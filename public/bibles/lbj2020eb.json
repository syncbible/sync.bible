{"version": "lbj2020eb", "versionName": null, "meta": {"description": "Ladakhi", "source": "sword", "swordVersion": "13.49", "swordVersionDate": "2025-04-04", "encoding": "utf-8", "language": "lbj", "license": "Copyrighted; Permission to distribute granted to eBible.org", "copyright": "Copyright © 2020 Wycliffe Bible Translators, Inc."}, "books": {"Genesis": [[[["1:1 ནེ༌ 2:4a"], ["གོ༌མ༌རང༌ དཀོན༌མཆོག༌གི༌ ནམ༌ཁའ༌ དང༌ ཇིག༌རྟེན༌ ཛད༌ ཟ༌ནེ༌,"]], [["ཇིག༌རྟེན༌བོ༌ ཟོས༌ཏ༌ མེད༌ཁན༌ དང༌ སྟོང༌པ༌, ཆུ༌ ཏིང༌ཅན༌ཀོན༌དྲོའེ༌ གངས༌ཏེ༌ ཡང༌ ཏེ༌བོ༌ མུན༌གྲིག༌གི༌ ཀབས༌ཏེ༌ ཡོད༌པིན༌། ཡང༌ དཀོན༌མཆོག༌གི༌ ཐུག༌ཉིད༌ ཏེ༌ ཆུའི༌ ཁ༌ཐོག༌ག༌ ཁོར༌ཨིན༌ སྣང༌ང༌ བོར༌ར༌ ཛད༌དད༌པིན༌།"]], [["ཡང༌ དཀོན༌མཆོག༌གི༌ མོལ༌ལ༌ ཛདས༌, \"འོད༌ བྱུང༌ཤིག༌\" ཏེ༌ནེ༌ འོད༌ བྱུང༌།"]], [["འོད༌པོ༌ ཟིགས༌ཏེ༌ དཀོན༌མཆོག༌ ཐུགས༌ཐདས༌། ཏེ༌སྟིང༌ནེ༌ དཀོན༌མཆོག༌གི༌ འོད༌པོ༌, མུན༌གྲིག༌ནེ༌ སོ༌སོ༌ ཕེའ༌ཛདས༌།"]], [["ཡང༌ དཀོན༌མཆོག༌གི༌ འོད༌ལ༌ ཉི༌མ༌ ཡང༌ མུན༌གྲིག༌ག༌ ཚན༌ མོལ༌ཏེ༌ མིང༌ ཏག༌ག༌ ཛདས༌། ཏེ༌ནེ༌ ཕི༌ཏོག༌ བུད༌ཏེ༌ ང༌མོ༌ ལེབ༌, ཡང༌ ཏེ༌བོ༌ ཞག༌ ཏང༌པོ༌ ཨིན༌པིན༌།"]], [["ཡང༌ དཀོན༌མཆོག༌གི༌ མོལ༌ལ༌ ཛདས༌, \"ཁ༌ཐོག༌གི༌ ཆུ༌ ཇིག༌རྟེན༌ནི༌ ཆུ༌ནེ༌ སོ༌སོ༌ ཕེ༌ཅེས༌ལ༌ ཏེ༌ ཉིས༌ཀོའེ༌ པར༌ལ༌ ནས༌ས༌ཞིག༌ གྲུབ༌ཤིག༌།\""]], [["དཀོན༌མཆོག༌གི༌ མོལ༌ཁན༌ ནང༌ཞིན༌ གྲུབ༌། དཀོན༌མཆོག༌གི༌ ཁ༌ཐོག༌གི༌ ཆུ༌ དང༌ ཇིག༌རྟེན༌ནི༌ ཆུའི༌ པར༌ལ༌ ནས༌ས༌ཞིག༌ གྲུབ༌ ཅུག༌ག༌ ཛདས༌།"]], [["ཡང༌ དཀོན༌མཆོག༌གི༌ ཏེ༌ ནས༌ས༌བོའ༌ ནམ༌ ཟེར༌ཏེ༌ མིང༌ ཏག༌ག༌ ཛདས༌། ཏེ༌ནེ༌ ཕི༌ཏོག༌ བུད༌ཏེ༌ ང༌མོ༌ ལེབ༌, ཡང༌ ཏེ༌བོ༌ ཞག༌ ཉིས༌པ༌ ཨིན༌པིན༌།"]], [["ཡང༌ དཀོན༌མཆོག༌གི༌ མོལ༌ལ༌ ཛདས༌, \"ས༌ སྐམ༌པོ༌ བྱུང༌ཅེས༌སི༌ ཕིའ༌, ནམ༌མི༌ ཡོག༌ག༌ ཡོད༌ཁན༌ནི༌ ཆུ༌གུན༌ ནས༌ས༌ ཅིག༌ཅིག༌ག༌ གྲིལ༌ཤིག༌།\" དཀོན༌མཆོག༌གི༌ མོལ༌ཁན༌ ནང༌ཞིན༌ གྲུབ༌།"]], [["ཡང༌ དཀོན༌མཆོག༌གི༌ ས༌ སྐམ༌པོ༌བོའ༌ ས༌ཀྱད༌ ཡང༌ ཆུ༌ གྲིལ༌ཁན༌བོའ༌ གྱ༌ཚོ༌ མོལ༌ཏེ༌ མིང༌ ཏག༌ག༌ ཛདས༌། ཁོང༌རང༌ངི༌ ཛད༌ཁན༌གུན༌ ཟིགས༌ཏེ༌, དཀོན༌མཆོག༌ ཐུགས༌ཐདས༌།"]], [["ཏེ༌ནེ༌ དཀོན༌མཆོག༌གི༌ མོལ༌ལ༌ ཛདས༌, \"ས༌ཀྱད༌བོའེ༌ཀ༌ ཁ༌ཟས༌ སྨིན༌ཁན༌ནི༌ ལྕང༌མ༌ དང༌ ཀྲོ༌ སྨིན༌ཁན༌ནི༌ ངོན༌པོ༌ ཚང༌མ༌ སྐྱེ༌ཤིག༌། ཏེ༌ ས༌འོན༌གུན༌ནི༌ རང༌རང༌ངི༌ རིགས༌སི༌ ལྕང༌མ༌ དང༌ རྩཱ༌ངོན༌པོ༌ གུན༌ སྐྱེ༌ཅུག༌ཨིན༌།\" དཀོན༌མཆོག༌གི༌ མོལ༌ཁན༌ ནང༌ཞིན༌ གྲུབ༌།"]], [["ཏེ༌ ས༌ཀྱད༌བོའེ༌ཀ༌ ངོན༌པོའེ༌ རིགས༌ ཚང༌མ༌ སྨིན༌, ཡང༌ན༌ ཁ༌ཟས༌སི༌ ལྕང༌མ༌ དང༌ ཀྲོ༌ སྣ༌ཚོགས༌སི༌ ངོན༌པོ, ཀ༌བོའེ༌ ས༌འོན༌གུན༌ནི༌ རང༌རང༌ངི༌ རིགས༌སི༌ ལྕང༌མ༌ དང༌ རྩཱ༌ངོན༌པོ༌ གུན༌ སྐྱེ༌ཨིན༌། ཁོང༌རང༌ངི༌ ཛད༌ཁན༌གུན༌ ཟིགས༌ཏེ༌, དཀོན༌མཆོག༌ ཐུགས༌ཐདས༌།"]], [["ཏེ༌ནེ༌ ཕི༌ཏོག༌ བུད༌ཏེ༌ ང༌མོ༌ ལེབ༌, ཡང༌ ཏེ༌བོ༌ ཞག༌ སུམ༌པ༌ ཨིན༌པིན༌།"]], [["ཏེ༌ནེ༌ དཀོན༌མཆོག༌གི༌ མོལ༌ལ༌ ཛདས༌, \"ཉི༌མ༌ དང༌ ཚན༌ ཕེ༌ཅེས༌སི༌ ཕིའ༌, ནམ༌མི༌ ནང༌ང༌ འོད༌གུན༌ བྱུང༌ཤིག༌། ཏེ༌གུན༌ ནམ༌ཟླ༌, ཞག༌ དང༌ ལོ༌ གུན༌ ལྟན༌ཅེས༌ལ༌ སྟགས༌གུན༌ གྱུར༌ཤིག༌།"]], [["ཏེ༌ འོད༌ ནམ༌མི༌ ནང༌ང༌ ཡོད༌ཁན༌གུན༌ནི༌ ཇིག༌རྟེན༌ནི༌ཀ༌ འོད༌ ཏོང༌ཤིག༌།\" དཀོན༌མཆོག༌གི༌ མོལ༌ཁན༌ ནང༌ཞིན༌ གྲུབ༌།"]], [["ཡང༌ དཀོན༌མཆོག༌གི༌ འོད༌ ཀྲག༌པོ༌ ཉིས༌ ཅོའ༌ ཛད༌, འོད༌ ཤུག༌ཆེ༌བོའ༌ ཉི༌མའ༌ ཡང༌ ཤུག༌ཆུང༌ང༌བོའ༌ ཚན༌ལ༌ འོད༌ ཏང༌ ཅུག༌ག༌ ཛདས༌། ཁོང༌ངི༌ སྐར༌མ༌གུན༌ནའང༌ ཅོའ༌ ཛདས༌།"]], [["དཀོན༌མཆོག༌གི༌ ཏེ༌ འོད༌གུན༌ ཇིག༌རྟེན༌ནི༌ཀ༌ ལྡངས༌ ཏང༌ཅེས༌སི༌ ཕིའ༌ ནམ༌ཁའེ༌ ནང༌ང༌ བོར༌ར༌ ཛདས༌།"]], [["ཏེ༌གུན༌ ཉི༌མ༌ དང༌ ཚན༌ལ༌ ལྡངས༌ ཏང༌ཅེས༌ ཡང༌ འོད༌པོ༌ མུན༌གྲིག༌ནེ༌ སོ༌སོའ༌ ཕེ༌ཅེས༌ལ༌ ཛདས༌། ཁོང༌རང༌ངི༌ ཛད༌ཁན༌གུན༌ ཟིགས༌ཏེ༌ དཀོན༌མཆོག༌ ཐུགས༌ཐདས༌།"]], [["ཏེ༌ནེ༌ ཕི༌ཏོག༌ བུད༌ཏེ༌ ང༌མོ༌ ལེབ༌, ཡང༌ ཏེ༌བོ༌ ཞག༌ ཞི༌པ༌ ཨིན༌པིན༌།"]], [["ཡང༌ དཀོན༌མཆོག༌གི༌ མོལ༌ལ༌ ཛདས༌, \"ཆུ༌ ཚང༌མའེ༌ ནང༌ང༌ འུགས༌ ཡོད༌ཁན༌ནི༌ སེམས༌ཅན༌ མང༌པོ༌ ཡང༌ ནམ༌ཁའ༌ ཅ༌ཅིའུ༌ སྣ༌ཚོགས༌སི༌ གང༌ཤིག༌།\""]], [["ཏེན༌ན༌ ཟུག༌གི༌ དཀོན༌མཆོག༌གི༌ གྱ༌ཚོའེ༌ ནང༌ང༌ ཧ༌ལས༌ཤེས༌སི༌ སེམས༌ཅན༌ ཇིགས༌པོ༌, ཆུའི༌ ནང༌ང༌ གྲུལ༌ཁན༌ དང༌ རྐྱལ༌ཁན༌ སེམས༌ཅན༌ སྣ༌ཚོགས༌ མང༌པོ༌ ཡང༌ ཤོག༌པ༌ ཡོད༌ཁན༌ནི༌ ཅ༌ཅིའུ༌འི༌ རིགས༌ ཚང༌མ༌ ཅོའ༌ ཛདས༌། ཁོང༌རང༌ངི༌ ཛད༌ཁན༌གུན༌ ཟིགས༌ཏེ༌ དཀོན༌མཆོག༌ ཐུགས༌ཐད༌།"]], [["ཏེ༌ནེ༌ དཀོན༌མཆོག༌གི༌ ཛད༌ཁན༌ ཚང༌མ༌ལ༌ ཅིན༌ལབས༌ སལ༌ཏེ༌ མོལས༌, \"ཕྲུ༌གུ༌ སྐྱེས༌ཏེ༌ རང༌ངི༌ ཀྲངས༌ཀ༌ གྱས༌ཤུག༌ཤིག༌, ཉ༌གུན༌ནི༌ གྱ༌ཚོའེ༌ ནང༌ང༌, ཡང༌ ཅ༌ཅིའུ༌གུན༌ནི༌ ཇིག༌རྟེན༌ནི༌ ནང༌ང༌ རང༌ངི༌ ཀྲངས༌ཀ༌ གུན༌ མང༌པོ༌ ཕེལ༌ཅུག༌ཤིག༌།\""]], [["ཏེ༌ནེ༌ ཕི༌ཏོག༌ བུད༌ཏེ༌ ང༌མོ༌ ལེབ༌, ཡང༌ ཏེ༌བོ༌ ཞག༌ ལྔ༌པ༌ ཨིན༌པིན༌།"]], [["ཡང༌ དཀོན༌མཆོག༌གི༌ མོལ༌ལ༌ ཛདས༌, \"སེམས༌ཅན༌ སྣ༌མི༌ སྣ༌ཚོགས༌ཤིག༌ ཇིག༌རྟེན༌ནི༌ཀ༌ བྱུང༌ཤིག༌, ཏེ༌གུན༌ལ༌ རང༌རང༌ངི༌ རིགས༌སི༌ ཕྲུ༌གུ༌ སྐྱེ༌ཨིན༌, ཏེ༌བོའེ༌ ནང༌ང༌ སྲལ༌ཁན༌ནི༌ སེམས༌ཅན༌, སའེ༌ཀ༌ གྲུལ༌ཁན༌ནི༌ སེམས༌ཅན༌ ཆུ༌ངུན༌ དང༌ ནག༌ཚོགས༌སི༌ སེམས༌ཅན༌ གུན༌ ཨིན༌ནོག༌། དཀོན༌མཆོག༌གི༌ མོལ༌ཁན༌ ནང༌ཞིན༌ གྲུབ༌།"]], [["ཏེན༌ན༌ ཟུག༌གི༌ དཀོན༌མཆོག༌གི༌ ནག༌ཚོགས༌སི༌ སེམས༌ཅན༌ནི༌ རིགས༌, སྲལ༌ཁན༌ནི༌ སེམས༌ཅན༌ནི༌ རིགས༌, སེམས༌ཅན༌ ཆུ༌ངུན༌ནི༌ རིགས༌ ཚང༌མ༌ ཅོའ༌ ཛདས༌། ཁོང༌རང༌ངི༌ ཛད༌ཁན༌གུན༌ ཟིགས༌ཏེ༌ དཀོན༌མཆོག༌ ཐུགས༌ཐདས༌།"]], [["ཏེ༌ནེ༌ དཀོན༌མཆོག༌གི༌ མོལ༌ལ༌ ཛདས༌, \"ང༌དང༌ངི༌ ང༌དང༌རང༌ ཙོགས༌སི༌ མི༌རིག༌ ཅོ༌ཨིན༌, ཁོང༌གུན༌ ང༌དང༌ ཙོགས༌ ཡོང༌ཨིན༌། ཁོང༌གུན༌ལ༌ གྱ༌ཚོའེ༌ ནང༌ང༌ ཡོད༌ཁན༌ནི༌ ཉ༌, ནམ༌མི༌ ནང༌ང༌ ཡོད༌ཁན༌ནི༌ ཅ༌ ཚང༌མ༌ དང༌ ནག༌ཚོགས༌སི༌ སེམས༌ཅན༌, སྲལ༌ཁན༌ནི༌ སེམས༌ཅན༌, སའེ༌ཀ༌ གྲུལ༌ཁན༌ནི༌ སེམས༌ཅན༌ ཆུ༌ངུན༌ སྣ༌ཚོགས༌ ཚང༌མའེ༌ཀ༌ ཝང༌སྲུལ༌ཨིན༌།\""]], [["ཏེ༌ནེ༌ དཀོན༌མཆོག༌གི༌ ཁོང༌རང༌ ཙོགས༌ མི༌གུན༌ ཅོའ༌ ཛདས༌།"], ["དེན༌བ༌ དཀོན༌མཆོག༌གི༌ ཏེ༌གུན༌ ཁོང༌རང༌ དང༌ཙོགས༌ ཅོའ༌ ཛདས༌,"], ["ཁོང༌ངི༌ བུ༌ཚ༌ དང༌ བུ༌མོ༌ ཅོའ༌ ཛདས༌།"]], [["ཏེ༌ནེ༌ དཀོན༌མཆོག༌གི༌ ཁོང༌གུན༌ལ༌ ཅིན༌ལབས༌ སལ༌ཏེ༌ མོལ༌ལ༌ ཛདས༌, \"ཕྲུ༌གུ༌ སྐྱེ༌ཅུག༌ཏེ༌ རང༌ངི༌ ཀྲངས༌ཀ༌ ཕེལ༌ཅུག༌། ཇིག༌རྟེན༌ནི༌ ནང༌ང༌ གང༌ཅུགས༌ཏེ༌ ཝང༌སྲུལ༌། གྱ༌ཚོའེ༌ ནང༌ང༌ ཡོད༌ཁན༌ནི༌ ཉ༌, ནམ༌མི༌ ནང༌ང༌ ཡོད༌ཁན༌ནི༌ ཅ༌ ཡང༌ སའེ༌ཀ༌ གྲུལ༌ཁན༌ནི༌ སེམས༌ཅན༌ ཚང༌མའེ༌ཀ༌ ཝང༌སྲུལ༌།\""]], [["ཡང༌ དཀོན༌མཆོག༌གི༌ མོལས༌, \"ལྟོས༌ཤིག༌, ངའེ༌ ཁྱོ༌ཞ༌གུན༌ལ༌ ཟའ༌ཅེས༌སི༌ ཕིའ༌, ཇིག༌རྟེན༌ གང༌པོའེ༌ ནང༌ང༌ ཡོད༌ཁན༌ནི༌ ཁ༌ཟས༌སི༌ ལྕང༌མ༌ དང༌ ས༌འོན༌ སྐྱེ༌ཁན༌ནི༌ ངོན༌པོའེ༌ རིགས༌ ཚང༌མ༌ ཏངས༌ཏེ༌ ཨིན༌།"]], [["ཡང༌ རྩཱ༌ དང༌ ལོ༌མ༌ སྔོན༌པོ༌ ཚང༌མ༌ ནག༌ཚོགས༌སི༌ སེམས༌ཅན༌, ནམ༌མ༌ འུར༌ཁན༌ནི༌ ཅ༌ཅིའུ༌, སའེ༌ཀ༌ གྲུལ༌ཁན༌ནི༌ སེམས༌ཅན༌ ཆུ༌ངུན༌ དང༌ འུགས༌ ཡོད༌ཁན༌ ཚང༌མ༌ལ༌ ཟའ༌ཅེས༌སི༌ ཕིའ༌ ཏངས༌ཏེ༌ ཨིན༌།\" དཀོན༌མཆོག༌གི༌ མོལ༌ཁན༌ ནང༌ཞིན༌ གྲུབ༌།"]], [["ཏེ༌ནེ༌ ཁོང༌རང༌ངི༌ ཛད༌ཁན༌ ཚང༌མ༌ལ༌ ཟིགས༌ཏེ༌ དཀོན༌མཆོག༌ ཐུགས༌ཐདས༌། དེན༌བ༌ ཁོང༌ མ༌སྲན༌ཏྲེ༌ ཐུགས༌ཐདས༌། ཏེ༌ནེ༌ ཕི༌ཏོག༌ བུད༌ཏེ༌ ང༌མོ༌ ལེབ༌, ཡང༌ ཏེ༌བོ༌ ཞག༌ དྲུག༌པ༌ ཨིན༌པིན༌།"]]], [[["ཏེན༌ན༌ ཚུལ༌ལ༌ དཀོན༌མཆོག༌གི༌ ནམ༌ཁའ༌, ཇིག༌རྟེན༌ ཡང༌ ཏེ༌གུན༌ནི༌ ནང༌ང༌ ཡོད༌ཁན༌ ཚང༌མ༌ ཅོའ༌ ཛད༌ཅེས༌པོ༌ གྲུབ༌།"]], [["དཀོན༌མཆོག༌གི༌ ཛད༌པའེ༌ ཆག༌ལས༌ ཚང༌མ༌ གྲུབ༌ཚར༌པ༌, ཞག༌མ༌ རྡུན༌པའེ༌ ཞག༌ག༌ ཁོང༌ ངལ༌ཚོས༌ཏེ༌ ཞུགས༌།"]], [["དཀོན༌མཆོག༌གི༌ ཞག༌ རྡུན༌པ༌བོའ༌ ཅིན༌ལབས༌ སལ༌ལ༌ ཛད༌ཏེ༌, ཏེ༌ ཞག༌པོ༌ དམ༌པ༌ ཐེའ༌ ཛདས༌། ཅིའ༌ཟེར༌ན༌ ཆག༌ལས༌ གང༌པོ༌ གྲུབ༌ཚར༌པ༌, ཏེ༌ ཞག༌ག༌ ཁོང༌ ངལ༌ཚོའ༌ ཛད༌ཏེ༌ ཨིན༌པིན༌།"]], [["ཏེན༌ན༌བོ༌ ནམ༌ཁའ༌ དང༌ ཇིག༌རྟེན༌ ཛད༌ཅེས༌སི༌ ཚིར༌བོ༌ ཨིན༌པིན༌།"], ["2:4b ནེ༌ 25"], ["ཡ༌ཝ༌ དཀོན༌མཆོག༌གི༌ ནམ༌ཁའ༌ དང༌ ཇིག༌རྟེན༌ ཛད༌ ཟ༌ནེ༌,"]], [["ཇིག༌རྟེན༌ནི༌ཀ༌ ཏབ༌ཁན༌ ཡ༌ མ༌ཏབ༌ཁན༌ནི༌ རྩཱ༌ སྐྱེའ༌ མེད༌པིན༌, ཅིའ༌ཟེར༌ན༌ ཡ༌ཝ༌ དཀོན༌མཆོག༌གི༌ ཏ༌རུང༌ཚག༌པ༌ ཇིག༌རྟེན༌ནི༌ཀ༌ ཆར༌པ༌ བབས༌ ཅུག༌ག༌ མ༌ཛད༌ད༌ ཨིན༌པིན༌, ཡང༌ ཇིག༌རྟེན༌ནི༌ཀ༌ སྟོན༌ཐོག༌ བད༌ཁན༌ནི༌ མི༌སུའང༌ མེད༌པིན༌།"]], [["ཨིན༌ནའང༌ སའེ༌ ནང༌ནེ༌ ཆུ༌མིག༌གི༌ ཆུ༌ བིང༌ཏེ༌ ས༌ཀྱད༌ ཚང༌མ༌ ལོན༌པ༌ སོང༌།"]], [["ཏེ༌ནེ༌ ཡ༌ཝ༌ དཀོན༌མཆོག༌གི༌ ས༌ཀྱད༌དི༌ ཀ༌ནེ༌ ས༌ ནམས༌ཏེ༌ མི༌ཞིག༌གི༌ ཟོའེ༌ ནང༌ང༌ ཅོའ༌ ཛདས༌། ཁོང༌ངི༌ ཏེ༌ མི༌བོའེ༌ སྣ༌ཁུང༌ངི༌ ནང༌ང༌ ཚེ༌ སལ༌ཁན༌ནི༌ འུགས༌པོ༌ སལ༌ལ༌ ཛད༌པ༌, ཏེ༌ མི༌བོ༌ སྲོག༌ ཡོད༌ཁན༌ནི༌ མི༌ཞིག༌ གྱུར༌།"]], [["ཏེ༌ནེ༌ ཡ༌ཝ༌ དཀོན༌མཆོག༌གི༌ ཨི༌དན༌ ཟེར༌སའེ༌ ནས༌སའེ༌ ཤར༌ ཆོགས༌ལ༌ ཚས༌ཤིག༌ དབ༌བ༌ ཛདས༌, ཡང༌ ཏེ༌ནང༌ང༌ ཁོང༌ངི༌ ཅོའ༌ ཛད༌ཁན༌ནི༌ མི༌བོ༌ བོར༌ར༌ ཛདས༌།"]], [["ཡ༌ཝ༌ དཀོན༌མཆོག༌གི༌ ཚས༌པོའེ༌ ནང༌ང༌ ལྕང༌མ༌ སྣ༌མི༌ སྣ༌ཚོགས༌ སྐྱེ༌ ཅུག༌ག༌ ཛདས༌, ཀ༌བོའེ༌ ནང༌ང༌ ལྡེ༌མོ༌ དང༌ ཁ༌ཟས༌ ཞིམ༌པོ༌ ཆགས༌ཁན༌ནི༌ ལྕང༌མ༌གུན༌ ཡོད༌པིན༌། ཏེ༌ ཚས༌སི༌ སྐྱིལ༌ལ༌ སྲོག༌ སལ༌ཁན༌ ཡང༌ ངན༌པ༌ དང༌ ཟང༌པོ༌ ཤེས༌ཤུག༌ཁན༌ནི༌ ལྕང༌མ༌ ཉིས༌ ཡོད༌པིན༌།"]], [["ཡང༌ ཨི༌དན༌ནི༌ ནས༌ས༌ནེ༌ ལྩངས༌པོ༌ བིངས༌ཏེ༌ གྱུག༌ཁན༌ནི༌ ཆུའི༌ ཚས༌པོའ༌ ཆུ༌ ཏང༌ངད༌པིན༌། ཚས༌སི༌ སྟིང༌ནེ༌ ཏེ༌ ལྩངས༌པོ༌བོ༌ ཁག༌ཞིའི༌ ནང༌ང༌ བེའད༌པིན༌།"]], [["ཁག༌ ཏང༌པོ༌བོ༌ པི༌ཤོན༌ ཟེར༌ཁན༌ནི༌ ལྩངས༌པོ༌ ཨིན༌པིན༌, ཀ༌བོ༌ ཁོར༌ཨིན༌ སེར༌ ཡོད༌ཁན༌ནི༌ ཧ༌ཝི༌ལའེ༌ ཡུལ༌ གང༌པོའེ༌ ནང༌ང༌ གྱུག༌གད༌པིན༌།"]], [["ཏེ༌ ཡུལ༌ལི༌ སེར༌བོ༌ གྱལ༌ཤོག༌, ཡང༌ ཏེ༌རུ༌ ཏྲི༌ཞིམ༌ཅན༌ནི༌ མར༌ དང༌ རྡོའ༌ མ༌ རིན༌ཅན༌ ཨོ༌ནེཀས༌ ཟེར༌ཁན༌གུན༌ནའང༌ ཐོབ༌བད༌པིན༌།"]], [["ཁག༌ ཉིས༌པ༌བོ༌ གི༌ཧོན༌ ཟེར༌ཁན༌ནི༌ ལྩངས༌པོ༌ ཨིན༌པིན༌, ཀ༌བོ༌ ཁོར༌ཨིན༌ ཀུཤ༌ཤེ༌ ཡུལ༌ གང༌པོའེ༌ ནང༌ང༌ གྱུག༌གད༌པིན༌།"]], [["ཁག༌ སུམ༌པ༌བོ༌ ཀྲི༌གིརིས༌ ཟེར༌ཁན༌ནི༌ ལྩངས༌པོ༌ ཨིན༌པིན༌, ཀ༌བོ༌ ཨ༌ཤེར༌ ནས༌སའེ༌ ཤར༌ ཆོགས༌ནེ༌ གྱུག༌གད༌པིན༌། ཡང༌ ཁག༌ ཞི༌པ༌བོ༌ ཡུཕ༌རེ༌ཀྲས༌ ཟེར༌ཁན༌ནི༌ ལྩངས༌པོ༌ ཨིན༌པིན༌།"]], [["ཡ༌ཝ༌ དཀོན༌མཆོག༌གི༌ ཁོང༌རང༌ངི༌ ཛད༌ཁན༌ནི༌ མི༌བོ༌ ཨི༌དན༌ནི༌ ཚས༌སི༌ ནང༌ང༌ སྟོན༌ཐོག༌ བད༌ཅེས༌ དང༌ ཏེ༌བོའ༌ ལྟ༌སྟོག༌ ཅོ༌ཅེས༌སི༌ ཕིའ༌ བོར༌ར༌ ཛདས༌།"]], [["ཡང༌ ཡ༌ཝ༌ དཀོན༌མཆོག༌གི༌ མི༌བོའ༌ བཀའ༌ སལས༌, \"འི༌ ཚས༌སི༌ ནང༌ང༌ ཡོད༌ཁན༌ནི༌ ལྕང༌མ༌གུན༌ནེ༌, ཁྱོ༌རང༌ ཐད༌ཁན༌ནི༌ ཁ༌ཟས༌ ཟན༌ནའང༌ གྲིག༌།"]], [["ཨིན༌ནའང༌ ངན༌པ༌ དང༌ ཟང༌པོ༌ ཤེས༌ཤུག༌ཁན༌ནི༌ ལྕང༌མའེ༌ ཁ༌ཟས༌པོ༌ ཟའ༌ མ༌གོས༌, གལ༌ཏེས༌ ཟའ༌ན༌ ཏེན༌ན༌ ཞག༌ག༌ ཁྱོ༌རང༌ ཤི༌ཨིན༌།\""]], [["ཏེ༌ནེ༌ ཡ༌ཝ༌ དཀོན༌མཆོག༌གི༌ མོལ༌ལ༌ ཛདས༌, \"ཕྲོ༌པ༌ མེད༌ཅེས༌པོ༌ མིའི༌ ཕིའ༌ གྱལ༌ལ༌ཞིག༌ མི༌དུག༌, ངའེ༌ ཁོའ༌ ཟོབ༌ཤེས༌སི༌ རོགས༌ ཅོ༌ཁན༌ཞིག༌ ཅོ༌ཨིན༌།"]], [["ཡ༌ཝ༌ དཀོན༌མཆོག༌གི༌ སའེ༌ ཉམ༌པོ༌ ཁོང༌རང༌ངི༌ ཆག༌ནེ༌ ཛད༌ཁན༌ནི༌ སེམས༌ཅན༌ དང༌ ཅ༌པ༌ ཚང༌མའ༌, ཅི༌ མིང༌ ཏག༌དུག༌ ཟིགས༌ས༌ལ༌, མི༌བོའེ༌ དུན༌ལ༌ ཁྱོང༌ང༌ ཛདས༌, ཡང༌ ཀ༌ཟུག༌ མིང༌ རིག༌ ཏག༌ནའང༌ ཏེ༌བོ༌ ཏེན༌ན༌བོའེ༌ མིང༌བོ༌ གྱུར༌།"]], [["ཏེ༌ནེ༌ མི༌བོའེ༌ སྲལ༌ཁན༌ནི༌ སེམས༌ཅན༌, ནམ༌མ༌ འུར༌ཁན༌ནི༌ ཅ༌ དང༌ རིའི༌ སེམས༌ཅན༌ ཚང༌མ༌ལ༌ མིང༌ ཏགས༌། ཨིན༌ནའང༌ ཏེ༌གུན༌ནི༌ ནང༌ནེ༌ ཁོའ༌ ཟོབས༌ཤེས༌ཅན༌ནི༌ ཕྲོ༌པ༌ རོགས༌ ཅོ༌ཁན༌ཞིག༌ མ༌ཐོབ༌།"]], [["ཏེ༌ནེ༌ ཡ༌ཝ༌ དཀོན༌མཆོག༌གི༌ མི༌བོའ༌ མ༌ ཉིད༌ ལྕིན༌ཏྲེ༌ ཡོང༌ ཅུག༌ག༌ ཛདས༌། ཁོའེ༌ ཟུགས༌པོའེ༌ ནང༌ནེ༌ ཙིབ༌མ༌ཅིག༌ ཕིང༌ང༌ ཛད༌ཏེ༌ ཏེ༌བོ༌ ཤ༌ ཉམ༌པོ༌ ཀབ༌བ༌ ཛདས༌།"]], [["ཡ༌ཝ༌ དཀོན༌མཆོག༌གི༌ མི༌བོའེ༌ ཀ༌ནེ༌ ཕིང༌ང༌ ཛད༌ཁན༌ནི༌ ཏེ༌ ཙིབ༌མ༌བོའ༌, བུ༌མོ༌ཞིག༌ ཅོའ༌ ཛད༌ཏེ༌ བུ༌ཚའེ༌ དུན༌ལ༌ ཁྱོང༌ང༌ ཛདས༌།"]], [["ཏེ༌ནེ༌ བུ༌ཚའེ༌ ཟེརས༌, \"ཝའོ༌! ཏ༌ འི༌ རུས༌པ༌བོ༌ ངའེ༌ རུས༌པ༌, འི༌ ཤ༌བོ༌ ངའེ༌ ཤ༌ ཨིན༌ནོག༌། ཁོའ༌ བུ༌མོ༌ ཟེར༌ཨིན༌ ཅིའ༌ཟེར༌ན༌ ཁོ༌ བུ༌ཚའེ༌ ཀ༌ནེ༌ ཕིངས༌ཏེ༌ ཨིན༌ནོག༌།\""]], [["ཏེན༌ན༌ གྱུན༌ཚན༌བོའེ༌ ཕིའ༌ བུ༌ཚ༌ ཁོ༌རང༌ངི༌ ཨ༌བ༌ དང༌ ཨ༌མ༌ནེ༌ བེ༌ཏེ༌ ཁོ༌རང༌ངི༌ ན༌མ༌ ཉམ༌པོ༌ ཛོམ༌མ༌ནོག༌, ཡང༌ ཁོང༌ ཉིས༌ཀོ༌ ཅིག༌ གྱུར༌ཨིན༌།"]], [["ཏེ༌ཏུས༌ལ༌ བུ༌ཚ༌ དང༌ བུ༌མོ༌ ཉིས༌ཀོ༌ ལྗེར༌ཉལ༌ ཡོད༌ནའང༌, ཁོང༌གུན༌ ཁྲེལ༌ལ༌ མེད༌པིན༌།"]]], [[["3:1 ནེ༌ 19"], ["ཏ༌ རུལ༌བོ༌ ནི༌, ཡ༌ཝ༌ དཀོན༌མཆོག༌གི༌ ཛད༌ཁན༌ནི༌ ནག༌ཚོགས༌སི༌ སེམས༌ཅན༌ ཚང༌མའེ༌སང༌, སྐྱོན༌ཇན༌ ཡོད༌པིན༌། ཁོའེ༌ བུ༌མོའ༌ ཟེརས༌, \"དཀོན༌མཆོག༌གི༌ ཏན༌ཏན༌ལ༌, ཁྱོ༌རང༌ང༌ འི༌ ཚས༌སི༌ ལྕང༌མ༌ ཅིག༌གི༌ ཀ༌ནེའང༌ ཁ༌ཟས༌ ཟའ༌ མ༌གོས༌ མོལ༌ལ༌ རག༌ག༌?\""]], [["ཏེ༌ནེ༌ བུ༌མོའེ༌ རུལ༌ལ༌ ལན༌ཏངས༌, \"དཀོན༌མཆོག༌གི༌ ང༌ཞའ༌, 'ཚས༌སི༌ ནང༌ནེ༌ ཁ༌ཟས༌ ཚང༌མ༌ ཟའ༌ནའང༌ གྲིག༌,"]], [["ཨིན༌ནའང༌ ཚས༌སི༌ སྐྱིལ༌ལ༌ ཡོད༌ཁན༌ནི༌ ལྕང༌མའེ༌ ཁ༌ཟས༌པོ༌ ཟའ༌ མ༌གོས༌ ཡ༌ ལག༌པའང༌ མ༌རྩེ༌, ཏེ༌ཟུག༌ ཅོ༌ན༌ ཁྱོ༌ཞའ༌ ཤི༌ཨིན༌' མོལ༌ལ༌རག༌\""]], [["ཨིན༌ནའང༌ རུལ༌བོའེ༌ བུ༌མོའ༌ ཟེརས༌, \"ཁྱོ༌ཞའ༌ ཤིའ༌ མ༌ནོག༌།"]], [["ཏེ༌ ཁ༌ཟས༌པོ༌ ཟའ༌ན༌ ཁྱོ༌ཞའེ༌ མིག༌ བེ༌ཏེ༌, ཁྱོ༌ཞ༌གུན༌ དཀོན༌མཆོག༌ ཙོགས༌ གྱུར༌ཏེ༌ ཟང༌པོ༌ དང༌ ངན༌པ༌ གུན༌ ཧ༌གོ༌ཅེས༌པོ༌ དཀོན༌མཆོག༌ག༌ གྱུས༌ཡོད༌ པ༌སང༌, ཏེ༌ ཁ༌ཟས༌པོ༌ མ༌ཟ༌ མོལ༌ཏེ༌ ཨིན༌ནོག༌།"]], [["བུ༌མོའ༌ ཏེ༌ ལྕང༌མའེ༌ཀ༌ ཡོད༌ཁན༌ནི༌ ཁ༌ཟས༌གུན༌ མ༌ ལྡེ༌མོ༌ དང༌ ཞིམ༌པོ༌ ཡོད༌ཁན༌བོ༌ ཐོང༌ ཡང༌ ཏེ༌ ཤེས༌རབས༌པོ༌ ཐོབ༌ཅེས༌སི༌ དོད༌པ༌ ཡོད༌ པ༌སང༌, ཁོའེ༌ ཁ༌ཟས༌ཞིག༌ ཁྱོངས༌ཏེ༌ ཟོས༌། ཡང༌ ཉམ༌པོ༌ ཡོད༌ཁན༌ ཁོ༌རང༌ངི༌ མག༌པ༌ ཟའ༌ཅེས༌ལ༌ ཏངས༌པ༌, ཁོའེང༌ ཟོས༌།"]], [["ཏེན༌ན༌མལ༌ལ༌, ཁོང༌གུན༌ནི༌ མིག༌ ཕེད༌ཏེ༌, ཁོང༌ ཉིས༌ཀོ༌ ལྗེར༌ཉལ༌ལ༌ ཡོད༌ཁན༌བོ༌ ཧ༌གོ༌པ༌, ཕིག༌ ཟེར༌ཁན༌ནི༌ ལྕང༌མའེ༌ ལོ༌མ༌གུན༌ ཙེམས༌ཏེ༌ ཁོང༌གུན༌ནི༌ ཟུགས༌པོའེ༌ རྨད༌བོ༌ ཀབས༌།"]], [["ཏེ༌ནེ༌ བུ༌ཚ༌ དང༌ བུ༌མོ༌ ཉིས༌ཀོའ༌, ཡ༌ཝ༌ དཀོན༌མཆོག༌ ཚས༌སི༌ ནང༌ང༌ ཕི༌ཏོག༌གི༌ སིལ༌མོ༌ ལུངས༌པོའེ༌ ཏུས༌ ཞབ༌གྲུལ༌ལ༌ སྐྱོད༌ཨིན༌ ཡོད༌ཁན༌ནི༌ སྐད༌ ཚོར༌པ༌, ཡ༌ཝ༌ དཀོན༌མཆོག༌གི༌ མི༌ཟིགས༌ཅེས༌སི༌ ཕིའ༌ ཁོང༌གུན༌ ཚས༌སི༌ ལྕང༌མའེ༌ གྱབ༌བ༌ ཨིབས༌།"]], [["ཨིན༌ནའང༌ ཡ༌ཝ༌ དཀོན༌མཆོག༌གི༌ བུ༌ཚ༌བོའ༌ བོད༌ཏེ༌, \"ཁྱོ༌རང༌ ཀ༌ནེ༌ ཡོད༌?\" མོལས༌།"]], [["བུ༌ཚ༌བོའེ༌ ལན༌ཏངས༌ཏེ༌, \"ཉེ༌རང༌ ཚས༌སི༌ ནང༌ང༌ སྐྱོད༌ཅེས༌སི༌ སྐད༌པོ༌ ཚོར༌ར༌ཅིག༌, ང༌ ཇིགས༌ཏེ༌ ཨིབས༌པིན༌ ཅིའ༌ཟེར༌ན༌ ང༌ ལྗེར༌ཉལ༌ལ༌ ཡོད༌པིན༌།\""]], [["ཁོང༌ངི༌ མོལས༌, \"སུའི༌ ཟེར༌ར༌རག༌ ཁྱོ༌རང༌ ལྗེར༌ཉལ༌ལ༌ དུག༌ ཟེར༌ཏེ༌? ཁྱོ༌རང༌ངི༌ ཚས༌སི༌ སྐྱིལ༌ལ༌ ཡོད༌ཁན༌ནི༌ ལྕང༌མའེ༌ ཀ༌ནེ༌ ཁ༌ཟས༌, ངའེ༌ མ༌ཟ༌ ཟེར༌ཁན༌བོ༌ ཏ༌ མ༌ཟོས༌པིན༌ན༌?\""]], [["ཏེ༌ནེ༌ བུ༌ཚ༌བོའེ༌ ཟེརས༌, \"ཉེ༌རང༌ངི༌ ང༌ རོགས༌ ཅོའ༌ལ༌ སལ༌ཁན༌ནི༌ བུ༌མོའེ༌ ང༌ ཏེ༌ ལྕང༌མའེ༌ ཁ༌ཟས༌པོ༌ ཏངས༌པ༌, ངའེ༌ ཟོས༌པིན༌ལེ༌།"]], [["ཏེ༌ནེ༌ ཡ༌ཝ༌ དཀོན༌མཆོག༌གི༌ བུ༌མོའ༌, \"ཁྱོ༌རང༌ངི༌ འི༌བོ༌ ཅི༌ ཅོས༌ཏེ༌ ཨིན༌\" མོལས༌།"], ["བུ༌མོའེ༌ ཟེརས༌, \"རུལ༌ལི༌ ངའ༌ གོབ༌སྐོར༌པ༌ ངའེ༌ ཟོས༌པིན༌ལེ༌།\""]], [["ཡ༌ཝ༌ དཀོན༌མཆོག༌གི༌ རུལ༌ལ༌ མོལས༌,"], ["\"ཁྱོ༌རང༌ངི༌ འི༌བོ༌ ཅོས༌ པ༌སང༌,"], ["སྲལ༌ཁན༌ དང༌ ནག༌ཚོགས༌སི༌ སེམས༌ཅན༌ ཚང༌མའེ༌ ཕྲོ༌ནེ༌"], ["ངའེ༌ ཁྱོ༌རང༌ ཅིག༌པོའ༌ ཆད༌པ༌ ཏང༌ངད༌།"], ["ཏ༌ནེ༌ཕར༌ལ༌, ནམ༌ཚོག༌པ༌ ཁྱོ༌རང༌ ཤི༌ མི༌ཤི༌"], ["ཁྱོ༌རང༌ གྲོད༌པའེ༌ཀ༌ གྲུལ༌ཨིན༌, སའེ༌ ཐལ༌བའེ༌ ནང༌ང༌ ཏུས༌གྱུན༌ དུག༌ཨིན༌།"]], [["ངའེ༌ ཁྱོ༌རང༌ དང༌ བུ༌མོ༌ ཉིས༌ཀོ༌ གྲ༌འོ༌ གྱུར༌ཅུག༌ཨིན༌,"], ["མ༌ཚད༌ ཁྱོ༌རང༌ངི༌ མིར༌གྱུད༌ དང༌ ཁོའེ༌ མིར༌གྱུད༌དའང༌ གྲ༌འོ༌ གྱུར༌ཨིན༌།"], ["ཁོའེ༌ མིར༌གྱུད༌པོའེ༌ ཁྱོ༌རང༌ངི༌ གོའ༌ སྟིང༌ཟིས༌ ཏང༌ཨིན༌,"], ["ཡང༌ ཁྱོ༌རང༌ངི༌ ཁོའེ༌ རྐང༌པའེ༌ཀ༌ ཐམས༌ཨིན༌།\""]], [["ཏེ༌ནེ༌ ཡ༌ཝ༌ དཀོན༌མཆོག༌གི༌ བུ༌མོ༌བོའ༌ མོལས༌,"], ["\"ཏ༌ ངའེ༌ ཁྱོ༌རང༌ང༌ ཕྲུ༌གུ༌ ཇོར༌རི༌ ཏུས༌"], ["ནགས༌ མང༌ང༌ ཐོང༌ཅུག༌ཨིན༌,"], ["ཡང༌ ཟུ༌མོ༌ སྲན༌ཏྲེ༌ ཡོངས༌ཏེ༌ མ༌ནེ༌ ཁྱོ༌རང༌ང༌ ཕྲུ༌གུ༌ མི༌སྐྱེ༌།"], ["ཏེ༌ནེའང༌ ཁྱོ༌རང༌ང༌ མག༌པའེ༌ ཕིའ༌ མའ༌ དོད༌པ༌ ཡོང༌ཨིན༌,"], ["ཡང༌ ཁོའེ༌ ཁྱོ༌རང༌ངི༌ཀ༌ ཝང༌ སྲུལ༌ཨིན༌།"]], [["ཏེ༌ནེ༌ ཡ༌ཝ༌ དཀོན༌མཆོག༌གི༌ བུ༌ཚའ༌ མོལས༌,"], ["\"ཁྱོ༌རང༌ངི༌ རང༌ངི༌ ན༌མའེ༌ ཁའ༌ཉན༌ཏེ༌"], ["ངའེ༌ མ༌ཟ༌ ཟེར༌ཁན༌ནི༌ ལྕང༌མའེ༌ ཁ༌ཟས༌པོ༌ ཟོས༌།"], ["ཁྱོ༌རང༌ངི༌ ཞས༌ཏེ༌, ཏ༌ ངའེ༌ ས༌ཀྱད༌ལ༌ ངན༌ ཏབ༌བད༌,"], ["ཏ༌ནེ༌ཕར༌ལ༌ ཀགས༌པོ༌ ཉམ༌པོ༌ མ༌ནེ༌"], ["ཁྱོ༌རང༌ང༌ ཟའ༌ཅེས༌ལ༌ ཁར༌ཇི༌ སྨིན༌ཅུག༌ མི༌ཐུབ༌།"]], [["ཞིང༌ངི༌ཀ༌ ཙེར༌མང༌ དང༌ ལྗང༌ཙེར༌ མང༌པོའང༌ སྐྱེ༌ཨིན༌,"], ["ཡང༌ ཁྱོ༌རང༌ངི༌ སའེ༌ཀ༌ ཏབ༌ཁན༌ དང༌"], ["མ༌ཏབ༌བ༌ སྐྱེས༌ཁན༌ནི༌ ངོན༌པོ༌གུན༌ ཙལ༌ཏེ༌ ཟེན༌།"]], [["ཁྱོ༌རང༌ སའེ༌ ནང༌ང༌ དྲེས༌དྲེས༌ ཚག༌པ༌ལ༌,"], ["ཁོ༌རང༌ངི༌ ཚད༌པ༌ བིང༌བིང༌ ལས༌ མ༌སྲན༌ཏྲེ༌ ཅོས༌ཏེ༌ མ༌ནེ༌,"], ["ཁྱོ༌རང༌ང༌ ཟའ༌ཅེས༌ལ༌ ཁར༌ཇི༌ མི༌ཐོབ༌།"], ["ཁྱོ༌རང༌ ས༌ནེ༌ ཅོས༌ཏེ༌ ཨིན༌ པ༌སང༌,"], ["ཁྱོ༌རང༌ ལོགས༌ཏེ༌ ས༌ གྱུར༌ཨིན༌།"]], [["3:20 ནེ༌ 24"], ["ཨ༌དཱམ༌མི༌ ཁོ༌རང༌ངི༌ ན༌མའེ༌ མིང༌ང༌ ཧ༌ཝ༌"], ["ཏགས༌, ཅིའ༌ཟེར༌ན༌ ཁོ༌ མི༌ཚང༌མའེ༌ ཨ༌མ༌ གྱུར༌ཨིན༌།"]], [["ཡང༌ ཡ༌ཝ༌ དཀོན༌མཆོག༌གི༌ སེམས༌ཅན༌ནི༌ པགས༌པའ༌ ཀོས༌ ཙེམས༌ཏེ༌ ཨ༌དཱམ༌ དང༌ ཁོའེ༌ ན༌མ༌ སྐོན༌ན༌ ཛདས༌།"]], [["ཏེ༌ནེ༌ ཡ༌ཝ༌ དཀོན༌མཆོག༌གི༌ མོལས༌, \"ལྟོས༌སའང༌, ཏ༌ ཁོང༌ ཉིས༌ཀོའ༌ ཟང༌པོ༌ དང༌ ངན༌པ༌ ཤེས༌ཏེ༌, ང༌དང༌གུན༌ ཙོགས༌ གྱུར༌ཏེ༌ ཨིན༌ནོག༌། ཏ༌ ཁོང༌གུན༌ལ༌ ཏེ༌ སྲོག༌ ཏང༌ཁན༌ནི༌ ལྕང༌མའེ༌ ཁ༌ཟས༌པོ༌ ལེན༌ཏེ༌ ཟའ༌ཅུག༌ མ༌གོས༌, ཏེ༌ མ༌ནེ༌ ཁོང༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཨིན༌།"]], [["ཏེན༌ན༌བོའེ༌ཕིའ༌ ཡ༌ཝ༌ དཀོན༌མཆོག༌གི༌ ཀ༌ ས༌བོའེ༌ ཀ༌ནེ༌ ཁོ༌ ཞང༌ང༌ ཛད༌ཏེ༌ ཨིན༌པིན༌ ཏེན༌ན༌ ས༌ བད༌ཅེས༌ལ༌ ཁོང༌གུན༌ ཨི༌དན༌ ཚས༌ནེ༌ ཕི༌ལོག༌ག༌ ཕིང༌ང༌ ཛདས༌"]], [["ཁོང༌གུན༌ ཚས༌ནེ༌ ཕིང༌ཚར༌ཏེ༌ སྟིང༌ནེ༌, ཡ༌ཝ༌ དཀོན༌མཆོག༌གི༌ སྲོག༌ སལ༌ཁན༌ནི༌ ལྕང༌མ༌བོ༌ སྐྱོབ༌ཅེས༌སི༌ ཕིའ༌ ཚས༌སི༌ ཤར༌ ཆོགས༌ལ༌, སྲུང༌སྐྱོབ༌ ཛད༌ཁན༌ནི༌ ཕོ༌ཉ༌གུན༌ དང༌ མེ༌ བར༌ཁན༌ནི༌ ར༌འི༌ ཡུག༌ཨིན༌ བོར༌ར༌ ཛདས༌།"]]], [[["4:1 ནེ༌ 16"], ["ཨ༌དཱམ༌ དང༌ ཁོའེ༌ ན༌མ༌ ཧ༌ཝ༌ ཉིས༌ཀོ༌ ཛོམས༌ཏེ༌, ཧ༌ཝ༌ སྐྱེ༌ཅེས༌མ༌ཞིག༌ གྱུར༌། ཡང༌ བུ༌ཚ༌ ཀ༌ཡིན༌ ཟེར༌ཁན༌བོ༌ སྐྱེས༌པ༌ ཁོའེ༌ ཟེརས༌ \"ཡ༌ཝ༌ དཀོན༌མཆོག༌གི༌ རོགས༌ ཉམ༌པོ༌ ང༌ བུ༌ཚ༌ཞིག༌ ཇོར༌།\""]], [["ཏུས༌བན༌ཤིག༌གི༌ སྟིང༌ནེ༌, ཧ༌ཝའ༌ ཀ༌ཡིན༌ནི༌ ནོ༌ ཨ༌བེལ༌ སྐྱེས༌། ཁོང༌གུན༌ ཆེན༌མོ༌ སོང༌ཏེ༌, ཨ༌བེལ༌ ལུག༌རྫི༌ ཡང༌ ཀ༌ཡིན༌ ཞིང༌བད༌པ༌ཞིག༌ གྱུར༌།"]], [["ཞག༌ཤིག༌, ཀ༌ཡིན༌ནི༌ ཁོ༌རང༌ངི༌ སྟོན༌ཐོག༌གི༌ ཁག༌ཅིག༌ ཡ༌ཝའ༌ ཆོད༌པའ༌ ཕུལས༌།"]], [["ཡང༌ ཨ༌བེལ༌ལིའང༌ ཁོ༌རང༌ངི༌ ལུག༌ཁྱུའི༌ ནང༌ནེ༌ ཚང༌མའེ༌སང༌ རིན༌ཅན༌ གོ༌མ༌ སྐྱེས༌ཁན༌ ལུ༌གུའི༌ ཚང༌མའེ༌སང༌ གྱལ༌ལ༌, ཚིལ༌ཅན༌ནི༌ ཤ༌བོ༌ ཡ༌ཝའ༌ ཆོད༌པའ༌ ཕུལས༌། ཡ༌ཝའ༌ ཨ༌བེལ༌ལི༌ ཕུལ༌ཁན༌བོའ༌ ཐུགས༌ཐདས༌,"]], [["ཨིན༌ནའང༌ ཀ༌ཡིན༌ནི༌ སམ༌ཚུལ༌ དང༌ ཁོའེ༌ ཕུལ༌ཁན༌བོའེ༌ཀ༌ ཐུགས༌ མ༌ཐདས༌། ཏེན༌ན༌བོའེ༌ཕིའ༌ ཀ༌ཡིན༌ལ༌ མ༌ སྲན༌ཏྲེ༌ སྲོ༌ ཡོངས༌ ཡང༌ ཏེ༌བོ༌ ཁོའེ༌ ལྡོང༌ངི༌ཀ༌ སྔོནས༌།"]], [["ཏེ༌ནེ༌ ཡ༌ཝའེ༌ མོལས༌, \"ཅི༌ཕིའ༌ སྲོ༌ ཡོང༌ངད༌, ཡང༌ ཏེ༌བོ༌ ཁྱོ༌རང༌ངི༌ ལྡོང༌ངི༌ཀ༌ ཅི༌ཕིའ༌ ལྟན༌ནད༌?"]], [["འོས༌པ༌ ཅོ༌ན༌, ཅི༌ ངའ༌ ཁྱོ༌རང༌ངི༌ཀ༌ ཐད༌པོ༌ མི༌ཆའ༌? ཨིན༌ནའང༌ གལ༌ཏེས༌ ཁྱོ༌རང༌ངི༌ དྲང༌པོ༌བོ༌ ཅོའ༌ མེད༌ན༌, ཏེ༌ནེ༌ ཤང༌ ཅོས༌, སྡིག༌པ༌ ཁྱོ༌རང༌ ཟུམ༌ཅེས༌ལ༌ ཁྱོ༌རང༌ངི༌ སྒོའེ༌ཀ༌ སྲུངས༌ཏེ༌ ཁྱོ༌རང༌ངི༌ཀ༌ ཝང༌ ཅོའ༌ལ༌ གྲལ༌གྲིག༌ དུག༌། ཨིན༌ནའང༌ ཁྱོ༌རང༌ངི༌ ཁོའ༌ ཕམ༌ཀལ༌ཏེ༌ ཁོའེ༌ཀ༌ ཝང༌ ཅོ༌གོས༌།"]], [["ཞག༌ཤིག༌, ཀ༌ཡིན༌ནི༌ རང༌ངི༌ ནོ༌ ཨ༌བེལ༌ལ༌ ཟེརས༌, \"ཡོང༌ངའང༌, ང༌དང༌ ཞིང༌ངི༌ཀ༌ ཆེན༌\" ཡང༌ ཁོང༌གུན༌ ཏེ༌རུ༌ ཡོད༌ ཟ༌ནེ༌, ཀ༌ཡིན༌ནི༌ ཧུན༌མེད༌ལ༌ རང༌ངི༌ ནོ༌ ཨ༌བེལ༌ལི༌ཀ༌ སྤུང༌གོལ༌ ཅོས༌ཏེ༌ སདས༌།"]], [["སྟིང༌ནེ༌ ཡ༌ཝའེ༌ ཀ༌ཡིན༌ལ༌ བྲིའ༌ ཛདས༌, \"ཁྱོ༌རང༌ངི༌ ནོ༌ ཨ༌བེལ༌ ཀ༌ནེ༌ ཡོད༌།\""], ["ཀ༌ཡིན༌ནི༌ ཟེརས༌, \"ང༌ གྱུས༌མེད༌, ཅི༌ ང༌, ངའེ༌ ནོ༌ སྲུང༌ཁན༌ ཨིན༌ནོག༌ག༌?"]], [["ཨིན༌ནའང༌ ཡ༌ཝའེ༌ མོལས༌, \"ཁྱོ༌རང༌ངི༌ ཅི༌ ཅོས༌ཏེ༌ ཨིན༌? ཉོན༌, ས༌ཀྱད༌དི༌ ཀ༌ནེ༌ ཁྱོ༌རང༌ངི༌ ནོའེ༌ ཁྲག༌པོའེ༌ ངའ༌ བོད༌དུག༌།"]], [["ཏ༌ ཁྱོ༌རང༌ང༌ ངན༌ ཕོག༌ཏེ༌ ཁྱོ༌རང༌ངི༌ ནོའེ༌ ཁྲག༌ ཐིམས༌ཁན༌ནི༌ ས༌ཀྱད༌པོའེ༌ ཁྱོ༌རང༌ ཕངས༌ཏེ༌ ཨིན༌།"]], [["ཁྱོ༌རང༌ངི༌ སའེ༌ཀ༌ སྟོན༌ཐོག༌ ཏབ༌ན༌, ཏེ༌བོའ༌ སྟོན༌ཐོག༌ ཅའང༌ མི༌སྨིན༌། ཏ༌ནེ༌ཕར༌ལ༌ ཁྱོ༌རང༌ང༌ དུག༌ས༌ མེད༌པ༌ ཁྱོ༌རང༌ ས༌ཆ༌ ཅིག༌ནེ༌ ཅིག༌ག༌ ཁྱམ༌ཨིན༌ མི༌ཚེ༌ ཕུད༌གོས༌ཨིན༌།\""]], [["ཏེ༌ནེ༌ ཀ༌ཡིན༌ནི༌ ཡ༌ཝའ༌ ཞུས༌, \"ཉེ༌རང༌ངི༌ ངའ༌ ཆད༌པ༌ ཀལ༌ལ༌ ཛད༌ཁན༌བོ༌ ང༌ ཁུར༌ ཐུབ༌ཅེས༌སི༌ ཁྱུད༌དི༌ སང༌ ཐལ༌ཏེ༌ དུག༌།"]], [["ཉེ༌རང༌ངི༌ ང༌ ས༌ཀྱད༌ དང༌ ཉེ༌རང༌ངི༌ སྐུན༌དུན༌ནེ༌ ཕང༌ང༌ ཛད༌ཏེ༌ ང༌ འི༌ ཇིག༌རྟེན༌ནི༌ཀ༌ དུག༌ས༌ མེད༌ཁན༌ནི༌ ཁྱམ༌པོ༌ཞིག༌ ཅོའ༌ ཛད༌པ༌, ངའ༌ ཐུག༌ཁན༌གུན༌ནི༌ ང༌ སད༌ད༌ནོག༌།\""]], [["ཨིན༌ནའང༌ ཡ༌ཝའེ༌ ཁོའ༌ མོལས༌, \"ཏེ༌ཟུག༌ མ༌ནེ༌ མི༌ཆ༌, གལ༌ཏེས༌ སུ༌ཞིག༌གི༌ ཁྱོ༌རང༌ སད༌ན༌ ཏེ༌བོའ༌ ཆད༌པ༌, ཁྱོ༌རང༌ངི༌ སང༌ རྡུན༌ལྡབ༌ མང༌ང༌ ཕོག༌ཨིན༌།\" སུ༌ཞིག༌གིའང༌ ཀ༌ཡིན༌ མི༌སད༌ཅེས༌སི༌ ཕིའ༌ ཡ༌ཝའེ༌ ཁོའེ༌ཀ༌ སྟགས༌ གྱབ༌བ༌ ཛདས༌།"]], [["ཏེ༌ནེ༌ ཀ༌ཡིན༌ ཡ༌ཝའེ༌ སྐུན༌དུན༌ནེ༌ བེ༌ཏེ༌ སོང༌, ཡང༌ ཨི༌དན༌ནི༌ ཤར༌ ཆོགས༌སི༌ ནས༌ས༌ ནོདྲ༌ ཡང༌ན༌ \"ཁོར༌ཨིན༌ དུག༌ཁན༌གུན༌ནི༌ ནས༌ས༌\" ཟེར༌སའེ༌ ནང༌ང༌ དུགས༌།"]], [["4:17 ནེ༌ 24"], ["ཏུས༌བན༌ཤིག༌གི༌ སྟིང༌ནེ༌, ཀ༌ཡིན༌ ཁོ༌རང༌ངི༌ ན༌མ༌ ཉམ༌པོ༌ ཛོམས༌ཏེ༌, ཁོའེ༌ ན༌མ༌ སྐྱེ༌ཅེས༌མ༌ཞིག༌ གྱུར༌, ཡང༌ ཧ༌ནོག༌ ཟེར༌ཁན༌ནི༌ བུ༌ཚ༌ཞིག༌ སྐྱེས༌། ཀ༌ཡིན༌ནི༌ གྱལ༌ས༌ཞིག༌ རྩིགས༌ཏེ༌ ཏེ༌བོའ༌ ཁོ༌རང༌ངི༌ བུ༌ཚའེ༌ མིང༌ ཙོགས༌, ཧ༌ནོག༌ ཏགས༌།"]], [["ཧ༌ནོག༌ག༌ ཨི༌རད༌ ཟེར༌ཁན༌ནི༌ བུ༌ཚ༌ཞིག༌ ཡོད༌པིན༌། ཨི༌རད༌ ནི༌ མེ༌ཧུ༌ཇེལ༌ལི༌ ཨ༌བ༌, ཡང༌ མེ༌ཧུ༌ཇེལ༌ ནི༌ མེ༌ཐུ༌ཤེལ༌ལི༌ ཨ༌བ༌, མེ༌ཐུ༌ཤེལ༌ ནི༌ ལ༌མེག༌གི༌ ཨ༌བ༌ ཨིན༌པིན༌།"]], [["ལ༌མེག༌གི༌, ཨ༌ད༌ དང༌ ཟི༌ལ༌ ཟེར༌ཁན༌ནི༌ བུ༌མོ༌ གུན༌ལ༌ ན༌མ༌ ཅོས༌།"]], [["ཨ༌ད༌ལ༌, ཇ༌བལ༌ ཟེར༌ཁན༌ནི༌ བུ༌ཚ༌བོ༌ སྐྱེས༌། ཇ༌བལ༌ ནི༌ སེམས༌ཅན༌ སྲལ༌ཨིན༌, ཀུར༌རི༌ ནང༌ང༌ དུག༌ཁན༌ ཏང༌པོ༌ མི༌བོ༌ ཨིན༌པིན༌།"]], [["ཁོའེ༌ ནོ༌ ཇུ༌བལ༌ ཟེར༌ཁན༌བོ༌ ཏར༌ཅན༌ནི༌ རོལ༌མོ༌ དང༌ ལིང༌བུ༌ ཕུ༌ཁན༌གུན༌ནི༌ མི༌ ཏང༌པོ༌བོ༌ ཨིན༌པིན༌།"]], [["ལ༌མེག༌གི༌ ན༌མ༌ ཟི༌ལའ༌ ཏ༌བུལ༌ཀ༌ཡིན༌ ཟེར༌ཁན༌ནི༌ བུ༌ཚ༌བོ༌ སྐྱེས༌། ཁོའེ༌ ལྕགས༌ དང༌ ཟངས༌སི༌ ལག༌ཆ༌གུན༌ ཅོའད༌པིན༌། ཡང༌ ཏ༌བུལ༌ཀ༌ཡིན༌ནི༌ ནོ༌མོ༌ ནི༌ ནའ༌མཧ༌ ཟེར༌ཁན༌བོ༌ ཨིན༌པིན༌།"]], [["ལ༌མེག༌གི༌ རང༌ངི༌ ན༌མ༌ ཉིས༌ཀོའ༌ ཟེརས༌,"], ["\"ཨ༌ད༌ དང༌ ཟི༌ལ༌, ངའེ༌ སྤེ༌ར༌ ཉོན༌ཤིག༌།"], ["ལ༌མེག༌གི༌ ན༌མ༌གུན༌ ངའེ༌ ཟེར༌ཁན༌བོའ༌ ཉོན༌ཤིག༌།"], ["ངའེ༌ ངའ༌ སྤུང༌གོལ༌ ཅོ༌ཁན༌ནི༌ མི༌ཞིག༌ སད༌པིན༌,"], ["ང༌ མ༌ཁའ༌ ཕིང༌ཁན༌ནི༌ ཁྱོག༌ཏོང༌ཞིག༌།"]], [["གལ༌ཏེས༌ ཀ༌ཡིན༌ སད༌ཁན༌བོའ༌"], ["རྡུན༌ ལྡབ༌བི༌ ཆད༌པ༌ ཕོག༌ན༌"], ["ཏེ༌ནེ༌ ངའ༌ སད༌ཅེས༌སི༌ རྩོན༌གྲུས༌ ཅོ༌ཁན༌བོའ༌"], ["ཏེ༌བོའེ༌ རྡུན༌ཅུ༌དོན༌རྡུན༌ ལྡབ༌བི༌ ཆད༌པ༌ ཕོག༌ཨིན༌།"]], [["4:25 ནེ༌ 26"], ["ཨ༌དཱམ༌ རང༌ངི༌ ན༌མ༌ ཉམ༌པོ༌ ཡང༌ ཛོམས༌པ༌, ཁོའེ༌ ན༌མ༌ བུ༌ཚ༌ སེད༌ ཟེར༌ཁན༌ཞིག༌ སྐྱེས༌། ཧ༌ཝའེ༌ ཟེརས༌, \"ཀ༌ཡིན༌ནི༌ སད༌ཁན༌ ཨ༌བེལ༌ལི༌ ཚབས༌ལ༌ དཀོན༌མཆོག༌གི༌ ངའ༌ ཡང༌ བུ༌ཚ༌ཞིག༌ སལ༌ལ༌ ཛདས༌།\""]], [["སེད༌ ཆེན༌མོ༌ སོང༌ཏེ༌ ཁོའེ༌ ན༌མའ༌ བུ༌ཚ༌ཞིག༌ སྐྱེས༌, ཡང༌ ཁོའེ༌ མིང༌ང༌ ཨེ༌ནོཤ༌ ཏགས༌། ཏེ༌ཏུས༌ནེ༌ ཕར༌ལ༌ མི༌གུན༌ནི༌ དཀོན༌མཆོག༌ག༌ ཡ༌ཝ༌ ཟེར༌ཨིན༌ ཅོལ༌ཅེས༌ གོ༌ཟུགས༌།"]]], [[["5:1 ནེ༌ 32"], ["འི༌བོ༌ ཨ༌དཱམ༌མི༌ པུར༌གྱུད༌གུན༌ནི༌ སྐོར༌ལ༌ བྲིས༌ཁན༌ནི༌ ཐོ༌ ཨིན༌ནོག༌། དཀོན༌མཆོག༌གི༌ མི༌ ཛད༌ ཟ༌ནེ༌, ཁོང༌ངི༌ མི༌གུན༌ ཁོང༌རང༌ ཙོགས༌ ཛདས༌།"]], [["ཏེ༌གུན༌ ཁོང༌ངི༌ བུ༌ཚ༌ དང༌ བུ༌མོ༌ ཛད༌ཏེ༌ ཅིན༌ལབས༌ སལ༌ལ༌ ཛདས༌། ཡང༌ ཏེ༌གུན༌ ཛད༌ ཚར༌ར༌ཅིག༌, མི༌ ཟེར༌ཏེ༌ མིང༌ ཏག༌ག༌ ཛདས༌།"]], [["ཨ༌དཱམ༌མ༌ ལོ༌ 130 ཆ༌ ཟ༌ནེ༌ ཁོ༌, ཁོ༌རང༌ངི༌ ཡིབས༌ དང༌ཙོགས༌ ཡོད༌ཁན༌ནི༌ ཕྲུ༌གུ༌ཞིག༌གི༌ ཨ༌བ༌ གྱུར༌། ཁོའེ༌ ཁོ༌རང༌ངི༌ བུ༌ཚ༌བོའ༌ སེད༌ མིང༌ང༌ ཏགས༌།"]], [["སེད༌ སྐྱེས༌ཏེ༌ སྟིང༌ནེ༌, ཨ༌དཱམ༌ ཡང༌ ལོ༌ 800 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["ཨ༌དཱམ༌ ལོ༌ 930 སོན༌ཏེའ༌ ལུས༌ ཏེ༌ནེ༌ ཤི༌།"]], [["སེད༌ལ༌ ལོ༌ 105 ཆ༌ ཟ༌ནེ༌ ཁོ༌, ཨེ༌ནོཤ༌ཤི༌ ཨ༌བ༌ གྱུར༌།"]], [["ཨེ༌ནོཤ༌ སྐྱེས༌ཏེ༌ སྟིང༌ནེ༌, སེད༌ ཡང༌ ལོ༌ 807 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["སེད༌ ལོ༌ 912 སོན༌ཏེའ༌ ལུས༌ ཏེ༌ནེ༌ ཤི༌།"]], [["ཨེ༌ནོཤ༌ལ༌ ལོ༌ 90 ཆའ༌ ཟ༌ནེ༌ ཁོ༌, ཀེ༌ནན༌ནི༌ ཨ༌བ༌ གྱུར༌།"]], [["ཀེ༌ནན༌ སྐྱེས༌ཏེ༌ སྟིང༌ནེ༌ ཨེ༌ནོཤ༌, ཡང༌ ལོ༌ 815 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["ཨེ༌ནོཤ༌ ལོ༌ 905 སོན༌ཏེའ༌ ལུས༌ ཏེ༌ནེ༌ ཤི༌།"]], [["ཀེ༌ནན༌ལ༌ ལོ༌ 70 ཆ༌ ཟ༌ནེ༌, ཁོ༌ མ༌ཧ༌ལ༌ལེལ༌ལི༌ ཨ༌བ༌ གྱུར༌།"]], [["མ༌ཧ༌ལ༌ལེལ༌ སྐྱེས༌ཏེ༌ སྟིང༌ནེ༌ ཀེ༌ནན༌, ཡང༌ ལོ༌ 840 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["ཀེ༌ནན༌ ལོ༌ 910 སོན༌ཏེའ༌ ལུས༌ ཏེ༌ནེ༌ ཤི༌།"]], [["མ༌ཧ༌ལ༌ལེལ༌ལ༌ ལོ༌ 65 ཆ༌ ཟ༌ནེ༌, ཁོ༌ ཡེ༌རེད༌དི༌ ཨ༌བ༌ གྱུར༌།"]], [["ཡེ༌རེད༌ སྐྱེས༌ཏེ༌ སྟིང༌ནེ༌ མ༌ཧ༌ལ༌ལེལ༌ ཡང༌ ལོ༌ 830 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["མ༌ཧ༌ལ༌ལེལ༌ ལོ༌ 895 སོན༌ཏེའ༌ ལུས༌ ཏེ༌ནེ༌ ཤི༌།"]], [["ཡེ༌རེད༌ལ༌ ལོ༌ 162 ཆ༌ ཟ༌ནེ༌, ཁོ༌ ཧ༌ནོག༌གི༌"], ["ཨ༌བ༌ གྱུར༌།"]], [["ཧ༌ནོག༌ སྐྱེས༌ཏེ༌ སྟིང༌ནེ༌ ཡེ༌རེད༌ ཡང༌ ལོ༌ 800 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["ཡེ༌རེད༌ ལོ༌ 962 སོན༌ཏེའ༌ ལུས༌ ཏེ༌ནེ༌ ཤི༌།"]], [["ཧ༌ནོག༌ག༌ ལོ༌ 65 ཆ༌ ཟ༌ནེ༌ ཁོ༌ མ༌ཐུ༌ཤེ༌ལག༌གི༌ ཨ༌བ༌ གྱུར༌།"]], [["མ༌ཐུ༌ཤེ༌ལག༌ སྐྱེས༌ཏེ༌ སྟིང༌ནེ༌ ལོ༌ 300 ཧ༌ནོག༌གི༌ བྲེལ༌ དཀོན༌མཆོག༌ ཉམ༌པོ༌ མ༌ ཉེ༌མོ༌ ཡོད༌པིན༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["ཧ༌ནོག༌ ལོ༌ 365 སོན༌ཏེའ༌ ལུས༌།"]], [["དཀོན༌མཆོག༌ དང༌ ཉེ༌མོ༌ བྲེལ༌ ཡོད༌དི༌ ཏུས༌, ཞག༌ཤིག༌ ཧ༌ནོག༌ སྟོར༌ སོང༌, ཅིའ༌ཟེར༌ན༌ དཀོན༌མཆོག༌གི༌ ཁོ༌ ཁོང༌རང༌ ཡོད༌ས༌ ཁྱེར༌ར༌ ཛདས༌།"]], [["མ༌ཐུ༌ཤེ༌ལག༌ ལོ༌ 187 ཆ༌ ཟ༌ནེ༌ ཁོ༌ ལ༌མེག༌གི༌ ཨ༌བ༌ གྱུར༌།"]], [["ལ༌མེག༌ སྐྱེས༌ཏེ༌ སྟིང༌ནེ༌ མ༌ཐུ༌ཤེ༌ལག༌, ཡང༌ ལོ༌ 782 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["མ༌ཐུ༌ཤེ༌ལག༌ ལོ༌ 969 སོན༌ཏེའ༌ ལུས༌ ཏེ༌ནེ༌ ཤི༌།"]], [["ལ༌མེག༌ག༌ ལོ༌ 182 ཆ༌ ཟ༌ནེ༌, ཁོ༌ བུ༌ཚ༌ཞིག༌གི༌ ཨ༌བ༌ གྱུར༌།"]], [["ལ༌མེག༌གི༌ ཁོ༌རང༌ངི༌ བུ༌ཚའ༌ ནོ༌ཨཱ༌ མིང༌ང༌ ཏགས༌ཏེ༌, ཟེརས༌, \"འི༌ བུ༌ཚ༌བོའེ༌ ང༌དང༌གུན༌, དཀོན༌མཆོག༌གི༌ ངན༌ ཏབ༌བ༌ ཛད༌ཁན༌ནི༌, འི༌ ས༌ཀྱད༌བོ༌ བད༌ཅེས༌སི༌ ནགས༌ དང༌ བར༌དོ༌ གུན༌ནི༌ ཀ༌ནེ༌ ཐར༌ཅུག༌ག༌ནོག༌།"]], [["ནོ༌ཨཱ༌ སྐྱེས༌ཏེ༌ སྟིང༌ནེ༌ ལ༌མེག༌ ཡང༌ ལོ༌ 595 སོན༌ཏེའ༌ ལུས༌། ཁོའ༌ ཞན༌ཡང༌ ཕྲུ༌གུ༌, བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["ལ༌མེག༌ ལོ༌ 777 སོན༌ཏེའ༌ ལུས༌ ཏེ༌ནེ༌ ཤི༌།"]], [["ནོ༌ཨཱ༌ ལོ༌ 500 ཆའད༌པིན༌ ནམ༌, ཁོ༌ ཤེམ༌, ཧེམ༌ དང༌, ཡབ༌ཕེད༌ གུན༌ནི༌ ཨ༌བ༌ གྱུར༌།"]]], [[["6:1 ནེ༌ 8"], ["མི༌གུན༌ ཇིག༌རྟེན༌ནི༌ཀ༌ ཕེལ༌ཅེས༌ གོ༌ཟུག༌ ཟ༌ནེ༌ ཁོང༌གུན༌ལ༌ བུ༌མོ༌ མང༌པོའང༌ སྐྱེས༌།"]], [["ངན༌པ༌ ཕོ༌ཉ༌གུན༌ནི༌ མིའི༌ བུ༌མོ༌གུན༌ མ༌ཛེས༌མོ༌ ཐོང༌པ༌, ཁོང༌གུན༌ནི༌ ཁོ༌རང༌ ཐད༌ཁན༌ནི༌ བུ༌མོ༌གུན༌ལ༌ ན༌མ༌ ཅོས༌ ཡང༌ ཏེ༌ བུ༌མོ༌གུན༌ནའང༌ ཏེ༌ཟུག༌ ཅོ༌ཅེས༌ལ༌ ཐད༌དད༌པིན༌།"]], [["ཏེ༌ནེ༌ ཡ༌ཝའེ༌ མོལས༌, \"ངའེ༌ མི༌གུན༌ལ༌ ཏང༌ཁན༌ནི༌ ཏེ༌ མི༌ཚེ༌བོ༌ ཁོང༌གུན༌ནི༌ ནང༌ང༌ ཏུས༌གྱུན༌ནི༌ ཕིའ༌ ལུས༌ མི༌ཅུག༌, ཅིའ༌ཟེར༌ན༌ ཁོང༌གུན༌ ཏུས༌གྱུན༌ སོན༌ཏེའ༌ མི༌ལུས༌ཁན༌ནི༌ རིགས༌ནེ༌ ཨིན༌ནོག༌། ཁོང༌གུན༌ ལོ༌ 120 མ༌ནེ༌ སོན༌ཏེའ༌ མི༌ལུས༌།"]], [["ཏེ༌ཏུས༌ ཡང༌ སྟིང༌ནེའང༌, ནེ༌ཕི༌ལིམ༌ ཟེར༌ཁན༌ནི༌ མི༌ མ༌ ཆེན༌མོ༌གུན༌ ཇིག༌རྟེན༌ནི༌ཀ༌ དུག༌གད༌པིན༌, ཀ༌གུན༌ ངན༌པ༌ ཕོ༌ཉ༌གུན༌ དང༌ མིའི༌ བུ༌མོ༌གུན༌ ཛོམས༌ཏེ༌ སྐྱེ༌ཁན༌ནི༌ ཕྲུ༌གུ༌གུན༌ ཨིན༌པིན༌། ཁོང༌གུན༌ ཏེན༌ན༌ ཏུས༌སི༌ སྤ༌འོ༌གུན༌ དང༌ མག༌གི༌ ནང༌ང༌ ནོལ༌ཁན༌ མིང༌ཅན༌གུན༌ ཨིན༌པིན༌།"]], [["ཇིག༌རྟེན༌ནི༌ཀ༌ མི༌གུན༌ནི༌ ངན༌པ༌བོ༌ མངས༌ཏེའང༌ རྩོག༌པོ༌ ཡང༌ ཁོང༌གུན༌ནི༌ སམ༌བ༌ དང༌ དོད༌པ༌ ཚང༌མ༌ ཏུས༌གྱུན༌ ངན༌པ༌ ཅོ༌ཅེས༌ ཡོད༌ཁན༌ གུན༌ ཡ༌ཝའེ༌ ཟིགས༌།"]], [["ཏེ༌ནེ༌ ཁོང༌ངི༌ འི༌ ཇིག༌རྟེན༌ནི༌ཀ༌ མི༌གུན༌ ཅོའ༌ ཛད༌ཁན༌བོའེ༌ཀ༌ ཡ༌ཝའ༌ མ༌སྲན༌ཏྲེ༌ གྱོད༌པ༌ སྐྱེའ༌ ཛདས༌, ཡང༌ ཁོང༌ངི༌ སེམས༌སི༌ ཏིང༌ང༌ སྲན༌ཏྲེ༌ རྡུག༌ངལ༌ བྱུང༌།"]], [["ཏེ༌བོའེ༌ ཞས༌ཏེ༌ ཡ༌ཝའེ༌ མོལས༌, \"ངའེ༌ ཅོ༌ཁན༌ནི༌ མི༌ཚང༌མ༌ ཇིག༌རྟེན༌ནི༌ ཀ༌ནེ༌ མེད༌ཁན༌ ཅོ༌ཨིན༌། མི༌གུན༌ མ༌ཚད༌ སེམས༌ཅན༌ ཆེན༌མོ༌ དང༌ ཆུ༌ངུན༌ ཡང༌ ནམ༌མི༌ ནང༌ང༌ འུར༌ཁན༌ནི༌ ཅ༌ ཚང༌མའང༌ མེད༌ཁན༌ ཅོ༌ཨིན༌། ཏེ༌གུན༌ ཅོ༌ཁན༌བོའེ༌ཀ༌ ངའ༌ མ༌ ཚེར༌ཁ༌ རག༌།\""]], [["ཨིན༌ནའང༌ ཡ༌ཝའ༌ ནོ༌ཨཱའེ༌ཀ༌ ཐུགས༌ཐདས༌།"]], [["6:9 ནེ༌ 22"], ["འི༌བོ༌ ནི༌ ནོ༌ཨཱའེ༌ མི༌ཚེའེ༌ སྐོར༌ལ༌ རུངས༌པོ༌ ཨིན༌ནོག༌། ཏེ༌ཏུས༌ལ༌ ནོ༌ཨཱ༌ ཅིག༌པོ༌ ནི༌ ཇིག༌རྟེན༌པ༌ ཚང༌མའེ༌ ནང༌ནེ༌ སྐྱོན༌མེད༌ཁན༌ དང༌ མི༌ དྲང༌པོ༌ཞིག༌ ཨིན༌པིན༌། ཁོའེ༌ བྲེལ༌ དཀོན༌མཆོག༌ ཉམ༌པོ༌ མ༌ ཉེ༌མོ༌ ཡོད༌པིན༌།"]], [["ནོ༌ཨཱའ༌ བུ༌ཚ༌ སུམ༌, ཤེམ༌, ཧེམ༌ དང༌, ཡབ༌ཕེད༌ ཟེར༌ཁན༌གུན༌ ཡོད༌པིན༌།"]], [["ཏ༌ དཀོན༌མཆོག༌གི༌ འི༌ ཇིག༌རྟེན༌པ༌གུན༌ མ༌ ངན༌པ༌, ཛིང༌མོ༌ དང༌ ནོད༌སྐྱལ༌ཅེས༌ གུན༌ གངས༌ཏེ༌ ཟིགས༌།"]], [["ཡང༌ དཀོན༌མཆོག༌གི༌ ཇིག༌རྟེན༌བོ༌ ངན༌པའེ༌ གངས༌ཏེ༌ ཟིགས༌, ཅིའ༌ཟེར༌ན༌ ཇིག༌རྟེན༌ནི༌ཀ༌ སྲོག༌ ཡོད༌ཁན༌ ཚང༌མའེ༌ ངན༌པ༌ མི༌ཚེ༌ཞིག༌ ཕུད༌དད༌པིན༌།"]], [["ཏེ༌ནེ༌ དཀོན༌མཆོག༌གི༌ ནོ༌ཨཱ༌ མོལས༌, \"ཇིག༌རྟེན༌ གང༌པོའེ༌ ནང༌ང༌, འུགས༌ ཡོད༌ཁན༌ ཚང༌མའ༌ སྲོའེ༌ གངས༌ཏེ༌, ཅིག༌ དང༌ ཅིག༌ག༌ ནོད༌སྐྱལ༌ པ༌སང༌, ངའེ༌ ཇིག༌རྟེན༌ནི༌ སྲོག༌ ཡོད༌ཁན༌ ཚང༌མ༌ མེད༌ཁན༌ ཅོ༌ཅེས༌ལ༌ ཐག༌ཅད༌ཏེ༌ ཨིན༌།\""]], [["\"ཏེ༌བོའེ༌ཕིའ༌ ཁྱོ༌རང༌ངི༌ གོ༌ཕེར༌ ཟེར༌ཁན༌ནི༌ ཤིང༌ངི༌ མ༌ ཆེན༌མོ༌ གྲུ༌ཟིང༌ཞིག༌ རྩིག༌, ཡང༌ ཏེ༌ནང༌ང༌ ནང༌མིག༌ རིག༌ ཅོས༌། ཏེ༌ནེ༌ ཆུ༌ ནང༌ཀུག༌ག༌ མི༌ཡོང༌ཅེས༌སི༌ ཕིའ༌ ཕི༌ནང༌ ཉིས༌ཀོའ༌ ཏར༌ཀོལ༌ སྐུས༌།"]], [["གྲུ༌ཟིང༌ངི༌ རིང༌བོ༌ མི༌ཀྲར༌ 135, ཞང༌བོ༌ མི༌ཀྲར༌ 22 དང༌ ཐོན༌བོ༌ མི༌ཀྲར༌ 13 ཡོང༌གོས༌།"]], [["ཡང༌ ཏེ༌ གྲུ༌ཟིང༌བོའ༌ ཐོག༌གའང༌ ཅོས༌, ཨིན༌ནའང༌ རྩིག༌པ༌ དང༌ ཐོག༌གི༌ ནང༌ང༌ མི༌ཀྲར༌ ཕེད༌དི༌ པར༌ བོར༌གོས༌། གྲུ༌ཟིང༌ངི༌ ནང༌ང༌ ཐོག༌ཚད༌ སུམ༌ ཡང༌ ཆོགས༌ ཅིག༌ག༌ སྒོ༌ ཅོ༌གོས༌།\""]], [["\"ཏ༌, འུགས༌ ཡོད༌ཁན༌ ཚང༌མ༌ མེད༌ཁན༌ ཅོ༌ཅེས༌ལ༌ ངའེ༌ ཇིག༌རྟེན༌ གང༌པོ༌ ཆུ༌ལོག༌གི༌ཆུའི༌ གང༌ཅུག༌ཨིན༌། ཇིག༌རྟེན༌ནི༌ཀ༌ ཡོད༌ཁན༌ ཚང༌མ༌ ཤི༌ཨིན༌།"]], [["ཨིན༌ནའང༌ ངའེ༌ ཁྱོ༌རང༌ ཉམ༌པོ༌ ཆད༌དོན༌ཞིག༌ ཅོའད༌, ཁྱོ༌རང༌ དང༌ ཁྱོ༌རང༌ངི༌ ན༌མ༌, ཁྱོ༌རང༌ངི༌ བུ༌ཚ༌གུན༌ དང༌ ཁོང༌གུན༌ནི༌ ན༌མ༌གུན༌ གྲུ༌ཟིང༌ངི༌ ནང༌ང༌ ཡོང༌གོས༌།"]], [["ཡང༌ ཁྱོ༌རང༌ངི༌ སེམས༌ཅན༌ དང༌ ཅ༌ཅིའུ༌ རིགས༌ ཚང༌མའེ༌ ཕོ༌ དང༌ མོ༌ གུན༌ སོན༌ཏེའ༌ ལུས༌ཤེས༌ལ༌ གྲུ༌ཟིང༌ངི༌ ནང༌ང༌ ཁྱོང༌གོས༌།"]], [["ཅ༌ཅིའུ༌ རིགས༌ ཚང༌མའེ༌ ཆ༌ཅིག༌, སེམས༌ཅན༌ ཆེན༌མོའེ༌ རིགས༌ ཚང༌མའེ༌ ཆ༌ཅིག༌ དང༌, སེམས༌ཅན༌ ཆུ༌ངུན༌ནི༌ རིགས༌ ཚང༌མའེ༌ ཆ༌ཅིག༌, སོན༌ཏེའ༌ ལུས༌ཤེས༌ལ༌ ཁྱོ༌རང༌ངི༌ཀ༌ གྲུ༌ཟིང༌ངི༌ ནང༌ང༌ ཡོང༌ཨིན༌།"]], [["ཡང༌ ཁྱོ༌རང༌ དང༌ ཏེ༌གུན༌ནི༌ ཟའ༌ཅེས༌སི༌ ཕིའ༌ སྣ༌ཚོགས༌སི༌ ཟ༌རྒྱུ༌ ཚང༌མ༌ གྲུ༌ཟིང༌ངི༌ ནང༌ང༌ སག༌གོས༌།\""]], [["ཏེ༌ནེ༌ དཀོན༌མཆོག༌གི༌ ཅོས༌ མོལ༌ཁན༌ ཚང༌མ༌ ནོ༌ཨཱའེ༌ ཅོས༌།"]]], [[["7:1 ནེ༌ 24"], ["ཏེ༌ནེ༌ ཡ༌ཝའེ༌ ནོ༌ཨཱ༌ མོལ༌ལ༌ ཛདས༌, \"ཁྱོ༌རང༌ དང༌ ཁྱོ༌རང༌ངི༌ ནང༌ཚངས༌ གང༌པོ༌ གྲུ༌ཟིང༌ངི༌ ནང༌ང༌ སོང༌ཤིག༌, ཇིག༌རྟེན༌ གང༌པོའེ༌ ནང༌ང༌ ངའ༌ ཁྱོ༌རང༌ མ༌ནེ༌ ཡང༌སུ༌ཞིག༌གའང༌ དྲང༌པོ༌ མི༌ཞིག༌ མ༌ཐོབ༌།"]], [["རྩང༌མ༌ སེམས༌ཅན༌གུན༌ནི༌ ཕོ༌ དང༌ མོའེ༌ ཆ༌ རྡུན༌རྡུན༌, ཡང༌ རྩང༌མ༌ མན༌ཁན༌ སེམས༌ཅན༌གུན༌ནི༌ ཕོ༌ དང༌ མོའེ༌ ཆ༌ གུན༌, ཁྱོ༌རང༌ ཉམ༌པོ༌ གྲུ༌ཟིང༌ངི༌ ནང༌ང༌ ཉེན༌།"]], [["ཡང༌ ཅ༌ཅིའུ༌གུན༌ནིའང༌ ཕོ༌ དང༌ མོའེ༌ ཆ༌ རྡུན༌ ཉེན༌། ཆུ༌ལོག༌གི༌ སྟིང༌ནེའང༌, ཇིག༌རྟེན༌ནི༌ཀ༌ སེམས༌ཅན༌ དང༌ ཅ༌ཅིའུ༌ གུན༌ནི༌ རིགས༌ ཚང༌མ༌ སོན༌ཏེའ༌ ལུས༌ཤེས༌སི༌ ཕིའ༌ ཁྱོ༌རང༌ངི༌ ངའེ༌ ཟེར༌ཁན༌གུན༌ ཅོ༌གོས༌།"]], [["ཞག༌མ༌ རྡུན༌ནི༌ སྟིང༌ནེ༌, ངའེ༌ ཇིག༌རྟེན༌ནི༌ཀ༌ ཚན༌ཉིན༌ 40 ཆར༌པ༌ ཏང༌ཅུགས༌ཏེ༌, ཇིག༌རྟེན༌ གང༌པོའེ༌ ནང༌ང༌ ངའེ༌ ཅོ༌ཁན༌ནི༌ སྲོག༌ ཡོད༌ཁན༌ ཚང༌མ༌ མེད༌ཁན༌ ཅོ༌ཨིན༌།"]], [["ནོ༌ཨཱའེ༌ ཡ༌ཝའེ༌ བཀའ༌ སལ༌ལ༌ ཛད༌ཁན༌ ཚང༌མ༌ ཅོས༌།"]], [["ནོ༌ཨཱའ༌ ལོ༌ 600 ཆའད༌པིན༌ ནམ༌ ཇིག༌རྟེན༌ནི༌ཀ༌ ཆུ༌ལོག༌ ཡོངས༌།"]], [["ཆུ༌ལོག༌ནེ༌ ཐར༌ཅེས༌ལ༌ ནོ༌ཨཱ༌, ཁོ༌རང༌ངི༌ ན༌མ༌, ཁོ༌རང༌ངི༌ བུ༌ཚ༌གུན༌ དང༌ ཁོང༌གུན༌ནི༌ ན༌མ༌གུན༌ ཉམ༌པོ༌ གྲུ༌ཟིང༌ངི༌ ནང༌ང༌ ཞུགས༌།"]], [["རྩང༌མ༌ དང༌ རྩང༌མ༌ མན༌ཁན༌ནི༌ སེམས༌ཅན༌ ཆེན༌མོ༌, ཅ༌ཅིའུ༌ དང༌ སའེ༌ཀ༌ གྲུལ༌ཁན༌ནི༌ སེམས༌ཅན༌ ཆུ༌ངུན༌ ཚང༌མ༌,"]], [["ཕོ༌ དང༌ མོའེ༌ ཆ༌ ཅོས༌ཏེ༌ དཀོན༌མཆོག༌གི༌ བཀའ༌ ནང༌ཞིན༌ ནོ༌ཨཱ༌ ཡོད༌སའེ༌ གྲུ༌ཟིང༌ངི༌ ནང༌ང༌ ཡོངས༌།"]], [["ཏེ༌ནེ༌ ཞག༌མ༌ རྡུན༌ནི༌ སྟིང༌ནེ༌, ཇིག༌རྟེན༌བོ༌ ཆུ༌ལོག༌གི༌ ཆུའི༌ གང༌ཅེས༌ གོ༌ཟུགས༌།"]], [["ནོ༌ཨཱའ༌ ལོ༌ 600 ཆའེ༌ ཞག༌ག༌ ཀ༌བོ༌ ཟླ༌ཝ༌ ཉིས༌པའི༌ ཞག༌མ༌ 17 པ༌ ཨིན༌པིན༌ ཏེ༌ ཞག༌ག༌ སའེ༌ ཐིལ༌ལ༌ ཡོད༌ཁན༌ནི༌ ཆུ༌ ཚང༌མ༌ ས༌ཀྱད༌ ཡས༌ཏེ༌ བིངས༌ཏེ༌ ཡོངས༌, ཡང༌ ནམ༌ཁའ༌ནེ༌ ཆར༌པ༌བོ༌ ཆུ༌ལོག༌ ཡོང༌ང༌ ཙོགས༌ལ༌ བབས༌།"]], [["ཇིག༌རྟེན༌ནི༌ཀ༌ ཚན༌ཉིན༌ 40 ཆད༌མེད༌ལ༌ ཆར༌པ༌ ཏངས༌།"]], [["ཆར༌པ༌ བབས༌ཤེས༌ གོ༌ཟུག༌ ཆའེ༌ ཞག༌ག༌, ནོ༌ཨཱ༌, ཁོའེ༌ ན༌མ༌, བུ༌ཚ༌ ཤེམ༌, ཧེམ༌ དང༌, ཡབ༌ཕེད༌ སུམ༌ཀོ༌ ཡང༌ ཁོང༌གུན༌ནི༌ ན༌མ༌གུན༌ གྲུ༌ཟིང༌ངི༌ ནང༌ང༌ ཞོནས༌,"]], [["ཁོང༌གུན༌ ཉམ༌པོ༌ སེམས༌ཅན༌ནི༌ རིགས༌ ཚང༌མའེ༌ ཆ༌ཅིག༌ ཡོད༌པིན༌: སྲལ༌ཁན༌ དང༌ ནག༌ཚོགས༌སི༌ སེམས༌ཅན༌ ཆེན༌མོ༌ དང༌ ཆུ༌ངུན༌ གུན༌, ཡང༌ ཅ༌ཅིའུ༌འི༌ རིགས༌ ཚང༌མ༌།"]], [["འུགས༌ ལེན༌ཁན༌ནི༌ སྲོག༌ ཡོད༌ཁན༌ ཚང༌མ༌ ཉིས༌ཉིས༌སི༌ ཆ༌ ཅོས༌ཏེ༌ ནོ༌ཨཱ༌ ཉམ༌པོ༌ གྲུ༌ཟིང༌ངི༌ ནང༌ང༌ ཡོངས༌།"]], [["རིགས༌ ཚང༌མའེ༌ ཕོ༌ དང༌ མོ༌ རེ༌རེ༌ ཡོངས༌, ཀ༌ཟུག༌གི༌ ནོ༌ཨཱའ༌ དཀོན༌མཆོག༌གི༌ མོལ༌ལ༌ ཛད༌ཏེ༌ ཨིན༌པིན༌། ཁོང༌ ཚང༌མ༌ གྲུ༌ཟིང༌ངི༌ ནང༌ང༌ ཞུགས༌ ཚར༌ར༌ཅིག༌, ཡ༌ཝ༌ དཀོན༌མཆོག༌གི༌ སྒོ༌བོ༌ ཅུག༌ག༌ ཛདས༌།"]], [["ཞག༌མ༌ 40 ཇིག༌རྟེན༌ནི༌ཀ༌ ཆར༌པ༌ ཆད༌མེད༌ལ༌ བབས༌, ཡང༌ ཆུ༌ལོག༌གི༌ ཆུ༌ ཕེལ༌པ༌ ས༌ཀྱད༌ ཆུའི༌ གངས༌ཏེ༌ གྲུ༌ཟིང༌བོ༌ ས༌ཀྱད༌ནེ༌ ཐོན༌པོའ༌ སྟགས༌།"]], [["སའེ༌ཀ༌ ཆུ༌ མང༌ནེ༌ མང༌ང༌ ཕེལ༌ཨིན༌ སོང༌པ༌ གྲུ༌ཟིང༌བོ༌ ཆུའི༌ ཁ༌ཐོག༌ག༌ ཇིགས༌པ༌ མེད༌པ༌ ལྡིངས༌།"]], [["སྟིང༌ཇུག༌ག༌ ཇིག༌རྟེན༌ནི༌ རི༌ ཐོ༌ཤོག༌གུན༌ནའང༌ ཆུའི༌ ནང༌ང༌ ནུབ༌།"]], [["ཆུ༌ ཕེལ༌ཨིན༌ སོང༌ཏེ༌, རི༌ ཐོ༌ཤོག༌གུན༌ནི༌ སང༌ མི༌ཀྲར༌ 6 ཐོའ༌ སོང༌།"]], [["ཇིག༌རྟེན༌ནི༌ཀ༌ ཡོད༌ཁན༌ནི༌ སྲོག༌ ཡོད༌ཁན༌ ཚང༌མ༌ ཤི༌: ཅ༌ཅིའུ༌, སྲལ༌ཁན༌ དང༌ ནགས༌ཚོགས༌སི༌ སེམས༌ཅན༌, སའེ༌ཀ༌ གྲུལ༌ཁན༌ནི༌ ཆུ༌ངུན༌ སེམས༌ཅན༌ དང༌, མི༌ཚང༌མ༌།"]], [["ས༌ སྐམ༌པོའེ༌ཀ༌ དུག༌ཁན༌ནི༌ འུགས༌ ཡོད༌ཁན༌ ཚང༌མ༌ ཤི༌།"]], [["ཡ༌ཝའེ༌ ཇིག༌རྟེན༌ནི༌ སྲོག༌ ཡོད༌ཁན༌ ཚང༌མ༌ མེད༌ཁན༌ ཅོའ༌ ཛདས༌: མི༌གུན༌, སྲལ༌ཁན༌ དང༌ སའེ༌ཀ༌ གྲུལ༌ཁན༌ནི༌ ཆུ༌ངུན༌ སེམས༌ཅན༌ གུན༌ དང༌ ནམ༌མི༌ ཅི༌པ༌ ཚང༌མ༌། ཏེ༌ ཚང༌མ༌ མེད༌ཁན༌ ཅོའ༌ ཛདས༌། ནོ༌ཨཱ༌ དང༌ ཁོ༌ ཉམ༌པོ༌ གྲུ༌ཟིང༌ངི༌ ནང༌ང༌ ཡོད༌ཁན༌གུན༌ མ༌སྟོགས༌ སུ༌ཞིག༌གའང༌ སོན༌ཏེའ༌ མ༌ལུས༌།"]], [["ཡང༌ ས༌ཀྱད༌པོ༌ ཞག༌མ༌ 150 ཆུའི༌ ནང༌ང༌ ལུས༌།"]]], [[["8:1 ནེ༌ 22"], ["ཨིན༌ནའང༌ དཀོན༌མཆོག༌གི༌ ནོ༌ཨཱ༌ དང༌ གྲུ༌ཟིང༌ངི༌ ནང༌ང༌ ཡོད༌ཁན༌ནི༌ སྲལ༌ཁན༌ དང༌ ནགས༌ཚོགས༌སི༌ སེམས༌ཅན༌ ཚང༌མའ༌ ཞེད༌ད༌ མ༌ཛདས༌། ཁོང༌ངི༌ ཇིག༌རྟེན༌ནི༌ཀ༌ ལུངས༌པོ༌ ཀལ༌ལ༌ ཛད༌པ༌, ཆུ༌ལོག༌གི༌ཆུ༌ ཉུ༌ངུན༌ ཆ༌ཅེས༌ གོ༌ཟུགས༌།"]], [["ཁོང༌ངི༌ སའེ༌ ཐིལ༌ནེ༌ བིང༌སའེ༌ ཆུའི༌ ནས༌ས༌གུན༌ ཀག༌ག༌ ཛདས༌, ཡང༌ ནམ༌ཁའ༌ནེ༌ བབས༌ཁན༌ནི༌ ཆར༌པ༌ གུན༌ ཆད༌ ཅུག༌ག༌ ཛདས༌།"]], [["ཇིག༌རྟེན༌ནི༌ ནང༌ང༌ གངས༌ཁན༌ནི༌ ཆུ༌ལོག༌གི༌ ཆུ༌ ཚང༌མ༌ ཐིམས༌ཨིན༌ ཉུ༌ངུན༌ ཆེན༌ སོང༌། ཞག༌མ༌ 150 སྟིང༌ནེ༌,"]], [["ཆུ༌ལོག༌ གོ༌ཟུགས༌ཏེ༌, ཟླ༌ཝ༌ 7 པའེ༌ ཞག༌མ༌ 17 ནི༌ ཞག༌ག༌ གྲུ༌ཟིང༌བོ༌ ཨ༌ར༌རད༌ ཟེར༌ཁན༌ནི༌ རི༌གྱུད༌གུན༌ནི༌ཀ༌ ཁད༌ཏེ༌ ལུས༌།"]], [["ཡང༌ ཆུ༌གུན༌ ཆད༌མེད༌ལ༌, ཟླ༌ཝ༌ 10 ཚོག༌པ༌ ཉུ༌ངུན༌ ཆེན༌ སོང༌། ཏེ༌ནེ༌ ཏེན༌ན༌ ཟླ༌ཝའེ༌ གོ༌མའེ༌ ཞག༌ག༌, རིའི༌ གོ༌གུན༌ ཆུ༌ནེ༌ ཕི༌ལོག༌ག༌ བིང༌ཏེ༌ ཐོང༌།"]], [["རི༌ གོ༌གུན༌ ཐོང༌ཏེ༌ ཞག༌མ༌ 40 སྟིང༌ནེ༌, ནོ༌ཨཱའེ༌ ཁོ༌རང༌ངི༌ ཅོས༌ཁན༌ནི༌ གྲུ༌ཟིང༌ངི༌ ཀར༌ཁུང༌བོ༌ ཕེས༌ཏེ༌,"]], [["ཕོ༌རོག༌ ཕུདས༌། ཁོ༌ ཆུ༌ སྐམས༌ཏེ༌ ས༌ཀྱད༌ བིང༌བིང༌ འུར༌ཨིན༌ དུགས༌ཏེ༌, གྲུ༌ཟིང༌ངི༌ཀ༌ ལོགས༌ཏེ༌ མ༌ནེ༌ མ༌ཡོངས༌"], ["།"]], [["ཏེ༌ནེ༌ ནོ༌ཨཱའེ༌ ཆུ༌ སྐམས༌ཏེ༌ ས༌ཀྱད༌ སྐམ༌པོ༌ བིངས༌ཏེ༌ དུག༌ག༌ ལྟ༌ཅེས༌ལ༌ ཕུར༌གོན༌ཞིག༌ ཕུདས༌།"]], [["ཨིན༌ནའང༌ ཕུར༌གོན༌ལ༌ རང༌ངི༌ རྐང༌པ༌ བོར༌ཅེས༌ལ༌ ནས༌ས༌ མ༌ཐོབ༌, ཅིའ༌ཟེར༌ན༌ ཇིག༌རྟེན༌ ཏ༌རུང༌ངའང༌ ཆུའི༌ ནང༌ང༌ ནུབས༌ཏེ༌ ཡོད༌པིན༌། ཕུར༌གོན༌བོ༌ ནོ༌ཨཱ༌ ཡོད༌ས༌ གྲུ༌ཟིང༌ངི༌ ནང༌ང༌ ལོགས༌ཏེ༌ ཡོངས༌པ༌, ནོ༌ཨཱའེ༌ ཁོ༌རང༌ངི༌ ལག༌པ༌ ཕི༌ལོག༌ག༌ ཕིངས༌ཏེ༌, ཕུར༌གོན༌བོ༌ གྲུ༌ཟིང༌ངི༌ ནང༌ང༌ ཁྱོངས༌།"]], [["ཞག༌པོ༌ རྡུན༌ སྲིངས༌ཏེ༌ སྟིང༌ནེ༌, ནོ༌ཨཱའེ༌ ཕུར༌གོན༌བོ༌ ཡང༌སྐྱར༌ ཕུདས༌།"]], [["ཕི༌ཏོག༌ ཕུར༌གོན༌བོ༌ ལོགས༌ཏེ༌ ཡོང༌ ཟ༌ནེ༌, ཁོའེ༌ ཁམ༌ཅུའི༌ ནང༌ང༌ ཨོ༌ལིཝ༌ཝི༌ ལྕང༌མའེ༌ ལོ༌མ༌ སྔོན༌པོ༌ཞིག༌ ཁུར༌ཏེ༌ ཐོང༌པ༌, ནོ༌ཨཱའ༌, ཇིག༌རྟེན༌ནི༌ ཀ༌ནེ༌ ཆུ༌ ཧ༌ལམ༌ ཚར༌ཏེ༌ ཨིན༌ཅེས༌པོ༌ ཧ༌གོ༌།"]], [["ཏེ༌ནེ༌ ཡང༌ཞག༌པོ༌ རྡུན༌ སྲིངས༌ཏེ༌, ཁོའེ༌ ཕུར༌གོན༌བོ༌ ཡང༌ ལམ༌ཅུགས༌, ཨིན༌ནའང༌ འི༌ ལན༌ ཁོ༌ ནོ༌ཨཱའེ༌ཀ༌ ལོགས༌ཏེ༌ མ༌ནེ༌ མ༌ཡོངས༌།"]], [["ཏ༌ ནོ༌ཨཱ༌ ལོ༌ 601 སོང༌ཏེ༌, ཟླ༌ཝ༌ དྲང༌པོའེ༌ གོ༌མའེ༌ ཞག༌ག༌, ས༌ཀྱད༌དི༌ ཀ༌ནེ༌ ཆུ༌ ཚང༌མ༌ ཧ༌ལམ༌ སྐམས༌ཏེ༌ ཡོད༌པིན༌། ནོ༌ཨཱའེ༌ གྲུ༌ཟིང༌ངི༌ཀ༌ ཀབས༌ཏེ༌ ཡོད༌ཁན༌བོ༌ ཐེན༌ཏེ༌ ལྟས༌པ༌, ས༌ཀྱད༌ ཚང༌མ༌ སྐམས༌ཨིན༌ ཐོང༌།"]], [["ཏེ༌བོའེ༌ སྟིང༌ནེ༌ ཧ༌ལམ༌ ཟླ༌ཝ༌ 2 ནེ༌, ས༌ཀྱད༌ གང༌པོ༌ སྐམ༌པོ༌ སོང༌།"]], [["ཏེ༌ནེ༌ དཀོན༌མཆོག༌གི༌ ནོ༌ཨཱའ༌ མོལ༌ལ༌ ཛདས༌,"]], [["\"ཁྱོ༌རང༌, ཁྱོ༌རང༌ངི༌ ན༌མ༌, བུ༌ཚ༌གུན༌ དང༌ ཁོང༌གུན༌ནི༌ ན༌མ༌གུན༌ གྲུ༌ཟིང༌ནེ༌ བིངས༌ཏེ༌ ཡོང༌།"]], [["ཡང༌ གྲུ༌ཟིང༌ངི༌ ནང༌ང༌ ཡོད༌ཁན༌ནི༌ སྲོག༌ ཡོད༌ཁན༌: ཅ༌ཅིའུ༌, སེམས༌ཅན༌ ཆེན༌མོ༌ དང༌ ཆུ༌ངུན༌ སའེ༌ཀ༌ གྲུལ༌ཁན༌ ཚང༌མ༌ ཕི༌ལོག༌ག༌ ཕིང༌། ཁོང༌གུན༌ གྱས༌ཏེ༌ ཇིག༌རྟེན༌ གང༌པོའེ༌ ནང༌ང༌ ཕེལ༌ཅེས༌སི༌ ཕིའ༌ ཏེ༌ཟུག༌ ཅོས༌།\""]], [["ཏེ༌ནེ༌ ནོ༌ཨཱ༌, ཁོ༌རང༌ངི༌ ནང༌ཚངས༌ ཉམ༌པོ༌ གྲུ༌ཟིང༌ངི༌ ནང༌ནེ༌ བིངས༌ཏེ༌ ཡོངས༌།"]], [["ཡང༌ ཏེ༌ནང༌ང༌ ཡོད༌ཁན༌ནི༌ ཆེན༌མོ༌ དང༌ ཆུ༌ངུན༌ སེམས༌ཅན༌ དང༌ ཅ༌ཅིའུ༌ ཚང༌མ༌ ཉིས༌ཉིས༌སི༌ ཆ༌ ཅོས༌ཏེ༌ བིང༌ཏེ༌ ཡོངས༌།"]], [["ཏེ༌ནེ༌ ནོ༌ཨཱའེ༌ ཡ༌ཝའ༌ ཆོད༌པ༌ ཕུལ༌ཅེས༌སི༌ ཕིའ༌ ནས༌ས༌ཞིག༌ རྩིགས༌། ཁོའེ༌ རྩང༌མ༌ སེམས༌ཅན༌ དང༌ ཅ༌ཅིའུ༌ གུན༌ནི༌ ནང༌ནེ༌ སྣ༌རེ༌རེ༌ ཁྱོངས༌ཏེ༌ སདས༌ ཡང༌ མེའ༌ སྲགས༌ཏེ༌ ཆོད༌པ༌ ཕུལས༌།"]], [["ཡ༌ཝའ༌ ཏེ༌ ཆོད༌པའེ༌ ཏྲི༌ཞིམ༌བོ༌ ཚོར༌ར༌ཅིག༌, ཡ༌ཝའེ༌ ཁོང༌རང༌ངི༌ སེམས༌སི༌ ནང༌ང༌ མོལ༌ལ༌ ཛད༌, \"མི༌གུན༌ནི༌ ཞས༌ཏེ༌ ངའེ༌ འི༌ ཇིག༌རྟེན༌བོ༌ ཡང༌ ཆུ༌ ཉམ༌པོ༌ མེད༌ཁན༌ མ༌ནེ༌ མི༌ཅོ༌། ཆུ༌ངུན༌ནི༌ ཏུས༌ནེ༌ ཕར༌ལ༌, མི༌གུན༌ནི༌ སྙིང༌པོ༌ ངན༌པའེ༌ ཆོགས༌ལ༌ ཡོད༌ནའང༌, ངའེ༌ སྲོག༌ ཡོད༌ཁན༌ ཚང༌མ༌ མེད༌ཁན༌ མ༌ནེ༌ མི༌ཅོ༌།"]], [["ཇིག༌རྟེན༌བོ༌ ལུས༌ལུས༌ ཚོག༌པ༌, ཞིང༌ ཏབ༌ཅེས༌ དང༌ རྔོ༌ཅེས༌, ཚད༌ དང༌ གྲང༌མོ༌, ཡར༌ དང༌ དགུན༌, ཡང༌ ཉི༌མ༌ དང༌ ཚན༌ནི༌ ཏུས༌ གུན༌ ཡོང༌ཨིན༌།"]]], [[["9:1 ནེ༌ 17"], ["དཀོན༌མཆོག༌གི༌ ནོ༌ཨཱ༌ དང༌ ཁོའེ༌ བུ༌ཚ༌གུན༌ལ༌ ཅིན༌ལབས༌ སལ༌ཏེ༌ མོལ༌ལ༌ ཛདས༌, \"ཇིག༌རྟེན༌ གང༌པོའེ༌ ནང༌ང༌ ཕེལ༌ཅེས༌སི༌ ཕིའ༌ ཕྲུ༌གུ༌ མང༌པོ༌ སྐྱེ༌ཅུག༌ཤིག༌།"]], [["སའེ༌ཀ༌ དུག༌ཁན༌ནི༌ སེམས༌ཅན༌, ནམ༌ཁའེ༌ ཅ༌, སའེ༌ཀ༌ གྲུལ༌ཁན༌ནི༌ སེམས༌ཅན༌ ཆུ༌ངུན༌ དང༌ ཆུའི༌ ནང༌ང༌ ཡོད༌ཁན༌ནི༌ ཉ༌ ཚང༌མའ༌ ཁྱོ༌རང༌གུན༌ནི༌ ཇིགས༌སི༌ ནང༌ང༌ དུག༌ཨིན༌། ངའེ༌ ཏེ༌ ཚང༌མ༌ ཁྱོ༌ཞའེ༌ ཝང༌ངི༌ ཡོག༌ག༌ ཏང༌ངད༌།"]], [["ངའེ༌ སྲོག༌ ཡོད༌ཏེ༌ གྲུལ༌ཁན༌ ཚང༌མ༌ ཁྱོ༌ཞའ༌ ཟའ༌ཅེས༌ལ༌ ཏང༌ངད༌, ཀ༌ཟུག༌གི༌ ངའེ༌ ཁྱོ༌ཞའ༌ སྔོན༌པོའེ༌ རིགས༌ དང༌ ཀྲོ༌ནས༌ ཚང༌མ༌ ཏངས༌ཏེ༌ ཨིན༌པིན༌། ཟའ༌ཅེས༌ལ༌ ཏ༌ ངའེ༌ ཁྱོ༌ཞའ༌ ཅི༌ཚང༌མ༌ ཏང༌ངད༌།\""]], [["\"ཨིན༌ནའང༌ ཁྲག༌ ཡོད༌ཁན༌ནི༌ ཤ༌ ཟའ༌ མ༌གོས༌, ཅིའ༌ཟེར༌ན༌ སྲོག༌པོ༌ ཁྲག༌གི༌ ནང༌ང༌ ཡོད༌ཏེ༌ ཨིན༌ནོག༌།"]], [["གལ༌ཏེས༌ མི༌ཞིག༌གི༌ སྲོག༌ ལེན༌ན༌, ཏེ༌ སྲོག༌ ལེན༌ཁན༌བོའ༌ ཤི༌ཅེས༌སི༌ ཆད༌པ༌ ཕོག༌གོས༌། སེམས༌ཅན༌ ཨིན༌གྲོ༌ ཡ༌ མི༌, མི༌ སད༌ཁན༌བོ༌ སད༌གོས༌།\""]], [["\"མི༌ སད༌ཁན༌བོའ༌ ཤི༌ཅེས༌སི༌ ཆད༌པ༌ ཞན༌ཡང༌ མི༌གུན༌ནི༌ ཏང༌གོས༌, ཅིའ༌ཟེར༌ན༌ དཀོན༌མཆོག༌གི༌ མི༌བོ༌ ཁོང༌རང༌ དང༌ཙོགས༌ ཅོའ༌ ཛད༌ཏེ༌ ཨིན༌ནོག༌།"]], [["ཡང༌ ཁྱོ༌ཞ༌གུན༌, ཇིག༌རྟེན༌ གང༌པོའེ༌ ནང༌ང༌ ཕེལ༌ཅེས༌སི༌ ཕིའ༌ ཕྲུ༌གུ༌ མང༌པོ༌ སྐྱེ༌ཅུག༌ཤིག༌།\""]], [["ཏེ༌ནེ༌ དཀོན༌མཆོག༌གི༌ ནོ༌ཨཱ༌ དང༌ ཁོའེ༌ བུ༌ཚ༌གུན༌ལ༌ མོལས༌,"]], [["\"ཏ༌ ངའེ༌ ཁྱོ༌རང༌ དང༌ ཁྱོ༌རང༌ངི༌ པུར༌གྱུད༌གུན༌ལ༌ ཏངས༌ཁན༌ནི༌ ཆད༌དོན༌བོ༌ ཏན༌ཏན༌ ཅོའད༌།"]], [["ཏེ༌ ཆད༌དོན༌བོ༌ ཁྱོ༌རང༌ ཉམ༌པོ༌ གྲུ༌ཟིང༌ངི༌ ནང༌ང༌ ཡོད༌ཁན༌ནི༌ སྲོག༌ ཡོད༌ཁན༌: སྲལ༌ཁན༌ དང༌ ནགས༌ཚོགས༌སི༌ སེམས༌ཅན༌, དང༌ ཅ༌ཅིའུ༌ ཡང༌ན༌ ཇིག༌རྟེན༌ནི༌ སྲོག༌ ཡོད༌ཁན༌ ཚང༌མའེ༌ ཕིའང༌ ཨིན༌།"]], [["འོ༌ན༌, ངའེ༌ ཁྱོ༌རང༌ ཉམ༌པོ༌ ཅོ༌ཁན༌ནི༌ ཆད༌དོན༌བོ༌ སྟན༌པོ༌ ཅོའད༌། ཏ༌ནེ༌ཕར༌ལ༌ ཆུ༌ལོག༌གི༌ ཆུའི༌ སྲོག༌ ཡོད༌ཁན༌ ཚང༌མ༌ མེད༌ཁན༌ མ༌ནེ༌ མི༌ཅོ༌། འི༌ ཇིག༌རྟེན༌བོ༌ ཆུ༌ལོག༌གི༌ ཆུ༌ གྱུད༌ཏེ༌ མེད༌ཁན༌ མ༌ནེ༌ མི༌ཆ༌།\""]], [["དཀོན༌མཆོག༌གི༌ མོལས༌ལ༌ ཛདས༌, \"འི༌བོ༌ ངའེ༌ ཁྱོ༌ཞ༌གུན༌ དང༌ སྲོག༌ ཡོད༌ཁན༌ ཚང༌མ༌, ཡང༌ ཡོང༌ཅེས༌ཅན༌ནི༌ ཏུས༌སི༌ མིར༌གྱུད༌ ཚང༌མ༌ ཉམ༌པོ༌ ཅོས༌ཁན༌ནི༌ ཆད༌དོན༌ནི༌ སྟགས༌པོ༌ ཨིན༌།"]], [["ངའེ༌ ནམ༌ཁའེ༌ ནང༌ང༌ ཟའ༌ཆུ༌ཐུང༌ཞིག༌ ཤར༌ཅུག༌ཨིན༌, ཏེ༌བོ༌ ཁྱོ༌ཞའ༌ དང༌ ཇིག༌རྟེན༌ གང༌པོ༌ ཉམ༌པོ༌ ངའེ༌ ཆད༌དོན༌ ཅོ༌ཁན༌ནི༌ སྟགས༌པོ༌ ཨིན༌།"]], [["ངའེ༌ སྲིན༌ ཀལ༌ཏེ༌ ཇིག༌རྟེན༌ནི༌ཀ༌ ཆར༌པ༌ ཕབས༌ཏེ༌, ནམ༌མི༌ ནང༌ང༌ ཟའ༌ཆུ༌ཐུང༌ ཐོང༌ ཟ༌ནེ༌,"]], [["ངའ༌ ཁྱོ༌ཞའ༌ དང༌ སྲོག༌ ཡོད༌ཁན༌ ཚང༌མ༌ ཉམ༌པོ༌ ཅོ༌ཁན༌ནི༌ ཆད༌དོན༌བོ༌ ཨིད༌ཏུ༌ ཡོང༌ཨིན༌། ཆུ༌ལོག༌གི༌ ཆུའི༌ སྲོག༌ ཡོད༌ཁན༌ ཚང༌མ༌ ཡང༌སྐྱར༌ མེད༌ཁན༌ མ༌ནེ༌ མི༌ཅོ༌།"]], [["ཟའ༌ཆུ༌ཐུང༌ ནམ༌མི༌ ནང༌ང༌ ཤར༌ཏེ༌ ཐོང༌ང༌ཅིག༌, ངའ༌ ཇིག༌རྟེན༌ནི༌ཀ༌ ཡོད༌ཁན༌ནི༌ སྲོག༌ ཡོད༌ཁན༌ ཚང༌མ༌ ཉམ༌པོ༌ ངའེ༌ ཅོ༌ཁན༌ནི༌ ཆད༌དོན༌བོ༌ ཨིད༌ཏུ༌ ཡོང༌ཨིན༌།\""]], [["དཀོན༌མཆོག༌གི༌ ནོ༌ཨཱ༌ མོལས༌ལ༌ ཛདས༌, \"འི༌ ཟའ༌ཆུ༌ཐུང༌བོ༌ ངའེ༌ ཇིག༌རྟེན༌ནི༌ སྲོག༌ ཡོད༌ཁན༌ ཚང༌མ༌ ཉམ༌པོ༌ ཅོ༌ཁན༌ནི༌ ཆད༌དོན༌ནི༌ སྟགས༌པོ༌ ཨིན༌།"]], [["9:18 ནེ༌ 10:1"], ["གྲུ༌ཟིང༌ངི༌ ནང༌ནེ༌ བིང༌ཁན༌ནི༌ ནོ༌ཨཱའེ༌ བུ༌ཚ༌གུན༌ ནི༌, ཤེམ༌, ཧེམ༌ དང༌ ཡབ༌ཕེད༌ གུན༌ ཨིན༌པིན༌། ༼ཧེམ༌ ཀེ༌ནན༌ ནི༌ ཨ༌བ༌ ཨིན༌པིན༌༽།"]], [["ནོ༌ཨཱའེ༌ འིན༌ན༌ བུ༌ཚ༌ སུམ༌ཀོའེ༌ ཀ༌ནེ༌ ཇིག༌རྟེན༌ནི༌ ནང༌ང༌ མི༌ཚང༌མ༌ ཕེལ༌།"]], [["ཞིང༌བད༌པ༌ ནོ༌ཨཱ༌ ནི༌ རྒུན༌ཚས༌ ཏབ༌ཁན༌ ཏང༌པོ༌ མི༌བོ༌ ཨིན༌པིན༌།"]], [["ཞག༌ཤིག༌, ཁོ༌ རྒུན༌ནི༌ ཆང༌ ཐུངས༌ཏེ༌ ར༌རོས༌པ༌, ཁོ༌ ལྗེར༌ཉལ༌ལ༌ ཁོ༌རང༌ངི༌ ཀུར༌རི༌ ནང༌ང༌ ཉིད༌ལ༌ སོང༌།"]], [["ཀེ༌ནན༌ནི༌ ཨ༌བ༌, ཧེམ༌, ཁོ༌རང༌ངི༌ ཨ༌བའེ༌ ཀུར༌རི༌ ནང༌ང༌ སོང༌པ༌, ཨ༌བ༌ ལྗེར༌ཉལ༌ལ༌ ཡོད༌ཁན༌བོ༌ ཐོང༌། ཁོ༌ ཕི༌ལོག༌ག༌ ཡོངས༌ཏེ༌ ཁོ༌རང༌ངི༌ ཨ༌ཅོ༌ ཉིས༌ཀོའ༌ ཤདས༌།"]], [["ཏེ༌ནེ༌ ཤེམ༌ དང༌ ཡབ༌ཕེད༌དི༌ རས༌ ཆེན༌མོ༌ཞིག༌ ཁོ༌རང༌གུན༌ནི༌ སྤུང༌པའེ༌ཀ༌, ལག༌པ༌ ཉམ༌པོ༌ ཟུམས༌ཏེ༌ གྱབ༌ལོག༌ག༌ ཀུར༌རི༌ ནང༌ང༌ ཨ༌བ༌ ཡོད༌ས༌ སོང༌ཏེ༌, ནོ༌ཨཱ༌ ལྗེར༌ཉལ༌ ཡོད༌ཁན༌བོ༌ ཀབས༌། ཏེ༌ཟུག༌ ཅོ༌ ཟ༌ནེ༌ ཨ༌བ༌ ལྗེར༌ཉལ༌ལ༌ མི༌ཐོང༌ཅེས༌སི༌ ཕིའ༌ ཁོང༌གུན༌ནི༌ ལྡོང༌བོ༌ ཨ༌བ༌ མེད༌ས༌ ཆོགས༌ལ༌ གྱུརས༌།"]], [["ནོ༌ཨཱ༌ ར༌ཞུ༌ཏེ༌ ཉིད༌ཚད༌ད༌དང༌, ཁོའ༌ ཁོའེ༌ བུ༌ཚ༌ ཆུང༌ཤོག༌པོའེ༌ ཁྲེལ༌བའེ༌ ལས༌ ཅོས༌ཁན༌བོ༌ གྱུས༌སོང༌།"]], [["ཡང༌ ཁོའེ༌ ཟེརས༌, \"ཧམ༌མི༌ བུ༌ཚ༌ ཀེ༌ནན༌ དང༌ ཁོའེ༌ པུར༌གྱུད༌གུན༌ལ༌ ངན༌ ཕོག༌ཤིག༌། ཁོང༌གུན༌ ཁོང༌ངི༌ ཨ༌ཅོ༌གུན༌ནི༌ ཚེ༌ཡོག༌ ཚང༌མའེ༌སང༌ རྩི༌ཝ༌ མེད༌ཁན༌བོ༌ གྱུར༌ཤིག༌།\""]], [["ནོ༌ཨཱའེ༌ ཡང༌ ཟེརས༌, \"ཡ༌ཝ༌, ཤེམ༌མི༌ དཀོན༌མཆོག༌ག༌ སྟོད༌པ༌ ཐོབ༌ཤིག༌, ཡང༌ ཀེ༌ནན༌ ཁོའེ༌ ཚེ༌ཡོག༌ གྱུར༌ཤིག༌།"]], [["དཀོན༌མཆོག༌གི༌ ཡབ༌ཕེད༌དི༌ མིར༌གྱུད༌གུན༌ ཕེལ༌ཅུག༌ཤིག༌། ཡབ༌ཕེད༌ དང༌ ཤེམ༌མི༌ མིར༌གྱུད༌གུན༌ནི༌ མི༌ཚེ༌ ཉམ༌པོ༌ ཕུད༌ཤིག༌། ཡང༌ ཀེ༌ནན༌པ༌གུན༌ ཡབ༌ཕེད༌དི༌ པུར༌གྱུད༌གུན༌ནི༌ ཚེ༌ཡོག༌ གྱུར༌ཤིག༌།"]], [["ཆུ༌ལོག༌གི༌ སྟིང༌ནེ༌ ནོ༌ཨཱ༌ ཡང༌ ལོ༌ 350 སོན༌ཏེའ༌ ལུས༌།"]], [["ཁོ༌ ལོ༌ 950 སོན༌ཏེའ༌ ལུས༌ ཏེ༌ནེ༌ ཤི༌།"]]], [[["འི༌གུན༌ ནི༌ ནོ༌ཨཱའེ༌ བུ༌ཚ༌ ཤེམ༌, ཧེམ༌ དང༌ ཡབ༌ཕེད༌ གུན༌ནི༌ མིར༌གྱུད༌གུན༌ ཨིན༌ནོག༌། ཆུ༌ལོག༌གི༌ སྟིང༌ནེ༌, ཁོང༌གུན༌ལ༌ ཕྲུ༌གུ༌ མང༌པོ༌ ཇོར༌།"]], [["10:2 ནེ༌ 5"], ["ཡབ༌ཕེད༌ ནི༌, གོ༌མེར༌, མ༌གོག༌, མ༌དའི༌, ཡ༌ཝན༌, ཏུ༌བལ༌, མེ༌ཤེག༌ དང༌ ཀྲི༌རས༌ གུན༌ནི༌ ཨ༌བ༌ ཨིན༌པིན༌།"]], [["གོ༌མེར༌ ནི༌, ཨེཤ༌ཀི༌ནེཟ༌, རི༌ཕད༌ དང༌ ཏོ༌གར༌མ༌ གུན༌ནི༌ ཕ༌མེས༌པོ༌ ཨིན༌པིན༌།"]], [["ཡ༌ཝན༌ ནི༌, ཨེ༌ལི༌ཤ༌, ཏར༌ཤིཤ༌, ཀིཏ༌ དང༌ རོ༌ད༌ གུན༌ནི༌ ཕ༌མེས༌པོ༌ ཨིན༌པིན༌།"]], [["ཡ༌ཝན༌ ནི༌, ཚོའེ༌ ཐའ༌མ༌ དང༌ ཚོ༌ལིང༌ངི༌ཀ༌ དུག༌ཁན༌ནི༌ མིར༌གྱུད༌ གུན༌ནི༌ ཕ༌མེས༌པོ༌ ཨིན༌པིན༌། འི༌གུན༌ ཡབ༌ཕེད༌དི༌ མིར༌གྱུད༌གུན༌ ཨིན༌ནོག༌ ཀ༌གུན༌ལ༌ རང༌རང༌ངི༌ རིགས༌, སྐད༌ དང༌ ཡུལ༌ གུན༌ ཡོད༌པིན༌།"]], [["10:6 ནེ༌ 20"], ["ཧེམ༌མི༌ བུ༌ཚ༌གུན༌ ཀུཤ༌, ཨི༌ཇིབ༌, ཕུཏ༌ དང༌ ཀེ༌ནན༌ གུན༌ ཨིན༌པིན༌།"]], [["ཀུཤ༌ ནི༌ སི༌བ༌, ཧ༌ཝི༌ལ༌, སབ༌ཏ༌, ར༌མཧ༌ དང༌ སབ༌ཏི༌ཀ༌ གུན༌ནི༌ ཕ༌མེས༌པོ༌ ཨིན༌པིན༌། ཡང༌ ར༌མཧ༌ ནི༌ ཤི༌བ༌ དང༌ དི༌དན༌ གུན༌ནི༌ ཕ༌མེས༌པོ༌ ཨིན༌པིན༌།"]], [["ཀུཤ༌ ནིམ༌རོད༌དི༌ ཨ༌བ༌ གྱུར༌། ནིམ༌རོད༌ ནི༌ ཇིག༌རྟེན༌ནི༌ ནང༌ང༌ ཞན༌ཡང༌ མིར༌གྱུད༌གུན༌ལ༌ ཕམ༌ཀལ༌ཁན༌ནི༌ མག༌མི༌ མ༌ ཀྲག༌པོ༌ ཏང༌པོ༌བོ༌ གྱུར༌།"]], [["ནིམ༌རོད༌ ནི༌ ལིངས༌པ༌ མ༌ ཁས༌པ༌ཞིག༌གའང༌ ཨིན༌པིན༌། ཏེན༌ན༌བོའེ༌ཕིའ༌ མི༌གུན༌ནི༌, \"ཁོ༌ ཇིག༌རྟེན༌ནི༌ ལིངས༌པ༌ ཀྲག༌པོ༌, ནིམ༌རོད༌ ཙོགས༌ དུག༌\" ཟེར༌རད༌པིན༌།"]], [["ཏང༌པོ༌རང༌ ཁོའེ༌ ཝང༌སྲུལ༌ཁན༌ནི༌ གྱལ༌ས༌གུན༌ ནི༌, ཤི༌ནར༌རི༌ ཡུལ༌ལི༌ ནང༌ང༌ ཡོད༌ཁན༌ བ༌བེལ༌, ཨི༌རིག༌, ཨ༌ཀད༌ དང༌ ཀལ༌ནེཧ༌ གུན༌ ཨིན༌པིན༌།"]], [["ཏེ༌ཀ༌ནེ༌ ཁོའེ༌ ཨ༌སི༌རི༌ཡཱའེ༌ ཡུལ༌ལི༌ ནང༌ང༌ ཁོ༌རང༌ངི༌ གྱལ༌སྲིད༌པོ༌ གྱས༌ཅུགས༌ཏེ༌ ནི༌ནེ༌ཝ༌, རེ༌ཧོ༌བོཐ༌-འིར༌ དང༌ ཀ༌ལའ༌ ཟེར༌ཁན༌ནི༌ གྱལ༌ས༌གུན༌ རྩིག༌ཅུགས༌།"]], [["ཡང༌ ནི༌ནེ༌ཝ༌ དང༌ ཀ༌ལའ༌ ཉིས༌ཀོའེ༌ ཞུང༌ང༌ ཆགས༌ཏེ༌ ཡོད༌ཁན༌ནི༌ རི༌སིན༌ ཟེར༌ཁན༌ནི༌ གྱལ༌ས༌ ཀྲག༌པོ༌བོའང༌ རྩིག༌ཅུགས༌།"]], [["ཨི༌ཇིབ༌ ནི༌ ལུད༌པ༌གུན༌, ཨ༌ནམ༌པ༌གུན༌, ལེ༌ཧབ༌པ༌གུན༌, ནབ༌ཏུ༌པ༌གུན༌,"]], [["ཕ༌ཏུ༌རུས༌པ༌གུན༌, ཀེས༌ལུ༌པ༌གུན༌ ༼ཀ༌བོའེ༌ པུར༌གྱུད༌ ཕི༌ལིས༌ཏི༌པ༌གུན༌ ཨིན༌ནོག༌༽ དང༌ ཀེབ༌ཐོར༌པ༌གུན༌ནི༌ ཕ༌མེས༌པོ༌ ཨིན༌པིན༌།"]], [["ཀེ༌ནན༌ ནི༌, སི༌དཱོན༌ ༼ཁོའེ༌ བུ༌ཚ༌ གོ༌བི༌༽ དང༌ ཧེད༌ གུན༌ནི༌ ཨ༌བ༌ ཨིན༌པིན༌།"]], [["ཀེ༌ནན༌ ནི༌ ཡེ༌བས༌པ༌གུན༌, ཨ༌མོར༌པ༌གུན༌, གིར༌གཤ༌པ༌གུན༌,"]], [["ཧིཝ༌པ༌གུན༌, ཨར༌ཀ༌པ༌གུན༌, སིན༌པ༌གུན༌,"]], [["ཨར༌བིད༌པ༌གུན༌, ཟི༌མར༌པ༌གུན༌ དང༌ ཧ༌མད༌པ༌གུན༌ནིའང༌ ཕ༌མེས༌པོ༌ ཨིན༌པིན༌། སྟིང༌ནེ༌ ཀེ༌ནན༌ནི༌ མིར༌གྱུད༌གུན༌ ནས༌ས༌ མང༌པོའེ༌ ནང༌ང༌ ཕེལ༌།"]], [["ཡང༌ ཀེ༌ནན༌པ༌གུན༌ནི༌ དུག༌སའེ༌ ས༌ཀྱད༌བོ༌ སི༌དཱོན༌ནེ༌ ཏངས༌ཏེ༌ གེ༌རར༌, མ༌ཚད༌ ག༌ཟ༌ ཚོག༌པའང༌ ཕེལ༌ཏེ༌ སོང༌། ཡང༌ ཤར༌ ཆོགས༌ལ༌ སོ༌དོམ༌, གོ༌མོ༌ར༌, ཨད༌མ༌, ཟི༌བོ༌ཡིམ༌ དང༌ ལ༌ཤ༌ ཚོག༌པའང༌ ཕེལ༌།"]], [["ཏེ༌གུན༌ ནི༌, ཧེམ༌མི༌ པུར༌གྱུད༌གུན༌ ཨིན༌ནོག༌། ཁོང༌གུན༌ མི༌རིགས༌ གྱུར༌ ཡང༌ མི༌རིགས༌གུན༌ནི༌ ནང༌ང༌ སྡེ༌སོ༌སོའ༌ རང༌རང༌ སོ༌སོའེ༌ སྐད༌ དང༌ ས༌ཀྱད༌ གུན༌ ཡོད༌པིན༌།"]], [["10:21 ནེ༌ 32"], ["ཡབ༌ཕེད༌དི༌ ཨ༌ཅོ༌ ཤེམ༌མའང༌ བུ༌ཚ༌ མང༌པོའེ༌ ཨ༌བ༌ གྱུར༌། ཡང༌ ཤེམ༌ ནི༌ ཨེ༌བར༌པ༌གུན༌ནི༌ ཕ༌མེས༌པོ༌ ཨིན༌པིན༌།"]], [["ཤེམ༌མི༌ བུ༌ཚ༌གུན༌ ཨེ༌ལམ༌, ཨ༌ཤེར༌, ཨར༌ཕ༌ཤེད༌, ལུད༌ དང༌ ཨ༌རམ༌ གུན༌ ཨིན༌པིན༌།"]], [["ཨ༌རམ༌ ནི༌ ཨུཟ༌, ཧལ༌, གི༌ཏར༌ དང༌ མེ༌ཤེག༌ གུན༌ནི༌ ཕ༌མེས༌པོ༌ ཨིན༌པིན༌།"]], [["ཨར༌ཕ༌ཤེད༌ ནི༌ ཤེ༌ལག༌གི༌ ཨ༌བ༌, ཡང༌ ཤེ༌ལག༌ ནི༌ ཨེ༌བར༌རི༌ ཨ༌བ༌ གྱུར༌།"]], [["ཨེ༌བར༌ལ༌ བུ༌ཚ༌ ཉིས༌ ཡོད༌པིན༌: ཅིག༌པོའེ༌ མིང༌ང༌ པེ༌ལེག༌ ༼ཀ༌བོའེ༌ དོན༌བོ༌ པོ༌བུད༌ཅེས༌༽ ཅིའ༌ཟེར༌ན༌ ཁོའེ༌ ཏུས༌ལ༌, ཇིག༌རྟེན༌ནི༌ མི༌གུན༌ནི༌ ནང༌ང༌ པོ༌བུད༌། ཡང༌ ཁོའེ༌ ནོའེ༌ མིང༌ང༌ ཡོག༌ཏན༌ ཟེར༌རད༌པིན༌།"]], [["ཡོག༌ཏན༌ ནི༌ ཨལ༌མོ༌དད༌, ཤི༌ལེཕ༌, ཧ༌ཟར༌མ༌ཝེད༌, ཡི༌ར༌,"]], [["ཧ༌དོ༌རམ༌, འུ༌ཟལ༌, དིག༌ལ༌,"]], [["འོ༌བལ༌, ཨ༌བི༌མེལ༌, ཤི༌བ༌,"]], [["འོ༌ཕིར༌, ཧ༌ཝི༌ལ༌ དང༌, ཡོ༌བབ༌ གུན༌ནི༌ ཕ༌མེས༌པོ༌ ཨིན༌པིན༌, ཡང༌ ཁོང༌གུན༌ ཡོག༌ཏན༌ནི༌ པུར༌གྱུད༌ ཚང༌མ༌ ཨིན༌པིན༌།"]], [["ཁོང༌གུན༌ དུག༌སའེ༌ ས༌ཀྱད༌བོ༌ མེ༌ཤ༌ནེ༌ ཏངས༌ཏེ༌ ཤར༌ ཆོགས༌ལ༌ ཡོད༌ཁན༌ནི༌ རི༌ ཡུལ༌, སི༌ཕར༌ ཆོགས༌ལའང༌ ཕེལ༌།"]], [["ཏེ༌གུན༌ ཤེམ༌མི༌ པུར༌གྱུད༌གུན༌ ཨིན༌པིན༌། ཁོང༌གུན༌ མི༌རིགས༌ གྱུར༌ ཡང༌ མི༌རིགས༌གུན༌ནི༌ ནང༌ང༌ སྡེ༌སོ༌སོའ༌ རང༌རང༌ སོ༌སོའེ༌ སྐད༌ དང༌ ས༌ཀྱད༌ གུན༌ ཡོད༌པིན༌།"]], [["ཏེ༌ ཚང༌མ༌ ནི༌ ནོ༌ཨཱའེ༌ བུ༌ཚ༌གུན༌ནི༌ པུར༌གྱུད༌གུན༌ ཨིན༌ནོག༌, ཡང༌ མིར༌གྱུད༌ སོ༌སོའེ༌ མིང༌གུན༌ སྐྱེ༌ཚིར༌ ནང༌ཞིན༌ལ༌ བྲིས༌ཏེ༌ ཡོད༌ཏེ༌ ཨིན༌ནོག༌། ཆུ༌ལོག༌གི༌ སྟིང༌ནེ༌ འིན༌ན༌ མི༌རིགས༌གུན༌ནི༌ ཀ༌ནེ༌ ཇིག༌རྟེན༌ གང༌པོའེ༌ ནང༌ང༌ གྱལ༌ཁབ༌གུན༌ ཕེལ༌ཏེ༌ ཨིན༌པིན༌།"]]], [[["11:1 ནེ༌ 9"], ["ཏུས༌ཤིག༌ག༌ ཇིག༌རྟེན༌ གང༌པོའེ༌ མི༌གུན༌ནི༌ ཅའང༌ ཁྱད༌ མེད༌ཁན༌ནི༌ སྐད༌ ཅིག༌ཅིག༌ ཏང༌ངད༌པིན༌།"]], [["ཤར༌ ཆོགས༌ནེ༌ ཡོང༌ ཟ༌ནེ༌, ཁོང༌གུན༌ ཤི༌ནར༌ ཡུལ༌ལི༌ ཏར༌ཏར༌ ནས༌ས༌ཞིག༌ག༌ ལེབ༌ ཡང༌ ཏེ༌རུ༌ ཚུགས༌ཏེ༌ དུགས༌།"]], [["ཁོང༌ངི༌ ཅིག༌ དང༌ ཅིག༌ག༌ ཟེརས༌, \"ཡོང༌ཤིག༌། ང༌དང༌ངི༌ པག༌བུ༌ ཅོས༌ཏེ༌ སྲན༌ཏྲེ༌ ཆ༌ཅེས༌ལ༌ མེའེ༌ ནང༌ང༌ སྲག༌ཨིན༌།\" ཁོང༌གུན༌ནི༌ རྡོའེ༌ ཚབས༌ལ༌ པག༌བུ༌ དང༌ ཀ༌ལག༌གི༌ ཚབས༌ལ༌ ཏར༌ཀོལ༌ ཀོལས༌།"]], [["ཏེ༌ནེ༌ ཁོང༌གུན༌ནི༌ ཟེརས༌, \"ཡོང༌ཤིག༌, ང༌དང༌རང༌ངི༌ ཕིའ༌ གྱལ༌ས༌ དང༌ ཏེ༌ནང༌ང༌ ནམ༌ཁའ༌ ཐུག༌ཅེས༌སི༌ པི༌འུ༌ ཐོན༌པོ༌ཞིག༌གའང༌ རྩིགས༌ཏེ༌, ང༌དང༌གུན༌ མིང༌ཅན༌ གྱུར༌ཨིན༌། ཡང༌ ང༌དང༌གུན༌ ཇིག༌རྟེན༌ གང༌པོའེ༌ ནང༌ང༌ བེས༌ཏེ༌ ཆ༌ མི༌གོས༌།"]], [["ཨིན༌ནའང༌ ཡ༌ཝ༌ དཀོན༌མཆོག༌, མིའི༌ རྩིགས༌ཁན༌ནི༌ གྱལ༌ས༌ དང༌ ཐོན༌པོ༌ པི༌འུ༌ གུན༌ ཟིགས༌ས༌ལ༌ ཡོག༌ག༌ བབས༌ཏེ༌ སྐྱོདས༌།"]], [["ཡ༌ཝའེ༌ མོལས༌, \"མི༌གུན༌ ཅིག༌གྲིལ༌ སོང༌ཏེ༌ སྐད༌ ཅིག༌ཅིག༌གི༌ ནང༌ང༌ སྤེ༌ར༌ ཏང༌ཨིན༌ འི༌ཟུག༌ ཅོ༌ཉན༌པ༌, ཏ༌ ཁོང༌གུན༌ལ༌ ཅི༌ཞིག༌ ཅོ༌ཅེས༌སི༌ དོད༌པ༌ ཡོད༌ནའང༌ ཏེ༌གུན༌ ཅོ༌ཉན༌ཅེས༌ ཨིན༌ནོག༌།"]], [["ཡོང༌, ང༌དང༌ ཇིག༌རྟེན༌ནི༌ཀ༌ བབས༌ཏེ༌ ཆེན༌, ཡང༌ མི༌གུན༌ལ༌ ཅིག༌ དང༌ ཅིག༌གི༌ སྐད༌གུན༌ ཧ༌གོ༌ མི༌ཐུབ༌ཅེས༌སི༌ ཕིའ༌ སྐད༌གུན༌ སྲེ༌ཨིན༌།\""]], [["ཏེ༌ནེ༌ ཡ༌ཝའེ༌ མི༌ཚང༌མ༌ ཇིག༌རྟེན༌ གང༌པོའེ༌ ནང༌ང༌ ཡན༌ ཅུག༌ག༌ ཛད༌པ༌, ཁོང༌གུན༌ནི༌ གྱལ༌ས༌ རྩིག༌ཅེས༌པོ༌ གྲུབ༌ མ༌གྲུབ༌བ༌ ལུས༌།"]], [["ཏེ༌བོའེ༌ ཞས༌ཏེ༌ ཏེ༌ གྱལ༌ས༌བོའ༌ བ༌བེལ༌"], ["ཟེར༌ཏེ༌ མིང༌ ཏགས༌, ཅིའ༌ཟེར༌ན༌ འིན༌ན༌ ནས༌ས༌བོའེ༌ཀ༌ ཡ༌ཝའེ༌ ཇིག༌རྟེན༌ནི༌ཀ༌ སྐད༌བོ༌ སྲེའ༌ ཛདས༌ཏེ༌ སྐད༌ སྣ༌ཚོགས༌ཤིག༌ ཅོའ༌ ཛདས༌། ཡང༌ ཏེ༌ཀ༌ནེ༌ མི༌ཚང༌མ༌ ཇིག༌རྟེན༌ གང༌པོའེ༌ ནང༌ང༌ ཡན༌ ཅུག༌ག༌ ཛདས༌།"]], [["11:10 ནེ༌ 26"], ["འི༌གུན༌ནི༌ ཤེམ༌མི༌ པུར༌གྱུད༌གུན༌ནི༌ ཐོ༌ ཨིན༌ནོག༌།"], ["ཆུ༌ལོག༌ ཡོངས༌ཏེ༌ ལོ༌ ཉིས༌སི༌ སྟིང༌ནེ༌, ནམ༌ ཤེམ༌མ༌ ལོ༌ 100 ཆའད༌པིན༌, ཁོ༌ ཨར༌ཕ༌ཤེད༌དི༌ ཨ༌བ༌ གྱུར༌།"]], [["ཨར༌ཕ༌ཤེད༌ སྐྱེས༌ཏེ༌ སྟིང༌ནེ༌ ཤེམ༌ ཡང༌ ལོ༌ 500 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["ཨར༌ཕ༌ཤེད༌ལ༌ ལོ༌ 35 ཆའད༌པིན༌ ནམ༌ ཁོ༌ ཤེ༌ལག༌གི༌ ཨ༌བ༌ གྱུར༌།"]], [["ཤེ༌ལག༌ སྐྱེས༌ཏེ༌ སྟིང༌ནེ༌ ཨར༌ཕ༌ཤེད༌ ཡང༌ ལོ༌ 403 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["ཤེ༌ལག༌ག༌ ལོ༌ 30 ཆའད༌པིན༌ ནམ༌ ཁོ༌ ཨེ༌བར༌རི༌ ཨ༌བ༌ གྱུར༌།"]], [["ཨེ༌བར༌ སྐྱེས༌ཏེ༌ སྟིང༌ནེ༌ ཤེ༌ལག༌ ཡང༌ ལོ༌ 403 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["ཨེ༌བར༌ལ༌ ལོ༌ 34 ཆའད༌པིན༌ ནམ༌ ཁོ༌ པེ༌ལེག༌གི༌ ཨ༌བ༌ གྱུར༌།"]], [["པེ༌ལེག༌ སྐྱེས༌ཏེ༌ སྟིང༌ནེ༌ ཨེ༌བར༌ ཡང༌ ལོ༌ 430 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["པེ༌ལེག༌ག༌ ལོ༌ 30 ཆའད༌པིན༌ ནམ༌ ཁོ༌ རི༌འུའི༌ ཨ༌བ༌ གྱུར༌།"]], [["རི༌འུ༌ སྐྱེས༌ཏེ༌ སྟིང༌ནེ༌ པེ༌ལེག༌ ཡང༌ ལོ༌ 209 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["རི༌འུའ༌ ལོ༌ 32 ཆའད༌པིན༌ ནམ༌ ཁོ༌ སེ༌རུག༌གི༌ ཨ༌བ༌ གྱུར༌།"]], [["སེ༌རུག༌ སྐྱེས༌ཏེ༌ སྟིང༌ནེ༌ རི༌འུ༌ ཡང༌ ལོ༌ 207 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["སེ༌རུག༌ག༌ ལོ༌ 30 ཆའད༌པིན༌ ནམ༌ ཁོ༌ ན༌ཧོར༌རི༌ ཨ༌བ༌ གྱུར༌།"]], [["ན༌ཧོར༌ སྐྱེས༌ཏེ༌ སྟིང༌ནེ༌ སེ༌རུག༌ ཡང༌ ལོ༌ 200 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["ན༌ཧོར༌ལ༌ ལོ༌ 29 ཆའད༌པིན༌ ནམ༌ ཁོ༌ ཏི༌རཧ༌ཧི༌ ཨ༌བ༌ གྱུར༌།"]], [["ཏི༌རཧ༌ སྐྱེས༌ཏེ༌ སྟིང༌ནེ༌ ན༌ཧོར༌ ཡང༌ ལོ༌ 119 སོན༌ཏེའ༌ ལུས༌, ཡང༌ ཁོའ༌ ཞན༌ ཕྲུ༌གུ༌ བུ༌ཚ༌ དང༌ བུ༌མོ༌ གུན༌ ཡོད༌པིན༌།"]], [["ཏི༌རཧ༌ ལོ༌ 70 ཆའད༌པིན༌ ནམ༌ ཁོ༌ ཨབ༌རམ༌, ན༌ཧོར༌ དང༌ ཧ༌རན༌ གུན༌ནི༌ ཨ༌བ༌ གྱུར༌།"]], [["11:27 ནེ༌ 32"], ["འི༌གུན༌ནི༌ ཏི༌རཧ༌ཧི༌ པུར༌གྱུད༌གུན༌ནི༌ ཐོ༌ ཨིན༌ནོག༌། ཏི༌རཧ༌ ཨབ༌རམ༌, ན༌ཧོར༌ དང༌ ཧ༌རན༌ གུན༌ནི༌ ཨ༌བ༌ གྱུར༌, ཡང༌ ཧ༌རན༌ ལོཊ༌དི༌ ཨ༌བ༌ གྱུར༌།"]], [["ཨ༌བ༌ ཏི༌རཧ༌ སོན༌ཏེའ༌ ཡོད༌དི༌ ཏུས༌ལ༌, ཧ༌རན༌ ཀཱལ༌དིའ༌པའེ༌ ཨུར༌ ཟེར༌སའེ༌ ནས༌སའེ༌ ནང༌ང༌ ཤི༌, ཀ༌རུ༌ ཁོ༌ སྐྱེས༌ཏེ༌ ཨིན༌པིན༌།"]], [["ཨབ༌རམ༌ དང༌ ན༌ཧོར༌ ཉིས༌ཀོའེ༌ བག༌སྟོན༌ ཅོས༌། ཨབ༌རམ༌མི༌ ན༌མའེ༌ མིང༌ང༌ སཱ༌རཱི༌ ཡང༌ ན༌ཧོར༌རི༌ ན༌མའེ༌ མིང༌ང༌ མིལ༌ཀ༌ ཟེར༌རད༌པིན༌། ༼མིལ༌ཀ༌ དང༌ འིས༌ཀ༌ ཨ༌ཅེ༌ ནོ༌མོ༌ ཉིས༌ཀོ༌ ཧ༌རན༌ ནི༌ བུ༌མོ༌གུན༌ ཨིན༌པིན༌། ཡང༌ ཧ༌རན༌ནི༌ ན༌ཧོར༌རི༌ ནོ༌ ཨིན༌པིན༌༽"]], [["ཏ༌ སཱ༌རཱིའ༌ ཕྲུ༌གུ༌ ཇོར༌ མ༌ཐུབ༌པ༌ ཁོའ༌ ཕྲུ༌གུ༌ མེད༌པིན༌།"]], [["ཞག༌ཤིག༌ ཏི༌རཧ༌ཧི༌ ཁོ༌རང༌ངི༌ བུ༌ཚ༌ ཨབ༌རམ༌ དང༌ ཨབ༌རམ༌མི༌ ན༌མ༌ སཱ༌རཱི༌, ཏི༌རཧ༌ཧི༌ ཚ༌འོ༌ ལོཊ༌ ༼ཧ༌རན༌ནི༌ བུ༌ཚ༌༽ གུན༌ ཁྲིད༌ཏེ༌ ཀཱལ༌དིའ༌པའེ༌ ཨུར༌ ཟེར༌སའེ༌ ནས༌ས༌ནེ༌ བིང༌ཏེ༌ ཀེ༌ནན༌ནི༌ ཡུལ༌ལ༌ སོང༌། ཨིན༌ནའང༌ ཧ༌རན༌ལ༌ ལེབ༌བ༌ཅིག༌, ཁོང༌གུན༌ ཏེ༌རུ༌ ཚུགས༌ཏེ༌ དུགས༌།"]], [["ཏི༌རཧ༌ ལོ༌ 205 སོན༌ཏེའ༌ ལུས༌ཏེ༌ སྟིང༌ནེ༌ ཁོ༌ ཧ༌རན༌ ཟེར༌སའེ༌ ནས༌སའེ༌ ནང༌ང༌ ཤི༌།"]]], [[["12:1 ནེ༌ 9"], ["ཡ༌ཝ༌ དཀོན༌མཆོག༌གི༌ ཨབ༌རམ༌མ༌ མོལས༌, \"རང༌ཡུལ༌, ཉེན༌གྲུང༌ དང༌ ཨ༌བའེ༌ ནང༌མི༌ གུན༌ ཕངས༌ཏེ༌ ངའེ༌ ལྟན༌ཅེས༌ཅན༌ནི༌ ས༌ཆ༌བོའ༌ སོང༌།"]], [["ངའེ༌ ཁྱོ༌རང༌ངི༌ པུར༌གྱུད༌གུན༌ གྱལ༌ཁག༌ ཀྲག༌པོ༌ཞིག༌ གྱུར༌ཅུག༌ཨིན༌, ཡང༌ ཁྱོ༌རང༌ང༌ ཅིན༌ལབས༌ ཏངས༌ཏེ༌ མིང༌ཅན༌ གྱུར༌ཅུག༌ཨིན༌། ཏེ༌ནེ༌ ཁྱོ༌རང༌ གྱུད༌ཏེ༌ ཞན༌མ༌གུན༌ལ༌ ཅིན༌ལབས༌ ཐོབ༌ཨིན༌།"]], [["ཁྱོ༌རང༌ང༌ ཅིན༌ལབས༌ ཏང༌ཁན༌གུན༌ལ༌ ངའེ༌ ཅིན༌ལབས༌ ཏང༌ཨིན༌, ཡང༌ ཁྱོ༌རང༌ང༌ ངན༌ ཏབ༌ཁན༌གུན༌ལ༌ ངའེ༌ ངན༌ ཏབ༌ཨིན༌། ཇིག༌རྟེན༌པ༌ མི༌ཚང༌མ༌ལ༌ ཁྱོ༌རང༌ གྱུད༌ཏེ༌ ཅིན༌ལབས༌ ཐོབ༌ཨིན༌།\""]], [["ཏེ༌ནེ༌ ཡ༌ཝའེ༌ མོལ༌ཁན༌ ནང༌ཞིན༌, ཨབ༌རམ༌ ཏེ༌ ནས༌ས༌བོ༌ ཕངས༌ཏེ༌ སོང༌, ཡང༌ ལོ༌དའང༌ ཁོ༌ ཉམ༌པོ༌ སོང༌། ཨབ༌རམ༌ ཧ༌རན༌ནེ༌ བིང༌ཏེ༌ ཆ༌ ཟ༌ནེ༌ ཁོའ༌ ལོ༌ 75 ཆའད༌པིན༌།"]], [["ཁོའེ༌ ཁོ༌རང༌ངི༌ ན༌མ༌ སཱ༌རཱི༌, ཁོ༌རང༌ངི༌ ཚ༌འོ༌ ལོཊ༌, ཁོང༌གུན༌ནི༌ གྱུར༌ནོར༌ སགས༌ཁན༌ ཚང༌མ༌ ཡང༌ ཧ༌རན༌ནི༌ ནང༌ང༌ ཉོས༌ཁན༌ནི༌ སེམས༌ཅན༌ དང༌ ཚེ༌ཡོག༌ གུན༌ ཁྲིད༌ཏེ༌, ཀེ༌ནན༌ནི༌ ས༌ཆའ༌ སོང༌། ཀེ༌ནན༌ལ༌ ལེབ༌བ༌ཅིག༌,"]], [["ཨབ༌རམ༌ དང༌ ཁོའེ༌ ཕྲོ༌པ༌ ཚང༌མ༌ ཤེ༌ཀེམ༌མི༌ གྲོང༌སེབ༌ ཚོག༌པ༌ སོང༌, ཏེ༌རུ༌ ཁོང༌ མོ༌རེ༌ ཡིན༌ཁན༌ནི༌ མིང༌ཅན༌ ལྕང༌མའེ༌ ཉེ༌མོའ༌ ཏུས༌བན༌ཤིག༌ ནས༌ཏེ༌ དུགས༌། ༼ཏེ༌ཏུས༌ལ༌ ཀེ༌ནན༌པ༌གུན༌ ཏེ༌ ས༌ཆའེ༌ ནང༌ང༌ དུག༌གད༌པིན༌༽།"]], [["ཏེ༌ནེ༌ ཨབ༌རམ༌མ༌ ཡ༌ཝ༌ ཇལ༌, ཡང༌ ཁོང༌ངི༌ མོལ༌ལ༌ ཛདས༌, \"ངའེ༌ འི༌ ས༌ཆ༌བོ༌ ཁྱོ༌རང༌ངི༌ པུར༌གྱུད༌གུན༌ལ༌ ཏང༌ཨིན༌།\" ཏེན༌ན༌བོའེ༌ཕིའ༌ ཨབ༌རམ༌མི༌ ཁོའ༌ ཇལ༌ཁན༌ནི༌ ཡ༌ཝའ༌ ཆོད༌པ༌ ཕུལ༌ཅེས༌ལ༌ ཆོད༌ཁྲི༌ཞིག༌ རྩིགས༌།"]], [["སྟིང༌ནེ༌ ཨབ༌རམ༌ ཏེ༌ཀ༌ནེ༌ ལྷོ༌ ཆོགས༌ལ༌ སོང༌, ཡང༌ ནུབ༌ ཆོགས༌ལ༌ བེ༌ཐེལ༌ལི༌ གྲོང༌ཁྱེར༌ དང༌ ཤར༌ ཆོགས༌ལ༌ ཨའི༌ གྲོང༌ཁྱེར༌ ཉིས༌ཀོའེ༌ པར༌རི༌ རི༌ཡུལ༌ཞིག༌གི༌ ནང༌ང༌ ཚུགས༌ཏེ༌ དུགས༌། ཏེ༌རུ༌ ཁོའེ༌ ཆོད༌ཁྲི༌ཞིག༌ རྩིགས༌ཏེ༌ དཀོན༌མཆོག༌ག༌ ཡ༌ཝ༌ ཟེར༌ཨིན༌ ཅོལ༌ཅེས༌ གོ༌ཟུགས༌།"]], [["ཏེ༌ ནས༌ས༌ནེ༌ བིང༌ཏེ༌ ཏུས༌ མང༌པོའེ༌ སྟིང༌ནེ༌ ཨབ༌རམ༌ ནེ༌གེཝ༌ ཟེར༌ཁན༌ནི༌ ས༌ཆ༌བོ༌ ལེབ༌།"]], [["12:10 ནེ༌ 20"], ["ཏེ༌ཏུས༌ལ༌ ཀེ༌ནན༌ནི༌ ནང༌ང༌ མུ༌གེ༌ ཡོངས༌། ཨབ༌རམ༌ ཐུར༌ ཆོགས༌ལ༌ ཨི༌ཇིབ༌བི༌ ཡུལ༌ལ༌ དུག༌ཅེས༌སི༌ ཕིའ༌ ཆ༌གོས༌ ཅིའ༌ཟེར༌ན༌ མུ༌གེ༌ མ༌སྲན༌ཏྲེ༌ ཡོངས༌ཏེ༌ ཡོད༌པིན༌།"]], [["ཨི༌ཇིབ༌བི༌ ནང༌ང༌ ལེབ༌ཀྱིས༌ལ༌ ཁོའེ༌ ཁོ༌རང༌ངི༌ ན༌མ༌ ཟེརས༌, \"སཱ༌རཱི༌ ཁྱོ༌རང༌ བུ༌མོ༌ མ༌ ལྡེ༌མོ༌ ཡོད༌ཅེས༌པོའེ༌,"]], [["ཨི༌ཇིབ༌པ༌གུན༌ནི༌ ཁྱོ༌རང༌ ཐོང༌ང༌ཅིག༌, 'ཁྱོ༌རང༌ ངའེ༌ ན༌མ༌ ཨིན༌ནོག༌' སམས༌ཏེ༌ ང༌ སད༌ད༌ནོག༌ ཨིན༌ནའང༌ ཁྱོ༌རང༌ སོན༌ཏེའ༌ བོར༌ར༌ནོག༌།"]], [["ཁྱོ༌རང༌ངི༌ ཞས༌ཏེ༌ ང༌ མ༌སད༌ད༌ གྱལ༌ལ༌ ཅོ༌ཅེས༌སི༌ ཕིའ༌ ཁོང༌གུན༌ལ༌ 'ཁྱོ༌རང༌ ངའེ༌ སྲིང༌མོ༌ ཨིན༌ ཟེར༌' ཟེརས༌།\""]], [["ཨབ༌རམ༌ ཨི༌ཇིབ༌བི༌ ཡུལ༌ལ༌ ལེབ༌བ༌ཅིག༌, ཨི༌ཇིབ༌པ༌གུན༌ནི༌ སཱ༌རཱི༌ མ༌ བུ༌མོ༌ ལྡེ༌མོ༌ཞིག༌ ཡོད༌ཁན༌བོ༌ ཐོང༌།"]], [["ཨི༌ཇིབ༌བི༌ གྱལ༌པོ༌ ཕེ༌རོའེ༌ སྤོན༌བོ༌གུན༌ནི༌ སཱ༌རཱི༌ ཐོང༌ཏེ༌, ཁོང༌གུན༌ནི༌ གྱལ༌པོའ༌ ཁོ༌ ཙམ༌ཤིག༌ ལྡེ༌མོ༌ ཡོད༌ཁན༌བོའེ༌ སྐོར༌ལ༌ ཤདས༌། ཡང༌ སཱ༌རཱི༌ གྱལ༌པོའེ༌ ཁར༌ལ༌ ཁྲིད༌ཏེ༌ ཁྱེརས༌།"]], [["སཱ༌རཱི༌ ཞས༌ཏེ༌, གྱལ༌པོའེ༌ ཨབ༌རམ༌མ༌ སྙིང༌རྗེ༌ སྟནས༌ ཡང༌ ཁོའ༌ སྐྱེས༌ མང༌པོ༌ ཏངས༌, སྤེར༌ན༌ ལུག༌, ར༌མ༌, བ༌ལང༌, བུང༌བུ༌ ཕོ༌ དང༌ མོ༌, རྔ༌བོང༌ དང༌ ཚེ༌ཡོག༌ བུ༌མོ༌ དང༌ བུ༌ཚ༌ གུན༌།"]], [["ཨིན༌ནའང༌ ཡ༌ཝའེ༌ གྱལ༌པོ༌ དང༌ ཁོའེ༌ ནང༌ཚངས༌ ཚང༌མ༌ལ༌ ཟུ༌མོ༌ མ༌ ཇིགས༌ནང༌ཅན༌ རིག༌ ཡོང༌ ཅུག༌ག༌ ཛདས༌, ཅིའ༌ཟེར༌ན༌ གྱལ༌པོའེ༌ ཨབ༌རམ༌མི༌ ན༌མ༌ སཱ༌རཱི༌, ན༌མ༌ ཅོ༌ཅེས༌ལ༌ ཁྱེར༌ཏེ༌ ཨིན༌པིན༌།"]], [["ཏེན༌ན༌བོའེ༌ཕིའ༌ ཕེ༌རོའེ༌ ཨབ༌རམ༌མ༌ བོད༌ཏེ༌ ཟེརས༌, \"ཁྱོ༌རང༌ངི༌ ངའ༌ འི༌བོ༌ ཅིའ༌ ཅོས༌ཏེ༌ ཨིན༌? ཁོ༌ ཁྱོ༌རང༌ངི༌ ན༌མ༌ ཨིན༌ ཟེར༌ཏེ༌ ང༌ ཅི༌ཕིའ༌ ཁྱོ༌རང༌ངི༌ མ༌ཤད༌པིན༌?"]], [["ཁོ༌ ཁྱོ༌རང༌ངི༌ སྲིང༌མོ༌ ཨིན༌ ཟེར༌པ༌, ངའེ༌ ཁོ༌ ང༌རང༌ངི༌ ན༌མ༌ ཅོ༌ཅེས༌ལ༌ ཁྱེར༌པིན༌། ཅི༌ཕིའ༌ ཁྱོ༌རང༌ངི༌ ཏེ༌ཟུག༌ ཟེར༌པིན༌? ཡའ༌, ཁྱོ༌རང༌ངི༌ ན༌མ༌ ཁྲིད༌ཏེ༌ སོང༌!\""]], [["གྱལ༌པོའེ༌ ཁོ༌རང༌ངི༌ མག༌མི༌ སྤོན༌བོ༌གུན༌ལ༌ བཀའ༌ ཏངས༌པ༌ ཁོང༌གུན༌ནི༌ ཨབ༌རམ༌ དང༌ ཁོའེ༌ ན༌མ༌, ཁོང༌གུན༌ནི༌ ནོར༌གུན༌ ཉམ༌པོ༌ ཨི༌ཇིབ༌བི༌ ཡུལ༌ནེ༌ ཕི༌ལོག༌ག༌ ལམ༌ཅུགས༌།"]]], [[["13:1 ནེ༌ 18"], ["ཏེན༌ན༌བོའེ༌ཕིའ༌ ཨབ༌རམ༌ ཨི༌ཇིབ༌ནེ༌ རང༌ངི༌ ན༌མ༌ དང༌ ཁོ༌རང༌ང༌ ཡོད༌ཁན༌ ཚང༌མ༌ ཁུར༌ཏེ༌ ཀྱེན༌ ཆོགས༌ལ༌ ནེ༌གེཝ༌ ཟེར༌སའེ༌ ནས༌ས༌ ལོགས༌ཏེ༌ སོང༌, ལོཊ༌ཊའང༌ ཁོ༌ ཉམ༌པོ༌ སོང༌།"]], [["ཨབ༌རམ༌ མ༌ ཆུག༌པོ༌ གྱུར༌། ཁོའ༌ མུལ༌, སེར༌ དང༌ ཀྲུད༌ཏྲོ༌ མང༌པོ༌ ཡོད༌པིན༌།"]], [["ནེ༌གེཝ༌ནེ༌ ཁོ༌ ནས༌ས༌ ཅིག༌ནེ༌ ཅིག༌ག༌ དུག༌ཨིན༌ བེ༌ཐེལ༌ལ༌ ལེབ༌ལེབ༌ ཚོག༌པ༌ སོང༌, བེ༌ཐེལ༌ དང༌ ཨའི༌ པར༌རི༌ ནས༌ས༌ ཀ༌བོའེ༌ཀ༌ སྔུན༌ལའང༌ ཁོའེ༌ ཁོ༌རང༌ངི༌ ཀུར༌བོ༌ ཙུགས༌ཏེ༌"]], [["ཆོད༌ཁྲི༌ རྩིགས༌ཏེ༌ ཡོད༌ཁན༌ནི༌ ཏེན༌ན༌ ནས༌ས༌བོའེ༌ཀ༌ ཁོའེ༌ ཡང༌སྐྱར༌ ཡ༌ཝ༌ དཀོན༌མཆོག༌ག༌ ཅོལས༌།"]], [["ཏ༌ ཨབ༌རམ༌ ཉམ༌པོ༌ ཡོད༌ཁན༌ནི༌ ལོཊ༌ལའང༌ ར༌ལུག༌གི༌ ཁྱུ༌, བ༌ལང༌ངི༌ ཁྱུ༌ དང༌ མི༌གུན༌ནི༌ ཕིའ༌ ཀུར༌ མང༌པོ༌ཞིག༌ ཡོད༌པིན༌།"]], [["ཨིན༌ནའང༌ ཁོང༌ ཉིས༌ཀོའེ༌ ཀྲུད༌ཏྲོའ༌ ལྡང༌ཤེས༌སི༌ རྩ༌ཁ༌ ཏེ༌ ནས༌སའེ༌ ནང༌ང༌ སྨིན༌ མ༌ཐུབ༌, ཅིའ༌ཟེར༌ན༌ ཁོང༌གུན༌ལ༌ ཀྲུད༌ཏྲོ༌ སེམས༌ཅན༌ མ༌ མང༌པོ༌ སོང༌ཏེ༌ ཡོད༌པིན༌།"]], [["ཏེན༌ན༌བོའེ༌ཕིའ༌ ཨབ༌རམ༌ དང༌ ལོཊ༌དི༌ སེམས༌ཅན༌ ཚོ༌ཁན༌གུན༌ནི༌ པར༌ལ༌ ཛིང༌མོ༌ ཆ༌ཅེས༌ གོ༌ཟུགས༌། ཏེ༌ཏུས༌ལ༌ ཀེ༌ནན༌པ༌ དང༌ པེ༌རིཟ༌པ༌ གུན༌ནའང༌ ཏེན༌ན༌ ནས༌སའེ༌ ནང༌ང༌ དུག༌གད༌ཀྱག༌།"]], [["ཏེ༌ནེ༌ ཨབ༌རམ༌མི༌ ལོཊ༌ལ༌ ཟེརས༌, \"ང༌དང༌ ཡ༌ ང༌དང༌ངི༌ སེམས༌ཅན༌ ཚོ༌ཁན༌གུན༌ནི༌ པར༌ལ༌ ཛིང༌མོ༌ མི༌ཏང༌, ཅིའ༌ཟེར༌ན༌ ང༌དང༌ ཉིས༌ཀོ༌ སྤུན༌ ཨིན༌ནོག༌།"]], [["ང༌དང༌ངི༌ དུན༌ལ༌ ས༌ཀྱད༌ མ༌ ཆེན༌མོ༌ཞིག༌ ཡོད༌ཏེ༌ ཨིན༌ནོག༌། ཁྱོ༌རང༌ ཐད༌ཁན༌ནི༌ ས༌ཀྱད༌དི༌ ཁག༌པོ༌ ལྡོམ༌, ང༌དང༌ ཉིས༌ཀོ༌ བེ༌ཨིན༌། གལ༌ཏེས༌ ཁྱོ༌རང༌ ཡོ༌མ༌ ཆོགས༌ལ༌ ཆ༌ན༌ ཏེ༌ནེ༌ ང༌ ཡས༌པ༌ ཆོགས༌ལ༌ ཆེན༌, ཡ༌ ཁྱོ༌རང༌ ཡས༌པ༌ ཆོགས༌ལ༌ ཆ༌ན༌ ང༌ ཡོ༌མ༌ ཆོགས༌ལ༌ ཆེན༌།"]], [["ལོཊ༌དི༌ ཟོའར༌ གྲོང༌ཁྱེར༌རི༌ ཆོགས༌ལ༌ ལྟས༌པ༌, ཁོའ༌ ཡོར༌དཱན༌ ལུང༌པ༌བོ༌ ཀ༌རུང༌ས༌ མ༌ སྔོན༌པོ༌, ཨི༌དན༌ནི༌ ས༌ཆའེ༌ ཚས༌ ཡ༌ ཨི༌ཇིབ༌བི༌ ས༌ཆའ༌ ཙོགས༌ ཐོང༌། ༼ཏེ༌བོ༌ ཡ༌ཝའེ༌ སོ༌དོམ༌ དང༌ གོ༌མོ༌རའི༌ གྱལ༌ས༌གུན༌ ཁྲེས༌སྟོར༌ ཅོའེ༌ སང༌ སྔུན༌ལ༌ ཨིན༌པིན༌༽།"]], [["ལོཊ༌དི༌ ཁོ༌རང༌ངི༌ ཕིའ༌ ཡོར༌དཱན༌ནི༌ སྤང༌ཐང༌ ཚང༌མ༌ ལྡམས༌ཏེ༌ ཤར༌ ཆོགས༌ལ༌ སོང༌། ཏེ༌ཟུག༌གི༌ ཁོ༌ དང༌ ཨབ༌རམ༌ ཉིས༌ཀོ༌ བེ༌།"]], [["ལོཊ༌ ཡོར༌དཱན༌ ཐང༌ངི༌ གྱལ༌ས༌གུན༌ནི༌ ཕྲོའ༌ དུགས༌ཏེ༌ ཁོ༌རང༌ངི༌ ཀུར༌བོ༌ སོ༌དོམ༌མི༌ གྱལ༌སའེ༌ ཉེ༌ཁོར༌ལ༌ ཙུགས༌། ཨིན༌ནའང༌ ཨབ༌རམ༌ ཀེ༌ནན༌ནི༌ ས༌ཆའེ༌ ནང༌ང༌ དུགས༌།"]], [["ཏ༌ སོ༌དོམ༌པ༌གུན༌ མངས༌ཏེའང༌ ངན༌པ༌ ཡོད༌ཅེས༌པོའེ༌ ཡ༌ཝའེ༌ གྱབ༌གལ༌ལ༌ སྡིག༌པ༌ ཆད༌མེད༌ལ༌ ཅོའད༌པིན༌།"]], [["ལོཊ༌ སོང༌ ཚར༌ཏེ༌ སྟིང༌ནེ༌ ཡ༌ཝའེ༌ ཨབ༌རམ༌མ༌ མོལས༌, \"ཁྱོ༌རང༌ ཡོད༌སའེ༌ ནས༌སའེ༌ ཀ༌ནེ༌ མིག༌ སྟགས༌ཏེ༌ ཆོགས༌ ཚང༌མ༌ལ༌ ལྟོས༌།"]], [["ཁྱོ༌རང༌ངི༌ མིག༌ནེ༌ ཐོང༌ཁན༌ནི༌ ནས༌ས༌ ཚང༌མ༌ ཏུས༌གྱུན༌ནི༌ ཕིའ༌ ངའེ༌ ཁྱོ༌རང༌ དང༌ ཁྱོ༌རང༌ངི༌ པུར༌གྱུད༌གུན༌ལ༌ ཏང༌ཨིན༌།"]], [["ཡང༌ ཇིག༌རྟེན༌ནི༌ཀ༌ ཡོད༌ཁན༌ནི༌ ཐལ༌བ༌ ཙོགས༌ལ༌ ངའེ༌ ཁྱོ༌རང༌ངི༌ པུར༌གྱུད༌གུན༌ སུ༌ཞིག༌གའང༌ རྩི༌ མི༌ཉན༌ཅེས༌ མང༌པོ༌ ཕེལ༌ཅུག༌ཨིན༌།"]], [["ཏ༌ སོང༌ ཡང༌ ས༌ཀྱད༌དི༌ ཆོགས༌ ཚང༌མ༌ལ༌ ཁོར༌, ཅིའ༌ཟེར༌ན༌ ངའེ༌ འི༌ ཚང༌མ༌ ཁྱོ༌རང༌ང༌ ཏང༌ཨིན༌།"]], [["ཏེ༌ནེ༌ ཨབ༌རམ༌མི༌ ཀུར༌གུན༌ ཁྱེར༌ཏེ༌ ཧེབ༌རོན༌ནི༌ ནང༌ང༌ ཡོད༌ཁན༌ནི༌ མམ༌རེ༌ ཟེར༌ཁན༌ནི༌ མི༌བོའེ༌ མིང༌ཅན༌ ལྕང༌མ༌གུན༌ནི༌ ཉེ༌མོའ༌ དུག༌ག༌ལ༌ ཙུག༌ཅུགས༌, ཡང༌ ཏེ༌རུ༌ ཁྱོའེ༌ ཡ༌ཝའ༌ ཅོལ༌ཅེས༌ལ༌ ཆོད༌ཁྲི༌ཞིག༌ རྩིགས༌།"]]], [[["14:1 ནེ༌ 16"], ["བ༌བེ༌ལོན༌ནི༌ གྱལ༌པོ༌ ཨམ༌ར༌ཕེལ༌, འེ༌ལ༌སར༌རི༌ གྱལ༌པོ༌ ཨེ༌ར༌ཡོག༌, འེ༌ལེམ༌མི༌ གྱལ༌པོ༌ ཀ༌དོར༌ལ༌འོ༌མེར༌ དང༌ གོའིམ༌མེ༌ གྱལ༌པོ༌ ཀྲི༌གྲལ༌ ཞི༌ཀོ༌,"]], [["སོ༌དོམ༌མི༌ གྱལ༌པོ༌ བེ༌ར༌, གོ༌མོ༌རའི༌ གྱལ༌པོ༌ བིར༌ཤའ༌, ཨད༌མའེ༌ གྱལ༌པོ༌ ཤི༌ནབ༌, ཟི༌བོ༌ཡིམ༌མི༌ གྱལ༌པོ༌ ཤེམ༌མེ༌བར༌ དང༌ བི༌ལའེ༌ ༼ཡང༌ན༌ ཟོར༌༽རི༌ གྱལ༌པོ༌ ལྔ༌ཀོའེ༌ གྱབ༌གལ༌ལ༌ མག༌ཏང༌ང༌ལ༌ སོང༌།"]], [["ཏེ༌ གྱལ༌པོ༌ ལྔ༌ཀོའེ༌ མག༌མི༌གུན༌ སི༌དིམ༌མི༌ ལུང༌པའེ༌ ནང༌ང༌ ཛོམས༌ཏེ༌ ཅིག༌གྲིལ༌ སོང༌ཏེ༌ ཡོད༌པིན༌ ༼ཏེ༌བོའ༌ ཚོ༌རུལ༌ལི༌ ལུང༌པའང༌ ཟེར༌ར༌ནོག༌༽།"]], [["ཏེ༌གུན༌ ལོ༌ ཅུག༌ཉིས༌ གྱལ༌པོ༌ ཀ༌དོར༌ལ༌འོ༌མེར༌རི༌ ངའ༌ཡོག༌ག༌ ཡོད༌པིན༌། ཨིན༌ནའང༌ ལོ༌ ཅུག༌སུམ༌པའེ༌ ནང༌ང༌ ཁོང༌གུན༌ནི༌ ཏེ༌ གྱལ༌པོའེ༌ གྱབ༌གལ༌ ཅོས༌།"]], [["ལོ༌ ཅུབ༌ཞི༌པའེ༌ ནང༌ང༌ གྱལ༌པོ༌ ཀ༌དོར༌ལ༌འོ༌མེར༌ དང༌ ཁོའེ༌ ཝང༌ངི༌ ཡོག༌ག༌ ཡོད༌ཁན༌ནི༌ གྱལ༌པོ༌གུན༌ནི༌, ཨེཤ༌ཏི༌རོཐ༌ ཀར༌ནེ༌འིམ༌མི༌ ཡུལ༌ལི༌ ནང༌ང༌ རེ༌ཕའེ༌འམ༌པ༌གུན༌ལ༌, ཧམ༌མི༌ ཡུལ༌ལི༌ ནང༌ང༌ ཟུ༌ཟེམ༌པ༌གུན༌ལ༌ ཡང༌ ཤ༌ཝེ༌ ཀི༌རིའ༌ཐ༌ཡེམ༌མི༌ ཡུལ༌ལི༌ ནང༌ང༌ ཨི༌མམ༌པ༌གུན༌ལ༌ ཕམ༌ཀལས༌།"]], [["མ༌ཚད༌ སིར༌རི༌ རི༌ ཡུལ༌, རི༌སྟོང༌ངི༌ ཐའ༌མ༌ ཡོད༌ཁན༌ནི༌ ཨེལ༌ཕ༌རན༌ ཚོག༌པ༌ དུག༌ཁན༌ནི༌ ཧོར༌པ༌གུན༌ལའང༌ ཕམ༌ཀལས༌།"]], [["ཏེ༌ནེ༌ ཁོང༌གུན༌ ལོགས༌ཏེ༌ ཨེན༌མིཤ༌པཏ༌ ༼ཡང༌ན༌ ཀ༌དེཤ༌ལ༌༽ ཡོངས༌, ཡང༌ ཏེ༌རུ༌ དུག༌ཁན༌ནི༌ ཨ༌མ༌ལིཀ༌པ༌གུན༌ལ༌ མ༌ཚད༌ ཧ༌ཟ༌ཟོན༌ ཏ༌མར༌རི༌ ནང༌ང༌ དུག༌ཁན༌ནི༌ ཨ༌མོར༌པ༌གུན༌ལའང༌ མ༌སྲན༌ཏྲེ༌ ཕམ༌ཀལས༌།"]], [["ཏེ༌ནེ༌ ཀ༌དོར༌ལ༌འོ༌མེར༌ གྱལ༌པོའ༌ གྱབ༌གལ༌ ཅོ༌ཁན༌ནི༌ སོ༌དོམ༌, གོ༌མོ༌ར༌, ཨད༌མའ༌, ཟི༌བོ༌ཡིམ༌ དང༌ བི༌ལའེ༌ ༼ཡང༌ན༌ ཟོར༌༽ གྱལ༌པོ༌ ལྔ༌ཀོའེ༌ སི༌དིམ༌མི༌ ལུང༌པའེ༌ ནང༌ང༌ ཁོ༌ དང༌ ཁོའ༌ ཆོགས༌སྐྱོར༌ ཅོ༌ཁན༌ནི༌ གྱལ༌པོ༌གུན༌ནི༌ མག༌མི༌ གྱབ༌གལ༌ལ༌ མག༌ཏང༌ང༌ ཡོངས༌། གྱལ༌པོ༌ ལྔའེ༌ གྱབ༌གལ༌ལ༌ གྱལ༌པོ༌ ཞི༌ མག༌ ཏངས༌།"]], [["ཏེ༌ནེ༌ ཀ༌དོར༌ལ༌འོ༌མེར༌ གྱལ༌པོའ༌ གྱབ༌གལ༌ ཅོ༌ཁན༌ནི༌ སོ༌དོམ༌, གོ༌མོ༌ར༌, ཨད༌མའ༌, ཟི༌བོ༌ཡིམ༌ དང༌ བི༌ལའེ༌ ༼ཡང༌ན༌ ཟོར༌༽ གྱལ༌པོ༌ ལྔ༌ཀོའེ༌ སི༌དིམ༌མི༌ ལུང༌པའེ༌ ནང༌ང༌ ཁོ༌ དང༌ ཁོའ༌ ཆོགས༌སྐྱོར༌ ཅོ༌ཁན༌ནི༌ གྱལ༌པོ༌གུན༌ནི༌ མག༌མི༌ གྱབ༌གལ༌ལ༌ མག༌ཏང༌ང༌ ཡོངས༌། གྱལ༌པོ༌ ལྔའེ༌ གྱབ༌གལ༌ལ༌ གྱལ༌པོ༌ ཞི༌ མག༌ ཏངས༌།"]], [["ཏ༌ ཏེ༌ ལུང༌པ༌བོ༌ ཏར༌ཀོལ༌ལི༌ ས༌དོང༌ངི༌ གངས༌ཏེ༌ ཡོད༌པིན༌, ཡང༌ སོ༌དོམ༌ དང༌ གོ༌མོ༌རའི༌ གྱལ༌པོའེ༌ མག༌མི༌གུན༌ ཕམ༌ཕོགས༌ཏེ༌ མག༌ནེ༌ ཤོར༌ཏེ༌ ཆ༌ ཟ༌ནེ༌ ཁ༌ཅིག༌ ཏེ༌ ས༌དོང༌གུན༌ནི༌ ནང༌ང༌ བུད༌, ཡང༌ མ༌བུད༌ཁན༌གུན༌ རི༌ཡུལ༌གུན༌ལ༌ ཤོར༌ཏེ༌ སོང༌།"]], [["གྱལ༌ཐོབ༌ཁན༌ནི༌ གྱལ༌པོ༌ ཞི༌ཀོའེ༌ སོ༌དོམ༌ དང༌ གོ༌མོ༌རའི༌ ནོར༌ དང༌ ཟན༌ ཚང༌མ༌ ཁུར༌ཏེ༌ སོང༌།"]], [["ཁོང༌གུན༌ནི༌ ཨབ༌རམ༌མི༌ ཚ༌འོ༌ སོ༌དོམ༌མི༌ ནང༌ང༌ དུག༌ཁན༌ ལོཊ༌ དང༌ ཁོའེ༌ གྱུ༌ནོར༌གུན༌ནའང༌ ཁྱེརས༌།"]], [["ཨིན༌ནའང༌ ཤོར༌ཁན༌གུན༌ནི༌ ནང༌ནེ༌ ཅིག༌, ཨ༌མོར༌པ༌ མམ༌རེའེ༌ ཨིན༌ཁན༌ནི༌ མིང༌ཅན༌ ལྕང༌མ༌གུན༌ནི༌ ཉེ༌མོའ༌ དུག༌ཁན༌ ཨིབ༌རི༌པ༌, ཨབ༌རམ༌ ཡོད༌ས༌ ཡོངས༌ཏེ༌ བྱུང༌ཁན༌གུན༌ ཤདས༌། མམ༌རེ༌ ནོ༌ ཨེཤ༌ཀོལ༌ དང༌ ཨ༌ནེར༌ གུན༌ ཨབ༌རམ༌མི༌ ཆོགས༌པ༌ ཨིན༌པིན༌།"]], [["ཨབ༌རམ༌མ༌ ཁོའེ༌ ཚ༌འོ༌བོ༌ ཟུམས༌ཏོགས༌ ཟེར༌ཏེ༌ ཚོར༌ར༌ཅིག༌, ཁོའེ༌ ནང༌ཚངས༌སི༌ ནང༌ང༌ སྐྱེས༌ཁན༌, ནོལ༌ཉན༌ཁན༌ནི༌ མི༌ 318 ཛོམ༌ཅེས༌ལ༌ བོདས༌། ཡང༌ ཁོང༌གུན༌ནི༌ དཱན༌ ཟེར༌སའེ༌ ནས༌ས༌ ཚོག༌པ༌ གྱལ༌པོ༌ ཞི༌ཀོའེ༌ མག༌མིའ༌ ཏེད༌ཏེ༌ ཁྱེརས༌།"]], [["ཏེ༌རུ༌ ཨབ༌རམ༌མི༌ ཁོ༌རང༌ངི༌ མི༌གུན༌ སྡེ༌སྡེ༌ ནང༌ང༌ བགོས༌, ཡང༌ ཚན༌ལ༌ གྲ༌འོ༌གུན༌ནི༌ཀ༌ སྤུང༌གོལ༌ ཅོ༌ཅུགས༌པ༌ ཁོང༌གུན༌ ཤོར༌ཏེ༌ སོང༌། ཨབ༌རམ༌མི༌ མི༌གུན༌ནི༌ དཱ༌མེས༌ཁས༌ གྱལ༌སའེ༌ བྱང༌ ཆོགས༌ལ༌ ཡོད༌ཁན༌ནི༌ ནས༌ས༌ ཧོ༌བ༌ ཚོག༌པ༌ ཏེ༌གུན༌ལ༌ ཏེད༌ཏེ༌ ཁྱེརས༌།"]], [["ཁོའེ༌ གྱུ༌ནོར༌ ཁྱེར༌ཁན༌ ཚང༌མ༌ ལོགས༌ཏེ༌ ཁྱོངས༌, ཡང༌ ཁོ༌རང༌ངི༌ ཉེན༌ ལོཊ༌ དང༌ ཁོའེ༌ གྱུ༌ནོར༌, ཡང༌ བུ༌མོ༌གུན༌ དང༌ ཞན༌མི༌གུན༌ནའང༌ ལོགས༌ཏེ༌ ཁྱོངས༌།"]], [["14:17 ནེ༌ 24"], ["ཨབ༌རམ༌མི༌ གྱལ༌པོ༌ ཀ༌དོར༌ལ༌འོ༌མེར༌ དང༌ ཁོའ༌ རོགས༌ ཅོ༌ཁན༌ནི༌ གྱལ༌པོ༌གུན༌ལ༌ ཕམ༌ཀལ༌ཏེ༌ ལོགས༌ཏེ༌ ཡོང༌ ཟ༌ནེ༌ སོ༌དོམ༌མི༌ གྱལ༌པོ༌, ཤ༌ཝེ༌ ལུང༌པ༌ ༼ཡང༌ན༌ གྱལ༌པོའེ༌ ལུང༌པ༌ ཟེར༌སའེ༌༽, ནང༌ང༌ ཁོའ༌ ཐུག༌ག༌ ཡོངས༌།"]], [["ཏེ༌ནེ༌ ཀུན༌ཝང༌ དཀོན༌མཆོག༌གི༌ བླ༌མ༌, སེ༌ལམ༌མི༌ གྱལ༌པོ༌ མེལ༌ཀ༌ཟེ༌དེག༌གི༌ ཨབ༌རམ༌མ༌ ཏ༌གི༌ དང༌ ཆང༌ ཁྱོངས༌།"]], [["ཡང༌ ཁོའ༌ ཅིན༌ལབས༌ སལ༌ཏེ༌ མོལས༌, \"ནམ༌ཁའ༌ དང༌ ཇིག༌རྟེན༌ ཉིས༌ཀོ༌ ཛད༌ཁན༌ནི༌ ཀུན༌ཝང༌ དཀོན༌མཆོག༌གི༌ ཁྱོ༌རང༌ང༌ ཅིན༌ལབས༌ སལ༌ཤིག༌།"]], [["ཁྱོ༌རང༌ང༌ གྲ༌འོ༌གུན༌ནི༌ཀ༌ གྱལ༌ཁའ༌ ཐོབ༌ ཅུག༌ག༌ ཛད༌ཁན༌ནི༌ ཀུན༌ཝང༌ དཀོན༌མཆོག༌ག༌ སྟོད༌པ༌ ཐོབ༌ཤིག༌།\", ཡང༌ ཨབ༌རམ༌མི༌ མེལ༌ཀ༌ཟེ༌དེག༌ག༌ ལོགས༌ཏེ༌ ཁྱོང༌ཁན༌ནི༌ གྱུ༌ནོར༌ ཚང༌མའེ༌ རྕུ༌ཁག༌པོ༌ ཏངས༌།"]], [["སོ༌དོམ༌མི༌ གྱལ༌པོའེ༌ ཨབ༌རམ༌མ༌ ཟེརས༌, \"ངའེ༌ མི༌གུན༌ ལོགས༌ཏེ༌ ཏོང༌, ཨིན༌ནའང༌ ལོགས༌ཏེ༌ ཁྱོང༌ཁན༌ནི༌ གྱུ༌ནོར༌ ཚང༌མ༌ བོར༌ནའང༌ གྲིག༌།"]], [["ཨིན༌ནའང༌ ཨབ༌རམ༌མི༌ སོ༌དོམ༌མི༌ གྱལ༌པོའ༌ ཟེརས༌, \"ངའེ༌ ནམ༌ཁའ༌ དང༌ ཇིག༌རྟེན༌ ཛད༌ཁན༌ནི༌ ཡ༌ཝ༌ ཀུན༌ཝང༌ དཀོན༌མཆོག༌གི༌ སྐུན༌དུན༌ལ༌ ནའ༌ ཁུར༌རད༌,"]], [["ཁྱོ༌རང༌ངི༌ ཨིན༌ཁན༌ ཅི༌ཞིག༌གའང༌ ངའེ༌ མི༌ཁྱེར༌, པ༌བུ༌ ཡ༌ སྐུད༌པ༌ཞིག༌གའང༌, ཅིའ༌ཟེར༌ན༌ ཁྱོ༌རང༌ངི༌, 'ངའེ༌ ཨབ༌རམ༌ ཆུག༌པོ༌ གྱུར༌ཅུགས༌པིན༌' ཟེར༌སྲིད༌ཅེས༌ ཨིན༌ནོག༌།"]], [["ངའེ༌ མི༌གུན༌ནི༌ ཟའ༌ཁན༌ནི༌ ཁར༌ཇི༌ ཡང༌ ངའ༌ རོགས༌ ཅོ༌ཁན༌ ཨ༌ནེར༌, ཨེཤ༌ཀོལ༌ དང༌, མམ༌རེ༌ གུན༌ནི༌ སྐལ༌ལའེ༌ ནོར༌གུན༌ མན༌པ༌ ངའེ༌ ཡང༌ ཅའང༌ མི༌ཁྱེར༌།"]]], [[["15:1 ནེ༌ 21"], ["ཏེ༌སྟིང༌ནེ༌ ཞལ༌ཟིགས༌ཤིག༌གི༌ ནང༌ང༌ ཨབ༌རམ༌མ༌ ཡ༌ཝའེ༌ མོལས༌, \"ཨབ༌རམ༌ ཇིགས༌ མ༌ཇིགས༌, ངའེ༌ ཁྱོ༌རང༌ སྐྱོབས༌ཏེ༌ བོར༌ཨིན༌, ཁྱོ༌རང༌ང༌ སོལ༌རས༌ ཆེན༌མོ༌ཞིག༌ ཐོབ༌ཨིན༌།\""]], [["ཨིན༌ནའང༌ ཨབ༌རམ༌མི༌ ལན༌ཏངས༌, \"ཡ༌ཝ༌, ངའེ༌ གཙོ༌བོ༌, ཉེ༌རང༌ངི༌ སོལ༌རས༌པོའེ༌ ངའ༌ ཅི༌ ཕན༌ཐོགས༌ ཨིན༌? ང༌ ཕྲུ༌གུ༌ མེད༌པ༌, དཱ༌མེས༌ཁས༌སི༌ ཨེ༌ལི༌འེ༌ཟར༌ལ༌ ངའེ༌ ནོར༌སྐལ༌ ཚང༌མ༌ ཐོབ༌བ༌ནོག༌།"]], [["ཉེ༌རང༌ངི༌ ངའ༌ ཕྲུ༌གུ༌ མ༌སལ༌ པ༌སང༌ ངའེ༌ ཡོག༌པོ༌ ཅིག༌ཅིག༌ ངའེ༌ ནོར༌སྐལ༌ ལེན༌ཁན༌བོ༌ གྱུར༌ཨིན༌།\""]], [["ཏེ༌ནེ༌ ཁོའ༌ ཡ༌ཝའེ༌ ཡང༌སྐྱར༌ མོལ༌ཨིན༌ ཚོར༌, \"མན༌, ཁྱོ༌རང༌ངི༌ ཡོག༌པོ༌ ཁྱོ༌རང༌ངི༌ ནོར༌སྐལ༌ ལེན༌ཁན༌བོ༌ མི༌གྱུར༌། ཨིན༌ནའང༌ ཁྱོ༌རང༌ རང༌ངི༌ བུ༌ཚ༌ ཁྱོ༌རང༌ངི༌ ནོར༌སྐལ༌ ལེན༌ཁན༌བོ༌ གྱུར༌ཨིན༌།"]], [["ཡ༌ཝའེ༌ ཨབ༌རམ༌ ཀུར༌རི༌ ནང༌ནེ༌ ཕི༌ལོག༌ག༌ ཁྱོངས༌ཏེ༌ མོལས༌, \"ནམ༌ཁའ༌ ལྟོས༌སའང༌, ཁྱོ༌རང༌ང༌ སྐར༌མ༌གུན༌ རྩི༌ཉན༌ཅེས༌ རག༌ག༌? ཏེ༌ སྐར༌མ༌ ཙོགས༌ མང༌པོ༌ ཁྱོ༌རང༌ངི༌ པུར༌གྱུད༌གུན༌ གྱུར༌ཨིན༌།\""]], [["ཨབ༌རམ༌མི༌ ཡ༌ཝའེ༌ཀ༌ ཨིད༌ཤེས༌ ཅོས༌ པ༌སང༌ ཡ༌ཝའེ༌ ཁོའ༌ དྲང༌པོ༌ མི༌ཞིག༌ ཐེའ༌ ཛདས༌།"]], [["ཡ༌ཝའེ༌ ཁོའ༌ ཡང༌ མོལས༌, \"ཁྱོ༌རང༌ང༌ འི༌ ས༌ཀྱད༌པོ༌ ཏང༌ཅེས༌ལ༌ བ༌བེ༌ལོན༌ནི༌ ནང༌ང༌ ཡོད༌ཁན༌ནི༌ ཨུར༌ནེ༌ ཕིངས༌ཏེ༌ ཁྱོང༌ཁན༌, ང༌ ཡ༌ཝ༌ དཀོན༌མཆོག༌ ཨིན༌།\""]], [["ཨིན༌ནའང༌ ཨབ༌རམ༌མི༌ ཟེརས༌, \"ཡ༌ཝ༌, ངའེ༌ གཙོ༌བོ༌, འི༌ ས༌ཀྱད༌བོ༌ ངའེ༌ གྱུར༌ཨིན༌ ཟེར༌ཏེ༌ ངའ༌ ཀ༌ཟུག༌གི༌ གྱུས༌ཆེན༌?\""]], [["ཡ༌ཝའེ༌ ཁོའ༌ མོལས༌, \"ངའ༌ ལོ༌ སུམ༌ ཆའ༌ཁན༌ནི༌ བ༌ལང༌, ར༌མ༌ དང༌, ཕོ༌ ལུག༌ ཡང༌ ཐི༌བ༌ ཟེར༌ཁན༌ནི༌ ཅ༌ དང༌ ཕུར༌གོན༌ནི༌ ཕྲུ༌གུ༌ཞིག༌ ཁྱོང༌།\""]], [["ཨབ༌རམ༌མི༌ ཡ༌ཝའ༌ མོལ༌ཁན༌ནི༌ སེམས༌ཅན༌གུན༌ ཁྱོངས༌ཏེ༌, ཏེ༌གུན༌ནི༌ ཟུགས༌པོ༌ ཁག༌ཉིས༌སི༌ ནང༌ང༌ ཅད༌ཏེ༌ གྲལ༌ལི༌ ཉིས༌སི༌ ནང༌ང༌ རིགས༌ཏེ༌ བོརས༌, ཨིན༌ནའང༌ ཅ༌གུན༌ ཁག༌ཉིས༌སི༌ ནང༌ང༌ མ༌ཅདས༌།"]], [["ཤ༌ ཟའ༌ཁན༌ནི༌ ཅ༌གུན༌ སད༌ཁན༌ནི༌ རོ༌གུན༌ནི༌ཀ༌ བབས༌ཏེ༌ ཡོངས༌, ཨིན༌ནའང༌ ཨབ༌རམ༌མི༌ ཏེ༌གུན༌ལ༌ སྲོགས༌ཏེ༌ ཆ༌ཅུགས༌།"]], [["ཉི༌མ༌ སྐྱོད༌ཨིན༌ ཡོད༌ ཟ༌ནེ༌ ཨབ༌རམ༌མ༌ མའ༌ ཉིད༌ སྲན༌ཏྲེ༌ཞིག༌ ཡོངས༌ ཡང༌ ཁོའེ༌ སེམས༌པོ༌ ཇིགས༌ནང༌ངི༌ གངས༌པ༌ ཁོ༌ དྲོགས༌།"]], [["ཏེ༌ནེ༌ ཡ༌ཝའེ༌ མོལས༌, \"འི༌བོ༌ ཏན༌ཏན༌ ཨིན༌, ཁྱོ༌རང༌ངི༌ པུར༌གྱུད༌གུན༌ ཞན༌མའེ༌ ཡུལ༌ལི༌ ནང༌ང༌ མ༌ཤེས༌ཁན༌ནི༌ མི༌ ཚུལ༌ལ༌ དུག༌ཨིན༌། ཡང༌ ཏེ༌རུ༌ ཚེ༌ཡོག༌ གྱུར༌ཏེ༌ ལོ༌ ཞིབ༌གྱ༌ ཁོང༌གུན༌ལ༌ མ༌སྲན༌ཏྲེ༌ ནགས༌ ལྟན༌ཨིན༌།"]], [["ཨིན༌ནའང༌ ངའེ༌ ཁོང༌གུན༌ ཚེ༌ཡོག༌ག༌ ལུས༌ཁན༌ནི༌ ཏེ༌ གྱལ༌ཁབ༌བོའ༌ ཆད༌པ༌ ཏང༌ཨིན༌, ཡང༌ ཏེ༌བོའེ༌ སྟིང༌ནེ༌ ཁོང༌གུན༌ ཏེ༌ གྱལ༌ཁབ༌ནེ༌ གྱུ༌ནོར༌ མང༌པོ༌ ཉམ༌པོ༌ བིངས༌ཏེ༌ ཡོང༌ཨིན༌།"]], [["ཁྱོ༌རང༌ངི༌ སྐོར༌ལ༌ ཟེར༌ན༌, ཁྱོ༌རང༌ ལོ༌ མང༌པོ༌ སོན༌ཏེ༌ ལུས༌ཏེ༌ ཞི༌དེ༌ ཉམ༌པོ༌ ཤི༌ཨིན༌།"]], [["ཁྱོ༌རང༌ངི༌ པུར༌གྱུད༌གུན༌ མི༌རབས༌ ཞི༌པའེ༌ སྟིང༌ནེ༌ འིན༌ན༌ ནས༌སའེ༌ ནང༌ང༌ ལོགས༌ཏེ༌ ཡོང༌ཨིན༌, ཅིའ༌ཟེར༌ན༌ ཨ༌མོར༌པ༌གུན༌ནི༌ སྡིག༌པའེ༌ ལས༌གུན༌, མེད༌ཁན༌ ཅོ༌གོ༌ཤེས༌སི༌ ཚད༌ ཚག༌པ༌ ཏ༌རུང༌ མ༌ལེབ༌བ༌ ཨིན༌ནོག༌།"]], [["ཉི༌མ༌ སྐྱོད༌ ཚར༌ཏེ༌ མུན༌གྲིག༌ སོང༌ཏེ༌ སྟིང༌ནེ༌ ཨབ༌རམ༌མ༌ ཏུད༌པ༌ བིང༌ཁན༌ནི༌ ཟ༌མ༌ཞིག༌ དང༌ མེའེ༌ པམ༌བར༌ཞིག༌ ཏེ༌ སེམས༌ཅན༌ནི༌ རོ༌ ཁག༌ཉིས༌ པུད༌ཁན༌གུན༌ནི༌ པར༌པོ༌ནེ༌ སྐྱོད༌ད༌ ཐོང༌།"]], [["ཏེན༌ན༌ ཞག༌ག༌ ཡ༌ཝའེ༌ ཨབ༌རམ༌ ཉམ༌པོ༌ ཆད༌དོན༌ཞིག༌ ཅོའ༌ ཛདས༌ཏེ༌ མོལས༌, \"ངའེ༌ ཁྱོ༌རང༌ངི༌ པུར༌གྱུད༌གུན༌ལ༌ ཨི༌ཇིབ༌བི༌ ལྩངས༌པོ༌ནེ༌ ཡུཕ༌རེ༌ཀྲས༌སི༌ ལྩངས༌པོ༌ ཆེན༌མོ༌ ཚག༌པའེ༌ ས༌ཀྱད༌བོ༌ ཏང༌ངད༌,"]], [["ཀ༌གུན༌ ཀེ༌ནི༌པའེ༌, ཀེ༌ནས༌པའེ༌, ཀད༌མོན༌པའེ༌,"]], [["ཧེད༌པའེ༌, པེ༌རིཟ༌པའེ༌, རེ༌ཕའེ༌འམ༌པའེ༌,"]], [["ཨ༌མོར༌པའེ༌, ཀེ༌ནན༌པའེ༌, གིར༌གཤ༌པའེ༌ དང༌ ཡེ༌བས༌པའེ༌ ས༌ཀྱད༌གུན༌ ཨིན༌ནོག༌།"]]], [[["16:1 ནེ༌ 16"], ["ཨབ༌རམ༌མི༌ ན༌མ༌ སཱ༌རཱིའ༌ ཕྲུ༌གུ༌ མ༌ནེ༌ མ༌ཇོར༌, ཨིན༌ནའང༌ ཁོའ༌ ཧཱ༌གར༌ ཟེར༌ཁན༌ནི༌ ཨི༌ཇིབ༌མ༌ ཚེ༌ཡོག༌ཞིག༌ ཡོད༌པིན༌།"]], [["སཱ༌རཱིའི༌ ཨབ༌རམ༌མ༌ ཟེརས༌, \"ཡ༌ཝའེ༌ ང༌ ཕྲུ༌གུ༌ སྐྱེ༌ ཅུག༌ག༌ མ༌ཛདས༌པ༌, ཁྱོ༌རང༌ངི༌ ངའེ༌ ཨི༌ཇིབ༌མ༌ ཚེ༌ཡོག༌ ཉམ༌པོ༌ བྲེལ༌ཅོས༌། ཅི༌གྱུས༌, ཁོ༌ གྱུད༌ཏེ༌ ང༌ ཕྲུ༌གུ༌ ཐོབ༌སྲིད༌ཅེས༌ ཨིན༌ནོག༌།\" ཨབ༌རམ༌མི༌ སཱ༌རཱིའི༌ ཟེར༌ཁན༌བོའ༌ ཁའ༌ཉནས༌།"]], [["ཏེན༌ན༌བོའེ༌ཕིའ༌ སཱ༌རཱིའི༌, ཨི༌ཇིབ༌མ༌ ཚེ༌ཡོག༌ ཧཱ༌གར༌ ཨབ༌རམ༌མི༌ ན༌མ༌ ཉིས༌པ༌ ཅོ༌ཅེས༌ལ༌ ཏངས༌ ༼འི༌བོ༌ བྱུང༌ ཟ༌ནེ༌ ཨབ༌རམ༌ ཀེ༌ནན༌ནི༌ ཡུལ༌ལི༌ ནང༌ང༌ ཚུགས༌ཏེ༌ ལོ༌ 10 ཆའད༌པིན༌༽།"]], [["ཨབ༌རམ༌མི༌ ཧཱ༌གར༌ ཉམ༌པོ༌ ལུས༌བྲེལ༌ བོར༌པ༌ ཁོ༌ སྐྱེ༌ཅེས༌མ༌ཞིག༌ གྱུར༌། ཏེ༌བོ༌ གྱུས༌ ཆ༌ནའང༌, ཧཱ༌གར༌ ཕོ༌སོ༌ཅན༌ གྱུར༌ཏེ༌ སཱ༌རཱིའ༌ ཀུས༌པ༌ མི༌ཅོ༌ཅེས༌ གོ༌ཟུགས༌།"]], [["ཏེ༌ནེ༌ སཱ༌རཱིའི༌ ཨབ༌རམ༌མ༌ ཟེརས༌, \"ཧཱ༌གར༌རི༌ ངའ༌ ངན༌པ༌ ཅོ༌ཅེས༌པོ༌ ཁྱོ༌རང༌ངི༌ སྐྱོན༌ ཨིན༌ནོག༌། ཁྱོ༌རང༌ང༌ ངའེ༌ ང༌རང༌ངི༌ ཚེ༌ཡོག༌པོ༌ ཏངས༌པིན༌ ཡང༌ ཁོའ༌ སྐྱེ༌ཅེས༌མ༌ཞིག༌ གྱུར༌ཁན༌བོ༌ གྱུས༌ ཆ༌ནའང༌, ཁོའེ༌ ངའ༌ ཀུས༌པ༌ ཅོ༌ཅེས༌ ཕངས༌། ཡ༌ཝའེ༌ ང༌དང༌ ཉིས༌ཀོའེ༌ ནང༌ནེ༌ ནོངས༌ཅན༌བོའ༌ ཁྲིམས༌ཅད༌ ཛད༌ཤིག༌།\""]], [["ཨབ༌རམ༌མི༌ ཟེརས༌, \"ལྟོས༌, ཁོ༌ ཁྱོ༌རང༌ངི༌ ཚེ༌ཡོག༌ ཨིན༌ནོག༌, ཁྱོ༌རང༌ ཐད༌ཁན༌བོ༌ ཁོ༌ ཉམ༌པོ༌ ཅོས༌།\" ཏེ༌ནེ༌ སཱ༌རཱིའི༌ ཧཱ༌གར༌ལ༌ གྱལ༌ལ༌ མ༌ཅོས༌ པ༌སང༌ ཁོ༌ ཏེ༌ ནས༌ས༌ནེ༌ ཤོར༌ཏེ༌ སོང༌།\""]], [["རི༌སྟོང༌ངི༌ ནང༌ང༌ ཆུ༌མིག༌ཤིག༌གི༌ དུན༌ལ༌ ཡ༌ཝའེ༌ ཕོ༌ཉ༌ ཧཱ༌གར༌ ཐུག༌ག༌ལ༌ སྐྱོདས༌ ༼ཏེ༌ ཆུ༌མིག༌པོ༌ ཤུར༌རི༌ གྱ༌ལམ༌མི༌ཀ༌ ཡོད༌པིན༌༽།"]], [["ཕོ༌ཉའེ༌ མོལས༌, \"ཧཱ༌གར༌, སཱ༌རཱིའི༌ ཚེ༌ཡོག༌, ཁྱོ༌རང༌ ཀ༌ནེ༌ ཡོངས༌པིན༌, ཡང༌ ཀ༌རུ༌ ཆའད༌?\" ཁོའེ༌ ཟེརས༌, \"ང༌ སཱ༌རཱིའི༌ ངའེ༌ སྤོན༌མོ༌ནེ༌ ཤོར༌ཏེ༌ ཆའད༌།\""]], [["ཏེ༌ནེ༌ ཡ༌ཝའེ༌ ཕོ༌ཉའེ༌ ཁོའ༌ མོལས༌, \"རང༌ངི༌ སྤོན༌མོ༌ ཡོད༌ས༌ ལོགས༌ཏེ༌ སོང༌, ཡང༌ ཁོའེ༌ ཝང༌ངི༌ ཡོག༌ག༌ དུག༌།"]], [["ངའེ༌ ཁྱོ༌རང༌ངི༌ པུར༌གྱུད༌གུན༌ རྩི༌ མི༌ཉན༌ཅེས༌ མང༌པོ༌ ཕེལ༌ཅུག༌ཨིན༌།\""]], [["ཡ༌ཝའེ༌ ཕོ༌ཉའེ༌ ཡང༌སྐྱར༌ མོལས༌, \"ཁྱོ༌རང༌ ཕན༌ཅེས༌མ༌ཞིག༌ ཨིན༌ནོག༌, ཡང༌ ཁྱོ༌རང༌ང༌ བུ༌ཚ༌ཞིག༌ ཇོར༌ཨིན༌། ཁྱོ༌རང༌ངི༌ ཁོའེ༌ མིང༌ང༌ ཨིཤ༌མ༌ཨེལ༌ ཏོག༌ ༼ཀ༌བོའེ༌ ཏོན༌ ནི༌ དཀོན༌མཆོག༌གི༌ སན༌ན༌ ཛདས༌༽, ཅིའ༌ཟེར༌ན༌ ཁྱོ༌རང༌ངི༌ རྡུག༌ངལ༌གུན༌ ཡ༌ཝའེ༌ སན༌ན༌ ཛད༌ཏེ༌ ཨིན༌ནོག༌།"]], [["ཁྱོ༌རང༌ངི༌ བུ༌ཚ༌བོ༌ ནག༌ཚོགས༌སི༌ བུང༌བུ༌ ཙོགས༌ སྐྱོང༌པོ༌ དང༌ ཁའ༌མི༌ཉན༌ ཡོང༌ཨིན༌། ཁོའེ༌ མི༌ཚང༌མ༌ལ༌ ཡང༌ མི༌ཚང༌མའེ༌ ཁོའ༌ གྱབ༌གལ༌ ཅོ༌ཨིན༌། ཁོ༌ ཁོ༌རང༌ངི༌ སྤུན༌ ཚང༌མ༌ ཉམ༌པོ༌ མ༌ནེ༌ མི༌ཐུན༌།"]], [["ཧཱ༌གར༌རི༌ ཁོའ༌ ཞལ༌ཏ༌ སལ༌ཁན༌ནི༌ ཡ༌ཝའ༌ ཡང༌ཚན༌ཞིག༌ ཉམ༌པོ༌ བོད༌ད༌ ཛད༌ཏེ༌ ཟེརས༌, \"ཉེ༌རང༌ ནི༌ ངའ༌ ཟིགས༌ཁན༌ནི༌ དཀོན༌མཆོག༌ ཨིན༌ནོག༌།\" ཁོའེ༌ སམ༌ \"ཅི༌ ངའེ༌ ངོས༌པོའ༌ ངའ༌ ཟིགས༌ཁན༌ནི༌ དཀོན༌མཆོག༌ ཇལ༌ཏེ༌ ཨིན༌ནོག༌ག༌?\""]], [["ཏེན༌ན༌བོའེ༌ཕིའ༌ ཏེ༌ ཆུ༌དོང༌བོའ༌, ཀ༌དེཤ༌ དང༌ བེ༌རིད༌ གྲོང༌ཁྱེར༌རི༌ པར༌ལ༌ ཡོད༌ཁན༌ནི༌ བེར༌ལ༌ཧཱའི༌རོའི༌ ཟེར༌ར༌ནོག༌ ༼ཀ༌བོའེ༌ ཏོན༌ ནི༌ ངའ༌ ཟིགས༌ཁན༌ནི༌ སོན༌པོ༌ ཞུགས༌ཁན༌ནི༌ ཆུ༌དོང༌༽།"]], [["ཨབ༌རམ༌མ༌ ཧཱ༌གར༌ གྱུད༌ཏེ༌ བུ༌ཚ༌ཞིག༌ སྐྱེས༌, ཡང༌ ཨབ༌རམ༌མི༌ ཁོའ༌ ཨིཤ༌མ༌ཨེལ༌ མིང༌ང༌ ཏགས༌།"]], [["ཧཱ༌གར༌ལ༌ ཨིཤ༌མ༌ཨེལ༌ སྐྱེ༌ ཟ༌ནེ༌ ཨབ༌རམ༌མ༌ ལོ༌ 86 ཆའད༌པིན༌།"]]], [[["ཨབ༌རམ༌མི༌ ལོ༌ 99 ཨིན༌ ཟ༌ནེ༌ ཁོའ༌ ཡ༌ཝ༌ ཇལ༌ ཡང༌ མོལས༌, \"ང༌ ནི༌ ཀུན༌ཝང༌ དཀོན༌མཆོག༌ ཨིན༌, ངའ༌ ཨིད༌ཤེས༌ཅན༌ ཞབ༌སྟོག༌ ཞུ༌ཨིན༌ ནོངས༌མེད༌ཁན༌ནི༌ མི༌ཚེ༌ཞིག༌ པུད༌།"]], [["ངའེ༌ ཁྱོ༌རང༌ དང༌ ངའེ༌ ཕར༌ལ༌ ཅོ༌ཁན༌ནི༌ ཆད༌དོན༌བོ༌ སྟན༌པོ༌ ཅོས༌ཏེ༌ ཁྱོ༌རང༌ང༌ པུར༌གྱུད༌ མང༌པོ༌ ཏང༌ཨིན༌།\""]], [["ཨབ༌རམ༌མི༌ གོ༌ སྒུས༌ཏེ༌ ཆག༌ཕུལས༌ ཡང༌ དཀོན༌མཆོག༌གི༌ ཁོའ༌ མོལས༌,"]], [["\"ངའེ༌ འི༌ ཆད༌དོན༌བོ༌ ཁྱོ༌རང༌ ཉམ༌པོ༌ ཅོའད༌། ཁྱོ༌རང༌ གྱལ༌ཁམས༌ མང༌པོའེ༌ ཕ༌མེས༌པོ༌ གྱུར༌ཨིན༌།"]], [["ཏ༌ནེ༌ཕར༌ལ༌ ཁྱོ༌རང༌ང༌ ཨབ༌རམ༌ མ༌ཟེར༌ར༌ ཨབ༌ར༌ཧམ༌ ཟེར༌ཨིན༌, ཅིའ༌ཟེར༌ན༌ ངའེ༌ ཁྱོ༌རང༌ གྱལ༌ཁམས༌ མང༌པོའེ༌ ཕ༌མེས༌པོ༌ གྱུར༌ཅུག༌ཨིན༌།"]], [["ངའེ༌ ཁྱོ༌རང༌ང༌ པུར༌གྱུད༌ མང༌པོ༌ ཏང༌ཨིན༌ ཀ༌གུན༌ གྱལ༌ཁམས༌ མང༌པོ༌ གྱུར༌ཨིན༌ ཡང༌ ཁོང༌གུན༌ནི༌ ནང༌ནེ༌ གྱལ༌པོ༌གུན༌ བིང༌ཨིན༌།"]], [["ངའེ༌ ཁྱོ༌རང༌ དང༌ ང༌ ཡང༌ ཁྱོ༌རང༌ངི༌ པུར༌གྱུད༌གུན༌ནི༌ པར༌ལ༌ ཅོ༌ཁན༌ནི༌ ཆད༌དོན༌, ཀ༌བོ༌ ང༌ ཁྱོ༌རང༌ དང༌ ཁོང༌གུན༌ནི༌ དཀོན༌མཆོག༌ ཨིན༌ཁན༌བོ༌ མི༌རབས༌ནེ༌ མི༌རབས༌ ལུས༌ཨིན༌།"]], [["ཡང༌ ངའེ༌ ཁྱོ༌རང༌ང༌ ཀེ༌ནན༌ནི༌ ཡུལ༌ གང༌པོ༌ ཏང༌ཨིན༌ ཀ༌རུ༌ དག༌ས༌ ཁྱོ༌རང༌ ཞན༌ཡུལ༌ལི༌ མི༌ ཙོགས༌ལ༌ དུག༌ཨིན༌ ཡོད༌, འི༌ ས༌ཀྱད༌ ཁྱོ༌རང༌ངི༌ པུར༌གྱུད༌གུན༌ནི༌ ལག༌ག༌ ཏུས༌གྱུན༌ནི༌ གྱུ༌ནོར༌རི༌ ཚུལ༌ལ༌ ལུས༌ཨིན༌ ཡང༌ ང༌ ཁོང༌གུན༌ནི༌ དཀོན༌མཆོག༌།\""]], [["ཏེ༌ནེ༌ དཀོན༌མཆོག༌གི༌ ཨབ༌ར༌ཧམ༌མ༌ མོལས༌, \"ངའེ༌ ཁྱོ༌རང༌ ཉམ༌པོ༌ ཆད༌དོན༌ ཅོ༌ཁན༌བོ༌ ཁྱོ༌རང༌ངི༌ ཁའ༌ཉན༌གོས༌ ཡང༌ ཡོང༌ཅེས༌ཅན༌ནི༌ ཁྱོ༌རང༌ངི༌ པུར༌གྱུད༌ ཚང༌མེའང༌།"]], [["ཁྱོ༌རང༌ དང༌ ཁྱོ༌རང༌ངི༌ པུར༌གྱུད༌ གུན༌ནི༌ འི༌ ཆད༌དོན༌བོ༌ ཅོས༌, ཁྱོ༌ཞ༌གུན༌ནི༌ ཕྲོའ༌ ཡོད༌ཁན༌ནི༌ བུ༌ཚ༌ ཚང༌མའེ༌ སུན༌ནད༌ ཅོ༌གོས༌།"]], [["ངའ༌ དང༌ ཁྱོ༌ཞ༌གུན༌ནི༌ ཕར༌ལ༌ ཅོ༌ཁན༌ནི༌ ཆད༌དོན༌ནི༌ སྟགས༌སི༌ ཚུལ༌ལ༌ ཁྱོ༌ཞའེ༌ ཅུ༌ཅུའི༌ གོའེ༌ ཀ༌ནེ༌ པགས༌པ༌ ཆུ༌ངུན༌ཞིག༌ ཅད༌ཏེ༌ སུན༌ནད༌ ཅོ༌གོས༌།"]], [["ཏ༌ནེ༌ཕར༌ལ༌ ཁྱོ༌ཞ༌གུན༌ནི༌ ཕྲུ༌གུ༌ བུ༌ཚ༌གུན༌ལ༌ ཞག༌པོ༌ 8 ཆའ༌ཅིག༌ སུན༌ནད༌ ཅོ༌གོས༌, ཏེ༌བོ༌ ཁྱོ༌རང༌ངི༌ པུར༌གྱུད༌གུན༌ ཅིག༌པོ༌ མན༌པ༌ ཁྱོ༌རང༌ངི༌ ཁང༌པའེ༌ ནང༌ང༌ སྐྱེས༌ཁན༌ དང༌ ཞན༌ མི༌རིགས༌གུན༌ནི༌ ཀ༌ནེ༌ ཉོས༌ཁན༌ནི༌ ཚེ༌ཡོག༌ གུན༌ལའང༌ ཅོ༌གོས༌།"]], [["བུ༌ཚ༌ ཚང༌མའ༌ སུན༌ནད༌ ཅོ༌གོས༌། ངའེ༌ ཏུས༌གུན༌ ལུས༌ཤེས༌སི༌ ཆད༌དོན༌ ནི༌ སྟགས༌པོ༌ ཁྱོ༌ཞའེ༌ ཟུགས༌པོའེ༌ཀ༌ ལུས༌གོས༌།"]], [["སུན༌ནད༌ མ༌ཅོས༌ཁན༌ནི༌ བུ༌ཚ༌གུན༌ ངའེ༌ མི༌གུན༌ནི༌ ཕྲོ༌ནེ༌ ཕིང༌གོས༌ ཅིའ༌ཟེར༌ན༌ ཁོང༌གུན༌ནི༌ ངའེ༌ ཆད༌དོན༌བོ༌ ཅགས༌ཏེ༌ ཨིན༌ནོག༌།"]], [["དཀོན༌མཆོག༌གི༌ ཨབ༌ར༌ཧམ༌མ༌ འི༌བོའང༌ མོལས༌, \"ཏ༌ནེ༌ཕར༌ལ༌ ཁྱོ༌རང༌ངི༌ ན༌མའ༌ སཱ༌རཱིའ༌ མ༌ཟེར༌ར༌ སཱ༌ར༌ ཟེར༌གོས༌།"]], [["ངའེ༌ ཁོའ༌ ཅིན༌ལབས༌ ཏང༌ཨིན༌, ཏན༌ཏན༌ ངའེ༌ ཁྱོ༌རང༌ང༌ ཁོ༌ གྱུད༌ཏེ༌ བུ༌ཚ༌ཞིག༌ ཏང༌ཨིན༌། ཁོ༌ གྱལ༌ཁམས༌ མང༌པོའེ༌ ཨ༌མ༌ གྱུར༌ཨིན༌ ཡང༌ ཁོའེ༌ པུར༌གྱུད༌གུན༌ནི༌ ཕྲོའ༌ གྱལ༌པོ༌ མང༌པོ༌ བིང༌ཨིན༌།\""]], [["ཨབ༌ར༌ཧམ༌མི༌ ཆག༌ཕུལས༌ ཨིན༌ནའང༌ གོད༌ཅེས༌ ཡོངས༌ཏེ༌ སམ༌, \"ང༌ ལོ༌ རྒྱའ༌ ལོན༌ཏེ༌ ཀ༌ཟུག༌གི༌ ཨ༌བ༌ གྱུར༌ཉན༌ཨིན༌?\" ཡང༌ སཱ༌ར༌ ལོ༌ 90 སོང༌ཏེ༌ ཀ༌ཟུག༌གི༌ ཕྲུ༌གུ༌ སྐྱེ༌ཉན༌ཨིན༌།\""]], [["ཁོའེ༌ དཀོན༌མཆོག༌ག༌ ཞུས༌, \"ཉེ༌རང༌ངི༌ ཅིན༌ལབས༌པོ༌ ཨིཤ༌མ༌ཨེལ༌ལ༌ སལ༌ལ༌ ཛད༌ལེ༌།\""]], [["ཨིན༌ནའང༌ དཀོན༌མཆོག༌གི༌ མོལས༌, \"མན༌ ཁྱོ༌རང༌ངི༌ ན༌མ༌ སཱ༌ར༌ བུ༌ཚ༌ཞིག༌ སྐྱེ༌ཨིན༌ ཡང༌ ཁྱོ༌རང༌ངི༌ ཁོའེ༌ མིང༌ང༌ ཨི༌སཱག༌ ཏག༌ཨིན༌། ངའེ༌ ཅོ༌ཁན༌ནི༌ ཆད༌དོན༌བོ༌ ཁོ༌ དང༌ ཁའེ༌ པུར༌གྱུད༌གུན༌ ཉམ༌པོ༌ ཐའ༌མེད༌པ༌ ལུས༌ཨིན༌།"]], [["ཁྱོ༌རང༌ངི༌ ཞུ༌ཝ༌ ཕུལ༌ཁན༌ ནང༌ཞིན༌ ངའེ༌ ཨིཤ༌མ༌ཨེལ༌ལའང༌ ཅིན༌ལབས༌ ཏང༌ཨིན༌། ཁོའ༌ ཕྲུ༌གུ༌ མང༌པོ༌ ཇོར༌ཏེ༌ ཁོའེ༌ པུར༌གྱུད༌ མང༌པོ༌ ཕེལ༌ཅུག༌ཨིན༌ ཡང༌ ཁོ༌ ཝང༌སྲུལ༌པ༌ ཅུག༌ཉིས༌སི༌ ཨ༌བ༌ གྱུར༌ཨིན༌། ངའེ༌ ཁོའེ༌ གྱལ༌ཁམས༌པོ༌ བྲག༌པོ༌ གྱུར༌ཅུག༌ ཨིན༌།"]], [["ཨིན༌ནའང༌ ངའེ༌ ཆད༌དོན༌བོ༌ ཁྱོ༌རང༌ངི༌ བུ༌ཚ༌ ཨི༌སཱག༌ ཉམ༌པོ༌ བོར༌རད༌, ཀ༌བོ༌ སྟིང༌མ༌ ལོ༌ འིན༌ན༌ ཏུས༌པོའི༌ཀ༌ སཱ༌ར༌ གྱུད༌ཏེ༌ ཁྱོ༌རང༌ང༌ སྐྱེ༌ཨིན༌།\""]], [["དཀོན༌མཆོག༌གི༌ ཨབ༌ར༌ཧམ༌ ཉམ༌པོ༌ ཞལ༌ཏ༌ མོལ༌ ཚར༌ར༌ཅིག༌ ཁོང༌ ཀེན༌ལ༌ སྐྱོདས༌།"]], [["ཏེན༌ན༌ ཞག༌ག༌ དཀོན༌མཆོག༌གི༌ མོལ༌ཁན༌ ནང༌ཞིན༌ ཨབ༌ར༌ཧམ༌མི༌ བུ༌ཚ༌ ཨིཤ༌མ༌ཨེལ༌, ཁོའེ༌ ཁང༌པའེ༌ ནང༌ང༌ སྐྱེ༌ཁན༌ ཡང༌ ཉོ༌ཁན༌ བུ༌ཚ༌ ཚེ༌ཡོག༌ ཚང༌མ༌ལ༌ སུན༌ནད༌ ཅོས༌།"]], [["ཨབ༌ར༌ཧམ༌མ༌ སུན༌ནད༌ ཅོ༌ ཟ༌ནེ༌ ཁོའ༌ ལོ༌ 99 ཆའད༌པིན༌,"]], [["ཡང༌ ཁོའེ༌ བུ༌ཚ༌ ཨིཤ༌མ༌ཨེལ༌ལ༌ ལོ༌ 13 ཆའད༌པིན༌།"]], [["ཏེན༌ན༌ ཞག༌ག༌ ཁོང༌ ཉིས༌ཀོའ༌ སུན༌ནད༌ ཅོས༌ཏེ༌ ཨིན༌པིན༌,"]], [["ཡང༌ ཁོའེ༌ ཁང༌པའེ༌ ནང༌ང༌ སྐྱེ༌ཁན༌ དང༌ ཉོ༌ཁན༌ བུ༌ཚ༌ ཚེ༌ཡོག༌ ཚང༌མ༌ལའང༌ སུན༌ནད༌ ཅོས༌།"]]], [[["ཞག༌ཤིག༌ ཉིང༌གུང༌ངི༌ ཏུས༌ ཨབ༌ར༌ཧམ༌ མམ༌རེ༌ ལྕང༌མ༌གུན༌ནི༌ དུན༌ལ༌ ཁོ༌རང༌ངི༌ ཀུར༌རི༌ སྒོའེ༌ཀ༌ དུགས༌ཏེ༌ ཡོད༌ ཟ༌ནེ༌ ཁོའ༌ ཡ༌ཝ༌ ཇལ༌།"]], [["ཁོའེ༌ སྐྱེན༌ལ༌ ལྟས༌པ༌ འ༌ཟམ༌ཤིག༌ག༌ མི༌ སུམ༌ ལངས༌ཏེ༌ ཐོང༌། ཁོང༌གུན༌ ཐོང༌ང༌ ཅིག༌, ཁོ༌ བང༌ཏངས༌ཏེ༌ ཁོང༌གུན༌ལ༌ ཐུག༌ག༌ སོང༌, ཡང༌ ས༌ ཐུག༌ ཅུགས༌ཏེ༌ གོ༌ སྒུས༌།"]], [["ཁོའེ༌ ཟེརས༌, \"ངའེ༌ གཙོ༌བོ༌ གལ༌ཏེས༌ ཉེ༌རང༌ངི༌ ང༌ འོས༌པ༌ སམ༌མད༌ན༌ ཉེ༌རང༌ངི༌ ཞབ༌སྟོག༌པ༌ ངའེ༌ ཁང༌པ༌ སྐྱོད༌ད༌ ཛད༌།"]], [["ཉེ༌ཞའ༌ འི༌ཀ༌ ལྕང༌མའེ༌ སིལ༌ལ༌ ངལ༌ཚོས༌ཏེ༌ ཞུགས༌ས༌ཛད༌ ངའེ༌ ཉེ༌ཞའེ༌ རྐང༌པ༌ ཁྲུ༌ཅེས༌ལ༌ ཆུ༌ ཁྱོང༌ཨིན༌།"]], [["ངའེ༌ ཁང༌པ༌ སྐྱོད༌ཅེས༌པོའེ༌, ངའ༌ ཉེ༌ཞའ༌ དོན༌ཅེས༌ལ༌ ཁར༌ཇི༌ ཁྱོང༌ ཅུག༌ག༌ཛད༌ ཀ༌བོའེ༌ ཉེ༌ཞའ༌ བེས༌ལ༌ སྐྱོད༌ཅེས༌སི༌ ནང༌ང༌ རོགས༌ ཐོབ༌ཨིན༌། ཁོང༌གུན༌ནི༌ མོལས༌, \"གྱལ༌ལ༌ རག༌, ཁྱོ༌རང༌ངི༌ ཟེར༌ཁན༌བོ༌ ཅོས༌།\""]], [["ཨབ༌ར༌ཧམ༌ གྱོགས༌པ༌ ཀུར༌རི༌ ནང༌ང༌ སོང༌ ཡང༌ སཱ༌ར༌ ཟེརས༌, \"གྱོགས༌པ༌ པག༌པའེ༌ གྱལ༌ཤོག༌ བན༌ཤིག༌ ཁྱོངས༌ཏེ༌ ཏ༌གི༌ སྲོག༌།\""]], [["ཏེ༌ནེ༌ ཁོ༌ བང༌ཏངས༌ཏེ༌ བ༌ལང༌གུན༌ནི༌ ཕྲོའ༌ སོང༌ཏེ༌ བེ༌ཙོ༌ གྱགས༌པ༌ཞིག༌ ལྡམས༌ཏེ༌ སདས༌ ཡང༌ ཡོག༌པོའ༌ ཏངས༌, ཁོའེ༌ གྱོགས༌པ༌ ཏེ༌བོ༌ སྐོལ༌ཏེ༌ ཁྱོངས༌།"]], [["ཁོའེ༌ ཞོ༌, འོ༌མ༌ དང༌ ཤ༌ སྐོལ༌ཁན༌གུན༌ ཁོང༌གུན༌ནི༌ དུན༌ལ༌ རིགས༌ ཡང༌ ཁོང༌གུན༌ དོན༌ཏང༌ དོན༌ ཟ༌ནེ༌ ཨབ༌ར༌ཧམ༌ ལྕང༌མའེ༌ ཡོག༌ག༌ ཁོང༌གུན༌ནི༌ དུན༌ལ༌ དུགས༌།"]], [["ཁོང༌གུན༌ནི༌ ཁོའ༌ ཏྲིའ༌ ཛདས༌, \"ཁྱོ༌རང༌ངི༌ ན༌མ༌ སཱ༌ར༌ ཀ༌ནེ༌ ཡོད༌།"], ["ཁོའེ༌ ལན༌ཏངས༌, \"ཀུར༌རི༌ ནང༌ཀུག༌ག༌ ཡོད༌ལེ༌།\""]], [["ཁོང༌ ཅིག༌གི༌ མོལས༌, \"སྟིང༌མ༌ ལོ༌ འིན༌ན༌ ཏུས༌པའེ༌ཀ༌ ང༌ ལོགས༌ཏེ༌ ཡོང༌ཨིན༌ ཡང༌ ཁྱོ༌རང༌ངི༌ ན༌མའ༌ བུ༌ཚ༌ཞིག༌ ཇོར༌ཏེ༌ ཡོང༌ཨིན༌།\" སཱ༌ར༌ ཀུར༌རི༌ སྒོའེ༌ དུན༌ལ༌ ཉན༌ཏེ༌ ཡོད༌པིན༌།"]], [["ཨབ༌ར༌ཧམ༌ དང༌ སཱ༌ར༌ ལོ༌ མང༌པོ༌ སོང༌ཏེ༌ རྒད༌པོ༌ ཡོད༌པིན༌, ཡང༌ སཱ༌ར༌ ཟླ༌ཁྲག༌ བིང༌ཅེས༌པོའང༌ ཆད༌ཏེ༌ མེད༌པིན༌།"]], [["ཏེན༌ན༌བོའེ༌ཕིའ༌ སཱ༌ར༌ གོདས༌ ཡང༌ སམ༌, \"ང༌ དང༌ ངའེ༌ ཞིད༌མད༌ སྒས༌ཏེ༌ ཀ༌ཟུག༌གི༌ ང༌ཞའ༌ ཕྲུ༌གུ༌ ཇོར༌ཏེ༌ སྐྱིད༌པོའེ༌ ཏུས༌ཤིག༌ ཐོབ༌ཐུབ༌ཨིན༌།\""]], [["ཏེ༌ནེ༌ ཡ༌ཝའེ༌ ཨབ༌ར༌ཧམ༌མ༌ མོལས༌, \"ཅི༌ཕིའ༌ སཱ༌ར༌ གོད༌ཏེ༌ ཟེར༌ར༌ནོག༌, 'ཅི༌ དེན༌བའ༌ ང༌ ཙོགས༌ རྒད༌མོ༌ བུ༌མོ༌ ཞིག༌ག༌ ཕྲུ༌གུ༌ ཇོར༌ཨིན༌ན༌?'"]], [["ཡ༌ཝའ༌ ཅོ༌མི༌ཉན༌ཅེས༌ ཅི༌ ཡོད༌ཀྱག༌? ཀ༌ཟུག༌ ངའེ༌ ཟེརས༌ སྟིང༌མ༌ ལོ༌ འིན༌ན༌ ཏུས༌པའེ༌ཀ༌ ང༌ ལོགས༌ཏེ༌ ཡོང༌ ཟ༌ནེ༌ སཱ༌ར༌ བུ༌ཚ༌ཞིག༌ ཇོར༌ཏེ༌ ཡོང༌ཨིན༌།\""]], [["སཱ༌ར༌ ཇིགས༌ པ༌སང༌ ཁོའེ༌ ཟུན༌ ཏངས༌ཏེ༌ ཟེརས༌, \"ང༌ མ༌གོད༌པིན༌ ལེ༌།\" ཨིན༌ནའང༌ ཡ༌ཝའེ༌ མོལས༌, \"མན༌, ཁྱོ༌རང༌ གོདས༌།\""]], [["དོན༌ཏང༌ དོན༌ ཚར༌ར༌ཅིག༌ མི༌གུན༌ སྐྱོད༌ད༌ལ༌ ཞངས༌ཏེ༌ སོ༌དོམ༌མི༌ གྱལ༌ས༌ ཆོགས༌ལ༌ ཟིགས༌ ཡང༌ ཨབ༌ར༌ཧམ༌ དན༌སྐྱལ༌ལ༌ ཁོང༌གུན༌ ཉམ༌པོ༌ སོང༌།"]], [["ཡ༌ཝའེ༌ ཁོང༌རང༌ང༌ མོལས༌, \"ངའེ༌ ཅོ༌ཅེས༌ཅན༌བོ༌ ཨབ༌ར༌ཧམ༌མ༌ ཤད༌ད༌?"]], [["ཁོའེ༌ པུར༌གྱུད༌གུན༌ གྱལ༌ཁམས༌ ཀྲག༌པོ༌ དང༌ ཝང༌ཅན༌ གྱུར༌ཨིན༌ ཡང༌ ཁོང༌གུན༌ གྱུད༌ཏེ༌ གྱལ༌ཁམས༌ ཚང༌མ༌ལ༌ ཅིན༌ལབས༌ ཐོབ༌ཨིན༌།"]], [["ངའེ༌ ཁོ༌ ལྡམས༌ཏེ༌ ཨིན༌, ཁོའེ༌ ཁོ༌རང༌ངི༌ པུར༌གྱུད༌གུན༌ དང༌ ཁོའེ༌ ཁང༌པའེ༌ ནང༌ང༌ དུག༌ཁན༌གུན༌ལ༌ འོས༌པ༌ དང༌ དྲང༌པོ༌ ཅོ༌ཨིན༌ ཡ༌ཝའེ༌ ལམ༌མི༌ཀ༌ གྲུལ༌ཅེས༌ལ༌ བཀའ༌ཏང༌ཨིན༌། ཏེ༌ནེ༌ ངའེ༌ ཁོ༌ ཉམ༌པོ༌ ཁ༌ཆད༌ ཅོས༌ཁན༌ ཚང༌མ༌ གྲུབ༌ཅུག༌ ཨིན༌།\""]], [["ཏེ༌ནེ༌ ཡ༌ཝའེ༌ ཨབ༌ར༌ཧམ༌མ༌ མོལས༌, \"སོ༌དོམ༌པ༌ དང༌ གོ༌མོ༌ར༌པ༌ གུན༌ནི༌ གྱབ༌གལ༌ལ༌ ཉད༌གལ༌ དྲག༌པོ༌ ཕོགས༌ཏེ༌ དུག༌ ཅིའ༌ཟེར༌ན༌ ཁོང༌གུན༌ནི༌ སྡིག༌པ༌གུན༌ མ༌ ངན༌པ༌ ཡོད༌ཏེ༌ ཨིན༌ནོག༌།"]], [["ང༌ ཐུར༌ལ༌ སོང༌ཏེ༌ ཁོང༌ངི༌ སྡིག༌པ༌, ཉད༌གལ༌ ཀལ༌ཁན༌ ཙོགས༌ ངན༌པ༌ དུག༌ག༌ ལྟེན༌, གལ༌ཏེས༌ མེད༌ན༌, ངའེ༌ ཤེས༌ཨིན༌།"]], [["ཏེ༌ནེ༌ མི༌ ཉིས༌ཀོ༌ སོ༌དོམ༌ གྱལ༌སའེ༌ ཆོགས༌ལ༌ སོང༌ ཨིན༌ནའང༌ ཨབ༌ར༌ཧམ༌ ཡ༌ཝའ༌ ཉམ༌པོ༌ ལངས༌ཏེ༌ དུགས༌།"]], [["ཨབ༌ར༌ཧམ༌མི༌ ཡ༌ཝའེ༌ དུན༌ལ༌ སོང༌ཏེ༌ ཏྲིས༌, \"དེན༌བའ༌ ཉེ༌རང༌ངི༌ དྲང༌པོ༌ མི༌གུན༌ ངན༌པ༌གུན༌ ཉམ༌པོ༌ མེད༌ཁན༌ ཛད༌ཅེས༌ ཨིན༌ན༌ལེ༌?"]], [["གལ༌ཏེས༌ གྱལ༌སའེ༌ ནང༌ང༌ དྲང༌པོ༌ མི༌ 50 ཡོད༌ན༌, ཉེ༌རང༌ངི༌ གྱལ༌ས༌ གང༌མ༌ མེད༌ཁན༌ ཛད༌ཨིན༌ན༌, ཉེ༌རང༌ངི༌ 50 སྐྱོབ༌ཅེས༌སི༌ ཕིའ༌ ཁོང༌གུན༌ལ༌ ཤགས༌པ༌ མི༌སལ༌ལ༌?"]], [["ཉེ༌རང༌ངི༌ འི༌ཟུག༌ ཅོའ༌ མན༌ནེ༌ མི༌ཛད༌, དྲང༌པོ༌ མི༌གུན༌ ངན༌པ༌གུན༌ ཉམ༌པོ༌ སད༌ད༌ མི༌ཛད༌། ཅི༌ཕིའ༌ ཉེ༌རང༌ངི༌ དྲང༌པོ༌གུན༌ སྡིག༌ཅན༌གུན༌ ཙོགས༌ ཐེན༌, ཏན༌ཏན༌ལ༌ ཉེ༌རང༌ངི༌ ཏེ༌ཟུག༌ ཅོའ༌ མི༌ཛད༌། ཇིག༌རྟེན༌པ༌གུན༌ལ༌ ཁྲིམས༌ཅད༌ད༌ ཛད༌ཁན༌བོའེ༌ དྲང༌པོ༌ ཅི༌ མི༌ཛད༌?\""]], [["ཡ༌ཝའེ༌ ལན༌སལས༌, \"གལ༌ཏེས༌ སོ༌དོམ༌མི༌ ནང༌ང༌ ངའ༌ མི༌ དྲང༌པོ༌ 50 ཐོབ༌ན༌, ངའེ༌ གྱལ༌ས༌ གང༌པོའ༌ ཁོང༌གུན༌ནི༌ ཏོན༌ལ༌ ཤགས༌པ༌ ཏང༌ཨིན༌།"]], [["ཏེ༌ནེ༌ ཨབ༌ར༌ཧམ༌མི༌ ཡང༌སྐྱར༌ ཟེརས༌, \"ཧམ༌པ༌ ཅོས༌ཏེ༌ ཡ༌ཝའ༌ ཟེར༌ཁན༌ ངའ༌ ཐལ༌བ༌ དང༌ གོག༌ཐལ༌ ཙོགས༌ ཨིན༌,"]], [["གལ༌ཏེས༌ དྲང༌པོ༌གུན༌ནི༌ ཀྲངས༌ཀ༌ 50 མན༌པ༌ 45 ཡོད༌ན༌ ཅི༌ ཉེ༌རང༌ངི༌ མི༌ ལྔ༌ ཉུ༌ངུན༌ ཡོད༌ཅེས༌པའེ༌ གྱལ༌ས༌ གང༌པོ༌ མེད༌ཁན༌ ཛད༌ཨིན༌ན༌?\""], ["ཡ༌ཝའེ༌ ལན༌སལས༌ \"གལ༌ཏེས༌ ངའ༌ དྲང༌པོ༌ མི༌ 45 ཐོབ༌ན༌ ངའེ༌ གྱལ༌ས༌ མེད༌ཁན༌ མི༌ཅོ༌།"]], [["ཨབ༌ར༌ཧམ༌མི༌ ཡང༌སྐྱར༌ ཟེརས༌, \"གལ༌ཏེས༌ 40 མ༌ནེ༌ མེད༌ན༌?\""], ["ཡ༌ཝའེ༌ མོལས༌, \"40 ཏོན༌ལ༌ ངའེ༌ གྱལ༌ས༌ མེད༌ཁན༌ མི༌ཅོ༌།\""]], [["ཨབ༌ར༌ཧམ༌མི༌ ཟེརས༌, \"གཙོ༌བོ༌ལེ༌ ངའེ༌ ཟེར༌ཅེས༌ཅན༌བོའ༌ ཇུ༌ཇུ༌ ཐུགས༌སྲོ༌ མ༌སྐྱོད༌, གལ༌ཏེས༌ 30 མ༌ནེ༌ མེད༌ན༌?\""], ["ཁོང༌ངི༌ མོལས༌, \"གལ༌ཏེས༌ 30 ཐོབ༌ན༌ ངའེ༌ གྱལ༌ས༌ མེད༌ཁན༌ མི༌ཅོ༌།"]], [["ཨབ༌ར༌ཧམ༌མི༌ ཟེརས༌, \"གཙོ༌བོ༌ལེ༌ ཇུ༌ཇུ༌ ངའེ༌ ཧམ༌པ༌ ཅོ༌ཅེས༌པོའ༌ གོངས༌པ༌ སལ༌, གལ༌ཏེས༌ 20 མ༌ནེ༌ མེད༌ན༌?\""], ["ཁོང༌ངི༌ མོལས༌, \"20 ཏོན༌ལ༌ ངའེ༌ གྱལ༌ས༌ མེད༌ཁན༌ མི༌ཅོ༌།\""]], [["ཏེ༌ནེ༌ ཨབ༌ར༌ཧམ༌མི༌ ཟེརས༌, \"ཇུ༌ཇུ༌ ཐུགས༌སྲོ༌ མ༌སྐྱོད༌ད༌ ངའ༌ ཡང༌ ལན༌ཅིག༌ ཟེར༌ཅུག༌, གལ༌ཏེས༌ 10 མ༌ནེ༌ མེད༌ན༌?\""], ["ཁོང༌ངི༌ མོལས༌, \"10 ཏོན༌ལ༌ ངའེ༌ གྱལ༌ས༌ མེད༌ཁན༌ མི༌ཅོ༌།\""]], [["ཡ༌ཝའེ༌ ཨབ༌ར༌ཧམ༌ ཉམ༌པོ༌ ཞལ༌ཏ༌ མོལ༌ ཚར༌ཏེ༌ སྟིང༌ནེ༌ ཁོང༌ སྐྱོད༌ད༌ ཛདས༌ ཡང༌ ཨབ༌ར༌ཧམ༌ ཁོ༌རང༌ངི༌ ཀུར༌ལ༌ ལོགས༌ཏེ༌ སོང༌།"]]], [[["ཕོ༌ཉ༌ ཉིས༌ཀོ༌ ཏེན༌ན༌ ཕི༌ཏོག༌ སོ༌དོམ༌མ༌ ལེབ༌བ༌ཅིག༌, ལོཊ༌ གྱལ༌སའེ༌ གྱས༌སྒོའེ༌ཀ༌ དུགས༌ཏེ༌ ཡོད༌པིན༌། ཁོང༌གུན༌ ཐོང༌ང༌ཅིག༌ ཁོ༌ ཐུག༌ག༌ལ༌ སོང༌ ཡང༌ ཀུས༌པ༌ ལྟན༌ཏེ༌ གོ༌ ས༌ ཐུག༌ ཅུགས༌ཏེ༌ སྒུས༌།"]], [["ཡང༌ ཁོའེ༌ ཟེརས༌, \"སྤོན༌བོ༌གུན༌, ཇུ༌ཇུ༌ ཉེ༌ཞའེ༌ ཞབ༌སྟོག༌པའེ༌ ཁང༌པ༌ སྐྱོད༌ད༌ ཛད༌ ཡང༌ རྐང༌པ༌ ཁྲུའ༌ ཛད༌ཏེ༌ ཚན༌ལ༌ ཞུགས༌ས༌ཛད༌, ཏེ༌ནེ༌ ང༌མོ༌ནེ༌ ཞངས༌ཏེ༌ ཉེ༌ཞ༌གུན༌ རང༌ངི༌ བེས༌ལ༌ སྐྱོད༌།\""], ["ཁོང༌གུན༌ནི༌ མོལས༌ \"ཐུག༌རྗེ༌ཆེ༌, ང༌ཞའེ༌ ཚན༌བོ༌ གྱལ༌སའེ༌ ལམ༌མི༌ཀ༌ ཕུད༌ཨིན༌།\""]], [["ཨིན༌ནའང༌ ཁོའེ༌ རང༌གྱལ༌ ཏངས༌ པ༌སང༌ ཁོང༌གུན༌ ཁོ༌ ཉམ༌པོ༌ ཁོའེ༌ ཁང༌པ༌ སྐྱོདས༌། ལོཊ༌དི༌ ཁོང༌གུན༌ནི༌ ཕིའ༌ སྐྱུར༌ མེད༌ཁན༌ནི༌ ཏ༌གི༌ དང༌ དོན༌ཏང༌ གྱས༌པ༌ ཅོ༌ཅུགས༌ ཡང༌ ཁོང༌གུན༌ནི༌ དོནས༌།"]], [["ཁོང༌གུན༌ ཉིད༌ལོག༌ག༌ སྐྱོད༌དི༌ སང༌ སྔུན༌ལ༌ སོ༌དོམ༌པ༌ ཞོན༌ནུ༌ དང༌ རྒད༌པོ༌ བུ༌ཚ༌ ཚང༌མའེ༌ ལོཊ༌དི༌ ཁང༌པའ༌ ཐའ༌ སྐོརས༌།"]], [["ཁོང༌གུན༌ནི༌ ཀུ༌ཅོ༌ ཏངས༌ཏེ༌ ལོཊ༌ལ༌ ཏྲིས༌, \"དི༌རིང༌ ཚན༌ལ༌ ཁྱོ༌རང༌ངི༌ ཁང༌པ༌ དུག༌ག༌ལ༌ ཡོངས༌ཁན༌ནི༌ མི༌གུན༌ ཀ༌ནེ༌ ཡོད༌, ང༌ཞའ༌ ཁོང༌གུན༌ ཉམ༌པོ༌ ལུས༌བྲེལ༌ ཅོ༌ཉན༌ཅེས༌ལ༌ ཁོང༌གུན༌ ཕི༌ལོག༌ག༌ ཕིང༌།\""]], [["ཁོང༌གུན༌ ཉམ༌པོ༌ སྤེ༌ར༌ ཏང༌ང༌ལ༌ ལོཊ༌ ཕི༌ལོག༌ག༌ བིང༌ཏེ༌ སོང༌ ཡང༌ སྒོ༌བོ༌ ཅུགས༌།"]], [["ཁོའེ༌ ཁོང༌གུན༌ལ༌ ཟེརས༌, \"ཇུ༌ཇུ༌ ཛ༌འོ༌གུན༌ འི༌ཙོགས༌ ལས༌ ངན༌པ༌ མ༌ཅོ༌ཤིག༌།"]], [["ལྟོས༌, ངའ༌ བུ༌ཚ༌ ཉམ༌པོ༌ མ༌ གྲེས༌ཁན༌ནི༌ བུ༌མོ༌ ཉིས༌ ཡོད༌། ངའེ༌ ཁོང༌གུན༌ ཁྱོ༌ཞ༌གུན༌ནི༌ ཕིའ༌ ཕིངས༌ཏེ༌ ཁྱོང༌ཨིན༌ ཡང༌ ཁྱོ༌ཞ༌གུན༌ནི༌ ཁོང༌གུན༌ ཉམ༌པོ༌ ཅི༌ ཅོ༌ཨིན༌ སམ༌ནའང༌ ཅོས༌, ཨིན༌ནའང༌ འི༌ མི༌གུན༌ལ༌ ཅའང༌ མ༌ཅོ༌ཤིག༌། ཁོང༌གུན༌ ངའེ༌ གྲོན༌པོ༌ ཨིན༌ཅེས༌པོའེ༌ ངའེ༌ ཁོང༌གུན༌ སྐྱོབ༌གོས༌།\""]], [["ཨིན༌ནའང༌ ཁོང༌གུན༌ནི༌ ཟེརས༌, \"ང༌ཞ༌གུན༌ནི༌ ལམ༌མི༌ ཀ༌ནེ༌ ལོངས༌, ཁྱོད༌ ཞན༌མ༌ ཡུལ༌ལི༌མི༌, ང༌ཞའ༌ ལམ༌སྟོན༌ ཏང༌ཁན༌ ཁྱོ༌རང༌ སུ༌ ཨིན༌། ང༌ཞ༌གུན༌ནི༌ ཁྱོ༌རང༌ང༌ ཁོང༌གུན༌ནི༌ སང༌ མང༌ང༌ ངན༌པ༌ ཅོ༌ཨིན༌།\" སྒོ༌བོ༌ ཅག༌ཅེས༌ལ༌ ཁོང༌གུན༌ནི༌ ལོཊ༌ གྱབ༌བ༌ སྲན༌ཏྲེ༌ ཕུལས༌།"]], [["ཨིན༌ནའང༌ ནང༌ཀུག༌ག༌ ཡོད༌ཁན༌ནི༌ མི༌ ཉིས༌ཀོའེ༌ ལོཊ༌ ནང༌ཀུག༌ག༌ དྲུད༌ཏེ༌ སྒོ༌བོ༌ ཅུགས༌།"]], [["ཏེ༌ནེ༌ ཁོང༌གུན༌ནི༌ སྒོའེ༌ དུན༌ལ༌ ཡོད༌ཁན༌ མི༌ཚང༌མ༌ལ༌ སྒོ༌བོ༌ མི༌ཐོང༌ཅེས༌ལ༌ ཞ༌ར༌ གྱུར༌ཅུག༌ག༌ ཛདས༌།"]], [["ཕོ༌ཉ༌ ཉིས༌ཀོའེ༌ ལོཊ༌ལ༌ མོལས༌, \"ཁྱོ༌རང༌ང༌ འི༌རུ༌ ཞན༌སུ༌ ཡོད༌? བུ༌ཚ༌, བུ༌མོ༌, བུ༌མོའེ༌ མག༌པ༌ ཡ༌ ཞན༌ ཉེན༌གྲུང༌ འི༌ གྱལ༌སའེ༌ ནང༌ང༌ དུག༌ཁན༌, ཁོང༌གུན༌ འི༌ཀ༌ནེ༌ ཕིངས༌ཏེ༌ ཁྱེར༌,"]], [["ཅིའ༌ཟེར༌ན༌ ང༌ཞའེ༌ འི༌ ནས༌ས༌བོ༌ མེད༌ཁན༌ ཅོ༌ཅེས༌ ཨིན༌། འི༌ མི༌གུན༌ནི༌ གྱབ༌གལ༌ལ༌ ཉད༌གལ༌ ངན༌པ༌བོ༌ ཡ༌ཝའེ༌ སན༌ན༌ ཛདས༌ཏེ༌ ང༌ཞ༌གུན༌ འི༌ ནས༌ས༌ མེད༌ཁན༌ ཅོ༌ཅེས༌ལ༌ ལམ༌ཅུག༌ག༌ ཛདས༌།\""]], [["ཏེ༌ནེ༌ ལོཊ༌ ཁོའེ༌ བུ༌མོ༌གུན༌ ཉམ༌པོ༌ བག༌སྟོན༌ ཅོ༌ཅེས༌ཅན༌ བུ༌ཚ༌གུན༌ནི༌ཀ༌ སོང༌, ཡང༌ ཟེརས༌, \"གྱོགས༌པ༌ འི༌ ནས༌ས༌ནེ༌ བིང༌། ཡ༌ཝའེ༌ འི༌ ནས༌ས༌བོ༌ མེད༌ཁན༌ ཛད༌ཅེས༌ དུག༌།\" ཨིན༌ནའང༌ ཁོང༌གུན༌ནི༌ ཁོའེ༌ ཡངས༌པ༌ ཏང༌ཏེ༌ ཨིན༌ནོག༌ སམ༌།"]], [["ང༌ཏོག༌ ནམ༌ལངས༌ལ༌ ཕོ༌ཉ༌གུན༌ནི༌ ལོཊ༌ལ༌ མོལས༌, \"གྱོགས༌པ༌ རང༌ངི༌ ན༌མ༌ དང༌ བུ༌མོ༌ ཉིས༌ཀོ༌ ཁྲིད༌ཏེ༌ འི༌ཀ༌ནེ༌ བིང༌ཏེ༌ སོང༌ ཏེ༌མན༌ནེ༌ གྱལ༌ས༌བོ༌ མེད༌ཁན༌ ཅོའ༌ཅིག༌ ཁྱོ༌རང༌ངའང༌ མེད༌ཁན༌ ཆེན༌།\""]], [["ལོཊ༌དི༌ ཐེ༌ཚོམས༌ ཅོས༌པ༌ ཕོ༌ཉ༌གུན༌ནི༌ ཁོ༌, ཁོའེ༌ ན༌མ༌ དང༌ བུ༌མོ༌ ཉིས༌ཀོ༌ ལག༌པ༌ ཐམས༌ཏེ༌ གྱལ༌ས༌ནེ༌ ཕི༌ལོག༌ག༌ ཕིངས༌ཏེ༌ ཁྱེརས༌, ཡ༌ཝའེ༌ ཁོའེ༌ཀ༌ སྙིང༌རྗེ༌ ཛདས༌།"]], [["ཏེ༌ནེ༌ ཕོ༌ཉ༌ ཅིག༌གི༌ མོལས༌, \"ཤོར༌ ཡང༌ རང༌ངི༌ མི༌ཚེའེ༌ སྐྱོབ༌, གྱབ༌ ལོགས༌ཏེ༌ མ༌ལྟ༌, ཡང༌ ཤི༌ མི༌ཤི༌ཅེས༌སི༌ ཕིའ༌ ལུང༌པའེ༌ ནང༌ང༌ མ༌དུག༌ག༌ བྲག༌གུན༌ ཆོགས༌ལ༌ ཤོར༌།\""]], [["ལོཊ༌དི༌ ཟེརས༌, \"ཇུ༌ཇུ༌ སྤོན༌བོ༌ལེ༌ ང༌ཞ༌གུན༌ལ༌ ཏེ༌ཟུག༌ ཅོ༌ཅུག༌ག༌ མ༌ཛད༌།"]], [["ཉེ༌རང༌ངི༌ ངའེ༌ མི༌ཚེ༌ སྐྱོབ༌བ༌ ཛད༌ཏེ༌ ངའ༌ ཐུག༌རྗེ༌ ཆེན༌མོ༌ ཛདས༌། ཨིན༌ནའང༌ ངའ༌ འ༌ ཐག༌རིང༌ང༌ ཡོད༌ཁན༌ནི༌ བྲག༌གུན༌ ཚག༌པ༌ ཤོར༌ཐུབ༌ཅེས༌ མེ༌རག༌། ངའ༌ ཇིགས༌ས༌རག༌ འི༌ རྡུག༌ངལ༌བོ༌ ངའེ༌ཀ༌ ལེབས༌ཏེ༌ ང༌ མེད༌ཁན༌ ཆའ༌ནོག༌།"]], [["ཟིགས༌སའང༌, འ༌ གྲོང༌ཁྱེར༌བོ༌ དུན༌ལ༌ དུག༌ལེ༌, ང༌ ཏེ༌རུ༌ ཤོར༌ཅུག༌ག༌ ཛད༌, ཏེ༌བོ༌ ས༌ཆ༌ ཆུ༌ངུན༌ཞིག༌ མ༌ནེ༌ མི༌དུག༌ ཡང༌ ང༌ ཐར༌ཨིན༌ལེ༌།\""]], [["ཁོང༌ངི༌ ལན༌སལས༌, \"ངའེ༌ ཁྱོ༌རང༌ངི༌ ཕིའ༌ འི༌བོའང༌ ཅོ༌ཨིན༌, ང༌ཞའེ༌ གྲོང༌ཁྱེར༌བོ༌ མེད༌ཁན༌ མི༌ཅོ༌།"]], [["གྱོགས༌པ༌ སོང༌ ཁྱོ༌ཞ༌གུན༌ ཏེ༌རུ༌ ལེབས༌ཏེ༌ མ༌ནེ༌ ངའ༌ ཅའང༌ ཅོ༌མི༌ཉན༌།\" ལོཊ༌དི༌ ཏེ༌ གྲོང༌ཁྱེར༌རི༌ མིང༌ང༌ ཟོ༌འར༌"], ["ཏགས༌།"]], [["ལོཊ༌ ཟོ༌འར༌ གྲོང༌ཁྱེར༌ལ༌ ལེབ༌བ༌ཅིག༌ ཉི༌མ༌ ཤར༌ཏེ༌ ཡོད༌པིན༌།"]], [["ཏེ༌ནེ༌ ཡ༌ཝའེ༌ མེ༌ དང༌ མུ༌ཟི༌ ཆར༌པ༌ ནམ༌ཁའ༌ནེ༌ སོ༌དོམ༌ དང༌ གོ༌མོ༌རའི༌ གྱལ༌ས༌ གུན༌ནི༌ཀ༌ ཕབ༌བ༌ ཛདས༌,"]], [["ཡང༌ གྱལ༌ས༌གུན༌ དང༌ ལུང༌པ༌ གང༌པོ༌, མ༌ཚད༌ ཏེ༌ནང༌ང༌ དུག༌ཁན༌ དང༌ རྩ༌ཁའ༌ ཚང༌མ༌ མེད༌ཁན༌ ཅོའ༌ ཛདས༌།"]], [["ཨིན༌ནའང༌ ལོཊ༌དི༌ ན༌མའེ༌ གྱབ༌ ལོགས༌ཏེ༌ ལྟས༌པ༌ ཁོའ༌ ཚཱའེ༌ ཀ༌ཝ༌ ཞིག༌ག༌ གྱུར༌།"]], [["སྟིང༌མ༌ཞག༌ག༌ ང༌ཏོག༌ ང༌མོ༌ནེ༌ ཨབ༌ར༌ཧམ༌, ཡ༌ཝ༌ ཉམ༌པོ༌ ཞལ༌ཏ༌ སལ༌ཁན༌ནི༌ ནས༌སའེ༌ཀ༌ ཡང༌སྐྱར༌ སོང༌།"]], [["ཁོའེ༌ ཐུར༌ལ༌ སོ༌དོམ༌, གོ༌མོ༌ར༌ དང༌ ལུང༌པ༌ ཚང༌མ༌ ལྟས༌པ༌ ཁོའ༌ མེ༌ བྲག༌པོ༌ བར༌ ཟ༌ནེ༌ བིང༌ཁན༌ ཙོགས༌ སྐན༌ཏེ༌ ཏུད༌པ༌ ཀེན༌ལ༌ བིང༌ཨིན༌ ཐོང༌།"]], [["ཨིན༌ནའང༌ དཀོན༌མཆོག༌གི༌ ཏེ༌ ལུང༌པའེ༌ གྱལ༌ས༌གུན༌ མེད༌ཁན༌ ཅོའ༌ ཛད༌ ཟ༌ནེ༌ ཁོང༌ངི༌ ཨབ༌ར༌ཧམ༌ ཨིད༌ཏུ༌ ཛད༌ཏེ༌ ལོཊ༌ ཏེ༌ གྱལ༌ས༌གུན༌ མེད༌ཁན༌ ཅོའ༌ ཛད༌ཅེས༌སི༌ ཇིགས༌ནང༌ནེ༌ ཕིང༌ཏེ༌ ཁྱོང༌ང༌ ཛདས༌།"]], [["ལོཊ༌ ཟོ༌འར༌ གྲོང༌ཁྱེར༌རི༌ ནང༌ང༌ དུག༌ག༌ལ༌ ཇིགས༌པ༌, ཁོ༌ དང༌ ཁོའེ༌ བུ༌མོ༌ ཉིས༌ཀོ༌ རི༌གུན༌ནི༌ཀ༌ གྲག༌ཕུགས༌ ཤིག༌གི༌ ནང༌ང༌ དུགས༌།"]], [["བུ༌མོ༌ ཆེན༌མོ༌བོའེ༌ ཁོ༌རང༌ངི༌ ནོ༌མོའ༌ ཟེརས༌, \"ང༌དང༌ངི༌ ཨ༌བ༌ སྒས༌ཏེ༌ ཨིན༌ནོག༌ ཡང༌ འི༌ ནས༌སའེ༌ ནང༌ང༌ ང༌དང༌གུན༌ནི༌ བག༌མ༌ ཅོས༌ཏེ༌ ཕྲུ༌གུ༌ ཇོར༌ཅེས༌ལ༌ བུ༌ཚ༌ཞིག༌ མེད༌ཏེ༌ ཨིན༌ནོག༌།"]], [["ཡོང༌ ང༌དང༌ངི༌ ཨ༌བ༌ ར༌རོས༌ ཅུགས༌ཏེ༌ ང༌དང༌གུན༌ནི༌ པུར༌གྱུད༌ ལུས༌ཤེས༌ལ༌ ཁོང༌ ཉམ༌པོ༌ ལུས༌བྲེལ༌ ཅོ༌ཨིན༌།"]], [["ཏེན༌ན༌ ཚན༌ལ༌ ཁོང༌གུན༌ནི༌ ཨ༌བའ༌ ཆང༌ ཐུང༌ཅེས༌ལ༌ ཏངས༌ ཡང༌ བུ༌མོ༌ ཆེན༌མོ༌བོའེ༌ ཁོ༌ ཉམ༌པོ༌ ལུས༌བྲེལ༌ ཅོས༌། ཨིན༌ནའང༌ ཁོ༌ མ༌ བྲག༌པོ༌ ར༌རོས༌ཏེ༌ ཡོད༌ པ༌སང༌ ཁོའ༌ ཏེ༌བོ༌ གྱུས༌ མ༌སོང༌།"]], [["སྟིང༌མ༌ཞག༌པོ༌ བུ༌མོ༌ ཆེན༌མོ༌བོའེ༌ ནོ༌མོའ༌ ཟེརས༌, \"དའང༌ ཚན༌ལ༌ ང༌ ཨ༌བ༌ ཉམ༌པོ༌ དུགས༌པིན༌, དི༌རིང༌ ཚན༌ལ༌ ཁོང༌ ར༌རོས༌ ཅུག༌ཏེ༌ ཁྱོ༌རང༌ངི༌ ཁོང༌ ཉམ༌པོ༌ ལུས༌བྲེལ༌ ཅོས༌། ཏེ༌ནེ༌ ཨ༌བ༌ གྱུད༌ཏེ༌ ང༌དང༌ངི༌ ང༌དང༌ རང༌ངི༌ པུར༌གྱུད༌ སྐྱོབ༌ཨིན༌།\""]], [["ཏེ༌ནེ༌ ཏེ༌ ཚན༌བོའ༌ ཁོང༌གུན༌ནི༌ ཨ༌བ༌ ཆང༌ ཏངས༌ ཡང༌ བུ༌མོ༌ ཆུང༌ང༌བོའེ༌ ཁོ༌ ཉམ༌པོ༌ དུགས༌། ཡང༌སྐྱར༌ ཁོ༌ མ༌ བྲག༌པོ༌ ར༌རོས༌ཏེ༌ ཡོད༌ པ༌སང༌ ཁོའ༌ ཏེ༌བོ༌ གྱུས༌ མ༌སོང༌།"]], [["ཏེན༌ན༌ ཟུག༌ག༌ ལོཊ༌དི༌ བུ༌མོ༌ ཉིས༌ཀོ༌ ཁོང༌རང༌གུན༌ནི༌ ཨ༌བ༌ གྱུད༌ཏེ༌ སྐྱེ༌ཅེས༌མ༌ གྱུར༌།"]], [["བུ༌མོ༌ ཆེན༌མོའ༌ བུ༌ཚ༌ཞིག༌ ཇོར༌ ཀ༌བོའ༌ ཁོའེ༌ མོ༌འབ༌ མིང༌ ཏགས༌། ཁོ༌ ནི༌ འི༌ ཏུས༌སི༌ མོ༌འབ༌པའེ༌ ཕ༌མེས༌པོ༌ ཨིན༌ནོག༌།"]], [["བུ༌མོ༌ ཆུ༌ངུན༌བོའང༌ བུ༌ཚ༌ཞིག༌ སྐྱེས༌, ཀ༌བོའ༌ ཁོའེ༌ བིན༌ཨམ༌མི༌ མིང༌ ཏགས༌། ཁོ༌ ནི༌ འི༌ ཏུས༌སི༌ ཨེམ༌མོན༌པའེ༌ ཕ༌མེས༌པོ༌ ཨིན༌ནོག༌།"]]], [[["ཨབ༌ར༌ཧམ༌ མམ༌རེ༌ནེ༌ ནེ༌གེཝ༌ ཡུལ༌ཇོངས༌ལ༌ སོང༌ ཡང༌ ཀ༌དེཤ༌ དང༌ ཤུར༌རི༌ པར༌རི༌ ནས༌སའེ༌ ནང༌ང༌ ཚུགས༌ཏེ༌ དུགས༌། སྟིང༌ནེ༌ ཁོ༌ གེ༌རར༌རི༌ ནང༌ང༌ དུག༌ ཟ༌ནེ༌,"]], [["ཨབ༌ར༌ཧམ༌མི༌ ཁོའེ༌ ན༌མ༌ སཱ༌ར༌, \"ཁོ༌ ངའེ༌ སྲིང༌མོ༌ ཨིན༌\" ཟེར༌ པ༌སང༌ གེ༌རར༌རི༌ གྱལ༌པོ༌ ཨ༌བི༌མེ༌ལེག༌གི༌ སཱ༌ར༌ ན༌མ༌ ཅོ༌ཅེས༌ལ༌ ཁོའེ༌ ཁར༌ལ༌ ཁྱོང༌ང༌ ལམ༌ཅུགས༌།"]], [["ཨིན༌ནའང༌ ཚན༌ལ༌ ཁོའ༌ ཉི༌ལམ༌མི༌ ནང༌ང༌ དཀོན༌མཆོག༌ ཇལ༌ཏེ༌ མོལས༌, \"ཁྱོ༌རང༌ ཤི༌ཨིན༌ ཅིའ༌ཟེར༌ན༌ ཁྱོ༌རང༌ངི༌ ཁྱེར༌ཁན༌ནི༌ བུ༌མོ༌ ན༌མ༌ ཅོ༌ཁན༌ཞིག༌ ཨིན༌།\""]], [["ཏ༌རོང༌ ཚག༌པ༌ ཨ༌བི༌མེ༌ལེག༌གི༌ ཁོའ༌ ལག༌པའང༌ མ༌རྩེའ༌ ཨིན༌པིན༌, ཁོའེ༌ ཟེརས༌, \"གཙོ༌བོ༌ལེ༌, ཉེ༌རང༌ངི༌ ང༌ཞའེ༌ གྱལ༌ཁམས༌ ནོངས༌མེད༌པོ༌ མེད༌ཁན༌ ཛད༌ཨིན༌ན༌?"]], [["ཨབ༌ར༌ཧམ༌ ཁོ༌རང༌ངི༌ སཱ༌ར༌ 'ཁོའེ༌ སྲིང༌མོ༌ ཨིན༌' ཟེར༌ར༌རག༌པིན༌ ཡང༌ བུ༌མོ༌བོའེང༌ ཟེརས༌, 'ཁོ༌ ངའེ༌ མིང༌བོ༌ ཨིན༌' ངའེ༌ ཏེ༌བོ༌ སྐྱོན༌ མ༌ཏང༌ང༌ སེམས༌ ལག༌མོ༌ ཉམ༌པོ༌ ཅོས༌པིན༌།\""]], [["ཏེན༌ན༌ ཉི༌ལམ༌མི༌ ནང༌ང༌ དཀོན༌མཆོག༌གི༌ ཁོའ༌ མོལས༌, \"འོ༌ན༌ ང༌ གྱུས༌ཡོད༌ ཁྱོ༌རང༌ངི༌ ཏེ༌བོ༌ སེམས༌ ལག༌མོ༌ ཉམ༌པོ༌ ཅོས༌ པ༌སང༌ ངའེ༌ ཁྱོ༌རང༌ང༌ ངའེ༌ གྱབ༌གལ༌ལ༌ སྡིག༌པ༌ ཅོ༌ མ༌ཅུགས༌པིན༌། ཏེན༌ན༌བོའེ༌ཕིའ༌ ངའེ༌ ཁྱོ༌རང༌ང༌ ཁོའ༌ ལག༌པ༌ རྩེ༌ མ༌ཅུགས༌པིན༌།"]], [["ཏ༌ བུ༌མོ༌བོ༌ ཁོ༌རང༌ངི༌ མག༌པ༌ ལོགས༌ཏེ༌ ཏོང༌ ཅིའ༌ཟེར༌ན༌ ཁོ༌ ལུང༌སྟོན༌པ༌ཞིག༌ ཨིན༌, ཡང༌ ཁོའེ༌ ཁྱོ༌རང༌ངི༌ ཕིའ༌ མོས༌ལམ༌ ཞུ༌ཅེས༌པའེ༌ ཁྱོ༌རང༌ ཤི༌ མི༌ཤི༌། ཨིན༌ནའང༌ གལ༌ཏེས༌ ཁྱོ༌རང༌ངི༌ ཁོ༌ ལོགས༌ཏེ༌ མ༌ཏང༌ན༌, ཏན༌ཏན༌ ཁྱོ༌རང༌ དང༌ ཁྱོ༌རང༌ངི༌ མི༌ ཚང༌མ༌ ཤི༌ཨིན༌།\""]], [["སྟིང༌མ༌ཞག༌ ང༌མོ༌ནེ༌ ཨ༌བི༌མེ༌ལེག༌གི༌ ཁོ༌རང༌ངི༌ ལས༌མི༌ ཚང༌མ༌ བོད༌ཏེ༌ ཁོང༌གུན༌ལ༌ བྱུང༌ཁན༌ ཚང༌མ༌ ཤདས༌ ཡང༌ ཁོང༌གུན༌ སྲན༌ཏྲེ༌ ཇིགས༌།"]], [["ཏེ༌ནེ༌ ཨ༌བི༌མེ༌ལེག༌གི༌ ཨབ༌ར༌ཧམ༌མ༌ བོད༌ཏེ༌ ཟེརས༌, \"ཁྱོ༌རང༌ངི༌ ང༌ཞ༌གུན༌ལ༌ འི༌བོ༌ ཅི༌ ཅོས༌ཏེ༌ ཨིན༌? ངའེ༌ གྱལ༌སྲིད༌དི༌ཀ༌ འི༌ ནོད༌པ༌ ཁོང༌ཅེས༌ལ༌ ངའེ༌ ཁྱོ༌རང༌ ཉམ༌པོ༌ ཅི༌ ངན༌པ༌ ཅོས༌། ཁྱོ༌རང༌ངི༌ ཅོས༌ཁན༌ ཙོགས༌ སུ༌ཞིག༌གིའང༌ མི༌ཅོ༌།"]], [["ཅི༌ཕིའ༌ ཁྱོ༌རང༌ངི༌ འི༌བོ༌ ཅོས༌པིན༌?\""]], [["ཨབ༌ར༌ཧམ༌མི༌ ལན༌ཏངས༌, \" 'འི༌ ནས༌སའེ༌ ནང༌ང༌ དཀོན༌མཆོག༌ག༌ རྩི༌ཝ༌ ཅོ༌ཁན༌ སུ༌ཞིག༌གའང༌ མེད༌གྲོ༌ ཡང༌ ཁྱོ༌ཞ༌གུན༌ནི༌ ངའེ༌ ན༌མའེ༌ ཕིའ༌ ང༌ སད༌ད༌ནོག༌' སམ༌།"]], [["དེན༌བའ༌ ཟེར༌ན༌ ཁོ༌ ངའེ༌ སྲིང༌མོ༌ ཨིན༌, ཁོ༌ ངའེ༌ ཨ༌བའེ༌ བུ༌མོ༌, ཨིན༌ནའང༌ ང༌ཞའེ༌ ཨ༌མ༌ སོ༌སོ༌ ཨིན༌ ཡང༌ ངའེ༌ ཁོ༌ ཉམ༌པོ༌ ན༌མ༌ ཅོས༌པིན༌།"]], [["དཀོན༌མཆོག༌གི༌ ངའ༌ ང༌རི༌ ཨ༌བའེ༌ ཁང༌པ༌ནེ༌ ཞན༌ཡུལ༌གུན༌ལ༌ ལམ༌ཅུག༌ ཟ༌ནེ༌, ངའེ༌ ཁོའ༌ ཟེར༌པིན༌, 'ང༌དང༌ ཀ༌རུ༌ ཆ༌ནའང༌ ཚང༌མ༌ལ༌ ང༌ ཁྱོ༌རང༌ངི༌ མིང༌བོ༌ ཨིན༌ ཟེར༌ཏེ༌ ཁྱོ༌རང༌ངི༌ ངའེ༌ ཕིའ༌ ཐུག༌རྗེ༌ ཅོས༌།' \""]], [["ཏེ༌ནེ༌ ཨ༌བི༌མེ༌ལེག༌གི༌ སཱ༌ར༌ ཨབ༌ར༌ཧམ༌མ༌ ལོགས༌ཏེ༌ ཏངས༌, ཏེ༌ མ༌ཚད༌ ཁོའེ༌ ཁོའ༌ ལུག༌ དང༌ བ༌ལང༌ དང༌ ཚེ༌ཡོག༌ གུན༌ ཏངས༌"]], [["ཡང༌ ཟེརས༌, \"ཨབ༌ར༌ཧམ༌ ངའེ༌ ས༌ཀྱད༌ ཚང༌མ༌ ལྟོས༌, ཁྱོ༌རང༌ ཀ༌རུ༌ ཚུགས༌ཏེ༌ དུག༌ཨིན༌ སམ༌ནའང༌ དུག༌།\""]], [["ཁོའེ༌ སཱ༌ར༌ ཟེརས༌, \"ཁྱོ༌རང༌ ཉམ༌པོ༌ ཡོད༌ཁན༌གུན༌ལ༌ ཁྱོ༌རང༌ ནོངས༌མེད༌ ཨིན༌ཁན༌ ལྟན༌ཅེས༌སི༌ ཕིའ༌ ངའེ༌ ཁྱོ༌རང༌ངི༌ མིང༌བོའ༌ མུལ༌ སྟོང༌ ཅིག༌ ཏང༌ངད༌།\""]], [["ཏེ༌ནེ༌ ཨབ༌ར༌ཧམ༌མི༌ དཀོན༌མཆོག༌ག༌ མོས༌ལམ༌ ཞུས༌ ཡང༌ དཀོན༌མཆོག༌གི༌ ཨ༌བི༌མེ༌ལེག༌, ཁོའེ༌ ན༌མ༌ དང༌ ཁོའེ༌ ཡོག༌མོ༌གུན༌ ཕན༌ཅུག༌ག༌ ཛད༌པ༌ ཡང༌སྐྱར༌ ཁོང༌གུན༌ལ༌ ཕྲུ༌གུ༌ ཇོར༌ཐུབ༌,"]], [["ཅིའ༌ཟེར༌ན༌ ཨབ༌ར༌ཧམ༌མི༌ ན༌མ༌ སཱ༌རའེ༌ ཞས༌ཏེ༌, ཡ༌ཝའེ༌ ཨ༌བི༌མེ༌ལེག༌གི༌ ཁར༌རི༌ ནང༌ང༌ ཡོད༌ཁན༌ བུ༌མོ༌ ཚང༌མའེ༌ ཕྲུ༌གུ༌ ཇོར༌ཅེས༌སི༌ ཁྱུད༌པོ༌ མེད༌ཁན༌ ཛད༌ཏེ༌ ཨིན༌པིན༌།"]]], [[["ཡ༌ཝའེ༌ སཱ༌ར༌ ཁོང༌རང༌ངི༌ ཞལ༌ཆད༌ ཛད༌ཁན༌ ནང༌ཞིན༌ ཅིན༌ལབས༌ སལས༌།"]], [["ཁོ༌ སྐྱེ༌ཅེས༌མ༌ཞིག༌ གྱུར༌ ཡང༌ ཨབ༌ར༌ཧམ༌ སྒས༌ཏེ༌ ཡོད༌ནའང༌ དཀོན༌མཆོག༌གི༌ མོལ༌ཁན༌ནི༌ ཏུས༌པོའེ༌ཀ༌ ཁོའེ༌ ན༌མ༌ སཱ༌རའ༌ བུ༌ཚ༌ཞིག༌ སྐྱེས༌།"]], [["ཨབ༌ར༌ཧམ༌མི༌ སཱ༌རའ༌ སྐྱེ༌ཁན༌ནི༌ ཁོའེ༌ བུ༌ཚའེ༌ མིང༌ང༌ ཨི༌སཱག༌ ཏགས༌།"]], [["ཡང༌ ཨི༌སཱག༌ག༌ ཞག༌པོ༌ རྒྱད༌ ཆའ༌ཅིག༌, ཨབ༌ར༌ཧམ༌མི༌ ཁོའ༌ སུན༌ནད༌ ཅོས༌ ཀ༌ཟུག༌ དཀོན༌མཆོག༌གི༌ བཀའ༌ སལ༌ཏེ༌ ཨིན༌པིན༌།"]], [["ཨི༌སཱག༌ སྐྱེ༌ ཟ༌ནེ༌ ཨབ༌ར༌ཧམ༌མ༌ ལོ༌ གྱ༌ ཆའད༌པིན༌།"]], [["ཡང༌ སཱ༌རའེ༌ ཟེརས༌, \"དཀོན༌མཆོག༌གི༌ ངའ༌ སྐྱིད༌པོ༌ དང༌ ཧབ༌གོད༌ ཁྱོང༌ང༌ ཛདས༌། འི༌ ནས༌ཚུལ༌ ཚོར༌ཁན༌ ཚང༌མ༌ ང༌ ཉམ༌པོ༌ གའ༌མོ༌ ཅོས༌ཏེ༌ གོད༌ཨིན༌།\""]], [["ཏེ༌ནེ༌ ཁོའེ༌ ཟེརས༌, \"སཱ༌རའེ༌ ཕྲུ༌གུ༌གུན༌ལ༌ པི༌བི༌ ཏང༌ཨིན༌ སམས༌ཏེ༌ སུའི༌ ཨབ༌ར༌ཧམ༌མ༌ ཟེར༌ཉན༌ཨིན༌? རྒད༌པོའེ༌ ཏུས༌ལའང༌ ངའེ༌ ཁོའ༌ བུ༌ཚ༌ཞིག༌ ཏངས༌པིན༌།\""]], [["ཕྲུ༌གུ༌ ལྡན༌ཨིན༌ སོང༌ ཡང༌ ཕྲུ༌གུའ༌ པི༌བི༌ ཅདས༌, ཏེ༌ ཞག༌ག༌ ཨབ༌ར༌ཧམ༌མི༌ གྲོན༌ ཆེན༌མོ༌ཞིག༌ ཏངས༌།"]], [["ཨིན༌ནའང༌ སཱ༌རའེ༌ ཨབ༌ར༌ཧམ༌མི༌ བུ༌ཚ༌, ཨི༌ཇིབ༌པ༌ ཡོག༌མོ༌ ཧཱ༌གར༌ལ༌ སྐྱེ༌ཁན༌ ཨིཤ༌མ༌ཨེལ༌ལི༌ ཨི༌སཱག༌ག༌ ཁྲེལ༌གོད༌ ཏང༌ཨིན༌ ཐོང༌པ༌"]], [["སཱ༌རའེ༌ ཨབ༌ར༌ཧམ༌མ༌ ཟེརས༌, \"འི༌ ཚེ༌ཡོག༌ བུ༌མོ༌ དང༌ ཁོའེ༌ བུ༌ཚ༌བོ༌ ཕིངས༌ཏེ༌ ཡང༌ ནས༌ས༌ ཞིག༌ག༌ ལམ༌ཅུག༌། ངའེ༌ བུ༌ཚ༌ ཨི༌སཱག༌ག༌ ཐོབ༌ཅེས༌ཅན༌ནི༌ ནོར༌སྐལ༌བོ༌ འི༌ ཚེ༌ཡོག༌གི༌ བུ༌ཚ༌ ཉམ༌པོ༌ བགོ༌ མ༌གོས༌།\""]], [["ཏེ༌བོའེ༌ ཨབ༌ར༌ཧམ༌མ༌ ཚེར༌ཁའ༌ སྲན༌ཏྲེ༌ ཡོངས༌ ཅིའ༌ཟེར༌ན༌ ཨིཤ༌མ༌ཨེལ༌ལའང༌ ཁོའེ༌ བུ༌ཚ༌ ཨིན༌པིན༌།"]], [["ཨིན༌ནའང༌ དཀོན༌མཆོག༌གི༌ ཁོའ༌ མོལས༌, \"ཁོ༌རང༌ངི༌ བུ༌ཚ༌ དང༌ ཚེ༌ཡོག༌ ཧཱ༌གར༌རི༌ ཕིའ༌ ཚེར༌ མ༌ཚེར༌། ཁྱོ༌རང༌ངི༌ སཱ༌རའེ༌ ཟེར༌ཁན༌བོ༌ ཅོས༌, ཅིའ༌ཟེར༌ན༌ ངའེ༌ ཁ༌ཆད༌ ཅོས༌ཁན༌ ནང༌ཞིན༌ ཁྱོ༌རང༌ངི༌ པུར༌གྱུད༌གུན༌ ཨི༌སཱག༌ གྱུད༌ཏེ༌ ཕེལ༌ཨིན༌།"]], [["ངའེ༌ ཚེ༌ཡོག༌གི༌ བུ༌ཚའང༌ པུར༌གྱུད༌ མང༌པོ༌ ཏངས༌ཏེ༌ ཁོང༌གུན༌ གྱལ༌ཁམས༌ གྱུར༌ཨིན༌ ཅིའ༌ཟེར༌ན༌ ཁོའང༌ ཁྱོ༌རང༌ངི༌ བུ༌ཚ༌ ཨིན༌ནོག༌།\""]], [["ཐོ༌རེ༌ཟུག༌པོ༌ ངོ༌ཏོག༌ ང༌མོ༌ནེ༌ ཨབ༌ར༌ཧམ༌མི༌ ཧཱ༌གར༌ལ༌ ཟའ༌ཅེས༌ དང༌ སྐྱལ༌པའེ༌ ནང༌ང༌ ཆུ༌ སྐངས༌ཏེ༌ ཁོའེ༌ གྱབ༌བ༌ ཀལས༌ ཡང༌ ཕྲུ༌གུ༌ ཉམ༌པོ༌ ཁོ༌ ལམ༌ཅུགས༌། ཁོང༌གུན༌ བེར༌ཤེ༌བའེ༌ རི༌སྟོང༌ངི༌ ནང༌ང༌ ཁྱམས༌ཏེ༌ སོང༌།"]], [["ཆུ༌ ཚང༌མ༌ ཚར༌ར༌ཅིག༌ བུ༌མོའེ༌ ཁོ༌རང༌ངི༌ ཕྲུ༌གུ༌བོ༌ ཆུ༌ངུན༌ ལྕང༌མའེ༌ སིལ༌ལ༌ བོརས༌།"]], [["ཏེ༌ནེ༌ ཧ༌ལམ༌ མི༌ཀྲར༌ གུབ༌ཅུ༌ ཟམ༌ཤིག༌ ཐག༌རིང༌ང༌ སོང༌ཏེ༌ དུགས༌, ཅིའ༌ཟེར༌ན༌ ཁོའེ༌ སམ༌, \"ངའེ༌ ང༌རང༌ངི༌ བུ༌ཚ༌ ཤི༌ཨིན༌ ལྟ༌ཉན༌ཅེས༌ མེ༌རག༌།\" ཡང༌ ཁོ༌ ཏེ༌ཀ༌ དུགས༌ཏེ༌ ངུས༌།"]], [["དཀོན༌མཆོག༌གི༌ བུ༌ཚ༌ ངུ༌ཁན༌བོ༌ སནས༌ ཡང༌ ནམ༌ཁའ༌ནེ༌ དཀོན༌མཆོག༌གི༌ ཕོ༌ཉའེ༌ ཧཱ༌གར༌ལ༌ མོལས༌, \"ཧཱ༌གར༌ ཁྱོ༌རང༌ང༌ ཅི༌ སོང༌? ཇིགས༌ མ༌ཇིགས༌། དཀོན༌མཆོག༌གི༌ བུ༌ཚ༌ ངུ༌ཅེས༌པོ༌ སན༌ན༌ ཛད༌ཏེ༌ ཨིན༌ནོག༌།"]], [["རང༌ངི༌ བུ༌ཚ༌ ལངས༌ཏེ༌ ལག༌པ༌ ཐམས༌ཏེ༌ སོང༌། ངའེ༌ ཁོའེ༌ པུར༌གྱུད༌གུན༌ གྱལ༌ཁམས༌ བྲག༌པོ༌ གྱུར༌ཅུག༌ ཨིན༌།\""]], [["ཏེ༌ནེ༌ དཀོན༌མཆོག༌གི༌ བུ༌མོའེ༌ མིག༌པོ༌ ཕེའ༌ ཛདས༌ ཡང༌ ཁོའ༌ ཆུ༌དོང༌ཞིག༌ ཐོང༌། ཁོ༌ སོང༌ཏེ༌ སྐྱལ༌པ༌ ཆུའི༌ སྐངས༌ཏེ༌ བུ༌ཚ༌ ཆུ༌ ཐུང༌ང༌ ཏངས༌།"]], [["བུ༌ཚ༌ ལྡན༌ཨིན༌ སོང༌ ཡང༌ དཀོན༌མཆོག༌ ཁོ༌ ཉམ༌པོ༌ ཡོད༌པིན༌། ཁོ༌ པ༌རན༌ ཟེར༌སའེ༌ རི༌སྟོང༌ངི༌ ནང༌ང༌ དུགས༌ ཡང༌ དའ༌ ཞུ༌ ཀོལ༌ཁན༌ མ༌ ཁས༌པ༌ཞིག༌ གྱུར༌།"]], [["ཁོང༌གུན༌ ཏེ༌རུ༌ ཡོད༌ ཟ༌ནེ༌ ཁོའེ༌ ཨ༌མའེ༌ ཁོའེ༌ ཕིའ༌ ན༌མ༌ ཨི༌ཇིབ༌ནེ༌ ཁྱོངས༌།"]], [["ཏེ༌ ཏུས༌ལ༌ ཨ༌བི༌མེ༌ལེག༌ དང༌ ཁོའེ༌ མག༌མི༌གུན༌ནི༌ འུ༌སྐྱོང༌ ཕི༌ཀོལ༌ལི༌ ཨབ༌ར༌ཧམ༌མ༌ ཟེརས༌, \"ཁྱོ༌རང༌ངི༌ ཅོ༌ཁན༌ ཚང༌མའེ༌ ནང༌ང༌ དཀོན༌མཆོག༌ ཁྱོ༌རང༌ ཉམ༌པོ༌ ཡོད༌ཏེ༌ ཨིན༌ནོག༌།"]], [["ངའ༌, ངའེ༌ ཕྲུ༌གུ༌གུན༌ དང༌ ངའེ༌ མིར༌གྱུད༌གུན༌ལ༌ གོབ༌སྐོར༌ མི༌ཏང༌ ཟེར༌ཏེ༌ དཀོན༌མཆོག༌གི༌ སྐུ༌དུན༌ལ༌ ཁྱོ༌རང༌ངི༌ ནའ༌ ཁུར༌། ངའེ༌ ཁྱོ༌རང༌ང༌ ཐུག༌རྗེ༌ ཅོ༌ཁན༌ ཙོགས༌ ཁྱོ༌རང༌ངིའང༌ འི༌ གྱལ༌ཁམས༌ ཉམ༌པོ༌ ཅོས༌ ཀ༌རུ༌ ཁྱོ༌རང༌ དུགས༌ཏེ༌ ཡོད༌།\""]], [["ཨབ༌ར༌ཧམ༌མི༌ ཟེརས༌, \"ངའེ༌ ནའ༌ ཁུར༌རད༌།\""]], [["ཨབ༌ར༌ཧམ༌མི༌ ཨ༌བི༌མེ༌ལེག༌ག༌ ཁོའེ༌ ཡོག༌པོ༌གུན༌ནི༌ ཆུ༌དོང༌ ཀོགས༌ཏེ༌ ཁྱེར༌ཁན༌ནི༌ ལས༌ ངན༌པའེ༌ སྐོར༌ལ༌ ཤདས༌།"]], [["ཨ༌བི༌མེ༌ལེག༌གི༌ ཟེརས༌, \"ངའ༌ གྱུས༌མེད༌, འི༌བོ༌ སུའི༌ ཅོས༌། ཁྱོ༌རང༌ངི༌ ངའ༌ ཤད༌ད༌ མེ༌རག༌ ཡང༌ ངའ༌ དི༌རིང༌ མ༌ནེ༌ འི༌བོའེ༌ སྐོར༌ལ༌ མ༌ ཚོར༌།\""]], [["ཏེ༌ནེ༌ ཨབ༌ར༌ཧམ༌མི༌ ཨ༌བི༌མེ༌ལེག༌ག༌ ལུག༌ དང༌ བ༌ལང༌ གུན༌ ཏངས༌ ཡང༌ ཁོང༌ ཉིས༌ཀོའེ༌ ཆད༌དོན༌ ཅོས༌།"]], [["ཁོའེ༌ ལུག༌ཁྱུའི༌ ཕྲོ༌ནེ༌ ལུ༌གུ༌ རྡུན༌ སོ༌སོའ༌ ཕེས༌,"]], [["ཡང༌ ཨ༌བི༌མེ༌ལེག༌གི༌ ཁོའ༌ ཏྲིས༌, \"ཁྱོ༌རང༌ངི༌ ལུག༌ཁྱུའི༌ ཕྲོ༌ནེ༌ ལུ༌གུ༌ རྡུན༌ སོ༌སོའ༌ ཕེ༌ཅེས༌སི༌ དོན༌བོ༌ ཅི༌ ཨིན༌?\""]], [["ཨབ༌ར༌ཧམ༌མི༌ ལན༌སལས༌, \"འི༌ ལུ༌གུ༌ རྡུན༌བོ༌ ལེན༌ན༌ ཛད༌ཏེ༌ འི༌ ཆུ༌དོང༌ ངའེ༌ བྲུས༌ཏེ༌ ཨིན༌ཁན༌བོའེ༌ སྤང༌པོ༌ སལ༌ཅེས༌སི༌ ཆད༌དོན༌ ཅོས༌།"]], [["ཏེ༌བོའེ༌ཕིའ༌ ཏེ༌ ས༌ཆ༌བོའ༌ བེར༌ཤེ༌བ༌"], ["ཟེརས༌ ཅིའ༌ཟེར༌ན༌ ཏེ༌ཀ༌ ཁོང༌ ཉིས༌ཀོའེ༌ དམ༌ཆའ༌ ཅོས༌།"]], [["ཁོང༌གུན༌ནི༌ བེར༌ཤེ༌བའེ༌ ནང༌ང༌ དམ༌ཆ༌ ཅོས༌ཏེ༌ སྟིང༌ནེ༌, ཨ༌བི༌མེ༌ལེག༌ དང༌ ཁོའེ༌ མག༌མི༌གུན༌ནི༌ འུ༌སྐྱོང༌ ཕི༌ཀོལ༌ ལོགས༌ཏེ༌ ཕི༌ལིས༌ཏིའ༌ སོང༌།"]], [["ཨབ༌ར༌ཧམ༌མི༌ བེར༌ཤེ༌བའེ༌ ནང༌ང༌ ཀྲ༌མ༌རིག༌གི༌ ལྕང༌མ༌ ཙུགས༌ ཡང༌ ཡ༌ཝའ༌, ཐའ༌མེད༌པའེ༌ དཀོན༌མཆོག༌ ཅོལས༌།"]], [["ཕི༌ལིས༌ཏིའ༌ ནང༌ང༌ ཨབ༌ར༌ཧམ༌ ཏུས༌ མང༌པོ༌ ཞན༌ཡུལ༌ལི༌ མི༌ ཙོགས༌ལ༌ དུགས༌།"]]], [[["ལོ༌ ཁ༌ཅིག༌གི༌ སྟིང༌ནེ༌ དཀོན༌མཆོག༌གི༌ ཨབ༌ར༌ཧམ༌མི༌ ཏད༌པའ༌ ཚོད༌ལྟ༌ ཛདས༌། ཁོང༌ངི༌ ཁོའ༌ བོད༌ད༌ ཛདས༌, \"ཨབ༌ར༌ཧམ༌།\""], ["ཨབ༌ར༌ཧམ༌མི༌ ཟེརས༌, \"ང༌ འི༌ཀ༌ནེ༌ ཡོད༌ལེ༌།\""]], [["དཀོན༌མཆོག༌གི༌ མོལས༌, \"ཁྱོ༌རང༌ངི༌ བུ༌ཚ༌ ཅིག༌ཅིག༌ ཨི༌སཱག༌ ཀ༌བོའ༌ ཁྱོ༌རང༌ངི༌ མའ༌ ཡ༌ཤ༌ ཅོའད༌, ཁྲིད༌ཏེ༌ མོ༌རའཧ༌ ཡུལ༌ཇོངས༌ལ༌ སོང༌། ཏེ༌རུ༌ ངའེ༌ ལྟན༌ཁན༌ནི༌ རི༌ཀ༌ ཁྱོ༌རང༌ངི༌ ཁོའེ༌ སྲོག༌ ངའེ༌ ཕིའ༌ ཆོད༌པ༌ ཕུལ༌ཏེ༌ མེའ༌ སྲོག༌།\""]], [["ཐོ༌རེ༌ཟུག༌པོ༌ ང༌ཏོག༌ ང༌མོ༌ནེ༌ ཨབ༌ར༌ཧམ༌མི༌ བུང༌བུའ༌ གྱབ༌ཆ༌ སྟདས༌ ཡང༌ ཆོད༌པ༌ ཕུལ༌ཅེས༌སི༌ ཕིའ༌ ཤིང༌ ཅད༌ཏེ༌ ཀལས༌། ཨི༌སཱག༌ དང༌ ཞང༌ ཡོག༌པོ༌ ཉིས༌ ཁོ༌རང༌ ཉམ༌པོ༌ ཁྲིད༌ཏེ༌ དཀོན༌མཆོག༌གི༌ མོལ༌ཁན༌ནི༌ ནས༌ས༌བོའ༌ ཆ༌ཅེས༌ གོ༌ཟུག༌།"]], [["ཞག༌ སུམ༌པའེ༌ ཞག༌ག༌ ཨབ༌ར༌ཧམ༌མི༌ ཏེ༌ ནས༌ས༌བོ༌ ཐག༌རིང༌ཞིག༌ནེ༌ ཐོང༌།"]], [["ཏེ༌ནེ༌ ཁོའེ༌ ཡོག༌པོ༌གུན༌ལ༌ ཟེརས༌, \"ཁྱོ༌ཞའ༌ འི༌ཀ༌ བུང༌བུ༌ ཉམ༌པོ༌ དུག༌, བུ༌ཚ༌ དང༌ ངའ༌ འ༌ཀ༌ སོང༌ཏེ༌ དཀོན༌མཆོག༌ག༌ ཅོལ༌ཨིན༌, ཅོལ༌ ཚར༌ཏེ༌ སྟིང༌ནེ༌ ང༌ཞའ༌ ལོགས༌ཏེ༌ ཡོང༌ཨིན༌།\""]], [["ཨབ༌ར༌ཧམ༌མི༌ ཨི༌སཱག༌ག༌ ཆོད༌པ༌ ཕུལ༌ཅེས༌སི༌ ཤིང༌བོ༌ ཁུར༌ཅུགས༌, ཡང༌ ཁོའེ༌ གྲི༌ དང༌ སྤར༌ཅེས༌སི༌ ཕིའ༌ སོལ༌ལེ༌ མེ༌ ཁུར༌ཏེ༌ ཁོང༌ ཉིས༌ཀོ༌ གྲུལ༌ཨིན༌ ཆའ༌ ཟ༌ནེ༌,"]], [["ཨི༌སཱག༌གི༌ ཟེརས༌, \"ཨ༌བ༌ལེ༌?\""], ["ཁོའེ༌ ལན༌སལས༌, \"ཅི༌ སོང༌ ངའེ༌ བུ༌ཚ༌?\""], ["ཨི༌སཱག༌གི༌ ཏྲིས༌, \"ང༌དང༌ངི༌ ལག༌ག༌ མེ༌ དང༌ ཤིང༌ ཡོད༌ཏེ༌ ཨིན༌ནོག༌ ཨིན༌ནའང༌ ཆོད༌པ༌ ཕུལ༌ཅེས༌སི༌ ཕིའ༌ ལུ༌གུ༌ ཀ༌རེ༌?\""]], [["ཨབ༌ར༌ཧམ༌མི༌ ལན༌ཏངས༌, \"དཀོན༌མཆོག༌ ཁོང༌རང༌ངི༌ ཆོད༌པ༌ ཕུལ༌ཅེས༌སི༌ ཕིའ༌ ལུ༌གུ༌ སལ༌ལ༌ ཛད༌ཨིན༌\" ཡང༌ ཁོང༌ ཉིས༌ཀོ༌ གྲུལ༌ཨིན༌ ཆའད༌པིན༌།"]], [["ཁོང༌གུན༌ དཀོན༌མཆོག༌གི༌ མོལ༌ཁན༌ནི༌ ནས༌སའེ༌ཀ༌ ལེབ༌བ༌ཅིག༌, ཨབ༌ར༌ཧམ༌མི༌ ཆོད༌ཁྲི༌ཞིག༌ རྩིགས༌ ཡང༌ ཤིང༌གུན༌ ཏེ༌ཀ༌ རིགས༌། ཏེ༌ནེ༌ ཁོའེ༌ ཁོ༌རང༌ངི༌ བུ༌ཚ༌ ཨི༌སཱག༌ ལྡམས༌ཏེ༌ ཆོད༌ཁྲི༌ཀ༌ ཤིང༌གུན༌ནི༌ ཁེ༌ཐོག༌ག༌ བོརས༌།"]], [["ཏེ༌ནེ༌ ཁོའེ༌ ཁོ༌རང༌ངི༌ བུ༌ཚ༌ སད༌ཅེས༌ལ༌ གྲི༌བོ༌ ལེནས༌།"]], [["ཨིན༌ནའང༌ ཏེན༌ན༌ ཏུས༌ལ༌ ནམ༌ཁའ༌ནེ༌ ཡ༌ཝའེ༌ ཕོ༌ཉའེ༌ ཁོའ༌ བོད༌ད༌ ཛདས༌, \"ཨབ༌ར༌ཧམ༌, ཨབ༌ར༌ཧམ༌། ཁོའེ༌ ལན༌ཏངས༌, \"ང༌ འི༌ཀ༌ནེ༌ ཡོད༌ལེ༌།\""]], [["ཁོང༌ངི༌ མོལས༌, \"བུ༌ཚའ༌ ལག༌པ༌ མ༌རྩེ༌ ཡ༌ ནོད༌ མ༌སྐྱལ༌། ཁྱོ༌རང༌ངི༌ དཀོན༌མཆོག༌གི༌ ཇིགས༌ དང༌ རྩི༌ཝའེ༌ ནང༌ང༌ མི༌ཚེ༌ ཕུད༌ཁན༌བོ༌ ངའ༌ ཧ༌གོ༌ ཅིའ༌ཟེར༌ན༌ ཁོ༌རང༌ངི༌ རང༌ངི༌ བུ༌ཚ༌ ཅིག༌ཅིག༌པོའང༌ ངའེ༌ ཕིའ༌ ཏང༌ཅེས༌ལ༌ ཐེ༌ཚོམས༌ མ༌ཅོས༌།\""]], [["ཨབ༌ར༌ཧམ༌མི༌ ཀེན༌ལ༌ ལྟས༌, ཁོའ༌ ལུག༌ཕོ༌ ཞིག༌གི༌ ར༌ཅོ༌ ཚེར༌མང༌ངི༌ ནང༌ང༌ ཁད༌ཏེ༌ ཐོང༌། ཏེ༌ནེ༌ ཁོའེ༌ ལུག༌ཕོ༌ ཁྱོངས༌ཏེ༌ ཁོ༌རང༌ངི༌ བུ༌ཚའེ༌ ཚབས༌ལ༌ སྲོག༌ཆོད༌ལ༌ ཏངས༌།"]], [["ཨབ༌ར༌ཧམ༌མི༌ ཏེ༌ ནས༌ས༌བོའ༌ \"ཡ༌ཝའེ༌ སལ༌ལ༌ ཛད༌ཨིན༌\" ཟེར༌ཏེ༌ མིང༌ ཏགས༌། ཡང༌ དང༌དི༌རིང༌ངའང༌ མི༌གུན༌ནི༌, \"ཡ༌ཝའེ༌ ཨིན༌ཁན༌ནི༌ རི༌ཀ༌ ཁོང༌ངི༌ སལ༌ལ༌ ཛད༌ཨིན༌\" ཟེར༌ར༌ནོག༌།"]], [["ཏེ༌ནེ༌ ནམ༌ཁའ༌ནེ༌ ཡ༌ཝའེ༌ ཕོ༌ཉའེ༌ ཨབ༌ར༌ཧམ༌མ༌ ལན༌ ཉིས༌པ༌ བོད༌ད༌ ཛད༌ཏེ༌"]], [["མོལས༌, \"ཡ༌ཝའེ༌ མོལས༌, 'ཁྱོ༌རང༌ངི༌ རང༌ངི༌ བུ༌ཚ༌ ཅིག༌ཅིག༌པོའང༌ ངའེ༌ ཕིའ༌ ཏང༌ཅེས༌ལ༌ ཐད༌ པ༌སང༌ ངའེ༌ ང༌རང༌ངི༌ མིང༌ངི༌ ནང༌ང༌ ནའ༌ ཁུར༌ཏེ༌ ཁ༌ཆད༌ ཅོའད༌,"]], [["ངའེ༌ ཁྱོ༌རང༌ང༌ ཏན༌ཏན༌ལ༌ ཅིན༌ལབས༌ ཏང༌ཨིན༌, ཁྱོ༌རང༌ངི༌ པུར༌གྱུད༌ ནམ༌མི༌ སྐར༌མ༌ ཡང༌ ཚོའེ༌ ཐའ༌མའེ༌ པེ༌མ༌ ཙོགས༌ མང༌པོ༌ གྱུར༌ཨིན༌། ཁྱོ༌རང༌ངི༌ པུར༌གྱུད༌གུན༌ནི༌ ཁོ༌རང༌གུན༌ནི༌ གྲ༌འོའེ༌ གྱལ༌ས༌གུན༌ ངའ༌ཡོག༌ག༌ ཁྱོང༌ཨིན༌།"]], [["ཁྱོ༌རང༌ངི༌ པུར༌གྱུད༌ གྱུད༌ཏེ༌ གྱལ༌ཁམས༌ ཚང༌མ༌ལ༌ ཅིན༌ལབས༌ ཐོབ༌ཨིན༌, ཅིའ༌ཟེར༌ན༌ ཁྱོ༌རང༌ངི༌ ངའེ༌ བཀའ༌ ཁའ༌ ཉནས༌།' \""]], [["ཏེ༌ནེ༌ ཁོང༌གུན༌ ཁོང༌རང༌ངི༌ ཡོག༌པོ༌གུན༌ ཡོད༌ས༌ ལོགས༌ཏེ༌ སོང༌ ཡང༌ ཁོང༌ ཚང༌མ༌ བེར༌ཤེ༌བའ༌ ལོགས༌ཏེ༌ སོང༌ ཀ༌རུ༌ ཨབ༌ར༌ཧམ༌ ནས༌ཏེ༌ དུགས༌།"]], [["ཏུས༌བན༌ཤིག༌གི༌ སྟིང༌ནེ༌ ཨབ༌ར༌ཧམ༌མ༌ ཁོའེ༌ ནོ༌ ན༌ཧོར༌ལ༌ མིལ༌ཀ༌ གྱུད༌ཏེ༌ ཕྲུ༌གུ༌ ཇོར༌ཁན༌བོ༌ གྱུས༌སོང༌།"]], [["གོ༌སྐྱེས༌ བུ༌ཚ༌ ཨུཟ༌, ཁོའེ༌ ནོ༌ བའས༌, ཀེ༌མུའེལ༌ ཨ༌རམ༌མི༌ ཨ༌བ༌,"]], [["ཀེ༌སིད༌, ཧ༌ཟོ༌, པིལ༌དེས༌, ཇིད༌ལབ༌ དང༌ བེ༌ཐུལ༌།"]], [["བེ༌ཐུལ༌ ར༌བེ༌ཀའེ༌ ཨ༌བ༌ གྱུར༌། མིལ༌ཀ༌ གྱུད༌ཏེ༌ ཨབ༌ར༌ཧམ༌མི༌ ནོ༌ ན༌ཧོར༌ལ༌ ཏེ༌ བུ༌ཚ༌ རྒྱད༌ཀོ༌ ཇོར༌ཏེ༌ ཨིན༌པིན༌།"]], [["རིའུ༌མ༌ ཟེར༌ཁན༌ནི༌ ཚེ༌ཡོག༌ ན༌མ༌ གྱུད༌ཏེ༌ ན༌ཧོར༌ལ༌ ཏེ༌བ༌, ག༌ཧམ༌, ཏ༌ཧཤ༌ དང༌ མའེ༌ཀ༌ ཟེར༌ཁན༌ནི༌ བུ༌ཚ༌གུན༌ ཇོར༌།"]]], [[["སཱ༌ར༌ ལོ༌ 127 ཚོག༌པ༌ སོན༌ཏེའ༌ ལུས༌།"]], [["ཁོ༌ ཀེ༌ནན༌ ཡུལ༌ཇོངས༌སི༌ ཀི༌རིའད༌ ཨར༌བའི༌ ནང༌ང༌ ཀྲོངས༌ ཀ༌བོའ༌ དག༌ས༌ ཧེབ༌རོན༌ ཟེར༌ར༌ནོག༌ ཡང༌ ཨབ༌ར༌ཧམ༌མི༌ སཱ༌རའེ༌ ཕིའ༌ རྡུག༌པོ༌ ཅོས༌ཏེ༌ ངུས༌།"]], [["ཁོ༌ སཱ༌རའེ༌ སྤུར༌རི༌ དུན༌ནེ༌ ལངས༌ཏེ༌ ཧེད༌དི༌ པུར༌གྱུད༌གུན༌ལ༌ ཟེརས༌,"]], [["\"ཁྱོ༌ཞ༌གུན༌ནི༌ ཕྲོའ༌ དུག༌ཁན༌ ང༌ ཞན༌ཡུལ༌ལི༌ མི༌ཞིག༌ ཨིན༌, ཇུ༌ཇུ༌ ངའེ༌ ན༌མའེ༌ སྤུར༌ སུབ༌ཅེས༌ལ༌ ངའ༌ ས༌ཀྱད༌ཞིག༌ ཙོང༌ང༌ ཛད༌།\""]], [["ཧེད༌པའེ༌ བུ༌ཚ༌གུན༌ནི༌ ཨབ༌ར༌ཧམ༌མ༌ ལན༌ཏངས༌,"]], [["\"ང༌ཞ༌གུན༌ལ༌ སན༌ནའང༌ ཀ༌ག༌ལེ༌, ང༌ཞའེ༌ ཕྲོའ༌ ཉེ༌རང༌ སྤོན༌བོ༌ ཁྱུད༌ཅན༌ཞིག༌ ཨིན༌ནོག༌། ང༌ཞའེ༌ རོམ༌ཁང༌ངི༌ ནས༌ས༌ ཉེ༌རང༌ ཐད༌ཁན༌བོའེ༌ ནང༌ང༌ ཉེ༌རང༌ངི༌ ན༌མ༌ སུབ༌བ༌ ཛད༌། ཉེ༌རང༌ང༌ སྤུར༌ཁང༌ངི༌ ནས༌ས༌ ཏང༌ཅེས༌ལ༌ ང༌ཞའ༌ ཚང༌མ༌ ཐད༌པོ༌ ཨིན༌།"]], [["ཏེ༌ནེ༌ ཨབ༌ར༌ཧམ༌མི༌ གོ༌ སྒུས༌ཏེ༌ ཁོང༌གུན༌ལ༌ ཀུས༌པ༌ ཅོས༌"]], [["ཡང༌ མོལས༌, \"གལ༌ཏེས༌ ཁྱོ༌ཞ༌གུན༌ ངའེ༌ ང༌རང༌ངི༌ ན༌མ༌ སུབ༌ཅུག༌ཅེས༌ལ༌ ཐད༌དད༌ན༌, ཇུ༌ཇུ༌ ཟོ༌ཧར༌རི༌ བུ༌ཚ༌ ཨེ༌ཕོ༌རོན༌ལ༌"]], [["ཁོའེ༌ ཨིན༌ཁན༌ མེཁ༌ཕི༌ལའི༌ གྲག༌ཕུག༌པོ༌ ངའ༌ ཙོང༌ཅེས༌ལ༌ མོལ༌ལའང༌, ཀ༌བོ༌ ཁོའེ༌ ཞིང༌ངི༌ ཐའ༌མའ༌ དུག༌། ཤི༌ཁན༌གུན༌ སུབ༌ཅེས༌སི༌ ཕིའ༌ ཏེ༌ ནས༌ས༌བོ༌ ཁྱོ༌ཞ༌གུན༌ནི༌ དུན༌ལ༌ རིན༌ དྲན༌དྲ༌ ཏངས༌ཏེ༌ ངའེ༌ ཉོན༌།\""]], [["གྱལ༌སའེ༌ སྒོའེ༌ཀ༌ ཛོམས༌ཁན༌ནི༌ ཧེད༌པ༌གུན༌ནི༌ ཕྲོའ༌ ཨེ༌ཕོ༌རོན༌ནའང༌ ཡོད༌པིན༌, ཏེ༌ཀ༌ ཡོད༌ཁན༌ ཚང༌མའེ༌ དུན༌ལ༌ ཁོའེ༌ ཨབ༌ར༌ཧམ༌མ༌ ལན༌ཏངས༌,"]], [["\"ཀ༌ག༌ལེ༌ ཉན༌ན༌ཛད༌, ངའེ༌ ཉེ༌རང༌ང༌ ཞིང༌ གང༌པོ༌ དང༌ ཏེ༌ནང༌ང༌ ཡོད༌ཁན༌ གྲག༌ཕུག༌པོའང༌ ཏང༌ཨིན༌། འི༌ཀ༌ ཡོད༌ཁན༌ མི༌ཚང༌མའེ༌ དུན༌ལ༌ ཏེ༌བོ༌ ངའེ༌ ཉེ༌རང༌ང༌ ཏང༌ངད༌, ཉེ༌རང༌ངི༌ ཤི༌ཁན༌བོ༌ སུབ༌བ༌ ཛད༌།\""]], [["ཡང༌སྐྱར༌ ཨབ༌ར༌ཧམ༌མི༌ ཧེད༌པ༌གུན༌ནི༌ དུན༌ལ༌ སྒུས༌ཏེ༌ ཀུས༌པ༌ སྟནས༌,"]], [["ཡང༌ ཚང༌མའེ༌ དུན༌ལ༌ ཁོའེ༌ ཨེ༌ཕོ༌རོན༌ལ༌ ཟེརས༌, \"ཇུ༌ཇུ༌ ངའ༌ ཉན༌ན༌ཛད༌ ངའེ༌ ཞིང༌ གང༌པོའེ༌ རིན༌བོ༌ ཏང༌ཨིན༌, ལེན༌ན༌ ཛད༌དའང༌ ཏེ༌ནེ༌ ངའ༌ ང༌རང༌ངི༌ ན༌མ༌ ཏེ༌རུ༌ སུབ༌ ཉན༌ཨིན༌།\""]], [["ཨེ༌ཕོ༌རོན༌ནི༌ ལན༌ཏངས༌,"]], [["\"ཀ༌ག༌ལེ༌ ས༌ཆའེ༌ རིན༌བོ༌ མུལ༌ ཞིབ༌གྱ༌ མ༌ནེ༌ མ༌ནོག༌, ང༌དང༌ ཉིས༌ཀོའེ༌ ཕར༌ལ༌ ཏེ༌བོ༌ ཅི༌ ཨིན༌ནོག༌། ཉེ༌རང༌ངི༌ ན༌མ༌ ཏེ༌ ནང༌ང༌ སུབ༌བ༌ཛད༌།"]], [["ཨབ༌ར༌ཧམ༌མི༌ ཨེ༌ཕོ༌རོན༌ ཉམ༌པོ༌ ཁའ༌ཆམས༌ཏེ༌ མི༌ཚང༌མའེ༌ དུན༌ལ༌ ཁོའེ༌ ཟེར༌ཁན༌ནི༌ མུལ༌ 400 སྐར༌ཏེ༌ ཏངས༌, ཀ༌བོ༌ ཏེན༌ན༌ ཏུས༌སི༌ ཚོང༌པའེ༌ ཀོལ༌ཁན༌ནི༌ ཚད༌པོ༌ ཨིན༌པིན༌།"]], [["ཏེན༌ན༌ ཟུག༌གི༌ མམ༌རེའེ༌ ཉེ༌མོའ༌ མེཁ༌ཕི༌ལའི༌ ནང༌ང༌ ཡོད༌ཁན༌ནི༌ ཨེ༌ཕོ༌རོན༌ནི༌ གྲག༌ཕུག༌, ཞིང༌ དང༌ ཏེ༌ ནང༌ཀུག༌ དང༌ ཐའ༌མ༌ ཡོད༌ཁན༌ནི༌ ལྕང༌མ༌ ཚང༌མ༌ ཨབ༌ར༌ཧམ༌མི༌ ཉོས༌།"]], [["ཡང༌ གྱལ༌སའེ༌ སྒོའེ༌ཀ༌ ཛོམས༌ཏེ༌ ཡོད༌ཁན༌ ཧེད༌པ༌ ཚང༌མའེ༌ དུན༌ལ༌ ཨབ༌ར༌ཧམ༌ ཏེ༌ ནོར༌གུན༌ནི༌ དག༌པོ༌ གྱུར༌།"]], [["ཏེ༌སྟིང༌ནེ༌ ཨབ༌ར༌ཧམ༌མི༌ ཁོ༌རང༌ངི༌ ན༌མ༌ སཱ༌ར༌ མམ༌རེའེ༌ ཉེ༌མོའ༌ མེཁ༌ཕི༌ལའི༌ ཞིང༌ངི༌ གྲག༌ཕུག༌པོའི༌ ནང༌ང༌ སུབས༌, ཀ༌བོ༌ ཀེ༌ནན༌ནི༌ ནང༌ང༌ ཨིན༌པིན༌།"]], [["ཏེན༌ན༌ ཟུག༌གི༌ ཧེད༌པ༌གུན༌ནི༌ ཞིང༌ དང༌ གྲག༌ཕུག༌ ཨབ༌ར༌ཧམ༌མི༌ ནོར༌ གྱུར༌, ཀ༌བོ༌ རོ༌ སུབ༌སའེ༌ ས༌ཀྱད༌ གྱུར༌།"]]], [[["ཏ༌ ཨབ༌ར༌ཧམ༌མའ༌ ལོ༌ མང༌པོ༌ སོང༌ཏེ༌ རྒད༌པོ༌ གྱུར༌ཏེ༌ ཡོད༌པིན༌, ཡང༌ ཡ༌ཝའེ༌ ཁོའ༌ ཅི༌ས༌ཐོག༌ནེ༌ ཅིན༌ལབས༌ སལ༌ལ༌ ཛདས༌།"]], [["ཞག༌ཤིག༌ ཨབ༌ར༌ཧམ༌མི༌ ཁོ༌རང༌ངི༌ ཡོག༌པོ༌ ཆེ༌ཤོག༌, ཁོའ༌ ཡོད༌ཁན༌ ཚང༌མའེ༌ ཁག༌ཁུར༌པ༌བོའ༌ མོལས༌, \"ཁྱོ༌རང༌ངི༌ ལག༌པ༌ ངའེ༌ ཇང༌བར༌ལ༌ བོར༌ཏེ༌"]], [["ནམ༌ཁའ༌ དང༌ ཇིག༌རྟེན༌ནི༌ དཀོན༌མཆོག༌ ཡ༌ཝའེ༌ མིང༌ངི༌ ནང༌ང༌, ང༌དང༌ དུག༌སའེ༌ ཀེ༌ནན༌པའེ༌ བུ༌མོ༌ ཉམ༌པོ༌ ངའེ༌ བུ༌ཚའ༌ ན༌མའ༌ ཅོ༌ མི༌ཅུག༌ཅེས༌ལ༌ ནའ༌ ཁུར༌།"]], [["ང༌ སྐྱེས༌ཁན༌ནི༌ ཡུལ༌ལ༌ སོང༌ཏེ༌ ངའེ༌ བུ༌ཚ༌ ཨི༌སཱག༌གི༌ ཕིའ༌ ན༌མའ༌ ང༌རང༌ངི༌ ཉེན༌གྲུང༌གུན༌ནི༌ ནང༌ནེ༌ ཁྱོང༌།\""]], [["ཨིན༌ནའང༌ ཡོག༌པོའེ༌ ཏྲིས༌, \"གལ༌ཏེས༌ བུ༌མོ༌བོ༌ ཁང༌པ༌ ཕངས༌ཏེ༌ ང༌ ཉམ༌པོ༌ འི༌ ཡུལ༌ལ༌ ཡོང༌ང༌ མ༌ཐད༌ན༌ ཏེ༌ནེ༌ ངའེ༌ ཉེ༌རང༌ངི༌ བུ༌ཚ༌ ཉེ༌རང༌ སྐྱེས༌སའེ༌ ཡུལ༌ལ༌ ལོགས༌ཏེ༌ ཁྱེར༌ར༌ལེ༌?\""]], [["ཨབ༌ར༌ཧམ༌མི༌ ལན༌ཏངས༌, \"མན༌! ཏན༌ཏན༌, ཁྱོ༌རང༌ངི༌ ངའེ༌ བུ༌ཚ༌ ཏེ༌རུ༌ ལོགས༌ཏེ༌ ཁྱེར༌ མ༌གོས༌།"]], [["ངའེ༌ ཨ༌བའེ༌ ཁང༌པ༌ དང༌ ངའ༌ སྐྱེས༌སའེ༌ ཡུལ༌ནེ༌ ང༌ ཕིང༌ཏེ༌ ཁོངས༌ཁན༌ ནམ༌ཁའ༌ ཞུགས༌ཁན༌ནི༌ དཀོན༌མཆོག༌ ཡ༌ཝའེ༌ འི༌ ས༌ཆ༌བོ༌ ངའེ༌ པུར༌གྱུད༌གུན༌ལ༌ སལ༌ཨིན༌ མོལ༌ཏེ༌ ཞལ༌ཆད༌ ཅོའ༌ ཛད༌ཏེ༌ ཨིན༌། ཁོང༌ངི༌ ཁོང༌རང༌ངི༌ ཕོ༌ཉ༌ ཁྱོ༌རང༌ངི༌ སང༌ སྔུན༌ལ༌ ཀལ༌ལ༌ ཛད༌ཏེ༌ ཁྱོ༌རང༌ང༌ ངའེ༌ བུ༌ཚའེ༌ ཕིའ༌ ན༌མ༌ ཐོབ༌ཅུག༌ཨིན༌།"]], [["གལ༌ཏེས༌ བུ༌མོ༌བོ༌ ཁྱོ༌རང༌ ཉམ༌པོ༌ ཡོང༌ང༌ མ༌ཐད༌ན༌, ཁྱོ༌རང༌ ཁྱོ༌རང༌ངི༌ ཁུར༌ཁན༌ནི༌ ནའ༌ནེ༌ ཐར༌ཏེ༌ ཨིན༌, ཨིན༌ནའང༌ ངའེ༌ བུ༌ཚ༌ ཏེ༌རུ༌ ལོགས༌ཏེ༌ ཁྱེར༌ མ༌གོས༌།"]], [["ཏེ༌ནེ༌ ཡོག༌པོའེ༌ ཁོ༌རང༌ངི༌ ལག༌པ༌བོ༌ ཁོའེ༌ སྤོན༌བོ༌ ཨབ༌ར༌ཧམ༌མི༌ ཇང༌བར༌ལ༌ བོར༌ཏེ༌ ཁོང༌ངི༌ ཅོས༌ ཟེར༌ཁན༌བོ༌ ཅོ༌ཅེས༌ལ༌ ནའ༌ ཁུརས༌།"]], [["ཨབ༌ར༌ཧམ༌མི༌ ཡོག༌པོའེ༌ ཁོ༌རང༌ངི༌ སྤོན༌བོའེ༌ རྔ༌བོང༌ རྕུ༌ ཁྲིདས༌ ཡང༌ སྤོན༌བོའེ༌ ཆོགས༌ནེ༌ རིན༌ཅན༌ནི༌ སྟགས༌གུན༌ ཁུར༌ཏེ༌ ན༌ཧོར༌ དུག༌སའེ༌ གྲོང༌ཁྱེར༌ ཨ༌རམ༌ ནའ༌ཧ༌རེའམ༌མི༌ ཡུལ༌ཇོངས༌ལ༌ སོང༌།"]], [["ཏེ༌རུ༌ ལེབས༌ཏེ༌ ཁོའེ༌ རྔ༌བོང༌གུན༌ གྲོང༌ཁྱེར༌རི༌ ཕི༌ལོག༌ག༌ ཡོད༌ཁན༌ནི༌ ཆུ༌དོང༌ངི༌ དུན༌ལ༌ དུག༌ཅུགས༌, ཏེ༌བོ༌ ཛ༌རེ༌སྟིང༌ནེ༌ ཨིན༌པིན༌ ནམ༌ བུ༌མོ༌གུན༌ ཆུ༌ ལེན༌ན༌ལ༌ ཕི༌ལོག༌ག༌ ཡོང༌ངད༌པིན༌།"]], [["ཁོའེ༌ མོས༌ལམ༌ ཞུས༌, \"ངའེ༌ སྤོན༌བོ༌ ཨབ༌ར༌ཧམ༌མི༌ དཀོན༌མཆོག༌ ཞུགས༌ཁན༌ནི༌ ཀྱེ༌ ཡ༌ཝ༌ལེ༌, དི༌རིང༌ ངའ༌ ཐར༌ཁྱེལ༌ སལ༌ཏེ༌ ངའེ༌ སྤོན༌བོ༌ ཉམ༌པོ༌ ཐུག༌རྗེ༌ ལྟན༌ན༌ ཛད༌།"]], [["གྲོང༌ཁྱེར༌རི༌ ཞོན༌ནུ༌མ༌གུན༌ ཆུ༌ ལེན༌ན༌ལ༌ ཡོང༌སེ༌ ཆུ༌དོང༌ངི༌ དུན༌ལ༌ ངའ༌ དུགས༌ཏེ༌ ཡོད༌།"]], [["ངའེ༌ ཁོང༌ ཅིག༌ག༌ ཟེར༌ཨིན༌, 'ཇུ༌ཇུ༌ ཆུ༌ ནོད༌པོ༌ ཕབས༌ཏེ༌ ང༌ ཆུ༌ ཐུང༌ཅེས༌ཤིག༌ སལ༌', གལ༌ཏེས༌ ཁོའེ༌ དོན༌ལེ༌ ཡང༌ ངའེ༌ ཉེ༌རང༌ངི༌ རྔ༌བོང༌གུན༌ནི༌ ཕིའང༌ ཆུ༌ ཁྱོང༌ཉིན༌ ཟེར༌ན༌, ཏེ༌ནེ༌ ཁོ༌ ཉེ༌རང༌ངི༌ ཡོག༌པོ༌ ཨི༌སཱག༌གི༌ ཕིའ༌ ཉེ༌རང༌ངི༌ ལྡམ༌ཁན༌ནི༌ བུ༌མོ༌བོ༌ ཨིན༌ ཅུག༌ག༌ ཛད༌། འི༌བོ༌ བྱུང༌ན༌ ཉེ༌རང༌ངི༌ ངའེ༌ སྤོན༌བོའ༌ ཐུག༌རྗེ༌ ཛད༌ཁན༌བོ༌ ང༌ ཧ༌གོ༌ཨིན༌།\""]], [["ཁོའེ༌ མོས༌ལམ༌ ཞུ༌ མ༌ཚར༌ར༌, ཆུ༌ ནོད༌ སྤུང༌པའེ༌ཀ༌ ཁུར༌ཏེ༌ ར༌བེ༌ཀ༌ ལེབ༌། ཁོ༌ ནི༌ བེ༌ཐུལ༌ལི༌ བུ༌མོ༌, བེ༌ཐུལ༌ ནི༌ མིལ༌ཀའེ༌ བུ༌ཚ༌ ཨིན༌པིན༌ ཡང༌ མིལ༌ཀ༌ ནི༌ ཨབ༌ར༌ཧམ༌མི༌ ནོ༌ ན༌ཧོར༌རི༌ ན༌མ༌ ཨིན༌པིན༌།"]], [["བུ༌མོ༌བོ༌ ན༌ཆུང༌ མ༌ ལྡེ༌མོ༌, བུ༌ཚའ༌ ཉམ༌པོ༌ བྲེལ༌ མ༌ཆའ༌ཁན༌ཞིག༌ ཡོད༌པིན༌། ཁོ༌ ཐུར༌ལ༌ ཆུ༌དོང༌ངི༌ཀ༌ སོང༌ཏེ༌ ཁོ༌རང༌ངི༌ ཆུ༌ ནོད༌པོ༌ སྐངས༌ ཡང༌ ལོགས༌ཏེ༌ ཡོངས༌།"]], [["ཡོག༌པོ༌ བང༌ཏངས༌ཏེ༌ བུ༌མོ༌བོའ༌ ཐུག༌ག༌ སོང༌ཏེ༌ ཟེརས༌, \"ཇུ༌ཇུ༌ ཉེ༌རང༌ངི༌ ཆུ༌ ནོད༌དི༌ ནང༌ནེ༌ ངའ༌ ཆུ༌ ཐུང༌ཅེས༌ཤིག༌ སལ༌ལའང༌།\""]], [["ཁོའེ༌ ཟེརས༌, \"དོན༌ནའང༌ ཀ༌ག༌ལེ༌!\" ཡང༌ གྱོགས༌པ༌ ཁོ༌རང༌ངི༌ ཆུ༌ ནོད༌པོ༌ སྤུང༌པའེ༌ ཀ༌ནེ༌ ཕབས༌ཏེ༌ ཁོའ༌ ཆུ༌ ཐུང༌ཅེས༌ལ༌ ཏངས༌།"]], [["ཁོའ༌ ཆུ༌ ཏང༌ ཚར༌ར༌ཅིག༌ བུ༌མོའེ༌ ཟེརས༌, \"ངའེ༌ ཉེ༌རང༌ངི༌ རྔ༌བོང༌གུན༌ནི༌ ཕིའང༌ ཆུ༌ ཁྱོང༌ཨིན༌ ཏེ༌གུན༌ སྔོམས༌ སྔོམས༌ ཚག༌པ༌།\""]], [["ཁོའེ༌ གྱོགས༌པ༌ ཆུ༌ ནོད༌དི༌ ཆུ༌བོ༌ སེམས༌ཅན༌གུན༌ ཆུ༌ ཐུང༌སའེ༌ ནོད༌དི༌ ནང༌ང༌ ལུགས༌ ཡང༌ ཆུ༌ ཁྱོང༌ང༌ལ༌ ཆུ༌དོང༌ ཆོགས༌ལ༌ བང༌ཏངས༌ཏེ༌ སོང༌། བུ༌མོའེ༌ རྔ༌བོང༌ ཚང༌མའེ༌ ཕིའ༌ ཆུ༌ ཁྱོངས༌།"]], [["ཡ༌ཝའེ༌ ཁོའེ༌ བེས༌པོ༌ ཐར༌ཁྱེལ༌ ཛད༌ཏེ༌ ཨིན༌ན༌ མན༌ ལྟའ༌ཅེས༌ལ༌ མི༌བོ༌ ཅུབ༌ཅད༌ཏེ༌ བུ༌མོ༌བོའ༌ ལྟེན༌ དུགས༌།"]], [["རྔ༌བོང༌གུན༌ནི༌ ཆུ༌ ཐུང༌ ཚར༌ར༌ཅིག༌, མི༌བོའེ༌ སྣ༌ཁུང༌ང༌ ཏག༌ཅེས༌སི༌ སེར༌རི༌ ཀིལ༌དིར༌ ཆེན༌མོ༌ དང༌ སེར༌རི༌ ལྡུ༌གུ༌ ལྕིན༌ཏྲེ༌ ཉིས༌ ཕིངས༌ཏེ༌ བུ༌མོའེ༌ ལག༌པའ༌ སྐརས༌,"]], [["ཡང༌ ཁོའ༌ ཏྲིས༌, \"ཤོད༌དའང༌ ཁྱོ༌རང༌ སུའི༌ བུ༌མོ༌ ཨིན༌? ང༌ཞའ༌ དི༌རིང༌ངི༌ ཚན༌བོ༌ དུག༌ཅེས༌སི༌ ཕིའ༌ ཁྱོ༌རང༌ངི༌ ཨ༌བའེ༌ ཁང༌པའེ༌ ནང༌ང༌ ནས༌ས༌ ཡོད༌ད༌?\""]], [["བུ༌མོའེ༌ ཁོའ༌ ལན༌ཏངས༌, \"ངའེ༌ ཨ༌བ༌ ནི༌ ན༌ཧོར༌ དང༌ མིལ༌ཀའེ༌ བུ༌ཚ༌, བེ༌ཐུལ༌ ཨིན༌།"]], [["ང༌ཞའེ༌ ཁང༌པ༌ ཕུག༌མ༌ དང༌ ཙ༌ མང༌པོ༌ ཡང༌ ཉེ༌ཞའ༌ དུག༌ཅེས༌སི༌ ཕིའ༌ ནས༌སའང༌ ཡོད༌།\""]], [["ཏེ༌ནེ༌ ཡོག༌པོའེ༌ པིག༌དོང༌ ཙུགས༌ཏེ༌ ཡ༌ཝའ༌ ཅོལས༌།"]], [["ཁོའེ༌ ཟེརས༌, \"ངའེ༌ སྤོན༌བོ༌ ཨབ༌ར༌ཧམ༌མི༌ དཀོན༌མཆོག༌ ཞུགས༌ཁན༌ ཡ༌ཝའ༌ སྟོད༌པ༌ ཕུལ༌། ཁོང༌ངི༌ ངའེ༌ སྤོན༌བོའེ༌ ཉམ༌པོ༌ ཁོང༌རང༌ངི༌ ཐུག༌རྗེ༌ དང༌ ཨིད༌ཤེས༌ སྟན༌པོ༌ བོར༌ར༌ ཛདས༌། ཡ༌ཝའེ༌ ང༌ བེས༌སི༌ ནང༌ང༌ ང༌རང༌ངི༌ སྤོན༌བོའེ༌ ཉེན༌གྲུང༌གུན༌ ཡོད༌ས༌ ཁྱོང༌ང༌ཛད༌།\""]], [["བུ༌མོ༌བོ༌ ཁོ༌རང༌ངི༌ ཨ༌མའེ༌ ཁང༌པ༌ བང༌ཏངས༌ཏེ༌ སོང༌ ཡང༌ ཅི༌ཚང༌མ༌ ཤདས༌།"]], [["ཏ༌ ར༌བེ༌ཀ༌ ལ༌བན༌ ཟེར༌ཁན༌ནི༌ ཨ༌ཅོ༌ཞིག༌ ཡོད༌པིན༌, ཡང༌ ལ༌བན༌ བང༌ཏངས༌ཏེ༌ ཕི༌ལོག༌ག༌ ཆུ༌དོང༌ངི༌ཀ༌ ཨབ༌ར༌ཧམ༌མི༌ ཡོག༌པོ༌ ཡོད༌ས༌ སོང༌།"]], [["ལ༌བན༌ལ༌ སྣ༌ཁུང༌ངི༌ཀ༌ ཏག༌ཅེས༌སི༌ ཀིལ༌དིར༌ དང༌ ཁོའེ༌ སྲིང༌མོའེ༌ ལག༌པའ༌ ཏགས༌ཏེ༌ ཡོད༌ཁན༌ནི༌ ལྡུ༌གུ༌ གུན༌ ཐོང༌ ཡང༌ མི༌བོའེ༌ ཟེར༌ཁན༌ ར༌བེ༌ཀའེ༌ ཤད༌ཁན༌གུན༌ ཚོར༌ར༌ཅིག༌, ཁོ༌ མི༌བོ༌ ཡོད༌ས༌ སོང༌ ཡང༌ རྔ༌བོང༌གུན༌ ཡོད༌ས༌ ཆུ༌དོང༌ངི༌ དུན༌ལ༌ ཁོ༌ ལངས༌ཏེ༌ ཐོང༌།"]], [["ཁོའེ༌ ཟེརས༌, \"སྐྱོད༌ལེ༌, ཉེ༌རང༌, ཡ༌ཝའེ༌ ཅིན༌ལབས༌ ཐོབ༌ཁན༌ནི༌ མི༌ཞིག༌ ཨིན༌ནོག༌། ཉེ༌རང༌ ཏེ༌ཀ༌ ཅིའ༌ ཞུགས༌སད༌ ནམ༌ ངའེ༌ ཉེ༌རང༌ངི༌ ཕིའ༌ ང༌ཞའེ༌ ཁང༌པ༌ གྲལ༌གྲིག༌ ཅོས༌ཏེ༌ ཡོད༌ ཡང༌ རྔ༌བོང༌གུན༌ བོར༌སའང༌།\""]], [["ཏེ༌ནེ༌ ཁོ༌ ལ༌བན༌ནི༌ ཁང༌པའ༌ སོང༌ ཡང༌ རྔ༌བོང༌གུན༌ནི༌ ཀ༌ནེ༌ ཁུ༌རུ༌གུན༌ ཕབ༌ ཅུགས༌ཏེ༌ ཏེ༌གུན༌ལ༌ རྩོའ༌ ཏངས༌། ལ༌བན༌ནི༌ ཨབ༌ར༌ཧམ༌མི༌ ཡོག༌པོ༌ དང༌ ཁོའེ༌ མི༌གུན༌ནི༌ རྐང༌པ༌ ཁྲུ༌ཅེས༌སི༌ ཕིའ༌ ཆུ༌ ཁྱོངས༌།"]], [["ཡང༌ མི༌བོའེ༌ དུན༌ལ༌ ཁར༌ཇི༌ ཟའ༌ཅེས༌ལ༌ ཁྱོང༌ང༌ཅིག༌ ཁོའེ༌ ཟེརས༌, \"ངའེ༌ ཟེར༌གོ༌ཤེས༌པོ༌ ཟེར༌ཏེ༌ མ༌ནེ༌ ངའེ༌ འི༌ ཁར༌ཇི༌བོ༌ མི༌ཟ༌།\" ཏེ༌ནེ༌ ལ༌བན༌ནི༌ ཟེརས༌, \"ང༌ཞའ༌ མོལ༌ལའང༌།\""]], [["ཁོའེ༌ ཤད༌ཅེས༌ གོ༌ཟུག༌, \"ང༌ ནི༌ ཨབ༌ར༌ཧམ༌མི༌ ཡོག༌པོ༌ཞིག༌ ཨིན༌།"]], [["ཡ༌ཝའེ༌ ངའེ༌ སྤོན༌བོའ༌ ཅིན༌ལབས༌ མང༌པོ༌ སལ༌ཏེ༌ ཁོང༌ ཆུག༌པོ༌ གྱུར༌ཅུག༌ག༌ ཛདས༌། ཁོང༌ང༌ ལུག༌ དང༌ བ༌ལང༌, མུལ༌ དང༌ སེར༌, བུ༌ཚ༌ དང༌ བུ༌མོའེ༌ ཚེ༌ཡོག༌ དང༌ རྔ༌བོང༌ དང༌ བུང༌བུ༌ གུན༌ནི༌ ཁྱུ༌ མང༌པོ༌ ཡོད༌།"]], [["ངའེ༌ སྤོན༌བོའེ༌ ན༌མ༌ སཱ༌རའ༌ རྒད༌མོ༌ ཡོད༌ ཟ༌ནེ༌ བུ༌ཚ༌ཞིག༌ ཇོར༌ ཡང༌ ངའེ༌ སྤོན༌བོའེ༌ ཁོང༌རང༌ངི༌ ཨིན༌ཁན༌ ཅི༌ཚང༌མ༌ ཁོའ༌ སལས༌།"]], [["ངའེ༌ སྤོན༌བོའེ༌ ངའ༌ ནའ༌ ཁུར༌ཅུགས༌ཏེ༌ མོལས༌, 'ངའེ༌ བུ༌ཚའ༌ ང༌ དུག༌སའེ༌ ཀེ༌ནན༌ནི༌ ཡུལ༌ནེ༌ ན༌མ༌ མ༌ཁྱོང༌།"]], [["ཨིན༌ནའང༌ ངའེ༌ ཨ༌བའེ༌ ནང༌ཚངས༌ དང༌ ཉེན༌གྲུང༌གུན༌ ཡོད༌ས༌ སོང༌ཏེ༌ ཁོའེ༌ ཕིའ༌ ན༌མ༌ ཁྱོང༌།' \""]], [["\"ཏེ༌ནེ༌ ངའེ༌ སྤོན༌བོའ༌ ཏྲིས༌པིན༌, 'གལ༌ཏེས༌ བུ༌མོ༌བོ༌ ང༌ ཉམ༌པོ༌ ཡོང༌ཅེས༌ལ༌ མ༌ཐད༌ན༌?' \""]], [["\"ཁོང༌ངི༌ ལན༌སལས༌, 'ངའེ༌ ཏུས༌གྱུན༌ ཁའ༌ ཉན༌ཁན༌ནི༌ ཡ༌ཝའེ༌ ཁོང༌རང༌ངི༌ ཕོ༌ཉ༌ ཁྱོ༌རང༌ ཉམ༌པོ༌ ཀལ༌ལ༌ ཛད༌ཏེ༌ ཁྱོ༌རང༌ངི༌ བེས༌པོ༌ ཐར༌ཁྱེལ༌ ཛད༌ཨིན༌། ཁྱོ༌རང༌ང༌ ངའེ༌ བུ༌ཚའེ༌ ཕིའ༌ ན༌མ༌ ངའེ༌ ཨ༌བའེ༌ ནང༌ཚངས༌, ང༌རང༌ངི༌ ཉེན༌གྲུང༌གུན༌ནི༌ ནང༌ནེ༌ ཐོབ༌ཨིན༌།"]], [["ཏེ༌ནེ༌ ཁྱོ༌རང༌ ཁྱོ༌རང༌ངི༌ ནའ༌ ཁུར༌ཁན༌ནེ༌ ཐར༌ཏེ༌ ཨིན༌ནོག༌། གལ༌ཏེས༌ ཁྱོ༌རང༌ ངའེ༌ ཉེན༌གྲུང༌གུན༌ ཡོད༌ས༌ སོང༌ཏེ༌ ཁོང༌གུན༌ནི༌ ཁྱོ༌རང༌ང༌ བུ༌མོ༌བོ༌ མ༌ཏང༌ན༌ ཁྱོ༌རང༌ངི༌ ནའ༌ ཁུར༌ཁན༌ནེ༌ ཁྱོ༌རང༌ ཐར༌ཏེ༌ ཨིན༌ནོག༌།' \""]], [["\"དི༌རིང༌ ང༌ ཆུ༌དོང༌ ཡོད༌ས༌ ལེབ༌བ༌ཅིག༌, ངའེ༌ ང༌རང༌ངི༌ སྤོན༌བོའེ༌ དཀོན༌མཆོག༌ ཡ༌ཝའ༌ མོས༌ལམ༌ ཞུས༌པིན༌, 'གལ༌ཏེས༌ ཉེ༌རང༌ ཐུགས༌ཐད༌ན༌ ཇུ༌ཇུ༌ ངའེ༌ བེས༌པོ༌ ཐར༌ཁྱེལ༌ ལུས༌ཤུག༌ག༌ ཛད༌།"]], [["ང༌ ཆུ༌དོང༌ངི༌ དུན༌ལ༌ ཡོད༌ ཟ༌ནེ༌ བུ༌མོ༌ ཆུ༌ ལེན༌ན༌ལ༌ ཡོང༌ཁན༌བོའ༌ ངའེ༌ ཟེར༌ཨིན༌, \"ཇུ༌ཇུ༌ ཉེ༌རང༌ངི༌ ཆུ༌ནོད༌ནེ༌ ངའ༌ ཐུང༌ཅེས༌ལ༌ ཆུ༌ ཉུ༌ངུན༌ཞིག༌ སལ༌ལའང༌།\""]], [["གལ༌ཏེས༌ ཁོའེ༌ \"དོན༌ལེ༌, ཡང༌ ངའེ༌ ཉེ༌རང༌ངི༌ རྔ༌བོང༌གུན༌ནི༌ ཕིའང༌ ཆུ༌ ཁྱོང༌ཨིན༌ ཟེར༌ན༌, ཏེ༌ བུ༌མོ༌བོ༌ ཉེ༌རང༌ངི༌ ངའེ༌ སྤོན༌བོའེ༌ བུ༌ཚའེ༌ ཕིའ༌ ལྡམ༌མ༌ ཛད༌ཁན༌བོ༌ ཨིན༌ ཅུག༌ག༌ ཛད༌།\" ' \""]], [["\"མོས༌ལམ༌ ཞུ༌ཚར༌རི༌ སང༌ སྔུན༌ལ༌ ར༌བེ༌ཀའེ༌ ཁོ༌རང༌ངི༌ ཆུ༌ནོད༌པོ༌ སྤུང༌པའེ༌ཀ༌ ཁུར༌ཏེ༌ ཡོངས༌ ཡང༌ ཐུར༌ལ༌ ཆུ༌དོང༌ ཡོད༌ས༌ སོང༌ཏེ༌ ཆུ༌ ཕིངས༌། ངའེ༌ ཁོའ༌ ཟེར༌པིན༌, 'ཇུ༌ཇུ༌ ངའ༌ ཆུ༌ ཐུང༌ཅེས༌ཤིག༌ སལ༌ལའང༌།' \""]], [["\"ཁོའེ༌ ཏེན༌ན༌མལ༌ལ༌ ཁོ༌རང༌ངི༌ ཆུ༌ནོད༌པོ༌ སྤུང༌པའེ༌ ཀ༌ནེ༌ ཕབས༌ཏེ༌ 'དོན༌ལེ༌ ཡང༌ ངའེ༌ ཉེ༌རང༌ངི༌ རྔ༌བོང༌ངི༌ ཕིའང༌ ཆུ༌ ཁྱོང༌ཨིན༌' ཟེར༌ར༌རག༌། ཏེ༌ནེ༌ ངའེ༌ ཐུངས༌པིན༌, ཡང༌ ཁོའེ༌ རྔ༌བོང༌གུན༌ལ༌ ཆུ༌ ཏངས༌།\""]], [["\"ངའེ༌ ཏྲིས༌པིན༌, 'ཁྱོ༌རང༌ སུའི༌ བུ༌མོ༌ ཨིན༌?\" ཁོའེ༌ ལན༌ཏངས༌, 'ང༌ ནི༌ ན༌ཧོར༌ དང༌ མིལ༌ཀའེ༌ བུ༌ཚ༌ བེ༌ཐུལ༌ལི༌ བུ༌མོ༌ ཨིན༌།' ངའེ༌ ཁོའ༌ སྣ༌ཁུང༌ངི༌ཀ༌ སྟག༌ཅེས༌ ཀིལ༌དིར༌ དང༌ ལག༌པའ༌ ལྡུ༌གུ༌གུན༌ ཏགས༌པིན༌།"]], [["ཏེ༌ནེ༌ ངའེ༌ པིག༌དོང༌ ཙུགས༌ཏེ༌ ཡ༌ཝའ༌ ཅོལ༌པིན༌, ངའེ༌ ང༌རང༌ངི༌ སྤོན༌བོ༌ ཨབ༌ར༌ཧམ༌མི༌ དཀོན༌མཆོག༌ ཡ༌ཝ༌ སྟོད༌པ༌ ཕུལ༌པིན༌། ཁོང༌ངི༌ ང༌ ངའེ༌ སྤོན༌བོའེ༌ ཉེན༌གྲུང༌གུན༌ནི༌ ཕྲོའ༌ ཁ༌དྲང༌ང༌ ཁྱོང༌ང༌ ཛད༌ཏེ༌ ཁོང༌ངི༌ བུ༌ཚའེ༌ ན༌མའེ༌ ཕིའ༌ ཁོང༌ངི༌ ནོའེ༌ ཚ༌མོ༌ ལྡམ༌མ༌ ཛདས༌།"]], [["ཏ༌ ང༌ ཤོད༌དའང༌ ཁྱོ༌ཞའེ༌ ངའེ༌ སྤོན༌བོའ༌ ཐུག༌རྗེ༌ དང༌ ཨིད༌ཤེས༌ཅན༌ ཨིན༌ཁན༌ ལྟན༌ཨིན༌ན༌ ཡ༌ མི༌ལྟན, གལ༌ཏེས༌ མ༌ལྟན༌ན༌ ཏེན༌ནེ༌ འི༌ སྟིང༌ནེ༌ ཅོ༌གོ༌ཤེས༌པོ༌ ངའ༌ ཧ༌གོ༌ཨིན༌།\""]], [["ལ༌བན༌ དང༌ བེ༌ཐུལ༌ལི༌ ལན༌ཏངས༌, \"འི༌གུན༌ ཡ༌ཝའེ༌ ཆོགས༌ནེ༌ ཨིན༌ པ༌སང༌, ང༌ཞའ༌ ཐག༌ཅད༌ ཏང༌ཅེས༌སི༌ ཝང༌ཆ༌ མེད༌།"]], [["ར༌བེ༌ཀ༌ ཉེ༌རང༌ངི༌ དུན༌ནེ༌, ཉེ༌རང༌ངི༌ སྤོན༌བོའེ༌ བུ༌ཚའ༌ ན༌མ༌ ཅོ༌ཅེས༌ལ༌ ཁོ༌ ཉེ༌རང༌ ཉམ༌པོ༌ ཁྱེར༌ར༌ཛད༌, ཀ༌ཟུག༌ ཡ༌ཝ༌ ཐག༌ཅདས༌།\""]], [["ཏེ༌བོ༌ ཚོར༌ར༌ཅིག༌, ཨབ༌ར༌ཧམ༌མི༌ ཡོག༌པོའེ༌ པིག༌དོང༌ ཙུགས༌ཏེ༌ ཡ༌ཝའ༌ ཅོལས༌།"]], [["ཏེ༌ནེ༌ ཁོའེ༌ མུལ༌ དང༌ སེར༌རི༌ གྱན༌ཆ༌ དང༌ ཀོས༌ལག༌ གུན༌ ཁྱོངས༌ཏེ༌ ར༌བེ༌ཀ༌ ཏངས༌། བུ༌མོའེ༌ ཨ༌ཅོ༌ དང༌ ཨ༌མའ༌ ཁོའེ༌ སྟགས༌ རིན༌ཅན༌གུན༌ ཏངས༌།"]], [["ཏེ༌ནེ༌ ཨབ༌ར༌ཧམ༌མི༌ ཡོག༌པོ༌ དང༌ ཁོ༌ ཉམ༌པོ༌ ཡོད༌ཁན༌ནི༌ མི༌གུན༌ནི༌ ཟན༌ ཟོས༌ ཡང༌ ཐུངས༌ ཡང༌ ཚན༌ལ༌ ཏེ༌རུ༌ དུགས༌།"], ["ཐོ༌རེ༌ཟུག༌པོ༌ ང༌ཏོག༌ ཁོང༌གུན༌ ལངས༌ཏེ༌ ཁོའེ༌ ཟེརས༌, \"ང༌ ང༌རང༌ངི༌ སྤོན༌བོ༌ ཡོད༌ས༌ ལོགས༌ཏེ༌ ཆ༌ཅུག༌།\""]], [["ཨིན༌ནའང༌ ར༌བེ༌ཀའེ༌ ཨ༌ཅོ༌ དང༌ ཨ༌མའེ༌ ཟེརས༌, \"ཁོ༌ ང༌ཞའ༌ ཉམ༌པོ༌ ཞག༌མ༌ རྕུ༌ དུག༌ཅུག༌ག༌ཛད༌, ཏེ༌སྟིང༌ནེ༌ ཁོ༌ ཆ༌ནའང༌ གྲིག༌།\""]], [["ཨིན༌ནའང༌ ཁོའེ༌ ཟེརས༌, \"ཡ༌ཝའེ༌ ངའེ༌ བེས༌པོ༌ ཁྲངས༌པོ༌ ཅོའ༌ ཛདས༌པ༌ ངའ༌ གོར༌ མ༌ཅུག༌ག༌ ངའེ༌ སྤོན༌བོ༌ ཡོད༌ས༌ ལོགས༌ཏེ༌ ཆ༌ཅུག༌ག༌ ཛད༌།\""]], [["ཁོང༌གུན༌ནི༌ ལན༌ཏངས༌, \"བུ༌མོའ༌ བོད༌ཏེ༌ ཁོའེ༌ ཅི༌ ཟེར༌དུག༌ ལྟེན༌།\""]], [["ཏེ༌ནེ༌ ཁོང༌གུན༌ནི༌ ར༌བེ༌ཀ༌ བོད༌ཏེ༌ ཏྲིས༌, \"ཁྱོ༌རང༌ འི༌ མི༌བོ༌ ཉམ༌པོ༌ ཆའ༌ ཐད༌ད༌རག༌ག༌?\" ཁོའ༌ ལན༌ཏངས༌, \"ང༌ ཆ༌ ཐད༌ད༌རག༌ལེ༌།\""]], [["ཏེ༌ནེ༌ ཁོང༌གུན༌ནི༌ ར༌བེ༌ཀ༌ དང༌ ཁོའ༌ ལྟ༌སྟོག༌ ཅོ༌ཁན༌ནི༌ ཡོག༌པོ༌ གུན༌ ཨབ༌ར༌ཧམ༌མི༌ ཡོག༌པོ༌ དང༌ ཁོའེ༌ མི༌གུན༌ ཉམ༌པོ༌ ལམ༌ཅུགས༌།"]], [["ཁོང༌གུན༌ནི༌ ར༌བེ༌ཀ༌ ཅིན༌ལབས༌ ཏངས༌ཏེ༌ ཟེརས༌, \"ང༌ཞའེ༌ སྲིང༌མོ༌ ཁྱོ༌རང༌ སྟོང༌ཁྲག༌ མ༌ མང༌པོའེ༌ ཨ༌མ༌ གྱུར༌ཤིག༌། ཁྱོ༌རང༌ངི༌ པུར༌གྱུད༌གུན༌ནི༌ ཁོང༌རང༌ངི༌ གྲ༌འོའེ༌ གྱལ༌ས༌གུན༌ནི༌ཀ༌ ཝང༌སྲུལ༌ཤིག༌།\""]], [["ཏེ༌ནེ༌ ར༌བེ༌ཀ༌ དང༌ ཁོའེ༌ ཡ༌ཏོ༌ བུ༌མོ༌གུན༌ རྔ༌བོང༌ངི༌ཀ༌ ཞོན༌ཏེ༌ ཨབ༌ར༌ཧམ༌མི༌ ཡོག༌པོ༌ དང༌ ཁོའེ༌ མི༌གུན༌ ཉམ༌པོ༌ སོང༌། ཏེ༌ནེ༌ ཁོང༌གུན༌ ར༌བེ༌ཀ༌ ཁྲིད༌ཏེ༌ སོང༌།"]], [["ཏ༌ ཨི༌སཱག༌ ནེ༌གེཝ༌ ཡུལ༌ཇོངས༌སི༌ བེར༌ལ༌ཧཱའི༌རོའི༌ ཟེར༌སའེ༌ ནས༌སའེ༌ ནང༌ང༌ དུག༌གད༌པིན༌།"]], [["ཁོ༌ ཕི༌ཏོག༌ ཞིང༌ངི༌ཀ༌ གྲུལ༌ལ༌ལ༌ སོང༌ ཡང༌ ཀེན༌ལ༌ ལྟས༌པ༌ རྔ༌བོང༌གུན༌ ཡོང༌ང༌ ཐོང༌།"]], [["ར༌བེ༌ཀའེ༌ ཀེན༌ལ༌ ལྟས༌པ༌ ཨི༌སཱག༌ ཐོང༌ ཡང༌ ཁོ༌ རྔ༌བོང༌ངི༌ ཀ༌ནེ༌ བབས༌ཏེ༌"]], [["ཨབ༌ར༌ཧམ༌མི༌ ཡོག༌པོའ༌ ཏྲིས༌, \"ཞིང༌ངི༌ ཀ༌ནེ༌ གྲུལ༌ཨིན༌ ང༌དང༌ ཆོགས༌ལ༌ ཡོང༌ཁན༌ནི༌ མི༌བོ༌ སུ༌ ཨིན༌ནོག༌?\""], ["ཁོའེ༌ ལན༌ཏངས༌, \"ཁོང༌, ངའེ༌ སྤོན༌བོ༌ ཨིན༌ནོག༌།\" ཏེ༌ནེ༌ བུ༌མོའེ༌ ལྡོང༌ སྐབ༌ཅེས༌པོ༌ ལེན༌ཏེ༌ ཁོ༌རང༌ངི༌ ལྡོང༌བོ༌ སྐབས༌།"]], [["ཡོག༌པོའེ༌ ཨི༌སཱག༌ག༌ ཁོའེ༌ ཅོ༌ཁན༌ ཚང༌མ༌ ཤདས༌།"]], [["ཏེ༌ནེ༌ ཨི༌སཱག༌གི༌ ར༌བེ༌ཀ༌ ཁོ༌རང༌ངི༌ ཨ༌མའེ༌ ཀུར༌རི༌ ནང༌ང༌ ཁྱོངས༌ ཡང༌ ཁོ༌ ཉམ༌པོ༌ ན༌མ༌ ཅོས༌། ཨི༌སཱག༌གི༌ ར༌བེ༌ཀ༌ ཡ༌ཤ༌ ཅོའད༌པིན༌ ཡང༌ ཁོ༌རང༌ངི༌ ཨ༌མ༌ ཀྲོངས༌ཏེ༌ སྟིང༌ནེ༌ ཁོའ༌ སེམས༌སོ༌ ཐོབ༌།"]]], [[["ཨབ༌ར༌ཧམ༌མི༌ ཀེ༌ཏུ༌ར༌ ཟེར༌ཁན༌ནི༌ ཡང༌ བུ༌མོ༌ཞིག༌ ཉམ༌པོ༌ ན༌མ༌ ཅོས༌།"]], [["ཏེ༌ བུ༌མོ༌བོ༌ གྱུད༌ཏེ༌ ཁོའ༌ བུ༌ཚ༌ དྲུག༌ ཇོར༌ ཁོང༌གུན༌ ནི༌ ཟིམ༌རན༌, ཡོག༌ཤན༌, མི༌དིའན༌, མི༌དིའན༌, འིཤ༌བག༌, དང༌ ཤུའ༌ ཨིན༌པིན༌།"]], [["ཡོག༌ཤན༌, ཤི༌བ༌ དང༌ དི༌དན༌ ནི༌ ཨ༌བ༌ ཨིན༌པིན༌ ཡང༌ ཨ༌ཤུ༌རམ༌པ༌, ལི༌ཏུ༌ཤམ༌པ༌ དང༌ ལིའུ༌མིམ༌པ༌ གུན༌, དི༌དན༌ ནི༌ པུར༌གྱུད༌གུན༌ ཨིན༌ནོག༌།"]], [["མི༌དིའན༌ ནི༌ བུ༌ཚ༌གུན༌ ཨི༌ཕ༌, ཨི༌ཕེར༌, ཧ༌ནོག༌, ཨ༌བི༌ད༌ དང༌ འེལ༌ལྡ༌ གུན༌ ཨིན༌པིན༌། ཁོང༌ ཚང༌མ༌ ཀི༌ཏུ༌རའ༌ གྱུད༌ཏེ༌ ཨབ༌ར༌ཧམ༌མི༌ པུར༌གྱུད༌གུན༌ ཨིན༌ནོག༌།"]], [["ཨབ༌ར༌ཧམ༌མི༌ ཁོའ༌ ཡོད༌ཁན༌ ཚང༌མ༌ ཨི༌སཱག༌ག༌ ཏངས༌།"]], [["ཨིན༌ནའང༌ ཨབ༌ར༌ཧམ༌ མ༌ཤིའ༌ ཡོད༌ཏུས༌, ཁོའེ༌ ཚེ༌ཡོག༌ ན༌མ༌གུན༌ གྱུད༌ཏེ༌ སྐྱེ༌ཁན༌ནི༌ བུ༌ཚ༌གུན༌ལ༌ སྐྱེས༌ ཏངས༌ཏེ༌ ཤར༌ཆོགས༌ལ༌ ཡོད༌ཁན༌ནི༌ ནས༌སའ༌ ཨི༌སཱག༌ནེ༌ ཐག༌རིང༌ང༌ ལམ༌ཅུགས༌།"]], [["མི༌ཚེ༌ རིང༌མོ༌ གྱལ༌ལ༌ཞིག༌ ཕུད༌ཏེ༌ ལོ༌ 175 སོང༌ཏེ༌"]], [["ཨབ༌ར༌ཧམ༌ ཤི༌ ཡང༌ ཁོ༌རང༌ངི༌ ཕ༌མེས༌པོ༌གུན༌ ཉམ༌པོ༌ ཛོམས༌།"]], [["ཁོའེ༌ བུ༌ཚ༌ ཨི༌སཱག༌ དང༌ ཨིཤ༌མ༌ཨེལ༌ལི༌ ཁོང༌ མེཁ༌ཕི༌ལའི༌ གྲག༌ཕུགས༌ ཀ༌བོ༌ ཧེད༌པ༌ ཟོ༌ཧར༌རི༌ བུ༌ཚ༌ ཨེ༌ཕོ༌རོན༌ནི༌ ཞིང༌ མམ༌རེའེ༌ ཤར༌ཆོགས༌ལ༌ ཡོད༌ཁན༌བོའེ༌ ནང༌ང༌ སུབས༌།"]], [["འི༌བོ༌ ཨབ༌ར༌ཧམ༌མི༌ ཧེད༌པ༌གུན༌ནི༌ ཀ༌ནེ༌ ཉོས༌ཁན༌ནི༌ ཞིང༌བོ༌ ཨིན༌པིན༌། ཏེ༌ནང༌ང༌ ཨབ༌ར༌ཧམ༌ ཁོ༌རང༌ངི༌ ན༌མ༌ སཱ༌རའ༌ ཉམ༌པོ༌ སུབས༌།"]], [["ཨབ༌ར༌ཧམ༌ ཀྲོངས༌ཏེ༌ སྟིང༌ནེ༌ དཀོན༌མཆོག༌གི༌ ཁོའེ༌ བུ༌ཚའ༌ ཨི༌སཱག༌ག༌ ཅིན༌ལབས༌ སལས༌ ཡང༌ ཏེ༌ཏུས༌ ཁོ༌ བེར༌ལ༌ཧཱའི༌རོའི༌ ནང༌ང༌ དུག༌གད༌པིན༌།\""]], [["འི༌བོ༌ ཨབ༌ར༌ཧམ༌མ༌ ཧཱ༌གར༌ ཨི༌ཇིབ༌མ༌ སཱ༌རའེ༌ ཚེ༌ཡོག༌ གྱུད༌ཏེ༌ ཇོར༌ཁན༌ ནི༌ ཨིཤ༌མ༌ཨེལ༌ལི༌ པུར༌གྱུད༌གུན༌ནི༌ ཐོ༌ ཨིན༌།"]], [["སྐྱེ༌ཚིར༌ལ༌ ཨིཤ༌མ༌ཨེལ༌ལི༌ བུ༌ཚ༌གུན༌ནི༌ མིང༌ ནི༌ ནི༌བེ༌འོད༌, ཀི༌དར༌, ཨད༌བིལ༌, མིབ༌སམ༌,"]], [["མིཤ༌མ༌, དུ༌མཧ༌, མས༌ས༌,"]], [["ཧ༌དད༌, ཏི༌མ༌, ཡི༌ཏུར༌, ན༌ཕིཤ༌ དང༌ ཀི༌དི༌མཧ༌ གུན༌ ཨིན༌།"]], [["ཁོང༌གུན༌ ཨིཤ༌མ༌ཨེལ༌ལི༌ བུ༌ཚའེ༌ སྡེ༌, ཝང༌སྲུལ༌པ༌ ཅུག༌ཉིས༌སི༌ ཕ༌མེས༌པོ༌གུན༌ ཨིན༌པིན༌, ཁོང༌གུན༌ནི༌ མིང༌ ཁོང༌རང༌གུན༌ནི༌ གྲོང༌སེབས༌ དང༌ དུག༌སའི༌ ས༌ཆ༌གུན༌ ནང༌ཞིན༌ ཐོགས༌།"]], [["ལོ༌ 137 སོན༌ཏེའ༌ ལུས༌ཏེ༌ སྟིང༌ནེ༌ ཨིཤ༌མ༌ཨེལ༌ ཤི༌ ཡང༌ ཁོ༌རང༌ངི༌ ཕ༌མེས༌པོ༌གུན༌ ཉམ༌པོ༌ ཛོམས༌།"]], [["ཨིཤ༌མ༌ཨེལ༌ལི༌ པུར༌གྱུད༌གུན༌ ཧ༌ཝི༌ལ༌ ནེ༌ ཤུར༌ ཚག༌པ༌, ཀ༌བོ༌ ཨི༌ཇིབ༌ ཤར༌ཆོགས༌, ཨ༌ཤུར༌ ཆོགས༌ལ༌ ཡོད༌པིན༌། ཁོང༌གུན༌ ཨབ༌ར༌ཧམ༌མི༌ ཞན༌ པུར༌གྱུད༌གུན༌ ཉམ༌པོ༌ ཐུན༌ན༌ མེད༌པིན༌།"]], [["འི༌བོ༌ ཨི༌སཱག༌གི༌ བུ༌ཚ༌གུན༌ནི༌ སྐོར༌, ཨི༌སཱག༌ ནི༌ ཨབ༌ར༌ཧམ༌མི༌ བུ༌ཚ༌ ཨིན༌།"]], [["ཨི༌སཱག༌ག༌ ལོ༌ 40 ཆའད༌པིན༌ ནམ༌ ཁོའེ༌ ར༌བེ༌ཀ༌ ཉམ༌པོ༌ བག༌སྟོན༌ ཅོས༌། ར༌བེ༌ཀ༌ པ༌དམ༌ཨ༌རམ༌ནེ༌ ཨིན༌ཁན༌ ཨ༌རམ༌པ༌ བེ༌ཐུལ༌ལི༌ བུ༌མོ༌ དང༌ ལ༌བན༌ནི༌ སྲིང༌མོ༌ ཨིན༌པིན༌།"]], [["ཨི༌སཱག༌གི༌ ར༌བེ༌ཀ༌ ཕིའ༌ ཡ༌ཝའ༌ མོས༌ལམ༌ ཞུས༌ ཅིའ༌ཟེར༌ན༌ ཁོའ༌ ཕྲུ༌གུ༌ མེད༌པིན༌། ཡ༌ཝའེ༌ ཁོའེ༌ མོས༌ལམ༌མ༌ ལན༌སལ༌ཏེ༌ ར༌བེ༌ཀ༌ སྐྱེ༌ཅེས༌མ༌ཞིག༌ གྱུར༌།"]], [["ཁོའེ༌ ཁོག༌པའེ༌ ནང༌ང༌ ཙག༌ཕྲུག༌གུན༌ ནོལ༌ པ༌སང༌ ཁོའེ༌ ཟེརས༌, \"འི༌ཟུག༌ ང༌ ཉམ༌པོ༌ ཅིའ༌ སོང༌ཏེ༌ ཨིན༌ནོག༌?\" ཏེ༌བོའེ༌ཕིའ༌ ཁོའེ༌ ཡ༌ཝའ༌ ཏྲིས༌,"]], [["ཡ༌ཝའེ༌ ཁོའ༌ མོལས༌, \"གྱལ༌ཁམས༌ ཉིས༌ ཁྱོ༌རང༌ངི༌ ནང༌ང༌ ཡོད༌, ཁྱོ༌རང༌ང༌ སྐྱེ༌ཁན༌ ཉིས༌ཀོ༌ མ༌ནེ༌ མི༌ཐུན༌། ཅིག༌པོ༌ ཞན༌བོའེ༌ སང༌ མང༌ང༌ ཤེད༌ཅན༌ ཡོང༌ཨིན༌, ཆེའ༌བོའེ༌ ཆུ༌ངུན༌བོའ༌ ཞབ༌སྟོག༌ ཞུ༌ཨིན༌།"]], [["ཕྲུ༌གུ༌གུན༌ སྐྱེ༌ཅེས༌སི༌ ཏུས༌པོ༌ ལེབ༌བ༌ཅིག༌ ཁོའ༌ བུ༌ཚ༌ ཙག༌ཕྲུག༌ སྐྱེས༌།"]], [["གོ༌མ༌ སྐྱེ༌ཁན༌བོ༌ མར༌པོ༌ཞིག༌ ཡང༌ ཁོའེ༌ ཟུགས༌པོ༌ སྤུ༌ཅན༌ནི༌ ཀོས༌ལག༌ ཙོགས༌ ཡོད༌པིན༌, ཏེན༌ན༌བོའེ༌ཕིའ༌ ཁོའེ༌ མིང༌ང༌ ཨི༌སུ༌ ཏགས༌།"]], [["ཏེ༌སྟིང༌ནེ༌ ཁོའེ༌ ནོ༌ སྐྱེ༌ཁན༌བོའེ༌ ཨི༌སུའི༌ རྐང༌པའེ༌ སྟིང༌པའ༌ ཐམས༌ཏེ༌ ཡོད༌ པ༌སང༌ ཁོའེ༌ མིང༌ང༌ ཡ༌ཀོབ༌ ཏགས༌། ར༌བེ༌ཀའ༌ ཁོང༌གུན༌ སྐྱེ༌ ཟ༌ནེ༌ ཨི༌སཱག༌ག༌ ལོ༌ དྲུག༌ཅུ༌ ཆའད༌པིན༌།"]], [["བུ༌ཚ༌གུན༌ ལྡན༌ ཡང༌ ཨི༌སུ༌ ལིངས༌པ༌ ཁས༌པ༌ཞིག༌ གྱུར༌ ཡང༌ ཁོ༌ ཕི༌ལོག༌ག༌ ཆའ༌ ཐད༌ཁན༌ ཨིན༌ནའང༌ ཡ༌ཀོབ༌ ཉམ༌ཤུང༌ ནང༌ང༌ དུག༌ག༌ ཐད༌ཁན༌ ཡོད༌པིན༌།"]], [["ཨི༌སཱག༌གི༌ ཨི༌སུའ༌ མང༌ང༌ ཡ༌ཤ༌ ཅོའད༌པིན༌ ཅིའ༌ཟེར༌ན༌ ཁོ༌ ཨི༌སུའི༌ སད༌ཁན༌ནི༌ སེམས༌ཅན༌གུན༌ནི༌ ཤ༌ ཟའ༌ཅེས༌ལ༌ ཐད༌དད༌པིན༌ ཨིན༌ནའང༌ ར༌བེ༌ཀའེ༌ ཡ༌ཀོབ༌བ༌ ཡ༌ཤ༌ མང༌ང༌ ཅོའད༌པིན༌།"]], [["ཞག༌ཅིག༌ ཡ༌ཀོབ༌བི༌ ཐུག༌པ༌ སྐོལ༌ཨིན༌ ཡོད༌ ཟ༌ནེ༌ ཨི༌སུ༌ ལིངས༌ནེ༌ ལོགས༌ཏེ༌ ཡོངས༌ ཡང༌ ཁོ༌ མ༌སྲན༌ཏེ༌ སྟོགས༌ཏེ༌ ཡོད༌པིན༌།"]], [["ཁོའེ༌ ཡ༌ཀོབ༌བ༌ ཟེརས༌, \"ང༌ མ༌སྲན༌ཏེ༌ སྟོགས༌ས༌རག༌ ངའ༌ ཐུག༌པ༌ མར༌པོ༌ ཐུང༌ང༌ལ༌ ཏོང༌ངའང༌།\" ༼ཏེ༌བོའེ༌ཕིའ༌ ཁོའེ༌ མིང༌ང༌ ཨི༌དོམ༌ ཐོགས༌ ཀ༌བོའེ༌ དོན༌ མར༌པོ༌ ཨིན༌ནོག༌།༽"]], [["ཡ༌ཀོབ༌བི༌ ལན༌ཏངས༌, \"ཁྱོ༌རང༌ གོ༌མ༌ སྐྱེ༌ཁན༌ནི༌ ཐོབ༌ཏང༌བོ༌ ངའ༌ ཏང༌ན༌ ངའེ༌ འི༌བོ༌ ཁྱོ༌རང༌ང༌ ཏང༌ཨིན༌།\""]], [["ཨི༌སུའི༌ ཟེརས༌, \"ང༌ སྟོགས༌ཏེ༌ ཤི༌ཅེས༌རག༌, གོ༌སྐྱེས༌སི༌ ཐོབ༌ཏང༌ངི༌ ངའ༌ ཅི༌ ཕན༌ཐོགས༌ ཨིན༌?\""]], [["ཡ༌ཀོབ༌བི༌ ཟེརས༌, \"གོ༌མ༌ ནའ༌ ཁུར༌།\" ཏེ༌ནེ༌ ཨི༌སུའི༌ ནའ༌ ཁུར༌ཏེ༌ ཁོ༌རང༌ངི༌ གོ༌སྐྱེས༌སི༌ ཐོབ༌ཏང༌བོ༌ ཡ༌ཀོབ༌བ༌ ཙོངས༌།"]], [["ཏེ༌ནེ༌ ཡ༌ཀོབ༌བི༌ ཁོའ༌ ཏ༌གི༌ ཁ༌ཅིག༌ དང༌ སྲན༌མའེ༌ ཐུག༌པ༌ ཏངས༌པ༌ ཁོའེ༌ ཟོས༌ ཡང༌ ཐུངས༌། ཏེ༌ནེ༌ ལངས༌ཏེ༌ ཕི༌ལོག༌ག༌ སོང༌། ཏེན༌ན༌ཟུག༌གི༌ ཨི༌སུའི༌ ཁོ༌རང༌ངི༌ གོ༌སྐྱེས༌སི༌ ཐོབ༌ཏང༌བོའ༌ རིན༌མེད༌ ཐེས༌།"]]], [[["ཨབ༌ར༌ཧམ༌མི༌ ཏུས༌ལ༌ བྱུང༌ཁན༌ནི༌ མུ༌གེ༌ མན༌པ༌ ཡང༌ མུ༌གེ༌ཞིག༌ བྱུངས༌པ༌, ཨི༌སཱག༌ གེ༌རར༌ལ༌ ཕི༌ལིས༌ཏིའི༌ གྱལ༌པོ༌ ཨ༌བི༌མེ༌ལེག༌གི༌ཀ༌ སོང༌།"]], [["ཡ༌ཝ༌ ཨི༌སཱག༌ག༌ ཇལ༌ཏེ༌ མོལས༌, \"ཨི༌ཇིབ༌བི༌ ཡུལ༌ལ༌ མ༌ཆ༌, ངའེ༌ ལྟན༌ཅེས༌ཅན༌ནི༌ ས༌ཀྱད༌པོའེ༌ཀ༌ དུག༌།"]], [["ཏེ༌རུ༌ ཞན༌ཡུལ༌ལི༌ མི༌ཞིག༌ ཙོགས༌ལ༌ དུག༌ ཡང༌ ང༌ ཁྱོ༌རང༌ ཉམ༌པོ༌ དུགས༌ཏེ༌ ཁྱོ༌རང༌ང༌ ཅིན༌ལབས༌ ཏང༌ཨིན༌། ངའེ༌ ཁྱོ༌རང༌ ཡང༌ ཁྱོ༌རང༌ངི༌ པུར༌གྱུད༌གུན༌ལ༌ འི༌ ས༌ཀྱད༌ ཚང༌མ༌ ཏང༌ཨིན༌ ཡང༌ ངའེ༌ ཁྱོ༌རང༌ངི༌ ཨ༌བ༌ ཨབ༌ར༌ཧམ༌ ཉམ༌པོ༌ ནའ༌ ཁུར༌ཁན༌བོ༌ དྲན༌དྲའ༌ གྲུབ༌ཅུག༌ ཨིན༌།"]], [["ངའེ༌ ཁྱོ༌རང༌ངི༌ པུར༌གྱུད༌གུན༌ ནམ༌མི༌ སྐར༌མ༌ ཙོགས༌ ཕེལ༌ཅུགས༌ཏེ༌ ཁོང༌གུན༌ལ༌ འི༌ ས༌ཀྱད༌ ཚང༌མ༌ ཏང༌ཨིན༌ ཡང༌ ཁྱོ༌རང༌ངི༌ པུར༌གྱུད༌གུན༌ གྱུད༌ཏེ༌ གྱལ༌ཁམས༌ ཚང༌མ༌ལ༌ ཅིན༌ལབས༌ ཐོབ༌ཨིན༌"]], [["ཅིའ༌ཟེར༌ན༌ ཨབ༌ར༌ཧམ༌མི༌ ངའེ༌ ཁའ༌ཉན༌ཏེ༌ ངའེ༌ བཀའ༌ཁྲིམས༌, བཀའ༌རྒྱ༌ དང༌ ལབ༌ཞ༌ གུན༌ནི༌ཀ༌ གྲུལས༌།\""]], [["ཏེན༌ན༌བོའེ༌ཕིའ༌ ཨི༌སཱག༌ གེ༌རར༌རི༌ ནང༌ང༌ དུགས༌།"]], [["ཏེ༌རུ༌ ཡོད༌ཁན༌ནི༌ མི༌གུན༌ནི༌ ཁོའ༌ ཁོ༌རང༌ངི༌ ན༌མའེ༌ སྐོར༌ལ༌ ཏྲིའ༌ཅིག༌, ཁོའེ༌ ཟེརས༌, \"ཁོ༌ ངའེ༌ སྲིང༌མོ༌ ཨིན༌\" ཅིའ༌ཟེར༌ན༌ ར༌བེ༌ཀ༌ མའ༌ ལྡེ༌མོ༌ ཡོད༌ པ༌སང༌ ཁོའེ༌ ན༌མ༌ ཨིན༌ ཟེར༌ན༌ ཁོང༌གུན༌ནི༌ ར༌བེ༌ཀའེ༌ ཕིའ༌ ཁོ༌ སད༌སྲིད༌ཅེས༌ ཨིན༌ནོག༌ སམས༌ཏེ༌ ཇིགས༌།"]], [["ཨི༌སཱག༌ ཏེ༌རུ༌ དུག༌ཏེ༌ ཏུས༌ མང༌པོའེ༌ སྟིང༌ནེ༌ ཕི༌ལིས༌ཏིའི༌ གྱལ༌པོ༌ ཨ༌བི༌མེ༌ལེག༌གི༌ ཁོ༌རང༌ངི༌ ཀར༌ཁུང༌ནེ༌ ལྟའ༌ཅིག༌ ཁོའ༌ ཨི༌སཱག༌གི༌ ར༌བེ༌ཀ༌ ཅེས༌པ༌ ཅོ༌ཨིན༌ ཐོང༌།"]], [["ཨ༌བི༌མེ༌ལེག༌གི༌ ཨི༌སཱག༌ བོད༌ཏེ༌ ཁྱོང༌ཅུགས༌ ཡང༌ ཟེརས༌, \"ར༌བེ༌ཀ༌ ཁྱོ༌རང༌ངི༌ ན༌མ༌ ཨིན༌ཀྱག༌ ཏེ༌ནེ༌ ཁོ༌ ཁྱོ༌རང༌ངི༌ སྲིང༌མོ༌ ཨིན༌ ཅིའ༌ ཟེར༌པིན༌?\""], ["ཁོའེ༌ ལན༌ཏངས༌, \"ར༌བེ༌ཀའེ༌ ཕིའ༌ ཁྱོ༌ཞའེ༌ ང༌ སད༌སྲིད༌ཅེས༌ ཨིན༌ནོག༌ སམ༌།\""]], [["ཨ༌བི༌མེ༌ལེག༌གི༌ ཟེརས༌, \"ཁྱོ༌རང༌ངི༌ ང༌ཞའ༌ ཅི༌ ཅོས༌ཏེ༌ ཨིན༌? ང༌ཞའ༌ ཅིག༌གི༌ ཁྱོ༌རང༌ངི༌ ན༌མ༌ ཉམ༌པོ༌ ལུས༌བྲེལ༌ བོར༌ སྲིད༌ཅེས༌ ཨིན༌ནོག༌ ཡང༌ ཁྱོ༌རང༌ངི༌ ང༌ཞའ༌ གལ༌ཅན༌ གྱུར༌ཅུགས༌ཏེ༌ ཡོད༌གྲོ༌།\""]], [["ཏེ༌ནེ༌ ཨ༌བི༌མེ༌ལེག༌གི༌ མི༌ཚང༌མ༌ལ༌ སྤང༌པུད༌ཏེ༌ ཟེརས༌, \"འི༌ མི༌ དང༌ ཁོའེ༌ ན༌མའ༌ ངན༌པ༌ ཅོ༌ཁན༌གུན༌ སད༌ཨིན༌།\""]], [["ཏེ༌རུ༌ ཨི༌སཱག༌གི༌ སྟོན༌ཐོག༌ ཏབས༌ ཡང༌ ཏེན༌ན༌ ལོའེ༌ ནང༌ང༌ ཁོའེ༌ སྟོན༌ཐོག༌ ཏབ༌ཁན༌ནི༌ གྱ༌ལྡབ༌པོ༌ རྔས༌, ཅིའ༌ཟེར༌ན༌ ཡ༌ཝའེ༌ ཁོའ༌ ཅིན༌ལབས༌ སལས༌།"]], [["ཁོའེ༌ གྱུ༌ནོར༌གུན༌ གྱས༌ཨིན༌ སོང༌ཏེ༌ ཁོ༌ མའ༌ མི༌ ཆུག༌པོ༌ཞིག༌ གྱུར༌།"]], [["ཁོའ༌ ལུག༌ དང༌ བ༌ལང༌ངི༌ ཁྱུ༌ མང༌པོ༌ ཡང༌ ཡོག༌པོ༌ མང༌པོ༌ ཡོད༌ པ༌སང༌ ཕི༌ལིས༌ཏིའ༌པ༌གུན༌ ཁོའེ༌ཀ༌ ཚིག༌གད༌པིན༌།"]], [["ཏེན༌ན༌བོའེ༌ཕིའ༌ ཁོང༌གུན༌ནི༌ ཆུ༌དོང༌ ཚང༌མ༌ སྐངས༌ ཀ༌བོ༌ ཁོའེ༌ ཨ༌བ༌ ཨབ༌ར༌ཧམ༌མི༌ ཏུས༌ལ༌ ཁོའེ༌ ཡོག༌པོ༌གུན༌ནི༌ བྲུས༌ཏེ༌ ཨིན༌པིན༌།"]], [["ཏེ༌ནེ༌ ཨ༌བི༌མེ༌ལེག༌གི༌ ཨི༌སཱག༌ག༌ ཟེརས༌, \"ང༌ཞའེ༌ ཡུལ༌ནེ༌ བིང༌ཏེ༌ སོང༌ ཅིའ༌ཟེར༌ན༌ ཁྱོ༌རང༌ ང༌ཞ༌གུན༌ནི༌ སང༌ མང༌ང༌ ཤེད༌ཆེའ༌ གྱུར༌ཏེ༌ ཨིན༌ནོག༌།\""]], [["ཏེ༌ནེ༌ ཨི༌སཱག༌ ཏེ༌ ནས༌ས༌ནེ༌ བིང༌ཏེ༌ སོང༌ ཡང༌ གེ༌རར༌རི༌ ལུང༌པའེ༌ ནང༌ང༌ ཁོང༌གུན༌ ཀུར༌ ཙུགས༌ཏེ༌ དུགས༌།"]], [["ཁོའེ༌ ཁོ༌རང༌ངི༌ ཨ༌བ༌ ཨབ༌ར༌ཧམ༌མི༌ ཏུས༌ལ༌ བྲུས༌ཁན༌ནི༌ ཆུ༌དོང༌གུན༌ ཡང༌སྐྱར༌ བྲུས༌ ཀ༌བོ༌ ཨབ༌ར༌ཧམ༌ ཀྲོངས༌ཏེ༌ སྟིང༌ནེ༌ ཕི༌ལིས༌ཏིའ༌པ༌གུན༌ནི༌ སྐངས༌ཏེ༌ ཨིན༌པིན༌། ཨི༌སཱག༌གི༌ ཆུ༌དོང༌གུན༌ལ༌ ཁོའེ༌ ཨ༌བའེ༌ ཏགས༌ཁན༌ནི༌ ཏེན༌ན༌ མིང༌གུན༌ ཏགས༌།"]], [["ཨི༌སཱག༌གི༌ ཡོག༌པོ༌གུན༌ནི༌ ལུང༌པའེ༌ ནང༌ང༌ ཆུ༌དོང༌ སོ༌མ༌ བྲུས༌པ༌ ཆུ༌ ལག༌མོ༌ བིང༌།"]], [["གེ༌རར༌པའེ༌ ལུག༌རྫི༌གུན༌ནི༌ ཨི༌སཱག༌གི༌ ལུག༌རྫི༌གུན༌ལ༌ ཛིང༌མོ༌ ཏངས༌ཏེ༌ ཟེརས༌, \"འི༌ ཆུ༌བོ༌ ང༌ཞའེ༌ ཨིན༌།\" ཏེ༌བོའེ༌ཕིའ༌ ཨི༌སཱག༌གི༌ ཏེ༌ ཆུ༌དོང༌བོའ༌, ཨེ༌སག༌ ཡང༌ན༌ ཛིང༌མོ༌ ཟེར༌ཏེ༌ མིང༌ ཏགས༌།"]], [["ཨི༌སཱག༌གི༌ ཡོག༌པོ༌གུན༌ནི༌ ཡང༌ ཆུ༌དོང༌ཞིག༌ བྲུས༌ ཡང༌ ཏེ༌བོའེ༌ ཕིའང༌ ཛིང༌མོ༌ སོང༌པ༌ ཁོའེ༌ ཏེ༌བོའ༌ \"སིཏ༌ནཧ༌ ཡང༌ན༌ གྱབ༌གལ༌\" ཟེར༌ཏེ༌ མིང༌ ཏགས༌།"]], [["ཁོ༌ ཏེ༌ཀ༌ནེ༌ ཐག༌རིང༌ང༌ སོང༌ཏེ༌ ཡང༌ ཆུ༌དོང༌ཞིག༌ བྲུས༌། ཏེ༌བོའེ༌ ཕིའ༌ ཅའང༌ ཟེར༌ལེན༌ མ༌སོང༌ པ༌སང༌ ཁོའེ༌ ཏེ༌བོའ༌ རེ༌ཧོ༌བོཐ༌ ཟེར༌ཏེ༌ མིང༌ ཏགས༌ ཡང༌ ཁོའེ༌ ཟེརས༌, \"ཏ༌ ཡ༌ཝའེ༌ ང༌དང༌གུན༌ལ༌ དུག༌ཅེས༌སི༌ ཕིའ༌ ས༌ཀྱད༌ ཕལ༌ཅན༌ སལ༌ཏེ༌ ཨིན༌ནོག༌ ཡང༌ ང༌དང༌གུན༌ འི༌ ནས༌སའེ༌ ནང༌ང༌ གྱས༌ཨིན༌།\""]], [["ཏེ༌ཀ༌ནེ༌ བིང༌ཏེ༌ ཨི༌སཱག༌ བེར༌ཤེ༌བ༌ ཟེར༌ཁན༌ནི༌ ནས༌སའ༌ སོང༌།"]], [["ཏེ༌ ཚན༌བོའ༌ ཁོའ༌ ཡ༌ཝའ༌ ཇལ༌ཏེ༌ མོལས༌, \"ང༌ ནི༌ ཁྱོ༌རང༌ངི༌ ཨ༌བ༌ ཨབ༌ར༌ཧམ༌མི༌ དཀོན༌མཆོག༌ ཨིན༌; ཇིགས༌ མ༌ཇིགས༌; ང༌ ཁྱོ༌རང༌ ཉམ༌པོ༌ ཡོད༌། ངའེ༌ ཁྱོ༌རང༌ང༌ ཅིན༌ལབས༌ ཏངས༌ཏེ༌ ངའེ༌ ཡོག༌པོ༌ ཨབ༌ར༌ཧམ༌མི༌ ཏོན༌ལ༌ ཁྱོ༌རང༌ངི༌ པུར༌གྱུད༌ མང༌པོ༌ གྱས༌ཅུག༌ཨིན༌།"]], [["ཏེ༌རུ༌ ཨི༌སཱག༌གི༌ ཆོད༌ཁྲི༌ རྩིགས༌ཏེ༌ ཡ༌ཝའ༌ ཅོལས༌། ཏེ༌རུ༌ ཁོའེ༌ ཁོ༌རང༌ངི༌ ཀུར༌བོ༌ ཙུགས༌ ཡང༌ ཁོའེ༌ ཡོག༌པོ༌གུན༌ནི༌ ཆུ༌དོང༌ བྲུས༌།"]], [["ཨ༌བི༌མེ༌ལེག༌ གེ༌རར༌ནེ༌ ཁོ༌རང༌ངི༌ ལབ༌སྟོན༌པ༌ ཨ༌ཧུ༌ཟཐ༌ དང༌ ཁོའེ༌ མག༌མིའི༌ སྤོན༌བོ༌ ཕི༌ཀོལ༌ ཁྲིད༌ཏེ༌ ཨི༌སཱག༌ ཡོད༌ས༌ ཡོངས༌།"]], [["ཨི༌སཱག༌གི༌ ཁོང༌གུན༌ལ༌ ཏྲིས༌, \"ཅི༌ཕིའ༌ ཁྱོ༌ཞ༌གུན༌ ང༌ ཡོད༌ས༌ ཡོངས༌པིན༌? ཁྱོ༌རང༌གུན༌ནི༌ ང༌ ནཕ༌རད༌ ཅོས༌ཏེ༌ ཁྱོ༌ཞའེ༌ ཡུལ༌ནེ༌ ཕིངས༌ཏེ༌ ཏངས༌།\""]], [["ཁོང༌གུན༌ནི༌ ལན༌ཏངས༌, \"ང༌ཞའ༌ གྱུས༌སོང༌ ཡ༌ཝའ༌ ཁྱོ༌རང༌ ཉམ༌པོ༌ ཡོད༌ཏེ༌ ཨིན༌ནོག༌ ཏེ༌བོའེ༌ཕིའ༌ ང༌དང༌གུན༌ནི༌ པར༌ལ༌ ཆད༌དོན༌ ཡོང༌གོས༌། ཇུ༌ཇུ༌ ང༌ཞའ༌ ཉམ༌པོ༌ ཆད༌དོན༌ཞིག༌ ཅོས༌།"]], [["ཁྱོ༌རང༌ངི༌ ང༌ཞའ༌ ནོད༌སྐྱལ༌ ཏང༌ མ༌གོས༌, ཀ༌ཟུག༌ ང༌ཞའེ༌ ཁྱོ༌རང༌ང༌ གྱལ༌ལ༌ ཅོས༌ཏེ༌ ནོད༌ མ༌སྐྱལ༌ལ༌ ཁྱོ༌རང༌ ཞི༌དེ༌ ཉམ༌པོ༌ ཆ༌ཅུགས༌པིན༌། ཏ༌ ཡ༌ཝའེ༌ ཁྱོ༌རང༌ང༌ ཅིན༌ལབས༌ སལ༌ཏེ༌ ཨིན༌ནོག༌།"]], [["ཏེ༌ནེ༌ ཨི༌སཱག༌གི༌ ཁོང༌གུན༌ནི༌ ཕིའ༌ དོན༌ཏང༌ གྲལ༌གྲིག༌ ཅོས༌ ཡང༌ ཁོང༌གུན༌ ཟོས༌ཏེ༌ ཐུངས༌ཏེ༌ ཐད༌པོ༌ ཅོས༌།"]], [["ཐོ༌རེ༌ཟུག༌པོ༌ ང༌མོ༌ནེ༌ ཁོང༌གུན༌ནི༌ ཅིག༌ དང༌ ཅིག༌ག༌ ནོད༌སྐྱལ༌ མི༌ཏང༌ཅེས༌སི༌ ནའ༌ ཁུརས༌། ཏེ༌ནེ༌ ཨི༌སཱག༌གི༌ ཁོང༌གུན༌ ཞི༌དེ༌ ཉམ༌པོ༌ ལོགས༌ཏེ༌ ལམ༌ཅུགས༌།"]], [["ཏེན༌ན༌ ཞག༌ག༌ ཨི༌སཱག༌གི༌ ཡོག༌པོ༌གུན༌ ཡོངས༌ཏེ༌ ཁོའ༌ ཤདས༌, \"ང༌ཞའ༌ ཆུ༌དོང༌ བྲུས༌ཏེ༌ ཆུ༌ ཐོབས༌།\""]], [["ཁོའེ༌ ཏེ༌ ཆུ༌དོང༌བོའ༌ ཤི༌བཧ༌ ཡང༌ན༌ དམ༌ཆའ༌ ཟེར༌ཏེ༌ མིང༌ ཏགས༌ ཡང༌ ཏེན༌ན༌ ནས༌ས༌བོའ༌ དག༌སའང༌ བེར༌ཤེ༌བ༌ གྲོང༌ཁྱེར༌ ཟེར༌ར༌ནོག༌།"]], [["ཨི༌སུའ༌ ལོ༌ ཞིབ༌ཅུ༌ ཆའ༌ཅིག༌ ཁོའེ༌ ཧེད༌པ༌ བེ༌རི༌ བུ༌མོ༌ ཡུ༌གྲིད༌ དང༌ ཨི༌ལོན༌ནི༌ བུ༌མོ༌ བེས༌མེད༌ གུན༌ ཉམ༌པོ༌ བག༌སྟོན༌ ཅོས༌།"]], [["ཨི༌སུའི༌ ན༌མ༌གུན༌ནི༌ ཨི༌སཱག༌ དང༌ ར༌བེ༌ཀའེ༌ མི༌ཚེ༌ ནང༌ང༌ རྡུག༌ངལ༌ ཁྱོངས༌།"]]], [[["ཨི༌སཱག༌ སྒས༌ ཡང༌ ཁོའེ༌ མིག༌ནེའང༌ ཐོང༌ང༌ མེད༌པིན༌, ཏེ༌ཏུས༌ལ༌ ཁོའེ༌ ཁོ༌རང༌ངི༌ བུ༌ཚ༌ ཆེན༌མོ༌ ཨི༌སུའ༌ བོད༌ཏེ༌ ཟེརས༌, \"ངའེ༌ བུ༌ཚ༌།\""], ["ཁོའེ༌ ལན༌ཏངས༌, \"ཧ༌ ཨ༌བ༌ལེ༌།\""]], [["ཨི༌སཱག༌གི༌ ཟེརས༌, \"ལྟོས༌སའང༌ ང༌ སྒས༌ཏེ༌ ཨིན༌ནོག༌ ཡང༌ ནམ༌ ཤི༌ཨིན༌ གྱུས༌མེད༌།"]], [["ཏེ༌བོའེ༌ཕིའ༌ ཁྱོ༌རང༌ ཞུ༌ དང༌ དའ༌ ཁུར༌ཏེ༌ ལིངས༌ལ༌ སོང༌ ཡང༌ ངའེ༌ ཕིའ༌ སེམས༌ཅན༌ཞིག༌ སད༌ཏེ༌"]], [["ང༌ ཐད༌ཁན༌ནི༌ ཞིམ༌པོ༌ ཁར༌ཇི༌ སྐོལ༌ཏེ༌ ངའ༌ ཟའ༌ཅེས༌ལ༌ ཁྱོང༌། ཏེ༌བོ༌ ཟོས༌ཏེ༌ ངའེ༌ ང༌ ཤིའི༌ སང༌ སྔུན༌ལ༌ ཁྱོ༌རང༌ང༌ ཅིན༌ལབས༌ ཏང༌ཨིན༌།\""]], [["ཨི༌སཱག༌གི༌ ཨི༌སུའ༌ ཏེ༌གུན༌ ཟེར༌ ཟ༌ནེ༌, ར༌བེ༌ཀ༌ ཉན༌ཏེ༌ ཡོད༌པིན༌། ཏེ༌ནེ༌ ཨི༌སུ༌ སེམས༌ཅན༌ སད༌ཏེ༌ ཁྱོང༌ང༌ ལིངས༌ལ༌ ཆའ༌ཅིག༌,"]], [["ར༌བེ༌ཀའེ༌ ཁོ༌རང༌ངི༌ བུ༌ཚ༌ ཡ༌ཀོབ༌བ༌ ཟེརས༌, \"ཉོ༌ནའང༌, ངའེ༌ ཁྱོ༌རང༌ངི༌ ཨ༌བའེ༌ ཨི༌སུ༌ ཟེར༌ཨིན༌ ཚོར༌,"]], [["'ངའེ༌ ཕིའ༌ སེམས༌ཅན༌ཞིག༌ སད༌ཏེ༌ ང༌ ཐད༌ཁན༌ནི༌ ཞིམ༌པོ༌ ཁར༌ཇི༌ སྐོལ༌ཏེ༌ ཁྱོང༌ ཏེ༌ནེ༌ ངའེ༌ ང༌ ཤིའི༌ སང༌ སྔུན༌ལ༌ ཡ༌ཝའེ༌ སྐུན༌དུན༌ལ༌ ཁྱོ༌རང༌ང༌ ཅིན༌ལབས༌ ཏང༌ཨིན༌།'"]], [["ཏ༌ ངའེ༌ བུ༌ཚ༌, ངའེ༌ ཁའ༌ཉན༌ཏེ༌ ངའེ༌ ཟེར༌ཁན༌བོ༌ ཅོས༌།"]], [["ངའ༌ ཁྱོ༌རང༌ངི༌ ཨ༌བ༌ ཐད༌ཁན༌ནི༌ ཞིམ༌པོ༌ ཁར༌ཇི༌ སྐོལ༌ཉན༌ཅེས༌ལ༌ ཁྱོ༌རང༌ ར༌མའེ༌ ཁྱུའི༌ ཕྲོའ༌ སོང༌ཏེ༌ རི༌གུ༌ ཆུ༌ངུན༌ གྱལ༌ལ༌ ཉིས༌ སད༌ཏེ༌ ཁྱོང༌།"]], [["ཏེ༌ནེ༌ ཨ༌བའེ༌ ཁྱོ༌རང༌ང༌ ཤི༌ སང༌ སྔུན༌ལ༌ ཅིན༌ལབས༌ ཏང༌ཅེས༌ལ༌ ཁྱོ༌རང༌ངི༌ ཏེ༌བོ༌ ཁོང༌ང༌ ཟའ༌ཅེས༌ལ༌ ཁྱེར༌།\""]], [["ཨིན༌ནའང༌ ཡ༌ཀོབ༌བི༌ ཁོ༌རང༌ངི༌ ཨ༌མ༌ ཟེརས༌, \"ཨི༌སུའི༌ ཟུགས༌པོ༌ སྤུན༌ཇན༌ ཡང༌ ངའ༌ སྤུ༌ མེད༌ཁན༌བོ༌ ཉེ༌རང༌ང༌ གྱུས༌ཨིན༌ནོག༌།"]], [["ཨ༌བའེ༌ ངའ༌ ལག༌པ༌ རྩེ༌ན༌ ངའེ༌ ཁོང༌ང༌ གོབ༌སྐོར༌ ཏང༌ཁན༌བོ༌ ཧ༌གོ༌ཏེ༌ ངའེ༌ ང༌རང༌ངི༌ཀ༌ ཅིན༌ལབས༌སི༌ ཚབས༌ལ༌ ངན༌ ཁྱོང༌ཨིན༌།\""]], [["ཁོའེ༌ ཨ༌མའེ༌ ཟེརས༌, \"ངའེ༌ བུ༌ཚ༌, ཁྱོ༌རང༌ང༌ ཏང༌ཁན༌ནི༌ ངན༌, ངའེ༌ཀ༌ བབས༌ཤིག༌། སོང༌ཏེ༌ ངའེ༌ ཟེར༌ཁན༌བོ༌ ཅོས༌།"]], [["ཏེ༌ནེ༌ ཁོ༌ སོང༌ ཡང༌ རི༌གུ༌གུན༌ནི༌ ཤ༌ ཁྱོངས༌ཏེ༌ ཨ༌མའ༌ ཏངས༌ ཡང༌ ཨ༌མའེ༌ ཨ༌བ༌ ཐད༌ཁན༌ནི༌ ཞིམ༌པོ༌ ཁར༌ཇི༌ སྐོལས༌།"]], [["ཏེ༌ནེ༌ ར༌བེ༌ཀའེ༌ ཁང༌པའེ༌ ནང༌ང༌ ཡོད༌ཁན༌ནི༌ ཨི༌སུའི༌ ཀོས༌ གྱལ༌ཤོག༌པོ༌ ཁྱོངས༌ཏེ༌ ཡ༌ཀོབ༌བ༌ སྐོནས༌།"]], [["ཡང༌ ཁོའེ༌ ལག༌པ༌ དང༌ ཇིང༌བ༌ རི༌གུའི༌ པགས༌པ༌ ཀབས༌།"]], [["ཏེ༌ནེ༌ ཡ༌ཀོབ༌བི༌ ལག༌ག༌ ཁར༌ཇི༌ སྐོལ༌ཁན༌ ཞིམ༌པོ༌ དང༌ ཏ༌གི༌ ཏངས༌།"]], [["ཡ༌ཀོབ༌ ཁོ༌རང༌ངི༌ ཨ༌བ༌ ཡོད༌ས༌ སོང༌ཏེ༌ ཟེརས༌, \"ཨ༌བ༌ལེ༌།\""], ["ཨ༌བའེ༌ ཟེརས༌, \"ང༌ འི༌ཀ༌ནེ༌ ཡོད༌། ངའེ༌ བུ༌ཚ༌གུན༌ནི༌ ནང༌ནེ༌ ཀ༌བོ༌ ཨིན༌?\""]], [["ཡ༌ཀོབ༌བི༌ ལན༌ཏངས༌ \"ང༌ ཉེ༌རང༌ངི༌ གོ༌སྐྱེས༌ བུ༌ཚ༌ ཨི༌སུ༌ ཨིན༌ལེ༌། ངའེ༌ ཉེ༌རང༌ངི༌ ཟེར༌ཁན༌ ནང༌ཞིན༌ ཅོས༌པིན༌། ཏ༌ ཞུགས༌ཏེ༌ ངའེ༌ སྐོལ༌ཁན༌ནི༌ ཤ༌ དོན༌ན༌ ཛད༌། ཏེ༌ནེ༌ ཉེ༌རང༌ངི༌ ངའ༌ ཅིན༌ལབས༌ སལ༌ ཉན༌ཨིན༌\""]], [["ཨི༌སཱག༌གི༌ བུ༌ཚའ༌ ཏྲིས༌, \"ངའེ༌ བུ༌ཚ༌, ཁྱོ༌རང༌ང༌ འི༌ཟུག༌ གྱོགས༌པ༌ ཏེ༌བོ༌ ཀ༌ཟུག༌གི༌ ཐོབ༌?\""], ["ཡ༌ཀོབ༌བི༌ ལན༌ཏངས༌, \"ཡ༌ཝ༌ ཉེ༌རང༌ངི༌ དཀོན༌མཆོག༌གི༌ ཏེ༌བོ༌ ཐོབ༌ཅེས༌སི༌ ནང༌ང༌ ངའ༌ རོགས༌ ཛདས༌།\""]], [["ཨི༌སཱག༌གི༌ ཡ༌ཀོབ༌བ༌ ཟེརས༌, \"ངའེ༌ བུ༌ཚ༌, ཁྱོ༌རང༌ དེན༌བའ༌ ཨི༌སུ༌ ཨིན༌ན༌ མན༌ ལག༌པ༌ རྩེས༌ཏེ༌ ཉུག༌ཅེས༌ལ༌ ངའེ༌ དུན༌ལ༌ ཡོང༌།\""]], [["ཡ༌ཀོབ༌ ཁོ༌རང༌ངི༌ ཨ༌བའེ༌ དུན༌ལ༌ སོང༌ ཡང༌ ཨི༌སཱག༌གི༌ ཉུགས༌ཏེ༌ ཟེརས༌, \"ཁྱོ༌རང༌ངི༌ སྐད༌ ཡ༌ཀོབ༌ ཙོགས༌ ཨིན༌ནའང༌ ལག༌པ༌ ཨི༌སུའི༌ ཙོགས༌ རག༌།\""]], [["ཁོའེ༌ ལག༌པ༌ ཨི༌སུའི༌ ལག༌པ༌ ཙོགས༌ སྤུན༌ཇན༌ ཡོད༌ པ༌སང༌ ཨི༌སཱག༌ག༌ ཡ༌ཀོབ༌ ཨིན༌ཁན༌བོ༌ མ༌ཤེས༌ ཡང༌ ཁོའེ༌ ཁོའ༌ ཅིན༌ལབས༌ ཏང༌ཀི༌ ཡོད༌པིན༌།"]], [["ཨིན༌ནའང༌ ཡང༌སྐྱར༌ ཏྲིས༌, \"ཁྱོ༌རང༌ དེན༌བའ༌ ཨི༌སུ༌ ཨིན༌ན༌?\""], ["ཁོའེ༌ ལན༌ཏངས༌, \"ང༌ ཨིན༌ལེ༌།\""]], [["ཨི༌སཱག༌གི༌ ཟེརས༌, \"སྐོལ༌ཁན༌ནི༌ ཤ༌ ངའེ༌ དུན༌ལ༌ ཁྱོང༌, ཏེ༌བོ༌ ཟོས༌ཏེ༌ ངའེ༌ ཁྱོ༌རང༌ང༌ ཅིན༌ལབས༌ ཏང༌ཨིན༌།\" ཡ༌ཀོབ༌བི༌ ཁྱོངས༌པ༌ ཁོ༌ ཟོས༌ ཡང༌ རྒུན༌ཆང༌ ཁྱོང༌ཁན༌བོའང༌ ཐུངས༌།"]], [["ཏེ༌ནེ༌ ཨ༌བའེ༌ ཁོའ༌ ཟེརས༌, \"བུ༌ཚ༌ དུན༌ལ༌ ཡོང༌ཏེ༌ ངའ༌ པུག༌ཏོང༌།\""]], [["ཁོ༌ ཡོངས༌ཏེ༌ ཁོའ༌ པུག༌ ཏང༌ང༌ཅིག༌ ཨི༌སཱག༌གི༌ ཁོའེ༌ ཀོས༌ལག༌ག༌ ནུམས༌ཏེ༌ ཏན༌ཏན༌ ཅོས༌, ཏེ༌ནེ༌ ཁོའེ༌ ཁོའ༌ ཅིན༌ལབས༌ ཏངས༌ཏེ༌ ཟེརས༌,"], ["\"ངའེ༌ བུ༌ཚའེ༌ ཏྲི༌མ༌ ཞིང༌ངི༌ ཏྲི༌མ༌ ཙོགས༌"], ["ཀ༌བོའ༌ ཡ༌ཝའེ༌ ཅིན༌ལབས༌ སལ༌ཏེ༌ ཨིན༌།"]], [["དཀོན༌མཆོག༌གི༌ ཁྱོ༌རང༌ང༌ ནམ༌ཁའེ༌ ཆུ༌ སལ༌ཏེ༌"], ["ཁྱོ༌རང༌ངི༌ ཞིང༌ང༌ སྟོན༌ཐོག༌ གྱལ༌ལ༌ སྨིན༌ཤིག༌།"], ["ཁྱོ༌རང༌ང༌ གྲུ༌ དང༌ རྒུན༌ཆང༌ མ༌ མང༌པོ༌ སལ༌ཤིག༌།"]], [["གྱལ༌ཁམས༌གུན༌ནི༌ ཁྱོ༌རང༌ང༌ ཞབ༌སྟོག༌ ཞུ༌ཅུག༌ག༌ ཛད༌ཤིག༌"], ["ཡང༌ མི༌གུན༌ནི༌ ཁྱོ༌རང༌ང༌ ཀུས༌པ༌ ཅོ༌ཅུག༌ག༌ ཛད༌ཤིག༌།"], ["ཁྱོ༌རང༌ ཁྱོ༌རང༌ངི༌ ཨ༌ཅོ༌ནོ༌གུན༌ནི༌ སྤོན༌བོ༌ གྱུར༌ཅུག༌ག༌ ཛད༌ཤིག༌།"], ["ཁྱོ༌རང༌ངི༌ ཨ༌མའེ༌ བུ༌ཚ༌གུན༌ལ༌ ཁྱོ༌རང༌ངི༌ དུན༌ལ༌ གོ༌ སྒུ༌ཅུག༌ག༌ ཛད༌ཤིག༌"], ["ཁྱོ༌རང༌ང༌ ངན༌ ཏབ༌ཁན༌གུན༌ལ༌ ངན༌ ཕོག༌ཤིག༌།"], ["ཡང༌ ཁྱོ༌རང༌ང༌ ཅིན༌ལབས༌ ཏང༌ཁན༌གུན༌ལ༌ ཅིན༌ལབས༌ ཐོབ༌ཤིག༌།\""]], [["ཨི༌སཱག༌གི༌ ཅིན༌ལབས༌ ཏང༌ ཚར༌ཏེ༌ ཨ༌བ༌ ཡོད༌ས༌ནེ༌ ཡ༌ཀོབ༌ ཅབ༌ བིངས༌ཏེ༌ ཆའ༌ཅིག༌ ཁོའེ༌ ཨ༌ཅོ༌ ཨི༌སུ༌ ལིངས༌ནེ༌ ལོགས༌ཏེ༌ ལེབ༌།"]], [["ཁོའེང༌ ཞིམ༌པོ༌ ཁར༌ཇི༌ སྐོལས༌ཏེ༌ ཨ༌བ༌ ཁྱེརས༌, ཡང༌ ཟེརས༌, \"ཨ༌བ༌ལེ༌ ཞངས༌ཏེ༌ ངའ༌ ཅིན༌ལབས༌ སལ༌ཅེས༌སི༌ ཕིའ༌ ངའེ༌ སྐོལ༌ཁན༌ནི༌ ཁར༌ཇི༌ དོན༌ནའང༌།\""]], [["ཨི༌སཱག༌གི༌ ཁོའ༌ ཏྲིས༌, \"ཁྱོ༌རང༌ སུ༌ ཨིན༌?\""], ["ཁོའེ༌ ལན༌ཏངས༌, \"ཉེ༌རང༌ངི༌ བུ༌ཚ༌ ཆེན༌མོ༌ ཨི༌སུ༌ ཨིན༌ལེ༌།\""]], [["ཨི༌སཱག༌ དར༌ཨིན༌ ཏྲིས༌, \"ཏེ༌ནེ༌ སེམས༌ཅན༌ སད༌ཏེ༌ ངའ༌ ཟའ༌ལ༌ ཁྱོང༌ཁན༌བོ༌ སུ༌ ཨིན༌ནོག༌? ཁྱོ༌རང༌ ཡོང༌ངི༌ སང༌ སྔུན༌ལ༌ ཏེ༌བོ༌ ཟོས༌ཏེ༌ ངའེ༌ ཁོའ༌ ང༌རང༌ངི༌ ཅིན༌ལབས༌པོ༌ ཏངས༌པིན༌, ཡང༌ ཏེ༌བོ༌ ཁོ༌ ཉམ༌པོ༌ ལུས༌གོས༌།\""]], [["ཏེ༌བོ༌ ཚོར༌ར༌ཅིག༌ ཨི༌སུའི༌ སྲན༌ཏྲེ༌ ཀུ༌ཅོ༌ ཏངས༌ཏེ༌ ཟེརས༌, \"ཨ༌བ༌ལེ༌ ངའང༌ ཉེ༌རང༌ངི༌ ཅིན༌ལབས༌པོ༌ སལ༌ལའང༌།\""]], [["ཨི༌སཱག༌གི༌ ལན༌ཏངས༌, \"ཁྱོ༌རང༌ངི༌ ནོ༌ ཡོངས༌ ཡང༌ ངའ༌ གོབ༌སྐོར༌ཏེ༌ ཁྱོ༌རང༌ངི༌ ཅིན༌ལབས༌པོ༌ ཁྱེརས༌།\""]], [["ཨི༌སུ༌ ཟེརས༌, \"ཁོའེ༌ མིང༌ང༌ ཡ༌ཀོབ༌ ཤེས༌ཏེ༌ ཏགས༌ཏེ༌ ཨིན༌ནོག༌ ཅིའ༌ཟེར༌ན༌ ཁོའེ༌ ལན༌ ཉིས༌ ངའ༌ གོབ༌སྐོརས༌། གོ༌མ༌ ངའེ༌ གོས༌ སྐྱེས༌སི༌ ཐོབ༌ཏང༌ ཡང༌ དག༌ས༌ ཉེ༌རང༌ངི༌ ངའ༌ སལ༌ཅེས༌ཅན༌ནི༌ ཅིན༌ལབས༌པོ༌, ཅི༌ ཉེ༌རང༌ངི༌ ངའེ༌ ཕིའ༌ ཅིན༌ལབས༌ ཉུ༌ངུན༌ཞིག༌གའང༌ སྲིས༌ཏེ༌ མ༌བོར༌པིན༌ན༌?\""]], [["ཨི༌སཱག༌གི༌ ལན༌ཏངས༌, \"ངའེ༌ ཁོ༌ ཁྱོ༌རང༌ངི༌ཀ༌ སྤོན༌བོ༌ ཅོ༌ཚར༌ ཡང༌ ཁོའེ༌ ཉེན༌གྲུང༌ ཚང༌མ༌ ཁོའ༌ ཞབས༌ཏོག༌ ཅོ༌ཅེས༌ལ༌ ཏངས༌པིན༌། ངའེ༌ ཁོའ༌ གྲུ༌ དང༌ རྒུན༌ཆང༌ མང༌པོའེ༌ ཅིན༌ལབས༌ ཏང༌ཚར༌། ཏ༌ ཁྱོ༌རང༌ང༌ ཏང༌ཅེས༌ ངའ༌ ཅའང༌ ལུས༌ཏེ༌ མེད༌, བུ༌ཚ༌།\""]], [["ཨི༌སུའི༌ ཁོ༌རང༌ངི༌ ཨ༌བ༌ ཟེརས༌, \"ཉེ༌རང༌ང༌ ཅིན༌ལབས༌ ཅིག༌ཅིག༌ མ༌ནེ༌ མེད༌ད༌? ངའང༌ ཅིན༌ལབས༌ སལ༌ལའང༌ ཨ༌བ༌ལེ༌།\" ཏེ༌ནེ༌ ཨི༌སུ༌ སྲན༌ཏྲེ༌ ངུས༌།"]], [["ཏེ༌ནེ༌ ཁོའེ༌ ཨ༌བ༌ ཨི༌སཱག༌གི༌ ཟེརས༌,"], ["\"ཁྱོ༌རང༌ ཚུག༌སའེ༌ ནས༌སའེ༌ ས༌"], ["ཞིང༌ བད༌ཅེས༌ལ༌ སྟོབས༌ཅན༌ གྱལ༌ལ༌ མི༌ཡོང༌"], ["ཡང༌ ནམ༌ཁའ༌ནེ༌ ཆུ༌ མི༌བབས༌།"]], [["ཁྱོ༌རང༌ངི༌ ར༌འི༌ ཀོལ༌ཏེ༌ མི༌ཚེ༌ ཕུད༌ཨིན༌,"], ["ཡང༌ ཁྱོ༌རང༌ངི༌ ཁྱོ༌རང༌ངི༌ ནོའེ༌ ཞབ༌སྟོག༌ ཞུ༌ཨིན༌།"], ["ཨིན༌ནའང༌ ཁྱོ༌རང༌ངི༌ ཁོའེ༌ གྱབ༌གལ༌ ཅོ༌ཅེས༌ ཐག༌ཅད༌ད༌ཅིག༌,"], ["ཁྱོ༌རང༌ ཁོའེ༌ ཝང༌ངི༌ ཡོག༌ག༌ མ༌དུག༌ག༌ རང༌ཝང༌ ལེན༌ཨིན༌།"]], [["ཨ༌བའེ༌ ཡ༌ཀོབ༌བ༌ ཅིན༌ལབས༌ ཏང༌ཅེས༌པོའེ༌ ཨི༌སུའི༌ ཡ༌ཀོབ༌བ༌ ནཕ༌རད༌ ཅོའད༌པིན༌། ཁོའེ༌ ཁོ༌རང༌ང༌ ཟེརས༌, \"ཨ༌བ༌ ཤིའ༌ཅིག༌, ཉ༌ངན༌ ཅོས༌ཏེ༌ སྟིང༌ནེ༌, ངའེ༌ ཡ༌ཀོབ༌ སད༌ཨིན༌།\""]], [["ཨིན༌ནའང༌ ར༌བེ༌ཀ༌ ཨི༌སུའི༌ ཟེར༌ཁན༌བོ༌ ཚོར༌པ༌ ཁོའེ༌ ཡ༌ཀོབ༌བ༌ བོད༌ཏེ༌ ཟེརས༌, \"ཉོན༌ ཁྱོ༌རང༌ངི༌ ཨ༌ཅོ༌ ཨི༌སུའི༌ ཁྱོ༌རང༌ སད༌ཅེས༌སི༌ ཐབས༌ལྡིང༌ དུག༌།"]], [["ཏ༌ བུ༌ཚ༌, ངའེ༌ ཅོས༌ ཟེར༌ཅེས༌པོ༌ ཅོས༌, དག༌ས༌རང༌ ཧ༌རན༌ནི༌ ནང༌ང༌ ངའེ༌ མིང༌བོ༌ ལ༌བན༌ ཡོད༌ས༌ ཤོར༌ཏེ༌ སོང༌།"]], [["ཡང༌ ཁྱོ༌རང༌ངི༌ ཨ༌ཅོའེ༌ སྲོ༌ ཞུ༌ཞུ༌ ཚག༌པ༌ ཁོ༌ ཉམ༌པོ༌ དུག༌།"]], [["ཁྱོ༌རང༌ངི༌ ཅོས༌ཁན༌གུན༌ ཞེད༌ཏེ༌ ཁོའེ༌ སྲོ༌ མེད༌ཁན༌ ཆའ༌ཅིག༌, ངའེ༌ ཁྱོ༌རང༌ང༌ ལོགས༌ཏེ༌ ཡོང༌ཅེས༌ལ༌ ལོན༌ ཀལ༌ཨིན༌། ངའེ༌ བུ༌ཚ༌ ཉིས༌ཀ༌ ཞག༌ ཅིག༌གི༌ ནང༌ང༌ ཅིའ༌ སྐྱལ༌གོས༌?\""]], [["ར༌བེ༌ཀའེ༌ ཨི༌སཱག༌ག༌ ཟེརས༌, \"ངའ༌ ཨི༌སུའི༌ ཧེད༌པ༌ ན༌མ༌གུན༌ ཉམ༌པོ༌ ངལ༌ཏེ༌ རག༌, ཡ༌ཀོབ༌བིའང༌ ཧེད༌པ༌ བུ༌མོ༌ ཉམ༌པོ༌ ན༌མ༌ ཅོ༌ན༌ ངའ༌ སོན༌ཏེའ༌ ལུས༌ཏེ༌ ཅི༌ ཕན༌།\""]]], [[["ཏེ༌ནེ༌ ཨི༌སཱག༌གི༌ ཡ༌ཀབ༌བ༌ བོད༌ཏེ༌ ཅིན༌ལབས༌ ཏངས༌ ཡང༌ ཁོའ༌ བཀའ༌ ཏངས༌ཏེ༌ ཟེརས༌, \"ཀེ༌ནན༌མ༌ བུ༌མོ༌ ཉམ༌པོ༌ བག༌སྟོན༌ མ༌ཅོ༌།"]], [["དག༌ས༌རང༌ ཁྱོ༌རང༌ངི༌ མེ༌མེ༌ བེ༌ཐུལ༌ དུག༌སའེ༌ ཡུལ༌ པ༌དན༌ ཨ༌རམ༌མ༌ སོང༌ཏེ༌ ཁྱོ༌རང༌ངི༌ ཨ༌ཞང༌ ལ༌བན༌ནི༌ བུ༌མོ༌ ཞིག༌ ཉམ༌པོ༌ བག༌སྟོན༌ ཅོས༌།"]], [["དཀོན༌མཆོག༌ ཀུན༌ཝང༌ངི༌ ཅིན༌ལབས༌ སལ༌ཏེ༌ ཁྱོ༌རང༌ང༌ ཕྲུ༌གུ༌ མང༌པོ༌ ཇོར༌ཤིག༌ ཡང༌ ཁྱོ༌རང༌ངི༌ མིར༌གྱུད༌ མང༌པོ༌ གྱུར༌ཤིག༌།"]], [["ཁྱོ༌རང༌ དང༌ ཁྱོ༌རང༌ངི༌ པུར༌གྱུད༌ ཚང༌མ༌ལ༌ ཁོང༌ངི༌ ཨབ༌ར༌ཧམ༌མ༌ སལ༌ཁན༌ནི༌ ཅིན༌ལབས༌པོ༌ སལ༌ཤིག༌, ཡང༌ ཁྱོ༌རང༌ ཞན༌ཡུལ༌ལི༌ མི༌ ཚུལ༌ལ༌ དུག༌ཁན༌ནི༌ ས༌ཀྱད༌ ཀ༌བོ༌ དཀོན༌མཆོག༌གི༌ ཨབ༌ར༌ཧམ༌མ༌ སལ༌ལ༌ ཛདས༌ ཏེ༌བོ༌ ཁྱོ༌རང༌ངི༌ གྱུར༌ཤིག༌།\""]], [["ཏེ༌ནེ༌ ཨི༌སཱག༌གི༌ ཡ༌ཀོབ༌ ལམ༌ཅུགས༌ ཡང༌ ཁོ༌ པ༌དན༌ ཨ༌རམ༌མ༌ སོང༌ཏེ༌ ཨ༌རམ༌པ༌ བེ༌ཐུལ༌ལི༌ བུ༌ཚ༌ ར༌བེ༌ཀའེ༌ མིང༌བོ༌ ལ༌བན༌ ཉམ༌པོ༌ དུགས༌, ར༌བེ༌ཀ༌ ནི༌ ཨི༌སུ༌ དང༌ ཡ༌ཀོབ༌བི༌ ཨ༌མ༌ ཨིན༌པིན༌།"]], [["ཨི༌སཱག༌གི༌ ཡ༌ཀོབ༌བ༌ ཅིན༌ལབས༌ ཏང༌ཏེ༌ པ༌དན༌ ཨ༌རམ༌མ༌ ན༌མ༌ ཙལ༌ལ༌ ལམ༌ཅུག༌ཁན༌ ཡང༌ ཀེ༌ནན༌མ༌ བུ༌མོ༌ ཉམ༌པོ༌ ན༌མ༌ མི༌ཅོ༌ཅེས༌ལ༌ ཁོའ༌ བཀའ༌ ཏང༌ཁན༌བོ༌ ཡང༌"]], [["ཡ༌ཀོབ༌བི༌ ཁོ༌རང༌ངི༌ ཨ༌བ༌ དང༌ ཨ༌མའེ༌ ཁའ༌ ཉན༌ཏེ༌ པ༌དན༌ ཨ༌རམ༌མ༌ ཆའ༌ཁན༌བོ༌ ཨི༌སུའ༌ གྱུས༌སོང༌།"]], [["ཏེ༌ནེ༌ ཨི༌སུའ༌ ཁོའེ༌ ཨ༌བའ༌ ཀེ༌ནན༌མ༌ བུ༌མོའ༌ མ༌ ཐད༌ཁན༌བོ༌ ཧ༌གོ༌།"]], [["ཁོའེ༌ སྔུན༌ནི༌ ན༌མ༌གུན༌ནི༌ཀ༌ ནན༌མ༌ ཨབ༌ར༌ཧམ༌མི༌ བུ༌ཚ༌ ཨིཤ༌མ༌ཨེལ༌ ཡོད༌ས༌ སོང༌ཏེ༌ ཁོའེ༌ བུ༌མོ༌ མ༌ཧ༌ལད༌ ཉམ༌པོ༌ བག༌སྟོན༌ ཅོས༌ ཀ༌བོ༌ ནི༌བེ༌འོད༌དི༌ ནོ༌མོ༌ ཨིན༌པིན༌།"]], [["ཡ༌ཀོབ༌ བེར༌ཤེ༌བའེ༌ གྲོང༌ཁྱེར༌ནེ༌ བིང༌ཏེ༌ ཧ༌རན༌ ཆོགས༌ལ༌ སོང༌།"]], [["ཁོ༌ ས༌ཆ༌ཞིག༌གི༌ཀ༌ ལེབ༌བ༌ཅིག༌ ཁོའེ༌ ཏེ༌རུ༌ ཚན༌བོ༌ དུག༌ཨིན༌ སམ༌ ཅིའ༌ཟེར༌ན༌ ཉི༌མ༌ སྐྱོད༌ཏེ༌ ཡོད༌པིན༌། ཏེ༌རུ༌ རྡོའ༌ཞིག༌ ཁོ༌རང༌ངི༌ གོའེ༌ ཡོག༌ག༌ བོར༌ཏེ༌ ཉིད༌ ཏངས༌།"]], [["ཁོའ༌ ཉི༌ལམ༌ཞིག༌ ཐོང༌ ཀ༌བོའེ༌ ནང༌ང༌ ཁོའ༌ ཇིག༌རྟེན༌ནི༌ ཀ༌ནེ༌ ནམ༌ཁའ༌ ཚོག༌པ༌ སྲེས༌ཀ༌ཞིག༌ རྐྱངས༌ཏེ༌ ཐོང༌ ཡང༌ ཏེ༌བོའེ༌ཀ༌ དཀོན༌མཆོག༌གི༌ ཕོ༌ཉ༌གུན༌ ཛགས༌བབས༌ ཏང༌ངད༌ པིན༌།"]], [["སྲེས༌ཀའེ༌ གོའེ༌ཀ༌ ཡ༌ཝ༌ ཞངས༌ཏེ༌ ཁོང༌ངི༌ མོལས༌, \"ང༌ ནི༌ ཨབ༌ར༌ཧམ༌ དང༌ ཨི༌སཱག༌གི༌ དཀོན༌མཆོག༌ ཡ༌ཝ༌ ཨིན༌། ངའེ༌ ཁྱོ༌རང༌ ཉིད༌ལོགས༌ཏེ༌ ཡོད༌ཁན༌ནི༌ ས༌ཆ༌བོ༌ ཁྱོ༌རང༌ དང༌ ཁྱོ༌རང༌ངི༌ པུར༌གྱུད༌གུན༌ལ༌ ཏང༌ཨིན༌།"]], [["ཁོང༌གུན༌ ཇིག༌རྟེན༌ནི༌ཀ༌ ཡོད༌ཁན༌ནི༌ ཐལ༌བ༌ ཙོགས༌ལ༌ ཇིག༌རྟེན༌ནི༌ ཆོགས༌ ཚང༌མ༌ལ༌ ཁྱེད༌ཨིན༌ ཡང༌ ཁྱོ༌རང༌ དང༌ ཁྱོ༌རང༌ངི༌ པུར༌གྱུད༌ གུན༌ གྱུད༌ཏེ༌ མི༌ཚང༌མ༌ལ༌ ཅིན༌ལབས༌ ཐོབ༌ཨིན༌།"]], [["ངའ༌ ཁྱོ༌རང༌ ཉམ༌པོ༌ ཡོད༌, ཀ༌རུ༌ ཆ༌ནའང༌ ངའེ༌ ཁྱོ༌རང༌ སྐྱོབས༌ཏེ༌ བོར༌ཨིན༌ ཡང༌ ངའེ༌ ཁྱོ༌རང༌ འིན༌ན༌ ས༌ཆའེ༌ཀ༌ ལོགས༌ཏེ༌ ཁྱོང༌ཨིན༌, ནམ༌ཚོག༌པ༌ ངའེ༌ ཁ༌ཆད༌ ཅོ༌ཁན༌ ཚང༌མ༌ གྲུབ༌ མི༌གྲུབ༌ ངའེ༌ ཁྱོ༌རང༌གུན༌ ཕང༌མི༌ཕང༌།"]], [["ཡ༌ཀོབ༌བ༌ ཉིད༌ཚད༌ ཡང༌ ཁོའེ༌ སམ༌, \"ཡ༌ཝ༌ འི༌ ནས༌སའེ༌ ནང༌ང༌ ནས༌ཏེ༌ ཨིན༌ནོག༌ ཡང༌ ངའ༌ དག༌ས༌ མ༌ནེ༌ གྱུས༌ མ༌སོང༌།\""]], [["ཁོ༌ ཇིགས༌ ཡང༌ ཟེརས༌, \"འི༌ ནས༌ས༌བོ༌ ཙམ༌ཤིག༌གི༌ ཇིགས༌པོ༌ མ༌ནོག༌། ཏན༌ཏན༌ལ༌ འི༌བོ༌ དཀོན༌མཆོག༌གི༌ ཞུགས༌ཁང༌ ཡང༌ ནམ༌ཁའེ༌ གྱས༌སྒོ༌ ཨིན༌ནོག༌།\""]], [["ཐོ༌རེ༌ཟུག༌པོ༌ ཡ༌ཀོབ༌ ང༌མོ༌ནེ༌ ལངས༌ཏེ༌ གོ༌ བོར༌ཁན༌ནི༌ རྡོའ༌བོ༌ ཁུརས༌ ཡང༌ ཏེ༌བོ༌ ཀ༌ཝ༌ ཙོགས༌ལ༌ ལངས༌ཏེ༌ ཏེ༌བོའེ༌ཀ༌ ཨོ༌ལིཝ༌ཝི༌ མར༌ནག༌ ལུགས༌།"]], [["ཏེ༌ནེ༌ ཁོའེ༌ ཏེ༌ ནས༌ས༌བོའ༌ བེ༌ཐེལ༌ མིང༌ང༌ ཏགས༌ སྔུན༌ལ༌ ཏེ༌ གྱལ༌ས༌བོའ༌ ལུཟ༌ ཟེར༌རད༌པིན༌།"]], [["ཏེ༌ནེ༌ ཡ༌ཀོབ༌བི༌ ནའ༌ ཁུརས༌, \"གལ༌ཏེས༌ དཀོན༌མཆོག༌ ང༌ ཉམ༌པོ༌ ཞུགས༌ཏེ༌ འི༌ བེས༌སི༌ ནང༌ང༌ ང༌ སྐྱོབ༌ཏེ༌ ངའ༌ ཁར༌ཇི༌ དང༌ ཀོས༌ལག༌ སལ༌ན༌,"]], [["ཡང༌ ང༌ ང༌རང༌ངི༌ ཨ༌བའེ༌ ཁང༌པ༌ ལོགས༌ཏེ༌ ཁམ༌ཟང༌ ལེབ༌ན༌ ཏེ༌ནེ༌ ངའེ༌ དཀོན༌མཆོག༌ ཡ༌ཝ༌ ཉེ༌རང༌ ཨིན༌།"]], [["ངའེ༌ འི༌ རྡོའ༌ ལངས༌ཁན༌ནི༌ ནས༌ས༌བོ༌ ཉེ༌རང༌ངི༌ ཞུགས༌ཁང༌ གྱུར༌ཨིན༌ ཡང༌ ཉེ༌རང༌ངི༌ སལ༌ཁན༌ ཚང༌མའེ༌ ནང༌ནེ༌ ངའེ༌ ཉེ༌རང༌ང༌ རྕུ༌ཁག༌པོ༌ ཕུལ༌ཨིན༌།\""]]], [[["ཡང༌སྐྱར༌ ཡ༌ཀོབ༌བི༌ ཁོ༌རང༌ངི༌ བེས༌པོ༌ གོ༌ཟུགས༌ ཡང༌ ཁོ༌ ཀེ༌ནན༌ནི༌ ཤར༌ ཆོགས༌ལ༌ ཡོད༌ཁན༌ནི༌ ས༌ཆའ༌ ལེབ༌།"]], [["ཁོའ༌ འ༌ཟམ༌ཤིག༌ནེ༌ ཆུ༌དོང༌ཞིག༌ ཐོང༌ ཀ༌བོའེ༌ དུན༌ལ༌ ལུག༌གི༌ ཁྱུ༌ སུམ༌ དུག༌པིན༌, ཅིའ༌ཟེར༌ན༌ ལུག༌གི༌ ཁྱུ༌གུན༌ལ༌ ཏེ༌ ཆུ༌དོང༌ནེ༌ ཆུ༌ ཏང༌ངད༌པིན༌། ཆུ༌དོང༌ངི༌ ཁའ༌བོའ༌ རྡོའ༌ ཆེན༌མོ༌ཞིག༌ ཀབས༌ཏེ༌ ཡོད༌པིན༌།"]], [["ལུག༌ཁྱུ༌ ཚང༌མ༌ ཏེ༌ཀ༌ ཛོམ༌མ༌ཅིག༌ ལུག༌རྫི༌གུན༌ནི༌ ཏེ༌ རྡོའ༌བོ༌ རིལ༌ཏེ༌ ལུག༌གུན༌ལ༌ ཆུ༌ ཏང༌ངད༌པིན༌། ཆུ༌ ཏང༌ ཚར༌ར༌ཅིག༌ རྡོའ༌བོ༌ ལོགས༌ཏེ༌ ཁའེ༌ཀ༌ ཀབ༌བད༌པིན༌།"]], [["ཡ༌ཀོབ༌བི༌ ཏེ༌ཀ༌ ཡོད༌ཁན༌ནི༌ ལུག༌རྫི༌གུན༌ལ༌ ཏྲིས༌, \"ཛ༌འོ༌ ཁྱོ༌ཞ༌ ཀ༌ནེ༌ ཨིན༌?\""], ["ཁོང༌གུན༌ནི༌ ལན༌ཏངས༌, \"ང༌ཞའ༌ ཧ༌རན༌ནེ༌ ཨིན༌།\""]], [["ཁོའེ༌ ཏྲིས༌, \"ཁྱོ༌ཞའེ༌ ན༌ཧོར༌རི༌ ཚ༌འོ༌ ལ༌བན༌ ཤེས༌ས༌ད༌?\""], ["ཁོང༌གུན༌ནི༌ ལན༌ཏངས༌, \"ང༌ཞའེ༌ ཁོ༌ ཤེས༌སད༌།\""]], [["ཁོའེ༌ ཏྲིས༌, \"ཁོང༌ ཁམ༌ཟང༌ དུག༌ག༌?\""], ["ཁོང༌གུན༌ནི༌ ལན༌ཏངས༌, \"ཁོ༌ ཁམ༌ཟང༌ དུག༌, ལྟོས༌སའང༌ འ༌ནེ༌ ཁོའེ༌ བུ༌མོ༌ རེ༌ཅལ༌ ལུག༌ཁྱུ༌ ཉམ༌པོ༌ ཡོང༌ང༌ལ༌།\""]], [["ཡ༌ཀོབ༌བི༌ ཟེརས༌, \"ཟིགས༌སའང༌, ཏ༌རུང༌ ཉི༌མའེ༌ སྐྱིལ༌དུག༌, ལུག༌ ཁྱུ༌ ཚང༌མ༌ ཅིའ༌ ཛོམ༌ ཅུག༌གད༌? ཁྱོ༌ཞའེ༌ ལུག༌གུན༌ལ༌ ཆུ༌ ཏངས༌ཏེ༌ རྩ༌ཟའ༌ལ༌ ལོགས༌ཏེ༌ ཁྱེར༌ར༌ མེད༌ད༌?\""]], [["ཁོང༌གུན༌ནི༌ ཟེརས༌, \"ལུག༌ཁྱུ༌ ཚང༌མ༌ ཛོམ༌ཏེ༌ མ༌ནེ༌ ང༌ཞའེ༌ རྡོའ༌བོ༌ རིལ༌ཏེ༌ ལུག༌གུན༌ལ༌ ཆུ༌ ཏང༌ མི༌ཉན༌།\""]], [["ཁོང༌གུན༌ ཉམ༌པོ༌ ཡ༌ཀོབ༌ སྤེ༌ར༌ ཏང༌ཨིན༌ ཡོད༌ ཟ༌ནེ༌ རེ༌ཅལ༌ལི༌ ཚོ༌ཨིན༌ ཡོད༌ཁན༌ ཁོའེ༌ ཨ༌བའེ༌ ལུག༌ཁྱུ༌ ཉམ༌པོ༌ ཏེ༌ཀ༌ ལེབ༌།"]], [["ཡ༌ཀོབ༌བི༌ རེ༌ཅལ༌ ཁོའེ༌ ཨ༌ཞང༌ ལ༌བན༌ནི༌ ལུག༌ཁྱུ༌ ཉམ༌པོ༌ ཐོང༌ང༌ཅིག༌, ཁོ༌ ཆུ༌དོང༌ ཡོད༌ས༌ སོང༌ཏེ༌ རྡོའ༌བོ༌ རིལས༌ ཡང༌ ལུག༌གུན༌ལ༌ ཆུ༌ ཏངས༌།"]], [["ཏེ༌ནེ༌ ཁོའེ༌ རེ༌ཅལ༌ལ༌ པུག༌ ཏངས༌ ཡང༌ སྲན༌ཏྲེ༌ ངུས༌ ཅིའ༌ཟེར༌ན༌ ཁོ༌ མང༌པོ༌ ཐད༌།"]], [["ཁོའེ༌ རེ༌ཅལ༌ལ༌ ཁོ༌ ཁོའེ༌ ཉེན༌, ཁོའེ༌ ཨ༌བའེ༌ སྲིང༌མོ༌ ར༌བེ༌ཀའེ༌ བུ༌ཚ༌ ཨིན༌ ཟེརས༌། རེ༌ཅལ༌ བང༌ཏངས༌ཏེ༌ སོང༌ ཡང༌ ཨ༌བ༌ ཤདས༌།"]], [["ལ༌བན༌ལ༌ ཁོའེ༌ ཚ༌འོ༌ ཡ༌ཀོབ༌བི༌ སྐོར༌ལ༌ ཚོར༌ར༌ཅིག༌ ཁོ༌ བང༌ཏངས༌ཏེ༌ ཁོའ༌ ཐུག༌ག༌ལ༌ ཡོངས༌ ཡང༌ ཁྲིལ༌ཏེ༌ པུག༌ ཏངས༌། ཁོ༌ ཁྲིད༌ཏེ༌ ཁང༌པ༌ ཁྱོངས༌, ཏེ༌རུ༌ ཡ༌ཀོབ༌བི༌ ལ༌བན༌ལ༌ ཅི༌ཚང༌མ༌ ཤདས༌།"]], [["ལ༌བན༌ནི༌ ཟེརས༌, \"ཁྱོ༌རང༌ ངའེ༌ ཤ༌ཁྲག༌ ཨིན༌ནོག༌།\""], ["\"ཡ༌ཀོབ༌ ཏེ༌རུ༌ དུགས༌ཏེ༌ ཟླ༌ཝ༌ ཅིག༌གི༌ སྟིང༌ནེ༌,"]], [["ལ༌བན༌ནི༌ ཡ༌ཀོབ༌བ༌ ཟེརས༌, \"ཁྱོ༌རང༌ ངའེ༌ ཉེན༌གྲུང༌ ཨིན༌ཅེས༌པོའེ༌ ཁྱོ༌རང༌ངི༌ ངའེ༌ ཕིའ༌ ཆོན༌ལ༌ ལས༌ ཅོ༌ མ༌གོས༌། ཟེར༌རའང༌ ཁྱོ༌རང༌ང༌ ལ༌ཆ༌ ཙམ༌ ཏང༌?\""]], [["ལ༌བན༌ལ༌ བུ༌མོ༌ ཉིས༌ ཡོད༌པིན༌, ཆེན༌མོ༌བོའ༌ ལི༌ཨ༌ ཡང༌ ཆུང༌ང༌བོའ༌ རེ༌ཅལ༌ ཟེར༌རད༌པིན༌།"]], [["ལི༌ཨའེ༌ མིག༌ མ༌ ལྡེ༌མོ༌ ཨིན༌ནའང༌ རེ༌ཅལ༌ལ༌ ཟུགས༌ ལྡེ༌མོ༌ དང༌ ཁོ༌ མ༌ཛེས༌མོ༌ ཡོད༌པིན༌།"]], [["ཡ༌ཀོབ༌ རེ༌ཅལ༌ལ༌ ཐད༌པ༌ ཁོའེ༌ ཟེརས༌, \"ཉེ༌རང༌ངི༌ ང༌ རེ༌ཅལ༌ ཉམ༌པོ༌ བག༌སྟོན༌ ཅོ༌ཅུག༌ན༌ ངའེ༌ ཉེ༌རང༌ངི༌ ཕིའ༌ ལོ༌ རྡུན༌ ལས༌ ཅོ༌ཨིན༌།\""]], [["ལ༌བན༌ནི༌ ལན༌ཏངས༌, \"ཞན༌མ༌ཞིག༌གི༌ སང༌ ངའེ༌ ཁོ༌ ཁྱོ༌རང༌ང༌ ཏང༌ན༌ གྱལ༌, འི༌རུ༌ ང༌ ཉམ༌པོ༌ དུག༌།\""]], [["རེ༌ཅལ༌ ཐོབ༌ཅེས༌ལ༌ ཡ༌ཀོབ༌བི༌ ལོ༌ རྡུན༌ ལ༌བན༌ནི༌ ཕིའ༌ ལས༌ ཅོས༌, ཡང༌ རེ༌ཅལ༌ལ༌ ཐད༌ཅེས༌པའེ༌ ཁོའ༌ ཏེ༌ ཏུས༌པོ༌ ཞག༌པོ༌ ཁ༌ཅིག༌ ཙོགས༌ ཚོར༌།"]], [["ཏེ༌ནེ༌ ཡ༌ཀོབ༌བི༌ ལ༌བན༌ལ༌ ཟེརས༌, \"ཏུས༌པོ༌ ཚངས༌། ཏ༌ ང༌ ཉེ༌རང༌ངི༌ བུ༌མོ༌ ཉམ༌པོ༌ བག༌སྟོན༌ ཅོས༌ཏེ༌ ཁོ༌ ཉམ༌པོ༌ དུག༌ཅེས༌ལ༌ སལ༌།\""]], [["ཏེ༌ནེ༌ ལ༌བན༌ནི༌ ཁྱིམ༌ཚེས༌ ཚང༌མ༌ལ༌ བོད༌ཏེ༌ བག༌སྟོན༌ནི༌ གྲོན༌ ཏངས༌།"]], [["ཨིན༌ནའང༌ ཏེ༌ ཚན༌ལ༌ ལ༌བན༌ནི༌ ཁོའེ༌ བུ༌མོ༌ ལི༌ཨ༌ ཡ༌ཀོབ༌བ༌ ཏངས༌ ཡང༌ ཁོ༌ ཉམ༌པོ༌ ཡ༌ཀོབ༌བི༌ ལུས༌བྲེལ༌ ཅོས༌།"]], [["ལ༌བན༌ནི༌ ཁོ༌རང༌ངི༌ ཡོག༌མོ༌ ཟིལ༌པཧ༌, ཁོའེ༌ བུ༌མོ༌ ལི༌ཨ༌ ཡ༌ཏོ༌ ཚུལ༌ལ༌ ཏངས༌།"]], [["ང༌མོ༌ ཆའ༌ཅིག༌ ཡ༌ཀོབ༌བ༌ ལི༌ཨ༌ ཨིན༌ཁན༌བོ༌ ཤེས༌པ༌ ཁོའེ༌ ལ༌བན༌ལ༌ ཟེརས༌, \"ཉེ༌རང༌ངི༌ འི༌བོ༌ ཅི༌ ཅོས༌ཏེ༌ ཨིན༌? ངའེ༌ རེ༌ཅལ༌ལི༌ ཕིའ༌ ལས༌ ཅོས༌པིན༌, ཅི༌ཕིའ༌ ཉེ༌རང༌ངི༌ ངའ༌ གོབ༌སྐོར༌ཏེ༌ ཨིན༌?\""]], [["ལ༌བན༌ནི༌ ལན༌ཏངས༌, \"ང༌ཞའེ༌ ཡུལ༌ལི༌ ལུག༌སྲོལ༌ ནང༌ཞིན༌ བུ༌མོ༌ ཆུ༌ངུན༌བོ༌ ཆེན༌མོའེ༌སང༌ སྔུན༌ལ༌ ན༌མ༌ ཏང༌ང༌ མ༌ནོག༌།"]], [["འི༌ གའ༌སྟོན༌ནི༌ རྡུན༌ཞག༌པོ༌ ཚར༌ཅུག༌ ཏེ༌ནེ༌ ངའེ༌ ཁྱོ༌རང༌ང༌ རེ༌ཅལ༌ལའང༌ ཏང༌ཨིན༌, གལ༌ཏེས༌ ཁྱོ༌རང༌ངི༌ ངའེ༌ ཕིའ༌ ཡང༌ ལོ༌ རྡུན༌ ལས༌ ཅོ༌ན༌།\""]], [["ཡ༌ཀོབ༌བི༌ ཁའ༌ ཆམས༌ཏེ༌ གའ༌སྟོན༌ནི༌ རྡུན༌ཞག༌པོ༌ ཚར༌ཅུགས༌ ཏེ༌ནེ༌ ལ༌བན༌ནི༌ ཁོ༌རང༌ངི༌ བུ༌མོ༌ རེ༌ཅལ༌ ཁོའ༌ ན༌མའ༌ ཏངས༌།"]], [["ལ༌བན༌ནི༌ ཁོ༌རང༌ངི༌ ཡོག༌མོ༌ བིལ༌ལཧ༌ ཁོའེ༌ བུ༌མོ༌ རེ༌ཅལ༌ལ༌ ཡ༌ཏོ༌ ཚུལ༌ལ༌ ཏངས༌།"]], [["ཡ༌ཀོབ༌བི༌ རེ༌ཅལ༌ ཉམ༌པོའང༌ ལུས༌བྲེལ༌ ཅོས༌ ཡང༌ ཁོའེ༌ ཁོའ༌ ལི༌ཨ༌ སང༌ མང༌ང༌ ཡ༌ཤ༌ ཅོའད༌པིན༌། ཁོའེ༌ ལ༌བན༌ནི༌ ཕིའ༌ ཡང༌ ལོ༌ རྡུན༌ ལས༌ ཅོས༌།"]], [["ཡ༌ཝའེ༌ ཡ༌ཀོབ༌བི༌ ལི༌ཨ༌ ཡ༌ཤ༌ མི༌ཅོ༌ཅེས༌པོ༌ ཟིགས༌ཏེ༌ ཁོང༌ངི༌ ཁོའ༌ ཕྲུ༌གུ༌ ཇོར༌ ཅུག༌ག༌ ཛདས༌ ཨིན༌ནའང༌ རེ༌ཅལ༌ལ༌ ཕྲུ༌གུ༌ མ༌ཇོར༌།"]], [["ལི༌ཨ༌ སྐྱེ༌ཅེས༌མ༌ གྱུར༌ ཡང༌ བུ༌ཚ༌ཞིག༌ ཇོར༌། ཁོའེ༌ བུ༌ཚའེ༌ མིང༌ང༌ རུ༌བེན༌"], ["ཏགས༌ ཅིའ༌ཟེར༌ན༌ ཁོའེ༌ ཟེརས༌, \"ཡ༌ཝའེ༌ ངའེ༌ རྡུག༌ངལ༌བོ༌ ཟིགས༌, ཏན༌ཏན༌ ཏ༌ ངའེ༌ མག༌པའེ༌ ངའ༌ ཡ༌ཤ༌ ཅོའ༌ནོག༌།\""]], [["ཁོ༌ ཡང༌སྐྱར༌ སྐྱེ༌ཅེས༌མ༌ གྱུར༌ཏེ༌ བུ༌ཚ༌ཞིག༌ ཇོར༌ ཡང༌ ཁོའེ༌ ཟེརས༌, \"ང༌ ཡ༌ཤ༌ མ༌ཅོ༌ཁན༌བོ༌ ཡ༌ཝའེ༌ སན༌ཏེ༌ ངའ༌ འི༌ བུ༌ཚ༌བོའང༌ སལས༌།\" ཁོའེ༌ བུ༌ཚའེ༌ མིང༌ང༌ སི༌མི༌འོན༌"], ["ཏགས༌།"]], [["ཡང༌སྐྱར༌ ཁོ༌ སྐྱེ༌ཅེས༌མ༌ གྱུར༌ཏེ༌ ཁོའ༌ བུ༌ཚ༌ཞིག༌ ཇོར༌། ཁོའེ༌ ཟེརས༌, \"ཏ༌ ང༌ དང༌ ངའེ༌ མག༌པའེ༌ སེམས༌ ཉེ༌མོ༌ གྱུར༌ཨིན༌ ཅིའ༌ཟེར༌ན༌ ངའེ༌ ཁོའ༌ བུ༌ཚ༌ སུམ༌ སྐྱེ༌ཅུགས༌ཏེ༌ ཨིན༌ནོག༌།\" ཁོའེ༌ བུ༌ཚའེ༌ མིང༌ང༌ ལི༌ཝི༌"], ["ཏགས༌།"]], [["ཏེ༌ནེ༌ ཁོ༌ ཡང༌སྐྱར༌ སྐྱེ༌ཅེས༌མ༌ གྱུར༌ ཡང༌ བུ༌ཚ༌ཞིག༌ ཇོར༌ ཡང༌ ཁོའེ༌ ཟེརས༌, \"འི༌རེས༌ལ༌ ངའེ༌ ཡ༌ཝའ༌ སྟོད༌པ༌ ཕུལ༌ཨིན༌།\" ཁོའེ༌ བུ༌ཚའེ༌ མིང༌ང༌ ཡ༌ཧུ༌དཱ༌"], ["ཏགས༌། ཏེ༌སྟིང༌ནེ༌ ཁོའ༌ ཕྲུ༌གུ༌ མ༌ཇོར༌།"]]], [[["ཨིན༌ནའང༌ རེ༌ཅལ༌ལ༌ ཡ༌ཀོབ༌བི༌ ཕིའ༌ ཕྲུ༌གུ༌ ཅིག༌གའང༌ ཇོར༌ མ༌ཉན༌པ༌ ཁོ༌ ཁོ༌རང༌ངི༌ ཨ༌ཅེ༌ཀ༌ ཚིག༌ཅེས༌ ཡོངས༌ ཡང༌ ཡ༌ཀོབ༌བ༌ ཟེརས༌, \"ངའ༌ ཕྲུ༌གུ༌ ཏོང༌ ཏེ༌ མ༌ནེ༌ ང༌ ཤི༌ཨིན༌།\""]], [["ཡ༌ཀོབ༌བ༌ རེ༌ཅལ༌ལི༌ཀ༌ སྲོ༌ ཡོངས༌ཏེ༌ ཟེརས༌, \"ཅི༌ ང༌ དཀོན༌མཆོག༌ ཨིན༌ནོག༌ག༌? ཁོང༌ངི༌ ཁྱོ༌རང༌ང༌ ཕྲུ༌གུ༌ ཇོར༌ མ༌ཅུག༌ག༌ ཨིན༌ནོག༌།\""]], [["རེ༌ཅལ༌ལི༌ ཟེརས༌, \"ངའེ༌ ཡོག༌མོ༌ བིལ༌ལཧ༌ ཉམ༌པོ༌ ཁྱོ༌རང༌ དུགས༌ཏེ༌ ངའེ༌ ཕིའ༌ ཕྲུ༌གུ༌ ཇོར༌ཅུག༌ ཡང༌ ཁོ༌ གྱུད༌ཏེ༌ ངའ༌ ཕྲུ༌གུ༌གུན༌ ཡོང༌ཨིན༌།\""]], [["ཏེ༌ནེ༌ ཁོའེ༌ ཁོ༌རང༌ངི༌ ཡ༌ཏོ༌ བིལ༌ལཧ༌ ཁོ༌རང༌ངི༌ མག༌པའ༌ ན༌མའེ༌ ཚུལ༌ལ༌ ཏངས༌ ཡང༌ ཁོའེ༌ ཁོ༌ ཉམ༌པོ༌ ལུས༌བྲེལ༌ ཅོས༌།"]], [["ཁོ༌ སྐྱེ༌ཅེས༌མ༌ གྱུར༌ཏེ༌ ཡ༌ཀོབ༌བི༌ ཕིའ༌ བུ༌ཚ༌ཞིག༌ ཇོར༌།"]], [["རེ༌ཅལ༌ལི༌ ཟེརས༌, \"དཀོན༌མཆོག༌གི༌ ངའ༌ ཏམ༌ངན༌ནེ༌ ཕིང༌ང༌ ཛདས༌། ཁོང༌ངི༌ ངའེ༌ མོས༌ལམ༌བོ༌ སན༌ན༌ ཛད༌ཏེ༌ ང༌ བུ༌ཚ༌ཞིག༌ སལས༌།\" ཏེ༌བོའེ༌ཕིའ༌ ཁོའེ༌ བུ༌ཚའེ༌ མིང༌ང༌ གྲེན༌"], ["ཏགས༌།"]], [["རེ༌ཅལ༌ལི༌ ཡ༌ཏོ༌ བིལ༌ལཧ༌ ཡང༌སྐྱར༌ སྐྱེ༌ཅེས༌མ༌ གྱུར༌ཏེ༌ ཡ༌ཀོབ༌བི༌ ཕིའ༌ བུ༌ཚ༌ ཉིས༌པ༌ ཇོར༌།"]], [["རེ༌ཅལ༌ལི༌ ཟེརས༌, \"ང༌ ང༌རང༌ངི༌ ཨ༌ཅེ༌ ཉམ༌པོ༌ སྲན༌ཏྲེ༌ ནོལ༌ གོས༌ ཨིན༌ནའང༌ ང༌ གྱལ༌ཁའ༌ ཐོབ༌།\" ཏེ༌བོའེ༌ཕིའ༌ ཁོའེ༌ བུ༌ཚའེ༌ མིང༌ང༌ ནཕ༌ཐལ༌ལི༌"], ["ཏགས༌།"]], [["ལི༌ཨ༌ ཕྲུ༌གུ༌ མི༌སྐྱེ༌ཅེས༌པོ༌ ཧ༌གོའ༌ཅིག༌ ཁོའེ༌ ཁོ༌རང༌ངི༌ ཡ༌ཏོ༌ ཟིལ༌པཧ༌ ཡ༌ཀོབ༌བ༌ ན༌མའེ༌ ཚུལ༌ལ༌ ཏངས༌།"]], [["ཏེ༌ནེ༌ ཟིལ༌པཧ༌ ཡ༌ཀོབ༌བི༌ ཕིའ༌ བུ༌ཚ༌ཞིག༌ ཇོར༌།"]], [["ལི༌ཨའེ༌ ཟེརས༌, \"ང༌ སོ༌དེ༌ཅན༌ ཨིན༌ནོག༌།\" ཏེ༌བོའེ༌ཕིའ༌ ཁོའེ༌ བུ༌ཚའེ༌ མིང༌ང༌ གཱད༌"], ["ཏགས༌།"]], [["ལི༌ཨའེ༌ ཡ༌ཏོ༌ ཟིལ༌པཧ༌, ཡ༌ཀོབ༌བི༌ ཕིའ༌ ཡང༌ བུ༌ཚ༌ཞིག༌ ཇོར༌།"]], [["ཏེ༌ནེ༌ ལི༌ཨའེ༌ ཟེརས༌, \"ང༌ མ༌ཐད༌པོ༌ རག༌། ཏ༌ བུ༌མོ༌གུན༌ནི༌ ངའ༌ སྐྱིད༌པོ༌ ཟེར༌ཨིན༌།\" ཏེ༌བོའེ༌ཕིའ༌ ཁོའེ༌ བུ༌ཚའེ༌ མིང༌ང༌ ཨ༌ཤེར༌"], ["ཏགས༌།"]], [["གྲུའི༌ རྔབ༌སའེ༌ ཏུས༌ལ༌ རུ༌བེན༌ ཞིང༌ང༌ སོང༌ ཡང༌ ཁོའ༌ མེན༌གྲགས༌ ཟེར༌ཁན༌ནི༌ རྩཱ༌ ༼ཀ༌བོའེ༌ བུ༌མོ༌གུན༌ལ༌ ཕྲུ༌གུ༌ སྐྱེ༌ཅེས༌སི༌ ནང༌ང༌ རོགས༌ ཅོའ༌ནོག༌༽ ཐོབ༌པ༌ ཁོའེ༌ ཏེ༌བོ༌ ཁོ༌རང༌ངི༌ ཨ༌མ༌ ལི༌ཨ༌ ཕིའ༌ ཁྱོངས༌། རེ༌ཅལ༌ལི༌ ལི༌ཨ༌ ཟེརས༌, \"ཇུ༌ཇུ༌ ངའ༌ ཉེ༌རང༌ངི༌ བུ༌ཚའེ༌ ཁྱོངས༌ཁན༌ནི༌ མེན༌གྲགས༌ ཙ༌པིག༌ སལ༌ལའང༌།\""]], [["ཨིན༌ནའང༌ ལི༌ཨའེ༌ ཟེརས༌, \"ངའེ༌ མག༌པ༌ ཁྱེར༌ཏེ༌ ཁྱོ༌རང༌ མ༌ཚིམས༌ས༌? ཏ༌ ཁྱོ༌རང༌ངི༌ ངའེ༌ བུ༌ཚའེ༌ ཁྱོངས༌ཁན༌ནི༌ མེན༌གྲགས༌པོའང༌ ཁྱེར༌ཨིན༌ན༌།\""], ["རེ༌ཅལ༌ལི༌ ཟེརས༌, \"ཁྱོ༌རང༌ངི༌ ངའ༌ མེན༌གྲགས༌ ཏང༌ན༌ ཁྱོ༌རང༌ དི༌རིང༌ ཚན༌ལ༌ ཡ༌ཀོབ༌ ཉམ༌པོ༌ དུག༌ ཅུག༌ཨིན༌།\""]], [["ཕི༌ཏོག༌ ཡ༌ཀོབ༌ ཞིང༌ནེ༌ ཡོང༌ང༌ཅིག༌ ལི༌ཨ༌ ཁོའ༌ ཐུག༌ག༌ལ༌ ཕི༌ལོག༌ག༌ སོང༌ཏེ༌ ཟེརས༌, \"དི༌རིང༌ ཉེ༌རང༌ ང༌ ཉམ༌པོ༌ དུག༌གོས༌ ཅིའ༌ཟེར༌ན༌ ངའེ༌ བུ༌ཚའེ༌ ཁྱོངས༌ཁན༌ནི༌ མེན༌གྲགས༌ རེ༌ཅལ༌ལ༌ ཏངས༌ཏེ༌ ངའེ༌ ཉེ༌རང༌ངི༌ ཕིའ༌ རིན༌ ཤལ༌ཏེ༌ ཨིན༌།\" ཏེ༌བོའེ༌ཕིའ༌ ཁོ༌ ཏེ༌ ཚན༌ལ༌ ལི༌ཨ༌ ཉམ༌པོ༌ དུགས༌།"]], [["དཀོན༌མཆོག༌གི༌ ལི༌ཨའེ༌ མོས༌ལམ༌མ༌ ལན༌སལས༌ ཡང༌ ཁོ༌ སྐྱེ༌ཅེས༌མ༌ གྱུར༌ཏེ༌ ཡ༌ཀོབ༌བ༌ བུ༌ཚ༌ ལྔ༌པ༌ ཇོར༌།"]], [["ལི༌ཨའེ༌ ཟེརས༌, \"ངའེ༌ ང༌རང༌ངི༌ ཡ༌ཏོ༌ ང༌རང༌ངི༌ མག༌པ༌ ན༌མའེ༌ ཚུལ༌ལ༌ ཏངས༌པ༌ དཀོན༌མཆོག༌གི༌ ངའ༌ སོལ༌རས༌ སལ༌ལ༌ ཛདས༌།\" ཏེ༌བོའེ༌ཕིའ༌ ཁོ༌རང༌ངི༌ བུ༌ཚའེ༌ མིང༌ང༌ ཨིས༌ས༌ཁར༌"], ["ཏགས༌།"]], [["ལི༌ཨ༌ ཡང༌སྐྱར༌ སྐྱེ༌ཅེས༌མ༌ གྱུར༌ ཡང༌ ཡ༌ཀོབ༌བི༌ ཕིའ༌ བུ༌ཚ༌ དྲུག༌པ༌ ཇོར༌།"]], [["ཁོའེ༌ ཟེརས༌, \"དཀོན༌མཆོག༌གི༌ ངའ༌ སོལ༌རས༌ གྱལ༌ལ༌ཞིག༌ སལ༌ལ༌ ཛདས༌། ཏ༌ ངའེ༌ མག༌པའེ༌ ང༌ རྩི༌ཝ༌ ཅོའ༌ནོག༌ ཅིའ༌ཟེར༌ན༌ ངའེ༌ ཁོའ༌ བུ༌ཚ༌ དྲུག༌ ཇོར༌ ཅུགས༌ཏེ༌ ཨིན༌ནོག༌།\" ཏེ༌བོའེ༌ཕིའ༌ ཁོའེ༌ བུ༌ཚའེ༌ མིང༌ང༌ ཟེ༌བུ༌ལོན༌"], ["ཏགས༌།"]], [["ཏེ༌སྟིང༌ནེ༌ ཁོའ༌ བུ༌མོ༌ཞིག༌ སྐྱེས༌ ཡང༌ ཁོའེ༌ མིང༌ང༌ དི༌ནཱ༌ ཏགས༌།"]], [["ཏེ༌ནེ༌ དཀོན༌མཆོག༌གི༌ རེ༌ཅལ༌ལ༌ སྣང༌ང༌ སལ༌ཏེ༌ ཁོའ༌ ཕྲུ༌གུ༌ ཇོར༌ ཅུག༌ག༌ ཛདས༌"]], [["ཁོ༌ སྐྱེ༌ཅེས༌མ༌ གྱུར༌ ཡང༌ བུ༌ཚ༌ཞིག༌ ཇོར༌ཏེ༌ ཁོའེ༌ ཟེརས༌, \"དཀོན༌མཆོག༌གི༌ ངའ༌ བུ༌ཚ༌ཞིག༌ སལ༌ཏེ༌ ངའ༌ ཕོག༌ཁན༌ནི༌ ཁྲེལ༌བ༌ མེད༌ཁན༌ ཛདས༌།\""]], [["ཁོའེ༌ ཁོ༌རང༌ངི༌ བུ༌ཚའེ༌ མིང༌ང༌ ཡོ༌སེབ༌"], ["ཏགས༌ ཡང༌ ཟེརས༌, \"དཀོན༌མཆོག༌གི༌ ངའ༌ ཡང༌ བུ༌ཚ༌ཞིག༌ སལ༌ཤིག༌།\""]], [["ཡོ༌སེབ༌ སྐྱེས༌ཏེ༌ སྟིང༌ནེ༌ ཡ༌ཀོབ༌བི༌ ལ༌བན༌ལ༌ ཟེརས༌, \"ང༌ ང༌རང༌ངི༌ ཁང༌པ༌ ལོགས༌ཏེ༌ ཆ༌ཉན༌ཅེས༌སི༌ ཕིའ༌ ངའ༌ ལམ༌ཅུག༌ག༌ ཛད༌།\""]], [["ཉེ༌རང༌ངི༌ ཕིའ༌ ལས༌ ཅོས༌ཏེ༌ ཐོབ༌ཁན༌ནི༌ ངའེ༌ ན༌མ༌ དང༌ ཕྲུ༌གུ༌ གུན༌ ངའ༌ སལ༌ ཏེ༌ནེ༌ ང༌ ཆེན༌། ངའེ༌ ཉེ༌རང༌ང༌ གྱལ༌ལ༌ ཞབ༌སྟོག༌ ཞུས༌ཁན༌བོ༌ ཉེ༌རང༌ང༌ གྱུས༌ཨིན༌ནོག༌།\""]], [["ལ༌བན༌ནི༌ ཁོའ༌ ཟེརས༌, \"ངའ༌ འི༌བོ༌ ཟེར༌ཅུག༌, ཇའ༌དུ༌ གྱུད༌ཏེ༌ ང༌ ཧ༌གོ༌ ཁྱོ༌རང༌ངི༌ ཞས༌ཏེ༌ ཡ༌ཝའེ༌ ངའ༌ ཅིན༌ལབས༌ སལ༌ལ༌ ཛདས༌, ཇུ༌ཇུ༌ འི༌རུ༌ ང༌ ཉམ༌པོ༌ ཞུགས༌།\""]], [["ཁོའེ༌ ཟེརས༌, \"ཁྱོ༌རང༌ངི༌ ཟེར༌ཁན༌ནི༌ ལ༌ཆ༌ ངའེ༌ ཁྱོ༌རང༌ང༌ ཏང༌ཨིན༌།\""]], [["ཡ༌ཀོབ༌བི༌ ལན༌ཏངས༌, \"ཉེ༌རང༌ངི༌ ཕིའ༌ ལས༌ ཅོས༌ཏེ༌ ངའེ༌ ལྟ༌སྟོག༌གི༌ ནང༌ང༌ ཉེ༌རང༌ངི༌ སེམས༌ཅན༌ མང༌པོ༌ ཕེལ༌ཁན༌བོ༌ ཉེ༌རང༌ང༌ གྱུས༌ཨིན༌ནོག༌།"]], [["ངའ༌ ཡོང༌ངི༌ སང༌ སྔུན༌ལ༌ ཉེ༌རང༌ང༌ ཉུ༌ངུན༌ ཡོད༌ཁན༌བོ༌ མང༌པོ༌ ཕེལ༌ཏེ༌ ཡ༌ཝའེ༌ ངའེ༌ ལས༌ ཅོ༌ཁན༌ ཚང༌མའེ༌ ནང༌ང༌ ཉེ༌རང༌ང༌ ཅིན༌ལབས༌ སལས༌། ཏ༌ ངའེ༌ ང༌རང༌ངི༌ ནང༌ཚངས༌སི༌ ཕིའང༌ ལས༌ ཅོ༌ཅེས༌སི༌ ཏུས༌པོ༌ ཨིན༌ནོག༌།\""]], [["ལ༌བན༌ནི༌ ཟེརས༌, \"ངའེ༌ ཁྱོ༌རང༌ང༌ ཙམ༌ཤིག༌ ཏང༌གོས༌?\""], ["ཡ༌ཀོབ༌བི༌ ལན༌ཏངས༌, \"ངའ༌ ཅའང༌ མ༌ ཏང༌ནའང༌ གྲིག༌། གལ༌ཏེས༌ ཉེ༌རང༌ངི༌ འི༌བོ༌ ཅོ༌ན༌ ངའེ༌ ཏ༌རུང༌ངའང༌ ཉེ༌རང༌ངི༌ ཁྱུ༌ ཚང༌མ༌ ལྟ༌སྟོག༌ ཅོ༌ཨིན༌།"]], [["དི༌རིང༌ ང༌ ཉེ༌རང༌ངི༌ ཁྱུ༌ ཚང༌མའེ༌ ནང༌ང༌ སོང༌ཏེ༌ ལུ༌གུ༌ ནག༌པོ༌, ལུག༌ དང༌ ར༌མ༌ ནག༌ཐིག༌ དང༌ ཁྲ༌འོ༌ ཚང༌མ༌ ཕེས༌ཏེ༌ ཁྱེར༌ཨིན༌། ཏེ༌གུན༌ ངའེ༌ ལ༌ཆ༌བོ༌ ཨིན༌།"]], [["ཉེ༌རང༌ སྐྱོད༌ཏེ༌ ངའ༌ ལ༌ཆ༌ ཐོབ༌ཁན༌གུན༌ལ༌ ལྟའ༌ཅིག༌ ང༌ དྲང༌པོ༌ ཨིན༌ན༌ མན༌ ཉེ༌རང༌ང༌ གྱུས༌ ཆ༌ཉན༌ཅེས༌ ཨིན༌ནོག༌། གལ༌ཏེས༌ ངའེ༌ ཁྱུའི༌ ཕྲོའ༌ ཉེ༌རང༌ང༌ ར༌མ༌ ཁྲ༌འོ༌ ཡ༌ ནག༌ཐིག༌ མན༌ཁན༌ ཡ༌ ལུག༌ ནག༌པོ༌ མན༌ཁན༌ ཐོང༌ན༌ ཏེ༌གུན༌ ངའེ༌ རྐུས༌ཏེ༌ ཨིན༌ཁན༌ ཉེ༌རང༌ང༌ གྱུས༌ཆེན༌།\""]], [["ལ༌བན༌ནི༌ ལན༌ཏངས༌, \"ཁྲིག༌རག༌, ཁྱོ༌རང༌ངི༌ ཟེར༌ཁན༌བོ༌ ཅོ༌ཨིན༌།\""]], [["ཨིན༌ནའང༌ ཏེ༌ ཞག༌ག༌ ལ༌བན༌ནི༌ ར༌མ༌ དང༌ ར༌བོ༌ ནག༌ཐིག༌ དང༌ ཁྲ༌འོ༌ ཚང༌མ༌ ཡང༌ ལུ༌གུ༌ ནག༌པོ༌ ཚང༌མའང༌ ཁྱུའི༌ ཕྲོ༌ནེ༌ ཕེས༌ཏེ༌ ཐེནས༌ ཡང༌ ཁོ༌རང༌ངི༌ བུ༌ཚ༌གུན༌ ཏེ༌གུན༌ནི༌ ལྟ༌སྟོག༌ ཅོའ༌ བོརས༌།"]], [["ཏེ༌ནེ༌ ཁོའེ༌ ཏེ༌ ཁྱུ༌བོ༌ ཞག༌མ༌ སུམ༌ གྲུལ༌ཏེ༌ ལེབ༌ཅེས༌ ཟམ༌ཤིག༌ ཐག༌རིང༌ངི༌ ནས༌ས༌ ཞིག༌ག༌ ཁྱེརས༌། ཡ༌ཀོབ༌བི༌ ལ༌བན༌ནི༌ ལུས༌ཁན༌ནི༌ ཁྱུ༌བོའེ༌ ལྟ༌སྟོག༌ ཅོས༌།"]], [["ཡ༌ཀོབ༌བི༌ ཡར༌པ༌, བ༌དམ༌ དང༌ ཞན༌ ལྕང༌མ༌ གུན༌ནི༌ ཡལ༌ག༌ ཅདས༌ ཡང༌ པར༌པར༌ནེ༌ པགས༌པ༌ ཀོགས༌ཏེ༌ ཏེ༌གུན༌ ཁྲ༌འོ༌ ཅོས༌།"]], [["ཁོའེ༌ ཏེ༌ ཡལ༌ག༌ ཚང༌མ༌ ར༌ལུག༌གུན༌ ཆུ༌ཐུང༌སའེ༌ ཞོང༌པའེ༌ དུན༌ལ༌ ཁྱུ༌ ཕྲོའ༌ བོརས༌, ཅིའ༌ཟེར༌ན༌ སེམས༌ཅན༌གུན༌ ཆུ༌ ཐུང༌ ཟ༌ནེ༌ ཛོམས༌ཏེ༌ གྱུད༌སྤེལ༌ ཅོའད༌པིན༌།"]], [["ཏེ༌ནེ༌ ཏེ༌ཀ༌ ཛོམ༌ཁན༌ནི༌ ར༌ལུག༌གུན༌ལ༌ སྐྱེ༌ཁན༌ནི༌ རི༌གུ༌ དང༌ ལུ༌གུ༌གུན༌ ཁྲ༌འོ༌ ཡ༌ ནག༌ཐིག༌ ཅན༌ ཡོད༌པིན༌།"]], [["ཡ༌ཀོབ༌བི༌ ཏེ༌ ལུ༌གུ༌གུན༌ སོ༌སོའ༌ ཕེས༌ ཡང༌ ལུས༌ཁན༌ནི༌ ལུག༌གུན༌ ལ༌བན༌ནི༌ ཁྱུ༌ ནག༌པོ༌ དང༌ ཁྲ༌འོ༌ སེམས༌ཅན༌གུན༌ནི༌ ཆོགས༌ལ༌ ལྟ༌ ཅུགས༌ཏེ༌ བོརས༌། འིན༌ན༌ཟུག༌གི༌ ཁོའེ༌ ཁོ༌རང༌ངི༌ ཕིའ༌ ར༌ལུག༌གི༌ ཁྱུ༌ སོ༌སོ༌ ཅོས༌ ཡང༌ ཏེ༌གུན༌ ལ༌བན༌ནི༌ ཁྱུ༌གུན༌ ཉམ༌པོ༌ སྲེ༌ མ༌སྲེས༌།"]], [["ལུག༌ ཤེད༌ཅན༌ ཚང༌མ༌ གྱུད༌སྤེལ༌ལི༌ ཕིའ༌ གྲལ༌གྲིག༌ ཡོད༌ ཟ༌ནེ༌ ཡ༌ཀོབ༌བི༌ ཡལ༌ག༌ ཚང༌མ༌ ཏེ༌གུན༌ནི༌ མིག༌ནེ༌ ཐོང༌སའེ༌ ཆུའི༌ ཞོང༌པའེ༌ དུན༌ལ བོརས༌ ཀ༌རུ༌ ཏེ༌གུན༌ནི༌ གྱུད༌སྤེལ༌ ཅོ༌ཨིན༌།"]], [["ཨིན༌ནའང༌ ཁོའེ༌ ཁྱུ༌ འུ༌ཐུགས༌གུན༌ནི༌ དུན༌ལ༌ ཡལ༌ག༌ མ༌བོརས༌། ཏེན༌ན༌བོའེ༌ཕིའ༌ ལ༌བན༌ལ༌ ར༌ལུག༌གི༌ ཁྱུ༌ འུ༌ཐུགས༌ ཚང༌མ༌ ཐོབ༌ ཡང༌ ཡ༌ཀོབ༌བ༌ ཤེད༌ཅན༌ ཚང༌མ༌།"]], [["འིན༌ན༌ཟུག༌གི༌ ཡ༌ཀོབ༌ མའ༌ ཆུག༌པོ༌ གྱུར༌། ཁོའ༌ ར༌ལུག༌གི༌ ཁྱུ༌, རྔ༌བོང༌ དང༌ བུང༌བུ༌ མང༌པོ༌ ཡང༌ ཡོག༌པོའང༌ མང༌པོ༌ ཡོད༌པིན༌།"]]], [[["ཡ༌ཀོབ༌བ༌ ལ༌བན༌ནི༌ བུ༌ཚ༌གུན༌ནི༌, \"ཡ༌ཀོབ༌བི༌ ང༌དང༌ངི༌ ཨ༌བའེ༌ ཨིན༌ཁན༌ ཚང༌མ༌ ཁྱེར༌ཏེ༌ ཨིན༌ནོག༌, ཡང༌ ང༌དང༌ངི༌ ཨ༌བའེ༌ ཞས༌ཏེ༌ ཁོའ༌ གྱུ༌ནོར༌ མང༌པོ༌ ཇོར༌ཏེ༌ ཨིན༌ནོག༌\" ཟེར༌ཨིན༌ ཚོར༌།"]], [["ཡང༌ ལ༌བན༌ནི༌ ལྟ༌ཝ༌ ཁོའེ༌ ཆོགས༌ལ༌ སྔུན༌མ༌ ཙོགས༌ མེད༌ཁན༌བོ༌ ཡ༌ཀོབ༌བ༌ ཧ༌གོ༌།"]], [["ཏེ༌ནེ༌ ཡ༌ཝའེ༌ ཡ༌ཀོབ༌བ༌ མོལས༌, \"ཁྱོ༌རང༌ ཁྱོ༌རང༌ངི༌ ཕ༌མེས༌པོ༌ དང༌ ཉེན༌གྲུང༌ གུན༌ ཡོད༌སའེ༌ ས༌ཆ༌ ལོགས༌ཏེ༌ སོང༌ ཡང༌ ང༌ ཁྱོ༌རང༌ ཉམ༌པོ༌ ཡོད༌།\""]], [["ཏེན༌ན༌བོའེ༌ཕིའ༌ ཡ༌ཀོབ༌བི༌ རེ༌ཅལ༌ དང༌ ལི༌ཨ༌, ཁོའེ༌ སེམས༌ཅན༌ནི༌ ཁྱུ༌ ཡོད༌སའེ༌ ཞིང༌ངི༌ཀ༌ ཡོང༌ཅེས༌ལ༌ ལོན༌ ཀལས༌།"]], [["ཁོའེ༌ ཁོང༌གུན༌ལ༌ ཟེརས༌, \"ཁྱོ༌ཞའེ༌ ཨ༌བའེ༌ ལྟ༌ཝ༌ ངའེ༌ ཕིའ༌ གྱུར༌ཏེ༌ ཡོད༌ཁན༌བོ༌ ངའ༌ ཐོང༌དུག༌, ཨིན༌ནའང༌ ངའེ༌ ཨ༌བའེ༌ དཀོན༌མཆོག༌ ང༌ ཉམ༌པོ༌ ཞུགས༌ཏེ༌ ཡོད༌།"]], [["ཁྱོ༌ཞའེ༌ ཨ༌བའེ༌ ཕིའ༌ ངའེ༌ རྩོན༌གྲུས༌ ཉམ༌པོ༌ ལས༌ ཅོས༌ཁན༌བོ༌ ཁྱོ༌ཞའ༌ གྱུས༌ཨིན༌ནོག༌།"]], [["ཁོའེ༌ ངའེ༌ ལ༌ཆའེ༌ ནང༌ང༌ ལན༌ རྕུ༌ གྱུར༌ཇ༌ ཁྱོངས༌ཏེ༌ ངའ༌ གོབ༌སྐོར༌ ཏངས༌། ཨིན༌ནའང༌ དཀོན༌མཆོག༌གི༌ ཁོའ༌, ངའ༌ ནོད༌སྐྱལ༌ ཅུག༌ག༌ མ༌ཛད༌།"]], [["ལ༌བན༌ནི༌ ར༌ལུག༌ ཁྲ༌འོ༌ ཚང༌མ༌ ཁྱོ༌རང༌ངི༌ ལ༌ཆ༌ ཨིན༌ ཟེར༌ར༌ཅིག༌, ཏེ༌གུན༌ལ༌ ལུ༌གུ༌ དང༌ རི༌གུ༌ གུན༌ ཁྲ༌འོ༌ སྐྱེས༌, ཡང༌ ཁོའེ༌ ནག༌ཐིག༌ཅན༌ ཚང༌མ༌ ཁྱོ༌རང༌ངི༌ ལ༌ཆ༌ ཨིན༌ ཟེར༌ར༌ཅིག༌, ཏེ༌གུན༌ལ༌ ལུ༌གུ༌ དང༌ རི༌གུ༌ གུན༌ ནག༌ཐིག༌ཅན༌ སྐྱེས༌།"]], [["དཀོན༌མཆོག༌གི༌ ཁྱོ༌ཞའེ༌ ཨ༌བའེ༌ ཀ༌ནེ༌ སེམས༌ཅན༌ གུན༌ ཁྱེར༌ར༌ ཛད༌ཏེ༌ ངའ༌ སལ༌ཏེ༌ ཨིན༌ནོག༌།"]], [["ཁྱུའི༌ གྱུད༌སྤེལ༌ལི༌ ཏུས༌ ངའ༌ ཉི༌ལམ༌ཞིག༌ ཐོང༌ ཡང༌ ཏེ༌ནང༌ང༌ ར༌མ༌ ཉམ༌པོ༌ གྱུད༌སྤེལ༌ ཅོ༌ཁན༌ནི༌ ར༌བོ༌ གུན༌ ཁྲ༌འོ༌ དང༌ ནག༌ཐིག༌ཅན༌ དུག༌པིན༌།"]], [["ཏེ༌ ཉི༌ལམ༌མི༌ ནང༌ང༌ དཀོན༌མཆོག༌གི༌ ཕོ༌ཉའེ༌ ངའ༌ མོལས༌, 'ཡ༌ཀོབ༌' ངའེ༌ ཟེར༌པིན༌, 'ངའ༌ འི༌ཀ༌ནེ༌ ཡོད༌ལེ༌།'"]], [["ཁོང༌ངི༌ མོལས༌, 'ལྟོས༌, ཁྱོ༌རང༌ངི༌ ར༌མ༌གུན༌ ཉམ༌པོ༌ གྱུད༌སྤེལ༌ ཅོ༌ཁན༌ནི༌ ར༌བོ༌ ཚང༌མ༌, ཁྲ༌འོ༌ དང༌ ནག༌ཐིག༌ཅན༌ དུག༌, ཅིའ༌ཟེར༌ན༌ ལ༌བན༌ནི༌ ཁྱོ༌རང༌ང༌ ཅོ༌ཁན༌ ཚང༌མ༌ ངའེ༌ ཐོང༌།"]], [["ང༌ ཁྱོ༌རང༌ང༌ བེ༌ཐེལ༌ལི༌ ནང༌ང༌ ཐོང༌ཁན༌ནི༌ ཏེན༌ན༌ དཀོན༌མཆོག༌པོ༌ ཨིན༌, ཀ༌རུ༌ ཁྱོ༌རང༌ངི༌ རྡོའ༌ ལངས༌ཏེ༌ ཏེ༌ཀ༌ ཨོ༌ལིཝ༌ཝི༌ མར༌ནག༌ ལུགས༌ཏེ༌ ནའ༌ ཁུར༌ཏེ༌ ཨིན༌པིན༌། ཏ༌ དག༌ས༌རང༌ འི༌ ས༌ཆའ༌ ཕངས༌ཏེ༌ ཁྱོ༌རང༌ སྐྱེས༌སའེ༌ ནས༌ས༌ ལོགས༌ཏེ༌ སོང༌།' \""]], [["རེ༌ཅལ༌ དང༌ ལི༌ཨའེ༌ ཡ༌ཀོབ༌བ༌ ལན༌ཏངས༌, \"ཨ༌བའེ༌ ཀ༌ནེ༌ ང༌ཞའ༌ ཅའང༌ ནོར༌སྐལ༌ ཐོབ༌ཅེས༌ མེད༌།"]], [["ཁོང༌ངི༌ ང༌ཞ༌གུན༌ལ༌ ཞན༌མ༌ ཙོགས༌ལ༌ མ༌ཐེས༌ས༌? ཁོང༌ངི༌ ང༌ཞའ༌ ཙོངས༌ ཡང༌ ང༌ཞའེ༌ ཕིའ༌ ཏང༌ཁན༌ནི༌ པེ༌ནེ༌ ཚང༌མ༌ སྐྱགས༌།"]], [["དཀོན༌མཆོག༌གི༌ ང༌ཞའེ༌ ཨ༌བའེ༌ ཀ༌ནེ༌ ཁྱེར༌ར༌ ཛད༌ཁན༌ནི༌ གྱུ༌ནོར༌ ཚང༌མ༌ ང༌ཞའ༌ དང༌ ང༌ཞའེ༌ ཕྲུ༌གུ༌གུན༌ནི༌ ཨིན༌ནོག༌། དཀོན༌མཆོག༌གི༌ ཉེ༌རང༌ང༌ ཅོས༌ མོལ༌ཁན༌བོ༌ ཅོས༌ལེ༌།\""]], [["ཏེ༌ནེ༌ ཡ༌ཀོབ༌བི༌ ཁོ༌རང༌ངི༌ ཕྲུ༌གུ༌གུན༌ དང༌ ན༌མ༌གུན༌ རྔ༌བོང༌གུན༌ནི༌ཀ༌ སྐྱོནས༌,"]], [["ཡང༌ ཁྱུ༌ ཚང༌མ༌ ཁོ༌རང༌ངི༌ སང༌ སྔུན༌ལ༌ སྲུལ༌ཨིན༌ ཁྱེརས༌, ཏེ༌གུན༌ མ༌ཚད༌ ཁོའ༌ པ༌དན༌ ཨ༌རམ༌མི༌ ནང༌ང༌ ཇོར༌ཁན༌ ཞན༌ ནོར༌ ཚང༌མའང༌ ཁུར༌ཏེ༌ ཁོ༌རང༌ངི༌ ཨ༌བ༌ ཨི༌སཱག༌ ཡོད༌སའེ༌ ནས༌ས༌ ཀེ༌ནན༌ལ༌ སོང༌།"]], [["ཡ༌ཀོབ༌ ཉམ༌པོ༌ ཆའེ༌སང༌ སྔུན༌ལ༌, ལ༌བན༌ ཁོ༌རང༌ངི༌ ལུག༌གུན༌ནི༌ བལ༌ བྲག༌ག༌ ཆའ༌ཅིག༌ རེ༌ཅལ༌ལི༌ ཨ༌བའེ༌ ཁང༌པའེ༌ ནང༌ང༌ ཡོད༌ཁན༌ནི༌ སྐུན༌དྲ༌གུན༌ རྐུས༌།"]], [["ཡ༌ཀོབ༌བི༌ ཨར༌མི༌ཡན༌པ༌ ལ༌བན༌ལ༌ ཁོ༌ ཆའད༌ ཟེར༌ཏེ༌ མ༌ཤད༌ད༌ ཁོའ༌ གོབ༌སྐོར༌ ཏངས༌།"]], [["ཁོའེ༌ ཁོ༌རང༌ང༌ ཡོད༌ཁན༌ ཚང༌མ༌ ཁུར༌ཏེ༌ གྱོགས༌པ༌ ཡུཕ༌རེ༌ཀྲས༌ ལྩངས༌པོ༌ རྒལ༌ཏེ༌ རི༌ ཡུལ༌ གི༌ལེད༌ ཆོགས༌ལ༌ སོང༌།"]], [["ཞག༌པོ༌ སུམ༌མི༌ སྟིང༌ནེ༌ ལ༌བན༌ལ༌ ཡ༌ཀོབ༌ ཤོར༌ཏོག༌ ཟེར༌ཏེ༌ ཚོར༌།"]], [["ཁོའེ༌ ཁོ༌རང༌ངི༌ ཉེན༌གྲུང༌གུན༌ ཁྲིད༌ཏེ༌ གི༌ལེད༌དི༌ རི༌ ཡུལ༌ལ༌ ཡ༌ཀོབ༌ ཐུག༌ཐུག༌ ཚོག༌པ༌ ཞག༌པོ༌ རྡུན༌ ཁོའེ༌ གྱབ༌ནེ༌ སོང༌།"]], [["ཨིན༌ནའང༌ ཚན༌ལ༌ ཨར༌མི༌ཡན༌པ༌ ལ༌བན༌ལ༌ ཉི༌ལམ༌མི༌ ནང༌ང༌ དཀོན༌མཆོག༌གི༌ སྤང༌ པུད༌ད༌ ཛད༌ཏེ༌ མོལས༌, \"སྤེ༌ར༌ ངན༌པ༌ ཟེར༌ཏེ༌ ཡ༌ཀོབ༌བ༌ ཇིགས༌ནང༌ མ༌ལྟན༌།\""]], [["གི༌ལེད༌དི༌ རི༌ ཡུལ༌ལ༌ ཡ༌ཀོབ༌བི༌ ཀུར༌གུན༌ ཙུགས༌ཏེ༌ ཡོད༌སའ༌ ལ༌བན༌ དང༌ ཁོའེ༌ ཉེན༌གྲུང༌གུན༌ ལེབ༌བ༌ཅིག༌ ཁོང༌གུན༌ནིའང༌ ཀུར༌ ཙུགས༌།"]], [["ལ༌བན༌ནི༌ ཡ༌ཀོབ༌བ༌ ཟེརས༌, \"ངའ༌ གོབ༌སྐོར༌ ཏངས༌ཏེ༌ ཁྱོ༌རང༌ངི༌ ཅི༌ ཅོས༌ཏེ༌ ཨིན༌? ཁྱོ༌རང༌ངི༌ ངའེ༌ བུ༌མོ༌གུན༌ མག༌གི༌ ནང༌ང༌ ཟུམ༌ཁན༌ནི༌ ཙོན༌པ༌གུན༌ ཙོགས༌ལ༌ ཟུམས༌ཏེ༌ ཁྱེརས༌།"]], [["ཁྱོ༌རང༌ངི༌ ངའ༌ གོབ༌སྐོར༌ཏེ༌ ངའ༌ མ༌ཤད༌ད༌ ཅི༌ཕིའ༌ ཤོར༌པིན༌? ངའེ༌ ཁྱོ༌རང༌ ཐད༌པོ༌ ཉམ༌པོ༌ ཀྲམ༌བུ༌རིན༌ དང༌ ཧརྦ༌ ཕུས༌ཏེ༌ ལུ༌ ཏང༌ཨིན༌ ལམ༌ཅུགས༌ཏེ༌ ཡོད༌གྲོ༌།"]], [["ཁྱོ༌རང༌ངི༌ ངའེ༌ ཚ༌འོ༌གུན༌ལ༌ པུག༌ ཡང༌ ངའེ༌ བུ༌མོ༌གུན༌ལ༌ ཇུ༌ ཟེར༌ མ༌ཅུག༌ག༌ སམ༌བ༌ མེད༌ཁན༌ནི༌ ལས༌ ཅོས༌ཏེ༌ ཨིན༌ནོག༌།"]], [["ངའ༌ ཁྱོ༌རང༌ང༌ ནོད༌ སྐྱལ༌ཅེས༌སི༌ ཁྱུད༌ ཡོད༌ ཨིན༌ནའང༌ དའང༌ ཚན༌ལ༌ ཁྱོ༌རང༌ངི༌ ཨ༌བའེ༌ དཀོན༌མཆོག༌གི༌ ངའ༌ མོལ༌ལ༌རག༌, 'སྤེ༌ར༌ ངན༌པ༌ ཟེར༌ཏེ༌ ཡ༌ཀོབ༌བ༌ ཇིགས༌ནང༌ མ༌ལྟན༌།'"]], [["ང༌ ཧ༌གོ༌, ཁྱོ༌རང༌ང༌ ཁྱོ༌རང༌ངི༌ ཨ༌བ༌ ཡོད༌ས༌ ལོགས༌ཏེ༌ ཆ༌ཅེས༌སི༌ དོད༌པ༌ སྲན༌ཏྲེ༌ ཡོད༌པ༌ ཁྱོ༌རང༌ ཤོར༌ ཨིན༌ནའང༌ ཁྱོ༌རང༌ངི༌ ངའེ༌ སྐུན༌དྲ༌གུན༌ ཅིའ༌ རྐུས༌ཏེ༌ ཁྱེར༌པིན༌?\""]], [["ཡ༌ཀོབ༌བི༌ ལན༌ཏངས༌, \"ཉེ༌རང༌ངི༌ རང༌ངི༌ བུ༌མོ༌གུན༌ ངའེ༌ ཀ༌ནེ༌ ཝང༌ ཉམ༌པོ༌ ཀོགས༌ཏེ༌ ཁྱེར༌ར༌ནོག༌ སམ༌ཏེ༌ ང༌ ཇིགས༌།"]], [["ཨིན༌ནའང༌ གལ༌ཏེས༌ ཉེ༌རང༌ང༌ སུ༌ཞིག༌གི༌ ལག༌ག༌ ཉེ༌རང༌ངི༌ སྐུན༌དྲ༌གུན༌ ཐོབ༌ན༌, ཁོ༌ སོད༌། ང༌དང༌ངི༌ ཉེན༌གྲུང༌གུན༌ནི༌ དུན༌ལ༌, ང༌ཞའེ༌ ལག༌ག༌ ཉེ༌རང༌ངི༌ ཅི༌ཞིག༌ ཡོད༌ནའང༌ ཙལ༌ཏེ༌ ཁྱེར༌ར༌ཛད༌།\" ཡ༌ཀོབ༌བ༌ རེ༌ཅལ༌ལི༌ སྐུན༌དྲ༌གུན༌ སྐུ༌ཁན༌བོ༌ གྱུས༌ མེད༌པིན༌།"]], [["ལ༌བན༌ ཡ༌ཀོབ༌, ལི༌ཨ༌ དང༌ ཡོག༌མོ༌ ན༌མ༌ ཉིས༌ཀོའེ༌ ཀུར༌ གུན༌ནི༌ ནང༌ང༌ ཙལ༌ལ༌ སོང༌ ཨིན༌ནའང༌ ཁོའ༌ ཅའང༌ མ༌ཐོབ༌། ཏེ༌ནེ༌ ཁོ༌ རེ༌ཅལ༌ལི༌ ཀུར༌རི༌ ནང༌ང༌ སོང༌།"]], [["རེ༌ཅལ༌ལི༌ སྐུན༌དྲ༌གུན༌ རྐུས༌ཏེ༌ ཁོ༌རང༌ངི༌ རྔ༌བོང༌ངི༌ གྱབ༌ཆའེ༌ ནང༌ང༌ སྦས༌ཏེ༌ ཁོ༌ གྱབ༌ཆའེ༌ཀ༌ དུགས༌ཏེ༌ ཡོད༌པིན༌། ལ༌བན༌ནི༌ ཀུར༌རི༌ ནང༌ང༌ ཙལས༌ ཨིན༌ནའང༌ ཁོའེ༌ ཅའང༌ མ༌ཐོབ༌།"]], [["རེ༌ཅལ༌ལི༌ ཁོ༌རང༌ངི༌ ཨ༌བ༌ ཟེརས༌, \"ཐུགས༌སྲོ༌ མ༌སྐྱོད༌ སྤོན༌བོ༌ལེ༌, ང༌ ཉེ༌རང༌ངི༌ དུན༌ལ༌ ལང༌ཉན༌ཅེས༌ མེད༌ ཅིའ༌ཟེར༌ན༌ ང༌ ཟུགས༌པོ༌ ཞིག༌ཅེས༌སི༌ ཏུས༌པོའེ༌ ནང༌ང༌ ཨིན༌།\" ཏེ༌ནེ༌ ལ༌བན༌ནི༌ ཀ༌རུང༌ས༌ ཙལས༌ ཨིན༌ནའང༌ ཁོའེ༌ སྐུན༌དྲ༌གུན༌ མ༌ཐོབ༌།"]], [["ཏེ༌ནེ༌ ཡ༌ཀོབ༌བ༌ སྲོ༌ ཡོངས༌ ཡང༌ ལ༌བན༌ལ༌ ཁའ༌ སྐྱེས༌ཏེ༌ ཟེརས༌, \"ངའེ༌ ཅི༌ ཁྲིམས༌གལ༌ ཅོས༌? ཁྱོ༌རང༌ངི༌ ང༌ འི༌ ཚག༌པ༌ ཏེད༌ཏེ༌ ཁྱོང༌ཅེས༌ ངའེ༌ ཅི༌ སྡིག༌པ༌ ཅོས༌ཏོག༌?\""]], [["ཏ༌ ཁྱོ༌རང༌ངི༌ ངའེ༌ ཅ༌ལག༌ ཚང༌མ༌ ལོངས༌ཏེ༌ ཁྱོ༌རང༌ང༌ ཁྱོ༌རང༌ངི༌ ཨིན༌ཁན༌ ཅ༌ལག༌ ཅི༌ ཐོབ༌? ང༌དང༌ངི༌ ཉེན༌གྲུང༌གུན༌ནི༌ དུན༌ལ༌ ཁྱོང༌ ཡང༌ ང༌དང༌ ཉིས༌ཀོའེ༌ ནང༌ནེ༌ སུ༌ དྲང༌པོ༌ ཨིན༌ཁན༌བོ༌ ཁོང༌གུན༌ལ༌ ཐག༌ཅད༌ཅུག༌།\""]], [["\"ང༌ ཁྱོ༌རང༌ ཉམ༌པོ༌ ལོ༌ ཉི༌ཤུ༌ དུགས༌པིན༌། ཏེ༌ཏུས༌ ཁྱོ༌རང༌ངི༌ ལུག༌ དང༌ ར༌མ༌གུན༌ནི༌ ལུ༌གུ༌ དང༌ རི༌གུ༌གུན༌ མ༌ནེ༌ མ༌སྐྱུརས༌ མ༌ཚད༌ ངའེ༌ ཁྱོ༌རང༌ངི༌ ཁྱུའི༌ ནང༌ནེ༌ ར༌བོ༌ གུན༌ནི༌ ཤ༌ མ༌ཟོས༌པིན༌།"]], [["རི༌ སེམས༌ཅན༌ནི༌ སད༌ཁན༌ནི༌ ར༌ལུག༌གུན༌ ཁྱོ༌རང༌ངི༌ཀ༌ མ༌ཁྱོང༌ང༌ ཏེ༌གུན༌ནི༌ ཀོད༌ཀ༌ ང༌རང༌ངི༌ ཁུར༌པིན༌། ཉི༌མ༌ ཡ༌ ཚན༌ལ༌ རྐུས༌ཏེ༌ ཁྱེར༌ཁན༌གུན༌ལ༌ ངའ༌ རིན༌ ཤལ༌ཅུགས༌།"]], [["ཏུས༌ མང༌པོ༌ ཉི༌མའེ༌ ཚད༌ དང༌ ཚན༌ ཀྲང༌མོའི༌ བར༌དོ༌ ངའ༌ ཐོང༌, ཡང༌ ཚན༌ མང༌པོ༌ ཉིད༌ མེད༌པ༌ ལུས༌།"]], [["བུད༌ཁན༌ནི༌ ལོ༌ ཉི༌ཤུ༌ ཁྱོ༌རང༌ ཉམ༌པོ༌ ང༌ དུག༌ ཟ༌ནེ༌ ཏེན༌ན༌ ཙོགས༌ སོང༌། ངའེ༌ ཉེ༌རང༌ངི༌ བུ༌མོ༌གུན༌ནི༌ ཕིའ༌ ལོ༌ ཅུབ༌ཞི༌ ལས༌ ཅོ༌པིན༌ ཡང༌ ཁྱོ༌རང༌ངི༌ ཁྱུ༌གུན༌ནི༌ ཕིའ༌ ལོ༌ དྲུག༌, ཏེ༌བོ༌ མ༌ཚད༌ ཁྱོ༌རང༌ངི༌ ངའེ༌ ལ༌ཆའེ༌ ནང༌ང༌ ལན༌ རྕུ༌ གྱུར༌ཇ༌ ཁྱོངས༌།"]], [["གལ༌ཏེས༌ ངའེ༌ ཨ༌བ༌ དང༌ ཨབ༌ར༌ཧམ༌མི༌ དཀོན༌མཆོག༌ ཀ༌བོའ༌ ཨི༌སཱག༌ ཇིགས༌སད༌, ང༌ ཉམ༌པོ༌ ཞུགས༌ཏེ༌ མེད༌པིན༌ན༌ ཁྱོ༌རང༌ངི༌ ང༌ ལག༌པ༌ སྟོང༌པ༌ ལམ༌ཅུག༌ཏེ༌ ཡོད༌གྲོ༌། ཨིན༌ནའང༌ དཀོན༌མཆོག༌གི༌ ངའེ༌ རྡུག༌ངལ༌ དང༌ རྩོན༌གྲུས༌ གུན༌ ཛིགས༌ཏེ༌ དའང༌ ཚན༌ལ༌ ཁོང༌ངི༌ ཁྱོ༌རང༌ང༌ ཁའ༌སྐྱེའ༌ ཛདས༌།"]], [["ལ༌བན༌ནི༌ ཡ༌ཀོབ༌བ༌ ལན༌ཏངས༌, \"འི༌ ན༌ཆུང༌གུན༌ ངའེ༌ བུ༌མོ༌, འི༌ ཕྲུ༌གུ༌གུན༌ ངའེ༌ ཚ༌འོ༌ དང༌ ཚ༌མོ༌ ཡང༌ འི༌ ཁྱུ༌གུན༌ ངའེ༌ ཁྱུ༌ ཨིན༌། འི༌ཀ༌ ཁྱོ༌རང༌ངི༌ ཐོང༌ཁན༌ ཚང༌མ༌ ངའེ༌ ཨིན༌ནོག༌། ཏ༌ ངའ༌ ང༌རང༌ངི༌ བུ༌མོ༌གུན༌ དང༌ ཁོང༌གུན༌ནི༌ ཕྲུ༌གུ༌གུན༌ལ༌ ཅའང༌ ཅོ༌ མི༌ཉན༌།"]], [["ཡོང༌ངའང༌ ང༌དང༌ ཉིས༌ཀོའེ༌ པར༌ལ༌ ཆད༌དོན༌ ཞིག༌ ཅོ༌ཨིན༌ ཀ༌བོ༌ ང༌དང༌གུན༌ནི༌ པར༌ལ༌ སྤང༌པོ༌བོ༌ ཨིན༌ནོག༌།"]], [["ཏེ༌ནེ༌ ཡ༌ཀོབ༌བི༌ རྡོའ༌ཞིག༌ ཁུར༌ཏེ༌ ཏེ༌བོ༌ ཀ༌ཝ༌ ཙོགས༌ལ༌ ལངས༌།"]], [["ཁོའེ༌ ཁོ༌རང༌ངི༌ ཉེན༌གྲུང༌གུན༌ལ༌ ཟེརས༌, \"རྡོའ༌ སྤུང༌ཤིག༌།\" ཁོང༌གུན༌ནི༌ རྡོའ༌ སྤུངས༌ ཡང༌ ཏེ༌བོའེ༌ དུན༌ལ༌ ཁར༌ཇི༌ ཟོས༌།"]], [["ལ༌བན༌ནི༌ ཏེ༌ ནས༌ས༌བོའ༌ ཡི༌གར༌ ཤ༌ཧ༌དུ༌ཐ༌"], ["མིང༌ང༌ ཏགས༌ ཨིན༌ནའང༌ ཡ༌ཀོབ༌བི༌ ཏེ༌ ས༌ཀྱད༌པོའེ༌ མིང༌ང༌ གེ༌ལིད༌"], ["ཏགས༌།"]], [["ལ༌བན༌ནི༌ ཟེརས༌ \"དི༌རིང༌ ང༌དང༌ ཉིས༌ཀོའེ༌ པར༌ལ༌ འི༌ རྡོའ༌ སྤུང༌ཁན༌བོ༌ སྤང༌པོ༌ ཨིན༌ནོག༌།\" ཏེན༌ན༌བོའེ༌ ཕིའ༌ ཏེ༌ ས༌ཆ༌བོའ༌ གེ༌ལིད༌ ཟེར༌ར༌ནོག༌།"]], [["ཁོང༌གུན༌ནི༌ ཏེ༌ ནས༌སའེ༌ མིང༌ང༌ མིཟ༌ཕའང༌ ཏགས༌, ཅིའ༌ཟེར༌ན༌ ལ༌བན༌ནི༌ ཟེརས༌, \"ང༌དང༌གུན༌ བེ༌ཏེ༌ ཆའ༌ཅིག༌ ཡ༌ཝའེ༌ ང༌དང༌གུན༌ལ༌ ཟིགས༌ཤིག༌།"]], [["གལ༌ཏེས༌ ཁྱོ༌རང༌ངི༌ ངའེ༌ བུ༌མོ༌གུན༌ལ༌ ནགས༌ ལྟན༌ན༌ ཡ༌ ཁྱོ༌རང༌ངི༌ ཞན༌ བུ༌མོ༌ ཉམ༌པོ༌ ན༌མ༌ ཅོ༌ན༌, ངའ༌ ཁྱོ༌རང༌ ཉམ༌པོ༌ མེད༌ནའང༌ ཨིད༌ཏུ༌ བོར༌ དཀོན༌མཆོག༌གི༌ ང༌དང༌ངི༌ ལས༌ ཅོ༌ཁན༌གུན༌ལ༌ ཟིགས༌ས༌ནོག༌།\""]], [["ལ༌བན༌ནི༌ ཡ༌ཀོབ༌བ༌ ཟེརས༌, \"འི༌ཀ༌ རྡོའ༌ སྤུངས༌ཏེ༌ ང༌དང༌ ཉིས༌ཀོའེ༌ པར༌ལ༌ ཀ༌ཝ༌ ཙོགས༌ལ༌ ལངས༌ཏེ༌ ཨིན༌།"]], [["སྤུང༌གོལ༌ ཅོ༌ཅེས༌ལ༌ ངའ༌ འི༌ རྡོའ༌ སྤུང༌ཁན༌བོ༌ རྒལ༌ཏེ༌ ཁྱོ༌རང༌ ཆོགས༌ལ༌ མི༌ཡོང༌ ཡང༌ ཁྱོ༌རང༌ འི༌བོ༌ རྒལ༌ཏེ༌ ང༌ ཆོགས༌ལ༌ མི༌ཡོང༌ཅེས༌ལ༌, འི༌ རྡོའ༌ སྤུང༌ཁན༌བོ༌ ང༌དང༌ ཉིས༌ཀོའེ༌ པར༌ལ༌ སྤང༌པོ༌ ཨིན༌ནོག༌།"]], [["ཨབ༌ར༌ཧམ༌ དང༌ ན༌ཧོར༌རི༌ དཀོན༌མཆོག༌, ཡང༌ ཁོང༌གུན༌ནི༌ ཨ༌བའེ༌ དཀོན༌མཆོག༌གི༌ ང༌དང༌ ཉིས༌ཀོའ༌ ཁྲིམས༌ཅད༌ ཛད༌ཤིག༌།\""], ["ཏེ༌ནེ༌ ཡ༌ཀོབ༌བི༌ ཁོའེ༌ ཨ༌བ༌ ཨི༌སཱག༌གི༌ ཇིགས༌སི༌ ནང༌ང༌ རྩི༌ཝ༌ ཅོ༌ཁན༌ དཀོན༌མཆོག༌གི༌ ཚན༌ནི༌ ནང༌ང༌ ནའ༌ ཁུརས༌།"]], [["ཁོའེ༌ ཏེ༌ རི༌ཀ༌ དཀོན༌མཆོག༌ག༌ སེམས༌ཅན༌ ཆོད༌པའ༌ ཕུལ༌ཏེ༌ ཁོ༌རང༌ངི༌ ཉེན༌གྲུང༌གུན༌ གྲོན༌ལ༌ བོདས༌། ཁོང༌གུན༌ནི༌ དོན༌ཏང༌ ཟོ༌ཚར༌ཏེ༌ ཁོང༌གུན༌ནི༌ ཏེ༌ ཚན༌བོ༌ རི༌ཀ༌ ཕུདས༌།"]], [["ཐོ༌རེ༌ཟུག༌པོ༌ ང༌མོ༌ནེ༌ ལ༌བན༌ནི༌ ཁོ༌རང༌ངི༌ ཚ༌འོ༌, ཚ༌མོ༌ དང༌ བུ༌མོ༌ གུན༌ལ༌ པུག༌ ཏངས༌ཏེ༌ ཇུ༌ ཟེརས༌ ཡང༌ ཁོ༌རང༌ངི༌ ཁང༌པ༌ ལོགས༌ཏེ༌ སོང༌།"]]], [[["ཡ༌ཀོབ༌བའང༌ ཏེ༌ཀ༌ནེ༌ ཁོ༌རང༌ངི༌ བེས༌ལ༌ བིང༌ ཡང༌ ཁོའ༌ ཐུག༌ག༌ལ༌ དཀོན༌མཆོག༌གི༌ ཕོ༌ཉ༌གུན༌ སྐྱོདས༌།"]], [["ཁོང༌གུན༌ ཐོང༌ང༌ཅིག༌ ཁོའེ༌ ཟེརས༌, \"འི༌བོ༌ དཀོན༌མཆོག༌གི༌ མག༌མི༌ ཛོམ༌སའེ༌ ནས༌ས༌ ཨིན༌ནོག༌།\" ཏེ༌བོའེ༌ཕིའ༌ ཁོའེ༌ ཏེ༌ ས༌ཆ༌བོའེ༌ མིང༌ང༌ མ༌ཧ༌ནཱའིམ༌"], ["ཏགས༌།"]], [["ཏེ༌ནེ༌ ཡ༌ཀོབ༌བི༌ ཨི༌དོམ༌ ཡུལ༌ལི༌ སིར༌རི༌ ས༌ཆའེ༌ ནང༌ང༌ དུག༌ཁན༌ ཁོ༌རང༌ངི༌ ཨ༌ཅོ༌ ཨི༌སུའ༌ ལོན༌ ཁྱེར༌ཁན༌གུན༌ སྔུན༌ལ༌ ལམ༌ཅུགས༌།"]], [["ཁོའེ༌ ཁོང༌གུན༌ལ༌ ལབ༌ཞ༌ ཏངས༌ཏེ༌ ཟེརས༌, \"ཁྱོ༌ཞའེ༌ འི༌ཟུག༌ ཟེརས༌ གོས༌, 'སྤོན༌བོ༌ ཨི༌སུ༌ ཉེ༌རང༌ངི༌ ཡོག༌པོ༌ ཡ༌ཀོབ༌བི༌ མོལ༌ལ༌རག༌, དི༌རིང༌ ཚག༌པ༌ ང༌ ལ༌བན༌ ཉམ༌པོ༌ དུགས༌པིན༌།"]], [["ཡང༌ ངའ༌ བ༌ལང༌, བུང༌བུ༌, ལུག༌ དང༌ ར༌མ༌, ཡོག༌པོ༌ དང༌ ཡོག༌མོ༌ མང༌པོ༌ ཡོད༌། ང༌ ང༌རང༌ངི༌ སྤོན༌བོའེ༌ ཆོགས༌སྐྱོར༌ ཐོབ༌ཅེས༌ལ༌ ངའེ༌ ཁོང༌གུན༌ ཉམ༌པོ༌ ལོན༌ ཀལ༌ལད༌།' \""]], [["ལོན༌ ཁྱེར༌ཁན༌གུན༌ ཡ༌ཀོབ༌ ཡོད༌ས༌ ལོགས༌ཏེ༌ ལེབས༌ཏེ༌ ཟེརས༌, \"ང༌ཞའ༌ ཉེ༌རང༌ངི༌ ཨ༌ཅོ༌ ཨི༌སུ༌ ཡོད༌ས༌ སོང༌པིན༌, ཁོང༌ ཉེ༌རང༌ང༌ ཐུག༌ག༌ལ༌ ཡོང༌ངད༌ ཡང༌ ཁོང༌ ཉམ༌པོ༌ མི༌ ཞིབ༌གྱ༌ དུག༌།\""]], [["ཡ༌ཀོབ༌ ཇིགས༌ ཡང༌ ཚབས༌, ཁོའེ༌ ཁོ༌ ཉམ༌པོ༌ ཡོད༌ཁན༌ནི༌ མི༌གུན༌ ཡང༌ ལུག༌, ར༌མ༌ དང༌ བ༌ལང༌ གུན༌ནི༌ ཁྱུ༌, ཡང༌ རྔ༌བོང༌གུན༌ སྡེ༌ ཉིས༌སི༌ ནང༌ང༌ བགོས༌།"]], [["ཁོའེ༌ སམ༌, \"གལ༌ཏེས༌ ཨི༌སུ༌ ཡོངས༌ཏེ༌ སྡེ༌ ཅིག༌ག༌ སྤུང༌གོལ༌ ཅོ༌ན༌ ཞན༌ སྡེ༌བོ༌ ཤོར༌ཉན༌ཅེས༌ ཨིན༌ནོག༌།\""]], [["ཏེ༌ནེ༌ ཡ༌ཀོབ༌བི༌ མོས༌ལམ༌ ཞུས༌, \"ངའེ༌ མེ༌མེ༌ ཨབ༌ར༌ཧམ༌མི༌ དཀོན༌མཆོག༌ དང༌ ངའེ༌ ཨ༌བ༌ ཨི༌སཱག༌གི༌ དཀོན༌མཆོག༌, ཡ༌ཝ༌ ཉེ༌རང༌ངི༌ ངའ༌ མོལ༌ལ༌ ཛདས༌, 'རང༌ ཡུལ༌ དང༌ རང༌ངི༌ ཉེན༌གྲུང༌གུན༌ ཡོད༌སའེ༌ ས༌ཆའ༌ ལོགས༌ཏེ༌ སོང༌ ཡང༌ ངའེ༌ ཁྱོ༌རང༌ ཅི༌ཚང༌མའེ༌ ནང༌ང༌ ཐར༌ཁྱེལ༌ ཆ༌ཅུག༌ཨིན༌།'"]], [["ཉེ༌རང༌ངི༌ ཡོག༌པོའ༌ ལྟན༌ན༌ ཛད༌ཁན༌ ཨིད༌ཤེས༌ དང༌ ཐུག༌རྗེ༌ ཚང༌མ༌ ཐོབ༌ཅེས༌སི༌ འོས༌པ༌ ངའ༌ མན༌། ཡོར༌དཱན༌ ལྩངས༌པོ༌ རྒལ༌ཏེ༌ ཆ༌ ཟ༌ནེ༌ ངའེ༌ ལག༌ག༌ རྟེན༌ཅེས༌སི༌ བེར༌ཀ༌བོ༌ མ༌ནེ༌ ཅའང༌ མེད༌པིན༌ ཨིན༌ནའང༌ ཏ༌ ངའེ༌ ལག༌ག༌ སྡེ༌ ཉིས༌ དུག༌།"]], [["ང༌ ངའེ༌ ཨ༌ཅོ༌ ཨི༌སུའི༌ ཀ༌ནེ༌ སྐྱོབ༌བ༌ ཛད༌ཅེས༌ལ༌ ངའེ༌ མོས༌ལམ༌ ཞུའད༌། ང༌ ཇིགས༌ས༌རག༌ ཅིའ༌ཟེར༌ན༌ ཁོ༌ ཡོངས༌ཏེ༌ སྤུང༌གོལ༌ ཅོས༌ཏེ༌ ང༌ མ༌ཚད༌ ངའེ༌ ན༌མ༌ དང༌ ཕྲུ༌གུ༌གུན༌ ཚང༌མ༌ སད༌སྲིད༌ཅེས༌ ཨིན༌ནོག༌།"]], [["ཨིན༌ནའང༌ ཉེ༌རང༌ངི༌ མོལ༌ལ༌ ཛདས༌, 'ངའེ༌ ཁྱོ༌རང༌ ཅི༌ཚང༌མའེ༌ ནང༌ང༌ ཐར༌ཁྱེལ༌ ཅུགས༌ཏེ༌ ཁྱོ༌རང༌ངི༌ པུར༌གྱུད༌ ཚོའེ༌ ཐའ༌མའེ༌ པེ༌མ༌ རྩི༌ མི༌ཉན༌ཅེས༌ ཙོགས༌ གྱུར༌ཅུག༌ཨིན༌།' \""]], [["ཏེ༌ ཚན༌ལ༌ ཡ༌ཀོབ༌ ཏེན༌ན༌རུ༌ དུགས༌ ཡང༌ ཁོ༌རང༌ང༌ ཡོད༌ཁན༌གུན༌ནི༌ ནང༌ནེ༌ ཁོའེ༌ ཁོ༌རང༌ངི༌ ཨ༌ཅོ༌ ཨི༌སུའི༌ ཕིའ༌ སྐྱེས༌ ལྡམས༌།"]], [["ཏེ༌གུན༌ ར༌མ༌ 200, ར༌ཕོ༌ 20, ལུག༌ 200, ལུག༌ཕོ༌ 20,"]], [["རྔ༌བོང༌མོ༌ 30 དང༌ ཏེ༌གུན༌ནི༌ ཕྲུ༌གུ༌གུན༌, བ༌ལང༌ 40 དང༌ ལང༌ཏོ༌ 10, བུང༌མོ༌ 20 དང༌ བུང༌ཕོ༌ 10 ཨིན༌པིན༌།"]], [["ཁོའེ༌ ཏེ༌གུན༌ནི༌ ཁྱུ༌ སོ༌སོ༌ ཅོས༌ཏེ༌ ཁོ༌རང༌ངི༌ ཡོག༌པོ༌གུན༌ལ༌ ལྟ༌སྟོག༌ ཅོ༌ཅུགས༌། ཁོའེ༌ ཁོང༌གུན༌ལ༌ ཟེརས༌, \"ངའེ༌ སང༌ སྔུན༌ལ༌ སོང༌ ཨིན༌ནའང༌ ཁྱུ༌གུན༌ནི༌ པར༌ལ༌ པར༌ བོར༌།\""]], [["ཁོའེ༌ གོ༌མ༌ ཆའ༌ཁན༌ནི༌ ཡོག༌པོའ༌ ལབ༌ཞ༌ ཏངས༌, \"ངའེ༌ ཨ༌ཅོ༌ ཨི༌སུ༌ ཐུག༌ཏེ༌ 'ཁྱོ༌རང༌ངི༌ སྤོན༌བོ༌ སུ༌ ཨིན༌ ཡང༌ ཁྱོ༌རང༌ ཀ༌རུ༌ ཆའད༌། འི༌ སེམས༌ཅན༌ ཚང༌མའ༌ སུའི༌ ཨིན༌ ཟེར༌ཏེ༌ ཏྲི༌ན༌?'"]], [["ཁྱོ༌རང༌ངི༌ ལན༌ འི༌ཟུག༌ ཏང༌གོས༌, 'འི༌ ཚང༌མ༌ ཉེ༌རང༌ངི༌ ཡོག༌པོ༌ ཡ༌ཀོབ༌བི༌ ཨིན༌ལེ༌། འི༌ ཚང༌མ༌ ཁོང༌ངི༌ སྤོན༌བོ༌ ཨི༌སུའི༌ ཕིའ༌ སྟགས༌ ཀལ༌ཁན༌གུན༌ ཨིན༌ ཡང༌ ཡ༌ཀོབ༌ ཁོང༌རང༌ ང༌ཞའེ༌ སྟིང༌ནེ༌ ཡོང༌ངད༌ལེ༌།' \""]], [["ཁོའེ༌ ཉིས༌པ༌ དང༌ སུམ༌པ༌ ཁྱུ༌གུན༌ ཉམ༌པོ༌ ཡོད༌ཁན༌ནི༌ ཡོག༌པོ༌གུན༌ལའང༌ ལབ༌ཞའ༌ ཏངས༌, \"ཨི༌སུ༌ ཐུག༌ག༌ཅིག༌ ཁྱོ༌ཞ༌གུན༌ནི༌ ཏེན༌ན༌ ཙོགས༌ ཟེར༌,"]], [["'ཉེ༌རང༌ངི༌ ཡོག༌པོ༌ ཡ༌ཀོབ༌ ང༌ཞའེ༌ སྟིང༌ནེ༌ ཡོང༌ངད༌' ཟེར༌ཅེས༌པོ༌ ཞེད༌ མ༌གོས༌།\" ཡ༌ཀོབ༌བི༌ སམ༌, \"ཅི༌གྱུས༌, ངའེ༌ སྟགས༌ ཀལ༌ཁན༌བོའེ༌ ཁོ༌ ཐད༌ཅུགས༌ཏེ༌, སྟིང༌ནེ༌ ང༌ ཐུག༌ག༌ཅིག༌ ཁོའེ༌ ཤགས༌པ༌ ཏངས༌ཏེ༌ ངའ༌ སྙིང༌རྗེ༌ ལྟན༌ སྲིད༌ཅེས༌ ཨིན༌ནོག༌།\""]], [["ཏེ༌བོའེ༌ཕིའ༌ ཁོའེ༌ སྟགས༌ ཚང༌མ༌ ཁོ༌རང༌ངི༌ སང༌ སྔུན༌ལ༌ ཀལས༌, ཨིན༌ནའང༌ ཁོ༌རང༌ ཏེ༌ ཚན༌བོ༌ ཏེན༌ན༌རུ༌ དུགས༌།"]], [["ཏེན༌ན༌ ཚན༌ལ༌ ཡ༌ཀོབ༌ ལངས༌ཏེ༌ ཁོ༌རང༌ངི༌ ན༌མ༌ ཉིས༌ཀོ༌, ཁོའེ༌ ཚེ༌ཡོག༌ ན༌མ༌ ཉིས༌ཀོ༌, ཁོ༌རང༌ངི༌ ཕྲུ༌གུ༌ ཅུག༌ཤིག༌པོ༌ ཁྲིད༌ཏེ༌ ཡ༌བོག༌ ལྩངས༌པོ༌ རྒལ༌ཏེ༌ ཆ༌ཅེས༌ལ༌ སོང༌།"]], [["ཁོའེ༌ ཁོང༌ དང༌ ཁོའེ༌ གྱུ༌ནོར༌ ཚང༌མ༌ ལྩངས༌པོའེ༌ ཕར༌ཀ༌ ཀལ༌ ཚར༌ཏེ༌"]], [["ཁོ༌རང༌ ཅིག༌པོ༌ ལུས༌ཏེ༌ ཡོད༌ ཟ༌ནེ༌ མི༌ཞིག༌གི༌ ཁོ༌ ཉམ༌པོ༌ ནམ༌ ལང༌ལངས༌ ཚོག༌པ༌ ནོལས༌།"]], [["མི༌བོའ༌ ནོལ༌ཅེས༌སི༌ ནང༌ང༌ ཁོང༌ མི༌གྱལ༌ཅེས༌པོ༌ ཧ༌གོའ༌ཅིག༌ ཁོང༌ངི༌ ཡ༌ཀོབ༌བི༌ སྤི༌རུས༌པོའ༌ ཆག༌ རྩེས༌ཏེ༌ ཏེ༌བོ༌ མོང༌ལོའེ༌ ནང༌ནེ༌ ཕིངས༌ཏངས༌།"]], [["ཏེ༌ནེ༌ མི༌བོའེ༌ མོལས༌, \"ང༌ ཆ༌ཅུག༌, ཉི༌མ༌ ཤར༌དུག༌།\""], ["ཡ༌ཀོབ༌བི༌ ལན༌ཏངས༌, \"ཉེ༌རང༌ངི༌ ངའ༌ ཅིན༌ལབས༌ སལ༌ཏེ༌ མ༌ནེ༌ ངའེ༌ ཉེ༌རང༌ ཆ༌ མི༌ཅུག༌།\""]], [["མི༌བོའེ༌ ཏྲིའ༌ ཛདས༌, \"ཁྱོ༌རང༌ངི༌ མིང༌ང༌ ཅི༌ ཨིན༌།\""], ["ཁོའེ༌ ཟེརས༌, \"ཡ༌ཀོབ༌།\""]], [["ཁོང༌ངི༌ མོལས༌, \"ཏ༌ནེ༌ཕར༌ལ༌ ཁྱོ༌རང༌ང༌ ཡ༌ཀོབ༌ མན༌པ༌ ཨིས༌ར༌ཨེལ༌"], ["ཟེར༌ཨིན༌, ཅིའ༌ཟེར༌ན༌ ཁྱོ༌རང༌ངི༌ དཀོན༌མཆོག༌ དང༌ མི༌གུན༌ ཉམ༌པོ༌ རད༌ཏེ༌ ཁྱོ༌རང༌ང༌ གྱལ༌ཁའ༌ ཐོབ༌།\""]], [["ཡ༌ཀོབ༌བི༌ ཟེརས༌, \"ཇུ༌ཇུ༌ ཉེ༌རང༌ངི༌ མིང༌ ཤད༌ད༌ ཛད༌།\""], ["ཨིན༌ནའང༌ ཁོང༌ངི༌ ལན༌སལས༌, \"ཅི༌ཕིའ༌ ཁྱོ༌རང༌ངི༌ ངའེ༌ མིང༌ ཏྲིའད༌?\" ཡང༌ ཁོང༌ངི༌ ཡ༌ཀོབ༌བ༌ ཅིན༌ལབས༌ སལས༌།"]], [["ཡ༌ཀོབ༌བི༌ ཟེརས༌, \"ངའེ༌ ང༌རང༌ངི༌ མིག༌ནེ༌ དཀོན༌མཆོག༌ ཇལ༌ཏེའང༌ ང༌ སོན༌ཏེའ༌ ལུས༌།\" ཏེ༌བོའེ༌ཕིའ༌ ཁོའེ༌ ཏེ༌ ས༌ཆ༌བོའེ༌ མིང༌ང༌ པེ༌ནིལ༌"], ["ཏགས༌།"]], [["ཡ༌ཀོབ༌ པེ༌ནིལ༌ནེ༌ ཆའ༌ ཟ༌ནེ༌ ཉི༌མ༌ ཤར༌, ཡང༌ ཁོའེ༌ སྥི༌རུས༌པོའེ༌ ཞས༌ཏེ༌ ཁོ༌ ཞ༌འོ༌ རྩེའད༌པིན༌།"]], [["ཏེན༌ན༌བོའེ༌ཕིའ༌ དག༌སའང༌ ཨིས༌ར༌ཨེལ༌པ༌གུན༌ནི༌ སྤི༌ཤ༌ ཟའ༌ མ༌ནོག༌, ཅིའ༌ཟེར༌ན༌ ཡ༌ཀོབ༌བི༌ སྤི༌ཤའེ༌ གྱུས༌པ༌ ཕོག༌ཏེ༌ ཨིན༌པིན༌།"]]], [[["ཏེ༌ནེ༌ ཨི༌སུ༌ ཁོ༌རང༌ངི༌ མི༌ ཞིབ༌གྱ༌ ཉམ༌པོ༌ ཡོང༌ང༌ལ༌ ཡ༌ཀོབ༌བི༌ ཐོང༌། ཁོའེ༌ ཕྲུ༌གུ༌གུན༌ ལི༌ཨ༌ དང༌ རེ༌ཅལ༌ གུན༌ནི༌ པར༌ལ༌ གོས༌ ཡང༌ ཚེ༌ཡོག༌ ན༌མ༌ ཉིས༌ཀོའང༌།"]], [["ཁོའེ༌ ཚེ༌ཡོག༌ ན༌མ༌ ཉིས༌ཀོ༌ དང༌ ཁོང༌གུན༌ནི༌ ཕྲུ༌གུ༌གུན༌ ཚང༌མའེ༌སང༌ དུན༌ལ༌, ཏེ༌ནེ༌ ལི༌ཨ༌ དང༌ ཁོའེ༌ ཕྲུ༌གུ༌གུན༌ ཡང༌ རེ༌ཅལ༌ དང༌ ཡོ༌སེབ༌ སྟིང༌ཇུག༌པོའེ༌ཀ༌ བོརས༌།"]], [["ཡ༌ཀོབ༌ ཁོང༌གུན༌ནི༌ སྔུན༌ལ༌ སོང༌ ཡང༌ ཨ༌ཅོའེ༌ ཉེ༌མོའ༌ ལེབ༌བ༌ཅིག༌ རྩི༌ཝ༌ ཅོས༌ཏེ༌ ཁོའེ༌ དུན༌ལ༌ ལེབ༌ལེབ༌ ཚག༌པ༌ ཡ༌ཀོབ༌བི༌ ལན༌ རྡུན༌ གོ༌ ས༌ ཐུག༌ ཅུགས༌ཏེ༌ སྒུས༌།"]], [["ཨིན༌ནའང༌ ཨི༌སུ༌ བང༌ཏངས༌ཏེ༌ ཁོའ༌ ཐུག༌ག༌ལ༌ ཡོངས༌ ཡང༌ ཁོའ༌ ཁྲིལ༌ཏེ༌ པུག༌ ཏངས༌། ཁོང༌ ཉིས༌ཀོ༌ ངུས༌།"]], [["ཨི༌སུའི༌ གོ༌ སྟགས༌ཏེ༌ ལྟའ༌ཅིག༌ ཁོའ༌ བུ༌མོ༌ དང༌ ཕྲུ༌གུ༌གུན༌ ཐོང༌ ཡང༌ ཁོའེ༌ ཏྲིས༌, \"ཁྱོ༌རང༌ ཉམ༌པོ༌ ཡོད༌ཁན༌གུན༌ སུ༌ ཨིན༌?"], ["ཡ༌ཀོབ༌བི༌ ཟེརས༌, \"དཀོན༌མཆོག༌གི༌ ཉེ༌རང༌ངི༌ ཡོག༌པོའ༌ ཐུག༌རྗེའེ༌ ཛད༌ཏེ༌ སལ༌ཁན༌ནི༌ ངའེ༌ ཕྲུ༌གུ༌གུན༌ ཨིན༌།"]], [["ཏེ༌ནེ༌ ཚེ༌ཡོག༌ ན༌མ༌གུན༌ དང༌ ཁོང༌གུན༌ནི༌ ཕྲུ༌གུ༌གུན༌ ཡོངས༌ ཡང༌ ཁོ༌རང༌གུན༌ནི༌ གོ༌ ས༌ ཐུག༌ ཅུགས༌ཏེ༌ སྒུས༌།"]], [["ཏེ༌ སྟིང༌ནེ༌ ལི༌ཨ༌ དང༌ ཁོའེ༌ ཕྲུ༌གུ༌གུན༌ ཡང༌ སྟིང༌ཇུག༌ག༌ ཡོ༌སེབ༌ དང༌ རེ༌ཅལ༌ ཡོངས༌ཏེ༌ ཁོ༌རང༌གུན༌ནི༌ གོ༌ ས༌ ཐུག༌ ཅུགས༌ཏེ༌ སྒུས༌།"]], [["ཨི༌སུའི༌ ཏྲིས༌, \"ངའ༌ ཐུག༌ག༌ལ༌ ཀལ༌ཁན༌ནི༌ མི༌ དང༌ སེམས༌ཅན༌ གུན༌ནི༌ ཏོན༌ ཅི༌ ཨིན༌?\""], ["ཡ༌ཀོབ༌བི༌ ལན༌ཏངས༌, \"སྤོན༌བོ༌, ཉེ༌རང༌ངི༌ ཆོགས༌སྐྱོར༌ ཐོབ༌ཅེས༌ལ༌ ཨིན༌ལེ༌།\""]], [["ཨིན༌ནའང༌ ཨི༌སུའི༌ ཟེརས༌, \"ངའ༌ ང༌རང༌ང༌ མ༌མང༌པོ༌ ཡོད༌། ནོ༌, ཁྱོ༌རང༌ངི༌ ཨིན༌ཁན༌གུན༌ རང༌ངི༌ ཕིའ༌ བོར༌།\""]], [["ཡ༌ཀོབ༌བི༌ ཟེརས༌, \"མན༌, ཇུ༌ཇུ༌ གལ༌ཏེས༌ ཉེ༌རང༌ངི༌ ངའ༌ ཆོགས༌སྐྱོར༌ ཛད༌ཏེ༌ ཨིན༌ན༌ འི༌ སྟགས༌གུན༌ ལེན༌ན༌ ཛད༌། ཉེ༌རང༌ངི༌ ཞལ༌དོང༌ ཐོང༌ཅེས༌པོ༌ ནི༌ དཀོན༌མཆོག༌གི༌ ཞལ༌དོང༌ ཇལ༌ཁན༌ ཙོགས༌ ཨིན༌ནོག༌ ཅིའ༌ཞུ༌ན༌ ཉེ༌རང༌ངི༌ ངའེ༌ཀ༌ ཐུག༌རྗེ༌ ཛད༌ཏེ༌ ཨིན༌ནོག༌།"]], [["ཇུ༌ཇུ༌ ངའེ༌ ཉེ༌རང༌ང༌ ཁྱོང༌ཁན༌ནི༌ སྟགས༌གུན༌ ནམས༌ས༌ ཛད༌ ཅིའ༌ཞུ༌ན༌ དཀོན༌མཆོག༌གི༌ ངའེ༌ཀ༌ ཐུག༌རྗེ༌ ཛད༌ཏེ༌ ངའ༌ སྒོས༌དོམ༌ ཚང༌མ༌ སལས༌།\" ཡ༌ཀོབ༌བི༌ འུ༌ཙུག༌ ཏངས༌པ༌ ཨི༌སུའི༌ ཏེ༌གུན༌ ལེནས༌།"]], [["ཨི༌སུའ༌ ཟེརས༌, \"ང༌དང༌ངི༌ བེས༌པོ༌ ཡང༌སྐྱར༌ གོ༌ཟུག༌ ཨིན༌ ཡང༌ ང༌ ཁྱོ༌རང༌ ཉམ༌པོ༌ ཆེན༌།\""]], [["ཡ༌ཀོབ༌བི༌ ཟེརས༌, \"ངའེ༌ སྤོན༌བོ༌, ཕྲུ༌གུ༌གུན༌ འུ༌ཐུགས༌ ཡང༌ ཕྲུ༌གུ༌གུན༌ལ༌ འོ༌མ༌ སྟེར༌ཁན༌ནི༌ ལུག༌ དང༌ བ༌ལང༌ གུན༌ནི༌ ཕིའ༌ ང༌ སམ༌བ༌ ཏང༌ གོ༌ཤེས༌པོ༌ ཉེ༌རང༌ངི༌ ཧ༌གོའ༌ནོག༌། གལ༌ཏེས༌ ཏེ༌གུན༌ ཞག༌ཅིག༌གའང༌ གྱོགས༌པ༌ སྲུལ༌ན༌ ཏེ༌གུན༌ ཤི༌ཨིན༌།"]], [["ཇུ༌ཇུ༌ ཉེ༌རང༌ ངའེ༌ སང༌ སྔུན༌ལ༌ སྐྱོད༌། ང༌ ཕྲུ༌གུ༌གུན༌ དང༌ ཀྲུད༌ཏྲོའེ༌ ཁྱུ༌ ཉམ༌པོ༌ ཀུ༌ལེ༌ ཀུ༌ལེའ༌ སི༌ཨར༌ལ༌ ལེབ༌ལེབ༌ ཚག༌པ༌ ཉེ༌རང༌ངི༌ སྟིང༌རང༌ནེ༌ ཡོང༌ཨིན༌།\""]], [["ཨི༌སུའི༌ ཟེརས༌, \"ང༌ ངའེ༌ མི༌ ཁ༌ཅིག༌ ཁྱོ༌རང༌ ཉམ༌པོ༌ བོར༌ཅུག༌།\""], ["ཡ༌ཀོབ༌བི༌ ལན༌ཏངས༌, \"ཏེ༌ཟུག༌ མ༌ཛད༌། ངའེ༌ ཕིའ༌ ཉེ༌རང༌ངི༌ ཐུག༌རྗེ༌བོ༌ ཙམ༌ ཐད༌ཐད༌ ཨིན༌།\""]], [["ཏེ༌ནེ༌ ཨི༌སུ༌ ཏེན༌ན༌ ཞག༌ག༌ ལོགས༌ཏེ༌ ཁོ༌རང༌ངི༌ ལམ༌མི༌ཀ༌ སི༌ཨར༌ ཆོགས༌ལ༌ སོང༌།"]], [["ཨིན༌ནའང༌ ཡ༌ཀོབ༌ སུ༌ཀོད༌ལ༌ སོང༌ ཀ༌རུ༌ ཁོའེ༌ ཁོང༌རང༌ངི༌ ཕིའ༌ ཁང༌པ༌ རྩིགས༌ ཡང༌ སེམས༌ཅན༌ ཚང༌མ༌ ཕིའ༌ དུགས༌ས༌ ཅོས༌། ཏེན༌ན༌བོའེ༌ཕིའ༌ ཏེ༌ ས༌ཀྱད༌པོའེ༌ མིང༌ང༌ སུ༌ཀོད༌"], ["ཟེར༌ར༌ནོག༌།"]], [["པ༌དན༌ ཨ༌རམ༌ནེ༌ བིང༌ཏེ༌ ཡ༌ཀོབ༌ ཀེ༌ནན༌ ཡུལ༌ཇོངས༌སི༌ ཤེ༌ཅེམ༌ གྱལ༌སའ༌ ཁམ༌ཟང༌ ལེབ༌ ཡང༌ གྱལ༌ས༌ དང༌ ཉེ༌མོའ༌ ཀུར༌གུན༌ ཙུགས༌ཏེ༌ དུགས༌།"]], [["ཡ༌ཀོབ༌བི༌ ཁོང༌ དུག༌སའེ༌ ས༌ཀྱད༌པོ༌ ཤེ༌ཅེམ༌མི༌ ཨ༌བ༌ ཧ༌མོར༌རི༌ པུར༌གྱུད༌གུན༌ནི༌ ཀ༌ནེ༌ མུལ༌ལི༌ པེ༌ནེ༌ 100 ཉོས༌།"]], [["ཁོའེ༌ ཏེ༌ཀ༌ ཆོད༌ཁྲི༌ཞིག༌ རྩིགས༌ཏེ༌ ཏེ༌བོའ༌ ཨེལ༌ ཨེ༌ལོ༌ཧི༌ ཨིས༌ར༌ཨེལ༌ ༼ཡང༌ན༌ དཀོན༌མཆོག༌, ཨིས༌ར༌ཨེལ༌པའེ༌ དཀོན༌མཆོག༌༽ ཟེར༌ཏེ༌ མིང༌ ཏགས༌།"]]], [[["1 ལོ༌ ཁ༌ཅིག༌གི༌ སྟིང༌ནེ༌, ཞག༌ཤིག༌ ཡ༌ཀོབ༌ དང༌ ལི༌ཨའེ༌ བུ༌མོ༌ དི༌ནཱ༌ ཏེ༌ ནས༌སའེ༌ ནང༌ང༌ དུག༌ཁན༌ བུ༌མོ༌གུན༌ལ༌ ཐུག༌ག༌ སོང༌།"], ["ཨིན༌ནའང༌ ཏེ༌ ནས༌སའེ༌ ནང༌ང༌ ཝང༌སྲུལ༌ཁན༌ ཧིཝ༌པ༌ ཧ༌མོར༌རའི༌ བུ༌ཚ༌ ཤེ༌ཅེམ༌མི༌ དི༌ནཱ༌ ཐོང༌ང༌ཅིག༌, ཁོའེ༌ ཁོ༌ ཟུམས༌ཏེ༌ ཝང༌ ཉམ༌པོ༌ ལུས༌བྲེལ༌ ཅོས༌།"]], [["ཁོའེ༌ སེམས༌ དི༌ནཱའེ༌ཀ༌ སོང༌ཏེ༌ ཁོ༌ ཁོའེ༌ཀ༌ མ༌སྲན༌ཏྲེ༌ ཐད༌ ཡང༌ སྤེ༌ར༌ ལྡེ༌མོ༌ ཉམ༌པོ༌ ཁོའེ༌ ཡ༌ཤ༌ ཐོབ༌ཅེས༌སི༌ རྩོན༌གྲུས༌ ཅོས༌།"]], [["ཁོའེ༌ ཁོ༌རང༌ངི༌ ཨ༌བ༌ ཧ༌མོར༌ལ༌ ཟེརས༌, \"འི༌ བུ༌མོ༌བོ༌ ངའ༌ ན༌མའ༌ ཁྱོང༌།\""]], [["ཡ༌ཀོབ༌བ༌ ཁོའེ༌ བུ༌མོ༌ ཉམ༌པོ༌ ངན༌པ༌ ཆའ༌ཁན༌བོ༌ གྱུས༌སོང༌, ཁོའེ༌ བུ༌ཚ༌གུན༌ སེམས༌ཅན༌གུན༌ ཉམ༌པོ༌ ཕི༌ལོག༌ག༌ ཡོད༌ པ༌སང༌ ཁོང༌གུན༌ ལོགས༌ཏེ༌ ཡོང༌ཡོང༌ ཚོག༌པ༌ ཁོའེ༌ སུའང༌ ཅའང༌ མ༌ཟེརས༌།"]], [["ཤེ༌ཅེམ༌མི༌ ཨ༌བ༌ ཧ༌མོར༌ ཡ༌ཀོབ༌བ༌ སྤེ༌ར༌ ཏང༌ང༌ལ༌ ཡོངས༌།"]], [["ཡ༌ཀོབ༌བི༌ བུ༌ཚ༌གུན༌ ཞིང༌ནེ༌ ལེབས༌ཏེ༌ སྲིང༌མོ༌ ཉམ༌པོ༌ ངན༌པ༌ ཆའ༌ཁན༌བོ༌ ཚོར༌ར༌ཅིག༌ ཁོང༌གུན༌ལ༌ མ༌སྲན༌ཏྲེ༌ སྲོ༌ ཡོངས༌ ཅིའ༌ཟེར༌ན༌ ཤེ༌ཅེམ༌མི༌ ཝང༌ ཉམ༌པོ༌ ཁོང༌ངི༌ སྲིང༌མོའ༌ ལུས༌བྲེལ༌ ཅོས༌ཏེ༌ ཡ༌ཀོབ༌བི༌ ནང༌ཚངས༌སི༌ཀ༌ ཁྲེལ༌བ༌ ཁྱོངས༌ཏེ༌ ཨིན༌པིན༌, ཏེ༌ཟུག༌ ལས༌ ཅོ༌ཅེས༌པོ༌ འོས༌པ༌ མན༌པིན༌།"]], [["ཧ༌མོར༌རི༌ ཁོང༌གུན༌ལ༌ ཟེརས༌, \"ངའེ༌ བུ༌ཚ༌ ཤེ༌ཅེམ༌མི༌ ཉེ༌རང༌ངི༌ བུ༌མོའ༌ སྙིང༌ནེ༌ ཡ༌ཤ༌ ཅོ༌རུག༌། ཐུག༌རྗེ༌ ཛད༌ཏེ༌ ཁོའ༌ དི༌ནཱ༌ ཉམ༌པོ༌ བག༌སྟོན༌ ཅོ༌ཅུག༌ག༌ ཛད༌།"]], [["ང༌ཞའེ༌ བུ༌མོ༌གུན༌ ཁྱོ༌ཞའེ༌ བུ༌ཚ༌གུན༌ ཉམ༌པོ༌ ཡང༌ ཁྱོ༌ཞའེ༌ བུ༌མོ༌གུན༌ ང༌ཞའེ༌ བུ༌ཚ༌གུན༌ ཉམ༌པོ༌ བག༌སྟོན༌ ཅོ༌ཅུག༌།"]], [["ཉེ༌ཞའ༌ ང༌ཞའེ༌ ཡུལ༌ལ༌ དུག༌ནའང༌ གྲིག༌, འི༌ ས༌ཀྱད༌པོ༌ ཉེ༌ཞའེ༌ ཕིའ༌ ཕེས༌ཏེ༌ ཨིན༌ ཉེ༌ཞའ༌ ཀ༌རུ༌ ཐད༌ནའང༌ དུགས༌ཏེ༌ ཉོབ༌ཚོང༌ ཏོང༌ ཡང༌ ཁྱོ༌ཞ༌རང༌ངི༌ ཕིའ༌ གྱུ༌ནོར༌ ཅོས༌།\""]], [["ཤེ༌ཅེམ༌མི༌ དི༌ནཱའེ༌ ཨ༌བ༌ དང༌ མིང༌བོ༌གུན༌ལ༌ ཟེརས༌, \"འི༌ ཐུག༌རྗེ༌བོ༌ ངའེ༌ཀ༌ ཛད༌ ཡང༌ ངའེ༌ ཉེ༌ཞའེ༌ ཅི༌ཏོང༌ མོལ༌ནའང༌ ཏང༌ཨིན༌།"]], [["ན༌མའེ༌ རིན༌ ཅོའད༌ ཡང༌ རིན༌ཅན༌ སྐྱེས༌ ངའ༌ ཁྱོང༌ ཟེར༌ཁན༌གུན༌ ངའེ༌ ཁྱོང༌ཨིན༌། ངའ༌ ན༌མ༌ ཅོ༌ཅེས༌ལ༌ དི༌ནཱ༌ ཅིག༌པོ༌ སལ༌།\""]], [["ཤེ༌ཅེམ༌མི༌ ཁོང༌གུན༌ནི༌ སྲིང༌མོའ༌ ངན༌པ༌ ཅོས༌ཏེ༌ ཨིན༌ པ༌སང༌ ཡ༌ཀོབ༌བི༌ བུ༌ཚ༌གུན༌ནི༌ ཤེ༌ཅེམ༌ དང༌ ཁོའེ༌ ཨ༌བ༌ ཧ༌མོར༌ལ༌ གོབ༌སྐོར༌ཏེ༌ ལན༌ཏངས༌།"]], [["ཁོང༌གུན༌ནི༌ ཁོང༌གུན༌ལ༌ ཟེརས༌, \"ང༌ཞའེ༌ སྲིང༌མོ༌ སུན༌ནད༌ མ༌ཅོ༌ཁན༌ནི༌ མི༌ཞིག༌ག༌ མི༌ཏང༌། ཏེ༌བོ༌ ང༌ཞའེ༌ ཕིའ༌ ཁྲེལ༌བ༌ ཨིན༌ནོག༌།"]], [["ཨིན༌ནའང༌ ཁྱོ༌ཞ༌ དང༌ ཁྱོ༌ཞའེ༌ བུ༌ཚ༌གུན༌ནི༌ སུན༌ནད༌ ཅོས༌ཏེ༌ ང༌ཞའ༌ ཙོགས༌ གྱུར༌ན༌, ཁྱོ༌རང༌ངི༌ ཁོ༌ ཉམ༌པོ༌ བག༌སྟོན༌ ཅོ༌ནའང༌ གྲིག༌།"]], [["ཏེ༌ནེ༌ ང༌ཞའེ༌ བུ༌མོ༌གུན༌ ཁྱོ༌ཞའ༌ ཏང༌ཉིན༌ ཡང༌ ཁྱོ༌ཞའེ༌ བུ༌མོ༌གུན༌ ཉམ༌པོ༌ ང༌ཞའེ༌ བག༌སྟོན༌ ཅོ༌ཨིན༌། ཡང༌ ང༌ཞ༌གུན༌ ཁྱོ༌ཞའ༌ ཉམ༌པོ༌ དུགས༌ཏེ༌ ང༌དང༌གུན༌ གྱལ༌ཁག༌ ཅིག༌ གྱུར༌ཨིན༌།"]], [["ཨིན༌ནའང༌ གལ༌ཏེས༌ ཁྱོ༌ཞ༌ སུན༌ནད༌ ཅོའ༌ མ༌ཐད༌ན༌ ཏེ༌ནེ༌ ང༌ཞའ༌ ང༌ཞ༌རང༌ངི༌ སྲིང༌མོ༌ ཁྲིད༌ཏེ༌ འི༌ ས༌ཀྱད༌པོ༌ ཕངས༌ཏེ༌ ཆེན༌།\""]], [["ཁོང༌གུན༌ནི༌ ཟེར༌ཁན༌བོ༌ ཧ༌མོར༌ དང༌ ཁོའེ༌ བུ༌ཚ༌ ཤེ༌ཅེམ༌མ༌ འོས༌པ༌ ཚོར༌།"]], [["ཤེ༌ཅེམ༌ ཡ༌ཀོབ༌བི༌ བུ༌མོའ༌ མ༌སྲན༌ཏྲེ༌ ཐད༌པ༌ ཏུས༌ གོད༌ལ༌ མ༌ཏང༌ང༌ ཁོང༌གུན༌ནི༌ ཟེར༌ཁན༌བོ༌ ཅོ༌ཅེས༌ལ༌ ཁའ༌ ཆམས༌། ཁོ༌ ཁོ༌རང༌ངི༌ ནང༌ཚངས༌སི༌ ཚང༌མའེ༌ སང༌ ཀུས༌པ༌ཅན༌ནི༌ བུ༌ཚ༌བོ༌ ཨིན༌པིན༌།"]], [["ཏེ༌ནེ༌ ཧ༌མོར༌ དང༌ ཁོའེ༌ བུ༌ཚ༌ ཤེ༌ཅེམ༌ གྱལ༌སའེ༌ གྱས༌སྒོའེ༌ཀ༌ སོང༌ ཡང༌ གྱལ༌སའེ༌ འུ༌སྐྱོང༌གུན༌ ཉམ༌པོ༌ སྤེ༌ར༌ ཏངས༌། ཁོང༌གུན༌ནི༌ ཟེརས༌,"]], [["\"འི༌ མི༌གུན༌ནི༌ ཀ༌ནེ༌ ང༌དང༌གུན༌ལ༌ ཅའང༌ ཇིགས༌པོ༌ མི༌དུག༌, ཁོང༌གུན༌ནའང༌ ང༌དང༌ངི༌ ས༌ཀྱད༌དི༌ཀ༌ དུག༌ཅུགས༌ཏེ༌ ཚོང༌ ཅོ༌ཅུག༌ཨིན༌, འི༌ ས༌ཆ༌བོའེ༌ ནང༌ང༌ ཁོང༌གུན༌ནའང༌ ཆུད༌ཅེས༌ དུག༌། ཡང༌ ང༌དང༌གུན༌ནི༌ ཁོང༌ངི༌ བུ༌མོ༌གུན༌ ཉམ༌པོ༌ ཡང༌ ཁོང༌གུན༌ནི༌ ང༌དང༌ངི༌ བུ༌མོ༌གུན༌ ཉམ༌པོ༌ བག༌སྟོན༌ ཅོ༌ཉན༌ཅེས༌ ཨིན༌ནོག༌།"]], [["ཨིན༌ནའང༌ ང༌དང༌གུན༌ནི༌ ང༌དང༌ངི༌ བུ༌ཚ༌ ཚང༌མའེ༌ སུན༌ནད༌ ཅོས༌ཏེ༌ ཁོང༌གུན༌ ཙོགས༌ གྱུར༌ཏེ༌ མ༌ནེ༌ ཁོང༌ ང༌དང༌གུན༌ ཉམ༌པོ༌ གྱལ༌ཁག༌ ཅིག༌ མི༌གྱུར༌ ཟེར༌དུག༌།"]], [["ཁོང༌གུན༌ནི༌ སེམས༌ཅན༌ དང༌ གྱུ༌ནོར༌ ཚང༌མ༌ ང༌དང༌གུན༌ནི༌ མི༌གྱུར༌ར༌? ཏེ༌བོའེ༌ཕིའ༌ ང༌དང༌གུན༌ནི༌ ཁའ༌ ཆམས༌ཏེ༌ ཁོང༌གུན༌ ང༌དང༌ངི༌ ཕྲོའ༌ དུག༌ཅུག༌ཨིན༌།\""]], [["ཧ༌མོར༌ དང༌ ཤེ༌ཅེམ༌མི༌ ཟེར༌ཁན༌བོའེ༌ཀ༌ ཡུལ༌པ༌ ཚང༌མ༌ ཁའ༌ ཆམས༌ཏེ༌ བུ༌ཚ༌ ཚང༌མའེ༌ སུན༌ནད༌ ཅོ༌ཅུགས༌།"]], [["ཞག༌ སུམ༌པའེ༌ ཞག༌ག༌ བུ༌ཚ༌གུན༌ནི༌ སུན༌ནད༌ ཅོ༌ཁན༌ནི༌ མ༌ཁའ༌ མ༌གྱལ༌ལ༌ ཡོད༌ཏུས༌ ཡ༌ཀོབ༌བི༌ བུ༌ཚ༌ ཉིས༌ སི༌མེ༌འོན༌ དང༌ ལི༌ཝི༌, དི༌ནཱའེ༌ ཨ༌ཅོ༌གུན༌ནི༌ ར༌འི༌ ཁུར༌ཏེ༌ ཧུན༌མེད༌ལ༌ གྱལ༌སའེ༌ཀ༌ སྤུང༌གོལ༌ ཅོས༌ཏེ༌ བུ༌ཚ༌ ཚང༌མ༌ སདས༌།"]], [["ཁོང༌གུན༌ནི༌ ཧ༌མོར༌ དང༌ ཁོའེ༌ བུ༌ཚ༌ ཤེ༌ཅེམ༌མའང༌ སདས༌ ཡང༌ ཁོའེ༌ ཁང༌པ༌ནེ༌ དི༌ནཱ༌ ཁྲིད༌ཏེ༌ སོང༌།"]], [["ཁོང༌གུན༌ནི༌ སྲིང༌མོའ༌ ངན༌པ༌ ཅོ༌ཁན༌བོའེ༌ ལན༌ཏངས༌ཏེ༌ ཡ༌ཀོབ༌བི༌ ཞན༌ བུ༌ཚ༌གུན༌ནི༌ གྱལ༌ས༌བོ༌ ཅོམས༌།"]], [["ཁོང༌གུན༌ནི༌ ར༌ལུག༌ དང༌ བ༌ལང༌ངི༌ ཁྱུ༌, བུང༌བུ༌གུན༌ ཡང༌ གྱལ༌ས༌ དང༌ ཞིང༌ངི༌ཀ༌ ཡོད༌ཁན༌ ཚང༌མ༌ ཁྱེརས༌།"]], [["ཁོང༌གུན༌ནི༌ ཁང༌པའེ༌ ནང༌ང༌ ཡོད༌ཁན༌ གྱུ༌ནོར༌, བུ༌མོ༌ དང༌ ཕྲུ༌གུ༌ ཚང༌མ༌ ཅོམས༌ཏེ༌ ཁྱེརས༌།"]], [["ཡ༌ཀོབ༌བི༌ སི༌མེ༌འོན༌ དང༌ ལི༌ཝི༌ ཟེརས༌, \"ཁྱོ༌ཞའེ༌ ངའེ༌ཀ༌ ནགས༌ ཁྱོངས༌ཏེ༌ ཨིན༌ནོག༌། ཀེ༌ནན༌པ༌, པེ༌རིཟ༌པ༌ དང༌ འི༌ ནས༌སའེ༌ ནང༌ང༌ དུག༌ཁན༌ ཚང༌མའེ༌ ང༌དང༌ང༌ ནཕ༌རད༌ ཅོ༌རུག༌། ང༌དང༌གུན༌ མང༌པོ༌ཞིག༌ མེད༌ཏེ༌ ཨིན༌ནོག༌། གལ༌ཏེས༌ ཁོང༌ ཚང༌མའ༌ ང༌དང༌ངི༌ གྱབ༌གལ༌ལ༌ ཅིག༌ སོང༌ཏེ༌ ང༌དང༌ངི༌ཀ༌ སྤུང༌གོལ༌ ཅོ༌ན༌ ང༌དང༌ངི༌ ནང༌ཚངས༌ ཚང༌མ༌ མེད༌ཁན༌ ཆེན༌།\""]], [["ཨིན༌ནའང༌ ཁོང༌གུན༌ནི༌ ལན༌ཏངས༌, \"ཁོའེ༌ ང༌ཞའེ༌ སྲིང༌མོའ༌ ཟུགས༌ཙོང༌མ༌ ཙོགས༌ ཅོ༌གོས༌ས༌?\""]]], [[["ཏེ༌ནེ༌ དཀོན༌མཆོག༌གི༌ ཡ༌ཀོབ༌བ༌ མོལས༌, \"བེ༌ཐེལ༌ལ༌ སོང༌ ཡང༌ ཏེ༌རུ༌ ཚུགས༌ཏེ༌ དུག༌། ཏེ༌རུ༌, ཁྱོ༌རང༌ ཁྱོ༌རང༌ངི༌ ཨ༌ཅོ༌ ཨི༌སུ༌ནེ༌ ཤོར༌ཏེ༌ ཆ༌ ཟ༌ནེ༌ ཁྱོ༌རང༌ངི༌ ཇལ༌ཁན༌ དཀོན༌མཆོག༌གི༌ ཕིའ༌ ཆོད༌ཁྲི༌ཞིག༌ རྩིག༌།\""]], [["ཏེ༌ནེ༌ ཡ༌ཀོབ༌བི༌ ཁོ༌རང༌ངི༌ ནང༌ཚངས༌ དང༌ ཁོ༌རང༌ ཉམ༌པོ༌ ཡོད༌ཁན༌ ཚང༌མ༌ལ༌ ཟེརས༌, \"ཁྱོ༌ཞའེ༌ ཕྲོའ༌ ཡོད༌ཁན༌ ཞན༌མའེ༌ དཀོན༌མཆོག༌གུན༌ ཕངས༌ཏེ༌ ཁྱོ༌ཞ༌རང༌གུན༌ རྩང༌མ༌ ཅོས༌ ཡང༌ ཀོས༌ལག༌གུན༌ སྤོས༌།"]], [["ཏེ༌ནེ༌ ཡོང༌ ང༌དང༌གུན༌ བེ༌ཐེལ༌ལ༌ ཆེན༌ ཀ༌རུ༌ ངའེ༌ དཀོན༌མཆོག༌གི༌ ཕིའ༌ ཆོད༌ཁྲི༌ཞིག༌ རྩིག༌ཨིན༌། ཁོང༌ངི༌ ང༌ བར༌དོའེ༌ ནང༌ང༌ ཡོད༌ ཟ༌ནེ༌ ང༌ རོགས༌ ཛད༌ཏེ༌ ང༌ ཀ༌རུ༌ ཆ༌ནའང༌ ཉམ༌པོ༌ ཞུགས༌ཏེ༌ ཡོད༌པིན༌།\""]], [["ཏེ༌ནེ༌ ཁོང༌གུན༌ནི༌ ཁོ༌རང༌གུན༌ནི༌ ལག༌ག༌ ཡོད༌ཁན༌ སྐུན༌དྲ༌ ཚང༌མ༌ དང༌ ནམ༌ཅོག༌གི༌ ཨ༌ལོང༌གུན༌ ཡ༌ཀོབ༌བ༌ ཏངས༌། ཁོའེ༌ ཏེ༌གུན༌ ཤེ༌ཅེམ༌མི༌ ཉེ༌མོའ༌ ཡོད༌ཁན༌ནི༌ འོག༌གི༌ ལྕང༌མའེ༌ ཡོག༌ག༌ སུབས༌།"]], [["ཏེ༌ནེ༌ ཁོང༌གུན༌ བེས༌ལ༌ བིང༌ང༌ཅིག༌ དཀོན༌མཆོག༌གི༌ ཉེ༌ཁོར༌རི༌ གྲོང༌ཁྱེར༌རི༌ ནང༌ང༌ དུག༌ཁན༌གུན༌ལ༌ སྲན༌ཏྲེ༌ ཇིགས༌ཤུག༌ག༌ ཛད༌ཅེས༌པོའེ༌ སུ༌ཞིག༌གིའང༌ ཁོང༌གུན༌ལ༌ ཏེད༌ཏེ༌ མ༌ཁྱོངས༌།"]], [["ཡ༌ཀོབ༌ དང༌ ཁོ༌ ཉམ༌པོ༌ ཡོད༌ཁན༌ནི༌ མི༌གུན༌ ཀེ༌ནན༌ནི༌ ནང༌ང༌ ལུཟ༌ ༼ཡང༌ན༌ བེ༌ཐེལ༌༽ ཟེར༌ཁན༌ནི༌ ནས༌ས༌ ལེབ༌།"]], [["ཁོའེ༌ ཏེ༌རུ༌ ཆོད༌ཁྲི༌ཞིག༌ རྩིགས༌, ཡང༌ ཏེ༌ ས༌ཆ༌བོའ༌ ཨེལ༌ བེ༌ཐེལ༌ ༼ཡང༌ན༌ བེ༌ཐེལ༌ལི༌ དཀོན༌མཆོག༌༽ ཟེར༌ཏེ༌ མིང༌ ཏགས༌, ཅིའ༌ཟེར༌ན༌ ཏེན༌ན༌རུ༌ དཀོན༌མཆོག༌གི༌ ཁོང༌རང༌ ཡ༌ཀོབ༌བ༌ སྔོན༌ཅུག༌ག༌ ཛདས༌ ནམ༌ ཁོ༌ ཁོ༌རང༌ངི༌ ཨ༌ཅོ༌ ཨི༌སུ༌ནེ༌ ཤོར༌ཏེ༌ སོང༌།"]], [["ཏ༌ ར༌བེ༌ཀའེ༌ མ༌ རྒད༌མོ༌ ཡ༌ཏོ༌ དྲེབ༌རཧ༌ ཤི༌ ཡང༌ ཁོའེ༌ སྤུར༌ བེ༌ཐེལ༌ནེ༌ ཐུར༌ལ༌ ཡོད༌ཁན༌ནི༌ འོག༌གི༌ ལྕང༌མའེ༌ ཡོག༌ག༌ སུབས༌ ཡང༌ ཏེ༌བོའ༌ འེ༌ལོན༌ བ༌ཁཐ༌ ༼ཡང༌ན༌ ངུ༌སའེ༌ འོག༌༽ མིང༌ང༌ ཏགས༌།"]], [["ཡ༌ཀོབ༌ པ༌དན༌ ཨ༌རམ༌ནེ༌ ལོགས༌ཏེ༌ ཡོང༌ཏེ༌ སྟིང༌ནེ༌ ཁོའ༌ དཀོན༌མཆོག༌ ཡང༌སྐྱར༌ ཇལ༌ ཡང༌ ཅིན༌ལབས༌ སལས༌།"]], [["དཀོན༌མཆོག༌གི༌ ཁོའ༌ མོལས༌, \"ཁྱོ༌རང༌ངི༌ མིང༌ ཡ༌ཀོབ༌ ཨིན༌ནོག༌ ཨིན༌ནའང༌ ཏ༌ནེ༌ཕར༌ལ༌ ཁྱོ༌རང༌ངི༌ མིང༌ང༌ ཡ༌ཀོབ༌ མན༌པ༌ ཨིས༌ར༌ཨེལ༌ ཟེར༌ཨིན༌།\" ཏེ༌བོའེ༌ཕིའ༌ དཀོན༌མཆོག༌གི༌ ཁོའེ༌ མིང༌ང༌ ཨིས༌ར༌ཨེལ༌ ཏག༌ག༌ ཛད༌།"]], [["དཀོན༌མཆོག༌གི༌ ཁོའ༌ མོལས༌, \"ངའ༌ ཀུན༌ཝང༌ དཀོན༌མཆོག༌ ཨིན༌, ཕྲུ༌གུ༌ སྐྱེ༌ཅུགས༌ཏེ༌ ཁྱོ༌རང༌ངི༌ པུར༌གྱུད༌ གྱས༌ཅུག༌། ཁྱོ༌རང༌ངི༌ པུར༌གྱུད༌ནེ༌ གྱལ༌ཁམས༌ མང༌པོ༌ དང༌ གྱལ༌པོ༌གུན༌ བིང༌ཨིན༌།"]], [["ཨབ༌ར༌ཧམ༌ དང༌ ཨི༌སཱག༌ག༌ ཏང༌ཁན༌ནི༌ ས༌ཆ༌བོ༌ ངའེ༌ ཁྱོ༌རང༌ དང༌ ཁྱོ༌རང༌ངི༌ པུར༌གྱུད༌གུན༌ལ༌ ཏང༌ཨིན༌།\""]], [["ཏེ༌ནེ༌ དཀོན༌མཆོག༌, ཁོའ༌ ཞལ༌ཏ༌ སལ༌ཁན༌ནི༌ ས༌ཆའེ༌ ཀ༌ནེ༌ ཀེན༌ལ༌ སྐྱོདས༌།"]], [["དཀོན༌མཆོག༌གི༌ ཞལ༌ཏ༌ སལ༌ཁན༌ནི༌ ས༌ཆའེ༌ཀ༌ ཡ༌ཀོབ༌བི༌ རྡོའ༌ ཆེན༌མོ༌ ཞིག༌ ཀ༌ཝ༌ ཙོགས༌ལ༌ ལངས༌ཏེ༌ ཏེ༌བོའེ༌ཀ༌ ཆང༌ དང༌ ཨོ༌ལིཝ༌ཝི༌ མར༌ནག༌ ལུགས༌།"]], [["དཀོན༌མཆོག༌གི༌ ཁོའ༌ ཞལ༌ཏ༌ སལ༌ཁན༌ནི༌ ས༌ཆ༌བོའ༌ ཁོའེ༌ བེ༌ཐེལ༌ མིང༌ང༌ ཏགས༌།"]], [["ཡ༌ཀོབ༌ དང༌ ཁོའེ༌ ནང༌ཚངས༌, བེ༌ཐེལ༌ནེ༌ ཡང༌སྐྱར༌ བེས༌ལ༌ བིང༌, ཁོང༌གུན༌ ཏ༌རུང༌ ཨེ༌ཕ༌རེད༌ནེ༌ ཐག༌རིང༌ང༌ ཡོད༌ཏུས༌ རེ༌ཅལ༌ལ༌ ཕྲུ༌གུ༌ ཇོར༌ཅེས༌སི༌ ཏུས༌པོ༌ ལེབས༌ཏེ༌ ཁོའ༌ སྐྱེ༌ཟེར༌ སྲན༌ཏྲེ༌ ཡོངས༌།"]], [["ཁོའ༌ སྐྱེ༌ཟེར༌ སྲན༌ཏྲེ༌ ཡོང༌ ཟ༌ནེ༌, རོགས༌ ཅོ༌ཨིན༌ ཡོད༌ཁན༌ནི༌ བུ༌མོའེ༌ ཁོའ༌ ཟེརས༌, \"ཇིགས༌ མ༌ཇིགས༌, ཁྱོ༌རང༌ང༌ ཡང༌ བུ༌ཚ༌ཞིག༌ ཇོར༌དུག༌།\""]], [["རེ༌ཅལ༌ལི༌ སྟིང༌ཇུག༌གི༌ འུགས༌པོ༌ ལེན༌ཨིན༌ ཁོ༌རང༌ངི༌ བུ༌ཚའེ༌ མིང༌ང༌ བིན༌འོ༌ནི༌ ཏགས༌ ༼ཀ༌བོའེ༌ ཏོན༌ རྡུག༌པོའེ༌ བུ༌ཚ༌༽ ཨིན༌ནའང༌ ཁོའེ༌ ཨ༌བའེ༌ བུ༌ཚའེ༌ མིང༌ང༌ བེན༌ཡཱ༌མིན༌ ཏགས༌ ༼ཀ༌བོའེ༌ ཏོན༌ ངའེ༌ ལག༌པ༌ ཡས༌པའེ༌ བུ༌ཚ༌༽།"]], [["ཏེ༌ནེ༌ རེ༌ཅལ༌ ཤི༌ ཡང༌ ཨེ༌ཕ༌རེད༌ལ༌ ཆ༌སའེ༌ ལམ༌མི༌ཀ༌ ཁོའེ༌ སྤུར༌ སུབས༌ ཀ༌བོའ༌ དག༌ས༌ བེད༌ལེ༌ཧེམ༌ ཟེར༌ར༌ནོག༌།"]], [["ཁོའེ༌ སྤུར༌ཁང༌ངི༌ཀ༌ ཡ༌ཀོབ༌བི༌ ཀ༌ཝ༌ ཙོགས༌ལ༌ རྡོའ༌ རྩིགས༌། རེ༌ཅལ༌ལི༌ སྤུར༌ཁང༌ངི༌ཀ༌ རྡོའ༌ རྩིགས༌ཁན༌ནི༌ སྟགས༌ དག༌སའང༌ ཡོད༌ཏེ༌ ཨིན༌ནོག༌།"]], [["ཏ༌ ཨིས༌ར༌ཨེལ༌ ཡང༌ན༌ ཡ༌ཀོབ༌བི༌ ཡང༌སྐྱར༌ བེས༌ གོ༌ཟུགས༌ཏེ༌ ལོ༌ ཆོགས༌ལ༌ སོང༌ ཡང༌ ཁོ༌རང༌ངི༌ ཀུར༌བོ༌ མིག༌དལ༌ ཨེ༌དར༌ནེ༌ འ༌ཟམ༌མ༌ སོང༌ཏེ༌ ཙུགས༌།"]], [["ཨིས༌ར༌ཨེལ༌ ཏེ༌ ས༌ཆའེ༌ ནང༌ང༌ དུག༌ ཟ༌ནེ༌ རའུ༌བེན༌ནི༌ ཁོ༌རང༌ངི༌ ཨ༌བའེ༌ ཚེ༌ཡོག༌ ན༌མ༌ བིལ༌ལཧ༌ ཉམ༌པོ༌ ལུས༌བྲེལ༌ ཅོས༌ ཡང༌ ཨིས༌ར༌ཨེལ༌ལ༌ གྱུས༌སོང༌།"], ["ཨིས༌ར༌ཨེལ༌ ཡང༌ན༌ ཡ༌ཀོབ༌བ༌ ཕྲུ༌གུ༌ ཅུག༌ཉིས༌ ཡོད༌པིན༌:"]], [["ལི༌ཨའེ༌ བུ༌ཚ༌གུན༌:"], ["རའུ༌བེན༌ ཡ༌ཀོབ༌བི༌ གོ༌སྐྱེས༌,"], ["སི༌མེ༌འོན༌, ལི༌ཝི༌, ཡ༌ཧུ༌དཱ༌, ཨིས༌ས༌ཁར༌ དང༌ ཟེ༌བུ༌ལོན༌།"]], [["རེ༌ཅལ༌ལི༌ བུ༌ཚ༌གུན༌:"], ["ཡོ༌སེབ༌ དང༌ བེན༌ཡཱ༌མིན༌།"]], [["རེ༌ཅལ༌ལི༌ ཡ༌ཏོ༌ བུ༌མོ༌ བིལ༌ལཧ༌ཧེ༌ བུ༌ཚ༌གུན༌:"], ["དཱན༌ དང༌ ནཕ༌ཐལ༌ལི༌།"]], [["ལི༌ཨའེ༌ ཡ༌ཏོ༌ བུ༌མོ༌ ཟིལ༌པཧའེ༌ བུ༌ཚ༌གུན༌:"], ["གཱད༌ དང༌ ཨ༌ཤེར༌།"], ["ཁོང༌གུན༌ པ༌དན༌ ཨ༌རམ༌མི༌ ནང༌ང༌ སྐྱེས༌ཁན༌ ཡ༌ཀོབ༌བི༌ བུ༌ཚ༌གུན༌ ཨིན༌པིན༌།"]], [["ཡ༌ཀོབ༌ ཁོང༌རང༌ངི༌ ཨ༌བ༌ ཨི༌སཱག༌ ཡོད༌ས༌ མམ༌རེའ༌ ལོགས༌ཏེ༌ ཡོངས༌ ཀ༌བོ༌ ཀི༌རིཐ༌ ཨར༌བ༌ ༼ཡང༌ན༌ ཧེབ༌རོན༌༽ནི༌ ཉེ༌མོའ༌ ཡོད༌པིན༌ ཀ༌རུ༌ ཨབ༌ར༌ཧམ༌ དང༌ ཨི༌སཱག༌ གུན༌ དུག༌གད༌པིན༌།"]], [["ཨི༌སཱག༌ ལོ༌ 180 སོན༌ཏེའ༌ ལུས༌།"]], [["ཏེ༌ནེ༌ མི༌ཚེ༌ རིང༌མོ༌ཞིག༌གི༌ སྟིང༌ནེ༌ ཁོའེ༌ སྟིང༌ཇུག༌གི༌ འུགས༌པོ༌ ལེན༌ཏེ༌ བྲོངས༌ ཡང༌ ཁོ༌རང༌ངི༌ ཕ༌མེས༌པོ༌གུན༌ ཉམ༌པོ༌ ཛོམས༌། ཁོའེ༌ བུ༌ཚ༌ ཨི༌སུ༌ དང༌ ཡ༌ཀོབ༌བི༌ ཁོའེ༌ སྤུར༌ སུབས༌།"]]], [[["འི༌བོ༌ ཨི༌སུའི༌ པུར༌གྱུད༌གུན༌ ཨིན༌ནོག༌, ཁོའ༌ ཨི༌དོམ༌མའང༌ ཟེར༌རད༌པིན༌།"]], [["ཨི༌སུའི༌ ཀེ༌ནན༌མ༌ བུ༌མོ༌གུན༌ ཉམ༌པོ༌ བག༌སྟོན༌ ཅོས༌, ཁོང༌གུན༌ ཧེད༌པ༌ ཨི༌ལོན༌ནི༌ བུ༌མོ༌ ཨ༌ད༌, ཨ༌ནཧ༌ཧེ༌ བུ༌མོ༌ དང༌ ཧིཝ༌པ༌ ཟི༌བི༌འོན༌ནི༌ ཚ༌མོ༌ ཨོ༌ཧོ༌ལི༌བ༌མཧ༌,"]], [["ཡང༌ ཨིཤ༌མ༌ཨེལ༌ལི༌ བུ༌མོ༌ དང༌ ནེ༌བཱའེ༌འོད༌དི༌ སྲིང༌མོ༌ བེས༌མད༌ ཨིན༌པིན༌།"]], [["ཨི༌སུའི༌ ན༌མ༌ ཨ༌དའ༌ ཨེ༌ལི༌ཕས༌ ཡང༌ བེས༌མེད༌ལ༌ རི༌འུལ༌ བུ༌ཚ༌ གུན༌ སྐྱེས༌,"]], [["ཡང༌ ཨོ༌ཧོ༌ལི༌བ༌མཧ༌ ཡི༌འུཤ༌, ཡ༌ལམ༌ དང༌ ཀོ༌རཧ༌ གུན༌ སྐྱེས༌། ཁོང༌ ཚང༌མ༌ ཀེ༌ནན༌ནི༌ ཡུལ༌ལ༌ སྐྱེས༌ཁན༌ ཨི༌སུའི༌ བུ༌ཚ༌གུན༌ ཨིན༌པིན༌།"]], [["ཏེ༌ནེ༌ ཨི༌སུའི༌ ཁོ༌རང༌ངི༌ ན༌མ༌གུན༌, བུ༌ཚ༌གུན༌, བུ༌མོ༌གུན༌ ཡང༌ ཁོ༌རང༌ངི༌ ནང༌མི༌ ཚང༌མ༌, ར༌ལུག༌ དང༌ ཞན༌ ཀྲུད༌ཏྲོ༌ གུན༌ ཡང༌ ཁོ༌རང༌ང༌ ཀེ༌ནན༌ནི༌ ནང༌ང༌ ཇོར༌ཁན༌ནི༌ ནོར༌གུན༌ ཁུར༌ཏེ༌ ཡ༌ཀོབ༌ནེ༌ ཐག༌རིང༌ང༌ ཡང༌ ས༌ཆ༌ཞིག༌ག༌ སོང༌"]], [["ཅིའ༌ཟེར༌ན༌ ཁོང༌གུན༌ལ༌ གྱུར༌ནོར༌ མ༌མང༌པོ༌ ཡོད༌ཅེས༌པའེ༌ ཏེ༌ ས༌ཆ༌བོའེ༌ ནང༌ང༌ ཁོང༌གུན༌ དང༌ ཁོང༌གུན༌ནི༌ སེམས༌ཅན༌ ཚང༌མའེ༌ ཕིའ༌ ཟའ༌གྱུ༌ དྲན༌དྲའ༌ བིང༌ མ༌ཐུབ༌།"]], [["ཏེ༌བོའེ༌ཕིའ༌ ཨི༌སུ༌ ཡང༌ན༌ ཨི༌དོམ༌, སིར༌ རི༌ལྗོངས༌སི༌ ནང༌ང༌ དུགས༌།"]], [["འི༌བོ༌ སིར༌ རི༌ལྗོངས༌སི༌ ནང༌ང༌ དུག༌ཁན༌ ཨི༌དོམ༌པ༌གུན༌ནི༌ ཨ༌བ༌ ཨི༌སུའི༌ པུར༌གྱུད༌གུན༌ ཨིན༌ནོག༌།"]], [["ཨི༌སུའི༌ བུ༌ཚ༌གུན༌ནི༌ མིང༌ ནི༌ ཨི༌སུའི༌ ན༌མ༌ ཨ༌དའེ༌ བུ༌ཚ༌ ཨེ༌ལི༌ཕས༌ དང༌ ཨི༌སུའི༌ ན༌མ༌ བེས༌མེད༌དི༌ བུ༌ཚ༌ རི༌འུལ༌།"]], [["ཨེ༌ལི༌ཕས༌སི༌ བུ༌ཚ༌གུན༌ ནི༌ ཏི༌མན༌, ཨོ༌མར༌, ཟེ༌ཕོ༌, ག༌ཏམ༌ དང༌ ཀི༌ནཟ༌ གུན༌ ཨིན༌ནོག༌།"]], [["ཨི༌སུའི༌ བུ༌ཚ༌ ཨེ༌ལི༌ཕས༌སི༌ ཚེ༌ཡོག༌ ན༌མ༌ ཏིམ༌ན༌, ཨེ༌མ༌ལེག༌ བུ༌ཚ༌བོ༌ སྐྱེས༌། ཁོང༌གུན༌ ཨི༌སུའི༌ ན༌མ༌ ཨ༌དའེ༌ ཚ༌འོ༌གུན༌ ཨིན༌ནོག༌།"]], [["ཡང༌ རི༌འུལ༌ལི༌ བུ༌ཚ༌གུན༌ ནི༌ ན༌ཧད༌, ཟེ༌རཧ༌, ཤམ༌མཧ༌ དང༌ མི༌ཟཧ༌ གུན༌ ཨིན༌ནོག༌། ཁོང༌གུན༌ ཨི༌སུའི༌ ན༌མ༌ བེས༌མེད༌དི༌ ཚ༌འོ༌གུན༌ ཨིན༌ནོག༌།"]], [["ཨི༌སུའི༌ ན༌མ༌, ཨ༌ནཧ༌ཧེ༌ བུ༌མོ༌ དང༌ ཟི༌བི༌འོན༌ནི༌ ཚ༌མོ༌ ཨོ༌ཧོ༌ལི༌བ༌མཧའེ༌ བུ༌ཚ༌ གུན༌ནི༌ ཡི༌འུཤ༌, ཡ༌ལམ༌ དང༌ ཀོ༌རཧ༌ ཨིན༌ནོག༌།"]], [["འི༌གུན༌ འུ༌སྐྱོང༌ གྱུར༌ཁན༌ནི༌ ཨི༌སུའི༌ པུར༌གྱུད༌གུན༌ ཨིན༌ནོག༌། ཨི༌སུའི༌ གོ༌སྐྱེས༌ ཨེ༌ལི༌ཕས༌སི༌ བུ༌ཚ༌ ཏི༌མན༌, འོ༌མར༌, ཟེ༌ཕོ༌ དང༌ ཀི༌ནཟ༌"]], [["ཀོ༌རཧ༌, ག༌ཏམ༌ དང༌ ཨེ༌མ༌ལེག༌ གུན༌ ཨི༌དོམ༌མི༌ ནང༌ང༌ དུག༌ཁན༌ ཨེ༌ལི༌ཕས༌སི༌ པུར༌གྱུད༌གུན༌ནི༌ འུ༌སྐྱོང༌, དང༌ ཨ༌དའེ༌ ཚ༌འོ༌གུན༌ ཨིན༌པིན༌།"]], [["ཨི༌སུའི༌ བུ༌ཚ༌ རི༌འུལ༌ལི༌ བུ༌ཚ༌ ན༌ཧད༌, ཟེ༌རཧ༌, ཤམ༌མཧ༌ དང༌ མི༌ཟཧ༌ གུན༌ ཨི༌དོམ༌མི༌ ནང༌ང༌ དུག༌ཁན༌ རི༌འུལ༌ལི༌ པུར༌གྱུད༌གུན༌ནི༌ འུ༌སྐྱོང༌ ཨིན༌པིན༌། ཁོང༌གུན༌ ཨི༌སུའི༌ ན༌མ༌ བེས༌མེད༌དི༌ ཚ༌འོ༌གུན༌ ཨིན༌པིན༌།"]], [["ཨི༌སུའི༌ ན༌མ༌ ཨོ༌ཧོ༌ལི༌བ༌མཧའེ༌ བུ༌ཚ༌ ཡི༌འུཤ༌, ཡ༌ལམ༌ དང༌ ཀོ༌རཧ༌ གུན༌ ཨ༌ནཧ༌ཧེ༌ བུ༌མོ༌ ཨི༌སུའི༌ ན༌མ༌ ཨོ༌ཧོ༌ལི༌བ༌མཧའེ༌ པུར༌གྱུད༌གུན༌ནི༌ འུ༌སྐྱོང༌ ཨིན༌པིན༌།"]], [["ཏེ༌གུན༌ ཨི༌སུའི༌ པུར༌གྱུད༌གུན༌, ཏེ༌ མི༌སྡེ༌ ཚང༌མ༌ ཨི༌སུ༌ ཡང༌ན༌ ཨི༌དོམ༌མི༌ གྱུད༌ཟིན༌གུན༌ ཨིན༌ནོག༌།"]], [["ཨི༌སུའི༌ སང༌ སྔུན༌ལ༌ ཏེ༌ ནས༌སའེ༌ ནང༌ང༌ དུག༌ཁན༌ ཧོར༌པ༌ སིར༌རི༌ བུ༌ཚ༌གུན༌ ནི༌ ལོ༌ཏན༌, ཤོ༌བལ༌, ཟི༌བིའོན༌, ཨ༌ནཧ༌,"]], [["དི༌ཤོན༌, ཨེ༌ཟར༌ དང༌ དི༌ཤན༌ གུན༌ ཨིན༌ནོག༌། ཁོང༌གུན༌ ཧོར༌པ༌གུན༌ནི༌ འུ༌སྐྱོང༌གུན༌ ཨིན༌པིན༌།"]], [["ལོ༌ཏན༌ནི༌ བུ༌ཚ༌གུན༌ ནི༌ ཧོ༌རི༌ དང༌ ཧོ༌མམ༌ ཡང༌ ཏིམ༌ན༌ ལོ༌ཏན༌ནི༌ སྲིང༌མོ༌ ཨིན༌པིན༌།"]], [["ཤོ༌བལ༌ལི༌ བུ༌ཚ༌གུན༌ ནི༌ ཨལ༌ཝན༌, མ༌ནཧ༌ཧད༌, ཨེ༌བལ༌, ཤི༌པོ༌ དང༌ འོ༌ནམ༌ གུན༌ ཨིན༌པིན༌།"]], [["ཟི༌བི༌འོན༌ནི༌ བུ༌ཚ༌གུན༌ནི༌ ཨའེ༌ དང༌ ཨ༌ནཧ༌ ཨིན༌པིན༌། ༼ཨ༌ནཧ༌, ཁོ༌རང༌ངི༌ ཨ༌བའེ༌ བུང༌བུ༌གུན༌ ཚོ༌ ཟ༌ནེ༌ རི༌སྟོང༌ངི༌ ནང༌ང༌ ཆུ༌ཚན༌ ཐོབ༌ཁན༌བོ༌ ཨིན༌ནོག༌།༽"]], [["ཨ༌ནཧའེ༌ ཕྲུ༌གུ༌གུན༌ནི༌ དི༌ཤོན༌ དང༌ ཨོ༌ཧོ༌ལི༌བ༌མཧ༌ ཨིན༌པིན༌, ཨོ༌ཧོ༌ལི༌བ༌མཧ༌ ནི༌ ཨ༌ནཧའེ༌ བུ༌མོ༌ ཨིན༌ནོག༌།"]], [["དི༌ཤོན༌ནི༌ བུ༌ཚ༌གུན༌ ནི༌ ཧེམ༌དན༌, ཨེཤ༌བན༌, ཨི༌ཐན༌ དང༌ ཀི༌རན༌ གུན༌ ཨིན༌པིན༌།"]], [["ཨེ༌ཟར༌རི༌ བུ༌ཚ༌གུན༌ནི༌ བིལ༌ཧན༌, ཟ༌ཝན༌ དང༌ ཨ༌ཀན༌ གུན༌ ཨིན༌པིན༌།"]], [["དི༌ཤན༌ནི༌ བུ༌ཚ༌གུན༌ ནི༌ ཨུཟ༌ དང༌ ཨ༌རན༌ གུན༌ ཨིན༌པིན༌།"]], [["ཧོར༌པ༌གུན༌ནི༌ འུ༌སྐྱོང༌གུན༌ ལོ༌ཏན༌, ཤོ༌བལ༌, ཟི༌བིའོན༌, ཨ༌ནཧ༌,"]], [["དི༌ཤོན༌, ཨེ༌ཟར༌ དང༌ དི༌ཤན༌ གུན༌ ཨིན༌ནོག༌, ཡང༌ ཁོང༌གུན༌ སེར༌ ཡུལ༌ཇོངས༌སི༌ ནང༌ང༌ དུག༌ཁན༌ ཧོར༌པ༌གུན༌ནི༌ འུ༌སྐྱོང༌གུན༌ ཨིན༌པིན༌།"]], [["ཨིས༌ར༌ཨེལ༌པ༌གུན༌ནི༌ གྱལ༌པོའེ༌ ཝང༌སྲུལ༌ལི༌ སང༌ སྔུན༌ལ༌ ཨི༌དོམ༌ ཡུལ༌ལི༌ ནང༌ང༌ འི༌ གྱལ༌པོ༌གུན༌ནི༌ ཝང༌སྲུལ༌ལད༌པིན༌།"]], [["བེ༌ཨོར༌རི༌ བུ༌ཚ༌ བི༌ལ༌ ཨི༌དོམ༌མི༌ གྱལ༌པོ༌ གྱུར༌ ཡང༌ ཁོའེ༌ གྱལ༌སའ༌ དིན༌ཧ༌བད༌ ཟེར༌རད༌པིན༌།"]], [["བི༌ལ༌ ཤིའ༌ཅིག༌ བོཟ༌རཧ༌ གྱལ༌ས༌ནེ༌ ཨིན༌ཁན༌ ཟི༌རཧའེ༌ བུ༌ཚ༌ ཡོ༌བབ༌ གྱལ༌པོ༌ གྱུར༌།"]], [["ཡོ༌བབ༌ ཤིའ༌ཅིག༌ ཏི༌མན༌པའེ༌ ཡུལ༌ནེ༌ ཨིན༌ཁན༌ ཧུ༌ཤམ༌ གྱལ༌པོ༌ གྱུར༌།"]], [["ཧུ༌ཤམ༌ ཤིའ༌ཅིག༌ བེ༌དད༌དི༌ བུ༌ཚ༌ ཧ༌དད༌ གྱལ༌པོ༌ གྱུར༌། མོའབ༌ ཡུལ༌ལི༌ ནང༌ང༌ མི༌དིན༌པ༌གུན༌ལ༌ ཕམ༌ཀལ༌ཁན༌བོ༌ ཁོ༌ ཨིན༌པིན༌ ཡང༌ ཁོའེ༌ གྱལ༌སའ༌ ཨ༌ཝེད༌ ཟེར༌རད༌པིན༌།"]], [["ཧ༌དད༌ ཤིའ༌ཅིག༌ མས༌རེ༌ཀཧ༌ནེ༌ ཨིན༌ཁན༌ སམ༌ལཧ༌ གྱལ༌པོ༌ གྱུར༌།"]], [["སམ༌ལཧ༌ ཤིའ༌ཅིག༌ ལྩངས༌པོའེ༌ ཐའ༌མའ༌ ཡོད༌ཁན༌ རེ༌ཧོ༌བོཐ༌ནེ༌ ཨིན༌ཁན༌ ཤོལ༌ གྱལ༌པོ༌ གྱུར༌།"]], [["ཤོལ༌ ཤིའ༌ཅིག༌ ཨཀ༌བོར༌རི༌ བུ༌ཚ༌ བལ༌ ཧ༌ནན༌ གྱལ༌པོ༌ གྱུར༌།"]], [["ཨཀ༌བོར༌རི༌ བུ༌ཚ༌ བལ༌ཧ༌ནན༌ ཤིའ༌ཅིག༌ ཧ༌དད༌ གྱལ༌པོ༌ གྱུར༌ ཡང༌ ཁོའེ༌ གྱལ༌ས༌ པ༌འུ༌ ཟེར༌རད༌པིན༌། ཁོའེ༌ ན༌མ༌ ནི༌ མི༌ཧེ༌ཏ༌བེལ༌ ཨིན༌ ཁོ༌ མཏ༌རེད༌དི༌ བུ༌མོ༌ དང༌ མི༌ཟ༌ཧབ༌བི༌ ཚ༌མོ༌ ཨིན༌པིན༌།"]], [["འི༌གུན༌ སྡེ༌ དང༌ ཡུལ༌ཇོངས༌ སོ༌སོ༌ ནང༌ཞིན༌ ཨི༌སུའི༌ པུར༌གྱུད༌དི༌ འུ༌སྐྱོང༌གུན༌ནི༌ མིང༌ ཨིན༌ནོག༌། ཏེ༌གུན༌ ནི༌ ཏིམ༌ན༌, ཨལ༌ཝ༌, ཡི༌ཐེད༌,"]], [["ཨོ༌ཧོ༌ལི༌བ༌མཧ༌, ཨེ༌ལཧ༌, པི༌ནོན༌,"]], [["ཀི༌ནཟ༌, ཏི༌མན༌, མིབ༌ཟར༌,"]], [["མག༌དེལ༌ དང༌ ཨི༌རམ༌ ཨིན༌ནོག༌། ཏེ༌གུན༌ ཨི༌དོམ༌མི༌ འུ༌སྐྱོང༌གུན༌ ཨིན༌པིན༌, ཀ༌བོ༌ ཁོང༌རང༌གུན༌ནི༌ ས༌ཀྱད༌ ཟུམས༌ཏེ༌ ཚུགས༌ཏེ༌ དུག༌ཁན༌ ནང༌ཞིན༌ ཐོགས༌ཏེ༌ ཨིན༌ནོག༌། ཁོང༌གུན༌ ཨི༌དོམ༌པའེ༌ ཕ༌མེས༌པོ༌ ཨི༌སུའི༌ པུར༌གྱུད༌གུན༌ ཨིན༌ནོག༌།"]]], [[["ཡ༌ཀོབ༌ ཀེ༌ནན༌ནི༌ ནང༌ང༌ ཁོའེ༌ ཨ༌བ༌ དུག༌སའེ༌ ཏེན༌ན༌ ཡུལ༌ལ༌ དུགས༌།"]], [["ཡང༌ འི༌བོ༌ ཡ༌ཀོབ༌བི༌ ནང༌ཚངས༌སི༌ ལོ༌རྒྱུས༌ ཨིན༌ནོག༌། ཡོ༌སེབ༌ ལོ༌ ཅུབ༌དུན༌ ཆའ༌ཁན༌ནི༌ ཞོན༌ནུ༌, ཁོའེ༌ ཨ༌བའེ༌ ན༌མ༌ བིལ༌ལཧ༌ དང༌ ཟིལ༌པཧའེ༌ བུ༌ཚ༌ ཁོ༌རང༌ངི༌ ཨ༌ཅོ༌གུན༌ ཉམ༌པོ༌ ར༌ལུག༌ ཚོའད༌པིན༌, ཨ༌ཅོ༌གུན༌ནི༌ ལས༌ ངན༌པ༌ ཅོ༌ཁན༌ཞིག༌གི༌ སྐོར༌ ཁོའེ༌ ཨ༌བ༌ ཤདས༌།"]], [["ཡ༌ཀོབ༌བི༌ ཡོ༌སེབ༌བ༌ ཁོ༌རང༌ངི༌ ཞན༌ བུ༌ཚ༌གུན༌ནི༌ སང༌ མང༌ང༌ ཡ༌ཤ༌ ཅོའད༌པིན༌ ཅིའ༌ཟེར༌ན༌ ཁོ༌ སྒས༌ཏེ༌ ཡོད༌ ཟ༌ནེ༌ ཡོ༌སེབ༌ སྐྱེས༌ཏེ༌ ཨིན༌པིན༌། ཁོའེ༌ ཡོ༌སེབ༌བི༌ ཕིའ༌ མིག༌སལ༌ ཀོས༌ཤིག༌ ཙེམ༌ཅུགས༌།"]], [["ཁོའེ༌ ཨ༌ཅོ༌གུན༌ནི༌ ཁོང༌གུན༌ནི༌ ཨ༌བའེ༌ ཡོ༌སེབ༌བ༌ ཚང༌མའེ༌སང༌ མང༌ང༌ ཡ༌ཤ༌ ཅོ༌ཅེས༌པོ༌ ཐོང༌ང༌ཅིག༌, ཁོང༌གུན༌ནི༌ ཁོའ༌ ནཕ༌རད༌ ཅོས༌ཏེ༌ ཁོ༌ ཉམ༌པོ༌ སྤེ༌ར༌ ལྡེ༌མོའ༌ ཏང༌ང༌ མེད༌པིན༌།"]], [["ཡོ༌སེབ༌བ༌ ཉི༌ལམ༌ཞིག༌ ཐོང༌ ཡང༌ ཁོའེ༌ ཏེ༌བོ༌ ཁོ༌རང༌ངི༌ ཨ༌ཅོ༌གུན༌ལ༌ ཤད༌ད༌ཅིག༌ ཁོང༌གུན༌ནི༌ ཁོའ༌ མང༌ང༌ ནཕ༌རད༌ ཅོས༌།"]], [["ཁོའེ༌ ཁོང༌གུན༌ལ༌ ཟེརས༌, \"ང༌ ཐོང༌ཁན༌ནི༌ ཉི༌ལམ༌བོའ༌ ཉོན༌ནའང༌།"]], [["ང༌དང༌ ཚང༌མའེ༌ ཞིང༌ངི༌ཀ༌ གྲུའི༌ ཞིང༌གུན༌ ལྡམ༌ དུག༌པིན༌། ངའེ༌ གྲུའི༌ ཞིང༌བོ༌ ཀྲོང༌ལངས༌ ཡང༌ ཏེ༌བོའ༌ ཁྱོ༌ཞ༌གུན༌ནི༌ གྲུའི༌ ཞིང༌གུན༌ ཁོར༌ཏེ༌ གོ༌ སྒུས༌ཏེ༌ དུག༌པིན༌།\""]], [["ཁོའེ༌ ཨ༌ཅོ༌གུན༌ནི༌ ཟེརས༌, \"ཅི༌ ཁྱོ༌རང༌ངི༌ ང༌ཞ༌གུན༌ནི༌ཀ༌ ཝང༌སྲུལ༌ཨིན༌ སམ༌མ༌ རག༌ག༌? ཏེ༌བོའེ༌ཕིའ༌ ཁོའེ༌ ཟེར༌ཁན༌ དང༌ ཉི༌ལམ༌བོའེ༌ ཞས༌ཏེ༌ ཁོང༌གུན༌ནི༌ ཁོའ༌ མང༌ང༌ ནཕ༌རད༌ ཅོས༌།"]], [["ཏེ༌ནེ༌ ཡོ༌སེབ༌བ༌ ཡང༌ ཉི༌ལམ༌ཞིག༌ ཐོང༌ ཡང༌ ཁོའེ༌ ཨ༌ཅོ༌གུན༌ལ༌ ཟེརས༌, \"ཉོན༌ཤིག༌གའང༌, ང༌ ཡང༌ ཉི༌ལམ༌ ཞིག༌གི༌ ནང༌ང༌ ཉི༌མ༌, ཟླ༌ཝ༌, ཡང༌ སྐར༌མ༌ ཅུག༌ཤིག༌ གུན༌ནི༌ ངའེ༌ དུན༌ལ༌ གོ༌ སྒུ༌ཨིན༌ ཐོང༌།\""]], [["ཁོའེ༌ ཉི༌ལམ༌བོ༌ ཁོ༌རང༌ངི༌ ཨ༌བའང༌ ཤདས༌པ༌ ཨ༌བའེ༌ ཁོའ༌ ཁའ༌སྐྱེས༌ཏེ༌ ཟེརས༌, \"ཁྱོ༌རང༌ང༌ ཐོང༌ཁན༌ནི༌ ཉི༌ལམ༌བོ༌ ཅི༌ ཨིན༌ནོག༌? ཅི༌ ཁྱོ༌རང༌ངི༌ ཨ༌མ༌, ཨ༌ཅོ༌ནོ༌གུན༌ དང༌ ངའེ༌ ཁྱོ༌རང༌ངི༌ དུན༌ལ༌ གོ༌ སྒུ༌ཨིན༌ན༌?"]], [["ཡོ༌སེབ༌བི༌ ཨ༌ཅོ༌གུན༌ལ༌ ཁོའེ༌ཀ༌ ཚིག༌ཅེས༌ ཡོངས༌, ཨིན༌ནའང༌ ཁོའེ༌ ཨ༌བའེ༌ ཏེ༌ ཚང༌མའེ༌ སྐོར༌ལ༌ སམ༌བ༌ ཏང༌ཨིན༌ དུགས༌།"]], [["ཡོ༌སེབ༌བི༌ ཨ༌ཅོ༌གུན༌ ཤེ༌ཀེམ༌མ༌ ཁོ༌རང༌གུན༌ནི༌ ཨ༌བའེ༌ ར༌ལུག༌གི༌ ཁྱུ༌གུན༌ ཚོའ༌ སོང༌ཏེ༌ ཡོད༌ཏུས༌,"]], [["ཡ༌ཀོབ༌བི༌ ཡོ༌སེབ༌བ༌ ཟེརས༌, \"ཁྱོ༌རང༌ངི༌ ཨ༌ཅོ༌གུན༌ ཤེ༌ཀེམ༌མི༌ ནང༌ང༌ ར༌ལུག༌ ཚོ༌ཨིན༌ ཡོད༌ཁན༌བོ༌ ཁྱོ༌རང༌ང༌ གྱུས༌ ཨིན༌ནོག༌། ཡོང༌, ངའེ༌ ཁྱོ༌རང༌ ཁོང༌གུན༌ ཡོད༌ས༌ ལམ༌ ཅུག༌གད༌།\""], ["ཡོ༌སེབ༌བི༌ ལན༌ཏངས༌, \"ང༌ ཆ༌ཅེས༌ལ༌ གྲལ༌གྲིག༌ ཨིན༌ལེ༌།\""]], [["ཁོའེ༌ ཨ༌བའེ༌ ཟེརས༌, \"ཁྱོ༌རང༌ངི༌ ཨ༌ཅོ༌གུན༌ དང༌ ར༌ལུག༌གུན༌ ཁམ༌ཟང༌ དུག༌ག༌ མི༌དུག༌ ལྟའ༌ སོང༌ཏེ༌ ངའ༌ ཁོང༌གུན༌ནི༌ སྐོར༌ལ༌ ནས༌ཚུལ༌ ཁྱོང༌།\" ཏེ༌ནེ༌ ཁོའེ༌ ཡོ༌སེབ༌ ཧེབ༌རོན༌ནི༌ ལུང༌པ༌ནེ༌ ལམ༌ཅུགས༌།"], ["ཡོ༌སེབ༌ ཤེ༌ཀེམ༌མ༌ ལེབ༌བ༌ཅིག༌,"]], [["མི༌ཞིག༌གི༌ ཁོ༌ སྤང༌ཐང༌གུན༌ནི༌ ནང༌ང༌ ཁོར༌ཨིན༌ ཐོང༌ཏེ༌ ཏྲིས༌, \"ཁྱོ༌རང༌ངི༌ ཅི༌ ཙལ༌ལད༌?\""]], [["ཁོའེ༌ ཟེརས༌, \"ངའེ༌ ང༌རང༌ངི༌ ཨ༌ཅོ༌གུན༌ ཙལ༌ལད༌། ཇུ༌ཇུ༌ ང༌ ཤོད༌དའང༌ ཁོང༌གུན༌ནི༌ ར༌ལུག༌གུན༌ ཀ༌རུ༌ ཚོ༌ཨིན༌ དུག༌?\""]], [["མི༌བོའེ༌ ཟེརས༌, \"ཁོང༌གུན༌ སོང༌ཚར༌། ཁོང༌གུན༌ནི༌ 'ང༌དང༌ དོ༌ཐན༌ལ༌ ཆེན༌' ཟེར༌ཨིན༌ ངའེ༌ ཚོར༌།\" ཏེ༌བོའེ༌ཕིའ༌ ཡོ༌སེབ༌ ཁོ༌རང༌ངི༌ ཨ༌ཅོ༌གུན༌ནི༌ སྟིང༌རང༌ནེ༌ དོ༌ཐན༌ལ༌ སོང༌ ཡང༌ ཁོང༌གུན༌ ཐོབ༌།"]], [["ཁོང༌གུན༌ནི༌ ཐག༌རིང༌ནེ༌ ཡོ༌སེབ༌ ཡོང༌ཨིན༌ ཐོང༌ ཡང༌ ཁོ༌ དུན༌ལ༌ ལེབ༌བི༌ སང༌ སྔུན༌ལ༌ ཁོང༌གུན༌ནི༌ ཁོ༌ སད༌ཅེས༌སི༌ ཅུས༌ངན༌ ལྡིངས༌།"]], [["ཁོང༌གུན༌ནི༌ ཅིག༌ དང༌ ཅིག༌ག༌ ཟེརས༌, \"འི༌ནེ༌ ཉི༌ལམ༌མི༌ གྱལ༌པོ༌ ཡོང༌ང༌ལ༌།"]], [["ཡོང༌, ཁོ༌ སད༌ཏེ༌ འི༌ ས༌དོང༌ ཅིག༌གི༌ ནང༌ང༌ ཕང༌ཨིན༌, ཡང༌ ཨ༌བའ༌ ཁོ༌ རིའི༌ སེམས༌ཅན༌ནི༌ སད༌ཏོག༌ ཟེར༌ཨིན༌། ཏེ༌ནེ༌ ཁོའེ༌ ཉི༌ལམ༌གུན༌ལ༌ ཅི༌ ཆ༌རུག༌ ང༌དང༌ངི༌ ལྟེན༌།\""]], [["རུ༌བེན༌ནི༌ ཏེ༌བོ༌ ཚོར༌ར༌ཅིག༌ ཡོ༌སེབ༌ སྐྱོབ༌ཅེས༌ལ༌ ཁོའེ༌ ཟེརས༌, \"ཁོ༌ སད༌ མ༌སད༌ད༌,"]], [["འི༌ རི༌སྟོང༌ངི༌ ས༌དོང༌ ཅིག༌གི༌ ནང༌ང༌ ཕང༌ཨིན༌ ཨིན༌ནའང༌ ཁོའ༌ རྡུང༌ མི༌ རྡུང༌།\" ཡོ༌སེབ༌ སྐྱོབས༌ཏེ༌ ཁོ༌རང༌ངི༌ ཨ༌བའེ༌ཀ༌ ལོགས༌ཏེ༌ ཁྱེར༌ཅེས༌ལ༌ ཁོའེ༌ ཏེ༌བོ༌ ཟེརས༌།"]], [["ཏེ༌ནེ༌ ཡོ༌སེབ༌ ཁོ༌རང༌ངི༌ ཨ༌ཅོ༌གུན༌ ཡོད༌ས༌ ལེབ༌བ༌ཅིག༌ ཁོང༌གུན༌ནི༌, ཁོའ༌ ཨ༌བའེ༌ ཏངས༌ཁན༌ནི༌ ཀོས༌པོ༌ ཕུདས༌།"]], [["ཏེ༌ནེ༌ ཁོང༌གུན༌ནི༌ ཁོ༌ ཟུམས༌ཏེ༌ ཆུ༌ མེད༌ཁན༌ནི༌ ས༌དོང༌ སྐམ༌པོའེ༌ ནང༌ང༌ ཕངས༌།"]], [["ཁོང༌གུན༌ ཟན༌ཟའ༌ལ༌ དུག༌ག༌ཅིག༌ ཁོང༌གུན༌ནི༌ གི༌ལིད༌ནེ༌ ཡོང༌ཁན༌ ཨིཤ༌མ༌ཨེལ༌པ༌ བེས༌པ༌གུན༌ ཐོང༌། ཁོང༌གུན༌ནི༌ རྔ༌བོང༌གུན༌ལ༌ མ༌ས༌ལ༌, བའམ༌ དང༌ མའེར༌ སྐངས༌ཁན༌ནི༌ རྒལ༌ ཀལ༌ཏེ༌ ཁོང༌གུན༌ ཨི༌ཇིབ༌ ཡུལ༌ལ༌ ཆའད༌པིན༌།"]], [["ཡ༌ཧུ༌དཱའེ༌ ཁོ༌རང༌ངི༌ ཨ༌ཅོ༌ནོ༌གུན༌ལ༌ ཟེརས༌, \"ང༌དང༌གུན༌ནི༌ ནོ༌ སད༌ཏེ༌ ཁོ༌ སད༌ཁན༌བོ༌ སྦས༌ཏེ༌ བོར༌ན༌ ང༌དང༌གུན༌ལ༌ ཅི༌ ཕན༌ཐོགས༌ ཨིན༌?"]], [["ཡོང༌, ང༌དང༌ངི༌ ཁོ༌ མ༌སད༌ད༌ འི༌ ཨིཤ༌མ༌ཨེལ༌པ༌ བེས༌པ༌གུན༌ལ༌ ཙོང༌ཨིན༌, ཅིའ༌ཟེར༌ན༌ ཁོ༌ ང༌དང༌ངི༌ ནོ༌, ང༌དང༌ངི༌ ཤ༌ཁྲག༌ ཨིན༌ནོག༌།\" ཁོའེ༌ ཨ༌ཅོ༌ནོ༌གུན༌ནི༌ ཁའ༌ ཆམས༌།"]], [["ཏེ༌ནེ༌ མི༌དིན༌པ༌ ཚོང༌པ༌གུན༌ ཉེ༌མོའ༌ ལེབ༌བ༌ཅིག༌, ཁོང༌གུན༌ནི༌ ཡོ༌སེབ༌ ས༌དོང༌ནེ༌ ཕིངས༌ཏེ༌ ཨིཤ༌མ༌ཨེལ༌པ༌གུན༌ལ༌ མུལ༌ལི༌ པེ༌ནེ༌ ཉི༌ཤུའ༌ ཙོངས༌, ཀ༌གུན༌ནི༌ ཁོ༌ ཨི༌ཇིབ༌ ཡུལ༌ལ༌ ཁྱེརས༌།"]], [["རུ༌བེན༌ ས༌དོང༌ ཡོད༌ས༌ ལོགས༌ཏེ༌ ཡོངས༌ ཡང༌ ཁོའ༌ ཡོ༌སེབ༌ ཏེ༌ནང༌ང༌ མེད༌ཁན༌བོ༌ ཐོང༌ཏེ༌ ཁོའ༌ ཚེར༌ཁ༌ ཡོངས༌ཏེ༌ ཁོ༌རང༌ངི༌ ཀོས༌པོ༌ ཤགས༌།"]], [["ཁོ༌ ལོགས༌ཏེ༌ ཁོ༌རང༌ངི༌ ནོ༌གུན༌ ཡོད༌ས༌ སོང༌ཏེ༌ ཟེརས༌, \"ས༌དོང༌ངི༌ ནང༌ང༌ བུ༌ཚ༌བོ༌ མི༌དུག༌, ཏ༌ ངའེ༌ ཅི༌ ཅོ༌?\""]], [["ཏེ༌ནེ༌ ཁོང༌གུན༌ནི༌ ར༌མ༌ཞིག༌ སདས༌ ཡང༌ ཡོ༌སེབ༌བི༌ ཀོས༌པོ༌ ཏེ༌བོའེ༌ ཁྲག༌གི༌ ནང༌ང༌ སྦངས༌།"]], [["ཁོང༌གུན༌ནི༌ ཏེ༌ ཀོས༌པོ༌ ཁོ༌རང༌གུན༌ནི༌ ཨ༌བའ༌ ཁྱེརས༌ ཡང༌ ཟེརས༌, \"འི༌ ཀོས༌པོ༌ ང༌ཞའ༌ ཐོབ༌, ཟིགས༌སའང༌ འི༌བོ༌ ཉེ༌རང༌ངི༌ བུ༌ཚའེ༌ ཏ༌ མ༌ནོག༌ག༌?\""]], [["ཡ༌ཀོབ༌བ༌ ཏེ༌བོ༌ ཁོའེ༌ བུ༌ཚ༌ ཡོ༌སེབ༌བི༌ ཨིན༌ཁན༌ ཤེས༌ ཡང༌ ཟེརས༌, \"ཏན༌ཏན༌ རི༌ སེམས༌ཅན༌ནི༌ ངའེ༌ བུ༌ཚ༌ ཡོ༌སེབ༌ སད༌ཏེ༌ ཁོའེ༌ ཟུགས༌པོ༌ ཏུམ༌པ༌ ཏུམ༌པ༌ ཅོས༌ཏེ༌ ཨིན༌ནོག༌།\""]], [["ཡ༌ཀོབ༌བི༌ ཁོ༌རང༌ངི༌ ཀོས༌པོ༌ ཤགས༌ ཡང༌ ཕ༌ཙའེ༌ རས༌ གོན༌ཏེ༌ ཁོ༌རང༌ངི༌ བུ༌ཚའེ༌ ཕིའ༌ ཞག༌ མང༌པོ༌ ཉ༌ངན༌ ཅོས༌།"]], [["ཁོའེ༌ བུ༌ཚ༌ དང༌ བུ༌མོ༌ ཚང༌མ༌ ཁོའ༌ སེམས༌སོ༌ ཏང༌ང༌ ཡོངས༌ ཨིན༌ནའང༌ ཁོའེ༌ སེམས༌སོ༌ མ༌ལེནས༌ ཡང༌ ཟེརས༌, \"མན༌ ངའེ༌ ཤི༌ཤི༌ ཚོག༌པ༌ ང༌རང༌ངི༌ བུ༌ཚའེ༌ ཕིའ༌ ཉ༌ངན༌ ཅོ༌ཨིན༌།\" ཡང༌ ཁོ༌ ཁོ༌རང༌ངི༌ བུ༌ཚའེ༌ ཕིའ༌ ངུས༌།"]], [["ཏེན༌ན༌ ཏུས༌ལ༌ མི༌དིན༌པ༌གུན༌ནི༌ ཨི༌ཇིབ༌བི༌ ནང༌ང༌ ཡོ༌སེབ༌ པོ༌ཏི༌ཕར༌ལ༌ ཙོངས༌, ཁོ༌ གྱལ༌པོ༌ ཕེ༌རོའེ༌ ལས༌ཅེད༌པ༌, གྱལ༌པོ༌ སྲུང༌ཁན༌ནི༌ མག༌མི༌གུན༌ནི༌ འུ༌སྐྱོང༌ ཨིན༌པིན༌།"]]], [[["ཏེན༌ན༌ ཏུས༌ཤིག༌ག༌ ཡ༌ཧུ༌དཱ༌ ཁོ༌རང༌ངི༌ ཨ༌ཅོ༌ནོ༌གུན༌ བོར༌ཏེ༌ ཨ༌དུ༌ལམ༌པ༌ ཧི༌རཧ༌ ཟེར༌ཁན༌ནི༌ མི༌བོ༌ ཉམ༌པོ༌ དུག༌ག༌ སོང༌།"]], [["ཏེ༌རུ༌ ཡ༌ཧུ༌དཱ༌ ཀེ༌ནན༌མ༌ ཤུའ༌ ཟེར༌ཁན༌ནི༌ བུ༌མོ༌ ཐུག༌ ཡང༌ ཁོའེ༌ ཏེ༌ བུ༌མོ༌ ཉམ༌པོ༌ བག༌སྟོན༌ ཅོས༌ཏེ༌ ལུས༌བྲེལ༌ ཅོས༌།"]], [["ཁོ༌ སྐྱེ༌ཅེས༌མ༌ གྱུར༌ཏེ༌ ཁོའ༌ བུ༌ཚ༌ཞིག༌ ཇོར༌ ཡང༌ ཡ༌ཧུ༌དཱའེ༌ ཁོའེ༌ མིང༌ང༌ ཨེར༌ ཏགས༌།"]], [["བུ༌མོ༌ ཡང༌སྐྱར༌ སྐྱེ༌ཅེས༌མ༌ གྱུར༌ ཡང༌ ཁོའ༌ བུ༌ཚ༌ཞིག༌ ཇོར༌། ཁོའེ༌ བུ༌ཚའེ༌ མིང༌ང༌ འོ༌ནན༌ ཏགས༌།"]], [["ཀ༌ཟིབ༌ གྲོང༌ཁྱེར༌རི༌ ནང༌ང༌ ཁོའ༌ བུ༌ཚ༌ སུམ༌པ༌ ཇོར༌ ཡང༌ ཁོའེ༌ མིང༌ང༌ ཤེ༌ལག༌ ཏགས༌།"]], [["ཡ༌ཧུ༌དཱའེ༌ ཁོའེ༌ གོ༌བུ༌ བུ༌ཚ༌ ཨེར༌ལ༌ ཏ༌མར༌ ཟེར༌ཁན༌ནི༌ བུ༌མོ༌ ན༌མའ༌ ཁྱོངས༌།"]], [["ཨིན༌ནའང༌ ཡ༌ཧུ༌དཱའེ༌ གོ༌བུ༌ བུ༌ཚ༌ ཨེར༌རི༌ སྕོད༌པ༌ ཡ༌ཝའེ༌ སྐུན༌དུན༌ལ༌ ངན༌པ༌ ཡོད༌པ༌ ཡ༌ཝའེ༌ ཁོ༌ ཤི༌ཅུག༌ག༌ ཛདས༌།"]], [["ཏེ༌ནེ༌ ཡ༌ཧུ༌དཱའེ༌ འོ༌ནན༌ལ༌ ཟེརས༌, \"སོང༌ ཡང༌ ཁྱོ༌རང༌ངི༌ ཨ༌ཅོའེ༌ པུར༌གྱུད༌ ལུས༌ཤེས༌ལ༌ ཁོའེ༌ ན༌མ༌ ཉམ༌པོ༌ བྲེལ༌ བོར༌ཏེ༌ ཁོའེ༌ མག༌པའེ༌ ནོ༌ ཨིན༌ཁན༌ནི༌ ཁག༌པོ༌ དྲན༌དྲའ༌ ཅོས༌།"]], [["ཨིན༌ནའང༌ འོ༌ནན༌ལ༌ ཕྲུ༌གུ༌ ཇོར༌ཁན༌གུན༌ ཁོའེ༌ པུར༌གྱུད༌ མི༌ གྱུར༌ཅེས༌པོ༌ ཧ༌གོ༌པ༌ ཁོའེ༌ ཨ༌ཅོའེ༌ ན༌མའ༌ ཉམ༌པོ༌ ལུས༌བྲེལ༌ ཅོ༌ ཟ༌ནེ༌ ཕྲུ༌གུ༌ མི༌ཇོར༌ཅེས༌ལ༌ ཁོའེ༌ ཐིག༌ལེ༌བོ༌ སའེ༌ཀ༌ ཕོའད༌པིན༌།"]], [["ཨིན༌ནའང༌ ཁོའེ༌ ཅོ༌ཁན༌ནི༌ ལས༌པོ༌ ཡ༌ཝའེ༌ སྐུན༌དུན༌ལ༌ ངན༌པ༌ ཨིན༌ པ༌སང༌ ཡ༌ཝའེ༌ ཨོ༌ནན༌ནའང༌ ཤི༌ཅུག༌ག༌ ཛདས༌།"]], [["ཏེ༌ནེ༌ ཡ༌ཧུ༌དཱའེ༌ ཁོ༌རང༌ངི༌ བུ༌ཚའེ༌ ན༌མ༌ ཏ༌མར༌ལ༌ ཟེརས༌, \"ངའེ༌ བུ༌ཚ༌ ཤེ༌ལག༌ ཆེན༌མོ༌ ཆ༌ཆ༌ ཚག༌པ༌ ཁྱོ༌རང༌ ཁྱོ༌རང༌ངི༌ ཨ༌བའེ༌ ཁང༌པ༌ ཡུག༌ས༌མོ༌ ཚུལ༌ལ༌ དུག༌\" ཅིའ༌ཟེར༌ན༌ ཁོའེ༌ སམ༌, \"ཁོའང༌ ཁོ༌རང༌ངི༌ ཨ༌ཅོ༌གུན༌ ཙོགས༌ལ༌ ཤི༌སྲིད༌ཅེས༌ ཨིན༌ནོག༌།\" ཏེ༌ནེ༌ ཏ༌མར༌ ཁོ༌རང༌ངི༌ ཨ༌བའེ༌ ཁང༌པ༌ དུག༌ག༌ལ༌ སོང༌།"]], [["ལོ༌ མང༌པོ༌ཞིག༌གི༌ སྟིང༌ནེ༌ ཤུའི༌ བུ༌མོ༌, ཡ༌ཧུ༌དཱའེ༌ ན༌མ༌ ཤི༌། ཉ༌ངན༌ནི༌ ཏུས༌པོ༌ ཚར༌ཏེ༌ ཁོ༌རང༌ངི༌ ཛ༌འོ༌ ཨ༌དུ༌ལམ༌པ༌ ཧི༌རཧ༌ ཉམ༌པོ༌ ཡ༌ཧུ༌དཱ༌ ཏིམ༌ནཧ༌ ཡུལ༌ལ༌ ཁོ༌རང༌ངི༌ ལུག༌གི༌ བལ༌ བྲག༌ཁན༌གུན༌ ཡོད༌ས༌ སོང༌།"]], [["ཏ༌མར༌ལ༌ ཤདས༌, \"ཁྱོ༌རང༌ངི༌ མག༌པའེ༌ ཨ༌བ༌ ཏིམ༌ནཧ༌, ཁོ༌རང༌ངི༌ ལུག༌གུན༌ནི༌ བལ༌ བྲག༌ག༌ལ༌ ཆ༌རུག༌།\""]], [["ཁོའེ༌ ཁོ༌རང༌ གོན༌ཁན༌ནི༌ ཡུག༌ས༌མོའི༌ ཀོས༌པོ༌ ཞེབས༌ཏེ༌ མི༌ ཤེ༌ཤེས༌སི༌ ཕིའ༌ ཁོ༌རང༌ངི༌ ལྡོང༌བོ༌ རས༌ ཉམ༌པོ༌ ཀབས༌ ཡང༌ ཏིམ༌ནཧ༌ ཆ༌སའེ༌ ལམ༌མི༌ཀ༌ ཨི༌ནེམ༌ གྲོང༌ཁྱེར༌ལ༌ ཆ༌སའེ༌ཀ༌ དུགས༌། ཅིའ༌ཟེར༌ན༌ ཡ༌ཧུ༌དཱའེ༌ བུ༌ཚ༌ ཤུའ༌ ལྡན༌ཏེ༌ ཡོད༌ནའང༌ ཁོ༌ ཉམ༌པོ༌ བག༌སྟོན༌ ཅོ༌ཅེས༌ལ༌ མ༌ཏང༌ང༌ ཨིན༌ཁན༌བོ༌ ཁོའ༌ ཧ༌གོ༌།"]], [["ཡ༌ཧུ༌དཱའེ༌ བུ༌མོ༌བོ༌ ཐོང༌ང༌ཅིག༌ ཁོའེ༌ ཁོ༌ ཟུགས༌ཙོང༌མ༌ཞིག༌ ཨིན༌ནོག༌ སམ༌ ཅིའ༌ཟེར༌ན༌ ཁོའེ༌ ལྡོང༌བོ༌ ཀབས༌ཏེ༌ ཡོད༌པིན༌།"]], [["ཡང༌ ཁོའེ༌ བུ༌ཚའེ༌ ན༌མ༌ ཨིན༌ཁན༌བོ༌ མ༌ཤས༌པ༌ ཁོ༌ ཏེ༌ བུ༌མོའེ༌ དུན༌ལ༌ སོང༌ཏེ༌ ཟེརས༌, \"ལུས༌བྲེལ༌ ཅོའ༌ལ༌ ངའ༌ ཉམ༌པོ༌ ཡོང༌།\""], ["ཁོའེ༌ ཏྲིས༌, \"ཉེ༌རང༌ ཉམ༌པོ༌ དུག༌ཅེས༌ལ༌ ཉེ༌རང༌ངི༌ ང༌ ཅི༌ ཏང༌ཨིན༌?\""]], [["ཁོའེ༌ ལན༌ཏངས༌, \"ང༌རང༌ངི༌ ཁྱུའི༌ ནང༌ནེ༌ རི༌གུ༌ཞིག༌ ཀལ༌ཨིན༌།"], ["བུ༌མོའེ༌ ཟེརས༌, \"ཉེ༌རང༌ངི༌ དམ༌ཆའེ༌ ཚུལ༌ལ༌ ང༌ ཅི༌ཏོང༌ཤིག༌ སལ༌།\""]], [["ཁོའེ༌ ཏྲིས༌, \"དམ༌ཆའེ༌ ཚུལ༌ལ༌ ངའེ༌ ཁྱོ༌རང༌ང༌ ཅི༌ ཏང༌?\""], ["བུ༌མོའེ༌ ལན༌ཏངས༌, \"ཉེ༌རང༌ངི༌ ཐེ༌ཙེ༌ སེར༌དུབ༌, ཏེ༌བོ༌ ཏགས༌ཁན༌ནི༌ རས༌ཀུད༌ དང༌ ཁུར༌ཁན༌ནི༌ བེར༌ཀ༌ གུན༌ སལ༌།\""], ["ཁོའེ༌ ཏེ༌ ཚང༌མ༌ ཁོའ༌ ཏངས༌ཏེ༌ ཁོ༌ ཉམ༌པོ༌ ལུས༌བྲེལ༌ ཅོས༌པ༌ བུ༌མོ༌བོ༌ སྐྱེ༌ཅེས༌མ༌ གྱུར༌།"]], [["ཏ༌མར༌ ལོགས༌ཏེ༌ ཁང༌པ༌ སོང༌ ཡང༌ ལྡོང༌ང༌ ཀབ༌ཁན༌བོ༌ ཕུད༌ཏེ༌ ཁོ༌རང༌ངི༌ ཡུག༌ས༌མོའི༌ ཀོས༌པོ༌ གོནས༌།"]], [["ཡ༌ཧུ༌དཱའེ༌ ཁོ༌རང༌ངི༌ ཛ༌འོ༌ ཨ༌དུ༌ལམ༌པ༌ ཧི༌རཧ༌ ཏེ༌ བུ༌མོའ༌ རི༌གུ༌ ཁྱེར༌ཏེ༌ དམ༌ཆ༌ ཅོས༌ཏེ༌ ཏང༌ཁན༌ནི༌ ཅ༌ལག༌གུན༌ ལོགས༌ཏེ༌ ཁྱོང༌ཅེས༌ལ༌ ལམ༌ཅུགས༌, ཨིན༌ནའང༌ ཁོའ༌ བུ༌མོ༌བོ༌ མ༌ཐོབ༌།"]], [["ཁོའེ༌ ཏེ༌རུ༌ དུག༌ཁན༌ནི༌ མི༌ ཁ༌ཅིག༌ག༌ ཏྲིས༌, \"ཨི༌ནེམ༌མི༌ དུན༌ལ༌ འི༌ ལམ༌མི༌ཀ༌ དུག༌ཁན༌ནི༌ ཟུགས༌ཙོང༌མ༌བོ༌ ཀ༌རུ༌ སོང༌?\""], ["ཁོང༌གུན༌ནི༌ ལན༌ཏངས༌, \"འི༌རུ༌ ཟུགས༌ཙོང༌མ༌ཞིག༌ མ༌ནེ༌ མེད༌པིན༌།"]], [["ཁོ༌ ལོགས༌ཏེ༌ ཡ༌ཧུ༌དཱ༌ ཡོད༌ས༌ སོང༌ ཡང༌ ཟེརས༌, \"ངའ༌ ཏེ༌ བུ༌མོ༌བོ༌ མ༌ཐོབ༌, ཡང༌ ཏེ༌རུ༌ དུག༌ཁན༌གུན༌ནི༌ 'འི༌རུ༌ ཟུགས༌ཙོང༌མ༌ཞིག༌ མ༌ནེ༌ མེད༌' ཟེར༌ར༌རག༌།\""]], [["ཡ༌ཧུ༌དཱའེ༌ ཟེརས༌, \"ཁོའེ༌ ལག༌ག༌ ཡོད༌ཁན༌ ཚང༌མ༌ ཁོའ༌ བོར༌ཅུག༌ ཏེ༌ མན༌ན༌ ང༌དང༌གུན༌ སམ༌བ༌ མེད༌ཁན༌ ཐེས༌ཏེ༌ ཁྲེལ༌བ༌ ཆེན༌། ངའེ༌ ཁ༌ཆད༌ ཅོ༌ཁན༌ ནང༌ཞིན༌ རི༌གུ༌ ཀལ༌པིན༌ ཨིན༌ནའང༌ ཁྱོ༌རང༌ང༌ ཁོ༌ མ༌ཐོབ༌།\""]], [["ཟླ༌ཝ༌ སུམ༌མི༌ སྟིང༌ནེ༌ ཡ༌ཧུ༌དཱའ༌ ཁོ༌རང༌ངི༌ བུ༌ཚའེ༌ ན༌མ༌ ཏ༌མར༌ ཟུགས༌ཙོང༌མ༌ གྱུར༌ཏེ༌ ཁོའ༌ ཕྲུ༌གུ༌ སྐྱེ༌ཅེས༌དུག༌ ཟེར༌ཏེ༌ ཚོར༌།"], ["ཡ༌ཧུ༌དཱའེ༌ ཟེརས༌, \"བུ༌མོ༌བོ༌ ཕི༌ལོག༌ག༌ ཕིངས༌ཏེ༌ མེའ༌ སྲགས༌ཏེ༌ སོད༌།\""]], [["བུ༌མོ༌བོ༌ ཕི༌ལོག༌ག༌ ཁྱོང༌ ཟ༌ནེ༌ ཁོའེ༌ ཁོ༌རང༌ངི༌ མག༌པའེ༌ ཨ༌བ༌ ལོན༌ ཀལས༌། ཁོའེ༌ ཟེརས༌, \"འི༌ ཅ༌ལག༌གུན༌ནི༌ དག༌པོའེ༌ ང༌ སྐྱེ༌ཅེས༌མ༌ གྱུར༌ཅུགས༌། ཟིགས༌སའང༌, འི༌ ཐེ༌ཙེ༌, ཏེ༌བོ༌ ཏགས༌ཁན༌ནི༌ རས༌ཀུད༌ དང༌ བེར༌ཀ༌ གུན༌ སུའི༌ ཨིན༌ནོག༌?\""]], [["ཡ༌ཧུ༌དཱའེ༌ ཏེ༌གུན༌ ཤེས༌ ཡང༌ ཟེརས༌, \"ང༌ སང༌ མང༌ང༌ བུ༌མོ༌བོ༌ དྲང༌པོ༌ ཨིན༌ནོག༌, ཅིའ༌ཟེར༌ན༌ ངའེ༌ ཁོའ༌ ང༌རང༌ངི༌ བུ༌ཚ༌ ཤེ༌ལག༌ ཉམ༌པོ༌ བག༌སྟོན༌ ཅོ༌ མ༌ཅུག༌ག༌ ཨིན༌ནོག༌།\" ཡང༌ ཡ༌ཧུ༌དཱའེ༌ ཁོ༌ ཉམ༌པོ༌ ཡང༌སྐྱར༌ ལུས༌བྲེལ༌ མ༌ཅོས༌།"]], [["ཏ༌མར༌ལ༌ ཕྲུ༌གུ༌ སྐྱེ༌ཅེས༌སི༌ ཏུས༌པོ༌ ལེབ༌བ༌ཅིག༌ ཁོའེ༌ ཁོག༌པའེ༌ ནང༌ང༌ ཚག༌ཕྲུག༌ ཡོད༌པིན༌།"]], [["ཁོའ༌ ཕྲུ༌གུ༌ སྐྱེ༌ ཟ༌ནེ༌ ཅིག༌པོའེ༌ ལག༌པ༌ བིང༌ང༌ཅིག༌ ཡ༌ཏོ༌ ཅོ༌ཁན༌བོའེ༌ སྐུད༌པ༌ མར༌པོ༌ཞིག༌ ལྡམས༌ཏེ༌ ཟེརས༌, \"འི༌ བུ༌ཚ༌བོ༌ གོ༌མ༌ སྐྱེས༌།\""]], [["ཨིན༌ནའང༌ ཁོའེ༌ ལག༌པ༌ ལོགས༌ཏེ༌ ནང༌ཀུག༌ག༌ ཁྱེརས༌ ཡང༌ ཁོའེ༌ སང༌ སྔུན༌ལ༌ ཡང༌ ཅིག༌པོ༌ སྐྱེས༌། ཏེ༌ནེ༌ ཡ༌ཏོ༌བོའེ༌ ཟེརས༌, \"ཁྱོ༌རང༌ ཝང༌ ཀོལ༌ཏེ༌ ཕི༌ལོག༌ག༌ བིང༌།\" ཏེ༌བོའེ༌ཕིའ༌ ཁོའེ༌ མིང༌ང༌ པེ༌རེཟ༌"], ["ཏགས༌།"]], [["ཏེ༌ནེ༌ ཁོའེ༌ ནོ༌ ལག༌པའ༌ སྐུད༌པ༌ མར༌པོ༌ ལྡམས༌ཁན༌བོ༌ སྐྱེས༌ ཡང༌ ཁོའེ༌ མིང༌ང༌ ཟི༌རཧ༌"], ["ཏགས༌།"]]], [[["ཡོ༌སེབ༌ ཨི༌ཇིབ༌བ༌ ཁྱེརས༌, ཏེ༌རུ༌ ཁོ༌ གྱལ༌པོ༌ ཕེ༌རོ༌ སྲུང༌ཁན༌ མག༌མི༌གུན༌ནི༌ སྤོན༌བོ༌ པོ༌ཏི༌ཕར༌རི༌ ཨིཤ༌མ༌ཨེལ༌པ༌ ཚོང༌པ༌གུན༌ནི༌ ཀ༌ནེ༌ ཉོས༌།"]], [["ཡ༌ཝ༌ ཡོ༌སེབ༌ ཉམ༌པོ༌ ཡོད༌པིན༌ ཡང༌ ཁོ༌ ཅི༌ཚང༌མའེ༌ ནང༌ང༌ ཁྲངས༌པོ༌ མི༌ཞིག༌ གྱུར༌, ཁོ༌ ཨི༌ཇིབ༌པ༌ སྤོན༌བོའེ༌ ཁང༌པའེ༌ ནང༌ང༌ དུགས༌།"]], [["ཡ༌ཝ༌ ཡོ༌སེབ༌ ཉམ༌པོ༌ ཞུགས༌ཁན༌ ཡང༌ ཁོ༌ ཅི༌ཚང༌མའེ༌ ནང༌ང༌ ཁྲངས༌པོ༌ གྱུར༌ ཅུག༌ག༌ ཛད༌ཁན༌བོ༌ ཁོའེ༌ སྤོན༌བོའེ༌ ཐོང༌།"]], [["ཡོ༌སེབ༌བ༌ པོ༌ཏི༌ཕར༌རི༌ ཆོགས༌སྐྱོར༌ ཐོབ༌ཏེ༌ ཁོའ༌ ཞབ༌སྟོག༌ ཞུ༌ཁན༌བོ༌ གྱུར༌། པོ༌ཏི༌ཕར༌རི༌ ཁོ༌ ཁོ༌རང༌ངི༌ ཁང༌པ༌ དང༌ གྱུ༌ནོར༌གུན༌ནི༌ ལྟ༌སྟོག༌ ཅོ༌ཁན༌ལ༌ སྐོས༌།"]], [["པོ༌ཏི༌ཕར༌རི༌ ཡོ༌སེབ༌ ཁོ༌རང༌ངི༌ ཁང༌པ༌ དང༌ གྱུ༌ནོར༌གུན༌ནི༌ ལྟ༌སྟོག༌ ཅོ༌ཁན༌ལ༌ སྐོས༌པ༌ནེ༌ ཕར༌ལ༌ ཡ༌ཝའེ༌ པོ༌ཏི༌ཕར༌རི༌ ནང༌ཚངས༌ལ༌ ཅིན༌ལབས༌ སལས༌། ཡོ༌སེབ༌བི༌ ཞས༌ཏེ༌ ཡ༌ཝའེ༌ ཁོའ༌ ཅི༌ཚང༌མའེ༌ ནང༌ང༌ ཅིན༌ལབས༌ སལས༌, ཁང༌པ༌ དང༌ ཞིང༌ ཉིས༌ཀོའེ༌ ནང༌ང༌།"]], [["ཏེ༌བོའེ༌ཕིའ༌ པོ༌ཏི༌ཕར༌རི༌ ཁོའ༌ ཡོད༌ཁན༌ ཚང༌མ༌ ཡོ༌སེབ༌བི༌ ལག༌ག༌ སྟདས༌ ཡང༌ ཁོའ༌ ཁོ༌རང༌ངི༌ ཁར༌ཇི༌ མ༌ནེ༌ ཞན༌ ཅི༌ཞིག༌གི༌ ཕིའང༌ ཚེར༌ཁ༌ མེད༌པིན༌།"], ["ཡོ༌སེབ༌ ཟུགས༌སྟོབ༌ཅན༌ དང༌ ངམས༌ཅན༌ ཡོད༌པིན༌,"]], [["ཡང༌ ཏུས༌བན༌ཤིག༌གི༌ སྟིང༌ནེ༌ ཁོའེ༌ སྤོན༌བོའེ༌ ན༌མ༌ ཡོ༌སེབ༌བི༌ཀ༌ དོད༌པ༌ སྐྱེས༌ཏེ༌ ཟེརས༌, \"མལ༌ཙའེ༌ ནང༌ང༌ ང༌ ཉམ༌པོ༌ དུག༌ག༌ ཡོང༌།\""]], [["ཁོའེ༌ ཁའ༌ མ༌ཉནས༌ ཡང༌ ཟེརས༌, \"ངའེ༌ སྤོན༌བོའེ༌ ཁོང༌རང༌ངི༌ ལག༌ག༌ ཅའང༌ མ༌བོར༌ར༌ ལོ༌ཁྱེལ༌ ཉམ༌པོ༌ ཅི༌ཚང༌མའེ༌ཀ༌ ངའ༌ ཝང༌ཆ༌ ཏངས༌།"]], [["འི༌ ཁང༌པའེ༌ ནང༌ང༌ ངའེ༌ སང༌ ཀྲག༌ག༌ སུའང༌ མེད༌ ཡང༌ ཁོང༌ངི༌ ཉེ༌རང༌ མན༌པ༌ ཞན༌ ཅི༌ཚང༌མ༌ ངའ༌ སལ༌ཏེ༌ དུག༌ ཅིའ༌ཟེར༌ན༌ ཉེ༌རང༌ ཁོང༌ངི༌ ན༌མ༌ ཨིན༌ནོག༌། ཏེ༌ནེ༌ ཀ༌ཟུག༌གི༌ ངའེ༌ འི༌ཟམ༌ ངན༌པ༌ ལས༌ ཡང༌ དཀོན༌མཆོག༌གི༌ གྱབ༌གལ༌ལ༌ སྡིག༌པ༌ ཅོ༌?\""]], [["ཁོའེ༌ ཡོ༌སེབ༌བ༌ ཞག༌ཏང༌ ཟེར༌ཨིན༌ དུགས༌ ཨིན༌ནའང༌ ཡོ༌སེབ༌ ཁོ༌ ཉམ༌པོ༌ མལ༌ཙའེ༌ ནང༌ང༌ མི༌དུག༌ཅེས༌ མ༌ཚད༌ ཁོའེ༌ དུན༌ལའང༌ མ༌ཡོངས༌།"]], [["ཞག༌ཤིག༌ ཡོ༌སེབ༌ པོ༌ཏི༌ཕར༌རི༌ ཁང༌པའེ༌ ནང༌ང༌ ལས༌ ཅོའ༌ལ༌ ཆ༌ ཟ༌ནེ༌ ཞན༌ཡང༌ ཡོག༌པོ༌ སུའང༌ ཏེ༌རུ༌ མེད༌པིན༌,"]], [["པོ༌ཏི༌ཕར༌རི༌ ན༌མའེ༌ ཁོའེ༌ ཀོས༌པོ༌ ཟུམས༌ཏེ༌ ཟེརས༌, \"ང༌ ཉམ༌པོ༌ མལ༌ཙའེ༌ ནང༌ང༌ ཡོང༌།\" ཁོ༌ ཤོར༌ཏེ༌ སོང༌ ཨིན༌ནའང༌ ཁོའེ༌ ཁ༌ཐོག༌གི༌ ཀོས༌པོ༌ བུ༌མོའེ༌ ལག༌ག༌ ལུས༌།"]], [["ཡོ༌སེབ༌ ཕི༌ལོག༌ག༌ ཤོར༌ཏེ༌ ཁོའེ༌ ཀོས༌པོ༌ ཁོའེ༌ ལག༌ག༌ ལུས༌ཁན༌བོ༌ ཐོང༌ང༌ཅིག༌,"]], [["ཁོའེ༌ ཞན༌ ཡོག༌པོ༌གུན༌ལ༌ བོདས༌ ཡང༌ ཟེརས༌ \"ལྟོས༌, ངའེ༌ མག༌པའེ༌ འི༌ ཨིབ༌རི༌པ༌ མི༌བོ༌ ང༌དང༌ང༌ ཁྲེལ༌བ༌ ལྟན༌ན༌ལ༌ ཁྱོངས༌ཏེ༌ ཨིན༌ནོག༌། ང༌ ཉམ༌པོ༌ ལུས༌བྲེལ༌ ཅོ༌ཅེས༌ལ༌ ཁོ༌ ངའེ༌ ནང༌ང༌ ཡོངས༌ ཨིན༌ནའང༌ ངའེ༌ ཀུ༌ཅོ༌ ཏངས༌པིན༌།"]], [["ངའེ༌ ཀུ༌ཅོ༌ ཏང༌ང༌ཅིག༌, ཁོ༌ ཕི༌ལོག༌ག༌ ཤོར༌ཏེ༌ སོང༌ ཨིན༌ནའང༌ ཁོའེ༌ ཀོས༌པོ༌ འི༌ཀ༌ ལུས༌ཏེ༌ དུག༌།\""]], [["ཁོའེ༌ ཡོ༌སེབ༌བི༌ ཀོས༌པོ༌ ཁོ༌རང༌ངི༌ མག༌པ༌ ལོགས༌ཏེ༌ ཡོང༌ཡོང༌ ཚོག༌པ༌ བོར༌།"]], [["ཏེ༌ནེ༌ ཁོའེ༌ ཏེན༌ན༌ རུངས༌པོ༌ ཁོའ༌ ཤདས༌, \"ཉེ༌རང༌ངི༌ ཁྱོང༌ཁན༌ནི༌ ཨིབ༌རི༌པ༌ ངའེ༌ ནང༌ང༌ ཡོངས༌ཏེ༌ ངའ༌ ཉམ༌པོ༌ ལུས༌བྲེལ༌ ཅོ༌ཅེས༌ ཅོས༌།"]], [["ཨིན༌ནའང༌ ངའེ༌ ཀུ༌ཅོ༌ ཏང༌ང༌ཅིག༌ ཁོ༌ ཕི༌ལོག༌ག༌ ཤོར༌ཏེ༌ སོང༌ ཡང༌ ཁོའེ༌ ཀོས༌པོ༌ འི༌ཀ༌ ལུས༌ཏེ༌ དུག༌།\""]], [["ཡོ༌སེབ༌བི༌ སྤོན༌བོའ༌ ཁོའེ༌ ན༌མའེ༌ \"ཉེ༌རང༌ངི༌ ཡོག༌པོའེ༌ ཏེ༌ཟུག༌ ངན༌པ༌ ངའ༌ ཅོས༌\" ཟེར༌ཏེ༌ ཚོར༌ར༌ཅིག༌ པོ༌ཏི༌ཕར༌ལ༌ མ༌སྲན༌ཏྲེ༌ སྲོ༌ ཡོངས༌,"]], [["ཡང༌ ཡོ༌སེབ༌ ཟུམས༌ཏེ༌ ཙོན༌ཁང༌ངི༌ ནང༌ང༌ ཀག༌ ཅུགས༌ ཀ༌རུ༌ གྱལ༌པོའེ༌ ཙོན༌པ༌གུན༌ ཀག༌གད༌པིན༌ ཡང༌ ཁོ༌ ཏེ༌ནང༌ང༌ དུགས༌།"]], [["ཨིན༌ནའང༌ ཡ༌ཝ༌ ཡོ༌སེབ༌ ཉམ༌པོ༌ ཡོད༌པིན༌, ཁོང༌ངི༌ ཁོའ༌ ཐུག༌རྗེ༌ ཟིགས༌ཏེ༌ ཙོན༌ཁང༌ སྲུང༌ཁན༌ནི༌ འུ༌སྐྱོང༌ངི༌ ཆོགས༌སྐྱོར༌ ཐོབ༌ཅུགས༌།"]], [["ཁོའེ༌ ཡོ༌སེབ༌ ཞན༌ ཙོན༌པ༌ ཚང༌མའེ༌ ལྟ༌སྟོག༌ ཅོ༌ཅེས༌སི༌ ཕིའ༌ སྐོས༌ ཡང༌ ཙོན༌ཁང༌ངི༌ ལས༌ ཚང༌མའེ༌ ཁག༌ ཁོའ༌ ཀལས༌།"]], [["ཙོན༌ཁང༌ སྲུང༌ཁན༌ནི༌ འུ༌སྐྱོང༌ང༌ ཡོ༌སེབ༌བ༌ ཁག༌ ཀལ༌ཁན༌གུན༌ལ༌ ལྟ༌གོས༌ས༌ མེད༌པིན༌, ཅིའ༌ཟེར༌ན༌ ཡ༌ཝ༌ ཡོ༌སེབ༌ ཉམ༌པོ༌ ཞུགས༌ཏེ༌ ཁོའ༌ ལས༌ ཚང༌མའེ༌ ནང༌ང༌ ཐར༌ཁྱེལ༌ ཅོའ༌ ཛད༌དད༌པིན༌།"]]], [[["ཏུས༌བན༌ཤིག༌གི༌ སྟིང༌ནེ༌ ཨི༌ཇིབ༌བི༌ གྱལ༌པོ༌ ཁོའེ༌ ཆང༌ལུག༌ཁན༌ དང༌ ཏ༌གི༌ ཅོ༌ཁན༌ ཉིས༌ཀོའེ༌ཀ༌ མ༌ཐད༌།"]], [["གྱལ༌པོའ༌ ཁོང༌གུན༌ནི༌ཀ༌ སྲོ༌ ཡོངས༌,"]], [["ཡང༌ ཁོང༌གུན༌ སྲུལ༌ཁན༌ནི༌ མག༌མི༌ སྤོན༌བོའེ༌ ཡོག༌ག༌ ཡོད༌ཁན༌ནི༌ ཙོན༌ཁང༌ངི༌ ནང༌ང༌ ཀག༌ཅུགས༌ ཀ༌རུ༌ ཡོ༌སེབ༌བའང༌ ཀགས༌ཏེ༌ ཡོད༌པིན༌།"]], [["ཙོན༌ཁང༌ངི༌ མག༌མི༌ སྤོན༌བོའེ༌ ཡོ༌སེབ༌ ཁོང༌གུན༌ནི༌ ཞབ༌སྟོག༌ ཅོ༌ཁན༌ལ༌ སྐོས༌།"], ["ཙོན༌ཁང༌ངི༌ ནང༌ང༌ ཏུས༌ བན༌ཤིག༌གི༌ སྟིང༌ནེ༌,"]], [["ཞག༌ཤིག༌ ཚན༌ལ༌ ཨི༌ཇིབ༌བི༌ གྱལ༌པོའེ༌ ཆང༌ལུག༌ཁན༌ དང༌ ཏ༌གི༌ ཅོ༌ཁན༌གུན༌ལ༌ ཉི༌ལམ༌ རིག༌ ཐོང༌ ཀ༌གུན༌ནི༌ ཏོན༌ སོ༌སོ༌ ཡོད༌པིན༌།"]], [["ཐོ༌རེ༌ཟུག༌པོ༌ ང༌ཏོག༌ ཡོ༌སེབ༌ ཁོང༌གུན༌ ཡོད༌ས༌ ཡོང༌ང༌ཅིག༌, ཁོང༌གུན༌ ཚེར༌ཁའེ༌ ནང༌ང༌ ཡོད༌ཁན༌བོ༌ ཐོང༌།"]], [["ཁོའེ༌ ཁོང༌གུན༌ལ༌ ཏྲིས༌, \"དི༌རིང༌ ཉེ༌ཞའ༌ ཚེར༌ཁའེ༌ ནང༌ང༌ ཅིའ༌ ཨིན༌?\""]], [["ཁོང༌གུན༌ནི༌ ལན༌ཏངས༌, \"ང༌ཞའ༌ ཉི༌ལམ༌ རིག༌ ཐོང༌, ཡང༌ ཏེ༌གུན༌ནི༌ ཏོན༌ ཤད༌ཁན༌ འི༌རུ༌ སུའང༌ མེད༌པ༌ ཨིན༌ནོག༌།\""], ["ཏེ༌ནེ༌ ཡོ༌སེབ༌བི༌ ཟེརས༌, \"ཉི༌ལམ༌ གྱུར༌ཅེས༌སི༌ ཁྱུད༌ དཀོན༌མཆོག༌གི༌ སལ༌ལ༌ ཛད༌ད༌ མ༌ནོག༌ག༌? ཉེ༌ཞའེ༌ ཉི༌ལམ༌གུན༌ ངའ༌ ཤད༌ད༌ཛད༌།\""]], [["ཏེ༌ནེ༌ ཆང༌ ལུག༌ཁན༌ནི༌ འུ༌སྐྱོང༌ངི༌ ཡོ༌སེབ༌བ༌ ཁོ༌རང༌ངི༌ ཉི༌ལམ༌ ཤདས༌། ཁོའེ༌ ཟེརས༌, \"ངའེ༌ ཉི༌ལམ༌མི༌ ནང༌ང༌ ངའེ༌ དུན༌ལ༌ རྒུན༌ནི༌ ལྕང༌མ༌ཞིག༌ ཐོང༌,"]], [["ཀ༌བོའེ༌ཀ༌ ཡལ༌ག༌ སུམ༌ དུག༌པིན༌། པ༌ཏུམ༌ ཏངས༌ཏེ༌ མེན༌ཏོག༌ བར༌ ཡང༌ རྒུན༌ ཆགས༌ཏེ༌ ཚོས༌།"]], [["གྱལ༌པོའེ༌ དོན༌སྐྱོག༌ ངའེ༌ ལག༌པའེ༌ ནང༌ང༌ དུག༌པིན༌ ཡང༌ ངའེ༌ རྒུན༌བོ༌ ཁྱོངས༌ཏེ༌ དོན༌སྐྱོག༌གི༌ ནང༌ང༌ ཙིར༌ཏེ༌ ཁོང༌ང༌ ཏང༌དུག༌པིན༌།\""]], [["ཡོ༌སེབ༌བི༌ ཟེརས༌, \"ཡལ༌ག༌ སུམ༌ཀོའེ༌ ཏོན༌བོ༌ ནི༌ ཞག༌པོ༌ སུམ༌བོ༌ ཨིན༌ནོག༌།"]], [["ཞག༌པོ༌ སུམ༌མི༌ ནང༌ང༌ གྱལ༌པོའེ༌ ཁྱོ༌རང༌ ཙོན༌ནེ༌ ཕུད༌ཏེ༌ ཁྱོ༌རང༌ངི༌ སྔུན༌ནི༌ ཀོ༌སའེ༌ཀ༌ སྐོ༌ཨིན༌། ཁྱོ༌རང༌ངི༌ ཕེ༌རོའེ༌ དོན༌སྐྱོག༌པོ༌ ཁོང༌ངི༌ ཆག༌ག༌ ཏང༌ཨིན༌ ཀ༌ཟུག༌ སྔུན༌ལ༌ ཁྱོ༌རང༌ ཁོང༌ངི༌ ཆང༌ ལུག༌ཁན༌བོ༌ ཨིན༌ ཟ༌ནེ༌ ཅོའད༌པིན༌།"]], [["ཨིན༌ནའང༌ ཅི༌ཚང༌མ༌ ཉེ༌རང༌ངི༌ ཕིའ༌ གྱལ༌ལ༌ ཆ༌ ཟ༌ནེ༌ ཇུ༌ཇུ༌ ངའ༌ ཨིད༌ཏུ༌ ཅོའ༌ ཛད༌། གྱལ༌པོའ༌ ངའེ༌ སྐོར༌ལ༌ ཤད༌ཏེ༌ ཇུ༌ཇུ༌ ངའ༌ ཐུག༌རྗེ༌ ལྟན༌ན༌ ཛད༌ཏེ༌ ངའ༌ འི༌ ཙོན༌ཁང༌ནེ༌ ཕུད༌ཅུག༌ག༌ ཛད༌།"]], [["ཨིབ༌རི༌པའེ༌ ཡུལ༌ནེ༌ ངའ༌ མི༌གུན༌ནི༌ ཝང༌ ཉམ༌པོ༌ ཁྱོངས༌, མ༌ཚད༌ འི༌རུའང༌ ཙོན༌ཁང༌ང༌ ཀག༌ཅེས༌སི༌ འོས༌པ༌ ངའེ༌ ཅའང༌ མ༌ཅོས༌པིན༌།\""]], [["ཏ༌གི༌ ཅོ༌ཁན༌ནི༌ འུ༌སྐྱོང༌ངི༌ ཡོ༌སེབ༌བི༌ ཉི༌ལམ༌ གྱུར༌ཁན༌བོ༌ ཕན༌ཐོགས༌ཅན༌ ཐོང༌ང༌ཅིག༌ ཁོའེ༌ ཡོ༌སེབ༌བ༌ ཟེརས༌, \"ངའང༌ ཉི༌ལམ༌ཞིག༌ ཐོང༌, ངའེ༌ གོའེ༌ཀ༌ ཏ༌གི༌ ཙེ༌པོ༌ སུམ༌ ཁུར༌ཏེ༌ ཐོང༌།"]], [["ངའེ༌ གོའེ༌ཀ༌ ཡོད༌ཁན༌ནི༌ ཁེ༌ཐོག༌གི༌ ཙེ༌པོའེ༌ ནང༌ང༌ གྱལ༌པོའེ༌ ཕིའ༌ སྲགས༌ཁན༌ནི༌ ཏ༌གི༌ སྣ༌ཚོགས༌ དུག༌པིན༌ ཨིན༌ནའང༌ ཏེ༌གུན༌ ཅི༌པ༌གུན༌ནི༌ ཟ༌དུག༌པིན༌།\""]], [["ཡོ༌སེབ༌བི༌ ལན༌ཏངས༌, \"ཙེ༌པོ༌ སུམ༌ཀོའེ༌ ཏོན༌བོ༌ ནི༌ ཞག༌པོ༌ སུམ༌བོ༌ ཨིན༌ནོག༌།"]], [["ཞག༌པོ༌ སུམ༌མི༌ ནང༌ང༌ གྱལ༌པོའེ༌ ཁྱོ༌རང༌ ཕུད༌ཨིན༌ ཡང༌ ཁྱོ༌རང༌ངི༌ གོ༌ ཅད༌ཅུགས༌ཏེ༌ ཁྱོ༌རང༌ངི༌ ཟུགས༌པོ༌ ལྡུང༌མའེ༌ཀ༌ ཏག༌ཨིན༌ ཡང༌ ཅི༌པ༌གུན༌ནི༌ ཁྱོ༌རང༌ངི༌ ཤ༌ཟེན༌།\""]], [["ཞག༌ སུམ༌པའེ༌ ཞག༌ག༌ གྱལ༌པོའེ༌ སྐྱེ༌ཞག༌ ཨིན༌པིན༌, ཁོའེ༌ ཁོ༌རང༌ངི༌ ལོན༌པོ༌གུན༌ལ༌ གྲོན༌ ཏངས༌ཏེ༌ ཁོ༌རང༌ངི༌ ཆང༌ལུག༌ཁན༌ དང༌ ཏ༌གི༌ ཅོ༌ཁན༌ནི༌ འུ༌སྐྱོང༌གུན༌ ཙོན༌ཁང༌ནེ༌ པུད༌ཏེ༌ ཁོ༌རང༌ངི༌ ལོན༌པོ༌གུན༌ནི༌ དུན༌ལ༌ ཁྱོངས༌།"]], [["ཁོའེ༌ ཆང༌ ལུག༌ཁན༌ནི༌ འུ༌སྐྱོང༌, ཁོ༌རང༌ངི༌ སྔུན༌ནི༌ ཀོ༌སའེ༌ཀ༌ སྐོས༌པ༌ ཡང༌སྐྱར༌ ཁོའེ༌ ཕེ༌རོའེ༌ དོན༌སྐྱོག༌པོ༌ གྱལ༌པོའེ༌ ལག༌པའེ༌ཀ༌ ཏངས༌།"]], [["ཨིན༌ནའང༌ ཏ༌གི༌ ཅོ༌ཁན༌ནི༌ འུ༌སྐྱོང༌ངི༌ ཟུགས༌པོ༌ ལྡུང༌མའེ༌ཀ༌ ཏགས༌, ཀ༌ཟུག༌ ཡོ༌སེབ༌བི༌ ཉི༌ལམ༌མི༌ ཏོན༌ ཤད༌ ཟ༌ནེ༌ ཟེརས༌།"]], [["ཨིན༌ནའང༌ གྱལ༌པོའེ༌ ཆང༌ ལུག༌ཁན༌ནི༌ འུ༌སྐྱོང༌ང༌ ཡོ༌སེབ༌ ཨིད༌ཏུ༌ མ༌ལུས༌ ཡང༌ ཁོའ༌ ཁོ༌ ཞེད༌།"]]], [[["ལོ༌ ཉིས༌སི༌ སྟིང༌ནེ༌ ཨི༌ཇིབ༌བི༌ གྱལ༌པོའ༌ ཉི༌ལམ༌ ཞིག༌གི༌ ནང༌ང༌ ཁོ༌ ནཱའེལ༌ ལྩངས༌པོའེ༌ དུན༌ལ༌ ལངས༌ཏེ༌ ཡོད༌ ཟ༌ནེ༌"]], [["ངད༌ཅན༌ གྱགས༌པ༌ བ༌ལང༌ རྡུན༌ ལྩངས༌པོའེ༌ ནང༌ནེ༌ བིངས༌ཏེ༌ ཡོངས༌ ཡང༌ ཏེ༌ ཐའ༌མ༌ ཡོད༌ཁན༌ནི༌ ལྗངས༌པ༌ ཟེན༌ དུགས༌།"]], [["ཏེ༌ནེ༌ ཏེ༌གུན༌ནི༌ སྟིང༌ནེ༌ ཞན༌ཡང༌ རིད༌པ༌ དང༌ ཁམ༌ལོག༌ བ༌ལང༌ རྡུན༌ ལྩངས༌པོའེ༌ ནང༌ནེ༌ བིང༌ཏེ༌ ཡང༌ ཏེ༌ ཐའ༌མ༌ ཡོད༌ཁན༌ནི༌ བ༌ལང༌ གྱགས༌པ༌གུན༌ནི༌ དུན༌ལ༌ ལངས༌ཏེ༌ ཐོང༌།"]], [["ཡང༌ བ༌ལང༌ ཁམ༌ལོག༌ རིད༌པ༌གུན༌ནི༌ བ༌ལང༌ ངད༌ཅན༌ གྱགས༌པ༌གུན༌ ཟོས༌། ཏེ༌ནེ༌ གྱལ༌པོའ༌ ཉིད༌ཚད༌།"]], [["གྱལ༌པོ༌ ཡང༌སྐྱར༌ ཉིད༌ལ༌ སོང༌ཏེ༌ ཉི༌ལམ༌ ཉིས༌པ༌ ཐོང༌; ཁོའ༌ ཞིང༌ངི༌ སོག༌མ༌ ཅིག༌གི༌ཀ༌ ཁྲངས༌པོ༌ གྱལ༌ལ༌ གང༌ཏེ༌ ཡོད༌ཁན༌ནི༌ སྙེ༌མ༌ རྡུན༌ ཆགས༌ཏེ༌ ཐོང༌།"]], [["ཏེ༌ སྟིང༌ནེ༌ ཁོའ༌ ཞན༌ཡང༌ སྙེ༌མ༌ རྡུན༌ བིང༌ཨིན༌ ཐོང༌, ཀ༌གུན༌ ཇ༌རོ༌ དང༌ ཤར༌ལུང༌ངི༌ སྲགས༌ཏེ༌ དུག༌པིན༌།"]], [["ཡང༌ ཏེ༌ ཇ༌རོ༌ སྙེ༌མ༌གུན༌ནི༌ ཁྲངས༌པོ༌ སྙེ༌མ༌གུན༌ སྨིད༌ ཏངས༌། ཏེ༌ནེ༌ ཡང༌སྐྱར༌ གྱལ༌པོའ༌ ཉིད༌ཚད༌ ཡང༌ ཁོའ༌ ཉིད༌ལམ༌ ཐོངས༌ཏེ༌ ཨིན༌ཁན༌བོ༌ ཧ༌གོ༌།"]], [["ང༌མོ༌ ཉི༌ལམ༌མི༌ ཏོན༌བོ༌ ཅི༌ ཨིན༌ཧེ༌ སམས༌ཏེ༌ གྱལ༌པོ༌ ཚེར༌པ༌ ཁོའེ༌ ཨི༌ཇིབ༌པ༌ ཇའ༌དུ༌ ཅོ༌ཁན༌ དང༌ མི༌ ཤེས༌རབས༌ཅན༌ ཚང༌མ༌ བོད༌ཏེ༌ ཁོང༌གུན༌ལ༌ ཁོ༌རང༌ངི༌ ཉི༌ལམ༌གུན༌ ཤད༌, ཨིན༌ནའང༌ སུ༌ཞིག༌གའང༌ ཁོའ༌ ཏེ༌གུན༌ནི༌ ཏོན༌ ཤད༌ མ༌ཉན༌།"]], [["ཏེ༌ནེ༌ ཆང༌ ལུག༌ཁན༌ནི༌ སྤོན༌བོའེ༌ གྱལ༌པོ༌ ཟེརས༌, \"དི༌རིང༌ ང༌ ངའེ༌ ནོར༌ཁྲུལ༌ ཅོ༌ཁན༌བོ༌ ཨིད༌ཏུ༌ ཡོངས༌།"]], [["ཉེ༌རང༌ང༌ ཐུགས༌སྲོ༌ སྐྱོད༌ཏེ༌ ཉེ༌རང༌ངི༌ ཏ༌གི༌ ཅོ༌ཁན༌ནི༌ འུ༌སྐྱོང༌ དང༌ ང༌, སྲུང༌ཁན༌ནི༌ མག༌མི༌ སྤོན༌བོའེ༌ ཙོན༌ཁང༌ངི༌ ནང༌ང༌ ཀག༌ཅུགས༌ཏེ༌ ཡོད༌ ཟ༌ནེ༌,"]], [["ཞག༌ཤིག༌ ཚན༌ལ༌ ང༌ཞའ༌ ཏོན༌ཏག༌ སོ༌སོ༌ ཡོད༌ཁན༌ནི༌ ཉི༌ལམ༌ རིག༌ ཐོང༌།"]], [["ང༌ཞ༌གུན༌ ཉམ༌པོ༌ སྲུང༌ཁན༌ནི༌ མག༌མི༌ འུ༌སྐྱོང༌ངི༌ ཡོག༌པོ༌ ཨིབ༌རི༌པ༌ ཞོན༌ནུ༌ཞིག༌ ཡོད༌པིན༌། ང༌ཞའེ༌ ཁོའ༌ ཉི༌ལམ༌གུན༌ ཤད༌པིན༌ ཡང༌ ཁོའེ༌ ང༌ཞའ༌ རེ༌རེའ༌ ང༌ཞའེ༌ ཉི༌ལམ༌མི༌ ཏོན༌ ཤདས༌།"]], [["ཁོའེ༌ ཟེར༌ཁན༌ ཚང༌མ༌ དྲན༌དྲའ༌ གྲུབ༌, ཉེ༌རང༌ངི༌ ང༌ ང༌རང༌ངི༌ ཀོ༌ས༌ ལོགས༌ཏེ༌ སལས༌ ཡང༌ ཏ༌གི༌ ཅོ༌ཁན༌ནི༌ ཟུགས༌པོ༌ ལྕང༌མ༌ ཏགས༌།\""]], [["གྱལ༌པོའེ༌ ཡོ༌སེབ༌ ཁྱོང༌ཅེས༌ལ༌ བཀའ༌ ཏངས༌ ཡང༌ ཁོ༌ ཏེན༌ན༌མལ༌ལ༌ ཙོན༌ཁང༌ནེ༌ ཕིངས༌ཏེ༌ ཁོའེ༌ སམ༌དལ༌ བྲགས༌ ཡང༌ ཀོས༌ལག༌ སྤོས༌ཏེ༌ གྱལ༌པོའེ༌ དུན༌ལ༌ ཁྱོངས༌།"]], [["གྱལ༌པོའེ༌ ཡོ༌སེབ༌བ༌ ཟེརས༌, \"ངའ༌ ཉི༌ལམ༌ཞིག༌ ཐོང༌ ཡང༌ སུ༌ཞིག༌གའང༌ ཏེ༌བོའེ༌ དོན༌ ཤད༌ མ༌ཉན༌། ཨིན༌ནའང༌ ཁྱོ༌རང༌ང༌ ཉི༌ལམ༌མི༌ ཏོན༌ ཤད༌ཉན༌དུག༌ ཟེར༌ཏེ༌ ངའ༌ ཚོར༌།\""]], [["ཡོ༌སེབ༌བི༌ ལན༌ཏངས༌, \"ངའ༌ ཤད༌ ཉན༌ན༌མེད༌ ཨིན༌ནའང༌ ཉེ༌རང༌ངི༌ ཕན༌ཐོགས༌སི༌ ཕིའ༌ དཀོན༌མཆོག༌གི༌ ཉེ༌རང༌ངི༌ ཉིད༌ལམ༌མི༌ དོན༌བོ༌ ཤད༌ད༌ ཛད༌ཨིན༌།\""]], [["གྱལ༌པོའེ༌ ཟེརས༌, \"ཉིད༌ལམ༌མི༌ ནང༌ང༌ ང༌ ནཱའེལ༌ ལྩངས༌པོའེ༌ ཐའ༌མ༌ ལངས༌ཏེ༌ ཡོད༌ ཟ༌ནེ༌"]], [["ངད༌ཅན༌ གྱགས༌པ༌ བ༌ལང༌ རྡུན༌ ལྩངས༌པོའེ༌ ནང༌ནེ༌ བིངས༌ཏེ༌ ཡོངས༌ ཡང༌ ཏེ༌ ཐའ༌མའེ༌ ལྗངས༌པ༌ ཟེན༌ དུགས༌།"]], [["ཏེ༌གུན༌ནི༌ སྟིང༌ནེ༌ ཞན༌ཡང༌ མ༌ རིད༌པ༌ ཁམ༌ལོག༌ བ༌ལང༌ རྡུན༌ ལྩངས༌པོའེ༌ ནང༌ནེ༌ བིངས༌ཏེ༌ ཡོངས༌, ཏེ༌ཙོགས༌ ཁམ༌ལོག༌ བ༌ལང༌ རིག༌ ངའེ༌ ཨི༌ཇིབ༌བི༌ ཡུལ༌ གང༌པོའེ༌ ནང༌ང༌ མ༌ནེ༌ མ༌ཐོང༌།"]], [["རིད༌པ༌ ཁམ༌ལོག༌ བ༌ལང༌གུན༌ནི༌ གྱགས༌པ༌ རྡུན༌བོ༌ ཟོས༌།"]], [["ཨིན༌ནའང༌ ཏེ༌གུན༌ནི༌ གྱགས༌པ༌ བ༌ལང༌གུན༌ ཟོས༌ཏེ༌ ཨིན༌ཁན༌བོ༌ སུའིང༌ ཤེས༌ མ༌ཐུབ༌ ཅིའ༌ཟེར༌ན༌ ཏེ༌གུན༌ གོ༌མ༌ ཙོགས༌ལ༌ ཁམ༌ལོག༌ དང༌ རིད༌པ༌ དུག༌པིན༌། ཏེ༌ནེ༌ ངའ༌ ཉིད༌ཚད༌།\""]], [["\"ང༌ ཡང༌སྐྱར༌ ཉིད༌ལ༌ སོང༌ཏེ༌ འི༌ ཉི༌ལམ༌བོའང༌ ཐོང༌, ཞིང༌ངི༌ སོག༌མ༌ ཅིག༌གི༌ཀ༌ ཁྲངས༌པོ༌ གྱལ༌ལ༌ གང༌ཏེ༌ ཡོད༌ཁན༌ནི༌ སྙེ༌མ༌ རྡུན༌ ཆགས༌ཏེ༌ ཐོང༌།"]], [["ཏེ༌ནེ༌ ཞན༌ཡང༌ སྙེ༌མ༌ རྡུན༌ བིང༌ཨིན༌ ཐོང༌, ཀ༌གུན༌ ཇ༌རོ༌ དང༌ ཤར༌ལུང༌ངི༌ སྲགས༌ཏེ༌ དུག༌པིན༌།"]], [["ཡང༌ ཏེ༌ ཇ༌རོ༌ སྙེ༌མ༌གུན༌ནི༌ ཁྲངས༌པོ༌ སྙེ༌མ༌གུན༌ སྨིད༌ ཏངས༌། ངའེ༌ ཇའ༌དུ༌ ཅོ༌ཁན༌གུན༌ལ༌ ཉི༌ལམ༌བོ༌ ཤད༌པིན༌ ཨིན༌ནའང༌ སུ༌ཞིག༌གིའང༌ ཏེ༌བོའེ༌ ཏོན༌ ཤད༌ མ༌ཉན༌།\""]], [["ཡོ༌སེབ༌བི༌ གྱལ༌པོའ༌ ཟེརས༌, \"ཉི༌ལམ༌ ཉིས༌ཀོའེ༌ ཏོན༌ཏག༌ ཙོགས༌ ཨིན༌ནོག༌། དཀོན༌མཆོག༌གི༌ ཅོའ༌ ཛད༌ཅེས༌པོ༌ ཉེ༌རང༌ང༌ སྔོན༌ཅུགས༌ཏེ༌ ཨིན༌ནོག༌།"]], [["བ༌ལང༌ གྱགས༌པ༌ རྡུན༌བོ༌ ནི༌ ལོ༌ རྡུན༌ ཡང༌ ཁྲངས༌པོ༌ གྱལ༌ལ༌ གངས༌ཁན༌ སྙེ༌མ༌ རྡུན༌གུན༌ནའང༌ ལོ༌ རྡུན༌ ཨིན༌ནོག༌། ཉི༌ལམ༌ ཉིས༌ཀོ༌ ཙོགས༌ ཨིན༌ནོག༌།"]], [["སྟིང༌ནེ༌ བིང༌ཁན༌ནི༌ བ༌ལང༌ རིད༌པ༌ ཁམ༌ལོག༌ རྡུན༌ དང༌ ཤར༌ལུང༌ངི༌ སྲགས༌ཁན༌ སྙེ༌མ༌ ཇ༌རོ༌ རྡུན༌གུན༌, ལོ༌ རྡུན༌ནི༌ མུ༌གེ༌ ཨིན༌ནོག༌།\""]], [["\"ཏེན༌ན༌བོ༌ བྱུང༌ཨིན༌ ཀ༌ཟུག༌ ངའེ༌ ཉེ༌རང༌ང༌ ཟེརས༌, དཀོན༌མཆོག༌གི༌ ཛད༌ཅེས༌ཅན༌བོ༌ ཉེ༌རང༌ང༌ ལྟན༌ན༌ ཛད༌ཏེ༌ ཨིན༌ནོག༌།"]], [["ཨི༌ཇིབ༌བི༌ ས༌ཆ༌ གང༌པོའེ༌ ནང༌ང༌ ལོ༌ རྡུན༌ སྟོན༌ཐོག༌ མངས༌ཏེའང༌ མང༌པོ༌ སྨིན༌ཨིན༌།"]], [["ཏེ༌ སྟིང༌ནེ༌ ལོ༌ རྡུན༌ནི༌ ཕིའ༌ མུ༌གེ༌ བྱུང༌ཨིན༌ ཡང༌ སྟོན༌ཐོག༌ གྱལ༌ལ༌ ཡོང༌ཁན༌ནི༌ ཏུས༌པོ༌ རྫེད༌ཨིན༌ ཅིའ༌ཟེར༌ན༌ ཡུལ༌ གང༌པོའེ༌ ནང༌ང༌ མུ༌གེ༌ དྲག༌པོ༌ ཡོང༌ཨིན༌།"]], [["མུ༌གེ༌ ཞས༌ཏེ༌ སྐྱིད༌པོའི༌ ཏུས༌གུན༌ རྫེད༌ཅུག༌ཨིན༌ ཅིའ༌ཟེར༌ན༌ མུ༌གེ༌ ཏུས༌པོ༌ མ༌བར༌དོ༌ཅན༌ ཡོང༌ཨིན༌།"]], [["ཉེ༌རང༌ང༌ ཉི༌ལམ༌ ལྡབས༌ཏེ༌ ཐོང༌ཅེས༌སི༌ དོན༌ ནི༌ དཀོན༌མཆོག༌གི༌ ཏེ༌ཟུག༌ ཛད༌ཅེས༌ལ༌ ཐག༌ཅད༌ད༌ ཛད༌ཁན༌ ཡང༌ ཏེ༌བོ༌ གྱོགས༌པ༌ བྱུང༌ཅེས༌པོ༌ ཨིན༌ནོག༌།\""]], [["\"ཏ༌ ཕེ༌རོ༌ ཉེ༌རང༌ངི༌ རིག༌པ༌ དང༌ ཤེས༌རབས༌ཅན༌ མི༌ཞིག༌ ལྡམས༌ཏེ༌ ཁོ༌ ཡུལ༌ལི༌ ཁག༌ཁུར༌པ༌ ཅོའ༌ ཛད༌།"]], [["སྟོན༌ཐོག༌ གྱལ༌ལ༌ ཡོང༌ཁན༌ནི༌ ལོ༌ རྡུན༌ནི༌ ཏུས༌ལ༌ ཏེ༌བོའེ༌ ལྔ༌ ཁག༌པོ༌ ཐེན༌ཏེ༌ བོར༌ཅེས༌ལ༌ ཉེ༌རང༌ངི༌ ཞན༌ཡང༌ འུ༌སྐྱོང༌གུན༌ སྐོའ༌ ཛད༌།"]], [["གྱལ༌པོ༌ ཕེ༌རོའེ༌ ཝང༌ཆའེ༌ ནང༌ང༌ ཁོང༌གུན༌ལ༌ ལོ༌ ཟང༌པོ༌གུན༌ནི༌ ནང༌ང༌ སྟོན༌ཐོག༌ ཐེ༌བ༌ སྨིན༌ཁན༌ ཚང༌མ༌ ལྡུ༌ཏེ༌ གྱལ༌ས༌གུན༌ནི༌ ནང༌ང༌ སག༌ཅུག༌ག༌ ཛད༌།"]], [["ཨི༌ཇིབ༌བི༌ ནང༌ང༌ ཡོང༌ཅེས༌ཅན༌ནི༌ ལོ༌ རྡུན༌ནི༌ མུ༌གེ༌ ཏུས༌ལ༌ ཡུལ༌པ༌གུན༌ནི༌ ཕིའ༌ ཀོལ༌ཅེས༌ལ༌ ཏེ༌ ཁར༌ཇི༌གུན༌ སགས༌ཏེ༌ བོར༌གོས༌། ཏེ༌ནེ༌ ཡུལ༌མི༌གུན༌ སྟོགས༌ཏེ༌ མི༌ཤི༌།\""]], [["གྱལ༌པོ༌ དང༌ ཁོའེ༌ སྤོན༌བོ༌ ཚང༌མའ༌ ཐབས༌ལྡིངས༌པོ༌ གྱལ༌ལ༌ ཚོར༌"]], [["ཏེ༌ནེ༌ ཕེ༌རོའེ༌ ཁོང༌གུན༌ལ༌ ཟེརས༌, \"ང༌དང༌གུན༌ལ༌ ཡོ༌སེབ༌ ཙོགས༌སི༌ མི༌ དཀོན༌མཆོག༌གི༌ ཐུག༌ཉིད༌ ཡོད༌ཁན༌ཞིག༌ ཐོབ༌ ཨིན༌ན༌?\""]], [["ཏེ༌ནེ༌ གྱལ༌པོའེ༌ ཡོ༌སེབ༌བ༌ ཟེརས༌, \"དཀོན༌མཆོག༌གི༌ ཁྱོ༌རང༌ང༌ འི༌ ཚང༌མ༌ སྔོན༌ཅུག༌ག༌ ཛད༌ པ༌སང༌ ཏན༌ཏན༌ ཁྱོ༌རང༌ ཚང༌མའེ༌སང༌ ཤེས༌རབས༌ དང༌ རིག༌པ༌ཅན༌ ཡོད༌ཏེ༌ ཨིན༌ནོག༌།"]], [["ངའེ༌ གྱལ༌སྲིད༌དི༌ ཁག༌པོ༌ ངའེ༌ ཁྱོ༌རང༌ང༌ ཀལ༌ལད༌, ཡང༌ ངའེ༌ མི༌ཚང༌མའེ༌ ཁྱོ༌རང༌ངི༌ བཀའ༌ ཁའ༌ ཉན༌ཨིན༌། ང༌ མན༌པ༌ ཁྱོ༌རང༌ང༌ ཅི༌ཚང༌མའེ༌ཀ༌ ཝང༌ཆ༌ ཡོད༌།\""]], [["ཏེ༌ནེ༌ ཕེ༌རོའེ༌ ཡོ༌སེབ༌བ༌ ཟེརས༌, \"ཏ༌ ངའེ༌ ཁྱོ༌རང༌ ཨི༌ཇིབ༌བི༌ ཡུལ༌ གང༌པོའེ༌ཀ༌ ཝང༌སྲུལ༌པ༌ སྐོའད༌།\""]], [["གྱལ༌པོའེ༌ ཁོ༌རང༌ངི༌ ཛི༌གུའི༌ ཀ༌ནེ༌ ཐེ༌ཙེ༌ སེར༌དུབ༌པོ༌ ཕུད༌ཏེ༌ ཡོ༌སེབ༌བི༌ ཛི༌གུའ༌ སྐརས༌། ཁོའ༌ ཀུས༌པོ༌ ཀོས༌ སྐོནས༌ ཡང༌ ཁོའེ༌ སྐྱེའ༌ སེར༌རི༌ ཉག༌ཐག༌ ཏགས༌།"]], [["ཕེ༌རོའེ༌ ཝང༌སྲུལ༌པ༌ ཉིས༌པའེ༌ ཚུལ༌ལ༌ ཁོའ༌ རྟ༌རེལ༌ ཞོན༌ཅེས༌ལ༌ ཏངས༌, ཡང༌ མི༌གུན༌ ཁོའེ༌ སྔུན༌སྔུན༌ལ༌ ཆེན༌ ཀུ༌ཅོ༌ ཏང༌ཨིན༌ ཟེརས༌, \"གོ༌ སྒུས༌ཏེ༌ ཀུས༌པ༌ ཅོས༌།\" གྱལ༌པོའེ༌ ཡོ༌སེབ༌ ཨི༌ཇིབ༌ ཡུལ༌ གང༌པོའེ༌ཀ༌ ཝང༌སྲུལ༌པའ༌ སྐོས༌།"]], [["གྱལ༌པོའེ༌ ཁོའ༌ ཟེརས༌, \"ང༌ ཨི༌ཇིབ༌བི༌ གྱལ༌པོ༌ ཨིན༌ ཨིན༌ནའང༌ ཁྱོ༌རང༌ངི༌ གོངས༌པ༌ མེད༌པ༌ ཨི༌ཇིབ༌ གང༌པོའེ༌ ནང༌ང༌ སུ༌ཞིག༌གའང༌ ཅའང༌ ཅོ༌ མི༌ཉན༌།\""]], [["ཕེ༌རོའེ༌ ཡོ༌སེབ༌བི༌ མིང༌ ཟི༌ཕི༌ནེཐ༌ པེ༌ནེ༌ཨཧ༌ ཏགས༌ ཡང༌ འོན༌ ཡུལ༌ལི༌ བླ༌མ༌ པོ༌ཏི༌ཕར༌རི༌ བུ༌མོ༌ ཨ༌སི༌ནད༌ ཁོའ༌ ན༌མའ༌ ཏངས༌། ཏེ༌ནེ༌ ཡོ༌སེབ༌བི༌ ཨི༌ཇིབ༌ གང༌པོའེ༌ཀ༌ ཝང༌ སྲུལས༌།"]], [["ཨི༌ཇིབ༌བི༌ གྱལ༌པོའ༌ ཞབ༌སྟོག༌ ཞུ༌ཅེས༌ གོ༌ཟུག༌ ཟ༌ནེ༌ ཡོ༌སེབ༌བ༌ ལོ༌ སུམ༌ཅུ༌ ཆའད༌པིན༌། ཁོ༌ གྱལ༌པོའེ༌ ཁར༌ནེ༌ བིང༌ཏེ༌ ཨི༌ཇིབ༌བི༌ ཡུལ༌ གང༌པོའེ༌ ནང༌ང༌ ལྟ༌སྟོག༌ག༌ སོང༌།"]], [["ལོ༌ རྡུན༌ ས༌ཆའེ༌ ཀ༌ནེ༌ སྟོན༌ཐོག༌ མ༌ མང༌པོ༌ སྨིན༌།"]], [["ཡོ༌སེབ༌བི༌ ལོ༌ རྡུན༌ནི༌ ནང༌ང༌ ཐེ༌བ༌ སྟོན༌ཐོག༌ སྨིན༌ཁན༌གུན༌ ལྡུས༌ཏེ༌ གྱལ༌ས༌གུན༌ནི༌ ཛོད༌ཁང༌ངི༌ ནང༌ང༌ སགས༌། ཁོའེ༌ གྱལ༌ས༌ རེ༌རེ༌ ནང༌ང༌ ཏེ༌ ཉེ༌ཁོར༌རི༌ སྟོན༌ཐོག༌གུན༌ ལྡུས༌ཏེ༌ སགས༌།"]], [["ཡོ༌སེབ༌བི༌ གྱ༌ཚོའེ༌ པེ༌མ༌ ཙོགས༌ མང༌པོ༌ གྲུ༌ སགས༌, ཁོའ༌ ཏེ༌བོ༌ ཏབ༌ ཁོ༌རང༌ མ༌ཉན༌ ཅིའ༌ཟེར༌ན༌ གྲུ༌ ཏེ༌ཟམ༌ མང༌པོ༌ ཡོད༌པིན༌།"]], [["མུ༌གེ༌ བྱུང༌ངི༌ སང༌ སྔུན༌ལ༌ ཡོ༌སེབ༌བ༌ བུ༌ཚ༌ ཉིས༌ ཡོད༌པིན༌, ཀ༌གུན༌ འོན༌ ཡུལ༌ལི༌ བླ༌མ༌ པོ༌ཏི༌ཕར༌རི༌ བུ༌མོ༌ ཨ༌སི༌ནད༌ལ༌ ཇོར༌ཏེ༌ ཨིན༌པིན༌།"]], [["ཁོའེ༌ ཁོ༌རང༌ངི༌ གོ༌མའེ༌ བུ༌ཚའེ༌ མིང༌ང༌ མ༌ནས༌སེཧ༌"], ["ཏགས༌ ཅིའ༌ཟེར༌ན༌ ཁོའེ༌ ཟེརས༌, \"དཀོན༌མཆོག༌གི༌ ངའེ༌ རྡུག༌ངལ༌ དང༌ ངའེ༌ ཨ༌བའེ༌ ནང༌ཚངས༌ ཚང༌མ༌ ཞེད༌ ཅུག༌ག༌ ཛདས༌།\""]], [["ཁོའེ༌ ཁོ༌རང༌ངི༌ བུ༌ཚ༌ ཉིས༌པ༌བོའ༌ ཨེཕ༌ར༌ཡིམ༌"], ["མིང༌ང༌ ཏགས༌ ཡང༌ ཟེརས༌, \"དཀོན༌མཆོག༌གི༌ ངའ༌ རྡུག༌ངལ༌ ཐོང༌སའེ༌ ས༌ཆའེ༌ ནང༌ང༌ ཕྲུ༌གུ༌ སལ༌ལ༌ ཛདས༌།\""]], [["ཨི༌ཇིབ༌བི༌ ནང༌ང༌ སྟོན༌ཐོག༌ གྱལ༌ལ༌ སྨིན༌ཁན༌ནི༌ སྐྱིད༌པོའི༌ ལོ༌ རྡུན༌བོ༌ ཚར༌"]], [["ཡང༌ ཡོ༌སེབ༌བི༌ ཟེར༌ཁན༌ ནང༌ཞིན༌ མུ༌གེ༌ ལོ༌ རྡུན༌བོ༌ གོ༌ཟུག༌ སོང༌། ཞན༌ ཡུལ༌ ཚང༌མའེ༌ ནང༌ངའང༌ མུ༌གེ༌ བྱུང༌, ཨིན༌ནའང༌ ཨི༌ཇིབ༌བི༌ ཡུལ༌ གང༌པོའེ༌ ནང༌ང༌ ཟའ༌གྱུ༌ ཡོད༌པིན༌།"]], [["ཨི༌ཇིབ༌པ༌གུན༌ལ༌ མུ༌གེ༌ ཞས༌ཏེ༌ སྟོག༌རི༌ ཐོང༌ང༌ཅིག༌ ཁོང༌གུན༌ནི༌ གྱལ༌པོའ༌ ཟའ༌ཅེས༌ ཏོང༌ ཟེར༌ཏེ༌ ཀུ༌ཅོ༌ ཏངས༌། ཏེ༌ནེ༌ གྱལ༌པོའེ༌ ཁོང༌ ཚང༌མ༌ ཟེརས༌, \"ཡོ༌སེབ༌ ཡོད༌ས༌ སོང༌ཏེ༌ ཁོའེ༌ ཟེར༌ཁན༌བོ༌ ཅོས༌།\""]], [["མུ༌གེ༌ ཡུལ༌ གང༌པོའེ༌ ནང༌ང༌ ཕེལ༌ལ༌ཅིག༌ ཡོ༌སེབ༌བི༌ ཛོད༌ཁང༌ ཚང༌མ༌ ཕེས༌ཏེ༌ ཨི༌ཇིབ༌པ༌གུན༌ལ༌ གྲུ༌ ཙོངས༌ ཅིའ༌ཟེར༌ན༌ ཨི༌ཇིབ༌བི༌ ཡུལ༌ གང༌པོའེ༌ ནང༌ང༌ མུ༌གེ༌ མ༌ སྲན༌ཏྲེ༌ ལངས༌ཏེ༌ ཡོད༌པིན༌།"]], [["ཇིག༌རྟེན༌ གང༌པོ༌ནེ༌ མི༌གུན༌ ཨི༌ཇིབ༌བ༌ ཡོ༌སེབ༌བི༌ ཀ༌ནེ༌ གྲུ༌ ཉོའ༌ལ༌ ཡོངས༌ ཅིའ༌ཟེར༌ན༌ ཇིག༌རྟེན༌ གང༌པོའེ༌ ནང༌ང༌ མུ༌གེ༌ སྲན༌ཏྲེ༌ ལངས༌ཏེ༌ ཡོད༌པིན༌།"]]], [[["ཡ༌ཀོབ༌བ༌ ཨི༌ཇིབ༌བི༌ ནང༌ང༌ གྲུ༌ ཡོད༌ཁན༌བོ༌ ཚོར༌ར༌ཅིག༌ ཁོའེ༌ ཁོང༌རང༌ངི༌ བུ༌ཚ༌གུན༌ལ༌ ཟེརས༌, \"ཁྱོ༌རང༌གུན༌ ཚེར༌ཨིན༌ ཅའང༌ མ༌ཅོའ༌ དུགས༌ཏེ༌ ཅི༌ ཅོའད༌?"]], [["ཨི༌ཇིབ༌བི༌ ནང༌ང༌ གྲུ༌ དུག༌ ཟེར༌ཏེ༌ ངའེ༌ ཚོར༌, ང༌དང༌གུན༌ སྟོག༌རིའ༌ མི༌ ཤི༌ཅེས༌ལ༌ ཏེ༌རུ༌ སོང༌ཏེ༌ གྲུ༌ ཉོས༌ཏེ༌ ཁྱོང༌།\""]], [["ཏེ༌ནེ༌ ཡོ༌སེབ༌བི༌ ཨ༌ཅོ༌ རྕུ༌ ཨི༌ཇིབ༌བ༌ གྲུ༌ ཉོའ༌ལ༌ སོང༌།"]], [["ཨིན༌ནའང༌ ཡ༌ཀོབ༌བི༌ ཡོ༌སེབ༌བི༌ ནོ༌ བེན༌ཡཱ༌མིན༌ ཁོང༌གུན༌ ཉམ༌པོ༌ ལམ༌ མ༌ཅུགས༌ ཅིའ༌ཟེར༌ན༌ ཁོ༌ ཉམ༌པོ༌ ངན༌པ༌ ཆ༌སྲིད༌ཅེས༌ ཨིན༌ནོག༌ སམ༌ཏེ༌ ཁོ༌ ཇིགས༌།"]], [["ཞན༌ མི༌གུན༌ ཉམ༌པོ༌ ཡ༌ཀོབ༌བི༌ བུ༌ཚ༌གུན༌ གྲུ༌ ཉོ༌ཅེས༌ལ༌ སོང༌ ཅིའ༌ཟེར༌ན༌ ཀེ༌ནན༌ནི༌ ནང༌ངའང༌ མུ༌གེ༌ བྱུང༌ཏེ༌ ཡོད༌པིན༌།"]], [["ཡོ༌སེབ༌ ཨི༌ཇིབ༌བི༌ ལོན༌པོ༌ ཨིན༌ པ༌སང༌ མི༌ཚང༌མ༌ལ༌ གྲུ༌ ཙོང༌ཅེས༌སི༌ ཁག༌ ཁོའེ༌ ཨིན༌པིན༌། ཡོ༌སེབ༌བི༌ ཨ༌ཅོ༌གུན༌ ཁོ༌ ཡོད༌ས༌ ཡོངས༌ ཡང༌ ཁོའེ༌ དུན༌ལ༌ གོ༌ ས༌ ཐུག༌ ཅུགས༌ཏེ༌ སྒུས༌།"]], [["ཨ༌ཅོ༌གུན༌ ཐོང༌ང༌ཅིག༌ ཡོ༌སེབ༌བི༌ ཁོང༌གུན༌ ཤེས༌ ཨིན༌ནའང༌ མི༌ཤེས༌ཟུན༌ ཏངས༌ཏེ༌ ཁོའེ༌ ཁོང༌གུན༌ལ༌ སྤེ༌ར༌ སྐྱོང༌པོ༌ ཏངས༌ཏེ༌ ཏྲིས༌, \"ཁྱོ༌ཞ༌གུན༌ ཀ༌ནེ༌ ཡོངས༌ཏེ༌ ཨིན༌?\""], ["ཁོང༌གུན༌ནི༌ ལན༌ཏངས༌, \"ང༌ཞ༌གུན༌ ཀེ༌ནན༌ནེ༌ ཟའ༌ཅེས༌ ཉོའ༌ལ༌ ཡོངས༌པིན༌།\""]], [["ཡོ༌སེབ༌བི༌ ཁོང༌གུན༌ ཤེས༌ ཨིན༌ནའང༌ ཁོང༌གུན༌ནི༌ ཡོ༌སེབ༌ མ༌ཤེས༌།"]], [["ཁོའ༌ ཁོང༌གུན༌ནི༌ སྐོར༌ལ༌ ཉི༌ལམ༌ ཐོང༌ཁན༌བོ༌ ཨིད༌ཏུ༌ ཡོངས༌ ཡང༌ ཁོང༌གུན༌ལ༌ ཟེརས༌, \"ཁྱོ༌ཞ༌གུན༌ ཇའ༌སུས༌ ཨིན༌ནོག༌། ཁྱོ༌ཞའ༌ ང༌ཞའེ༌ ཡུལ༌ལི༌ སྲུང༌སྐྱོབ༌ འུ༌ཐུགས༌ ཡོད༌ས༌གུན༌ ལྟའ༌ལ༌ ཡོངས༌ཏེ༌ ཨིན༌ནོག༌།\""]], [["ཁོང༌གུན༌ནི༌ ལན༌ཏངས༌, \"མན༌, སྤོན༌བོ༌ལེ༌། ཉེ༌རང༌ངི༌ ཡོག༌པོ༌ ང༌ཞའ༌, ཟའ༌ཅེས༌ ཉོའ༌ལ༌ ཡོངས༌ཏེ༌ ཨིན༌།\""]], [["ང༌ཞའ༌ ཚང༌མ༌ ཨ༌བ༌ ཅིག༌གི༌ བུ༌ཚ༌གུན༌ ཨིན༌། སྤོན༌བོ༌ལེ༌ ང༌ཞ༌གུན༌ དྲང༌པོ༌ མི༌རིག༌ ཨིན༌, ཇའ༌སུས༌ མན༌།\""]], [["ཡོ༌སེབ༌བི༌ ཁོང༌གུན༌ལ༌ ཟེརས༌, \"མན༌, ཁྱོ༌ཞ༌གུན༌ ང༌ཞའེ༌ ཡུལ༌ལི༌ སྲུང༌སྐྱོབ༌ འུ༌ཐུགས༌ ཡོད༌ས༌གུན༌ ལྟའ༌ལ༌ ཡོངས༌ཏེ༌ ཨིན༌ནོག༌།\""]], [["ཁོང༌གུན༌ནི༌ ཟེརས༌, \"ང༌ཞའ༌ ཨ༌བ༌ ཅིག༌གི༌ བུ༌ཚ༌ ཨ༌ཅོ༌ནོ༌ ཅུག༌ཉིས༌ ཀེ༌ནན༌ ཡུལ༌ལི༌ ནང༌ང༌ དུག༌ཁན༌གུན༌ ཨིན༌། ང༌ཞའེ༌ ནོ༌ ཆུང༌ཤོག༌པོ༌ དག༌ས༌ ང༌ཞའེ༌ ཨ༌བ༌ ཉམ༌པོ༌ ཡོད༌ ཡང༌ ཅིག༌ཅིག༌ ཤི༌།\""]], [["ཡོ༌སེབ༌བི༌ ཟེརས༌, \"ངའེ༌ ཟེར༌ཁན༌བོ༌ ཏན༌ཏན༌ ཨིན༌ནོག༌ ཁྱོ༌ཞ༌གུན༌ ཇའ༌སུས༌ ཨིན༌ནོག༌།"]], [["ཁྱོ༌ཞ༌གུན༌ནི༌ ཟེར༌ཁན༌བོ༌ དྲང༌པོ༌ ཨིན༌ན༌ མན༌ ལྟ༌ཅེས༌ལ༌ ངའེ༌ གྱལ༌པོའེ༌ མིང༌ངི༌ ནའ༌ ཁུར༌རད༌, ཁྱོ༌ཞའེ༌ ནོ༌ ཆུང༌ཤོག༌པོ༌ འི༌རུ༌ ཡོངས༌ཏེ༌ མ༌ནེ༌ ཁྱོ༌ཞའ༌ འི༌ ནས༌ས༌ནེ༌ བིངས༌ཏེ༌ ཆ༌ མི༌ཉན༌།"]], [["ཁྱོ༌ཞའེ༌ ནང༌ནེ༌ ཅིག༌, ནོ༌ ཁྱོང༌ང༌ལ༌ སོང༌, ཞན༌གུན༌ ཙོན༌ཁང༌ངི༌ ནང༌ང༌ བོར༌ཨིན༌ ནམ༌ཚོག༌པ༌ ཁྱོ༌ཞའེ༌ ཟེར༌ཁན༌བོ༌ དྲང༌པོ༌ མི༌བིང༌, དྲང༌པོ༌ མ༌བིང༌ན༌ གྱལ༌པོ༌ ཚན༌ནི༌ ནང༌ང༌ ཁྱོ༌རང༌གུན༌ ཇའ༌སུས༌ ཨིན༌ནོག༌།\""]], [["ཏེ༌ནེ༌ ཁོའེ༌ ཁོང༌གུན༌ ཙོན༌ཁང༌ངི༌ ནང༌ང༌ ཞག༌པོ༌ སུམ༌མི༌ ཕིའ༌ ཀག༌ཅུགས༌།"]], [["ཞག༌པོ༌ སུམ༌པའེ༌ ཞག༌ག༌ ཡོ༌སེབ༌བི༌ ཁོང༌གུན༌ལ༌ ཟེརས༌, \"ང༌ དཀོན༌མཆོག༌ག༌ ཇིགས༌ཁན༌ནི༌ མི༌ཞིག༌ ཨིན༌། ངའེ༌ ཟེར༌ཁན༌བོ༌ ཅོ༌ན༌ ཁྱོ༌ཞ༌གུན༌ སོན༌ཏེའ༌ ལུས༌ཨིན༌།"]], [["ཁྱོ༌རང༌གུན༌ དྲང༌པོ༌ ཨིན༌ན༌ ཁྱོ༌ཞ༌གུན༌ནི༌ ནང༌ནེ༌ ཅིག༌ ཙོན༌ཁང༌ངི༌ ནང༌ང༌ དུག༌, ཞན༌གུན༌ནི༌ ཁྱོ༌ཞའེ༌ ནང༌མི༌ སྟོག༌རིའ༌ ཡོད༌ཁན༌གུན༌ནི༌ ཕིའ༌ གྲུ༌ ཉོས༌ཁན༌བོ༌ ཁྱེར༌།"]], [["ཨིན༌ནའང༌ ཁྱོ༌ཞའེ༌ ཟེར༌ཁན༌བོ༌ དྲང༌པོ༌ ཨིན༌ཁན༌ ལྟན༌ཅེས༌ལ༌ ཁྱོ༌ཞ༌གུན༌ནི༌ ནོ༌ ཆུང༌ཤོག༌པོ༌ ང༌ ཡོད༌ས༌ ཁྲིད༌ཏེ༌ ཁྱོང༌གོས༌། ཏེ༌ནེ༌ ངའེ༌ ཁྱོ༌རང༌གུན༌ སད༌ མི༌སད༌།\" ཁོང༌གུན༌ནི༌ ཏེ༌བོ༌ ཅོ༌ཅེས༌ལ༌ ཁའ༌ ཆམས༌།"]], [["ཁོང༌གུན༌ནི༌ ཅིག༌ དང༌ ཅིག༌ག༌ ཟེརས༌, \"ཏན༌ཏན༌ལ༌, ང༌དང༌གུན༌ནི༌ ནོ༌ ཉམ༌པོ༌ ཅོས༌ཁན༌བོའེ༌ ཞས༌ཏེ༌ ང༌དང༌གུན༌ལ༌ ཆད༌པ༌ ཕོག༌ཏེ༌ ཨིན༌ནོག༌། ཁོའ༌ ནོད༌པ༌ མི༌སྐྱལ༌ཅེས༌ལ༌ ཞུ༌ཝ༌ ཕུལ༌ ཟ༌ནེ༌ ཁོ༌ ཚེར༌ཁ༌ དང༌ ཇིགས༌ཏེ༌ ཡོད༌ཁན༌བོ༌ ང༌དང༌གུན༌ནི༌ ཐོང༌ ཨིན༌ནའང༌ ང༌དང༌གུན༌ནི༌ ཁོའེ༌ ཞུ༌ཝ༌ མ༌ཉནས༌། ཏེན༌ན༌བོའེ༌ ཞས༌ཏེ༌ དག༌ས༌ ང༌དང༌གུན༌ལ༌ ནགས༌ ཐོང༌ཨིན༌ ཨིན༌ནོག༌།\""]], [["རའུ༌བེན༌ནི༌ ཟེརས༌, \"ངའེ༌ ཁྱོ༌ཞའ༌ ཟེར༌ར༌ མེ༌རག༌ག༌ 'བུ༌ཚའེ༌ གྱབ༌གལ༌ལ༌ སྡིག༌པ༌ མ༌ཅོ༌' ཨིན༌ནའང༌ ཁྱོ༌ཞའེ༌ མ༌ཉནས༌། ཏ༌ ང༌དང༌གུན༌ལ༌ ཁོའེ༌ སྲོག༌རིན༌ ཤལ༌གོས༌ཏེ༌ ཨིན༌ནོག༌།\""]], [["ཁོང༌གུན༌ནི༌ ཟེར༌ཁན༌གུན༌ ཡོ༌སེབ༌བ༌ ཧ༌གོ༌ཅེས༌པོ༌ ཁོང༌གུན༌ལ༌ མ༌ཤེས༌ ཅིའ༌ཟེར༌ན༌ ཁོའེ༌ སྐད༌གྱུར༌ཁན༌ ཀོལ༌ལད༌པིན༌།"]], [["ཡོ༌སེབ༌ ཁོང༌གུན༌ནེ༌ ཐག༌རིང༌ང༌ སོང༌ཏེ༌ ངུས༌ ཨིན༌ནའང༌ ཡང༌སྐྱར༌ ལོགས༌ཏེ༌ ཡོངས༌ཏེ༌ ཁོང༌གུན༌ལ༌ སྤེ༌ར༌ ཏངས༌། ཁོང༌གུན༌ནི༌ ཕྲོ༌ནེ༌ ཁོའེ༌ སི༌མེ༌འོན༌ ཁྱེར༌ཏེ༌ ཚང༌མའེ༌ དུན༌ལ༌ ཁོ༌ ཏགས༌ཏེ༌ ཙོན༌ཁང༌ངི༌ ནང༌ང༌ བོར༌ཅུགས༌།"]], [["ཡོ༌སེབ༌བི༌ ཁོའེ༌ ཨ༌ཅོ༌གུན༌ནི༌ ཕ༌ཙ༌གུན༌ གྲུའི༌ སྐང༌ཅེས༌, ཁོང༌གུན༌ནི༌ པེ༌ནེ༌ གྲུའི༌ ཕ༌ཙའེ༌ ནང༌ང༌ ལོགས༌ཏེ༌ གྱང༌ཅེས༌ ཡང༌ ཁོང༌གུན༌ནི༌ བེས༌སི༌ ཕིའ༌ ཁར༌ཇི༌ ཏང༌ཅེས༌ལ༌ བཀའ༌ ཏངས༌། ཏེ༌གུན༌ ཅོས༌ ཚར༌ར༌ཅིག༌,"]], [["ཨ༌ཅོ༌གུན༌ནི༌ ཁོང༌རང༌ངི༌ བུང༌བུ༌གུན༌ནི༌ཀ༌ གྲུའི༌ ཁུ༌རུ༌ ཀལས༌ ཡང༌ སོང༌།"]], [["ཁོང༌གུན༌ ཚན༌ལ༌ དུགས༌སའེ༌ ནས༌སའེ༌ཀ༌ ཁོང༌ ཅིག༌གི༌ ཁོ༌རང༌ངི༌ བུང༌བུའ༌ གྲུ༌ ཏང༌ཅེས༌ལ༌ ཕ༌ཙ༌བོ༌ ཕེས༌པ༌ ཁོ༌རང༌ངི༌ པེ༌ནེ༌བོ༌ ཕ༌ཙའེ༌ ཁའེ༌ཀ༌ ཐོང༌།"]], [["ཁོའེ༌ ཁོ༌རང༌ངི༌ ཨ༌ཅོ༌ནོ༌གུན༌ལ༌ ཟེརས༌, \"ངའེ༌ པེ༌ནེ༌ ཕ༌ཙའེ༌ གྲུ༌ ཉམ༌པོ༌ ལོགས༌ཏེ༌ ཏངས༌ཏེ༌ དུག༌།\" ཁོང༌གུན༌ ཇིགས༌ཏེ༌ སྲན༌ཏྲེ༌ དར༌ཨིན༌ ཟེརས༌, \"དཀོན༌མཆོག༌གི༌ ང༌དང༌གུན༌ ཉམ༌པོ༌ ཅི༌ ཛད༌ཏེ༌ ཨིན༌ནོག༌?\""]], [["ཁོང༌གུན༌ ཀེ༌ནན༌ལ༌ ཁོ༌རང༌གུན༌ནི༌ ཨ༌བ༌ ཡ༌ཀོབ༌ ཡོད༌ས༌ ལེབ༌བ༌ཅིག༌, ཁོང༌གུན༌ནི༌ བྱུང༌ཁན༌ ཚང༌མ༌ ཁོའ༌ ཤདས༌། ཁོང༌གུན༌ནི༌ ཟེརས༌,"]], [["\"ཨི༌ཇིབ༌བི༌ ལོན༌པོའི༌ ང༌ཞའ༌ ཉམ༌པོ༌ སྤེ༌ར༌ སྐྱོང༌པོ༌ ཏངས༌ ཡང༌ 'ང༌ཞའ༌ ཁོའེ༌ ཡུལ༌ལི༌ ནང༌ང༌ ཇའ༌སུས༌ ཅོའ༌ལ༌ ཡོང༌ཏེ༌ ཨིན༌ནོག༌' ཟེར༌ཏེ༌ ཉད༌གལ༌ ཀལས༌།"]], [["ཨིན༌ནའང༌ ང༌ཞའེ༌ ཁོའ༌ ཟེར༌པིན༌ 'ང༌ཞ༌གུན༌ མི༌ དྲང༌པོ༌ རིག༌ ཨིན༌ ཇའ༌སུས༌ མན༌།"]], [["ང༌ཞའ༌ ཨ༌ཅོ༌ནོ༌ ཅུག༌ཉིས༌ ཡོད༌, ཨ༌བ༌ ཅིག༌ཅིག༌གི༌ བུ༌ཚ༌གུན༌, ཅིག༌ཅིག༌ ཤི༌ ཡང༌ ཆུང༌ཤོག༌པོ༌ ཀེ༌ནན༌ནི༌ ནང༌ང༌ ང༌ཞའེ༌ ཨ༌བ༌ ཉམ༌པོ༌ ཡོད༌།'\""]], [["\"ཏེ༌ནེ༌ ཏེ༌ ས༌ཆའེ༌ ལོན༌པོའེ༌ ཟེར༌ར༌རག༌, 'ཁྱོ༌ཞའེ༌ ཟེར༌ཁན༌བོ༌ དྲང༌པོ༌ ཨིན༌ཁན༌ ཏན༌ཏན༌ ཅོ༌ཅེས༌ལ༌ ཁྱོ༌ཞའེ༌ ནང༌ནེ༌ ཅིག༌ འི༌ཀ༌ བོར༌ཏེ༌ ཞན༌གུན༌ནི༌ ཁྱོ༌ཞའེ༌ ནང༌ཚངས༌ལ༌ སྟོག༌རི༌ མི༌ཐོང༌ཅེས༌སི༌ ཕིའ༌ གྲུ༌ ཉོས༌ཁན༌བོ༌ ཁྱེར༌།"]], [["ཡང༌ ཁྱོ༌ཞ༌གུན༌ནི༌ ནོ༌ ཆུང༌ཤོག༌པོ༌ ངའ༌ ཡོད༌ས༌ ཁྲིད༌ཏེ༌ ཁྱོང༌ ཏེ༌ནེ༌ ཁྱོ༌ཞ༌གུན༌ མི༌ དྲང༌པོ༌, ཇའ༌སུས༌ མན༌ཁན༌བོ༌ ངའ༌ གྱུས༌ཆེན༌། ཡང༌ ངའེ༌ ཁྱོ༌རང༌གུན༌ནི༌ ནོ༌ ལོགས༌ཏེ༌ ཏང༌ཨིན༌ ཡང༌ ཁྱོ༌རང༌གུན༌ འི༌རུ༌ དུག༌ཏེ༌ ཚོང༌ ཅོ༌ནའང༌ གྲིག༌།'\""]], [["ཁོང༌གུན༌ནི༌ རང༌རང༌ངི༌ ཕ༌ཙ༌ ནང༌ནེ༌ གྲུ༌ ལུག༌ ཟ༌ནེ༌ ཁོང༌གུན༌ནི༌ པེ༌ནེ༌ སྒི༌གུ༌བོ༌ ཐོང༌། ཡང༌ ཁོང༌གུན༌ནི༌ པེ༌ནེ༌ སྒི༌གུ༌ ཐོང༌ང༌ཅིག༌ ཁོང༌གུན༌ དང༌ ཁོང༌གུན༌ནི༌ ཨ༌བ༌ སྲན༌ཏྲེ༌ ཇིགས༌།"]], [["ཨ༌བའེ༌ ཁོང༌གུན༌ལ༌ ཟེརས༌, \"ཁྱོ༌རང༌གུན༌ནི༌ ངའ༌ ཕྲུ༌གུ༌ མེད༌ཁན༌ ཅོའ༌ནོག༌, ཡོ༌སེབ༌ སྟོར༌, སི༌མེ༌འོན༌ འི༌རུ༌ མེད༌, ཏ༌ བེན༌ཡཱ༌མིན༌ནའང༌ ཁྱེར༌རད༌ད༌? འི༌ ཚང༌མ༌ ངའེ༌ཀ༌ བྱུང༌གོས༌ས༌?"]], [["རའུ༌བེན༌ནི༌ ཨ༌བ༌ ཟེརས༌, \"གལ༌ཏེས༌ ངའེ༌ བེན༌ཡཱ༌མིན༌ ལོགས༌ཏེ༌ མ༌ཁྱོང༌ན༌, ཉེ༌རང༌ངི༌ ངའེ༌ བུ༌ཚ༌ ཉིས༌ཀོ༌ སད༌ནའང༌ གྲིག༌། ལོ༌ཁྱེལ༌ ཛད༌ཏེ༌ ཁོ༌ ངའེ༌ ལག༌ག༌ སལ༌ ཡང༌ ངའེ༌ ཁོ༌ ལོགས༌ཏེ༌ ཁྱོང༌ཨིན༌།\""]], [["ཨིན༌ནའང༌ ཡ༌ཀོབ༌བི༌ ཟེརས༌, \"ངའེ༌ བུ༌ཚ༌ ཁྱོ༌རང༌ ཉམ༌པོ༌ མི༌ཆ༌། ཁོའེ༌ ཨ༌ཅོ༌ ཤི༌, ཏ༌ ཁོ༌ མ༌ནེ༌ ལུས༌ཏེ༌ མེད༌། བེས༌སི༌ ནང༌ང༌ གལ༌ཏེས༌ ཁོ༌ ཉམ༌པོ༌ ངན༌པ༌ ཆ༌ན༌ ཁྱོ༌ཞ༌གུན༌ནི༌ ངའ༌ རྒད༌པོ༌ མིའ༌ རྡུག༌ངལ༌ ལྟན༌ཏེ༌ ཤི༌ ཅུག༌ག༌ནོག༌།\""]]], [[["ཏ༌ ཀེ༌ནན༌ནི༌ ནང༌ང༌ མུ༌གེ༌བོ༌ མང༌ང༌ ཐུའ༌ སོང༌།"]], [["ཡ༌ཀོབ༌བི༌ ནང༌ཚང༌གུན༌ནི༌ ཨི༌ཇིབ༌ནེ༌ ཁྱོངས༌ཁན༌ནི༌ གྲུ༌ ཚང༌མ༌ ཟའ༌ ཚར༌ར༌ཅིག༌, ཡ༌ཀོབ༌བི༌ ཁོ༌རང༌ངི༌ བུ༌ཚ༌གུན༌ལ༌ ཟེརས༌, \"ཡང༌སྐྱར༌ ཟའ༌ཅེས༌ ཉོའ༌ལ༌ ཨི༌ཇིབ༌བ༌ སོང༌།\""]], [["ཨིན༌ནའང༌ ཡ༌ཧུ༌དཱའེ༌ ཨ༌བའ༌ ཟེརས༌, \"གྲུ༌ ཙོང༌ཁན༌ནི༌ མི༌བོའེ༌, ནོ༌ ཆུང༌ཤོག༌པོ༌ ཁྲིད༌ཏེ༌ མ༌ནེ༌ ཁོ༌ ཡོད༌ས༌ མི༌ཡོང༌ཅེས༌ལ༌ ང༌ཞའ༌ སྤང༌པུད༌ད༌ རག༌།"]], [["གལ༌ཏེས༌ ཉེ༌རང༌ངི༌ ང༌ཞའེ༌ ནོ༌ ང༌ཞ༌གུན༌ ཉམ༌པོ༌ ཀལ༌ན༌ ང༌ཞ༌གུན༌ ཉེ༌རང༌ངི༌ ཕིའ༌ ཟའ༌ཅེས༌ ཉོའ༌ལ༌ ཆེན༌།"]], [["ཨིན༌ནའང༌ ནོ༌ མ༌ཀལ༌ན༌ ང༌ཞ༌གུན༌ མི༌ཆ༌ ཅིའ༌ཟེར༌ན༌ ཏེ༌ མི༌བོའེ༌ ང༌ཞའ༌, ནོ༌ ཁྲིད༌ཏེ༌ མ༌ནེ༌ ཁོ༌ ཡོད༌ས༌ མ༌ཡོང༌ ཟེར༌ར༌རག༌།\""]], [["ཡ༌ཀོབ༌བི༌ ཟེརས༌, \"ཁྱོ༌ཞའ༌ ནོ༌ ཡོད༌ཁན༌བོ༌ ཏེ༌ མི༌བོའ༌ ཤད༌ཏེ༌, ཅི༌ཕིའ༌ ཁྱོ༌ཞ༌གུན༌ནི༌ ངའ༌ ནགས༌ ལྟན༌ཏེ༌ ཨིན༌?\""]], [["ཁོང༌གུན༌ནི༌ ལན༌ཏངས༌, \"མི༌བོའེ༌ ང༌ཞའ༌ དང༌ ང༌ཞའེ༌ ནང༌ཚངས༌སི༌ སྐོར༌ལ༌ ཏྲི༌ཨིན༌ དུགས༌། ཁོའེ༌ ཏྲིས༌ 'ཁྱོ༌རང༌གུན༌ནི༌ ཨ༌བ༌ སོན༌ཏེའ༌ ཡོད༌ད༌? ཁྱོ༌རང༌གུན༌ལ༌ ཡང༌ ནོ༌ ཡོད༌ད༌?' ང༌ཞའེ༌ ཁོའེ༌ ཏྲི༌ཝ༌གུན༌ལ༌ ལན༌ཏངས༌པིན༌། ཁོའེ༌, ཁྱོ༌ཞའེ༌ ནོ༌ ཁྲིད༌ཏེ༌ ཁྱོང༌ ཟེར༌ཅེས༌པོ༌ ང༌ཞ༌གུན༌ལ༌ ཅི༌གྱུས༌?\""]], [["ཡ༌ཧུ༌དཱའེ༌ ཁོ༌རང༌ངི༌ ཨ༌བ༌ ཟེརས༌, \"བུ༌ཚ༌བོ༌ ང༌ ཉམ༌པོ༌ ཀོལ༌ ཡང༌ ང༌ཞ༌གུན༌ དག༌ས༌རང༌ བེས༌ལ༌ བིང༌ཨིན༌། ཏེ༌ནེ༌ ཉེ༌རང༌, ང༌ཞའ༌ དང༌ ང༌ཞའེ༌ ཕྲུ༌གུ༌གུན༌ སྟོག༌རིའ༌ མི༌ཤི༌།"]], [["ཁོའེ༌ སྲུང༌སྐྱོབ༌བི༌ དམ༌ཆའ༌ ངའེ༌ ཅོའད༌, ཏེ༌ ཁག༌པོ༌ ངའེ༌ ཁུར༌རད༌། གལ༌ཏེས༌ ངའེ༌ ཁོ༌ ཉེ༌རང༌ ཡོད༌ས༌ ལོགས༌ཏེ༌ མ༌ཁྱོང༌ན༌ ཏུས༌གྱུན༌ནི༌ ཕིའ༌ ངའེ༌ཀ༌ ཏེ༌ སྐྱོན༌བོ༌ ཀལ༌ལ༌ ཛད༌།"]], [["གལ༌ཏེས༌ ང༌དང༌ངི༌ ཏུས༌པོ༌ གོད༌ལ༌ མ༌ ཏངས༌པིན༌ན༌ ང༌ཞ༌གུན༌ ཏེ༌རུ༌ སོང༌ཏེ༌ ལན༌ཕོག༌ ཉིས༌ ལོག༌ཏེ༌ ཡོང༌ ཚར༌ཏེ༌ ཡོད༌གྲོ༌།\""]], [["ཏེ༌ནེ༌ ཁོང༌གུན༌ནི༌ ཨ༌བ༌ ཡ༌ཀོབ༌བི༌ ཟེརས༌, \"གལ༌ཏེས༌ ཏེ༌བོ༌ ཅོ༌གོས༌ན༌ ཅོ༌ཤིག༌, ཡང༌ ང༌དང༌ངི༌ ས༌ཆའེ༌ ཀ༌ནེ༌ ཐོང༌ཁན༌ ཀྲག༌ཤོག༌པོ༌ ལོན༌པོའ༌ སྟགས༌ལ༌ ཁྱེར༌, ཏྲི༌ཞིམ༌ཅན༌ནི༌ མར༌ནག༌, རང༌རྩི༌, མ༌ས༌ལའ༌ དང༌ མའེར༌, པིས༌ཏ༌ དང༌ བ༌དམ༌།"]], [["པེ༌ནེ༌ ཉི༌ལྡབ༌ ཁུར༌ ཅིའ༌ཟེར༌ན༌ ཕ༌ཙའེ༌ ཁེ༌ཐོག༌ག༌ ཡོད༌ཁན༌ནི༌ པེ༌ནེ༌གུན༌ ལོགས༌ཏེ༌ ཁྱེར༌གོས༌། ཅི༌གྱུས༌ ཏེ༌བོ༌ ནོར༌ཏེ༌ ཨིན༌གྲོ༌།"]], [["ཁྱོ༌ཞ༌གུན༌ ནོ༌ ཁྲིད༌ཏེ༌ དག༌ས༌རང༌ ཏེ༌ མི༌བོའེ༌ཀ༌ ལོགས༌ཏེ༌ སོང༌།"]], [["ངའེ༌ མོས༌ལམ༌ ཞུའད༌, ཀུན༌ཝང༌ དཀོན༌མཆོག༌གི༌ ཏེ༌ མི༌བོའ༌ ཁྱོ༌ཞ༌གུན༌ནི༌ཀ༌ སྙིང༌རྗེ༌ སྐྱེ༌ཅུག༌ག༌ ཛད༌ཏེ༌ ཁྱོ༌ཞ༌གུན༌ནི༌ ཨ༌ཅོ༌ དང༌ བེན༌ཡཱ༌མིན༌ ཁྱོ༌ཞའ༌ ཉམ༌པོ༌ ལོགས༌ཏེ༌ ལམ༌ཅུག༌ སྲིད༌ཅེས༌ ཨིན༌ནོག༌། ཨིན༌ནའང༌ གལ༌ཏེས༌ ངའེ༌ ཕྲུ༌གུ༌གུན༌ ལོགས༌ཏེ༌ མ༌ ལེབ༌ན༌ ངའེ༌ཀ༌ ཏེ༌བོ༌ བྱུང༌གོ༌ཤེས༌ ཡོད༌ཏེ༌ ཨིན༌ནོག༌།\""]], [["ཏེ༌ནེ༌ བུ༌ཚ༌གུན༌ནི༌ སྐྱེས༌གུན༌ དང༌ པེ༌ནེ༌ ཉི༌ལྡབ༌ ཁུརས༌ ཡང༌ ཨི༌ཇིབ༌བ༌ བེན༌ཡཱ༌མིན༌ ཁྲིད༌ཏེ༌ སོང༌, ཡང༌ ཁོང༌གུན༌ ཡོ༌སེབ༌ ཡོད༌ས༌ ལེབ༌།"]], [["ཡོ༌སེབ༌བི༌ ཁོང༌གུན༌ ཉམ༌པོ༌ བེན༌ཡཱ༌མིན༌ ཐོང༌ང༌ཅིག༌ ཁོའེ༌ ཁོ༌རང༌ངི༌ ཁང༌པའེ༌ ལྟ༌སྟོག༌ ཅོ༌ཁན༌བོའ༌ ཟེརས༌, \"འི༌ མི༌གུན༌ ངའེ༌ ཁང༌པ༌ ཁྱེར༌, སེམས༌ཅན༌ སད༌ཏེ༌ ཁར༌ཇི༌ གྲལ༌གྲིག༌ ཅོས༌, ཁོང༌གུན༌ ང༌ ཉམ༌པོ༌ ཛ༌ར༌ ཟའེན༌།\""]], [["ཡོ༌སེབ༌བི༌ བཀའ༌ ཏང༌ཁན༌ ནང༌ཞིན༌ ཡོག༌པོའེ༌ ཅོས༌ ཡང༌ ཁོང༌གུན༌ ཡོ༌སེབ༌བི༌ ཁང༌པ༌ ཁྱེརས༌།"]], [["ཨིན༌ནའང༌ ཁང༌པ༌ ཁྱེར༌ར༌ཅིག༌ ཁོང༌གུན༌ སྲན༌ཏྲེ༌ ཇིགས༌ ཡང༌ སམ༌, \"ང༌དང༌གུན༌ནི༌ ཕ༌ཙའེ༌ ནང༌ང༌ པེ༌ནེ༌ ལོགས༌ཏེ༌ ཏངས༌ཏེ༌ ཡོད༌ཅེས༌པའེ༌ ང༌དང༌གུན༌ འི༌ཀ༌ ཁྱོངས༌ཏེ༌ ཨིན༌ནོག༌། ཁོའེ༌ ང༌དང༌གུན༌ ཟུམས༌ཏེ༌ ང༌དང༌གུན༌ ཡོག༌པོ༌ ཅོ༌ཅེས༌ ཡང༌ ང༌དང༌ངི༌ བུང༌བུ༌གུན༌ ཁྱེར༌ཅེས༌ ཨིན༌ནོག༌།\""]], [["ཏེ༌ནེ༌ ཡོ༌སེབ༌བི༌ ཁང༌པའེ༌ སྒོའེ༌ དུན༌ལ༌ ལེབ༌བ༌ཅིག༌ ཁོང༌གུན༌ནི༌ ཡོག༌པོ༌ ཁག༌ཁུར༌པ༌བོའ༌ ཟེརས༌,"]], [["\"སྤོན༌བོ༌ལེ༌, ང༌ཞ༌གུན༌ སྔུན༌ལ༌ གྲུ༌ ཉོའ༌ལ༌ ཨི༌ཇིབ༌བ༌ ཡོངས༌པིན༌།"]], [["ཨིན༌ནའང༌ ལམ༌མ༌ ངལ༌ཚོ༌སའེ༌ཀ༌ ང༌ཞའེ༌ ཕ༌ཙའེ༌ ཁའ༌ ཕེའ༌ཅིག༌ རང༌རང༌ངི༌ པེ༌ནེ༌ སྒི༌གུ༌གུན༌ ཐོང༌། ང༌ཞའེ༌ ཏེ༌ པེ༌ནེ༌གུན༌ ལོགས༌ཏེ༌ ཁྱོངས༌ཏེ༌ ཡོད༌ལེ༌།"]], [["གྲུ༌ ཉོ༌ཅེས༌ལ༌ ང༌ཞ༌གུན༌ནི༌ མུལ༌ལི༌ པེ༌ནེ༌ ཐེ༌བ༌ ཁྱོངས༌ཏེ༌ ཡོད༌། ང༌ཞའེ༌ ཕ༌ཙའེ༌ ནང༌ང༌ པེ༌ནེ༌ སྒི༌གུ༌གུན༌ སུའི༌ བོརས༌ ང༌ཞའ༌ གྱུས༌མེད༌ ལེ༌།\""]], [["ཡོག༌པོའེ༌ ཟེརས༌, \"ཇིགས༌ མ༌ཇིགས༌, ཁྱོ༌ཞའ༌ དང༌ ཁྱོ༌ཞའེ༌ ཨ༌བའེ༌ དཀོན༌མཆོག༌གི༌ ཁྱོ༌ཞའ༌ ནོར༌ སལ༌ལ༌ ཛད༌ཏེ༌ ཨིན༌ནོག༌། ངའ༌ གྲུའི༌ རིན༌ནི༌ པེ༌ནེ༌ དྲན༌དྲའ༌ ཐོབས༌།\" ཏེ༌ནེ༌ ཁོའེ༌ སི༌མོན༌ ཁོང༌གུན༌ནི༌ ཕིའ༌ ཙོན༌ཁང༌ནེ༌ ཕིངས༌ཏེ༌ ཁྱོངས༌།"]], [["ཏེ༌ནེ༌ ཡོག༌པོའེ༌ ཁོང༌གུན༌ ཁང༌པའེ༌ ནང༌ང༌ ཁྱེར༌ཏེ༌ ཆུ༌ ཏངས༌ ཡང༌ ཁོང༌གུན༌ནི༌ རྐང༌པ༌ ཁྲུ༌། ཁོའེ༌ ཁོང༌གུན༌ནི༌ བུང༌བུ༌གུན༌ལ༌ རྩའ༌ ཏངས༌།"]], [["ཁོང༌གུན༌ནི༌ ཡོ༌སེབ༌བ༌ སྟགས༌གུན༌ ཏང༌ཅེས༌ལ༌ གྲལ༌གྲིག༌ ཅོས༌ ཅིའ༌ཟེར༌ན༌ ཁོང༌གུན༌ ཉམ༌པོ༌ ཡོ༌སེབ༌ ཛ༌ར༌ དོན༌ཅེས༌ལ༌ སྐྱོད༌ཨིན༌ ཟེར༌ཏེ༌ ཡོག༌པོའེ༌ ཤདས༌།"]], [["ཡོ༌སེབ༌ ཁང༌པ༌ ལེབ༌བ༌ཅིག༌ ཁོང༌གུན༌ནི༌ སྟགས༌ ཁྱོང༌ཁན༌གུན༌ ཁོའ༌ ཕུལ༌ཏེ༌ གོ༌ ས༌ ཐུག༌ ཅུགས༌ཏེ༌ སྒུས༌།"]], [["ཁོའེ༌ ཁོང༌གུན༌ལ༌ ཁམ༌ཟང༌ ཨིན༌ན༌ ཟེར༌ཏེ༌ ཏྲིས༌ ཡང༌ ཟེརས༌, \"ངའ༌ མི༌ རྒད༌པོའེ༌ སྐོར༌ལ༌ ཤད༌ཁན༌ ཁྱོ༌ཞའེ༌ ཨ༌བ༌ ཁམ༌ཟང༌, སོན༌ཏེའ༌ ཡོད༌ད༌?\""]], [["ཁོང༌གུན༌ནི༌ ལན༌ཏངས༌, \"ང༌ཞ༌གུན༌ནི༌ ཨ༌བ༌ ཉེ༌རང༌ངི༌ ཡོག༌པོ༌ ཁམ༌ཟང༌ དང༌ སོན༌ཏེའ༌ ཡོད༌ལེ༌།\" ཏེ༌ནེ༌ ཁོང༌གུན༌ནི༌ གོ༌ སྒུས༌ཏེ༌ ཀུས༌པ༌ སྟནས༌།"]], [["ཡོ༌སེབ༌བི༌ ལྟའ༌ཅིག༌ ཁོའ༌ ཁོ༌རང༌ངི༌ ནོ༌, ཨ༌མ༌ ཅིག༌གི༌ བུ༌ཚ༌ བེན༌ཡཱ༌མིན༌ ཐོང༌ ཡང༌ ཏྲིས༌, \"ཁོ༌ ཁྱོ༌ཞ༌གུན༌ནི༌ ནོ༌ ཆུང༌ཤོག༌པོ༌ ཨིན༌ན༌ ཀ༌བོའེ༌ སྐོར༌ལ༌ ཁྱོ༌ཞའེ༌ ངའ༌ ཤད༌? ངའེ༌ བུ༌ཚ༌, ཁྱོ༌རང༌ང༌ དཀོན༌མཆོག༌གི༌ ཅིན༌ལབས༌ སལ༌ཤིག༌།\""]], [["ཁོ༌རང༌ངི༌ ནོའེ༌ ཕིའ༌ ཤ༌ཚ༌ སྐྱེས༌ཏེ༌ ཁོའ༌ ངུ༌ཅེས༌ ཡོངས༌པ༌ ཡོ༌སེབ༌ གྱོགས༌པ༌ ཁོ༌རང༌ངི༌ ནང༌ང༌ སོང༌ ཡང༌ ངུས༌།"]], [["ཏེ༌ནེ༌ ཁོའེ༌ ཁོ༌རང༌ངི༌ ལྡོང༌ ཁྲུས༌ཏེ༌ ལོགས༌ཏེ༌ ཡོངས༌ ཡང༌ རང༌སེམས༌ ཅུན༌ཏེ༌ ཁོའེ༌ དོན༌ཏང༌ ཁྱོང༌ཅེས༌ལ༌ བཀའ༌ ཏངས༌།"]], [["ཡོ༌སེབ༌བ༌ ཅོག༌ཙེ༌ ཅིག༌གི༌ཀ༌ ཡང༌ ཁོའེ༌ ཨ༌ཅོ༌ནོ༌གུན༌ལ༌ ཞན༌ ཅོག༌ཙེ༌ ཞིག༌གི༌ཀ༌ ཡང༌ ཁོ༌ ཉམ༌པོ༌ དོན༌ཁན༌ནི༌ ཨི༌ཇིབ༌པ༌གུན༌ལ༌ སོ༌སོ༌ ཅོག༌ཙེ༌ཀ༌ དོན༌ཏང༌ ཏངས༌ ཅིའ༌ཟེར༌ན༌ ཨི༌ཇིབ༌པ༌གུན༌ ཨིབ༌རི༌པ༌གུན༌ ཉམ༌པོ༌ ཟའ༌ ཆོགས༌ས༌ མེད༌པིན༌, ཏེ༌བོ༌ ཁོང༌གུན༌ནི༌ ཕིའ༌ ཚི༌ཏུའེ༌ ལས༌ ཨིན༌པིན༌།"]], [["ཅོག༌ཙེ༌ཀ༌ ཡོ༌སེབ༌བི༌ ཨ༌ཅོ༌ནོ༌གུན༌ ལོ༌ ནང༌ཞིན༌ ཚིར༌ལ༌ དུག༌ཅུགས༌ པ༌སང༌ ཧ༌ལས༌ཏེ༌ ཁོང༌གུན༌ནི༌ ཅིག༌ དང༌ ཅིག༌ག༌ ལྟས༌།"]], [["ཁོང༌གུན༌ལ༌ ཡོ༌སེབ༌བི༌ ཅོག༌ཙེ༌ ཀ༌ནེ༌ ཁར༌ཇི༌ ཏངས༌ ཨིན༌ནའང༌ བེན༌ཡཱ༌མིན༌ནི༌ སྐལ༌ལ༌ ཞན༌གུན༌ནི༌ སང༌ རྔ༌ ལྡབ༌ མང༌ང༌ ཡོད༌པིན༌། ཁོང༌གུན༌ནི༌ ཉན༌ཉན༌ ཟའེན༌ ཐུང༌ཨིན༌ ཡོ༌སེབ༌ ཉམ༌པོ༌ སྐྱིད༌པོ༌ ཅོས༌།"]]], [[["ཡོ༌སེབ༌བི༌ ཁོང༌རང༌ངི༌ ཁང༌པའེ༌ ཁག༌ཁུར༌པའ༌ བཀའ༌ ཏངས༌ཏེ༌ ཟེརས༌, \"ཁོང༌གུན༌ནི༌ ཕ༌ཙ༌གུན༌ནི༌ ཁའ༌ ཚག༌པ༌ སྐངས༌ཏེ༌ གྲུ༌ གྱོང ཡང༌ པེ༌ནེ༌ གི༌གུ༌ ཁོང༌གུན༌ནི༌ ཕ༌ཙའེ༌ ཁའེ༌ཀ༌ ལོགས༌ཏེ༌ གྱོང༌།"]], [["ནོ༌ ཆུང༌ཤོག༌གི༌ ཕ༌ཙའེ༌ ཁའེ༌ཀ༌ གྲུ༌ ཉོས༌ཁན༌ནི༌ པེ༌ནེ༌ ཉམ༌པོ༌ ངའེ༌ མུལ༌ལི༌ ཀོ༌རེ༌བོའང༌ གྱོང༌།\" ཁོའེ༌ ཡོ༌སེབ༌བི༌ ཅོས༌ ཟེར༌ཁན༌བོ༌ ཅོས༌།"]], [["ཐོ༌རེ༌ཟུག༌པོ༌ ང༌མོ༌ནེ༌ ཡོ༌སེབ༌བི༌ སྤུན༌ལ༌གུན༌ ཁོ༌རང༌གུན༌ནི༌ བུང༌བུ༌ ཉམ༌པོ༌ ལོགས༌ཏེ༌ ལམ༌ཅུགས༌།"]], [["ཁོང༌གུན༌ གྱལ༌ས༌ནེ༌ མ༌ ཐག༌རིང༌ང༌ མེད༌ ཟ༌ནེ༌ ཡོ༌སེབ༌བི༌ ཁོ༌རང༌ངི༌ ཁང༌པའེ༌ ཁག༌ཁུར༌པའ༌ ཟེརས༌, \"གྱོགས༌པ༌ ཏེ༌ མི༌གུན༌ནི༌ སྟིང༌རང༌ནེ༌ སོང༌ ཡང༌ ཁོང༌གུན༌ ཐུག༌ག༌ཅིག༌ ཟེར༌, 'ཟང༌པོའེ༌ ཚབས༌ལ༌ ངན༌པ༌ ཅིའ༌ ཅོས༌པིན༌?"]], [["ཁྱོ༌ཞའེ༌ ངའེ༌ སྤོན༌བོའེ༌ དོན༌ཅེས༌ དང༌ མ༌འོངས༌པའེ༌ ཏུས༌སི༌ ནང༌ང༌ བྱུང༌ཅེས༌གུན༌ ལྟའ༌ལ༌ ཀོལ༌ཁན༌ནི༌ མུལ༌ལི༌ ཀོ༌རེ༌ ཅིའ༌ རྐུས༌པིན༌? ཁྱོ༌ཞའེ༌ ངན༌པ༌ ལས༌ ཅོས༌ཏེ༌ ཨིན༌ནོག༌།' \""]], [["ཡོག༌པོའེ༌ ཁོང༌གུན༌ ཐུག༌ག༌ཅིག༌, ཁོའེ༌ ཏེན༌ན༌ ཙོགས༌ ཟེརས༌།"]], [["ཨིན༌ནའང༌ ཁོང༌གུན༌ནི༌ ལན༌ཏངས༌, \"སྤོན༌བོ༌ལེ༌ ཉེ༌རང༌ངི༌ ཏེ༌ཟུག༌ ཅིའ༌ མོལ༌ལད༌? ཏན༌ཏན༌ ང༌ཞའེ༌ ཏེ༌ཟུག༌ ལས༌ མ༌ཅོས༌པིན༌།"]], [["ཕ༌ཙའེ༌ ནང༌ང༌ ཡོད༌ཁན༌ནི༌ པེ༌ནེ༌ ང༌ཞའེ༌ ཀེ༌ནན༌ནེ༌ ལོགས༌ཏེ༌ ཁྱོངས༌ཏེ༌ ཉེ༌རང༌ང༌ མ༌ཏངས༌ས༌? ཏེ༌ནེ༌ ཉེ༌རང༌ངི༌ སྤོན༌བོའེ༌ ཁང༌པ༌ནེ༌ མུལ༌ ཡ༌ སེར༌ ང༌ཞ༌གུན༌ནི༌ ཅིའ༌ རྐུ༌ཨིན༌?"]], [["ང༌ཞའ༌ སུ༌ཞིག༌གི༌ ལག༌ནེ༌ ཏེ༌བོ༌ ཐོབ༌ན༌ ཁོ༌ སད༌ནའང༌ གྲིག༌ ཡང༌ ང༌ཞའ༌ ལུས༌ཁན༌ ཚང༌མ༌ ཉེ༌རང༌ངི༌ སྤོན༌བོའེ༌ ཚེ༌ཡོག༌ གྱུར༌ཨིན༌།\""]], [["ཁོའེ༌ ཟེརས༌, \"ཁྲིག༌རག༌། ཨིན༌ནའང༌ ཀོ༌རེ༌ ཐོབ༌ཁན༌ ཅིག༌པོ༌ ངའེ༌ ཚེ༌ཡོག༌ གྱུར༌ཨིན༌, ཞན༌གུན༌ ལོགས༌ཏེ༌ ཆ༌ནའང༌ གྲིག༌།\""]], [["ཁོང༌གུན༌ནི༌ གྱོགས༌པ༌ ཁོ༌རང༌གུན༌ནི༌ ཕ༌ཙ༌ སའི༌ཀ༌ ཕབས༌ཏེ༌ ཁའ༌ ཕེས༌།"]], [["ཏེ༌ནེ༌ ཡོག༌པོའེ༌ ཙལ༌ཅེས༌ གོ༌ཟུག༌, ཆེ༌ཤོག༌ནེ༌ ཏངས༌ཏེ༌ ཆུང༌ཤོག༌ ཚོག༌པ༌ ཡང༌ ཀོ༌རེ༌བོ༌ བེན༌ཡཱ༌མིན༌ནི༌ ཕ༌ཙའེ༌ ནང༌ང༌ ཐོབ༌།"]], [["ཏེ༌བོ༌ ཐོང༌ཏེ༌ ཨ༌ཅོ༌གུན༌ནི༌ ཚེར༌ཁའེ༌ ནང༌ང༌ ཁོ༌རང༌གུན༌ནི༌ ཀོས༌ ཤགས༌ ཡང༌ ཁོ༌རང༌གུན༌ནི༌ བུང༌བུ༌གུན༌ལ༌ གལ༌ ཀལ༌ཏེ༌ གྱལ༌ས༌ ལོགས༌ཏེ༌ སོང༌།"]], [["ཡ༌ཧུ༌དཱ༌ དང༌ ཁོའེ༌ སྤུན༌ལ༌གུན༌ ཡོ༌སེབ༌བི༌ ཁང༌པ༌ ལེབ༌བ༌ཅིག༌ ཁོ༌ ཏེ༌རུ༌ ཡོད༌པིན༌། ཁོང༌གུན༌ ཁོའེ༌ རྐང༌པའེ༌ཀ༌ གྱེལས༌།"]], [["ཡོ༌སེབ༌བི༌ ཁོང༌གུན༌ལ༌ ཟེརས༌, \"ཁྱོ༌ཞའེ༌ འི༌བོ༌ ཅི༌ ཅོས༌ཏེ༌ ཨིན༌? ངའ༌, སྦས༌ཏེ༌ ཅོ༌ཁན༌གུན༌ ཤད༌ ཉན༌ཁན༌ནི༌ མི༌ཞིག༌ ཨིན༌ཁན༌བོ༌ ཁྱོ༌ཞའ༌ གྱུས༌ མེ༌ད༌?\""]], [["ཡ༌ཧུ༌དཱའེ༌ ལན༌ཏངས༌, \"སྤོན༌བོ༌ལེ༌ ང༌ཞའེ༌ ཉེ༌རང༌ང༌ ཅི༌ ཞུ༌? ང༌ཞའེ༌ ཅི༌ ཟེར༌? ཀ༌ཟུག༌གི༌ ང༌ཞའེ༌ ང༌ཞའ༌ ནོངས༌མེད༌ ཨིན༌ཁན༌བོ༌ ལྟན༌? དཀོན༌མཆོག༌གི༌ ང༌ཞའེ༌ ཅོ༌ཁན༌ནི༌ སྡིག༌པ༌ ལྟན༌ན༌ ཛད༌ཏེ༌ ཨིན༌ནོག༌། ཏ༌ ཀོ༌རེ༌ ཐོབ༌ཁན༌བོ༌ ཅིག༌པོ༌ མན༌པ༌ ང༌ཞའ༌ ཚང༌མ༌ ཉེ༌རང༌ངི༌ ཚེ༌ཡོག༌ ཨིན༌།\""]], [["ཨིན༌ནའང༌ ཡོ༌སེབ༌བི༌ ཟེརས༌, \"ངའེ༌ ཏེ༌ཟུག༌ མ༌ནེ༌ མི༌ཅོ༌། ཀོ༌རེ༌ ཐོབ༌ཁན༌བོ༌ ཅིག༌པོ༌ ངའེ༌ ཚེ༌ཡོག༌ གྱུར༌གོས༌། ཞན༌གུན༌ ཞི༌དེ༌ ཉམ༌པོ༌ ཁྱོ༌ཞ༌རང༌ངི༌ ཨ༌བ༌ ཡོད༌ས༌ སོང༌།\""]], [["ཡ༌ཧུ༌དཱ༌ ཡོ༌སེབ༌ ཡོད༌ས༌ སོང༌ཏེ༌ ཟེརས༌, \"ཇུ༌ཇུ༌ སྤོན༌བོ༌ལེ༌, ཉེ༌རང༌ངི༌ ཡོག༌པོའ༌ སྤེ༌ར༌ ཞིག༌ ཟེར༌ཅུག༌ག༌ ཛད༌། ངའེ༌ཀ༌ ཐུགས༌སྲོ༌ མ༌སྐྱོད༌, ཉེ༌རང༌ང༌ ཝང༌ཆ༌ ཨི༌ཇིབ༌བི༌ གྱལ༌པོ༌ ཙོགས༌ ཡོད༌།"]], [["སྤོན༌བོ༌ལེ༌ ཉེ༌རང༌ངི༌ ང༌ཞའ༌ ཏྲིའ༌ ཛདས༌, 'ཁྱོ༌ཞ༌གུན༌ལ༌ ཨ༌བ༌ ཡ༌ ཞན༌ ཨ༌ཅོ༌ནོ༌ ཡོད༌ད༌?'"]], [["ཡང༌ ང༌ཞའེ༌ ཉེ༌རང༌ང༌ ལན༌ཏངས༌པིན༌, 'ང༌ཞ༌གུན༌ལ༌ ཨ༌བ༌ རྒད༌པོ༌ ཡང༌ ཁོང༌ང༌ རྒད༌པོའེ༌ ཏུས༌ལ༌ ཇོར༌ཁན༌ནི༌ བུ༌ཚ༌ཞིག༌ ཡོད༌། ཨ༌མ༌ ཅིག༌གི༌ ཕྲུ༌གུ༌ ཁོའེ༌ ཨ༌ཅོ༌ ཤི༌པ༌ ཁོ༌རང༌ ཅིག༌པོ༌ མན༌ནེ༌ མེད༌ ཡང༌ ཁོའེ༌ ཨ༌བའེ༌ ཁོའ༌ མའ༌ སྲན༌ཏྲེ༌ ཡ༌ཤ༌ ཅོའད༌།' \""]], [["\"སྤོན༌བོ༌ལེ༌ ཉེ༌རང༌ངི༌ ང༌ཞའ༌ མོལ༌ལ༌རག༌, 'ང༌ ཁོ༌ ཐོང༌ཐུབ༌ཅེས༌ལ༌ ཁྱོ༌ཞའེ༌ ཁོ༌ འི༌རུ༌ ཁྲིད༌ཏེ༌ ཁྱོང༌།'"]], [["ཡང༌ ང༌ཞའེ༌ ཟེར༌པིན༌, 'བེན༌ཡཱ༌མིན༌ ཨ༌བ༌ བོར༌ཏེ༌ ཡོང༌མི༌ཉན༌, གལ༌ཏེས༌ ཡོང༌ན༌ ཨ༌བ༌ ཀྲོངས༌ས༌ནོག༌།'"]], [["ཨིན༌ནའང༌ ཉེ༌རང༌ངི༌ མོལས༌, 'ཁྱོ༌རང༌གུན༌ ཉམ༌པོ༌ ནོ༌ ཆུང༌ཤོག༌པོ༌ ཡོད༌ཏེ༌ མན༌ནེ༌ ཁྱོ༌ཞ༌གུན༌ ངའེ༌ དུན༌ལ༌ ཡོང༌ མི༌ཆོགས༌།'"]], [["ང༌ཞ༌གུན༌ ང༌ཞའེ༌ ཨ༌བའེ༌ཀ༌ ལོགས༌ཏེ༌ སོང༌ཏེ༌ ང༌ཞའེ༌ ཉེ༌རང༌ངི༌ མོལ༌ཁན༌ ཚང༌མ༌ ཁོང༌ང༌ ཤད༌པིན༌།\""]], [["\"སྟིང༌ནེ༌ ང༌ཞའེ༌ ཨ༌བའེ༌ ང༌ཞའ༌ གྲུ༌ ཉོའ༌ལ༌ ཡང༌སྐྱར༌ སོན༌ ཟེར༌ར༌རག༌།"]], [["ཨིན༌ནའང༌ ང༌ཞའེ༌ ཁོང༌ང༌ ཟེར༌པིན༌, 'ནོ༌ ཆུང༌ཤོག༌པོ༌ ང༌ཞའ༌ ཉམ༌པོ༌ ཀལ༌ན༌ ང༌ཞ༌གུན༌ ཆེན༌། ང༌ཞ༌གུན༌ནི༌ ནོ༌ ང༌ཞའ༌ ཉམ༌པོ༌ ཡོད༌ཏེ༌ མན༌ནེ༌ ང༌ཞའ༌ ཏེ༌ མི༌བོའེ༌ དུན༌ལ༌ ཆ༌ མི༌ཉན༌།' \""]], [["\"ཉེ༌རང༌ངི༌ ཡོག༌པོ༌, ང༌ཞའེ༌ ཨ༌བའེ༌ ང༌ཞའ༌ མོལས༌, 'ཁྱོ༌རང༌གུན༌ལ༌ གྱུས༌ཨིན༌ནོག༌ ངའེ༌ ན༌མ༌ རེ༌ཅལ༌ལི༌ ངའ༌ བུ༌ཚ༌ ཉིས༌ ཏངས༌།"]], [["ཏེ༌ནང༌ནེ༌ ཅིག༌པོ༌ སྟོར༌, ཏན༌ཏན༌ ཁོ༌ རི༌ སེམས༌ཅན༌གུན༌ནི༌ ཟོས༌ཏེ༌ ཡོད༌གྲོ༌། ཏེ༌ ཏུས༌ནེ༌ ཕར༌ལ༌ ངའེ༌ ཁོ༌ མ༌ཐོང༌ང༌ཨིན༌།"]], [["གལ༌ཏེས༌ ཁྱོ༌ཞ༌གུན༌ནི༌ ཁོའང༌ ངའེ༌ ཀ༌ནེ༌ ཁྱེར༌ཏེ༌ ཁོ༌ ཉམ༌པོ༌ ངན༌པ༌ ཆ༌ན༌, ཁྱོ༌ཞ༌གུན༌ནི༌ རྒད༌པོ༌ ངའ༌ རྡུག༌ངལ༌ ལྟན༌ཏེ༌ ཤི༌ ཅུག༌ཨིན༌།' \""]], [["\"ཏ༌ སྤོན༌བོ༌ལེ༌ ང༌ཞའ༌ བུ༌ཚ༌བོ༌ མ༌ཁྲིད༌ད༌ ཨ༌བ༌ ཡོད༌ས༌ ཆ༌ ཉན༌ཅེས༌ མེད༌། ང༌ཞ༌གུན༌ནི༌ ཨ༌བའེ༌ སྲོག༌, འི༌ བུ༌ཚའེ༌ ནང༌ང༌ ཡོད༌ཏེ༌ ཨིན༌ནོག༌,"]], [["བེན༌ཡཱ༌མིན༌ ང༌ཞའ༌ ཉམ༌པོ༌ མེད༌ཁན༌བོ༌ ཐོང༌ཏེ༌ ཁོང༌ ཀྲོངས༌ཨིན༌། ང༌ཞའེ༌ ང༌ཞ༌རང༌ངི༌ ཨ༌བ༌ རྒད༌པོའ༌ རྡུག༌ངལ༌ ལྟན༌ཏེ༌ ཤི༌ ཅུག༌ག༌ནོག༌།"]], [["ངའེ༌ ཁོ༌ ཁམ༌ཟང༌ ཉམ༌པོ༌ ལོགས༌ཏེ༌ ཁྱོང༌ཨིན༌ ཟེར༌ཏེ༌ ང༌རང༌ངི༌ ཨ༌བའ༌ ཁ༌ཆད༌ ཅོས༌ཏེ༌ ཟེར༌པིན༌, 'གལ༌ཏེས༌ མ༌ཁྱོང༌ན༌ མི༌ཚེ༌ གང༌པོ༌ ཏེ༌བོའེ༌ སྐྱོན༌ ངའ༌ ཀལ༌ནའང༌ གྲིག༌།' \""]], [["\"སྤོན༌བོ༌ལེ༌, ཏ༌ ང༌ འི༌རུ༌ ཁོའེ༌ ཚབས༌ལ༌ ཉེ༌རང༌ངི༌ ཚེ༌ཡོག༌ག༌ བོར༌ར༌ ཛད༌ ཡང༌ ཁོ༌ ཁོ༌རང༌ངི༌ ཨ༌ཅོ༌གུན༌ ཉམ༌པོ༌ ལོགས༌ཏེ༌ ཆའ༌ ཅུག༌ག༌ ཛད༌།"]], [["བུ༌ཚ༌བོ༌ མ༌ཁྲིད༌ད༌ ཀ༌ཟུག༌གི༌ ང༌ ང༌རང༌ངི༌ ཨ༌བ༌ ཡོད༌ས༌ ལོགས༌ཏེ༌ ཆེན༌། ཨ༌བའ༌ རྡུག༌ངལ༌ ཐོང༌ཅེས༌པོ༌ ངའ༌ ལྟ༌ཐུབ༌ཅེས༌ མེ༌རག༌།\""]]], [[["ཡོ༌སེབ༌བ༌ ཁོ༌ ཉམ༌པོ༌ ཡོད༌ཁན༌གུན༌ནི༌ དུན༌ལ༌ སེམས༌ཚེར༌ གགས༌ཏེ༌ བོར༌ མ༌ཉན༌པ༌ ཁོའེ༌ ཟེརས༌ \"མི༌ཚང༌མ༌ ངའེ༌ དུན༌ནེ༌ སོང༌།\" ཏེ༌ནེ༌ ཞན༌སུའང༌ མེད༌ས༌ ཁོ༌རང༌ངི༌ སྤུན༌ལ༌གུན༌ལ༌ ཁོའེ༌ ཁོ༌རང༌ སྔོན༌ཅུགས༌།"]], [["ཁོ༌ སྲན༌ཏྲེ༌ ངུས༌པ༌ ཨི༌ཇིབ༌པ༌གུན༌ནི༌ ཚོར༌, ཡང༌ གྱལ༌པོའེ༌ ཁར༌ལ༌ ཡོད༌ཁན༌གུན༌ནིའང༌ ཏེ༌ ནས༌ཚུལ༌བོ༌ ཚོར༌།"]], [["ཡོ༌སེབ༌བི༌ ཁོ༌རང༌ངི༌ སྤུན༌ལ༌གུན༌ལ༌ ཟེརས༌, \"ང༌ ཡོ༌སེབ༌ ཨིན༌, ངའེ༌ ཨ༌བ༌ ཏ༌རུང༌ངའང༌ སོན༌ཏེའ༌ ཡོད༌ད༌?\" ཨིན༌ནའང༌ ཁོའེ༌ སྤུན༌ལ༌གུན༌ལ༌ ལན༌ཏང༌ མ༌ཉན༌ ཅིའ༌ཟེར༌ན༌ ཁོང༌གུན༌ མ༌སྲན༌ཏྲེ༌ ཇིགས༌།"]], [["ཏེ༌ནེ༌ ཡོ༌སེབ༌བི༌ ཁོང༌གུན༌ལ༌ ཟེརས༌, \"ངའེ༌ དུན༌ལ༌ ཡོང༌།\" ཁོང༌གུན༌ ཡོང༌ང༌ཅིག༌ ཁོའེ༌ ཟེརས༌, \"ངའ༌ ཁྱོ༌ཞའེ༌ ཨི༌ཇིབ༌བ༌ ཆའ༌ཁན༌ནི༌ བེས༌པ༌གུན༌ལ༌ ཚེ༌ཡོག༌ག༌ ཙོང༌ཁན༌ནི༌ ཁྱོ༌ཞའེ༌ ནོ༌ ཡོ༌སེབ༌ ཨིན༌།"]], [["ཏ༌ ཚེར༌ མ༌ཚེར༌ ཡང༌ ང༌ ཙོང༌ཅེས༌སི༌ ཕིའ༌ ཁྱོ༌ཞ༌རང༌ང༌ སྐྱོན༌ མ༌ཀལ༌། ཏེ༌བོ༌ སྲོག༌ སྐྱོབ༌ཅེས༌ལ༌ དཀོན༌མཆོག༌གི༌ ཁྱོ༌ཞ༌གུན༌ནི༌ སང༌ སྔུན༌ལ༌ ང༌ ལམ༌ཅུག༌ག༌ ཛད༌ཏེ༌ ཨིན༌ནོག༌།"]], [["མུ༌གེ༌ ཡོངས༌ཏེ༌ ལོ༌ ཉིས༌ སོང༌ཏེ༌ ཨིན༌ནོག༌ ཏ༌རུང༌ ལོ༌ ལྔ༌ ཞིང༌ལོག༌ཅེས༌ དང༌ སྔ༌ཅེས༌ མི༌ཡོང།"]], [["འི༌ ཀགས༌པོའེ༌ ཏུས༌སི༌ ནང༌ནེ༌ ང༌དང༌གུན༌ སྐྱོབ༌བ༌ ཛད༌ཏེ༌ ང༌དང༌ངི༌ པུར༌གྱུད༌པོ༌ ལུས༌ཤུགས༌ཅེས༌ལ༌ དཀོན༌མཆོག༌གི༌ ང༌ སྔུན༌ལ༌ ཀལ༌ལ༌ ཛད༌ཏེ༌ ཨིན༌ནོག༌།\""]], [["\"ཏེ༌བོའེ༌ཕིའ༌ ཁྱོ༌ཞ༌གུན༌ནི༌ མན༌པ༌ དཀོན༌མཆོག༌གི༌ ང༌ འི༌རུ༌ ལམ༌ཅུག༌ག༌ ཛད༌ཏེ༌ ཨིན༌ནོག༌། ཁོང༌ངི༌ ང༌ གྱལ༌པོའ༌ ལབ༌ཞའ༌ ཏང༌ཁན༌, གྱལ༌པོའེ༌ ཁར༌རི༌ ཁག༌ཁུར༌པ༌ དང༌ ཨི༌ཇིབ༌ གང༌པོའེ༌ཀ༌ ཝང༌སྲུལ༌པ༌ ཅོའ༌ ཛདས༌།"]], [["ཏ༌ གྱོགས༌པ༌ ངའེ༌ ཨ༌བ༌ ཡོད༌ས༌ སོང༌ཏེ༌ ཁོང༌ང༌ ཟེར༌, 'ཉེ༌རང༌ངི༌ བུ༌ཚ༌ ཡོ༌སེབ༌བི༌ ཟེར༌ར༌རག༌, དཀོན༌མཆོག༌གི༌ ང༌ ཨི༌ཇིབ༌ གང༌པོའེ༌ཀ༌ ཝང༌སྲུལ༌པ༌ ཅོའ༌ ཛདས༌། གོར༌ མ༌ཅུག༌ག༌ ང༌ ཡོད༌ས༌ སྐྱོད༌ད༌ ཛད༌།"]], [["ཉེ༌རང༌ ངའེ༌ ཉེ༌མོའ༌ གོ༌ཤེན༌ནི༌ ས༌ཆའེ༌ ནང༌ང༌ ཞུགས༌, ཉེ༌རང༌ངི༌ ཕྲུ༌གུ༌གུན༌, ཚ༌འོ༌ ཚ༌མོ༌ གུན༌, ར༌ལུག༌གི༌ ཁྱུ༌ ཡང༌ ཉེ༌རང༌ང༌ ཡོད༌ཁན༌ ཚང༌མའང༌།"]], [["ཏེ༌རུ༌ ངའེ༌ ཉེ༌རང༌ང༌ ལྟ༌སྟོག༌ ཅོ༌ཉན༌ ཨིན༌། མུ༌གེ༌ ཏ༌རུང༌ ལོ༌ ལྔ༌ ལུས༌ཤེས༌ ཨིན༌ནོག༌། འི༌རུ༌ མ༌སྐྱོད༌ན༌ ཉེ༌རང༌ དང༌ ཉེ༌རང༌ངི༌ ནང༌ཚངས༌གུན༌ ཟ༌རྒྱུ༌ མེད༌པ༌ སྟོག༌རིའ༌ ཤི༌ཨིན༌།\""]], [["\"ཏ༌ ཁྱོ༌ཞ༌གུན༌ དང༌ ངའེ༌ ནོ༌ བེན༌ཡཱ༌མིན༌ནི༌ ང༌ ཏན༌ཏན༌ ཡོ༌སེབ༌ ཨིན༌ཁན༌བོ༌ ཐོང༌ཏེ༌ ཨིན༌ནོག༌།"]], [["འི༌རུ༌ ཨི༌ཇིབ༌བི༌ ནང༌ང༌ ང༌ ཙམ༌ཤིག༌གི༌ ཀུས༌པ༌ ཡོད༌ཁན༌ དང༌ ཁྱོ༌ཞ༌གུན༌ནི༌ ཐོང༌ཁན༌ ཚང༌མ༌ ངའེ༌ ཨ༌བའ༌ ཤོད༌, ཡང༌ ཁོང༌ གྱོགས༌པ༌ འི༌རུ༌ ཁྲིད༌ཏེ༌ ཁྱོང༌།\""]], [["ཁོ༌ ཁོ༌རང༌ངི༌ ནོ༌ བེན༌ཡཱ༌མིན༌ལ༌ ཁྲིལ༌ཏེ༌ ངུས༌ ཡང༌ བེན༌ཡཱ༌མིན༌ནའང༌ ཁོའ༌ ཁྲིལ༌ཏེ༌ ངུས༌།"]], [["ཡོ༌སེབ༌བི༌ ཁོ༌རང༌ངི༌ ཨ༌ཅོ༌ ཚང༌མ༌ པུག༌ ཏངས༌ཏེ༌ ངུས༌། ཏེ༌ནེ༌ ཁོའེ༌ ཨ༌ཅོ༌གུན༌ནི༌ ཁོ༌ ཉམ༌པོ༌ སྤེ༌ར༌ ཏངས༌།"]], [["ཡོ༌སེབ༌བི༌ སྤུན༌ལ༌གུན༌ ཡོངས༌ཁན༌ནི༌ ནས༌ཚུལ༌ གྱལ༌པོའ༌ ཚོར༌ར༌ཅིག༌ ཁོ༌ དང༌ ཁོའེ༌ སྤོན༌བོ༌གུན༌ ཐད༌།"]], [["གྱལ༌པོའེ༌ ཡོ༌སེབ༌བ༌ ཟེརས༌, \"ཁྱོ༌རང༌ངི༌ སྤུན༌ལ༌གུན༌ལ༌ ཟེར༌, 'སེམས༌ཅན༌གུན༌ལ༌ སྒལ༌ཀལ༌ཏེ༌ ཀེ༌ནན༌ལ༌ ལོགས༌ཏེ༌ སོང༌,"]], [["ཡང༌ ཁྱོ༌ཞ༌གུན༌ནི༌ ཨ༌བ༌ དང༌ ཁྱོ༌ཞ༌གུན༌ནི༌ ནང༌ཚངས༌ གུན༌ ཁྲིད༌ཏེ༌ ངའ༌ ཡོད༌ས༌ ལོགས༌ཏེ༌ ཡོང༌། ངའེ༌ ཁྱོ༌ཞ༌གུན༌ལ༌ ཨི༌ཇིབ༌བི༌ ཚང༌མའེ༌སང༌ ས༌ཆ༌ གྱལ༌ཤོག༌པོ༌ ཏང༌ཨིན༌ ཡང༌ ཁྱོ༌ཞ༌གུན༌ནི༌ འི༌ ས༌ཆའེ༌ ཟན༌ གྱལ༌ཤོག༌པོ༌ ཟེན༌།' \""]], [["\"ཁོང༌གུན༌ལ༌ འི༌བོའང༌ ཟེར༌, 'ཁྱོ༌ཞའེ༌ ན༌མ༌, ཕྲུ༌གུ༌ གུན༌ ཞོན༌ཅེས༌ལ༌ ལང༌རེལ༌གུན༌ ཨི༌ཇིབ༌ནེ༌ ཁྱེར༌ ཡང༌ ཁོང༌གུན༌ དང༌ ཨ༌བ༌ ཁྲིད༌ཏེ༌ ཁྱོང༌།"]], [["ཁྱོ༌ཞའེ༌ ནོར༌གུན༌ བོར༌ཏེ༌ ཡོང༌ཅེས༌ལ༌ ཚེར༌ཁ༌ ཅོ༌ མ༌གོས༌ ཅིའ༌ཟེར༌ན༌ ཨི༌ཇིབ༌བི༌ ཚང༌མའེ༌སང༌ གྱལ༌ཤོག༌ ས༌ཆ༌བོ༌ ཁྱོ༌ཞའེ༌ གྱུར༌ཅེས༌ ཨིན༌ནོག༌།' \""]], [["ཡ༌ཀོབ༌བི༌ བུ༌ཚ༌གུན༌ནི༌ ཏེན༌ན༌བོ༌ ཅོས༌། གྱལ༌པོའེ༌ བཀའ༌ སལ༌ཁན༌ ནང༌ཞིན༌ ཡོ༌སེབ༌བི༌ ཁོང༌གུན༌ལ༌ ལང༌རེལ༌གུན༌ ཏངས༌ ཡང༌ བེས༌སི༌ ནང༌ང༌ ཟའ༌ཅེས༌སི༌ ཟན༌གུན༌ ཀལས༌།"]], [["ཁོའེ༌ ཁོང༌ རེ༌རེའ༌ ཀོས༌ལག༌ སོ༌མའེ༌ ཆའ༌ཅིག༌ ཏངས༌ ཨིན༌ནའང༌ བེན༌ཡཱ༌མིན༌ལ༌ མུལ༌ལི༌ པེ༌ནེ༌ སུམ༌གྱ༌ དང༌ ཀོས༌ལག༌ ཆའ༌ ལྔ༌ ཏངས༌།"]], [["ཁོའེ༌ ཁོ༌རང༌ངི༌ ཨ༌བའེ༌ ཕིའ༌ བུང༌བུ༌ རྕུའི༌ཀ༌ ཨི༌ཇིབ༌བི༌ ཅ༌ལག༌ གྱལ༌ཤོག༌གུན༌ ཀལས༌ ཡང༌ བུང༌མོ༌ རྕུའི༌ཀ༌ གྲུ༌, ཏ༌གི༌ དང༌ ཟའ༌གྱུ༌ གུན༌ ཁོང༌ངི༌ བེས༌སི༌ ཕིའ༌ ཀལས༌།"]], [["ཏེ༌ནེ༌ ཁོའེ༌ ཁོ༌རང༌ངི༌ སྤུན༌ལ༌གུན༌ ལམ༌ཅུགས༌ ཡང༌ ཁོང༌གུན༌ ཆ༌ ཟ༌ནེ༌ ཁོའེ༌ ལམ༌བར༌ལ༌ ཛིང༌མོ༌ མི༌ཏང༌ཅེས༌ལ༌ ཟེརས༌།"]], [["ཁོང༌གུན༌ ཨི༌ཇིབ༌ནེ༌ བིང༌ཏེ༌ སོང༌ ཡང༌ ཁོ༌རང༌གུན༌ནི༌ ཨ༌བ༌ ཡ༌ཀོབ༌ ཡོད༌ས༌ ཀེ༌ནན༌ལ༌ ལེབ༌།"]], [["ཁོང༌གུན༌ནི༌ ཨ༌བའ༌ ཟེརས༌, \"ཡོ༌སེབ༌ སོན༌ཏེའ༌ དུག༌ མ༌ཚད༌ ཁོའེ༌ ཨི༌ཇིབ༌ གང༌པོའེ༌ཀ༌ ཝང༌སྲུལ༌ དུག༌།\" ཡ༌ཀོབ༌ ཧ༌ལས༌ ཡང༌ ཁོའ༌ ཁོང༌གུན༌ནི༌ཀ༌ ཨིད༌ མ༌ཤེས༌།"]], [["ཨིན༌ནའང༌ ཁོང༌གུན༌ནི༌ ཡོ༌སེབ༌བི༌ ཁོང༌གུན༌ལ༌ ཟེར༌ཁན༌ ཚང༌མ༌ ཤད༌ད༌ཅིག༌ ཡང༌ ཡོ༌སེབ༌བི༌ ཁོ༌ ཁྱོང༌ཅེས༌ལ༌ ཀལ༌ཁན༌ནི༌ ལང༌རེལ༌གུན༌ ཐོང༌ང༌ཅིག༌ ཁོའེ༌ ཁོང༌གུན༌ནི༌ ཟེར༌ཁན༌གུན༌ དེན༌ཤེས༌ཏེ༌ ཐད༌པོ༌ སོང༌།"]], [["ཏེ༌ནེ༌ ཡ༌ཀོབ༌བི༌ ཟེརས༌, \"ངའེ༌ བུ༌ཚ༌ ཡོ༌སེབ༌ སོན༌ཏེའ༌ ཡོད༌ཁན༌བོ༌ ཏ༌ ང༌ དེན༌ཤེས༌། ང༌ ཤིའི༌ སང༌ སྔུན༌ལ༌ ཁོའ༌ ཐུག༌ག༌ལ༌ ཆ༌གོས༌།\""]]], [[["ཡ༌ཀོབ༌བི༌ ཁོ༌རང༌ང༌ ཡོད༌ཁན༌ ཚང༌མ༌ ཁུར༌ཏེ༌ ཨི༌ཇིབ༌བ༌ སོང༌ ཡང༌ བེར༌ཤེ༌བ༌ ལེབ༌བ༌ཅིག༌ ཁོའེ༌ ཁོ༌རང༌ངི༌ ཡབ༌ ཨི༌སཱག༌གི༌ དཀོན༌མཆོག༌ག༌ ཆོད༌པ༌ ཕུལས༌།"]], [["ཚན༌ལ༌ ཞལ༌ཟིགས༌ཤིག༌གི༌ ནང༌ང༌ དཀོན༌མཆོག༌གི༌ ཁོའ༌ ཞལ༌ཏ༌ སལ༌ཏེ༌ མོལས༌, \"ཡ༌ཀོབ༌། ཡ༌ཀོབ༌།\""], ["ཡ༌ཀོབ༌བི༌ ལན༌ཏངས༌, \"ང༌ འི༌ཀ༌ནེ༌ ཡོད༌ལེ༌།\""]], [["ཁོང༌ངི༌ མོལས༌, \"ང༌ དཀོན༌མཆོག༌ ཨིན༌, ཁྱོ༌རང༌ངི༌ ཨ༌བའེ༌ དཀོན༌མཆོག༌། ཨི༌ཇིབ༌བ༌ ཆ༌ཅེས༌ལ༌ ཇིགས༌ མ༌ཇིགས༌, ཅིའ༌ཟེར༌ན༌ ཏེ༌ ནས༌སའེ༌ ནང༌ང༌ ངའེ༌ ཁྱོ༌རང༌ངི༌ པུར༌གྱུད༌གུན༌ གྱལ༌ཁམས༌ ཀྲག༌པོ༌ཞིག༌ གྱུར༌ཅུག༌ཨིན༌།"]], [["ང༌ ཁྱོ༌རང༌ ཉམ༌པོ༌ ཨི༌ཇིབ༌བ༌ ཆེན༌ ཡང༌ ངའེ༌ ཁྱོ༌རང༌ངི༌ པུར༌གྱུད༌གུན༌ ཏེ༌ ས༌ཆའེ༌ ནང༌ནེ༌ ཕིངས༌ཏེ༌ ཁྱོང༌ཨིན༌། ཤི༌ ཟ༌ནེ༌ ཁྱོ༌རང༌ངི༌ མིག༌ ཡོ༌སེབ༌བི༌ ཁོ༌རང༌ངི༌ ལག༌པ༌ ཉམ༌པོ༌ ཀབ༌ཨིན༌།"]], [["ཏེ༌ནེ༌ ཡ༌ཀོབ༌ བེར༌ཤེ༌བ༌ནེ༌ བིངས༌། ཁོའེ༌ བུ༌ཚ༌གུན༌ནི༌ ཨ༌བ༌ ཡ༌ཀོབ༌, ཁོ༌རང༌གུན༌ནི༌ ན༌མ༌ དང༌ ཕྲུ༌གུ༌གུན༌ ཨི༌ཇིབ༌བི༌ གྱལ༌པོའེ༌ ཀལ༌ཁན༌ནི༌ ལང༌རེལ༌གུན༌ ནི༌ ནང༌ང༌ སྐྱོན༌ཏེ༌ ཁྱེརས༌།"]], [["ཡ༌ཀོབ༌ དང༌ ཁོའེ༌ པུར༌གྱུད༌ ཚང༌མའེ༌ ཀེ༌ནན༌ནི༌ ནང༌ང༌ ཇོར༌ཁན༌ནི༌ སེམས༌ཅན༌ དང༌ ནོར༌ གུན༌ ཁུར༌ཏེ༌ ཨི༌ཇིབ༌བ༌ སོང༌།"]], [["ཡ༌ཀོབ༌བི༌ ཨི༌ཇིབ༌བ༌ ཁོ༌རང༌ ཉམ༌པོ༌ ཁོ༌རང༌ངི༌ བུ༌ཚ༌ དང༌ བུ༌མོ༌, ཚ༌འོ༌ དང༌ ཚ༌མོ༌ ཡང༌ན༌ ཁོའེ༌ པུར༌གྱུད༌ ཚང༌མ༌ ཁྲིད༌ཏེ༌ ཁྱེརས༌།"]], [["འི༌ ཚང༌མ༌ ཨི༌ཇིབ༌བ༌ ཆའ༌ཁན༌ནི༌ ཨིས༌ར༌ཨེལ༌པ༌གུན༌ནི༌ མིང༌ ཨིན༌ནོག༌ ཀ༌གུན༌ ཡ༌ཀོབ༌ དང༌ ཁོའེ༌ པུར༌གྱུད༌གུན༌ ཨིན༌།"], ["རའུ༌བེན༌, ཡ༌ཀོབ༌བི༌ བུ༌ཚ༌ གོ༌སྐྱེས༌།"]], [["རའུ༌བེན༌ ནི༌ བུ༌ཚ༌གུན༌ ཧ༌ནོག༌, པ༌ལུ༌, ཧེས༌རོན༌ དང༌ ཀར༌མི༌།"]], [["སི༌མེ༌འོན༌ ནི༌ བུ༌ཚ༌གུན༌ ཡེ༌མའུལ༌, ཡ༌མིན༌, ཨོ༌ཧད༌, ཡ༌ཀིན༌, ཟོ༌ཧར༌ དང༌ ཤོལ༌ ༼ཤོལ༌ལི༌ ཨ༌མ༌ ཀེ༌ནན༌མ༌ ཨིན༌པིན༌༽།"]], [["ལི༌ཝི༌ བུ༌ཚ༌གུན༌ གེར༌ཤོན༌, ཀོ༌ཧད༌ དང༌ མི༌ར༌རི༌།"]], [["ཡ༌ཧུ༌དཱའེ༌ བུ༌ཚ༌གུན༌ ཨེར༌, ཨོ༌ནན༌, ཤི༌ལ༌, པེ༌རེཟ༌ དང༌ ཟི༌རཧ༌ ༼ཨིན༌ནའང༌ ཨེར༌ དང༌ ཨོ༌ནན༌ གུན༌ ཀེ༌ནན༌ནི༌ ནང༌ང༌ ཤི༌།༽"], ["པེ༌རེཟ༌སི༌ བུ༌ཚ༌གུན༌ ཧེཟ༌རོན༌ དང༌ ཧ༌མུལ༌ ཨིན༌པིན༌།"]], [["ཨིས༌ས༌ཁར༌རི༌ བུ༌ཚ༌གུན༌ ཏོ༌ལ༌, པུ༌, ཡ༌ཤེབ༌ དང༌ ཤིམ༌རོན༌།"]], [["ཟེ༌བུ༌ལོན༌ནི༌ བུ༌ཚ༌གུན༌ སེ༌རེད༌, ཨི༌ལོན༌ དང༌ ཡ༌ལིལ༌ གུན༌ ཨིན༌པིན༌།"]], [["ཁོང༌གུན༌ པ༌དན༌ ཨ༌རམ༌མི༌ ནང༌ང༌ ཡ༌ཀོབ༌བ༌ ལི༌ཨ༌ གྱུད༌ཏེ༌ ཇོར༌ཁན༌ནི༌ བུ༌ཚ༌གུན༌, དང༌ དི༌ནཱ༌ ཁོའེ༌ བུ༌མོ༌ ཨིན༌ནོག༌། ལི༌ཨ༌ གྱུད༌ཏེ༌ ཡ༌ཀོབ༌བ༌ ཕྲུ༌གུ༌ དང༌ ཚ༌འོ༌ ཚ༌མོ༌ ཚང༌མ༌ སུམ༌ཅུ༌སོག༌སུམ༌ ཡོད༌པིན༌།"]], [["གཱད༌དི༌ བུ༌ཚ༌གུན༌ ནི༌ ཛེ༌ཕོན༌, ཧ༌གི༌, ཤུ༌ནི༌, ཨེཟ༌བོན༌, ཨེ༌རི༌, ཨ༌རོད༌དི༌ དང༌ ཨ༌རེ༌ལི༌།"]], [["ཨ༌ཤེར༌རི༌ བུ༌ཚ༌གུན༌ ནི༌ འིམ༌ནཧ༌, ཨིཤ༌ཝ༌, ཨིཤ༌ཝི༌ དང༌ བེ༌རིའ༌ ཡང༌ ཁོང༌གུན༌ནི༌ སྲིང༌མོ༌ སཱ༌ར༌ ཨིན༌པིན༌། བེ༌རིའ༌འི༌ བུ༌ཚ༌གུན༌ ནི༌ ཧེ༌བར༌ དང༌ མལ༌ཀེལ༌།"]], [["ཁོང༌གུན༌ ཟིལ༌པཧ༌ གྱུད༌ཏེ༌ སྐྱེ༌ཁན༌ ཡ༌ཀོབ༌བི༌ ཕྲུ༌གུ༌ ཅུ༌རུག༌བོ༌ ཨིན༌ནོག༌, ལ༌བན༌ནི༌ ཁོ༌རང༌ངི༌ བུ༌མོ༌ ལི༌ཨའ༌ ཁོ༌ ཡོག༌མོའ༌ ཏངས༌ཏེ༌ ཨིན༌པིན༌།"]], [["ཡ༌ཀོབ༌བི༌ ན༌མ༌ རེ༌ཅལ༌ལ༌ བུ༌ཚ༌ ཡོ༌སེབ༌ དང༌ བེན༌ཡཱ༌མིན༌ སྐྱེས༌།"]], [["ཨི༌ཇིབ༌བི༌ ནང༌ང༌ ཡོ༌སེབ༌བ༌ མ༌ནས༌སེཧ༌ དང༌ ཨེཕ༌ར༌ཡིམ༌ བུ༌ཚ༌ ཉིས༌ ཡོད༌པིན༌, ཁོང༌གུན༌ འོན༌ ནེ༌ ཨིན༌ཁན༌ བླ༌མ༌ པོ༌ཏི༌ཕར༌རི༌ བུ༌མོ༌ ཨ༌སི༌ནད༌ལ༌ སྐྱེས༌ཏེ༌ ཨིན༌པིན༌།"]], [["བེན༌ཡཱ༌མིན༌ནི༌ བུ༌ཚ༌གུན༌ ནི༌ བི༌ལ༌, བེ༌ཀར༌, ཨཤ༌བེལ༌, གི༌ར༌, ན༌མན༌, ཨེ༌ཧི༌, རོཤ༌, མུ༌པིམ༌, ཧུ༌པིམ༌ དང༌ ཨ༌རད༌ ཨིན༌པིན༌།"]], [["འི༌ ཅུབ༌ཞི༌བོ༌ རེ༌ཅལ༌ གྱུད༌ཏེ༌ ཡ༌ཀོབ༌བི༌ བུ༌ཚ༌ དང༌ ཚ༌འོ༌ གུན༌ ཨིན༌ནོག༌།"]], [["དཱན༌ནི༌ བུ༌ཚ༌ ཧུ༌ཤིམ༌།"]], [["ཡང༌ ནབ༌ཐལ༌ལིའི༌ བུ༌ཚ༌གུན༌ ནི༌ ཡཧ༌ཟིལ༌, གུ༌ནི༌, ཡ༌ཟེར༌ དང༌ ཤི༌ལེམ༌ གུན༌ ཨིན༌པིན༌།"]], [["ཏེ༌ བུ༌ཚ༌ རྡུན༌ཀོ༌ བིལ༌ལཧ༌ གྱུད༌ཏེ༌ སྐྱེ༌ཁན༌ ཡ༌ཀོབ༌བི༌ ཕྲུ༌གུ༌གུན༌ ཨིན༌ནོག༌, ལ༌བན༌ནི༌ ཁོ༌རང༌ངི༌ བུ༌མོ༌ རེ༌ཅལ༌ལ༌ ཁོ༌ ཡོག༌མོའ༌ ཏངས༌ཏེ༌ ཨིན༌པིན༌།"]], [["ཡ༌ཀོབ༌ ཉམ༌པོ༌ ཨི༌ཇིབ༌བ༌ ཆའ༌ཁན༌ ཁོའེ༌ པུར༌གྱུད༌གུན༌ནི༌ ཀྲངས༌ཀ༌ དྲུག༌ཅུ༌ ར༌རུག༌ ཡོད༌པིན༌ ཀ༌བོའེ༌ ནང༌ང༌ ཁོའེ༌ བུ༌ཚ༌གུན༌ནི༌ ན༌མ༌ མ༌ཐེའ༌ ཨིན༌ནོག༌།"]], [["ཨི༌ཇིབ༌བི༌ ནང༌ང༌ ཡོ༌སེབ༌བ༌ སྐྱེས༌ཁན༌ནི༌ བུ༌ཚ༌ ཉིས༌ཀོ༌ ཐེས༌ཏེ༌ ཡ༌ཀོབ༌བི༌ ནང༌ཚངས༌ ཨི༌ཇིབ༌བ༌ ཆའ༌ཁན༌གུན༌ནི༌ ཀྲངས༌ཀ༌ རྡུན༌ཅུ༌ ཡོད༌པིན༌།"]], [["ཡ༌ཀོབ༌བི༌ གོ༌ཤེན༌ལ༌ ཆ༌སའེ༌ ལམ༌ གྱུས༌ཅོ༌ཅེས༌ལ༌ ཡ༌ཧུ༌དཱ༌ སྔུན༌ལ༌ ཡོ༌སེབ༌བི༌ཀ༌ ལམ༌ཅུགས༌། ཁོང༌གུན༌ གོ༌ཤེན༌ནི༌ ས༌ཆའེ༌ཀ༌ ལེབ༌བ༌ཅིག༌"]], [["ཡོ༌སེབ༌བི༌ ཁོ༌རང༌ངི༌ རྟ༌རེལ༌ གྲལ༌གྲིག༌ ཅོས༌ཏེ༌ གོ༌ཤེན༌ལ༌ ཁོ༌རང༌ངི༌ ཨ༌བ༌ ཐུག༌ག༌ སོང༌། ཨ༌བའ༌ ཐུག༌ག༌ཅིག༌ ཡོ༌སེབ༌བི༌ ཨ༌བའ༌ ཁྲིལ༌ཏེ༌ ཏུས༌བན༌ཤིག༌ ངུས༌།"]], [["ཡ༌ཀོབ༌བི༌ ཡོ༌སེབ༌བ༌ ཟེརས༌, \"ངའེ༌ ཁྱོ༌རང༌ སོན༌ཏེའ༌ ཐོང༌པ༌ ཏ༌ ང༌ ཤི༌ཅེས༌ལ༌ གྲལ༌གྲིག༌ ཨིན༌།\""]], [["ཏེ༌ནེ༌ ཡོ༌སེབ༌བི༌ ཁོ༌རང༌ངི༌ ཨ༌ཅོ༌ནོ༌ དང༌ ཞན༌ ནང༌མི༌གུན༌ལ༌ ཟེརས༌, \"ཏ༌ ང༌ གྱལ༌པོའེ༌ཀ༌ སོང༌ཏེ༌ ཟེར༌ཨིན༌ 'ཀེ༌ནན༌ནི༌ ནང༌ང༌ དུག༌ཁན༌ ངའེ༌ ཨ༌ཅོ༌ནོ༌ དང༌ ངའེ༌ ཨ༌བའེ༌ ནང༌མི༌ ཚང༌མ༌ ཡོང༌ཏེ༌ དུག༌།"]], [["ཁོང༌གུན༌ ལུག༌རྫི༌ ཡང༌ སེམས༌ཅན༌གུན༌ལ༌ ལྟ༌སྟོག༌ ཅོ༌ཁན༌ ཨིན༌ནོག༌ ཡང༌ ཁོང༌གུན༌ནི༌ ཁོ༌རང༌གུན༌ནི༌ སྲལ༌ཁན༌ནི༌ སེམས༌ཅན༌ནི༌ ཁྱུ༌གུན༌ དང༌ ཁོང༌གུན༌ལ༌ ཡོད༌ཁན༌ ཚང༌མ༌ ཁྱོངས༌ཏེ༌ དུག༌།'"]], [["གྱལ༌པོའེ༌ ཁྱོ༌ཞ༌གུན༌ བོད༌ཏེ༌ 'ཁྱོ༌རང༌གུན༌ནི༌ ལས༌ ཅི༌ ཅོའད༌?' ཟེར༌ཏེ༌ ཏྲིའ༌ཅིག༌,"]], [["ཁྱོ༌ཞ༌གུན༌ནི༌ ཟེར༌གོས༌, 'ང༌ཞའེ༌ ཕ༌མེས༌པོ༌གུན༌ ཙོགས༌ལ༌ ང༌ཞའ༌ ཕྲུ༌གུ༌ ནེ༌ པར༌ལ༌ སེམས༌ཅན༌ སྲལ༌ཏེ༌ ཚོ༌ཁན༌གུན༌ ཨིན༌།' ཏེ༌ནེ༌ ཁོའེ༌ ཁྱོ༌ཞ༌གུན༌ གོ༌ཤེན༌ ཡུལ༌ཇོངས༌སི༌ ནང༌ང༌ དུག༌ཅུག༌ཨིན༌ ཅིའ༌ཟེར༌ན༌ ཨི༌ཇིབ༌པ༌གུན༌ནི༌ སེམས༌ཅན༌ སྲལ༌ཁན༌ནི༌ མི༌གུན༌ རྩང༌མ༌ ཐེའ༌ མེད༌པིན༌།"]]], [[["ཏེ༌ནེ༌ ཡོ༌སེབ༌ སོང༌ཏེ༌ ཨི༌ཇིབ༌བི༌ གྱལ༌པོ༌ ཕེ༌རོའ༌ ཟེརས༌, \"ངའེ༌ ཨ༌བ༌ དང༌ ཨ༌ཅོ༌ནོ༌གུན༌ ཀེ༌ནན༌ནེ༌ སེམས༌ཅན༌ནི༌ ཁྱུ༌ དང༌ ཁོ༌རང༌གུན༌ལ༌ ཡོད༌ཁན༌ ཚང༌མ༌ ཉམ༌པོ༌ ཡོངས༌ཏེ༌ དག༌ས༌ གོ༌ཤེན༌ནི༌ ཡུལ༌ཇོངས༌སི༌ ནང༌ང༌ ཡོད༌།\""]], [["ཁོའེ༌ ཁོ༌རང༌ ཉམ༌པོ༌ ཡོད༌ཁན༌ ཨ༌ཅོ༌ རྔ༌བོ༌ གྱལ༌པོའེ༌ དུན༌ལ༌ ཁྱོངས༌།"]], [["གྱལ༌པོའེ༌ ཁོང༌གུན༌ལ༌ ཏྲིས༌, \"ཁྱོ༌ཞ༌གུན༌ནི༌ ལས༌སྣ༌ ཅི༌ ཨིན༌?"], ["ཁོང༌གུན༌ནི༌ ལན༌ཏངས༌, \"སྤོན༌བོ༌ལེ༌, ང༌ཞ༌གུན༌ ང༌ཞའེ༌ ཕ༌མེས༌པོ༌གུན༌ ཙོགས༌ལ༌ ལུག༌རྫི༌ ཨིན༌།"]], [["ཀེ༌ནན༌ནི༌ ནང༌ང༌ མུ༌གེ༌ ཀྲག༌པོ༌ ལངས༌ཏེ༌ སེམས༌ཅན༌གུན༌ལ༌ ཟའ༌གྱུ༌ མེད༌ པ༌སང༌ ང༌ཞའ༌ ཏུས༌བན༌ཤིག༌ འི༌ ཡུལ༌ལ༌ དུག༌ག༌ ཡོངས༌པིན༌། ཇུ༌ཇུ༌ ང༌ཞ༌གུན༌ གོ༌ཤེན༌ནི༌ ཡུལ༌ཇོངས༌སི༌ ནང༌ང༌ དུག༌ཅེས༌ལ༌ གོངས༌པ༌ སལ༌།\""]], [["གྱལ༌པོའེ༌ ཡོ༌སེབ༌བ༌ ཟེརས༌, \"ཁྱོ༌རང༌ངི༌ ཨ༌བ༌ དང༌ ཨ༌ཅོ༌ནོ༌གུན༌ ཁྱོ༌རང༌ ཡོད༌ས༌ ཡོངས༌ཏེ༌ ཨིན༌ནོག༌།"]], [["ཨི༌ཇིབ༌བི༌ ས༌ཆ༌ གང༌པོ༌ ཁྱོ༌རང༌ངི༌ དུན༌ལ༌ དུག༌, ཏ༌ ཁོང༌གུན༌ ས༌ཆ༌ ཚང༌མའེ༌སང༌ གྱལ༌ཤོག༌ གོ༌ཤེན༌ནི༌ ནང༌ང༌ ནས༌ཏེ༌ དུག༌ཅུག༌། ཡང༌ ཁོང༌གུན༌ནི༌ ཕྲོ༌ནེ༌ ཁས༌པ༌གུན༌ལ༌ ངའེ༌ སེམས༌ཅན༌ནི༌ ཁྱུ༌གུན༌ནི༌ ལྟ༌སྟོག༌ ཅོ༌ཅེས༌སི༌ ཁག༌ ཀོལ༌།\""]], [["ཏེ༌ནེ༌ ཡོ༌སེབ༌བི༌ ཁོ༌རང༌ངི༌ ཨ༌བ༌ ཡ༌ཀོབ༌ གྱལ༌པོའ༌ དུན༌ལ༌ ཁྱོངས༌ ཡང༌ ཡ༌ཀོབ༌བི༌ གྱལ༌པོའ༌ ཅིན༌ལབས༌ ཏངས༌།"]], [["གྱལ༌པོའེ༌ ཁོའ༌ ཏྲིས༌, \"ཉེ༌རང༌ང༌ ལོ༌ ཙམ༌ ཆ༌ཅེན༌?\""]], [["ཡ༌ཀོབ༌བི༌ ལན༌ཏངས༌, \"ཇིག༌རྟེན༌ནི༌ ནང༌ང༌ ཁོར༌ཨིན༌ དུགས༌ཏེ༌ ངའ༌ ལོ༌ གྱ༌ དང༌ སུམ༌ཅུ༌ སོང༌། ངའེ༌ མི༌ཚེའེ༌ རྡུག༌ངལ༌ཅན༌ ཡང༌ ངའེ༌ ཕ༌མེས༌པོ༌གུན༌ ཙོགས༌ལ༌ རིང༌མོ༌ཞིག༌ མེད༌པ༌ ཨིན༌ནོག༌།\""]], [["ཏེ༌ནེ༌ ཡ༌ཀོབ༌བི༌ གྱལ༌པོའ༌ ཅིན༌ལབས༌ ཏངས༌ཏེ༌ ཁོའེ༌ དུན༌ནེ༌ སོང༌།"]], [["ཕེ༌རོའེ༌ བཀའ༌ ནང༌ཞིན༌ ཡོ༌སེབ༌བི༌ ཁོ༌རང༌ངི༌ ཨ༌བ༌ དང༌ ཨ༌ཅོ༌ནོ༌གུན༌ ཨི༌ཇིབ༌བི༌ ས༌ཆ༌ ཚང༌མའེ༌སང༌ གྱལ༌ཤོག༌ རམ༌སིས༌སི༌"], ["ཡུལ༌ཇོངས༌སི༌ ནང༌ང༌ ཚུགས༌ཏེ༌ དུག༌ཅུགས༌།"]], [["ཡང༌ ནང༌ཚངས༌སི༌ ནང༌མི༌ སྤེས༌ཏེ༌ ཡོ༌སེབ༌བི༌ ཁོ༌རང༌ངི༌ ཨ༌བ༌ དང༌ ཨ༌ཅོ༌ནོ༌གུན༌ ཡང༌ ཁོང༌གུན༌ནི༌ ནང༌ཚངས༌གུན༌ལ༌ ཟའ༌གྱུ༌གུན༌ནའང༌ རིགས༌།"]], [["མུ༌གེ༌ མ༌སྲན༌ཏྲེ༌ ཡོང༌ཅེས༌པོའེ༌ ཨི༌ཇིབ༌ དང༌ ཀེ༌ནན༌ནི༌ ནང༌ང༌ ཟའ༌གྱུ༌ མེད༌པིན༌། ནས༌ས༌ གང༌པོའེ༌ ནང༌ང༌ མི༌གུན༌ལ༌ སྟོག༌རི༌ སྲན༌ཏྲེ༌ ཐོང༌ངད༌པིན༌།"]], [["ཨི༌ཇིབ༌པ༌ དང༌ ཀེ༌ནན༌པ༌ གུན༌ལ༌ གྲུ༌ ཙོང༌ཁན༌ནི༌ པེ༌ནེ༌ ཚང༌མ༌ ཡོ༌སེབ༌བི༌ སགས༌ཏེ༌ ཕེ༌རོའེ༌ ཁར༌ལ༌ ཁྱེར༌རད༌པིན༌།"]], [["ཨི༌ཇིབ༌པ༌ དང༌ ཀེ༌ནན༌པ༌ གུན༌ལ༌ པེ༌ནེ༌ ཚང༌མ༌ ཚར༌ར༌ཅིག༌, ཨི༌ཇིབ༌པ༌གུན༌ ཡོ༌སེབ༌ ཡོད༌ས༌ ཡོངས༌ཏེ༌ ཟེརས༌, \"ང༌ཞ༌གུན༌ལ༌ ཟའ༌གྱུ༌ སལ༌། ཉེ༌རང༌ངི༌ མིག༌གི༌ དུན༌ལ༌ ང༌ཞ༌གུན༌ ཤི༌ ཅུག༌ག༌ མ༌ཛད༌། ང༌ཞའེ༌ པེ༌ནེ༌གུན༌ ཚར༌།\""]], [["ཡོ༌སེབ༌བི༌ ཟེརས༌, \"གལ༌ཏེས༌ ཁྱོ༌ཞ༌གུན༌ནི༌ པེ༌ནེ༌ ཚང༌མ༌ ཚར༌ཏེ༌ མེད༌ན༌ ཁྱོ༌ཞའེ༌ སྲལ༌ཁན༌ནི༌ སེམས༌ཅན༌གུན༌ ཁྱོང༌ ངའེ༌ ཏེ༌གུན༌ནི༌ ཚབས༌ལ༌ ཟའ༌གྱུ༌ ཏང༌ཨིན༌།\""]], [["ཏེ༌བོའེ༌ཕིའ༌ ཁོང༌གུན༌ནི༌ སེམས༌ཅན༌ སྲལ༌ཁན༌གུན༌ ཁྱོངས༌ ཡང༌ ཁོའེ༌ ཁོང༌གུན༌ནི༌ ཁྱོང༌ཁན༌ རྟ༌, ལུག༌ དང༌ ར༌མ༌, བ༌ལང༌ དང༌ བུང༌བུ༌ གུན༌ནི༌ ཚབས༌ལ༌ ཟའ༌གྱུ༌ ཏངས༌། ཏེ༌ ལོ༌བོ༌ ཁོའེ༌ ཁོང༌ ཚང༌མ༌ལ༌ སེམས༌ཅན༌ སྲལ༌ཁན༌གུན༌ནི༌ ཚབས༌ལ༌ ཟའ༌གྱུ༌ ཏངས༌།"]], [["ཏེ༌ ལོ༌ ཚར༌ཏེ༌ སྟིང༌མ༌ ལོ༌ ཁོང༌གུན༌ ཡོ༌སེབ༌ ཡོད༌ས༌ ཡོངས༌ཏེ༌ ཟེརས༌, \"སྤོན༌བོ༌ལེ༌, ང༌ཞའེ༌ པེ༌ནེ༌ ཚར༌ ཡང༌ ང༌ཞའེ༌ སེམས༌ཅན༌ ཚང༌མ༌ ཉེ༌རང༌ངི༌ གྱུར༌ཁན༌བོ༌ ང༌ཞའ༌ སྦས༌ཏེ༌ བོར༌ མི༌ཉན༌། ཏ༌ ང༌ཞ༌རང༌ངི༌ ཟུགས༌པོ༌ དང༌ ས༌ཀྱད༌པོ༌ མ༌ནེ༌ ཅའང༌ ལུས༌ཏེ༌ མེད༌།"]], [["ཉེ༌རང༌ངི༌ མིག༌གི༌ དུན༌ལ༌ ང༌ཞའ༌ དང༌ ང༌ཞའེ༌ ཞིང༌གུན༌ ཤི༌ ཅུག༌ག༌ མ༌ཛད༌། ང༌ཞའ༌ དང༌ ང༌ཞའེ༌ ས༌ཀྱད༌གུན༌ནི༌ ཚབས༌ལ༌ ང༌ཞའ༌ ཟའ༌གྱུ༌ སལ༌ལ༌ ཛད༌དའང༌, ང༌ཞའེ༌ ས༌ཀྱད༌ དང༌ ང༌ཞ༌གུན༌ གྱལ༌པོའེ༌ ཚེ༌ཡོག༌ གྱུར༌ཨིན༌། ང༌ཞ༌གུན༌ སོན༌ཏེའ༌ ལུས༌ཤེས༌ ཡང༌ ཞིང༌གུན༌ རི༌སྟོང༌ མི༌གྱུར༌ཅེས༌སི༌ ཕིའ༌ ང༌ཞ༌གུན༌ལ༌ གྲུ༌ སལ༌ལ༌ ཛད༌།\""]], [["ཏེ༌ནེ༌ ཡོ༌སེབ༌བི༌ ཨི༌ཇིབ༌བི༌ ས༌ཆ༌ ཚང༌མ༌ གྱལ༌པོའེ༌ ཕིའ༌ ཉོས༌། མུ༌གེ༌ མ༌སྲན༌ཏྲེ༌ གྱས༌པ༌ ཨི༌ཇིབ༌པ༌ ཚང༌མའེ༌ ཁོ༌རང༌གུན༌ནི༌ ས༌ཀྱད༌ ཙོངས༌ ཡང༌ ས༌ཀྱད༌ ཚང༌མ༌ ཕེ༌རོའེ༌ གྱུར༌།"]], [["ཡོ༌སེབ༌བི༌ ཨི༌ཇིབ༌ གང༌པོའེ༌ མི༌གུན༌ གྱལ༌པོའེ༌ ཚེ༌ཡོག༌ གྱུར༌ཅུགས༌།"]], [["ཨིན༌ནའང༌ ཁོའེ༌ བླ༌མ༌གུན༌ནི༌ ས༌ཀྱད༌ མ༌ཉོས༌ ཅིའ༌ཟེར༌ན༌ གྱལ༌པོའེ༌ ཁོང༌གུན༌ལ༌ ཐག༌ཅད༌ཁན༌ནི༌ ལ༌ཆ༌ ཏང༌ངད༌པིན༌ ཏེ༌བོའེ༌ཕིའ༌ ཁོང༌གུན༌ལ༌ ཟའ༌གྱུ༌ ཉོ༌ཅེས༌ལ༌ ཁོ༌རང༌གུན༌ནི༌ ས༌ཀྱད༌ ཙོང༌ མ༌གོས༌།"]], [["ཡོ༌སེབ༌བི༌ མི༌གུན༌ལ༌ ཟེརས༌, \"ཏ༌ ངའེ༌ ཁྱོ༌ཞ༌གུན༌ དང༌ ཁྱོ༌ཞ༌གུན༌ནི༌ ས༌ཀྱད༌ གྱལ༌པོའེ༌ ཕིའ༌ ཉོས༌ཏེ༌ ཨིན༌, འི༌ཀ༌ནེ༌ ས༌འོན༌, ཁྱེར༌ཏེ༌ ཞིང༌ ཏོབ༌ཤིག༌།"]], [["སྟོན༌ཐོག༌ སྨིན༌ན༌ཅིག༌ ཁྱོ༌ཞ༌གུན༌ནི༌ ཁག༌ ལྔའེ༌ ནང༌ནེ༌ ཅིག༌ གྱལ༌པོའ༌ ཏང༌གོས༌། ལུས༌ཁན༌ནི༌ ཁག༌ ཞི༌ ཁྱོ༌ཞའེ༌ ནང༌ཚངས༌གུན༌ནི༌ ཁར༌ཇི༌ དང༌ ཞིང༌ངི༌ ས༌འོན༌ནི༌ ཕིའ༌ ཀོལ༌།\""]], [["ཁོང༌གུན༌ནི༌ ལན༌ཏངས༌, \"ཉེ༌རང༌ངི༌ ང༌ཞ༌གུན༌ནི༌ སྲོག༌ སྐྱོབས༌ཏེ༌ ཨིན༌ནོག༌། སྤོན༌བོ༌ལེ༌, ཉེ༌རང༌ངི༌ ང༌ཞའེ༌ཀ༌ ཐུག༌རྗེ༌ ལྟན༌ཅེས༌པོའེ༌ ང༌ཞ༌གུན༌ གྱལ༌པོའེ༌ ཚེ༌ཡོག༌ གྱུར༌ཨིན༌།\""]], [["ཏེན༌ན༌བོའེ༌ཕིའ༌ ཡོ༌སེབ༌བི༌ ཨི༌ཇིབ༌བི༌ ས༌ཀྱད༌ ནང༌ བྲེལ༌ཏེ༌ བཀའ༌ཁྲིམས༌ཤིག༌ ཅོས༌ ཀ༌བོ༌ སྟོན༌ཐོག༌གི༌ ཁག༌ ལྔའེ༌ ནང༌ནེ༌ ཅིག༌ གྱལ༌པོའ༌ ཏང༌གོ༌ཤེས༌། ཏེ༌ ཁྲིམས༌པོ༌ དག༌སའང༌ ཡོད༌ཏེ༌ ཨིན༌ནོག༌། བླ༌མ༌གུན༌ནི༌ ས༌ཀྱད༌ ཅིག༌པོ༌ གྱལ༌པོའེ༌ མ༌གྱུར༌།"]], [["ཨིས༌ར༌ཨེལ༌པ༌གུན༌ གོ༌ཤེན༌ནི༌ ཡུལ༌ཇོངས༌སི༌ ནང༌ང༌ ཚུགས༌ཏེ༌ དུགས༌། ཏེ༌རུ༌ ཁོང༌གུན༌ལ༌ གྱུ༌ནོར༌ ཇོར༌ཏེ༌ ཁོང༌གུན༌ནི༌ ཀྲངས༌ཀ༌ ཕེལ༌ཨིན༌ སོང༌།"]], [["ཡ༌ཀོབ༌ ཨི༌ཇིབ༌བི༌ གོ༌ཤེན༌ ཡུལ༌ཇོངས༌སི༌ ནང༌ང༌ ལོ༌ ཅུབ༌དུན༌ སོན༌ཏེའ༌ ལུས༌ ཡང༌ ཁོའ༌ ལོ༌ གྱ༌ དང༌ ཞིབ༌ཅུ༌ཞབ༌དུན༌ ཆའད༌པིན༌།"]], [["ཤི༌ཅེས༌སི༌ ཏུས༌པོ༌ ཉེ༌མོའ༌ ལེབ༌བ༌ཅིག༌ ཡ༌ཀོབ༌བི༌ ཁོ༌རང༌ངི༌ བུ༌ཚ༌ ཡོ༌སེབ༌ བོད༌ཏེ༌ ཁོའ༌ ཟེརས༌, \"གལ༌ཏེས༌ ཁྱོ༌རང༌ངི༌ ངའ༌ ཅམས༌པ༌ ཅོའད༌ན༌ ཁྱོ༌རང༌ངི༌ ལག༌པ༌ ངའེ༌ ཇང༌བར༌ལ༌ བོར༌ཏེ༌ ངའ༌ ཐུག༌རྗེ༌ དང༌ ལོ༌ཁྱེལ༌ ལྟན༌ཏེ༌ ངའེ༌ ཟེར༌ཁན༌བོ༌ ཅོ༌ཅེས༌ལ༌ ཁ༌ཆད༌ ཅོས༌། ངའ༌ ཨི༌ཇིབ༌བི༌ ནང༌ང༌ མ༌སུབ༌།"]], [["ང༌ ཤིའ༌ཅིག༌ ངའེ༌ ཟུགས༌པོ༌ ཨི༌ཇིབ༌ནེ༌ ཕི༌ལོག༌ག༌ ཁྱེར༌ཏེ༌ ངའེ༌ ཕ༌མེས༌པོ༌གུན༌ སུབ༌སའེ༌ ནས༌སའེ༌ཀ༌ སུབ༌ཅུག༌།\""], ["ཡོ༌སེབ༌བི༌ ཟེརས༌, \"ངའེ༌ ཉེ༌རང༌ངི༌ མོལ༌ཁན༌ ནང༌ཞིན༌ ཅོ༌ཨིན༌།\""]], [["ཡ༌ཀོབ༌བི༌ ཟེརས༌, \"ཏེ༌བོ༌ ཅོ༌ཅེས༌ལ༌ ཁྱོ༌རང༌ངི༌ ནའ༌ ཁུར༌།\" ཡོ༌སེབ༌བི༌ ནའ༌ ཁུརས༌ ཡང༌ ཡ༌ཀོབ༌བི༌ མལ༌ཙེ༌ཀ༌ གོ༌གུས༌ཏེ༌ དཀོན༌མཆོག༌ག༌ ཅོལས༌།"]]], [[["ཏུས༌བན༌ཤིག༌གི༌ སྟིང༌ནེ༌ ཡོ༌སེབ༌བ༌, \"ཁྱོ༌རང༌ངི༌ ཨ༌བ༌ ཟུ༌མོ༌ དུག༌\" ཟེར༌ཏེ༌ ཤདས༌པ༌ ཁོ༌ ཁོ༌རང༌ངི༌ བུ༌ཚ༌ མ༌ནས༌སེཧ༌ དང༌ ཨེཕ༌ར༌ཡིམ༌ ཁྲིད༌ཏེ༌ ཨ༌བ༌ ཐུག༌ག༌ལ༌ སོང༌།"]], [["ཡ༌ཀོབ༌བ༌, \"ཁྱོ༌རང༌ངི༌ བུ༌ཚ༌ ཡོ༌སེབ༌, ཁྱོ༌རང༌ང༌ ཐུག༌ག༌ལ༌ ཡོངས༌ཏེ༌ དུག༌\" ཟེར༌ཏེ༌ ཤད༌ད༌ཅིག༌ ཁོའེ༌ ཟུགས༌པོའེ༌ ནང༌ང༌ ཤེད༌ ཡོངས༌ཏེ༌ ཁོ༌ མལ༌ཙེ༌ཀ༌ ལངས༌ཏེ༌ དུགས༌།"]], [["ཡ༌ཀོབ༌བི༌ ཡོ༌སེབ༌བ༌ ཟེརས༌, \"ངའ༌ ཀེ༌ནན༌ནི༌ ས༌ཆ༌ ལུཟ༌སི༌ ནང༌ང༌ དཀོན༌མཆོག༌ ཀུན༌ཝང༌ ཇལས༌ ཡང༌ ཁོང༌ངི༌ ངའ༌ ཅིན༌ལབས༌ སལ༌ཏེ༌"]], [["མོལས༌, 'ངའེ༌ ཁྱོ༌རང༌ང༌ ཕྲུ༌གུ༌ མང༌པོ༌ ཇོར༌ ཅུགས༌ཏེ༌ གྱས༌ཅུག༌ ཨིན༌། ཁྱོ༌རང༌ངི༌ པུར༌གྱུད༌གུན༌ གྱལ༌ཁམས༌ མང༌པོ༌ གྱུར༌ཏེ༌ ངའེ༌ འི༌ ས༌ཀྱད༌ ཏུས༌གྱུན༌ ལུས༌ཤེས༌སི༌ གྱུ༌ནོར༌རི༌ ཚུལ༌ལ༌ ཁོང༌གུན༌ལ༌ ཏང༌ཨིན༌།' \""]], [["\"ང༌ འི༌རུ༌ ཡོང༌ངི༌ སང༌ སྔུན༌ལ༌ ཁྱོ༌རང༌ང༌ ཨི༌ཇིབ༌བི༌ ནང༌ང༌ སྐྱེས༌ཁན༌ནི༌ བུ༌ཚ༌ ཨེཕ༌ར༌ཡིམ༌ དང༌ མ༌ནས༌སེཧ༌ ཉིས༌ཀོ༌ ངའེ༌ བུ༌ཚ༌ རའུ༌བེན༌ དང༌ སི༌མེ༌འོན༌ ཙོགས༌ལ༌ ང༌རང༌ངི༌ ཨིན༌།"]], [["ཁོང༌གུན༌ནི༌ སྟིང༌ནེ༌ ཁྱོ༌རང༌ང༌ སྐྱེས༌ཁན༌ནི༌ ཞན༌ བུ༌ཚ༌གུན༌ ཁྱོ༌རང༌ངི༌ ཨིན༌ནོག༌ ཡང༌ ཁོང༌གུན༌ལ༌ ཨེཕ༌ར༌ཡིམ༌ དང༌ མ༌ནས༌སེཧ༌ ཡོད༌ཁན༌ནི༌ ས༌ཆ༌གུན༌ནེ༌ ནོར༌སྐལ༌ ཐོབ༌ཨིན༌།"]], [["ཏུས༌མང༌པོའེ༌ སྔུན༌ལ༌ ང༌ པ༌དན༌ ཨ༌རམ༌ནེ༌ ལོགས༌ཏེ༌ ཡོང༌ ཟ༌ནེ༌ ཁྱོ༌རང༌ངི༌ ཨ༌མ༌ རེ༌ཅལ༌, ལ༌མ༌ ཀེ༌ནན༌ནི༌ ཡུལ༌ལི༌ ནང༌ང༌ ཤི༌ ཀ༌བོ༌ ཨེ༌ཕ༌རེད༌ནེ༌ ཐག༌རིང༌ ཡོད༌པིན༌། ངའེ༌ ཁོ༌ ཏེ༌རུ༌ ཨེ༌ཕ༌རེད༌ལ༌ ཡོང༌སའེ༌ ལམ༌མི༌ཀ༌ སུབས༌པིན༌\" ༼ཏེ༌བོ༌ དག༌ས༌ བེད༌ལེ༌ཧེམ༌ ཨིན༌ནོག༌།༽"]], [["ཡ༌ཀོབ༌བི༌ ཡོ༌སེབ༌བི༌ བུ༌ཚ༌གུན༌ ཐོང༌ང༌ཅིག༌ ཁོའ༌ ཏྲིས༌, \"ཁོང༌གུན༌ སུ༌ ཨིན༌?\""]], [["ཡོ༌སེབ༌བི༌ ལན༌ཏངས༌, \"ཁོང༌གུན༌, དཀོན༌མཆོག༌གི༌ ངའ༌ ཨི༌ཇིབ༌བི༌ ནང༌ང༌ སལ༌ཁན༌ནི༌ ངའེ༌ བུ༌ཚ༌གུན༌ ཨིན༌།\""], ["ཏེ༌ནེ༌ ཡ༌ཀོབ༌བི༌ ཟེརས༌, \"ཅིན༌ལབས༌ ཏང༌ཉན༌ཅེས༌ལ༌ ཁོང༌གུན༌ ངའེ༌ དུན༌ལ༌ ཁྱོང༌།\""]], [["རྒད༌པོ༌ ཡོད༌ཅེས༌པའེ༌ ཡ༌ཀོབ༌བ༌ མིག༌ནེ༌ ལག༌མོ༌ ཐོང༌ང༌ མེད༌པིན༌། ཏེ༌བོའེ༌ཕིའ༌ ཡོ༌སེབ༌བི༌ བུ༌ཚ༌གུན༌ ཨ༌བའེ༌ དུན༌ལ༌ ཁྱོངས༌ ཡང༌ ཁོའེ༌ ཁོང༌གུན༌ལ༌ ཁྲིལ༌ཏེ༌ པུག༌ ཏངས༌།"]], [["ཡ༌ཀོབ༌བི༌ ཡོ༌སེབ༌བ༌ ཟེརས༌, \"ང༌ ཁྱོ༌རང༌ ཡང༌སྐྱར༌ ཐོང༌ཅེས༌སི༌ རེ༌ཝ༌ མེད༌པིན༌། ཨིན༌ནའང༌ དཀོན༌མཆོག༌གི༌ ངའ༌ ཁྱོ༌རང༌ངི༌ ཕྲུ༌གུ༌གུན༌ནའང༌ ཐོང༌ ཅུག༌ག༌ ཛད༌།\""]], [["ཏེ༌ནེ༌ ཡོ༌སེབ༌བི༌ བུ༌ཚ༌གུན༌ ཨ༌བའེ༌ པིག༌མོའེ༌ དུན༌ནེ༌ ཐེན༌ཏེ༌ ཨ༌བའེ༌ དུན༌ལ༌ ཁོ༌རང༌ངི༌ གོ༌ ས༌ ཐུག༌ ཅུགས༌ཏེ༌ སྒུས༌།"]], [["ཡོ༌སེབ༌བི༌ ཨེཕ༌ར༌ཡིམ༌ ཁོ༌རང༌ངི༌ ཡས༌པ༌ ཡ༌ཀོབ༌བི༌ ཡོ༌མ༌ ཆོགས༌ལ༌ ཡང༌ མ༌ནས༌སེཧ༌ ཁོ༌རང༌ངི༌ ཡོ༌མ༌ ཡ༌ཀོབ༌བི༌ ཡས༌པ༌ ཆོགས༌ལ༌ བོརས༌།"]], [["ཡོ༌མ༌ ཆོགས༌ལ༌ ཡོད༌ཁན༌ ཨེཕ༌ར༌ཡིམ༌ བུ༌ཚ༌ ཆུ༌ངུན༌བོའེ༌ གོའེ༌ཀ༌ ཡ༌ཀོབ༌བི༌ ཁོ༌རང༌ངི༌ ལག༌པ༌ ཡས༌པ༌བོ༌ བོརས༌, ཡང༌ ཡས༌པ༌ ཆོགས༌ལ༌ ཡོད༌ཁན༌ མ༌ནས༌སེཧ༌ བུ༌ཚ༌ ཆེན༌མོའེ༌ གོའེ༌ཀ༌ ཡ༌ཀོབ༌བི༌ ཁོ༌རང༌ངི༌ ལག༌པ༌ ཡོ༌མ༌བོ༌ བོརས༌།"]], [["ཏེ༌ནེ༌ ཡོ༌སེབ༌བ༌ ཅིན༌ལབས༌ ཏང༌ཨིན༌ ཟེརས༌,"], ["\"ངའེ༌ མེ༌མེ༌ ཨབ༌ར༌ཧམ༌ དང༌ ཨ༌བ༌ ཨི༌སཱག༌གི༌"], ["ཞབ༌སྟོག༌ ཞུ༌ཁན༌ནི༌ དཀོན༌མཆོག༌,"], ["ངའེ༌ མི༌ཚེ༌ གང༌པོའ༌ སྲུང༌སྐྱོབ༌ ཛད༌ཁན༌ནི༌ ངའེ༌ ལུག༌རྫི༌,"]], [["ང༌ ནོད༌པ༌ ཚང༌མ༌ནེ༌ སྐྱོབ༌བ༌ ཛད༌ཁན༌ནི༌ ཕོ༌ཉ༌,"], ["ཁོང༌ངི༌ འི༌ བུ༌ཚ༌གུན༌ལ༌ ཅིན༌ལབས༌ སལ༌ལ༌ ཛད༌ཤིག༌།"], ["འི༌ བུ༌ཚ༌གུན༌ གྱུད༌ཏེ༌ ཨབ༌ར༌ཧམ༌ དང༌ ཨི༌སཱག༌གི༌ ཚན༌"], ["ཡང༌ ངའེ༌ མིང༌ ལུས༌ཤིག༌།"], ["ཁོང༌གུན༌ལ༌ ཕྲུ༌གུ༌ མང༌པོ༌ ཇོར༌ཏེ༌"], ["ཇིག༌རྟེན༌ནི༌ཀ༌ ཁོང༌གུན༌ནི༌ མིར༌གྱུད༌ མང༌པོ༌ ཕེལ༌ཤིག༌།\""]], [["ཡོ༌སེབ༌བ༌ ཨ༌བའེ༌ ལག༌པ༌ ཡས༌པ༌བོ༌ ཨེཕ༌ར༌ཡིམ༌མི༌ གོའེ༌ཀ༌ བོར༌ཁན༌བོ༌ ཐོང༌ང༌ཅིག༌ ཁོ༌ མ༌ཐད༌ ཡང༌ ཁོའེ༌ ཨ༌བའེ༌ ལག༌པ༌ ཨེཕ༌ར༌ཡིམ༌མི༌ གོའེ༌ ཀ༌ནེ༌ ཐེན༌ཏེ༌ མ༌ནས༌སེཧ༌ཧེ༌ གོའེ༌ཀ༌ བོར༌ཅེས༌ ཅོས༌ཏེ༌"]], [["ཟེརས༌, \"ཨ༌བ༌ལེ༌, བུ༌ཚ༌ ཆེན༌མོ༌ འི༌བོ༌ ཨིན༌ ཁོའེ༌ གོའེ༌ཀ༌ ཉེ༌རང༌ངི༌ ལག༌པ༌ ཡས༌པ༌བོ༌ བོར༌ར༌ ཛད༌།\""]], [["ཨིན༌ནའང༌ ཨ༌བའེ༌ མ༌བོརས༌ ཡང༌ ཟེརས༌, \"ང༌ གྱུས༌ཡོད༌ བུ༌ཚ༌, ང༌ གྱུས༌ཡོད༌། མ༌ནས༌སེཧ༌ མིར༌གྱུད༌གུན༌ནའང༌ ཀྲག༌པོ༌ གྱུར༌ཨིན༌། ཨིན༌ནའང༌ ཁོའེ༌ ནོ༌ ཁོའེ༌ སང༌ མང༌ང༌ ཀྲག༌ག༌ གྱུར༌ཏེ༌ ཁོའེ༌ མིར༌གྱུད༌གུན༌ གྱལ༌ཁམས༌ མང༌པོ༌ གྱུར༌ཨིན༌།\""]], [["ཁོའེ༌ ཁོང༌གུན༌ལ༌ ཏེ༌ ཞག༌ག༌ ཅིན༌ལབས༌ སལ༌ཏེ༌ ཟེརས༌,"], ["\"ཨིས༌ར༌ཨེལ༌པ༌གུན༌ནི༌ ཅིན༌ལབས༌ ཏང༌ ཟ༌ནེ༌"], ["ཁྱོ༌ཞའེ༌ མིང༌ ཀོལ༌ཏེ༌ ཟེར༌ཨིན༌,"], ["'དཀོན༌མཆོག༌གི༌ ཁྱོ༌རང༌གུན༌ ཨེཕ༌ར༌ཡིམ༌"], ["དང༌ མ༌ནས༌སེཧ༌ ཙོགས༌ གྱུར༌ཅུག༌ག༌ ཛད༌ཤིག༌།'\""], ["ཏེན༌ན༌ཟུག༌གི༌ ཡ༌ཀོབ༌བི༌ ཨེཕ༌ར༌ཡིམ༌མི༌ སང༌ མ༌ནས༌སེཧ༌ ཁག༌ཅན༌ ཐེས༌།"]], [["ཏེ༌ནེ༌ ཡ༌ཀོབ༌བི༌ ཡོ༌སེབ༌བ༌ ཟེརས༌, \"ང༌ ཤི༌ཀྱིས༌ ཨིན༌ནོག༌ ཨིན༌ནའང༌ དཀོན༌མཆོག༌ ཁྱོ༌རང༌ ཉམ༌པོ༌ ཞུགས༌ཏེ༌ ཁྱོ༌རང༌ ཁྱོ༌རང༌ངི༌ ཕ༌མེས༌པོའི༌ ས༌ཆ༌ ཀེ༌ནན༌ལ༌ ལོགས༌ཏེ༌ ཁྱེར༌ར༌ ཛད༌ཨིན༌།"]], [["ཁྱོ༌རང༌ངི༌ ཨ༌ཅོ༌གུན༌ནི༌ སང༌ ངའེ༌ ཁྱོ༌རང༌ང༌ ས༌ཆ༌ ཉི༌ལྡབ༌ ཏང༌ཨིན༌ ཀ༌བོ༌ ངའེ༌ ར༌འི༌ དང༌ ཞུ༌ ཉམ༌པོ༌ ཨ༌མོར༌པ༌གུན༌ནི༌ ཀ༌ནེ༌ ལེན༌ཏེ༌ ཨིན༌པིན༌།\""]]], [[["ཡ༌ཀོབ༌བི༌ ཁོ༌རང༌ངི༌ བུ༌ཚ༌གུན༌ བོད༌ཏེ༌ ཟེརས༌, \"ངའ༌ ཁོར༌ཏེ༌ དུགས༌ཤིག༌, ངའེ༌ ཁྱོ༌རང༌གུན༌ ཉམ༌པོ༌ སྟིང༌ཞིན༌ བྱུང༌ཅེས༌ཅན༌གུན༌ ཤད༌ཨིན༌།"]], [["\"ཡ༌ཀོབ༌བི༌ བུ༌ཚ༌གུན༌, ཛོམས༌ཏེ༌ ཉོན༌,"], ["ཁྱོ༌ཞ༌གུན༌ནི༌ ཨ༌བ༌ ཨིས༌ར༌ཨེལ༌ལ༌ ཉོན༌།\""]], [["\"རའུ༌བེན༌ ཁྱོ༌རང༌ ངའེ༌ བུ༌ཚ༌ ཏང༌པོ༌,"], ["ངའེ༌ ཤུགས༌, ངའེ༌ ཁྱོག༌ཏོང༌ངི༌ ཤུགས༌སི༌ སྟགས༌ ཏང༌པོ༌,"], ["ཚང༌མའེ༌སང༌ སྤལ༌ཅན༌ དང༌ སྟོབས༌ཅན༌ ཨིན༌།"]], [["ཨིན༌ནའང༌ ཁྱོ༌རང༌ ཆུ༌ལོག༌ ཙོགས༌ལ༌ རང༌སེམས༌ཅུན༌ མ༌ཉན༌ཁན༌,"], ["ཏ༌ནེ༌ཕར༌ལ༌ ཁྱོ༌རང༌ ཚང༌མའེ༌སང༌ ཁག༌ཅན༌ མི༌ལུས༌"], ["ཅིའ༌ཟེར༌ན༌ ཁྱོ༌རང༌ ངའེ༌ ན༌མ༌ ཉམ༌པོ༌ བྲེལ༌ཏེ༌"], ["ངའེ༌ མལ༌ཙ༌ ཚི༌ཏུ༌ གྱུར༌ཅུགས༌ཏེ༌ ཨིན༌ནོག༌།\""]], [["\"སི༌མི༌འོན༌ དང༌ ལི༌ཝི༌ སྤུན༌ལ༌ ཨིན༌ནོག༌།"], ["ཁོང༌གུན༌ནི༌ ཁོ༌རང༌གུན༌ནི༌ ར༌འི༌ ནོད༌སྐྱལ༌ ཏང༌ཅེས༌ལ༌ ཀོལ༌ལ༌ནོག༌།"]], [["ང༌ ཁོང༌གུན༌ནི༌ ཚོགས༌དུའི༌ ནང༌ང༌ ཛོམས༌ཏེ༌"], ["ཁོང༌ངི༌ ཐབས༌ལྡིངས༌གུན༌ནི༌ ནང༌ང༌ གྲེས༌ ཅུག༌ག༌ མ༌ཛད༌"], ["ཅིའ༌ཟེར༌ན༌ ཁོང༌གུན༌ནི༌ སྲོའེ༌ ནང༌ང༌ མི༌གུན༌ སདས༌"], ["ཡང༌ ལང༌ཏོའེ༌ རྐང༌པའེ༌ གྱུས༌པ༌ ཅད༌ཏེ༌ ལྟན༌མོ༌ ལྟས༌།"]], [["ཇིགས༌ནང༌ཅན༌, ངན༌པ༌ དང༌ རྩོག༌པོ༌ ཁོང༌གུན༌ནི༌ སྲོའ༌ ངན༌ ཕོག༌ཤིག༌།"], ["ཁོང༌གུན༌ནི༌ མིར༌གྱུད༌གུན༌ ཛོམས༌ཏེ༌ མ༌ལུས༌ས༌"], ["ཨིས༌ར༌ཨེལ༌ལི༌ ས༌ཆ༌ གང༌པོའེ༌ ནང༌ང༌ ཡན༌ཏེ༌ ཆེན༌།\""]], [["\"ཡ༌ཧུ༌དཱ༌ ཁྱོ༌རང༌ངི༌ གྲ༌འོ༌གུན༌ལ༌ ཕམ༌ཀལ༌ཨིན༌,"], ["ཁྱོ༌རང༌ངི༌ སྤུན༌ལ༌གུན༌ནི༌ ཁྱོ༌རང༌ང༌ སྟོད༌ཨིན༌"], ["ཡང༌ ཁོང༌གུན༌ནི༌ ཁྱོ༌རང༌ངི༌ དུན༌ལ༌ གོ༌ སྒུ༌ཨིན༌"]], [["ངའེ༌ བུ༌ཚ༌ ཡ༌ཧུ༌དཱ༌ ཁྱོ༌རང༌ སིང༌གེ༌ ཕྲུ༌གུ༌ གྲོད༌པ༌ གྲངས༌ཏེ༌"], ["ཚངས༌སི༌ ནང༌ང༌ ལོགས༌ཏེ༌ ཡོང༌ཁན༌ ཙོགས༌ ཨིན༌ནོག༌།"], ["ཡང༌ སིང༌གེ༌ རྐང༌ལག༌ རྐྱངས༌ཏེ༌ ཉིད༌ལོགས༌ཏེ༌ ཡོད༌ཁན༌ ཙོགས༌,"], ["སུའི༌ ཁོའ༌ ཉིད༌ཚད༌ཅེས༌སི༌ ཧམ༌པ༌ ཅོ༌ཨིན༌?"]], [["ཝང༌སྲུལ༌པ༌ ཏུས༌གྱུན༌ ཡ༌ཧུ༌དཱའེ༌ གྱུད༌ནེ༌ ཡོང༌ཨིན༌།"], ["གྱལ༌པོའེ༌ ཆག༌བེར༌, ཝང༌ཆ༌ ཡོད༌ཁན༌ནི༌ སྟགས༌པོ༌"], ["ཁོང༌གུན༌ནི༌ ལག༌པའེ༌ ནང༌ང༌ ཐམས༌ཏེ༌ བོར༌ཨིན༌"], ["ནམ༌ཚག༌པ༌ ཏེ༌བོའེ༌ དག༌པོ༌བོ༌ མི༌ཡོང༌།"], ["ཡང༌ ཁོང༌ང༌ ཇིག༌རྟེན༌པ༌ ཚང༌མའེ༌ རྩི༌ཝ༌ ཅོ༌ཨིན༌།"]], [["ཁོའེ༌ ཁོ༌རང༌ངི༌ བུང༌བུ༌ རྒུན༌ཚས༌སི༌ ནང༌ང༌,"], ["ཡང༌ ཀུ༌རུག༌ རྒུན༌ནི༌ ལྕང༌མ༌ གྱལ༌ཤོག༌ག༌ ཏག༌ཨིན༌།"], ["ཁོའེ༌ ཁོ༌རང༌ངི༌ ཀོས༌ལག༌གུན༌ རྒུན༌ཆང༌ངི༌ ནང༌ང༌"], ["ཡང༌ ཀོས༌པོ༌ རྒུན༌ཆང༌ མར༌པོ༌ ཉམ༌པོ༌ ཁྲུ༌ཨིན༌།"]], [["ཁོའེ༌ མིག༌གུན༌ རྒུན༌ཆང༌ངི༌ སང༌ མང༌ང༌ ནག༌པོ༌ ཡང༌"], ["ཁོའེ༌ སོ༌གུན༌ འོ༌མའེ༌ སང༌ མང༌ང༌ ཀར༌པོ༌ ཡོང༌ཨིན༌།\""]], [["\"ཟེ༌བུ༌ལོན༌ ཚོའེ༌ ཐའ༌མ༌ ཚུགས༌ཏེ༌"], ["གྲུ༌ཟིང༌གུན༌ བོར༌སའེ༌ ཇིགས༌ནང༌ མེད༌ཁན༌ནི༌ ནས༌ས༌ གྱུར༌ཨིན༌།"], ["ཁོའེ༌ ས༌ཆའ༌ སི༌དཱོན༌ ཚག༌པ༌ གྱས༌ཨིན༌།\""]], [["\"ཨིས༌ས༌ཁར༌ མ༌ ཤེད༌ཅན༌ བུང༌བུ༌,"], ["རྒལ༌གུན༌ནི༌ པར༌ལ༌ སའེ༌ཀ༌ ངལ༌ཚོས༌ཏེ༌ དུག༌ཁན༌།"]], [["ངལ༌ཚོ༌སའེ༌ ས༌ཆ༌བོ༌ གྱལ༌ལ༌ ཡང༌ ལྡེ༌མོ༌ ཐོང༌ཏེ༌"], ["ཁོའེ༌ ཁུ༌རུ༌ ཁུར༌ཅེས༌ལ༌ ཁོ༌རང༌ངི༌ སྤུང༌པ༌ སྒུས༌ ཡང༌ ཚེ༌ཡོག༌ གྱུར༌ཅེས༌ལ༌ ཐད༌།\""]], [["\"ཨིས༌ར༌ཨེལ༌ལི༌ ཞན༌ཡང༌ མི༌སྡེ༌གུན༌ ཙོགས༌ལ༌"], ["གྲེན༌ནི༌ ཁོ༌རང༌ངི༌ མི༌གུན༌ནི༌ཀ༌ ཝང༌སྲུལ༌ ཨིན༌།\""]], [["གྲེན༌ གྱ༌ལམ༌མི༌ ཐའ༌མ༌ ཡོད༌ཁན༌ནི༌ རུལ༌,"], ["ལམ༌མི༌ ཐའ༌མའེ༌ དུག༌རུལ༌ ཙོགས༌,"], ["ཀ༌བོའེ༌ རྟའེ༌ རྐང༌པའེ༌ མོང༌ལོའ༌ ཐམས༌ཏེ༌"], ["རྟའེ༌ཀ༌ ཞོན༌ཁན༌བོ༌ གྱབ༌ལོག༌ག༌ གྱེལ༌ཅུག༌ཨིན༌།\""]], [["\"ཡ༌ཝ༌, ཉེ༌རང༌ངི༌ ཐར༌པའེ༌ ཕིའ༌ ངའ༌ སྲུངས༌ཏེ༌ ཡོད༌།\""]], [["\"ཅག༌པའེ༌ སྡེ༌ གཱད༌ལ༌ སྤུང༌གོལ༌ ཅོ༌ཨིན༌།"], ["ཨིན༌ནའང༌ ཁོའེ༌ ཁོང༌གུན༌ནི༌ གྱབ༌གལ༌ལ༌ སྤུང༌གོལ༌ ཅོའ༌ཅིག༌"], ["ཁོང༌གུན༌ ཤོར༌ཨིན༌ ཨང༌ ཁོའེ༌ ཏེད༌ཏེ༌ ཁྱེར༌ཨིན༌།\""]], [["\"ཨ༌ཤེར༌ དུག༌སའེ༌ ས༌ཆའེ༌ཀ༌ སྟོན༌ཐོག༌ གྱལ༌ལ༌ སྨིན༌ཨིན༌།"], ["གྱལ༌པོ༌ ཟའ༌ཁན༌ནི༌ ཁར༌ཇི༌ ཞིམ༌པོ༌ ཁོའེ༌ རིག༌ཨིན༌།\""]], [["\"ནཕ༌ཐལ༌ལི༌ རང༌ཝང༌ཅན༌ནི༌ ཤ༌ཝ༌ ཙོགས༌,"], ["ཀ༌བོའ༌ མ༌ ལྡེ༌མོ༌ ཕྲུ༌གུ༌གུན༌ སྐྱེའ༌ནོག༌།\""]], [["\"ཡོ༌སེབ༌ ཁ༌ཟས༌ ཆགས༌ཁན༌ རྒུན༌ནི༌ ལྕང༌མ༌ ཟང༌པོ༌,"], ["ཁྱོ༌རང༌ངི༌ པུར༌གྱུད༌གུན༌ ཆུ༌མིག༌གི༌ དུན༌ལ༌ ཡོད༌ཁན༌ནི༌ རྒུན༌ནི༌ ལྕང༌མ༌ ཙོགས༌"], ["ཀ༌བོའེ༌ ཡལ༌ག༌གུན༌ གྱས༌ཏེ༌ གྱང༌ངི༌ཀ༌ ཁྲིལ༌ལད༌།"]], [["དའ༌ དང༌ ཞུ༌ ཀོལ༌ཁན༌གུན༌ནི༌ ཁོའ༌ སྤུང༌གོལ༌ ཀྲག༌པོ༌ ཅོ༌ཨིན༌,"], ["ཡང༌ དའ༌ ཏང༌ཨིན༌ ཁོའ༌ ཏེད༌ཏེ༌ ཁྱེར༌ཨིན༌།"]], [["ཨིན༌ནའང༌ ཁྱོ༌རང༌ངི༌ ལག༌པ༌ ཤེད༌ཅན༌ནི༌ ནང༌ང༌"], ["ཞུ༌ སྟན༌པོ༌ ཐམས༌ཏེ༌ བོར༌ཨིན༌།"], ["ཅིའ༌ཟེར༌ན༌ ངའེ༌ དཀོན༌མཆོག༌ ཀུན༌ཝང༌ངི༌ ཆག༌"], ["ཁྱོ༌རང༌ངི༌ཀ༌ བོར༌ར༌ ཛད༌ཨིན༌,"], ["ཁོང༌ ནི༌ ལུག༌རྫི༌, ཨིས༌ར༌ཨེལ༌པ༌གུན༌ནི༌ བྲག༌ ཨིན༌ནོག༌།"]], [["ཁྱོ༌རང༌ངི༌ ཕ༌མེས༌པོའེ༌ དཀོན༌མཆོག༌གི༌ ཁྱོ༌རང༌ང༌ རོགས༌ ཛད༌ཤིག༌།"], ["དཀོན༌མཆོག༌ ཀུན༌ཝང༌ངི༌ ཁྱོ༌རང༌ང༌ ཅིན༌ལབས༌ སལ༌ཤིག༌།"], ["ནམ༌ཁའ༌ནེ༌ ཆར༌པ༌ དང༌ སའེ༌ ཐིལ༌ནེ༌ ཆུ༌,"], ["ཡང༌ སེམས༌ཅན༌ནི༌ ཁྱུ༌ དང༌ པུར༌གྱུད༌ མང༌པོའེ༌ ཅིན༌ལབས༌ སལ༌ཤིག༌།"]], [["ཁྱོ༌རང༌ང༌ དཀོན༌མཆོག༌གི༌ ཅིན༌ལབས༌གུན༌"], ["སྔུན༌ཏུས༌སི༌ རི༌ དང༌ བྲག༌ གུན༌ནི༌ ཀ༌ནེ༌ ཐོབ༌ཁན༌ནི༌"], ["ཕན༌ཐོགས༌སི༌ སང༌ ཀྲག༌ག༌ ཡོང༌ཅེས༌ ངའེ༌ ཨིད༌ཤེས༌ ཅོའད༌།"], ["ཡོ༌སེབ༌བི༌ གོ༌ དང༌ ཐོད༌པའེ༌ཀ༌ འི༌ ཅིན༌ལབས༌གུན༌ བབས༌ཤིག༌"], ["ཅིའ༌ཟེར༌ན༌ ཁོ༌ ཁོའེ༌ ཨ༌ཅོ༌ནོ༌གུན༌ནི༌ ཕྲོ༌ནེ༌ གྱལ༌ལུ༌བོ༌ ཨིན༌ནོག༌།\""]], [["\"བེན༌ཡཱ༌མིན༌ སྲན༌ཏྲེ༌ སྟོགས༌ཏེ༌ ཡོད༌ཁན༌ནི༌ ཤང༌ཀུ༌ ཙོགས༌ ཨིན༌ནོག༌,"], ["ང༌ཏོག༌ ཁོའེ༌ ཟའ༌ཅེས༌ལ༌ སེམས༌ཅན༌ སད༌ད༌ནོག༌ ཡང༌"], ["ཕི༌ཏོག༌ ཏེ༌ སད༌ཁན༌ ཚང༌མ༌ བགོའ༌ནོག༌།\""]], [["ཁོང༌ ཚང༌མ༌ ཨིས༌ར༌ཨེལ༌ལི༌ མི༌སྡེ༌ ཅུག༌ཉིས༌གུན༌ ཨིན༌ནོག༌ ཡང༌ ཏེ༌གུན༌ ཁོང༌གུན༌ནི༌ ཨ༌བའེ༌ བུ༌ཚ༌ རེ༌རེའ༌ འོས༌པའ༌ ནང༌ཞིན༌ ཅིན༌ལབས༌ སལ༌ཁན༌བོ༌ ཨིན༌།"]], [["ཏེ༌ནེ༌ ཡ༌ཀོབ༌བི༌ ཁོ༌རང༌ངི༌ བུ༌ཚ༌གུན༌ལ༌ བཀའ༌ ཏངས༌ཏེ༌ ཟེརས༌, \"ཏ༌ ངའ༌ ང༌རང༌ངི༌ ཕ༌མེས༌པོ༌གུན༌ ཉམ༌པོ༌ ཛོམ༌ཅེས༌ ཨིན༌ནོག༌། ངའ༌ ང༌རང༌ངི༌ ཨ༌བ༌ དང༌ མེ༌མེ༌ ཉམ༌པོ༌, ཧེད༌པ༌ ཨེ༌ཕོ༌རོན༌ནི༌ ཞིང༌ངི༌ཀ༌ ཡོད༌ཁན༌ནི༌ གྲག༌ཕུགས༌སི༌ ནང༌ང༌ སུབ༌།"]], [["ཏེ༌བོ༌ ཀེ༌ནན༌ནི༌ ནང༌ང༌ མམ༌རེ༌ ཉེ༌མོའ༌ མེཁ༌ཕི༌ལའི༌ ཞིང༌ངི༌ གྲག༌ཕུག༌ ཀ༌བོ༌ ཨབ༌ར༌ཧམ༌མི༌ ཧེད༌པ༌ ཨེ༌ཕོ༌རོན༌ནི༌ ཀ༌ནེ༌ རོ༌ སུབ༌ཅེས༌སི༌ ཕིའ༌ ཉོས༌ཏེ༌ ཨིན༌པིན༌།"]], [["ཏེ༌ནང༌ང༌ ཨབ༌ར༌ཧམ༌ དང༌ ཁོང༌ངི༌ ན༌མ༌ སཱ༌ར༌ ཡང༌ ཨི༌སཱག༌ དང༌ ཁོང༌ངི༌ ན༌མ༌ ར༌བེ༌ཀ༌ གུན༌ སུབས༌ཏེ༌ ཨིན༌པིན༌ ཡང༌ ཏེ༌ནང༌ང༌ ངའེ༌ ལི༌ཨ༌ སུབས༌ཏེ༌ ཨིན༌།"]], [["ཏེ༌ ཞིང༌ དང༌ གྲག༌ཕུགས༌ གུན༌ ཧེད༌པ༌གུན༌ནི༌ ཀ༌ནེ༌ ཉོས༌ཏེ༌ ཨིན༌པིན༌།\""]], [["ཡ༌ཀོབ༌བི༌ ཁོ༌རང༌ངི༌ བུ༌ཚ༌གུན༌ལ༌ ལབ༌ཞ༌ ཏང༌ ཚར༌ར༌ཅིག༌ ཁོ༌རང༌ མལ༌ཙེ༌ཀ༌ ཉལས༌ ཡང༌ སྟིང༌ཇུག༌གི༌ འུགས༌ ལེན༌ཏེ༌ ཁོ༌རང༌ངི༌ ཕ༌མེས༌པོ༌གུན༌ ཉམ༌པོ༌ ཛོམས༌།"]]], [[["ཡོ༌སེབ༌ ཁོ༌རང༌ངི༌ ཨ༌བ༌ ཁྲིལ༌ཏེ༌ ངུ༌ཨིན༌ ཁོའ༌ པུག༌ ཏངས༌།"]], [["ཏེ༌ནེ༌ ཡོ༌སེབ༌བི༌, ཁོའ༌ ཞབ༌སྟོག༌ ཅོ༌ཁན༌ནི༌ ཨམ༌ཅི༌གུན༌ལ༌ ཨ༌བའེ༌ ཟུགས༌པོ༌ མི༌ རུལ༌ཅེས༌སི༌ ཕིའ༌ སྨན༌ སྐུ༌ཅེས༌ལ༌ བཀའ༌ ཏངས༌།"]], [["ཏུས༌གྱུན༌ ཙོགས༌ལ༌ ཟུགས༌པོའ༌ སྨན༌ སྐུ༌ཅེས༌ལ༌ ཞག༌མ༌ ཞིབ༌ཅུ༌ གོར༌, ཡ༌ཀོབ༌བི༌ ཕིའ༌ ཨི༌ཇིབ༌པ༌ ཚང༌མའེ༌ ཞག༌པོ༌ རྡུན༌ཅུ༌ ཉ༌ངན༌ ཅོས༌།"]], [["ཉ༌ངན༌ནི༌ ཏུས༌པོ༌ བུད༌ད༌ཅིག༌ ཡོ༌སེབ༌བི༌ གྱལ༌པོའེ༌ འུ༌སྐྱོང༌གུན༌ལ༌ ཟེརས༌, \"ང༌ ཐུག༌རྗེ༌ ཛད༌ཏེ༌ ཇུ༌ཇུ༌ འི༌ ལོན༌བོ༌ གྱལ༌པོའ༌ མོལ༌,"]], [["'ངའེ༌ ཨ༌བའེ༌ ངའ༌, ཀེ༌ནན༌ནི༌ ས༌ཆའེ༌ ནང༌ང༌ ཁོང༌རང༌ངི༌ ཕིའ༌ རོམ༌ཁང༌ གྲལ༌གྲིག༌ ཅོས༌ཏེ༌ ཡོད༌ཁན༌བོའེ༌ ནང༌ང༌ ཁོང༌ སུབ༌ཅེས༌ལ༌ ནའ༌ ཁུར༌ཏེ༌ ཁ༌ཆད༌ ཅོ༌ཅུགས༌། ཏ༌ ང༌ ང༌རང༌ངི༌ ཨ༌བ༌ སུབ༌ཅེས༌ལ༌ ཆའ༌ ཅུག༌ག༌ ཛད༌, ཏེ༌ནེ༌ ང༌ ལོགས༌ཏེ༌ ཡོང༌ཨིན༌།' \""]], [["གྱལ༌པོའེ༌ ལན༌ཏངས༌, \"སོང༌ ཡང༌ ཁྱོ༌རང༌ངི༌ ཨ༌བ༌ སུབ༌ ཀ༌ཟུག༌ ཁྱོ༌རང༌ངི༌ ཁོང༌ང༌ ཁ༌ཆད༌ ཅོས༌ཏེ༌ ཨིན༌།\""]], [["ཏེ༌ནེ༌ ཡོ༌སེབ༌ ཁོ༌རང༌ངི༌ ཨ༌བ༌ སུབ༌བ༌ལ༌ སོང༌། གྱལ༌པོའེ༌ འུ༌སྐྱོང༌ ཚང༌མ༌ དང༌ ཨི༌ཇིབ༌པ༌ འུ༌སྐྱོང༌ ཚང༌མ༌ ཡོ༌སེབ༌ ཉམ༌པོ༌ སོང༌།"]], [["ཁོ༌ དང༌ ཁོའེ༌ སྤུན༌ལ༌གུན༌ནི༌ ནང༌ཚངས༌ ཚང༌མ༌ ཡང༌ ཁོང༌ངི༌ ཨ༌བའེ༌ ནང༌མི༌ ཚང༌མ༌ ཁོ༌ ཉམ༌པོ༌ སོང༌། ཁོང༌གུན༌ནི༌ ཕྲུ༌གུ༌གུན༌, ར༌ལུག༌ དང༌ བ༌ལང༌ངི༌ ཁྱུ༌གུན༌ གོ༌ཤེན༌ནི༌ ཡུལ༌ལ༌ བོརས༌།"]], [["ཤིང༌རྟ༌ དང༌ རྟའེ༌ཀ༌ ཞོན༌ཁན༌ནི༌ མི༌གུན༌ནའང༌ ཁོ༌ ཉམ༌པོ༌ སོང༌། མི༌ཚོགས༌ ཆེན༌མོ༌ཞིག༌ ཡོད༌པིན༌།"]], [["ཁོང༌གུན༌ ཡོར༌དཱན༌ ལྩངས༌པོ༌ ཤར༌ ཆོགས༌ལ༌ ཁུ༌ཡུས༌ སྐོར༌སའེ༌ ས༌ཆ༌ ཨ༌ཏད༌ལ༌ ལེབ༌བ༌ཅིག༌ ཁོང༌གུན༌ནི༌ ཤེད༌ཅན༌ ངུས༌ཏེ༌ ཉ༌ངན༌ ཅོས༌ ཡང༌ ཏེ༌རུ༌ ཡོ༌སེབ༌བི༌ ཞག༌པོ༌ རྡུན༌ ཨ༌བའེ༌ ཕིའ༌ ཉ༌ངན༌ ཅོས༌།"]], [["ཀེ༌ནན༌པ༌གུན༌ནི༌ ཨ༌ཏད༌ ཁུ༌ཡུས༌ སྐོར༌སའེ༌ ས༌ཆའེ༌ཀ༌ ཁོང༌གུན༌ནི༌ ཉ༌ངན༌ ཅོ༌ཨིན༌ ཐོང༌ཏེ༌ ཟེརས༌, \"འི༌ ཏུས༌པོ༌ ཨི༌ཇིབ༌པ༌གུན༌ནི༌ ཕིའ༌ ཉ༌ངན༌ སྲན༌ཏྲེ༌ ཏུས༌ཤིག༌ ཨིན༌ནོག༌།\" ཏེན༌ན༌བོའེ༌ ཞས༌ཏེ༌ ཡོར༌དཱན༌ ལྩངས༌པོའེ༌ ཉེ༌མོའ༌ ཡོད༌ཁན༌ ཏེ༌ ས༌ཆ༌བོའེ༌ མིང༌ང༌ ཨ༌བེལ༌ མིཟ༌རེམ༌"], ["ཏགས༌།"]], [["ཏེ༌ནེ༌ ཡ༌ཀོབ༌བི༌ བུ༌ཚ༌གུན༌ནི༌ ཨ༌བའེ༌ བཀའ༌ ཏང༌ཁན༌ ནང༌ཞིན༌ ཅོས༌།"]], [["ཁོང༌གུན༌ནི༌ ཁོའེ༌ སྤུར༌ ཀེ༌ནན༌ལ༌ ཁྱེརས༌ ཡང༌ མམ༌རེའེ༌ ཉེ༌མོའ༌ མེཁ༌ཕི༌ལའི༌ ཞིང༌ངི༌ གྲག༌ཕུགས༌སི༌ ནང༌ང༌ སུབས༌ ཀ༌བོ༌ ཨབ༌ར༌ཧམ༌མི༌ ཧེད༌པ༌ ཨེ༌ཕོ༌རོན༌ནི༌ ཀ༌ནེ༌ རོ༌ སུབ༌ཅེས༌སི༌ ཕིའ༌ ཉོས༌ཏེ༌ ཨིན༌པིན༌།"]], [["ཨ༌བའེ༌ སྤུར༌ སུབ༌ ཚར༌ཏེ༌ སྟིང༌ནེ༌ ཡོ༌སེབ༌ ཨི༌ཇིབ༌བ༌ ལོགས༌ཏེ༌ སོང༌། ཁོའེ༌ སྤུན༌ལ༌གུན༌ དང༌ ཁོ༌ ཉམ༌པོ༌ ཡོངས༌ཏེ༌ ཡོད༌ཁན༌ ཚང༌མའང༌ ལོགས༌ཏེ༌ སོང༌།"]], [["ཡ༌ཀོབ༌ ཤིའ༌ཅིག༌ ཡོ༌སེབ༌བི༌ ཨ༌ཅོ༌གུན༌ནི༌ ཟེརས༌, \"ཡོ༌སེབ༌བ༌ ང༌དང༌གུན༌ནི༌ཀ༌ ཏ༌རུང༌ངའང༌ སྲོ༌ ལུས༌ཏེ༌ ང༌དང༌གུན༌ནི༌ ཁོའ༌ ངན༌པ༌ ཅོ༌ཁན༌བོའེ༌ གྱབ༌གལ༌ལ༌ ལན༌ ཏང༌སྲིད༌ཅེས༌ ཨིན༌ནོག༌།\""]], [["ཏེ༌བོའེ༌ཕིའ༌ ཁོང༌གུན༌ནི༌ ཡོ༌སེབ༌བ༌ ལོན༌ ཀལས༌, \"ང༌དང༌གུན༌ནི༌ ཨ༌བ༌ ཤི༌ སང༌ སྔུན༌ལ༌,"]], [["ཁོང༌ངི༌ ང༌ཞའ༌ ཉེ༌རང༌ང༌ འི༌བོ༌ ཟེར༌ཅེས༌ལ༌ མོལས༌, 'ཇུ༌ཇུ༌ ཁྱོ༌རང༌ངི༌ ཨ༌ཅོ༌གུན༌ནི༌ ཁྱོ༌རང༌ང༌ ངན༌པ༌ ཅོས༌ཏེ༌ སྡིག༌པ༌ ཅོ༌ཁན༌བོའ༌ གོངས༌པ༌ ཏོང༌།' ཏ༌ ཇུ༌ཇུ༌ ང༌ཞའ༌ ཉེ༌རང༌ངི༌ ཨ༌བའེ༌ དཀོན༌མཆོག༌གི༌ ཡོག༌པོ༌གུན༌ནི༌ སྡིག༌པ༌ ཅོ༌ཁན༌བོའ༌ གོངས༌པ༌ སལ༌ལ༌ ཛད༌།\" ཏེ༌ ལོན༌བོ༌ ཚོར༌ཏེ༌ ཡོ༌སེབ༌ ངུས༌།"]], [["ཏེ༌ནེ༌ ཁོའེ༌ ཨ༌ཅོ༌གུན༌ ཡོངས༌ཏེ༌ ཡོ༌སེབ༌བི༌ དུན༌ལ༌ གྱེལ༌ཏེ༌ ཟེརས༌, \"ང༌ཞའ༌ ཉེ༌རང༌ངི༌ ཚེ༌ཡོག༌གི༌ ཚུལ༌ལ༌ དུག༌ཨིན༌།\""]], [["ཨིན༌ནའང༌ ཡོ༌སེབ༌བི༌ ཁོང༌གུན༌ལ༌ ཟེརས༌, \"ཇིགས༌ མ༌ཇིགས༌། ངའ༌ ཁྲིམས༌ཅད༌ ཏང༌ཁན༌ནི༌ དཀོན༌མཆོག༌ མན༌?"]], [["ཁྱོ༌ཞ༌གུན༌ནི༌ ངའེ༌ གྱབ༌གལ༌ལ༌ ངན༌པ༌ ཅོ༌ཅེས༌ ཅོས༌, ཨིན༌ནའང༌ དཀོན༌མཆོག༌གི༌ ཏེ༌བོ༌ གྱལ༌ལ༌ གྱུར༌ཅུག༌ག༌ ཛད༌ཏེ༌ མི༌ མང༌པོའེ༌ སྲོག༌ སྐྱོབ༌བ༌ ཛདས༌, ཀ༌ཟུག༌ དི༌རིང༌ བྱུང༌ཨིན༌ ཨིན༌ནོག༌།"]], [["ཁྱོ༌ཞའ༌ ཇིགས༌གོས༌ མེད༌པ༌ ཨིན༌ནོག༌། ངའེ༌ ཁྱོ༌ཞའ༌ དང༌ ཁྱོ༌ཞའེ༌ ཕྲུ༌གུ༌གུན༌ནི༌ སྒོས༌དོམ༌གུན༌ རིག༌ཨིན༌།\" ཏེན༌ན༌ཟུག༌གི༌ ཡོ༌སེབ༌བི༌ ཁོང༌གུན༌ལ༌ སྤེ༌ར༌ ལྡེ༌མོ༌ ཏངས༌ཏེ༌ ལོ༌ཁྱེལ༌ ཅུགས༌།"]], [["ཡོ༌སེབ༌ ཁོའེ༌ ཨ༌བའེ༌ ནང༌མི༌ ཚང༌མ༌ ཉམ༌པོ༌ ཨི༌ཇིབ༌བི༌ ནང༌ང༌ ཁོའ༌ ལོ༌ གྱ༌དང༌རྕུ༌ ཆ༌ཆའ༌ ཚག༌པ༌ ལུས༌།"]], [["ཡོ༌སེབ༌ ཨེཕ༌ར༌ཡིམ༌མི༌ ཕྲུ༌གུ༌གུན༌ དང༌ ཚ༌འོ༌ གུན༌ ཐོང༌ཐོང༌ ཚག༌པ༌ སོན༌ཏེའ༌ ལུས༌། ཡོ༌སེབ༌བི༌ མ༌ནས༌སེཧ༌ བུ༌ཚ༌ མ༌ཀིར༌རི༌ ཕྲུ༌གུ༌གུན༌ སོས༌བུའ༌ ལེནས༌།"]], [["ཏེ༌ནེ༌ ཡོ༌སེབ༌བི༌ ཁོ༌རང༌ངི༌ ཨ༌ཅོ༌ནོ༌གུན༌ལ༌ ཟེརས༌, \"ང༌ ཤི༌ཅེས༌ ཨིན༌ནོག༌། ཨིན༌ནའང༌ དཀོན༌མཆོག༌གི༌ ཁྱོ༌ཞ༌གུན༌ལ༌ རོགས༌ ཛད༌ཏེ༌ ཁྱོ༌ཞ༌གུན༌ ཨི༌ཇིབ༌བི༌ ཡུལ༌ནེ༌ ཕིངས༌ཏེ༌ ཨབ༌ར༌ཧམ༌, ཨི༌སཱག༌ དང༌ ཡ༌ཀོབ༌ གུན༌ལ༌ ཁ༌ཆད༌ ཛད༌ཁན༌ནི༌ ས༌ཆའེ༌ ནང༌ང༌ ཁྱེར༌ར༌ ཛད༌ཨིན༌།\""]], [["ཏེ༌ནེ༌ ཡོ༌སེབ༌བི༌ ཡ༌ཀོབ༌བི༌ བུ༌ཚ༌གུན༌ལ༌ ནའ༌ ཁུར༌ཅུགས༌ཏེ༌ ཟེརས༌, \"དཀོན༌མཆོག༌གི༌ ཁྱོ༌ཞ༌གུན༌ འི༌ ས༌ཆའ༌ ནེ༌ ཕིངས༌ཏེ༌ ཁྱེར༌ར༌ ཛད༌ ཟ༌ནེ༌ ཁྱོ༌ཞ༌གུན༌ནི༌ ངའེ༌ རུས༌པ༌གུན༌ ཁྱོ༌ཞའ༌ ཉམ༌པོ༌ ཁྱེར༌།\""]], [["ཏེ༌ནེ༌ ཨི༌ཇིབ༌བི༌ ནང༌ང༌ ཡོ༌སེབ༌བ༌ ལོ༌ གྱ༌དང༌རྕུ༌ སོང༌ཏེ༌ ཀྲོངས༌། ཁོའེ༌ ཟུགས༌པོའ༌ སྨན༌ སྐུས༌ཏེ༌ སྤུར༌ སྒམ༌མི༌ ནང༌ང༌ བོརས༌།"]]]], "Matthew": [[[["1:1 ནེ༌ 17"], ["འི༌བོ༌ ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཕ༌མེས༌པོ༌གུན༌ནི༌ ཐོ༌ཨིན༌, ཁོང༌ གྱལ༌པོ༌ དཱ༌བིད༌ དང༌ ཨབ༌ར༌ཧམ༌མི༌ པུར༌གྱུད༌ ཨིན༌ནོག༌།"]], [["ལྡུས༌ཏེ༌ ཞུ༌ན༌ ཨབ༌ར༌ཧམ༌ནེ༌ གྱལ༌པོ༌ དཱ༌བིད༌དི༌ པར༌ལ༌ མི༌རབས༌ 14, ཡང༌ གྱལ༌པོ༌ དཱ༌བིད༌དི༌ ཏུས༌ནེ༌ ཡ༌ཧུ༌དཱ༌པ༌གུན༌ བ༌བེ༌ལོན༌ནི༌ ཡུལ༌ལ༌ ཁྱེར༌ཁྱེར༌ ཚག༌པ༌ མི༌རབས༌ 14, ཡང༌ ཡ༌ཧུ༌དཱ༌པ༌གུན༌ བ༌བེ༌ལོན༌ལ༌ ཁྱེར༌ཁན༌ནི༌ ཏུས༌ནེ༌ མ༌ཤི༌ཀའེ༌ ཏུས༌ ཚག༌པ༌ མི༌རབས༌ 14 ཡོད༌ཏེ༌ ཨིན༌ནོག༌།"]], [["1:18 ནེ༌ 25"], ["གཙོ༌བོ༌ ཡེ༌ཤུ༌, དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀའེ༌ ཁྲུང༌ ཚུལ༌ ནི༌ འི༌ཟུག༌གི༌ བྱུངས༌ཏེ༌ ཨིན༌པིན༌, ཁོང༌ངི༌ ཨ༌མ༌ མིར༌ཡམ༌མི༌ ཡོ༌སེབ༌ ཉམ༌པོ༌ ན༌མ༌ ཅོ༌ཅེས༌ལ༌ ཁའ༌ཆམས༌ཏེ༌ ཨིན༌པིན༌། ཨིན༌ནའང༌ ཁོང༌གུན༌ ཛོམས༌ཏེ༌ ཉམ༌པོ༌ དུག༌གི༌ སང༌ སྔུན༌ལ༌ དམ༌པའེ༌ ཐུག༌ཉིད༌དི༌ མིར༌ཡམ༌ སྐྱེ༌ཅེས༌མ༌ཞིག༌ གྱུར༌ཅུགས༌།"]], [["ཁོ༌ ན༌མ༌ ཏྲི༌ཁན༌ ཡོ༌སེབ༌, མི༌ དྲང༌པོ༌ཞིག༌ ཨིན༌པ༌, མིར༌ཡམ༌མ༌ མི༌གུན༌ནི༌ དུན༌ལ༌ ཁྲེལ༌བ༌ ཆ༌ མི༌ཅུག༌ སམས༌ཏེ༌, ཁོ༌རང༌ངི༌ སམ༌བའེ༌ ནང༌ང༌ སང༌ཝའེ༌ ཐོག༌ནེ༌ མིར༌ཡམ༌ ཉམ༌པོ༌ ན༌མ༌ མི༌ཅོ༌ སམས༌ཏེ༌ ཐག༌ཅདས༌།"]], [["ཏེ༌ཟུག༌ ཐག༌ཅད༌ཏེ༌ སྟིང༌ནེ༌, ཡོ༌སེབ༌བི༌ ཉི༌ལམ༌མི༌ ནང༌ང༌ དཀོན༌མཆོག༌གི༌ ཕོ༌ཉའེ༌ འི༌ཟུག༌ མོལ༌ཨིན༌ ཇལ༌, \"གྱལ༌པོ༌ དཱ༌བིད༌དི༌ པུར༌གྱུད༌ ཡོ༌སེབ༌, མིར༌ཡམ༌མ༌ ན༌མ༌ ཅོས༌ཏེ༌ ཁྱེར༌ཅེས༌ལ༌ ཇིགས༌ མ༌ཇིགས༌, མིར༌ཡམ༌མི༌ ནང༌ང༌ ཆགས༌ཁན༌ནི༌ ཕྲུ༌གུ༌བོ༌ དམ༌པའེ༌ ཐུག༌ཉིད༌དི༌ ཞས༌ཏེ༌ ཨིན༌།"]], [["མིར༌ཡམ༌མ༌ བུ༌ཚ༌ཞིག༌ སྐྱེ༌ཨིན༌, ཡང༌ ཁྱོ༌རང༌ངི༌ ཁོང༌ངི༌ ཚན༌ལ༌ ཡེ༌ཤུ༌"], ["ཏག༌གོས༌ ཅིའ༌ཟེར༌ན༌ ཁོང༌ངི༌ ཁོང༌རང༌ངི༌ མི༌གུན༌ ཁོང༌གུན༌ནི༌ སྡིག༌པའེ༌ ཀ༌ནེ༌ སྐྱོབ༌བ༌ ཛད༌ཨིན༌།\""]], [["ལུང༌སྟོན༌པ༌ ཡེ༌ཤ༌ཡཱ༌ གྱུད༌ཏེ༌ དཀོན༌མཆོག༌གི༌ མོལ༌ཁན༌ ཚང༌མ༌ གྲུབ༌ཅེས༌སི༌ ཕིའ༌ ཏེ༌ ཚང༌མ༌ བྱུངས༌ཏེ༌ ཨིན༌ནོག༌། ཡེ༌ཤ༌ཡཱའེ༌ བྲིས༌ཁན༌བོ༌ ནི༌,"]], [["\"ལྟོས༌ ན༌ཆུང༌, བུ༌ཚ༌ ཉམ༌པོ༌ བྲེལ༌ མ༌ཆའ༌ཁན༌ ཞིག༌གི༌ ནང༌ང༌"], ["ཕྲུ༌གུ༌ ཆགས༌ཏེ༌ བུ༌ཚ༌ཞིག༌ ཇོར༌ཨིན༌,"], ["ཡང༌ ཁོང༌ངི༌ ཚན༌ལ༌ ཨེམ༌མ༌ནུ༌ཨེལ༌ ཞུ༌ཨིན༌,"], ["ཀ༌བོའེ༌ ཏོན༌ཏག༌པོ༌ ནི༌ \"དཀོན༌མཆོག༌ ང༌དང༌ ཉམ༌པོ༌\" ཨིན༌ནོག༌།"]], [["ཡོ༌སེབ༌བ༌ ཉིད༌ཚད༌ད༌ཅིག༌, གཙོ༌བོའེ༌ ཕོ༌ཉའེ༌ མོལ༌ཁན༌ ནང༌ཞིན༌ མིར༌ཡམ༌ ཉམ༌པོ༌ ན༌མ༌ ཅོས༌ཏེ༌ ཁོ༌རང༌ངི༌ ཁང༌པ༌ ཁྱོངས༌།"]], [["ཨིན༌ནའང༌ སྲས༌པོ༌ ཇོར༌ཇོར༌ ཚོག༌པ༌ ཡོ༌སེབ༌བི༌ མིར༌ཡམ༌ ཉམ༌པོ༌ ལུས༌བྲེལ༌ མ༌ནེ༌ མ༌བོརས༌, ཡང༌ སྲས༌པོའེ༌ ཚན༌ལ༌ ཡོ༌སེབ༌བི༌ ཡེ༌ཤུ༌ ཏག༌ག༌ ཛདས༌།།"]]], [[["2:1 ནེ༌ 12"], ["ཧེ༌རོ༌དཱ༌ གྱལ༌པོ༌ ཨིན༌ ཟ༌ནེ༌, ཡ༌ཧུ༌དཱའེ༌ ཡུལ༌ལི༌ བེད༌ལེ༌ཧེམ༌མི༌ ནང༌ང༌ ཡེ༌ཤུ༌ སྐུ༌ ལྟམས༌། ཏེ༌ཏུས༌ལ༌ ཤར༌ ཆོགས༌ནེ༌ ཤེས༌རབས༌ཅན༌ སྐར༌མ༌ སིལ༌ཁན༌ནི༌ མི༌ ཁ༌ཅིག༌ ཡེ༌རུ༌ཤ༌ལེམ༌མི༌ གྱལ༌ས༌ ཡོངས༌ཏེ༌"]], [["ཏྲིས༌, \"ཡ༌ཧུ༌དཱ༌པའེ༌ གྱལ༌པོ༌ ལྟམས༌ཁན༌བོ༌ ཀ༌ནེ༌ དུག༌? ང༌ཞའ༌ ཁོང༌ངི༌ སྐར༌མ༌ ཤར༌ ཆོགས༌ལ༌ ཐོང༌པ༌, ཁོང༌ ཇལ༌ལ༌ ཡོངས༌པིན༌།\""]], [["ཏེ༌ སྤེ༌ར༌བོ༌ ཚོར༌ར༌ཅིག༌, གྱལ༌པོ༌ ཧེ༌རོ༌དཱ༌ ཧ༌ལས༌ཏེ༌ ཇིགས༌ ཡང༌ ཡེ༌རུ༌ཤ༌ལེམ༌པ༌ ཚང༌མའང༌།"]], [["གྱལ༌པོ༌ ཧེ༌རོ༌དཱའི༌ བླ༌མ༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌ ཚང༌མ༌ བོད༌ཏེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཀ༌རུ༌ ཁྲུངས༌ཤེས༌ དུག༌ ཟེར༌ཏེ༌ ཏྲིས༌།"]], [["ཁོང༌གུན༌ནི༌ ལན༌ཏངས༌, \"ཡ༌ཧུ༌དཱའེ༌ གྲོང༌ཁྱེར༌ བེད༌ལེ༌ཧེམ༌མ༌: ཀ༌ཟུག༌ ལུང༌སྟོན༌པ༌ མི༌ཀའི༌ དཀོན༌མཆོག༌གི༌ མོལ༌ལ༌ ཛད༌ཁན༌བོ༌ བྲིའ༌ ཛད༌ཏེ༌ ཨིན༌ནོག༌,"]], [["\" 'ཡ༌ཧུ༌དཱའེ༌ གྲོང༌ཁྱེར༌ བེད༌ལེ༌ཧེམ༌,"], ["\" ཡ༌ཧུ༌དཱ༌པའེ༌ ཡུལ༌ཇོངས༌སི༌ ནང༌ང༌ ཁྱོ༌ཞའེ༌ གྲོང༌ཁྱེར༌ ཆུ༌ངུན༌བོའང༌,"], ["གྲོང༌ཁྱེར༌ མ༌ ཁག༌ཅན༌ཞིག༌ གྱུར༌ཨིན༌,"], ["ཅིའ༌ཟེར༌ན༌ ཁྱོ༌ཞའེ༌ ཕྲོ༌ནེ༌ ཏེ༌ཟུག༌ ཝང༌སྲུལ༌པ༌ཞིག༌ ཡོང༌ཨིན༌,"], ["ཀ༌བོའེ༌ ཨིས༌ར༌ཨེལ༌པ༌ ངའེ༌ མི༌གུན༌ལ༌ ལུག༌རྫི༌ ཚུལ༌ལ༌ ལྟ༌སྟོག༌ ཅོ༌ཨིན༌།"], ["\""]], [["ཏེ༌ནེ༌ ཧེ༌རོ༌དཱའི༌ ཤར༌ ཆོགས༌སི༌ ཤེས༌རབས༌ཅན༌གུན༌ སུའང༌ གྱུས༌ཆའ༌ མ༌ཅུག༌ག༌ ཅིག༌པོ༌ བོད༌ཏེ༌ སྐར༌མ༌ གོ༌མ༌རང༌ ཐོང༌ཁན༌ནི༌ ཏུས༌པོ༌ གྱུས༌ཅོས༌།"]], [["ཁོའེ༌ ཁོང༌གུན༌ བེད༌ལེ༌ཧེམ༌མ༌ ལམ༌ཅུགས༌ཏེ༌ ཟེརས༌, \"སོང༌, ཞིབ༌སལ༌ ཅོས༌ཏེ༌ ཕྲུ༌གུ༌བོ༌ ཙོལ༌, ཡང༌ ཁོང༌ ཐོབ༌བ༌ཅིག༌ ལོགས༌ཏེ༌ ཡོངས༌ཏེ༌ ངའ༌ ཤོད༌, ཅིའ༌ཟེར༌ན༌ ངའ༌ ཁོང༌ ཇལ༌ལ༌ སོང༌ཏེ༌ ཁོང༌ང༌ ཅོལ༌ཨིན༌།\""]], [["གྱལ༌པོའེ༌ སྤེ༌ར༌ ཟེར༌ཁན༌གུན༌ ཉན༌ཏེ༌ སྟིང༌ནེ༌, ཁོང༌གུན༌ ཤར༌ ཆོགས༌ལ༌ ཐོང༌ཁན༌ནི༌ སྐར༌མའེ༌ གྱབ༌ནེ༌ སོང༌, ཀ༌བོ༌ ཕྲུ༌གུ༌ ཡོད༌སའེ༌ ནས༌སའེ༌ཀ༌ ལེབ༌བ༌ཅིག༌, ནམ༌ཁའེ༌ ནང༌ང༌ གྲུལ༌ མ༌གྲུལ༌ལ༌ དུགས༌།"]], [["སྐར༌མ༌བོ༌ གྲུལ༌ མ༌གྲུལ༌ལ༌ དུགས༌ཏེ༌ ཐོང༌ང༌ཅིག༌, ཁོང༌གུན༌ནི༌ སེམས༌ ཐད༌པོའེ༌ གངས༌།"]], [["ཁང༌པའེ༌ ནང༌ང༌ ཆའ༌ཅིག༌, ཁོང༌གུན༌ནི༌ ཕྲུ༌གུ༌ ཁོང༌རང༌ངི༌ ཨ༌མ༌ མིར༌ཡམ༌ ཉམ༌པོ༌ ཐོང༌, ཡང༌ ཁོང༌གུན༌ནི༌ པིག༌དོང༌ ཙུགས༌ཏེ༌ ཆག༌ཕུལས༌། ཏེ༌ནེ༌ སྟེར༌སྒམ༌གུན༌ ཕེས༌ཏེ༌ སེར༌, ཕརང༌ཀེན༌སེནས༌ དང༌ མའེར༌ ཟེར༌ཁན༌ནི༌ ཏྲི༌ཞིམ༌ཅན༌ནི༌ སྤོས༌ དང༌ མར༌རི༌ སྐྱེས༌གུན༌ ཁོང༌ང༌ ཕུལས༌།"]], [["ཡང༌ ཉི༌ལམ༌མི༌ ནང༌ང༌ དཀོན༌མཆོག༌གི༌ ཁོང༌གུན༌ལ༌ གྱལ༌པོ༌ ཧེ༌རོ༌དཱ༌ ཡོད༌ས༌ ལོགས༌ཏེ༌ མི༌ཆ༌ཅེས༌ལ༌ སྤང༌པུད༌པ༌, ལམ༌ སོ༌སོ༌ཞིག༌ནེ༌ རང༌ཡུལ༌ལ༌ ལོགས༌ཏེ༌ སོང༌།"]], [["2:13 ནེ༌ 18"], ["ཤེས༌རབས༌ཅན༌གུན༌ ལོགས༌ཏེ༌ ཆའ༌ཅིག༌, དཀོན༌མཆོག༌གི༌ ཕོ༌ཉ༌ཞིག༌ ཡོ༌སེབ༌བི༌ ཉི༌ལམ༌མི༌ ནང༌ང༌ མོལ༌ཨིན༌ ཇལ༌, \"ལོངས༌, ཕྲུ༌གུ༌ དང༌ ཁོང༌ངི༌ ཨ༌མའ༌ ཨི༌ཇིབ༌བི༌ ཡུལ༌ཇོངས༌ལ༌ ཁྲིད༌ཏེ༌ ཤོར༌། ཡང༌ ནམ༌ཚོག༌པ༌ ངའེ༌ མི༌ཟེར༌ ཏེ༌ཏེ༌ཚོག༌པ༌ ཏེ༌རུ༌ དུག༌, ཅིའ༌ཟེར༌ན༌ གྱལ༌པོ༌ ཧེ༌རོ༌དཱའི༌ འི༌ ཕྲུ༌གུ༌བོ༌ སད༌ཅེས༌ལ༌ ཙལ༌ཨིན༌།\""]], [["ཡོ༌སེབ༌ ལངས༌ཏེ༌ ཕྲུ༌གུ༌ དང༌ ཕྲུ༌གུའི༌ ཨ༌མ༌ མིར༌ཡམ༌ ཉིས༌ཀོ༌ ཁྲིད༌ཏེ༌ ཏེན༌ན༌ ཚན༌ལ༌ ཨི༌ཇིབ༌བི༌ ཡུལ༌ལ༌ ཤོར༌ཏེ༌ སོང༌,"]], [["ཀ༌རུ༌ ཁོང༌གུན༌ གྱལ༌པོ༌ ཧེ༌རོ༌དཱ༌ ཤི༌ཤི༌ ཚོག༌པ༌ ཞུགས༌། ཀ༌ཟུག༌གི༌ དཀོན༌མཆོག༌གི༌ ལུང༌སྟོན༌པ༌ གྱུད༌ཏེ༌, \"ངའེ༌ ཨི༌ཇིབ༌ ཡུལ༌ནེ༌ ཕི༌ལོག༌ག༌ ང༌རང༌ངི༌ བུ༌ཚ༌ བོད༌པིན༌"], ["\" མོལ༌ཏེ༌ ཡོད༌ཁན༌བོ༌ དྲན༌དྲ༌ གྲུབ༌།"]], [["གྱལ༌པོ༌ ཧེ༌རོ༌དཱའི༌ ཤེས༌རབས༌ཅན༌གུན༌ནི༌ གོབ༌སྐོར༌ ཏང༌ཁན༌བོ༌ ཧ༌གོ༌པ༌ མ༌སྲན༌ཏྲེ༌ སྲོ༌ ཡོངས༌། ཁོའེ༌ བེད༌ལེ༌ཧེམ༌ དང༌ ཏེ༌ ཉེ༌ཁོར༌རི༌ ཡུལ༌ལི༌ ནང༌ང༌ ཡོད༌ཁན༌ནི༌ བུ༌ཚ༌ ལོ༌ ཉིས༌ ཡང༌ ཏེ༌སང༌ ཆུང༌ང༌ ཚང༌མ༌ སོད༌ ཟེར༌ཏེ༌ བཀའ༌ ཏངས༌, ཀ༌བོ༌ ཤེས༌རབས༌ཅན༌གུན༌ནི༌ ཏང༌པོ༌རང༌ སྐར༌མ༌བོ༌ ཐོང༌ ཟེར༌ཁན༌ནི༌ ཏུས༌ ནང༌ཞིན༌ ཨིན༌པིན༌།"]], [["ཏེ༌ནེ༌ ལུང༌སྟོན༌པ༌ ཡེ༌རེམ༌ཡཱ༌ གྱུད༌ཏེ༌ དཀོན༌མཆོག༌གི༌ མོལ༌ཁན༌གུན༌ གྲུབ༌། ཏེ༌བོ༌ ནི༌,"]], [["\"ར༌མའེ༌ ཡུལ༌ནེ༌ སྐད༌ ཚོར༌ཨིན༌,"], ["ངུ༌ཨིན༌ ཡང༌ རྡུག༌པོ༌ ཅོ༌ཨིན༌།"], ["ར༌ཧེལ༌ལི༌ པུར༌གྱུད༌ རང༌ངི༌ ཕྲུ༌གུ༌གུན༌ནི༌ ཕིའ༌ ངུ༌ཨིན༌,"], ["ཨིན༌ནའང༌ སེམས༌སོ༌ མི༌གོས༌,"], ["ཅིའ༌ཟེར༌ན༌ ཕྲུ༌གུ༌གུན༌ ཤི༌ཏེ༌ མེད༌།"]], [["2:19 ནེ༌ 23"], ["གྱལ༌པོ༌ ཧེ༌རོ༌དཱ༌ ཤི༌ཏེ༌ སྟིང༌ནེ༌, ཡོ༌སེབ༌ ཨི༌ཇིབ༌བི༌ ཡུལ༌ལ༌ ཡོད༌དི༌ ཏུས༌ལ༌ ཁོའ༌ ཉི༌ལམ༌མི༌ ནང༌ང༌ དཀོན༌མཆོག༌གི༌ ཕོ༌ཉ༌ཞིག༌གི༌ མོལས༌,"]], [["\"ལོངས༌, ཕྲུ༌གུ༌ དང༌ ཁོང༌ངི༌ ཨ༌མ༌ ཁྲིད༌ཏེ༌ ཨིས༌ར༌ཨེལ༌ལི༌ ཡུལ༌ལ༌ སོང༌ ཅིའ༌ཟེར༌ན༌ ཕྲུ༌གུ༌ སད༌ད༌ལ༌ ཙལ༌ཁན༌གུན༌ ཤི༌ཏེ༌ མེད༌།\""]], [["ཏེ༌བོའེ༌ཕིའ༌ ཡོ༌སེབ༌ ལངས༌ཏེ༌ ཕྲུ༌གུ༌ དང༌ ཨ༌མ༌ ཁྲིད༌ཏེ༌ ཨིས༌ར༌ཨེལ༌ལི༌ ཡུལ༌ལ༌ ལོགས༌ཏེ༌ སོང༌།"]], [["ཨིན༌ནའང༌ ཡོ༌སེབ༌བ༌ ཧེ༌རོ༌དཱའི༌ ཚབས༌ལ༌ ཁོའེ༌ བུ༌ཚ༌ ཨར༌ཁེ༌ལཱིས༌ ཡ༌ཧུ༌དཱའེ༌ གྱལ༌པོ༌ ཅོ༌ཁན༌བོ༌ ཚོར༌ར༌ཅིག༌, ཁོ༌ ཡ༌ཧུ༌དཱའེ༌ ཡུལ༌ཇོངས༌ལ༌ ལོགས༌ཏེ༌ ཆ༌ཅེས༌ལ༌ ཇིགས༌། ཁོའ༌ ཉི༌ལམ༌མི༌ ནང༌ང༌ སྤང༌པུད༌ད༌ ཛད༌ པ༌སང༌ གཱ༌ལིལ༌ལིའི༌ ཡུལ༌ཇོངས༌ལ༌ སོང༌།"]], [["ཁོང༌གུན༌ སོང༌ཏེ༌ ན༌ཙ༌རེད༌ ཟེར༌ཁན༌ནི༌ གྲོང༌ཁྱེར༌རི༌ ནང༌ང༌ དུགས༌། ཏེན༌ན༌བོའེ༌ཕིའ༌ སྔུན༌མའེ༌ ལུང༌སྟོན༌པ༌གུན༌ནི༌ ཁོང༌ངི༌ སྐོར༌ལ༌ \"ཁོང༌ང༌ ན༌ཙ༌རེད༌པ༌ ཞུའ༌ཨིན༌\" མོལ༌ཁན༌བོ༌ དྲན༌དྲ༌ གྲུབ༌།"]]], [[["3:1 ནེ༌ 12"], ["ལོ༌ མང༌པོའེ༌ སྟིང༌ནེ༌ ཁྲུས༌སལ༌ཁན༌ ཡོ༌ཧཱ༌ནན༌ནི༌ ཆོས༌ཤད༌ཅེས༌ གོ༌ཟུགས༌, ཁོང༌ངི༌ ཡ༌ཧུ༌དཱའེ༌ རི༌སྟོང༌ངི༌ ནང༌ང༌ མི༌གུན༌ལ༌ ཆོས༌ཤད༌ཨིན༌"]], [["མོལས༌, \"ནམ༌ཁའེ༌ གྱལ༌སྲིད༌ ཉེ༌མོའ༌ ལེབས༌ཏེ༌ ཨིན༌ནོག༌, གྱོད༌པ༌ ཅོས༌ཏེ༌ དཀོན༌མཆོག༌ ཆོགས༌ལ༌ སེམས༌ གྱུར༌ཤིག༌།\""]], [["ལུང༌སྟོན༌པ༌ ཡེ༌ཤ༌ཡཱའེ༌ ཁྲུས༌སལ༌ཁན༌ ཡོ༌ཧཱ༌ནན༌ནི༌ སྐོར༌ལ༌ མོལ༌དུག༌,"], ["\"རི༌སྟོང༌ངི༌ ནང༌ང༌ སྐད༌ ཆེན༌མོ༌ཞིག༌གི༌ མོལ༌ཨིན༌,"], ["'གཙོ༌བོ༌ ཕེབ༌ཤེས༌ལ༌ གྲལ༌གྲིག༌ ཅོས༌,"], ["ཡང༌ ཁོང༌ངི༌ ཕེབས༌ལམ༌བོ༌ དྲང༌པོ༌ ཅོས༌།"], ["\""]], [["ཡོ༌ཧཱ༌ནན༌ནི༌ རྔ༌བོང༌ངི༌ བལ༌ལ༌ ཐགས༌ཁན༌ནི༌ ཀོས༌ དང༌ སྐེད༌པ༌ ཀོའེ༌ སྐྱེ༌རགས༌ ཅིང༌ངད༌པིན༌། ཁོང༌ངི༌ ཁར༌ཇི༌ ནི༌ པར༌པར༌ཙེ༌ དང༌ རི༌སྟོང༌ངི༌ རང༌རྩི༌ ཨིན༌པིན༌།"]], [["ཏེ༌ཏུས༌ ཡེ༌རུ༌ཤ༌ལེམ༌, ཡ༌ཧུ༌དཱ༌ གང༌པོ༌ དང༌ ཡོར༌དཱན༌ ལུང༌པ༌ གང༌པོའེ༌ མི༌གུན༌ ཁོང༌ང༌ ལྟ༌ཅེས༌ དང༌ ཉན༌ན༌ལ༌ སོང༌།"]], [["ཁོང༌གུན༌ནི༌ རང༌རང༌ངི༌ སྡིག༌པའེ༌ ལས༌གུན༌ མི༌གུན༌ནི༌ དུན༌ལ༌ ཤདས༌ པ༌སང༌ ཡོ༌ཧཱ༌ནན༌ནི༌ ཁོང༌གུན༌ལ༌ ཡོར༌དཱན༌ ལྩངས༌པོའེ༌ ནང༌ང༌ ཁྲུས༌སལ༌ལ༌ ཛདས༌།"]], [["ཨིན༌ནའང༌ ཕ༌རུ༌ཤི༌པ༌ དང༌ སད༌དུ༌ཀི༌པ༌ མང༌པོ༌ཞིག༌ ཁྲུས༌ལེན༌ན༌ ཡོང༌ཨིན༌ ཟིགས༌ཏེ༌ ཡོ༌ཧཱ༌ནན༌ནི༌ མོལས༌, \"ཁྱོ༌ཞའ༌ ཏུག༌རུལ༌ལི༌ པུར༌གྱུད༌གུན༌, ཡོང༌ཅེས༌ཅན༌ནི༌ དཀོན༌མཆོག༌གི༌ ཆད༌པ༌ནེ༌ ཤོར༌ ཟེར༌ཏེ༌ ཁྱོ༌ཞའ༌ སྤང༌ སུའི༌ ཕུདས༌།"]], [["སྡིག༌པ༌ ཅོ༌ཅེས༌ སྤངས༌ཏེ༌ དཀོན༌མཆོག༌གི༌ ལམ༌མི༌ཀ༌ གྲུལ༌ཁན༌ནི༌ བྲས༌བུ༌ སྨིན༌ཅུག༌།"]], [["ཡང༌ ཁྱོ༌ཞའེ༌ མ༌སམ༌ཤིག༌ 'ང༌ཞའ༌ ཨབ༌ར༌ཧམ༌མི༌ པུར༌གྱུད༌ ཨིན༌ པ༌སང༌ ཐར༌ཨིན༌'། ངའེ༌ ཁྱོ༌ཞ༌གུན༌ལ༌ ཟེར༌རད༌, དཀོན༌མཆོག༌གི༌ འི༌ རྡོའ༌གུན༌ནི༌ ནང༌ནེ༌ ཨབ༌ར༌ཧམ༌མི༌ ཕིའ༌ པུར༌གྱུད༌ ཛད༌ཉན༌ཨིན༌།"]], [["ཤང༌ ཅོ༌ཤིག༌། སྟ༌རི༌ ནི༌ ལྕང༌མ༌གུན༌ནི༌ རྩའི༌ཀ༌ གྱབ༌ཆོག༌ཆོག༌ དུག༌, བྲས༌བུ༌ ཟང༌པོ༌ མ༌སྨིན༌ཁན༌ནི༌ ལྕང༌མ༌ ཚང༌མ༌ ཅད༌ཏེ༌ མེའེ༌ ནང༌ང༌ ཕང༌ཨིན༌།\""]], [["\"ངའེ༌ ཁྱོ༌ཞའ༌ གྱོད༌པ༌ ཅོས༌ཏེ༌ དཀོན༌མཆོག༌གི༌ ཆོགས༌ལ༌ སེམས༌ གྱུར༌ཅེས༌ལ༌ ཆུའི༌ཁྲུས༌ ཏང༌ངད༌། ཨིན༌ནའང༌ ངའེ༌ སྟིང༌ནེ༌ སྐྱོད༌ཅེས༌ཅན༌, ཁོང༌ ངའེ༌ སང༌ མང༌ང༌ ཝང༌ཅན༌, ཡང༌ ང༌ ནི༌ ཞབ༌ཤི༌ ཙོགས༌ལ༌ ཁོང༌ངི༌ ཞབ༌པུལ༌ ཁུར༌ཅེས༌སི༌ འོས༌པ༌ མེད༌། ཁོང༌ངི༌ དམ༌པའེ༌ ཐུག༌ཉིད༌ དང༌ མེའེ༌ ཁྲུས༌སལ༌ཨིན༌།"]], [["ཞིང༌བད༌པའེ༌ ཡུལ༌ཐག༌ག༌ ཟར༌ ཉམ༌པོ༌, ཀྲོ༌ དང༌ ཕུག༌མ༌ ཕེས༌ཏེ༌ ཀྲོ༌ ཁོ༌རང༌ངི༌ བང༌ངེ༌ ནང༌ང༌ ཡང༌ ཕུག༌མ༌ མེའེ༌ ནང༌ང༌ སྲག༌ག༌ ཙོགས༌ལ༌ ཁོང༌ངིའང༌ ཁོང༌རང༌ངི༌ མི༌གུན༌ དང༌ མི༌ ངན༌པ༌གུན༌ སོ༌སོའ༌ ཕེའ༌ ཛད༌ཨིན༌།"]], [["3:13 ནེ༌ 17"], ["ཏེ༌ནེ༌ གཙོ༌བོ༌ ཡེ༌ཤུ༌ གཱ༌ལིལ༌ལི༌ ཡུལ༌ཇོངས༌ནེ༌ ཡོར༌དཱན༌ ལྩངས༌པོའ༌ ཡོ༌ཧཱ༌ནན༌ནེ༌ ཁྲུས༌ ལེན༌ན༌ལ༌ སྐྱོདས༌།"]], [["ཨིན༌ནའང༌ ཡོ༌ཧཱ༌ནན༌ནི༌ ཡེ༌ཤུའ༌ ཁྲུས༌ ལེན༌ཅེས༌ནེ༌ སྒག༌ཅེས༌སི༌ རྩོན༌གྲུས༌ ཅོ༌ཨིན༌ མོལས༌, \"ངའ༌ ཉེ༌རང༌ངི༌ ཁྲུས༌སལ༌ གོ༌ཤེས༌ ཨིན༌ནོག༌། ཏེ༌ནེ༌ ཉེ༌རང༌ ངའེ༌ཀ༌ ཁྲུས༌ ལེན༌ན༌ ཅིའ༌ སྐྱོད༌ཏེ༌ ཨིན༌?\""]], [["ཡེ༌ཤུའི༌ ཡོ༌ཧཱ༌ནན༌ལ༌ མོལས༌, \"དག༌ས༌ ང༌ ཁྲུས༌ལེན༌ཅུག༌ ཅིའ༌ཟེར༌ན༌ འི༌ཟུག༌ ཅོ༌ཅེས༌པོའེ༌ ང༌དང༌ངི༌ དཀོན༌མཆོག༌གི༌ ཐུག༌གོངས༌ གྲུབ༌ ཅུག༌ག༌ནོག༌།\" ཏེ༌ནེ༌ ཡོ༌ཧཱ༌ནན༌ ཁོང༌ང༌ ཁྲུས༌སལ༌ཅེས༌ལ༌ ཐད༌།"]], [["ཁྲུས༌ ནམས༌ཏེ༌ ཡེ༌ཤུ༌ ཆུའི༌ ནང༌ནེ༌ བིང༌ང༌ཅིག༌, ནམ༌ཁའ༌ བེ༌ཏེ༌, ཕུར༌གོན༌ཞིག༌གི༌ ཚུལ༌ལ༌ དཀོན༌མཆོག༌གི༌ ཐུག༌ཉིད༌ བབས༌ཏེ༌ ཁོང༌ངི༌ཀ༌ ཞུགས༌ས༌ ཛདས༌།"]], [["ཡང༌ ནམ༌ཁའ༌ནེ༌ སུང༌སྐད༌ཤིག༌གི༌ མོལས༌, \"འི༌བོ༌ ནི༌ ངའེ༌ ཅེས༌པའེ༌ བུ༌ཚ༌ ཨིན༌, ཁྱོ༌རང༌ ཉམ༌པོ༌ ངའ༌ མ༌སྲན༌ཏྲེ༌ ཐད༌པོ༌ ཨིན༌།\""]]], [[["4:1 ནེ༌ 11"], ["ཏེ༌ནེ༌ རྡུད༌གུན༌ནི༌ གོ༌བའ༌ ཚོད༌ལྟ༌ ཅུག༌ཅེས༌ལ༌ དཀོན༌མཆོག༌གི༌ ཐུག༌ཉིད༌དི༌ ཡེ༌ཤུ༌ རི༌སྟོང༌ངི༌ ནང༌ང༌ ཁྱེར༌ར༌ ཛདས༌།"]], [["ཚན༌ཉིན༌ ཞིབ༌ཅུ༌ དོན༌ཏང༌ མ༌དོན༌ན༌ རོ༌ཟཱ༌ ཞུགས༌པ༌ ཡེ༌ཤུ༌ རིམས༌ཏེ༌ ཡོད༌པིན༌།"]], [["ཚོད༌ལྡ༌ཁན༌ནི༌ ཤེ༌ཏན༌ ཁོང༌ངི༌ དུན༌ལ༌ ཡོངས༌ཏེ༌ ཟེརས༌, \"གལ༌ཏེས༌ ཉེ༌རང༌ དཀོན༌མཆོག༌གི༌ སྲས༌ ཨིན༌ན༌ འི༌ རྡོའ༌གུན༌ ཏ༌གི༌ གྱུར༌ཅེས༌ལ༌ བཀའ༌ སལ༌?\""]], [["གཙོ༌བོ༌ ཡེ༌ཤུའི༌ ལན༌སལས༌, \"དམ༌པའེ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ དུག༌,"], ["'མི༌ ཏ༌གི༌ ཅིག༌པོའེ༌ སོན༌ཏེའ༌ མི༌ལུས༌"], ["ཨིན༌ནའང༌ དཀོན༌མཆོག༌གི༌ ཞལ༌ནེ༌ བིང༌ང༌ ཛད༌ཁན༌ནི༌"], ["ཞལ༌ཏ༌ རེ༌རེའེ༌ ཁའ༌ ཉན༌ཅེས༌ནེ༌ སོན༌ཏེའ༌ ལུས༌ཨིན༌'།"], ["\""]], [["ཏེ༌ནེ༌ ཁོའེ༌ ཡེ༌ཤུ༌ དམ༌པའེ༌ གྱལ༌ས༌ ཡེ༌རུ༌ཤ༌ལེམ༌མ༌ ཁྲིད༌ཏེ༌ ཁྱེརས༌ ཡང༌ ཆོད༌ཁང༌ངི༌ གོ༌ལིང༌ང༌ ཁྱེར༌ཏེ༌"]], [["ཁོང༌ང༌ ཟེརས༌, \"གལ༌ཏེས༌ ཉེ༌རང༌ དཀོན༌མཆོག༌གི༌ སྲས༌ ཨིན༌ན༌ འི༌ཀ༌ནེ༌ ཐུར༌ལ༌ ལྕེབ༌བའང༌ ཅིའ༌ཟེར༌ན༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ དུག༌"], ["'ཁྱོ༌རང༌ སྐྱོབ༌ཅེས༌ལ༌ དཀོན༌མཆོག༌གི༌ ཕོ༌ཉ༌གུན༌ལ༌ བཀའ༌ སལ༌ཨིན༌།"], ["ཁྱོ༌རང༌ངི༌ རྐང༌པའང༌ རྡོའེ༌ཀ༌ ཕོག༌ མི༌ཅུག༌ཅེས༌སི༌ ཕིའ༌,"], ["ཕོ༌ཉ༌གུན༌ནི༌ ལག༌པ༌ རྐྱངས༌ཏེ༌ ཁྱོ༌རང༌ ཟུམ༌མ༌ ཛད༌ཨིན༌'།"]], [["ཡེ༌ཤུའི༌ ཁོའ༌ ལན༌སལས༌, \"དམ༌པའེ༌ སུང༌རབས༌སི༌ ནང༌ང༌ འི༌བོའང༌ མོལ༌དུག༌།"], ["'གཙོ༌བོ༌ ཁྱོ༌ཞ༌རང༌ངི༌ དཀོན༌མཆོག༌ག༌ ཚོད༌ མ༌ལྟའ༌'།"], ["\""]], [["ཡང༌སྐྱར༌ རྡུད༌དི༌ གོ༌བའེ༌ ཁོང༌ རི༌ ཐོན༌པོ༌ཞིག༌གི༌ཀ༌ ཁྱེར༌ཏེ༌ ཇིག༌རྟེན༌ནི༌ གྱལ༌སྲིད༌ ཚང༌མ༌ དང༌ ཏེ༌གུན༌ནི༌ སྤལ༌ ལྟན༌ཏེ༌,"]], [["ཟེརས༌, \"གལ༌ཏེས༌ ཁྱོ༌རང༌ངི༌ ང༌ ཆག༌ཕུལ༌ཏེ༌ ཅོལ༌ན༌, ངའེ༌ ཁྱོ༌རང༌ང༌ འི༌ ཚང༌མ༌ ཏང༌ཨིན༌།\""]], [["ཡེ༌ཤུའི༌ ཁོའ༌ མོལས༌, \"ཤེ༌ཏན༌ ཁྱོ༌རང༌ འི༌ཀ༌ནེ༌ སོང༌, ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ དུག༌,"], ["'ཁྱོ༌ཞའེ༌, ཁྱོ༌ཞ༌རང༌ངི༌ གཙོ༌བོ༌ དཀོན༌མཆོག༌ག༌ ཅོལ༌གོས༌།"], ["ཡང༌ ཁོང༌ ཅིག༌པོའ༌ ཞབ༌སྟོག༌ ཞུ༌གོས༌'།"]], [["ཏེ༌ནེ༌ རྡུད༌གུན༌ནི༌ གོ༌བ༌ ཁོང༌ནེ༌ བེ༌ཏེ༌ སོང༌ ཡང༌ དཀོན༌མཆོག༌གི༌ ཕོ༌ཉ༌གུན༌ སྐྱོད༌ཏེ༌ ཁོང༌ང༌ ཞབ༌སྟོག༌ ཞུས༌།"]], [["4:12 ནེ༌ 17"], ["ཡོ༌ཧཱ༌ནན༌ ཟུམས༌ཏེ༌ ཙོན༌ཁང༌ང༌ ཀགས༌ཁན༌བོ༌ གཙོ༌བོ༌ ཡེ༌ཤུའི༌ སན༌ན༌ཅིག༌, ཁོང༌ གཱ༌ལིལ༌ལིའི༌ ཡུལ༌ཇོངས༌ལ༌ ལོགས༌ཏེ༌ སྐྱོད༌ད༌ ཛདས༌།"]], [["ན༌ཙ༌རེད༌དི༌ གྲོང༌ཁྱེར༌ལ༌ མ༌ཞུགས༌ས༌, ཚོའེ༌ དུན༌ལ༌ ཡོད༌ཁན༌ ཟེ༌བུ༌ལོན༌ དང༌ ནབ༌ཐལ༌ལིའི༌ ཡུལ༌ཇོངས༌སི༌ ཀ༌ཕར༌ན༌ཧུམ༌ གྲོང༌ཁྱེར༌ལ༌ སྐྱོད༌ཏེ༌ ཞུགས༌ས༌ ཛདས༌།"]], [["སྔུན༌མའེ༌ ལུང༌སྟོན༌པ༌ ཡེ༌ཤ༌ཡཱ༌ གྱུད༌ཏེ༌ དཀོན༌མཆོག༌གི༌ མོལ༌ཁན༌བོ༌ དྲན༌དྲ༌ གྲུབ༌ཐུབ༌ཅེས༌སི༌ ཕིའ༌ ཡེ༌ཤུའི༌ ཏེ༌ ཚང༌མ༌ ཅོའ༌ ཛདས༌། ཡེ༌ཤ༌ཡཱའེ༌ བྲིའ༌ ཛད༌ཏེ༌ དུག༌,"]], [["\"ཟེ༌བུ༌ལོན༌ དང༌ ནཕ༌ཐལ༌ལི༌ ཡུལ༌གུན༌,"], ["ཚོའེ༌ ལམ༌མི༌ཀ༌ ཡོར༌དཱན༌ ལྩངས༌པོའེ༌ ཕར༌ཀ༌,"], ["གཱ༌ལིལ༌ལིའི༌ ཡུལ༌ཇོངས༌སི༌ ནང༌ང༌ དུག༌ཁན༌ ཡ༌ཧུ༌དཱ༌པ༌ མན༌ཁན༌,"]], [["མུན༌པའེ༌ ནང༌ང༌ དུག༌ཁན༌གུན༌ལ༌"], ["འོད༌ ལྡང༌ཤན༌ཞིག༌ ཐོང༌ཨིན༌།"], ["ཤིན༌ ཡུལ༌ མུན༌པའེ༌ ནང༌ང༌ དུག༌ཁན༌གུན༌ལ༌"], ["ཉི༌མ༌ ཤར༌ཏེ༌ འོད༌ ཕོག༌ཨིན༌།"], ["'"]], [["ཏེན༌ན༌ ཏུས༌ནེ༌ ཕར༌ལ༌ ཡེ༌ཤུའི༌ ཆོས༌ཤད༌ཅེས༌ གོ༌ཟུག༌ ཛདས༌, \"ནམ༌ཁའེ༌ གྱལ༌སྲིད༌ ཉེ༌མོ༌ ཨིན༌ནོག༌, གྱོད༌པ༌ ཅོས༌ཏེ༌ དཀོན༌མཆོག༌ ཆོགས༌ལ༌ སེམས༌ གྱུར༌ཤིག༌།\""]], [["4:18 ནེ༌ 22"], ["གཙོ༌བོ༌ ཡེ༌ཤུ༌ གཱ༌ལིལ༌ལིའི༌ ཚོའེ༌ ཐའ༌མ༌ནེ༌ ཞབ༌གྲུལ༌ ཛད༌ཨིན༌ ཡོད༌ཏུས༌, ཁོང༌ངི༌ ཨ༌ཅོ༌ནོ༌ ཉིས༌, ཤི༌མོན༌ ཀ༌བོའ༌ པི༌ཏྲར༌རའང༌ ཟེར༌རད༌ ཡང༌ ཁོའེ༌ ནོ༌ ཨེན༌གྲིརུ༌ ཟིགས༌། ཁོང༌གུན༌ནི༌ ཚོའེ༌ ནང༌ང༌ ཉ༌དོལ༌ ཕང༌ངད༌པིན༌ ཅིའ༌ཟེར༌ན༌ ཁོང༌གུན༌ ཉ༌ ཟུམ༌ཁན༌ ཨིན༌པིན༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ གྱབ༌ནེ༌ ཡོངས༌ཏེ༌ ངའེ༌ ལོབ༌ཕྲུགས༌ གྱུར༌, ཏ༌ནེ༌ཕར༌ལ༌ ངའེ༌ ཁྱོ༌ཞ༌གུན༌ལ༌ ཉའེ༌ ཚབས༌ལ༌ མི༌གུན༌ ཟུམ༌ཅེས༌ ལབ༌ཨིན༌།\""]], [["ཏེན༌ན༌མལ༌ལ༌ ཉ༌དོལ༌ སྤངས༌ཏེ༌ ཁོང༌གུན༌ ཡེ༌ཤུའི༌ གྱབ༌ནེ༌ བྲངས༌།"]], [["ཡེ༌ཤུ༌ ཏེ༌ཀ༌ནེ༌ སྐྱོད༌ ཟ༌ནེ༌ ཨ༌ཅོ༌ནོ༌ ཉིས༌, ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཡོ༌ཧཱ༌ནན༌ ཟིགས༌, ཁོང༌གུན༌ནི༌ ཨ༌བ༌ ཉམ༌པོ༌, གྲུ༌ཟིང༌ངི༌ ནང༌ང༌ ཁོ༌རང༌གུན༌ནི༌ ཉ༌དོལ༌ གྲལ༌གྲིག༌ ཅོའད༌པིན༌, ཡེ༌ཤུའི༌ ཁོང༌གུན༌ལ༌ བོད༌ད༌ ཛདས༌།"]], [["ཏེན༌ན༌མལ༌ལ༌ ཡ༌ཀོབ༌ དང༌ ཡོ༌ཧཱ༌ནན༌ནི༌ གྲུ༌ཟིང༌ དང༌ ཨ༌བ༌ བོར༌ཏེ༌ གཙོ༌བོ༌ ཡེ༌ཤུའི༌ གྱབ༌ནེ༌ བྲངས༌།"]], [["4:23 ནེ༌ 25"], ["གཙོ༌བོ༌ ཡེ༌ཤུ༌ གཱ༌ལིལ༌ལིའི༌ ཡུལ༌ཇོངས༌ གང༌པོའེ༌ ནང༌ང༌ སྐྱོདས༌, ཁོང༌ངི༌ དུ༌ཁང༌གུན༌ནི༌ ནང༌ང༌ ལབ༌ཞ༌ སལ༌ཨིན༌, ནམ༌ཁའེ༌ གྱལ༌སྲིད༌དི༌ གའ༌མོའེ༌ ནས༌ཚུལ༌བོ༌ ཤད༌ད༌ ཛདས༌, ཡང༌ ཟུ༌མོ༌ དང༌ ནད༌ ཚང༌མ༌ནེ༌ མི༌གུན༌ ཕན༌ཅུག༌ག༌ ཛདས༌།"]], [["ཁོང༌ མིང༌ཅན༌ནི༌ ནས༌ཚུལ༌བོ༌ ཐག༌རིང༌ སི༌རི༌ཡཱ༌ ཡུལ༌ཇོངས༌ ཚོག༌པ༌ ཁྱེབས༌ པ༌སང༌ མི༌གུན༌ནི༌ ཟུ༌མོ༌ མིན༌དྲ༌ མིན༌དྲ༌ ཡོངས༌ཁན༌ནི༌ ནད༌པ༌གུན༌ ཁྱོངས༌: སྤེར༌ན༌ ན༌ཚ༌ མ༌སྲན༌ཏྲེ༌, རྡུད༌ ཞུགས༌ཁན༌, མིར༌གི༌ ཡོང༌ཁན༌ དང༌, ཟའ༌ཕོག༌ཁན༌ གུན༌, ཏེ༌ ནད༌པ༌ ཚང༌མ༌ གཙོ༌བོ༌ ཡེ༌ཤུའི༌ གྱལ༌ཅུག༌ག༌ ཛདས༌།"]], [["གཱ༌ལིལ༌ལི༌, གྱལ༌ས༌ རྕུ༌ ཟེར༌ས༌, ཡེ༌རུ༌ཤ༌ལེམ༌, ཡ༌ཧུ༌དཱ༌ དང༌ ཡོར༌དཱན༌ ལྩངས༌པོའེ༌ ཉེ༌ཁོར༌ནེ༌ མི༌ མང༌པོ༌ གཙོ༌བོ༌ ཡེ༌ཤུའི༌ སྟིང༌རང༌ནེ༌ ཡོངས༌།"]]], [[["5:1 ནེ༌ 12"], ["མི༌ཚོགས༌ ཆེན༌མོ༌ ཛོམ༌ཨིན༌ ཟིགས༌ས༌ཅིག༌, གཙོ༌བོ༌ ཡེ༌ཤུ༌ རི༌ཀ༌ ཀེན༌ལ༌ སྐྱོད༌ཏེ༌ ཞུགས༌ས༌ ཛདས༌། ཏེ༌ནེ༌ ཁོང༌ངི༌ ལོབ༌ཕྲུགས༌གུན༌ ཁོང༌ ཡོད༌ས༌ ཡོངས༌།"]], [["ཡེ༌ཤུའི༌ ཁོང༌གུན༌ལ༌ ལབ༌ཞ༌ སལ༌ཅེས༌ གོ༌ཟུག༌ ཛད༌ཏེ༌ མོལས༌,"]], [["དཀོན༌མཆོག༌ནེ༌ རོགས༌ ཙལ༌ཁན༌གུན༌ ཅིན༌ལབས༌ཅན༌ ཨིན༌,"], ["ཅིའ༌ཟེར༌ན༌ ཁོང༌གུན༌ལ༌ ནམ༌ཁའེ༌ གྱལ༌སྲིད༌ ནོར༌སྐལ༌ལ༌ ཐོབ༌ཨིན༌།"]], [["སེམས༌སི༌ ནང༌ང༌ རྡུག༌པོ༌ ཡོད༌ཁན༌གུན༌ ཅིན༌ལབས༌ཅན༌ ཨིན༌"], ["ཅིའ༌ཟེར༌ན༌ དཀོན༌མཆོག༌གི༌ ཁོང༌གུན༌ལ༌ སེམས༌སོ༌ སལ༌ལ༌ ཛད༌ཨིན༌།"]], [["པས༌མོ༌ ཡོད༌ཁན༌གུན༌ ཅིན༌ལབས༌ཅན༌ ཨིན༌"], ["ཅིའ༌ཟེར༌ན༌ ཁོང༌གུན༌ལ༌ ཇིག༌རྟེན༌ གང༌པོ༌ ནོར༌སྐལ༌ལ༌ ཐོབ༌ཨིན༌།"]], [["དྲང༌པོ༌ ཐེའ༌ ཛད༌ཅེས༌ལ༌ སྟོགས༌ཨིན༌ སྐོམས༌ཨིན༌ ཡོད༌ཁན༌གུན༌ ཅིན༌ལབས༌ཅན༌ ཨིན༌"], ["ཅིའ༌ཟེར༌ན༌ ཁོང༌གུན༌ ཚིམ༌ཤུག༌ག༌ ཛད༌ཨིན༌།"]], [["ཞན༌མའ༌ སྙིང༌རྗེ༌ ལྟན༌ཁན༌གུན༌ ཅིན༌ལབས༌ཅན༌ ཨིན༌"], ["ཅིའ༌ཟེར༌ན༌ ཁོང༌གུན༌ལ༌ སྙིང༌རྗེ༌ ལྟན༌ན༌ ཛད༌ཨིན༌།"]], [["སེམས༌ ལག༌མོ༌ ཡོད༌ཁན༌གུན༌ ཅིན༌ལབས༌ཅན༌ ཨིན༌"], ["ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌ ཇལ༌ཨིན༌།"]], [["ཐུན༌བྲེལ༌ ཁྱོང༌ཁན༌གུན༌ ཅིན༌ལབས༌ཅན༌ ཨིན༌"], ["ཅིའ༌ཟེར༌ན༌ ཁོང༌གུན༌ལ༌ དཀོན༌མཆོག༌གི༌ ཕྲུ༌གུ༌ མོལ༌ཨིན༌།"]], [["ལམ༌ དྲང༌པོའེ༌ཀ༌ གྲུལ༌ཅེས༌པོའེ༌ རྡུག༌ངལ༌ ཐོང༌ཁན༌གུན༌ ཅིན༌ལབས༌ཅན༌ ཨིན༌"], ["ཅིའ༌ཟེར༌ན༌ ཁོང༌གུན༌ལ༌ ནམ༌ཁའེ༌ གྱལ༌སྲིད༌ ནོར༌སྐལ༌ལ༌ ཐོབ༌ཨིན༌།"]], [["ངའ༌ ཏད༌པ༌ ཅོ༌ཅེས༌པོའེ༌, ཞན༌མ༌གུན༌ནི༌ ཁྲེལ༌ ཅུགས༌ཏེ༌ ནགས༌བར༌དོ༌ ཡང༌ ཟུན༌ནི༌ ཏམ༌ངན༌ སྣ༌ཙོགས༌ ཕོག༌ཁན༌གུན༌ ཅིན༌ལབས༌ཅན༌ ཨིན༌།"]], [["གའ༌མོ༌ དང༌ ཐད༌པོ༌ ཅོ༌ཤིག༌, ཅིའ༌ཟེར༌ན༌ ནམ༌ཁའེ༌ ནང༌ང༌ ཁྱོ༌ཞའ༌ སོལ༌རས༌ ཀྲག༌པོ༌ ཡོད༌, ཁོང༌གུན༌ནི༌ ཁྱོ༌ཞའེ༌ སང༌ སྔུན༌ལ༌ ཡོངས༌ཁན༌ དཀོན༌མཆོག༌གི༌ ལུང༌སྟོན༌པ༌གུན༌ལའང༌ ཏེན༌ན༌ ཙོགས༌ ནགས༌བར༌དོ༌ ལྟན༌ཏེ༌ ཨིན༌པིན༌།"]], [["5:13 ནེ༌ 16"], ["གཙོ༌བོ༌ ཡེ༌ཤུའི༌ མོལས༌, \"ཇིག༌རྟེན༌པ༌གུན༌ནི༌ ཕིའ༌ ཁྱོ༌ཞ༌གུན༌ ཚཱ༌ ཨིན༌། ཨིན༌ནའང༌ གལ༌ཏེས༌ ཚཱའེ༌ བྲོད༌པོ༌ ཡོལ༌ན༌ ཏེ༌བོ༌ ཀ༌ཟུག༌གི༌ ལོགས༌ཏེ༌ ཁྱོང༌ཨིན༌? ཏེ༌བོ༌ ཕི༌ལོག༌ག༌ ཕངས༌ཏེ༌ མི༌གུན༌ནི༌ རྐང༌པའེ༌ ཡོག༌ག༌ ནན༌ཅེས༌ མ༌ནེ༌ ཡང༌ ཅའང༌ ཕན༌ཐོགས༌ མེད༌ཀྱག༌།\""]], [["\"ཇིག༌རྟེན༌པ༌གུན༌ནི༌ ཕིའ༌ ཁྱོ༌ཞའ༌ འོད༌ ཨིན༌ནོག༌, རི༌ཀ༌ ཡོད༌ཁན༌ནི༌ གྱལ༌ས༌ ཀབ༌ མི༌ཉན༌ཅེས༌ ཙོགས༌།"]], [["མི༌གུན༌ནི༌ འོད༌ ཏུགས༌ཏེ༌ གོར༌མོའེ༌ ཡོག༌ག༌ མ༌བོར༌ར༌ ནང༌ང༌ ཡོད༌ཁན༌ ཚང༌མའ༌ ཐོང༌ཅེས༌ལ༌ འོད༌སྟགས༌སི༌ཀ༌ བོར༌ཨིན༌།"]], [["ཏེན༌ན༌ ཙོགས༌ལ༌ ཁྱོ༌ཞའེ༌ ལས༌ ཟང༌པོ༌གུན༌ ཐོང༌ཏེ༌ མི༌གུན༌ནི༌ ཁྱོ༌ཞའེ༌ ནམ༌ཁའ༌ ཞུགས༌ཁན༌ནི༌ ཡབ༌ དཀོན༌མཆོག༌ག༌ སྟོད༌པ༌ ཕུལ༌ཅེས༌སི༌ ཕིའ༌ ཁྱོ༌ཞའེ༌ འོད༌དི༌ ལྡངས༌པོ༌ ཁོང༌གུན༌ནི༌ཀ༌ ཕོག༌ཅུག༌ཤིག༌།\""]], [["5:17 ནེ༌ 20"], ["གཙོ༌བོ༌ ཡེ༌ཤུའི༌ མོལས༌, \"ང༌ མོ༌ཟེས༌སི༌ བཀའ༌ཁྲིམས༌ ཡ༌ ལུང༌སྟོན༌པ༌གུན༌ནི༌ ལབ༌ཞ༌གུན༌ མེད༌ཁན༌ ཅོའ༌ ཡོང༌ཏེ༌ ཨིན༌ནོག༌ མ༌སམ༌། ཏེ༌གུན༌ མེད༌ཁན༌ མ༌ཅོའ༌ གྲུབ༌ ཅུག༌ག༌ལ༌ ཡོངས༌པིན༌།"]], [["ངའེ༌ དེན༌བ༌ ཟེར༌རད༌ ནམ༌ཁའ༌ དང༌ ས༌ ཉིས༌ཀོ༌ སྟོར༌རི༌ སང༌ སྔུན༌ལ༌ དཀོན༌མཆོག༌གི༌ བཀའ༌ཁྲིམས༌སི༌ ཨི༌གེ༌ ཡ༌ ཚིག༌ཅིག༌གའང མ༌སྟོར༌ར༌ ཏེ༌ ཚང༌མ༌ དྲན༌དྲ༌ གྲུབ༌ཨིན༌།"]], [["གལ༌ཏེས༌ སུ༌ཞིག༌གི༌ དཀོན༌མཆོག༌གི༌ བཀའ༌རྒྱ༌ ཚང༌མའེ༌སང༌ ཆུ༌ངུན༌ཞིག༌གའང༌ ཅག༌ན༌ ཡང༌ ཏེན༌ན༌ ཙོགས༌ ཞན༌མ༌གུན༌ལ༌ ལབ༌བད༌ན༌ ཏེ༌ མི༌བོའ༌ ནམ༌ཁའེ༌ གྱལ༌སྲིད༌དི༌ ནང༌ང༌ ཚང༌མའེ༌སང༌ རིན༌མེད༌ རྩི༌ཨིན༌། ཨིན༌ནའང༌ གལ༌ཏེས༌ སུ༌ཞིག༌གི༌ བཀའ༌ སྲུངས༌ཏེ༌ ཞན༌མ༌ ཏེ༌ཙོགས༌ ཅོ༌ཅེས༌ ལབ༌བད༌ན༌ ཏེ༌ མི༌བོའ༌ ནམ༌ཁའེ༌ གྱལ༌སྲིད༌དི༌ ནང༌ང༌ རིན༌ཅན༌ རྩི༌ཨིན༌།"]], [["ཏ༌ ངའེ༌ ཟེར༌རད༌, གལ༌ཏེས༌ ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ གུན༌ནི༌ མི༌ཚེ༌ དྲང༌པོ༌ཞིག༌ ཕུད༌ཁན༌བོའེ༌ སང༌ ཁྱོ༌ཞའེ༌ མི༌ཚེ༌ ཕུད༌ཁན༌བོ༌ མང༌ང༌ དྲང༌པོ༌ཞིག༌ མེད༌ན༌ ནམ༌ཁའེ༌ གྱལ༌སྲིད༌དི༌ ནང༌ང༌ ཁྱོ༌ཞ༌གུན༌ མ༌ནེ༌ ཞུགས༌ མི༌ཉན༌།\""]], [["5:21 ནེ༌ 26"], ["གཙོ༌བོ༌ ཡེ༌ཤུའི༌ མོལས༌, \"དཀོན༌མཆོག༌གི༌ ང༌དང༌ངི༌ ཕ༌མེས༌པོ༌གུན༌ལ༌ མོལ༌ཁན༌བོ༌ ཁྱོ༌ཞའེ༌ ཚོར༌ཏེ༌ ཨིན༌ནོག༌། མི༌ མ༌སད༌, མི༌ སད༌ཁན༌གུན༌ལ༌ ཁྲིམས༌ཅད༌ ཕོག༌ཨིན༌།"]], [["ཨིན༌ནའང༌ ངའེ༌ ཟེར༌རད༌ རང༌ངི༌ སྤུན༌ལ༌ སྲོ༌ ཅོ༌ཁན༌བོའང༌ ཁྲིམས༌ཅད༌ ཕོག༌ཨིན༌། ཡང༌ རང༌ངི༌ སྤུན༌ལ༌ སྨད༌ར༌ ཏང༌ཁན༌བོའང༌ ཁྲིམས༌ཁུང༌ང༌ ཁྱོང༌ཨིན༌། གལ༌ཏེས༌ 'ཁྱོ༌རང༌ངི༌ སྤུན༌ཞིག༌ག༌ བུང༌བུ༌ སམ༌མེད༌ ཨིན༌ནོག༌' ཟེར༌ན༌ ཁྱོ༌རང༌ང༌ ཉལ༌ཝའེ༌ མེ༌ ཆད༌པ༌ ཕོག༌ཅེས༌སི༌ ཇིགས༌པ༌ ཨིན༌ནོག༌།"]], [["ཏེ༌བོའེ༌ཕིའ༌ ཆོད༌ཁྲི༌ཀ༌ ཆོད༌པ༌ ཕུལ༌ལི༌ ཏུས༌, གལ༌ཏེས༌ རང༌ངི༌ སྤུན༌ཞིག༌གི༌ གྱབ༌གལ༌ལ༌ ངན༌པ༌ ཅོས༌ཁན༌བོ༌ ཁྱོ༌རང༌ང༌ ཨིད༌ཏུ༌ ཡོང༌ན༌,"]], [["ཆོད༌ཁྲིའི༌ དུན༌ལ༌ ཆོད༌པ༌ བོར༌ཏེ༌ གོ༌མ༌ རང༌ངི༌ སྤུན༌ ཉམ༌པོ༌ ཐུན༌བྲེལ༌ ཅོས༌, ཏེ༌ནེ༌ སོང༌ཏེ༌ ཆོད༌པ༌ ཕུལ༌།"]], [["ཁྱོ༌རང༌ང༌ ཉད༌ཀལ༌ཏེ༌ ཁྲིམས༌ཁུང༌ང༌ ཁྱེར༌ཁན༌བོ༌ ཉམ༌པོ༌ ཏེ༌རུ༌ ལེབ༌བི༌ སང༌ སྔུན༌ལ༌ ལམ༌མ༌ གྱོགས༌པ༌ ནང༌གྲིག༌ ཅོས༌། ཏེ༌ མན༌ན༌ ཁོའེ༌ ཁྱོ༌རང༌ ཁྲིམས༌པོན༌ལ༌ སྟད༌སྲིད༌ཅེས༌ ཨིན༌ནོག༌, ཡང༌ ཁྲིམས༌པོན༌ནི༌ ཁྲིམས༌ཁུང༌ངི༌ མག༌སྤོན༌ལ༌ སྟད༌ཏེ༌ ཁྱོ༌རང༌ ཙོན༌ཁང༌ང༌ ཀག༌ཨིན༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྱོ༌རང༌ ཙོན༌ཁང༌ནེ༌ ཏེ༌ཏེ༌ཚོག༌པ༌ མི༌ཕུད༌ ནམ༌ཚོག༌པ༌ ཁྱོ༌རང༌ངི༌ ཆད༌པའེ༌ པེ༌ནེ༌ ཚང༌མ༌ མི༌ཤལ༌།"]], [["5:27 ནེ༌ 30"], ["གཙོ༌བོ༌ ཡེ༌ཤུའི༌ མོལས༌, \"དཀོན༌མཆོག༌གི༌ མོལ༌ཁན༌བོ༌ ཁྱོ༌ཞའེ༌ ཚོར༌ཏེ༌ ཨིན༌ནོག༌, 'རང༌ངི༌ ཞིད༌མད༌ མན༌པ༌ ཞན༌མ༌ ཉམ༌པོ༌ ལུས༌བྲེལ༌ མ༌ཅོ༌'།"]], [["ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, བུ༌མོའ༌ ལུས༌བྲེལ༌ལི༌ དོད༌པ༌ ཉམ༌པོ༌ ལྟའ༌ཁན༌བོའེ༌, ཁོ༌རང༌ངི༌ སྙིང༌ངི༌ ནང༌ང༌ ཁོ༌རང༌ངི༌ ཞིད༌མད༌ མན༌ཁན༌ནི༌ ཏེ༌ བུ༌མོ༌ ཉམ༌པོ༌ ལུས༌བྲེལ༌ ཅོས༌ཏེ༌ ཨིན༌ནོག༌།"]], [["གལ༌ཏེས༌ ཁྱོ༌རང༌ངི༌ མིག༌ ཡས༌པའེ༌ ཁྱོ༌རང༌ང༌ སྡིག༌པ༌ ཅོ༌ཅུག༌གད༌ན༌, ཏེ༌ མིག༌པོ༌ བྲུས༌ཏེ༌ ཕངས༌ཏོང༌, ལུས༌ གང༌པོ༌ ཉལ༌ཝའེ༌ ནང༌ང༌ ཕང༌ངི༌ སང༌ ལུས༌སི༌ ཁག༌ཅིག༌ མེད༌ཁན༌ ཆ༌ན༌ གྱལ༌།"]], [["ཡང༌ གལ༌ཏེས༌ ཁྱོ༌རང༌ངི༌ ལག༌པ༌ ཡས༌པའེ༌ ཁྱོ༌རང༌ང༌ སྡིག༌པ༌ ཅོ༌ཅུག༌གད༌ན༌, ཏེ༌ ལག༌པ༌ ཅད༌ཏེ༌ ཕངས༌ཏོང༌, ལུས༌ གང༌པོ༌ ཉལ༌ཝའེ༌ ནང༌ང༌ ཕང༌ངི༌ སང༌ ལུས༌སི༌ ཁག༌ཅིག༌ མེད༌ཁན༌ ཆ༌ན༌ གྱལ༌།"]], [["5:31 ནེ༌ 32"], ["གཙོ༌བོ༌ ཡེ༌ཤུའི༌ མོལས༌, \"ཁྱོ༌ཞའེ༌ འི༌བོ༌ ཚོར༌ཏེ༌ ཨིན༌ནོག༌, 'ན༌མ༌ ཅད༌ཁན༌ནི༌ བུ༌ཚའེ༌ ཁོ༌རང༌ངི༌ ན༌མ༌ ཅད༌ཁན༌བོའ༌ ཅད༌ཁན༌ནི༌ ལག༌ཁྱེར༌ ཏང༌གོས༌།'"]], [["ཨིན༌ནའང༌ ངའེ༌ ཁྱོ༌ཞ༌གུན༌ལ༌ ཟེར༌རད༌, རང༌ངི༌ ཞིད༌མད༌ མན༌ཁན༌ ཉམ༌པོ༌ ལུས༌བྲེལ༌ ཅོ༌ཅེས༌སི༌ ནས༌ལུག༌ མ༌སྟོགས༌, སུ༌ཞིག༌གི༌ ཁོ༌རང༌ངི༌ ན༌མ༌ ཅད༌ན༌, ཁོའེ༌ ཏེ༌ བུ༌མོ༌བོའ༌ ལོག༌ཡེམ༌ ཅོ༌ཅུགས༌ཏེ༌ ཨིན༌ནོག༌། ཡང༌ ཏེ༌ བུ༌མོ༌ ཉམ༌པོ༌ ན༌མ༌ ཅོ༌ཁན༌བོའེང༌ ལོག༌ཡེམ༌ ཅོས༌ཏེ༌ ཨིན༌ནོག༌།"]], [["5:33 ནེ༌ 37"], ["གཙོ༌བོ༌ ཡེ༌ཤུའི༌ མོལས༌, \"ང༌དང༌ངི༌ ཕ༌མེས༌པོ༌གུན༌ལ༌ འི༌ ཟེར༌ཁན༌བོའང༌ ཁྱོ༌ཞ༌གུན༌ནི༌ ཚོར༌ཏེ༌ ཨིན༌ནོག༌། ནའ༌ ཁུར༌ཁན༌བོ༌ མ༌ཅག༌, ཨིན༌ནའང༌ ཁྱོ༌ཞའེ༌ གཙོ༌བོ༌ ཉམ༌པོ༌ ནའ༌ ཁུར༌ཁན༌བོ༌ གྲུབ༌ཅུག༌།"]], [["ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, ནའ༌ མ༌ནེ༌ མ༌ཁུར༌ཤིག༌, ནམ༌ཁའེ༌ ནའ༌ མ༌ཁུར༌ ཅིའ༌ཟེར༌ན༌ ནམ༌ཁའ༌ ནི༌ དཀོན༌མཆོག༌གི༌ ཞུགས༌ཁྲིས༌ ཨིན༌,"]], [["ཡ༌ ཇིག༌རྟེན༌ནི༌ ནའ༌ མ༌ཁུར༌ ཅིའ༌ཟེར༌ན༌ ཇིག༌རྟེན༌ནི༌ཀ༌ དཀོན༌མཆོག༌གི༌ ཞབས༌ བོར༌ར༌ ཛད༌ད༌ནོག༌, ཡ༌ ཡེ༌རུ༌ཤ༌ལེམ༌མི༌ ནའ༌ མ༌ཁུར༌ ཅིའ༌ཟེར༌ན༌ ཡེ༌རུ༌ཤ༌ལེམ༌ ནི༌ ཀྲག༌པོ༌ གྱལ༌པོའེ༌ གྱལ༌ས༌ ཨིན༌།"]], [["རང༌ངི༌ གོའི༌ ནའ༌ མ༌ཁུར༌ ཅིའ༌ཟེར༌ན༌ ཁྱོ༌ཞའ༌ ཁྱོ༌ཞའེ༌ སྲ༌ ཅིག༌གའང༌ ཀར༌པོ༌ ཡ༌ ནག༌པོ༌ ཅོ༌ཉན༌ན༌ མ༌ནོག༌།"]], [["ཁྱོ༌ཞའེ༌ ལན༌བོ༌ ཨིན༌ན༌ ཨིན༌ ཡ༌ མན༌ན༌ མན༌ ཟེར༌ ཅིའ༌ཟེར༌ན༌ འི༌གུན༌ནི༌ སང༌ ཐལ༌ཏེ༌ ཅི༌ཞིག༌ ཟེར༌ནའང༌ ཤེ༌ཏན༌ ངན༌པ༌ནེ༌ བྱུང༌ང༌ནོག༌།\""]], [["5:38 ནེ༌ 42"], ["གཙོ༌བོ༌ ཡེ༌ཤུའི༌ མོལས༌, \"ཁྱོ༌ཞའེ༌ འི༌བོའང༌ ཚོར༌ཏེ༌ ཨིན༌ནོག༌, ཆད༌པ༌ སྐྱོན༌བོ༌ནའང༌ ཟོབ༌གོས༌, 'མིག༌གི༌ ལན༌ལ༌ མིག༌, སོའི༌ ལན༌ལ༌ སོ༌',"]], [["ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, ཁྱོ༌ཞའ༌ ངན༌པ༌ ཅོ༌ཁན༌བོའ༌ ཏེན༌ན༌ ཙོགས༌ ལན༌ མ༌ཏང༌ཤིག༌། གལ༌ཏེས༌ སུ༌ཞིག༌གི༌ གྲམ༌པ༌ ཡས༌པའ༌ གྲམ༌ལྕགས༌ ཏང༌ན༌, གྲམ༌པ༌ ཡོ༌མའང༌ གྲམ༌ལྕགས༌ ལེན༌ན༌ལ༌ སྟོན༌།"]], [["གལ༌ཏེས༌ སུ༌ཞིག༌གི༌ ཁྱོ༌རང༌ང༌ སྐྱོན༌ ཀལ༌ཏེ༌ ཁྲིམས༌ཁུང༌ང༌ ཁྱེར༌ཏེ༌ ཆད༌པའེ༌ ཚུལ༌ལ༌ ཁྱོ༌རང༌ངི༌ ཀྲི༌ལེན༌བོ༌ ཏོང༌ ཟེར༌ན༌ རང༌ངི༌ ཀོས༌པོའང༌ ཏངས༌ཏོང༌།"]], [["གལ༌ཏེས༌ སུ༌ཞིག༌གི༌ ཁྱོ༌ཞའ༌ ཀི༌ལོ༌མི༌ཀྲར༌ ཅིག༌ ཝང༌ ཏངས༌ཏེ༌ གྲུལ༌ཅུག༌ན༌, ཁོ༌ ཉམ༌པོ༌ ཀི༌ལོ༌མི༌ཀྲར༌ ཉིས༌ གྲུལ༌ཏོང༌།"]], [["ཏོང༌ ཟེར༌ཁན༌བོའ༌ ཏངས༌ཏོང༌, ཁྱོ༌ཞའེ༌ཀ༌ སྐྱིའ༌ ཡོང༌ཁན༌བོའ༌ ལག༌སྟོང༌ང༌ ལམ༌མ༌ཅུག༌།\""]], [["5:43 ནེ༌ 48"], ["གཙོ༌བོ༌ ཡེ༌ཤུའི༌ མོལས༌, \"ཁྱོ༌ཞ༌གུན༌ནི༌ འི༌བོ༌ ཚོར༌ཏེ༌ ཨིན༌ནོག༌, 'ཁྱིམ༌ཚེས༌པ༌ ཅམས༌པ༌ ཡང༌ གྲ༌འོ༌གུན༌ལ༌ ནཕ༌རད༌ ཅོས༌'།"]], [["ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, གྲ༌འོ༌གུན༌ལ༌ ཅམས༌པ༌ ཅོས༌ ཡང༌ ཁྱོ༌ཞའ༌ ནགས༌བར༌དོ༌ ལྟན༌ཁན༌གུན༌ནི༌ ཕིའ༌ མོས༌ལམ༌ ཏོབ༌,"]], [["ཏེ༌ཟུག༌ ཅོ༌ན༌ ཁྱོ༌ཞའ༌, ནམ༌ཁའ༌ ཞུགས༌ཁན༌ནི༌ ཡབ༌བི༌ ལམ༌མི༌ཀ༌ གྲུལ༌ལ༌ནོག༌། ཉི༌མའེ༌ འོད༌ དང༌ ཆར༌པ༌ གུན༌ དཀོན༌མཆོག༌གི༌ ཟང༌ངན༌ མ༌ཕེའ༌ མི༌ཚང༌མ༌ལ༌ སལ༌ལ༌ནོག༌།"]], [["གལ༌ཏེས༌ ཁྱོ༌ཞའ༌ ཅམས༌པ༌ ཅོ༌ཁན༌གུན༌ལ༌ ཁྱོ༌ཞའེ༌ ཅམས༌པ༌ ཅོ༌ན༌, ཁྱོ༌ཞའ༌ སོལ༌རས༌ ཅིའ༌ ཐོབ༌ཨིན༌? གོབ༌སྐོར༌ ཏང༌ཁན༌ནི༌ ཁྲལ༌ནེན༌ཁན༌གུན༌ནིའང༌ ཏེ༌ཟུག༌ ཅོའ༌ནོག༌།"]], [["གལ༌ཏེས༌ ཁྱོ༌ཞའེ༌ སྤུན༌ལ༌ ཅིག༌པོའ༌ ལོན༌ སྲུལ༌ན༌, ཞན༌མ༌གུན༌ནི༌ སང༌ ཁྱོ༌ཞའེ༌ མང༌ང༌ཞིག༌ ཅི༌ ཅོས༌ཏེ༌ ཨིན༌? ཞན༌ ཆོས༌ལུག༌གི༌ མི༌གུན༌ནིའང༌ ཏེ༌ཟུག༌ ཅོའ༌ མ༌ནོག༌ག༌?"]], [["ཏེ༌བོའེ༌ཕིའ༌ ཁྱོ༌ཞའེ༌ ནམ༌ཁའེ༌ ཡབ༌, ཕུན༌སུམ༌ཚོགས༌པ༌ ཞུགས༌ཁན༌ ཙོགས༌ལ༌ ཁྱོ༌ཞའང༌ ཕུན༌སུམ༌ཚོགས༌པ༌ ཡོང༌གོས༌།\""]]], [[["6:1 ནེ༌ 4"], ["གཙོ༌བོ༌ ཡེ༌ཤུའི༌ མོལས༌, \"མི༌གུན༌ལ༌ ལྟན༌ཅེས༌སི༌ ཕིའ༌ ལས༌ ཟང༌པོ༌ མ༌ཅོ༌། ཏེ༌ཟུག༌ ཅོ༌ན༌ ནམ༌ཁའེ༌ ནང༌ང༌ ཞུགས༌ཁན༌ ཁྱོ༌ཞའེ༌ ཡབ༌ནེ༌ སོལ༌རས༌ ཅའང༌ མི༌ཐོབ༌།"]], [["སྒོས༌དོམ༌ ཡོད༌ཁན༌གུན༌ལ༌ ཅིན༌བ༌ ཏང༌ ཟ༌ནེ༌ དུ༌ཁང༌ དང༌ ལམ༌ གུན༌ལ༌ ཏུང༌ མ༌ཕུ༌ཤིག༌, ཀ༌ཟུག༌ མི༌གུན༌ནི༌ སྟོད༌པ༌ ཐོབ༌ཅེས༌ལ༌ ཁ༌ཆོས༌པ༌གུན༌ནི༌ ཅོའད༌། ངའེ༌ དེན༌བ༌ ཟེར༌རད༌, ཁོང༌གུན༌ལ༌ སོལ༌རས༌ གང༌པོ༌ ཐོབ༌ཏེ༌ ཨིན༌།"]], [["ཨིན༌ནའང༌ ཅིན༌བ༌ ཏང༌ ཟ༌ནེ༌ རང༌ངི༌ ལག༌པ༌ ཡོ༌མའ༌ ལག༌པ༌ ཡས༌པའེ༌ ཅི༌ ཅོའད༌ གྱུས༌ ཆ༌ མ༌ཅུག༌ཤིག༌།"]], [["ཅིན༌བ༌ སངས༌ཏེ༌ ཏང༌ན༌, ཏེ༌ནེ༌ ཁྱོ༌ཞའེ༌ ནམ༌ཁའེ༌ ཡབ༌བི༌ སང༌ཝའེ༌ ནང༌ང༌ ཁྱོ༌ཞའེ༌ ལས༌ ཅོ༌ཁན༌བོ༌ ཟིགས༌ཏེ༌ སོལ༌རས༌ སལ༌ཨིན༌།\""]], [["6:5 ནེ༌ 15"], ["གཙོ༌བོ༌ ཡེ༌ཤུའི༌ མོལས༌, \"མོས༌ལམ༌ ཞུ༌ ཟ༌ནེ༌, ཁ༌ཆོས༌པ༌གུན༌ ཙོགས༌ ཡོང༌ མ༌གོས༌ ཅིའ༌ཟེར༌ན༌ ཁོང༌གུན༌ དུ༌ཁང༌ དང༌ སྲང༌ངི༌ ཀྲུའི༌ཀ༌ ལངས༌ཏེ༌ མིའ༌ ཐོང༌ཅུགས༌ཏེ༌ མོས༌ལམ༌ ཏབ༌བ༌ལ༌ ཐད༌ད༌ནོག༌། ངའེ༌ ཁྱོ༌ཞའ༌ དེན༌བ༌ ཟེར༌རད༌ ཏེ༌ ཁ༌ཆོས༌པ༌གུན༌ལ༌ སོལ༌རས༌ གང༌པོ༌ ཐོབ༌ཏེ༌ ཨིན༌།"]], [["མོས༌ལམ༌ ཏབ༌ ཟ༌ནེ༌, རང༌ངི༌ ནང༌ང༌ སོང༌ཏེ༌ སྒོ༌ ཅུགས༌ཏེ༌ སང༌ཝའེ༌ ཐོག༌ནེ༌ རང༌ངི༌ ནམ༌ཁའེ༌ ཡབ༌བ༌ མོས༌ལམ༌ ཞུ༌ཤིག༌། ཏེ༌ནེ༌ ཁྱོ༌ཞའེ༌ སང༌ཝའེ༌ ནང༌ང༌ ཅོ༌ཁན༌ནི༌ ལས༌གུན༌ ཟིགས༌ཏེ༌ ཁྱོ༌ཞའེ༌ ནམ༌ཁའེ༌ ཡབ༌བི༌ ཁྱོ༌ཞའ༌ སོལ༌རས༌ སལ༌ཨིན༌།\""]], [["\"ཁྱོ༌ཞའེ༌ མོས༌ལམ༌ ཞུ༌ ཟ༌ནེ༌, ཏོན༌མེད༌དི༌ ཚིགས༌གུན༌ ཟེར༌ཨིན༌ ཞན༌ ཆོས༌ལུག༌གི༌ མི༌གུན༌ ཙོགས༌ མ༌ཅོ༌, ཅིའ༌ཟེར༌ན༌ ཁོང༌གུན༌ནི༌ སམ༌མ༌ནོག༌ མོས༌ལམ༌ རིང༌མོ༌ ཞུ༌ཅེས༌པོའེ༌ དཀོན༌མཆོག༌གི༌ ཁོང༌གུན༌ནི༌ མོས༌ལམ༌བོ༌ སན༌ཨིན༌།"]], [["ཁོང༌གུན༌ ཙོགས༌ མ༌ཅོ༌, ཅིའ༌ཟེར༌ན༌ ཞུའི༌ སང༌ སྔུན༌ལ༌ ཁྱོ༌ཞའེ༌ སྒོས༌དོམ༌གུན༌ ནམ༌ཁའེ༌ ཡབ༌བི༌ ཁྱེན༌ན༌ ཛད༌ད༌ནོག༌།"]], [["ཁྱོ༌ཞའེ༌ མོས༌ལམ༌ འི༌ཙོགས༌ལ༌ ཞུས༌,"], ["'ནམ༌ཁའ༌ ཞུགས༌ཁན༌ནི༌ ང༌ཞའེ༌ ཡབ༌,"], ["ཉེ༌རང༌ང༌ མི༌ ཐམས༌ཅད༌ནེ༌ རྩི༌ཝ༌ ཐོབ༌ཤིག༌།"]], [["ཉེ༌རང༌ངི༌ གྱལ༌སྲིད༌ གྱོགས༌པ༌ ལེབ༌ཤིག༌།"], ["ཉེ༌རང༌ངི༌ ཐུག༌གོངས༌ ནམ༌ཁའེ༌ ནང༌ང༌ གྲུབ༌བ༌ ཙོགས༌ལ༌,"], ["འི༌ ཇིག༌རྟེན༌ནི༌ཀའང༌ གྲུབ༌ཤིག༌།"]], [["དི༌རིང༌ ང༌ཞའ༌ སྒོས༌དོམ༌མི༌ ཁར༌ཇི༌ སལ༌ལ༌ ཛད༌།"]], [["ང༌ཞའེ༌ སྡིག༌པ༌ ཅོ༌ཁན༌གུན༌ལ༌ ཤགས༌པ༌ སལ༌ལ༌ ཛད༌,"], ["ཀ༌ཟུག༌གི༌ ང༌ཞའེ༌ གྱབ༌གལ༌ལ༌ སྡིག༌པ༌ ཅོ༌ཁན༌གུན༌ལ༌"], ["ང༌ཞེའང༌ ཤགས༌པ༌ ཏངས༌པིན༌།"]], [["ཚོད༌ལྟའེ༌ ཏུས༌ལ༌ སྡིག༌པ༌ ཅོ༌ཅེས༌ནེ༌ ང༌ཞའ༌ སྐྱོབ༌བ༌ཛད༌,"], ["ཡང༌ ངན༌པ༌ ཤེ༌ཏན༌ནེ༌ ང༌ཞའ༌ ཐར༌ ཅུག༌ག༌ ཛད༌།\""]], [["ཡེ༌ཤུའི༌ མོལས༌, \"གལ༌ཏེས༌ ཁྱོ༌ཞའེ༌ གྱབ༌གལ༌ལ༌ སྡིག༌པ༌ ཅོ༌ཁན༌གུན༌ལ༌ ཤགས༌པ༌ ཏང༌ན༌, ཁྱོ༌ཞ༌གུན༌ནི༌ ནམ༌ཁའེ༌ ཡབ༌བིའང༌ ཁྱོ༌ཞ༌གུན༌ལ༌ ཤགས༌པ༌ སལ༌ལ༌ ཛད༌ཨིན༌།"]], [["ཨིན༌ནའང༌ གལ༌ཏེས༌ ཁྱོ༌ཞའེ༌ གྱབ༌གལ༌ལ༌ སྡིག༌པ༌ ཅོ༌ཁན༌གུན༌ལ༌ ཤགས༌པ༌ མ༌ཏང༌ན༌, ཁྱོ༌ཞ༌གུན༌ནི༌ ནམ༌ཁའེ༌ ཡབ༌བི༌ ཁྱོ༌ཞའེ༌ སྡིག༌པ༌གུན༌ལ༌ ཤགས༌པ༌ སལ༌ལ༌ མི༌ཛད༌།\""]], [["6:16 ནེ༌ 18"], ["\"ཁྱོ༌ཞ༌གུན༌ ཉེ༌ནས༌ལ༌ དུག༌ ཟ༌ནེ༌, རྡུག༌པོ༌ མ༌ཅོ༌, ཀ༌ཟུག༌ ཁ༌ཆོས༌པ༌གུན༌ནི༌ ཁོ༌རང༌གུན༌ནི༌ ལྡོང༌བོ༌ སྡིག༌པ༌ཞིག༌ ཅོས༌ཏེ༌ ཉེ༌ནས༌ལ༌ དུག༌ཁན༌བོ༌ མི༌གུན༌ལ༌ སྔོན༌ ཅུག༌ག༌ནོག༌། ངའེ༌ ཁྱོ༌ཞ༌གུན༌ལ༌ དེན༌བ༌ ཟེར༌རད༌, ཏེ༌ ཁ༌ཆོས༌པ༌གུན༌ལ༌ སོལ༌རས༌ གང༌པོ༌ ཐོབ༌ཚར༌ཏེ༌ ཨིན༌།"]], [["ཨིན༌ནའང༌ ཁྱོ༌ཞ༌གུན༌ ཉེ༌ནས༌ལ༌ དུག༌ ཟ༌ནེ༌ སྲ༌ མར༌ སྐུས༌ཏེ༌ ལྡོང༌ ཁྲུས༌ཏེ༌ དུག༌ཤིག༌།"]], [["ཁྱོ༌ཞའ༌ ཉེ༌ནས༌ལ༌ དུག༌ཁན༌བོ༌ སུའིང༌ མ༌ཇལ༌ཁན༌ནི༌ ཁྱོ༌ཞའེ༌ ཡབ༌ མ༌སྟོགས༌ ཡང༌སུ༌ཞིག༌གའང༌ མི༌ཤེ༌ཤེས༌ལ༌ ཏེ༌ ཙོགས༌ ཅོ༌ཤིག༌། ཡབ༌ དཀོན༌མཆོག༌གི༌ ཁྱོ༌ཞའེ༌ སང༌ཝའེ༌ ནང༌ང༌ ཅོ༌ཁན༌བོ༌ ཟིགས༌ཏེ༌ སོལ༌རས༌ སལ༌ལ༌ ཛད༌ཨིན༌།\""]], [["6:19 ནེ༌ 21"], ["\"ཁྱོ༌ཞ༌རང༌ངི༌ ཕིའ༌ ཇིག༌རྟེན༌ནི༌ཀ༌ ནོར༌གུན༌ མ༌སག༌ཤིག༌། ཏེ༌གུན༌ མུག༌པའེ༌ ཟའ༌ཅེས༌ དང༌ ཡའ༌ ཡོང༌ཅེས༌ མ༌ཚད༌ རྐུན༌མ༌ ཡོངས༌ཏེ༌ རྐུ༌ཨིན༌།"]], [["ཨིན༌ནའང༌ ཁྱོ༌ཞ༌རང༌ངི༌ ཕིའ༌ ནམ༌ཁའེ༌ ནང༌ང༌ ནོར༌ སོག༌ཤིག༌, ཏེ༌རུ༌ མུག༌པའེ༌ མི༌ཟའ༌ ཡང༌ ཡའ༌ མི༌ཡོང༌ མ༌ཚད༌ རྐུན༌མིའང༌ མི༌རྐུ༌།"]], [["ཁྱོ༌ཞའེ༌ ནོར༌ ཡོད༌ས༌ ཁྱོ༌ཞའེ༌ སྙིང༌ངའང༌ ཆགས༌ཨིན༌།\""]], [["6:22 ནེ༌ 23"], ["\"མིག༌ ནི༌ ཟུགས༌སི༌ འོད༌པོ༌ ཨིན༌། མིག༌པོ༌ ཁམ༌ཟང༌ ཡོད༌ན༌ ཁྱོ༌ཞའེ༌ ལུས༌ གང༌པོ༌ འོད༌དི༌ གང༌ཨིན༌།"]], [["ཨིན༌ནའང༌ གལ༌ཏེས༌ མིག༌པོ༌ ཁམ༌ཟང༌ མེད༌ན༌, ཁྱོ༌ཞའེ༌ ལུས༌ གང༌པོ༌ མུན༌གྲིག༌གི༌ གང༌ཨིན༌། གལ༌ཏེས༌ ཁྱོ༌ཞའེ༌ ཁྱོ༌ཞ༌རང༌ངི༌ སེམས༌སི༌ ནང༌ང༌ དཀོན༌མཆོག༌གི༌ འོད༌ ཡོད༌ སམ༌ཁན༌བོ༌ ངོས༌པོའ༌ མུན༌གྲིག༌ ཨིན༌ན༌ ཏེ༌ནེ༌ ཏེ༌ མུན༌གྲིག༌པོ༌ ཙམ༌ཤིག༌ ཇིགས༌ནང༌ཅན༌ མི༌ཡོང༌།"]], [["6:24"], ["\"སུ༌ཞིག༌གིའང༌ སྤོན༌བོ༌ ཉིས༌སི༌ ཞབ༌སྟོག༌ ཞུ༌ མི༌ཉན༌, ཅིག༌པོའ༌ ནཕ༌རད༌ ཡང༌ ཅིག༌པོའ༌ ཅེས༌པ༌ ཅོའ༌ནོག༌, ཡ༌ ཅིག༌པོའ༌ སྙིང༌ནེ༌ ཞབ༌སྟོག༌ ཞུ༌ཨིན༌ ཡང༌ ཅིག༌པོའ༌ མ༌ཐད༌ད༌ ཞབ༌སྟོག༌ ཞུའ༌ནོག༌། ཏེན༌ན༌ ཙོགས༌ལ༌ དཀོན༌མཆོག༌ དང༌ ནོར༌ ཉིས༌ཀོའ༌ ཞབ༌སྟོག༌ ཞུ༌ མི༌ཉན༌།\""]], [["6:25 ནེ༌ 34"], ["\"ཏེ༌བོའེ༌ཕིའ༌ ངའེ༌ ཁྱོ༌ཞའ༌ ཟེར༌རད༌, ཅི༌ ཟེན༌, ཅི༌ ཐུང༌ཨིན༌ ཡ༌ ཟུགས༌ལ༌ ཅི༌ གོན༌ཨིན༌ སམས༌ཏེ༌ རང༌ངི༌ མི༌ཚེའེ༌ ཕིའ༌ ཚེར༌ མ༌ཚེར༌། ཟན༌ནི༌ སང༌ སྲོག༌པོ༌ ཡང༌ ཀོས༌སི༌ སང༌ ལུས༌པོ༌ ཁག༌ཆེའ༌ མ༌ནོག༌ག༌?"]], [["ནམ༌མི༌ ཅ༌གུན༌ལ༌ ལྟོས༌སའང༌, ཏེ༌གུན༌ནི༌ ཞིང༌ ཏབ༌བ༌ ཡ༌ ཞིང༌ རྔའ༌ ཡ༌ བང༌ངེ༌ ནང༌ང༌ ཀྲོ༌ སག༌ག༌ མི༌དུག༌, ཨིན༌ནའང༌ ཁྱོ༌ཞའེ༌ ནམ༌ཁའེ༌ ཡབ༌བི༌ ཏེ༌གུན༌ལ༌ ཟན༌ སལ༌ལ༌ ཛད༌དུག༌། ཏེ༌གུན༌ནི༌ སང༌ ཁྱོ༌ཞའ༌ མང༌ང༌ རིན༌ མི༌ཆེའ༌?"]], [["ཁྱོ༌ཞའ༌ སུ༌ཞིག༌གི༌ ཚེར༌ཁ༌ ཅོས༌ཏེ༌ ཁྱོ༌ཞའེ༌ མི༌ཚེ༌ ནང༌ང༌ ཆུ༌ཚོད༌ ཅིག༌ སྐྱེད༌ ཐུབ༌ཨིན༌ན༌?\""]], [["\"ཀོས༌ལག༌གི༌ ཕིའ༌ ཅིའ༌ ཚེར༌རད༌? སྤང༌ཐང༌ངི༌ མེན༌ཏོག༌གུན༌ ཀ༌ཟུག༌གི༌ ལྡན༌དུག༌ ལྟོས༌ཤིག༌, ཏེ༌གུན༌ནི༌ ལས༌ ཅོའ༌ ཡ༌ བལ༌ ཁལ༌ཏེ༌ ཀོས༌ ཐག༌ག༌ མི༌དུག༌།"]], [["ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, གྱལ༌པོ༌ སོ༌ལོ༌མོན༌, ཁོ༌རང༌ངི༌ སྤལ༌ལི༌ ནང༌ང༌ མ༌ཀྲག༌པོ༌ ཀོས༌ལག༌ གོན༌ནའང༌ ཏེ༌ མེན༌ཏོག༌གུན༌ ཙོགས༌ ལྡེ༌མོ༌ དང༌ ཛེས༌པོ༌ ཐོང༌ང༌ མེད༌པིན༌།"]], [["གལ༌ཏེས༌ དཀོན༌མཆོག༌གི༌ དི༌རིང༌ ཡོད༌ཁན༌ ཐོ༌རེ༌ མེའ༌ སྲག༌ག༌ ཕང༌ཅེས༌ཅན༌ནི༌ སྤང༌ཐང༌ངི༌ མེན༌ཏོག༌གུན༌ལ༌ ཏེ༌ཙོགས༌སི༌ ཀོས༌ལག༌ སྐོན༌ ཐུབ༌བད༌ན༌, ཏད༌ཆུང༌ཅན༌གུན༌ དཀོན༌མཆོག༌གི༌ ཁྱོ༌ཞ༌གུན༌ལ༌ ཏེ༌གུན༌ནི༌ སང༌ ཀོས༌ལག༌ ཀྲག༌པོ༌ སྐོན༌ན༌ མི༌ཛད༌ད༌?\""]], [["\"ཏེ༌བོའེ༌ཕིའ༌ 'ང༌དང༌ ཅི༌ ཟེན༌ ཡ༌ ང༌དང༌ ཅི༌ ཐུང༌ཨིན༌ ཡ༌ ང༌དང༌ ཅི༌ གོན༌ཨིན༌' ཟེར༌ཏེ༌ ཚེར༌ཁ༌ མ༌ཅོ༌།"]], [["ཞན༌ ཆོས༌ལུག༌གི༌ མི༌གུན༌ ཏེ༌ ཚང༌མའེ༌ སྟིང༌རང༌ནེ༌ བང༌ཏང༌ང༌ནོག༌, ཡང༌ ཁྱོ༌ཞའེ༌ ནམ༌ཁའེ༌ ཡབ༌བི༌ ཁྱོ༌ཞའེ༌ ཏེ༌ཙོགས༌ སྒོས༌དོམ༌གུན༌ ཁྱེན༌ན༌ ཛད༌ད༌ནོག༌།"]], [["ཨིན༌ནའང༌ གོ༌མ༌ ཁྱོ༌ཞ༌གུན༌ དཀོན༌མཆོག༌གི༌ གྱལ༌སྲིད༌ དང༌ མི༌ཚེ༌ དྲང༌པོ༌ ཕུད༌ཅེས༌སི༌ སྟིང༌རང༌ནེ༌ བང༌ཏོང༌ཤིག༌, ཏེ༌ནེ༌ ཁོང༌ངི༌ ཏེ༌ཀ༌ ནན༌ཏེ༌ ཁྱོ༌ཞའེ༌ ཞན༌ སྒོས༌དོམ༌གུན༌ནའང༌ སལ༌ལ༌ ཛད༌ཨིན༌།\""]], [["ཐོ༌རེ༌ ཕིའ༌ དི༌རིང༌ ཚེར༌ཁ༌ མ༌ཅོ༌ཤིག༌ ཅིའ༌ཟེར༌ན༌ ཐོ༌རེ༌ བྱུང༌ཅེས༌སི༌ ཚེར༌ཁ༌གུན༌ནི༌ སྐོར༌ལ༌ སམ༌བ༌ ཐོ༌རེ༌ ཏང༌ཉན༌ན༌ནོག༌། དི༌རིང༌ངི༌ ཚེར༌ཁ༌ དི༌རིང༌ངི༌ ཕིའ༌ ཙམ༌ ཐའ༌ཐད༌ཨིན༌ནོག༌།"]]], [[["7:1 ནེ༌ 5"], ["གཙོ༌བོ༌ ཡེ༌ཤུའི༌ མོལས༌, \"ཁྱོ༌ཞའེ༌ ཞན༌མའ༌ སྐྱོན༌རྗོད༌ མ༌ཅོ༌ ཏེ༌ནེ༌ ཁྱོ༌ཞའང༌ སྐྱོན༌རྗོད༌ མི༌ཛད༌།"]], [["ཀ༌ཟུག༌ ཚུལ༌ལ༌ ཁྱོ༌ཞའེ༌ ཞན༌མ༌ སྐྱོན༌རྗོད༌ ཅོས༌ ཏེན༌ན༌ ཚུལ༌ལ༌ ཁྱོ༌ཞའང༌ སྐྱོན༌རྗོད༌ ཛད༌ཨིན༌, ཁྱོ༌ཞའེ༌ ཀོལ༌ཁན༌ནི༌ ཏབ༌ཟའ༌བོ༌ ཁྱོ༌ཞ༌གུན༌ནི༌ ཕིའང༌ ཀོལ༌ལ༌ ཛད༌ཨིན༌།\""]], [["\"ཁྱོ༌ཞའེ༌ རང༌ངི༌ མིག༌གི༌ ནང༌ང༌ ཡོད༌ཁན༌ནི༌ རྡུང༌མ༌བོའ༌ ནང༌སྟག༌ ཅོའ༌ མེད༌ན༌ ཏེ༌ནེ༌ སྤུན༌ནི༌ མིག༌གི༌ ནང༌ང༌ ཡོད༌ཁན༌ནི༌ ཤིང༌ཟེལ༌བོའ༌ ཅིའ༌ ལྟའད༌?"]], [["ཁྱོ༌རང༌ངི༌ སྤུན༌ལ༌, ངའེ༌ ཁྱོ༌རང༌ངི༌ མིག༌གི༌ ནང༌ནེ༌ ཤིང༌ཟེལ༌བོ༌ ཕིང༌ཨིན༌ ཟེར༌ཅེས༌སི༌ ཧམ༌པ༌ ཀ༌ཟུག༌གི༌ ཅོའད༌, ནམ༌ ཏེ༌ཏུས༌ལ༌ ཁྱོ༌རང༌ རང༌ངི༌ མིག༌གི༌ ནང༌ང༌ རྡུང༌མ༌བོ༌ ཡོད༌།"]], [["ཁྱོ༌ཞའ༌ ཁ༌ཆོས༌པ༌གུན༌, སྔུན༌ལ༌ རང༌ངི༌ མིག༌གི༌ རྡུང༌མ༌བོ༌ ཕིང༌, ཏེ༌ནེ༌ སྤུན༌ནི༌ མིག༌གི༌ ནང༌ནེ༌ ཤིང༌ཟེལ༌བོ༌ ཕིང༌ང༌ལ༌ ཁྱོ༌ཞའ༌ སལ༌པོ༌ ཅོས༌ཏེ༌ ཐོང༌ ཐུབ༌ཨིན༌།\""]], [["7:6"], ["\"དམ༌པ༌ ཨིན༌ཁན༌བོ༌ ཁྱི༌གུན༌ལ༌ མ༌ཏང༌ གལ༌ཏེས༌ ཏང༌ན༌ ཏེ༌གུན༌ ཁྱོ༌ཞ༌ ཆོགས༌ལ༌ གྱུར༌ཏེ༌ སྲན༌ཏྲེ༌ ཐམས༌ཨིན༌། མུ༌ཏིག༌ རིན༌ཅན༌ ཕག༌གུན༌ནི༌ དུན༌ལ༌ མ༌ཕང༌ གལ༌ཏེས༌ ཕང༌ན༌ ཕག༌གུན༌ནི༌ ཏེ༌བོ༌ རྐང༌པའེ༌ ཡོག༌ག༌ ནན༌ཏེ༌ གྲུལ༌ཨིན༌།"]], [["7:7 ནེ༌ 12"], ["གཙོ༌བོ༌ ཡེ༌ཤུའི༌ མོལས༌, \"ཞུ༌ཨིན༌ དུག༌ ཁྱོ༌ཞའ༌ སལ༌ལ༌ ཛད༌ཨིན༌, ཙལ༌ཨིན༌ དུག༌ ཁྱོ༌ཞའ༌ ཐོབ༌ཅུག༌ག༌ ཛད༌ཨིན༌, སྒོ༌ རྡུང༌ཨིན༌ དུག༌ ཕེའ༌ ཛད༌ཨིན༌།"]], [["ཞུ༌ཁན༌ ཚང༌མ༌ལ༌ སལ༌ལ༌ ཛད༌ཨིན༌, ཙལ༌ཁན༌ ཚང༌མ༌ལ༌ ཐོབ༌ཨིན༌, ཡང༌ སྒོ༌ རྡུང༌ཁན༌ ཚང༌མ༌ལ༌ ཕེའ༌ ཛད༌ཨིན༌།"]], [["ཁྱོ༌ཞའ༌ སུ༌ཞིག༌གི༌, རང༌ངི༌ བུ༌ཚའེ༌ ཏ༌གི༌ ཏོང༌ ཟེར༌ན༌ རྡོའ༌ ཏང༌ཨིན༌ན༌?"]], [["ཡ༌ ཕྲུ༌གུའི༌ ཉ༌ ཏོང༌ ཟེར༌ན༌, རུལ༌ ཏང༌ཨིན༌ན༌?"]], [["ཁྱོ༌ཞ༌གུན༌ སྡིག༌ཅན༌ ཨིན༌ཨིན༌ནའང༌ རང༌ངི༌ ཕྲུ༌གུའ༌ ཕན༌ཐོགས༌ཅན༌ ཏང༌ཅེས༌པོ༌ ཤེས༌ན༌ ཏེ༌ནེ༌ ཁྱོ༌ཞའེ༌ ནམ༌ཁའ༌ ཞུགས༌ཁན༌ནི༌ ཡབ༌བི༌ ཁོང༌ང༌ ཞུ༌ཝ༌ ཞུ༌ཁན༌གུན༌ལ༌ མང༌ང༌ མི༌སལ༌ལ༌?"]], [["ཅི༌ཚང༌མའེ༌ ནང༌ང༌ ཀ༌ཟུག༌ ཞན༌མའེ༌ ཁྱོ༌ཞའ༌ ཅོ༌གོས༌ སམ༌ཁན༌ ཙོགས༌ ཁྱོ༌ཞ༌གུན༌ནིའང༌ ཞན༌མ༌གུན༌ལ༌ ཅོས༌, ཏེན༌ན༌བོའེ༌ བཀའ༌ཁྲིམས༌ དང༌ ལུང༌སྟོན༌པ༌གུན༌ནི༌ བྲིས༌ཁན༌གུན༌ གྲུབ༌ཏེ༌ ཨིན༌ནོག༌།\""]], [["7:13 ནེ༌ 14"], ["\"གྱས༌སྒོ༌ ཕྲ༌མོ༌ནེ༌ ཞུགས༌ཤིག༌ ཅིའ༌ཟེར༌ན༌ ཉལ༌ཝའེ༌ ཆོགས༌ལ༌ ཆའ༌ཁན༌ནི༌ གྱས༌སྒོ༌ ཞང༌ཅན༌ དང༌ ལམ༌ ནི༌ གྲུལ༌ཅེས༌ལ༌ ལ༌མོ༌ ཡོད༌ཏེ༌ ཨིན༌ནོག༌ ཡང༌ ཏེ༌ནང༌ང༌ མི༌ མང༌པོ༌ ཞུགས༌ཏེ༌ ཆའ༌ནོག༌།"]], [["ཨིན༌ནའང༌ ཐའ༌མེད༌པའེ༌ མི༌ཚེའེ༌ ཆོགས༌ལ༌ ཁྲིད༌ཁན༌ནི༌ གྱས༌སྒོ༌ ཕྲ༌མོ༌ ཡང༌ ལམ༌ ནི༌ ཀགས༌པོ༌ ཡོད༌ཏེ༌ ཨིན༌ནོག༌, ཙལ༌ཁན༌ནི༌ མི༌ ཉུ༌ངུན༌ཞིག༌ག༌ མ༌ནེ༌ ཏེ༌ ལམ༌བོ༌ མི༌ཐོབ༌།\""]], [["7:15 ནེ༌ 20"], ["\"ལུང༌སྟོན༌པ༌ ཟུས༌མ༌གུན༌ནི༌ ཀ༌ནེ༌ ཤང༌ ཅོ༌ཤིག༌, ནོད༌པ༌ མི༌སྐྱལ༌ཁན༌ནི༌ ལུ༌གུའ༌ ཟུས༌ཏེ༌ ཁོང༌གུན༌ ཁྱོ༌ཞའེ༌ ཕྲོའ༌ ཡོང༌ཨིན༌, ཨིན༌ནའང༌ སེམས༌སི༌ ནང༌ང༌ ཁོང༌གུན༌ ནོད༌སྐྱལ༌ ཇིགས༌ནང༌ཅན༌ནི༌ ཤང༌ཀུ༌ ཙོགས༌ ཡོད༌ཏེ༌ ཨིན༌ནོག༌།"]], [["ཁོང༌གུན༌ནི༌ བྲས༌བུ༌ གྱུད༌ཏེ༌ ཁྱོ༌ཞའེ༌ ཁོང༌གུན༌ ཤེས༌ཨིན༌། ཁྱོ༌ཞ༌གུན༌ནི༌ ཅི༌ སམ༌མ༌རག༌, ཁྱོ༌ཞའེ༌ ཚེར༌མང༌ངི༌ ཀ༌ནེ༌ རྒུན༌ནི༌ ཁ༌ཟས༌ ཡ༌ ལྗང༌ཙེར༌རི༌ ཀ༌ནེ༌ ཕིག༌གི༌ ཁ༌ཟས༌ ཏུ༌ཉན༌ཨིན༌ན༌?"]], [["ཏེན༌ན༌ ཙོགས༌ལ༌ ལྕང༌མ༌ ཟང༌པོ༌ཞིག༌ག༌ བྲས༌བུ༌ ཟང༌པོ༌ ཆགས༌ས༌ནོག༌ ཡང༌ ལྕང༌མ༌ ངན༌པ༌ཞིག༌ག༌ བྲས༌བུ༌ ངན༌པ༌།"]], [["ལྕང༌མ༌ ཟང༌པོ༌ནེ༌ བྲས༌བུ༌ ངན༌པ༌ མི༌ཆགས༌ ཡང༌ ལྕང༌མ༌ ངན༌པ༌ནེ༌ བྲས༌བུ༌ ཟང༌པོ༌ མི༌ཆགས༌།"]], [["བྲས༌བུ༌ ཟང༌པོ༌ མ༌སྨིན༌ཁན༌ནི༌ ལྕང༌མ༌, ཅད༌ཏེ༌ མེའ༌ ཏབ༌བ༌ ཛད༌ཨིན༌།"]], [["ཁོང༌གུན༌ནི༌ བྲས༌བུ༌ གྱུད༌ཏེ༌ ཁྱོ༌ཞའེ༌ ཁོང༌གུན༌ ཤེས༌ཨིན༌།\""]], [["7:21 ནེ༌ 23"], ["\" 'ངའ༌, གཙོ༌བོ༌ལེ༌, གཙོ༌བོ༌ལེ༌,' ཟེར༌ཁན༌གུན༌ནི༌ ནང༌ནེ༌ ཚང༌མ༌ ནམ༌ཁའེ༌ གྱལ༌སྲིད༌དི༌ ནང༌ང༌ ཆ༌ མི༌ཉན༌, ནམ༌ཁའ༌ ཞུགས༌ཁན༌ནི༌ ངའེ༌ ཡབ༌བི༌ ཐུག༌གོངས༌ གྲུབ༌ཅུག༌ཁན༌གུན༌ ཅིག༌པོ༌ ཆ༌ཉན༌ཨིན༌།"]], [["དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌ མི༌ མང༌པོའེ༌ ངའ༌ ཟེར༌ཨིན༌, 'གཙོ༌བོ༌ལེ༌, གཙོ༌བོ༌ལེ༌, ང༌ཞའེ༌ ཉེ༌རང༌ངི༌ ཚན༌ནི༌ ནང༌ང༌ ལུང༌སྟན༌ ཤད༌པིན༌, མི༌གུན༌ནི༌ ནང༌ནེ༌ རྡུད༌གུན༌ ཕིངས༌པིན༌, ཡང༌ ཧ༌ལས༌ཤེས༌སི༌ ཛད༌པ༌ མང༌པོ༌ ལྟན༌པིན༌།'"]], [["ཏེ༌ནེ༌ ངའེ༌ ཁོང༌གུན༌ལ༌ ཟེར༌ཨིན༌, 'ངའེ༌ ཁྱོ༌ཞའ༌ ཤེས༌ས༌མེད༌, ལས༌ ངན༌པ༌ ཅོ༌ཁན༌གུན༌ ངའེ༌ ཀ༌ནེ༌ ཐག༌རིང༌ང༌ སོང༌'།\""]], [["7:24 ནེ༌ 29"], ["\"ངའེ༌ སྤེ༌ར༌གུན༌ ཉན༌ཏེ༌ ཏེ༌ཀ༌ ལག༌ལེན༌ ཅོ༌ཁན༌ ཚང༌མ༌, ཁོ༌རང༌ངི༌ ཁང༌པ༌ བྲག༌གི༌ཀ༌ རྩིག༌ཁན༌ནི༌ རྩིགས༌པོན༌ ཁས༌པ༌ ཙོགས༌ ཨིན༌།"]], [["ཆར༌པ༌ བབས༌ཏེ༌, ཆུ༌ལོག༌ དང༌ ལུངས༌པོ༌ ཤེད༌ཅན༌ ཡོང༌ཏེ༌ ཁང༌པའ༌ ཕོག༌ནའང༌, ཏེ༌བོ༌ རྡིབ༌ མི༌ རྡིབ༌ ཅིའ༌ཟེར༌ན༌ ཏེ༌བོ༌ བྲག༌གི༌ཀ༌ རྩིགས༌ཏེ༌ ཨིན༌ནོག༌།"]], [["ངའེ༌ ཟེར༌ཁན༌གུན༌ ཚོར༌ཏེ༌ ལག༌ལེན༌ མ༌ཅོ༌ཁན༌ ཚང༌མ༌, ཁོ༌རང༌ངི༌ ཁང༌པ༌ པེ༌མའེ༌ཀ༌ རྩིག༌ཁན༌ ལྡད༌པ༌ མེད༌ཁན༌ མི༌ ཙོགས༌ ཨིན༌།"]], [["ཆར༌པ༌ བབས༌ཏེ༌ ཆུ༌ལོག༌ དང༌ ལུངས༌པོ༌ ཤེད༌ཅན༌ ཡོངས༌ཏེ༌ ཁང༌པ༌ ཕོག༌ན༌ ཏེ༌བོ༌ རྡིབས༌ཏེ༌ པད༌ མེད༌ཁན༌ ཆེན༌།\""]], [["ཡེ༌ཤུའི༌ ཏེ༌ ཚང༌མ༌ མོལ༌ ཚར༌ར༌ཅིག༌, མི༌མངས༌གུན༌ ཁོང༌ངི༌ ལབ༌ཞ༌གུན༌ནི༌ཀ༌ ཧ༌ལས༌,"]], [["ཅིའ༌ཟེར༌ན༌ ཁོང༌ངི༌ ལབ༌ཞ༌གུན༌ ཆོས༌ཁྲིམས༌ལ༌ ཁས༌པ༌གུན༌ ཙོགས༌ མེད༌པ༌, ཝང༌ཆ༌ ཉམ༌པོ༌ སལ༌ལད༌པིན༌།"]]], [[["8:1 ནེ༌ 4"], ["གཙོ༌བོ༌ ཡེ༌ཤུ༌ རི༌ནེ༌ ཡོག༌ག༌ བབས༌ཏེ༌ སྐྱོད༌ ཟ༌ནེ༌, མི༌ཚོགས༌ ཆེན༌མོ༌ཞིག༌ ཁོང༌ངི༌ སྟིང༌རང༌ནེ༌ ཡོངས༌།"]], [["ཛེ༌ནད༌ཅན༌ནི༌ མི༌ཞིག༌ གཙོ༌བོའེ༌ དུན༌ལ༌ ཡོངས༌ ཡང༌ པིག༌དོང༌ ཙུགས༌ཏེ༌ ཟེརས༌, \"གཙོ༌བོ༌ལེ༌, ཉེ༌རང༌ ཐུགས༌ཐད༌ན༌ ང༌ གྱལ༌ཅུགས༌ཏེ༌ རྩང༌མ༌ ཛད༌ ཉན༌ན༌ནོག༌།\""]], [["ཡེ༌ཤུའི༌ ཆག༌ རྐྱངས༌ཏེ༌ ཁོའ༌ ཐུག༌ཅུག༌ག༌ ཛད༌ཏེ༌ མོལས༌, \"ང༌ ཁྱོ༌རང༌ གྱལ༌ ཅུག༌ཏེ༌ རྩང༌མ༌ ཅོའ༌ ཐད༌ད༌རག༌།\", ཏེན༌ན༌མལ༌ལ༌ ཛེ༌ནད༌པོ༌ མེད༌ཁན༌ སོང༌།"]], [["ཏེ༌ནེ༌ ཡེ༌ཤུའི༌ ཏེ༌ མི༌བོའ༌ མོལས༌, \"སུའང༌ མ༌ཤད༌, ཨིན༌ནའང༌ སོང༌ཏེ༌ རང༌ངི༌ ཟུགས༌པོ༌ བླ༌མ༌ སྟོན༌ ཡང༌ ལུང༌སྟོན༌པ༌ མོ༌ཟེས༌སི༌ བཀའ༌ སལ༌ཁན༌ ནང༌ཞིན༌ དཀོན༌མཆོག༌ག༌ ཆོད༌པ༌ ཕུལ༌, ཏེ༌བོ༌ མི༌གུན༌ལ༌ ཁྱོ༌རང༌ རྩང༌མ༌ ཆའ༌ཁན༌ནི༌ སྤང༌པོ༌ ཨིན༌།\""]], [["8:5 ནེ༌ 13"], ["གཙོ༌བོ༌ ཡེ༌ཤུ༌ ཀ༌ཕར༌ན༌ཧུམ༌མི༌ གྲོང༌ཁྱེར༌རི༌ ནང༌ང༌ ཅབ༌ ལེབ༌བ༌ཅིག༌, རོམ༌མི༌ མག༌མི༌རྒྱའེ༌ སྤོན༌བོ༌ཞིག༌ ཁོང༌ངི༌ དུན༌ལ༌ ཡོངས༌ཏེ༌ རོགས༌ ཛད༌ཅེས༌ལ༌ ཞུས༌,"]], [["\"གཙོ༌བོ༌ལེ༌, ངའེ༌ ཡོག༌པོའ༌ ཟའ༌ཕོག༌ཏེ༌ ཁང༌པའ༌ ཟུ༌མོ༌ སྲན༌ཏྲེ༌ ཡོང༌ཨིན༌ ཡོད༌།\""]], [["ཡེ༌ཤུའི༌ མོལས༌, \"ང༌ ཡོངས༌ཏེ༌ ཁོ༌ ཕན༌ཅུག༌ཨིན༌།\""]], [["མག༌མི༌རྒྱའེ༌ སྤོན༌བོའེ༌ ཟེརས༌, \"གཙོ༌བོ༌ལེ༌, ཉེ༌རང༌ ངའེ༌ ཁང༌པ༌ སྐྱོད༌ཅེས༌སི༌ འོས༌པ༌ ངའ༌ མན༌། ཨིན༌ནའང༌ ཉེ༌རང༌ངི༌ བཀའ༌ སལ༌ན༌ ངའེ༌ ཡོག༌པོ༌ ཕན༌ཨིན༌།"]], [["ཝང༌ཆའེ༌ ཡོག༌ག༌ ངའང༌ དུག༌གད༌ ཡང༌ ངའེ༌ ཝང༌ཆའེ༌ ཡོག༌ག༌ མག༌མི༌གུན༌ ཡོད༌། ངའེ༌ ཅིག༌ག༌ སོང༌ ཟེར༌ན༌ ཆའ༌ནོག༌ ཡང༌ ཅིག༌ག༌ ཡོང༌ ཟེར༌ན༌ ཡོང༌ང༌ནོག༌, ཡང༌ ངའེ༌ ཡོག༌པོའ༌ འི༌ ལས༌པོ༌ ཅོས༌ ཟེར༌ན༌ ཅོའ༌ནོག༌།\""]], [["ཡེ༌ཤུའི༌ ཏེ༌བོ༌ སན༌ན༌ཅིག༌ ཧ༌ལས༌ཏེ༌ ཁོང༌ང༌ བྲངས༌ཏེ༌ ཡོང༌ཁན༌ནི༌ མི༌གུན༌ལ༌ མོལས༌, \"ངའེ༌ ཁྱོ༌ཞའ༌ དེན༌བའ༌ ཟེར༌རད༌, ཨིས༌ར༌ཨེལ༌ལི༌ ནང༌ང༌ ང༌ འི༌ཙོགས༌སི༌ ཏད༌པ༌ཅན༌ཞིག༌ མ༌ནེ༌ མ༌ཐོབ༌།"]], [["ངའེ༌ ཁྱོ༌ཞའ༌ ཟེར༌རད༌, ཡ༌ཧུ༌དཱ༌པ༌ མན༌ཁན༌ མང༌པོ༌ ཤར༌ དང༌ ནུབ༌ནེ༌ ཡོངས༌ཏེ༌, ནམ༌ཁའེ༌ གྱལ༌སྲིད༌དི༌ ནང༌ང༌ དོན༌ཏང༌ངི༌ ཕིའ༌ ང༌དང༌ངི༌ ཕ༌མེས༌པོ༌ ཨབ༌ར༌ཧམ༌, ཨི༌སཱག༌ དང༌, ཡ༌ཀོབ༌ ཉམ༌པོ༌ རང༌ངི༌ ནས༌སའེ༌ཀ༌ དུག༌ཨིན༌།"]], [["ཨིན༌ནའང༌ ཨིས༌ར༌ཨེལ༌པ༌ ཀ༌གུན༌ནི༌ ཕིའ༌ ནམ༌ཁའེ༌ གྱལ༌སྲིད༌པོ༌ གྲལ༌གྲིག༌ ཅོའ༌ ཛད༌ཏེ༌ ཨིན༌པིན༌ ཁོང༌གུན༌ ཕི༌ལོག༌ག༌ མུན༌གྲིག༌གི༌ ནང༌ང༌ ཕང༌ང༌ ཛད༌ཨིན༌, ཏེ༌རུ༌ ནགས༌ སྲན༌ཏྲེ༌ ཞས༌ཏེ༌ ངུ༌ཅེས༌ དང༌ སོ༌ སྲིག༌ཅེས༌ ཡོང༌ཨིན༌།\""]], [["ཏེ༌ནེ༌ ཡེ༌ཤུའི༌ མག༌མི༌རྒྱའེ༌ སྤོན༌བོའ༌ མོལ༌ལ༌ ཛདས༌, \"སོང༌, ཁྱོ༌རང༌ངི༌ ཏད༌པ༌ ཅོ༌ཁན༌ ནང༌ཞིན༌ ཁྱོ༌རང༌ངི༌ ཡོག༌པོ༌ གྱལ༌ཨིན༌།\" ཡེ༌ཤུའི༌ མོལ༌ཁན༌ནི༌ ཏེན༌ན༌ ཏུས༌ཚོད༌པོའེ༌ཀ༌ ཡོག༌པོའེ༌ ཟུ༌མོ༌ རྒྱལས༌།"]], [["8:14 ནེ༌ 17"], ["གཙོ༌བོ༌ ཡེ༌ཤུ༌ པི༌ཏྲར༌རི༌ ཁང༌པ༌ སྐྱོད༌ད༌ཅིག༌, ཁོང༌ངི༌ པི༌ཏྲར༌རི༌ ན༌མའེ༌ ཨ༌མ༌ ཚད༌ ཡོངས༌ཏེ༌ མལ༌ཙའེ༌ ནང༌ང༌ དུགས༌ཏེ༌ ཟིགས༌།"]], [["ཡེ༌ཤུའི༌ ཁོའེ༌ ལག༌པའ༌ ཆག༌ཐུག༌ག༌ ཛད༌ པ༌སང༌ ཚད༌པོ༌ མེད༌ཁན༌ སོང༌, ཁོ༌ ལངས༌ཏེ༌ ཁོང༌ང༌ ཞབ༌སྟོག༌ ཞུས༌།"]], [["ཏེན༌ན༌ ཕི༌ཏོག༌ མི༌གུན༌ནི༌ རྡུད༌ ཞུགས༌ཁན༌ མང༌པོ༌ ཁོང༌ ཡོད༌ས༌ ཁྲིད༌ཏེ༌ ཁྱོངས༌, ཁོང༌ངི༌ \"བིང༌\" མོལ༌ཏེ༌ བཀའ༌ སལ༌ པ༌སང༌ རྡུད༌གུན༌ བིངས༌ ཡང༌ ཟུ༌མོ༌ ཡོད༌ཁན༌ ཚང༌མ༌ ཕན༌ཅུག༌ག༌ ཛདས༌།"]], [["མ༌ཤི༌ཀའེ༌ སྐོར༌ལ༌ ལུང༌སྟོན༌པ༌ ཡེ༌ཤ༌ཡཱའེ༌ བྲིའ༌ ཛད༌ཁན༌བོ༌ དྲན༌དྲ༌ གྲུབ༌ཅེས༌ལ༌ ཡེ༌ཤུའི༌ ཏེ༌གུན༌ ཛདས༌། ཡེ༌ཤ༌ཡཱའེ༌ བྲིའ༌ ཛད༌ཁན༌བོ༌ ནི༌,"], ["\"ཁོང༌ངི༌ ང༌དང༌ ནད༌ནེ༌ སྐྱོབ༌བ༌ ཛདས༌,"], ["ཡང༌ ཟུ༌མོ༌ནེ༌ ཕན༌ཅུག༌ག༌ ཛདས༌།\""]], [["8:18 ནེ༌ 22"], ["གཙོ༌བོ༌ ཡེ༌ཤུའི༌, ཁོང༌ང༌ སྐོར༌ཁན༌ནི༌ མི༌ཚོགས༌པོ༌ ཟིགས༌ས༌ཅིག༌, ཁོང༌རང༌ངི༌ ལོབ༌ཕྲུགས༌གུན༌ལ༌ ཚོའེ༌ ཕར༌ཀ༌ ཆ༌ཅེས༌ལ༌ བཀའ༌ སལ༌ལ༌ ཛདས༌།"]], [["ཆོས༌ཁྲིམས༌ལ༌ ཁས༌པ༌ཞིག༌ ཡོངས༌ཏེ༌ ཟེརས༌, \"ལོབ༌པོན༌ལེ༌, ཉེ༌རང༌ ཀ༌རུ༌ སྐྱོད༌ནའང༌ ང༌ ཉེ༌རང༌ང༌ བྲངས༌ཏེ༌ ཡོང༌ཨིན༌།\""]], [["ཡེ༌ཤུའི༌ ལན༌སལས༌, \"ཝ༌ཙེའི༌ ཝ༌ཚངས༌ དང༌, ནམ༌ཁའེ༌ ཅ༌ ཅ༌ཚངས༌ ཡོད༌ཏེ༌ ཨིན༌ནོག༌, ཨིན༌ནའང༌ ང༌ མི༌རིགས༌སི༌བུའ༌ གོ༌ བོར༌ཏེ༌ ངལ༌ཚོ༌ཅེས༌སི༌ ནས༌སའང༌ མེད༌།\""]], [["ཞན༌ ལོབ༌ཕྲུགས༌ཞིག༌གི༌ ཟེརས༌, \"གཙོ༌བོ༌ལེ༌, སྔུན༌ལ༌ ང༌ ཁང༌པ༌ སོང༌ཏེ༌ ང༌རང༌ངི༌ ཨ༌བ༌ ཤི༌ཏེ༌ སུབ༌ཅེས༌སི༌ ཕིའ༌ གྲལ༌གྲིག༌ ཅོ༌ཅེས༌ལ༌ གོངས༌པ༌ སལ༌།\""]], [["ཡེ༌ཤུའི༌ མོལས༌, \"ངའེ༌ སྟིང༌རང༌ནེ༌ བྲོངས༌, ཡང༌ སེམས༌ཉིད༌དི༌ ཐོག༌ནེ༌ ཤི༌ཁན༌གུན༌ལ༌ ཁོ༌རང༌གུན༌ནི༌ ཤི༌ཁན༌གུན༌ སུབ༌ཅུག༌།\""]], [["8:23 ནེ༌ 27"], ["ཏེ༌ནེ༌ གཙོ༌བོ༌ ཡེ༌ཤུ༌ གྲུ༌ཟིང༌ངི༌ ནང༌ང༌ ཞོན༌ན༌ ཛདས༌ ཡང༌ ལོབ༌ཕྲུགས༌གུན༌ ཁོང༌ ཉམ༌པོ༌ སོང༌།"]], [["ཧུན༌མེད༌ལ༌ ནམ༌ཚུབས༌ཏེ༌ ཚོའེ༌ ནང༌ང༌ ལུང༌རག༌ ཀྲག༌པོ༌ ཡོང༌ཅེས༌པོའེ༌ ཆུལ༌བག༌ གྲུ༌ཟིང༌ངི༌ ནང༌ང༌ ལེབ༌ནའང༌, ཡེ༌ཤུ༌ ནལ༌ཟིམས༌ཏེ༌ ཡོད༌པིན༌།"]], [["ལོབ༌ཕྲུགས༌གུན༌ སོང༌ཏེ༌ ཡེ༌ཤུའ༌ ཉིད༌ཚད༌ད༌ ཛད༌ཏེ༌ ཟེརས༌, \"གཙོ༌བོ༌ལེ༌, གཙོ༌བོ༌ལེ༌, ང༌ཞ༌གུན༌ ཆུའི༌ ནང༌ང༌ ནུབ༌ཏེ༌ ཤི༌ཅེས༌ དུག༌། སྐྱོབ༌བ༌ ཛད༌དའང༌།\""]], [["ཡེ༌ཤུའི༌ ལན༌སལས༌, \"ཏད༌པ༌ ཆུ༌ངུན༌ཅན༌, ཅིའ༌ ཇིགས༌སད༌?\" ཁོང༌ ཞངས༌ཏེ༌, ལུང༌རག༌ དང༌ ཆུལ༌བག༌ གུན༌ལ༌ ཁའ༌སྐྱེའ༌ ཛད༌པ༌ ཏེན༌ན༌མལ༌ལ༌ ཏེ༌གུན༌ མེད༌ཁན༌ སོང༌ཏེ༌ ཚོའེ༌ ནང༌ང༌ པད༌ ཞི༌དེ༌ བྱུང༌།"]], [["ཁོང༌གུན༌ ཧ༌ལས༌ཏེ༌ ཟེརས༌, \"ཁོང༌ ཀ༌ཟུག༌ མི༌ཞིག༌ ཨིན༌ཧེ༌? ལུངས༌པོ༌ དང༌ ཆུལ༌བག༌ གུན༌ནིའང༌ ཁོང༌ངི༌ ཁའ༌ ཉན༌དུག༌།\""]], [["8:28 ནེ༌ 34"], ["གཙོ༌བོ༌ ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌ ཚོའེ༌ ཕར༌ཀ༌, ག༌ད༌རཱའེ༌ ཡུལ༌ཇོངས༌ལ༌ ལེབ༌བ༌ཅིག༌, རོམ༌ཁང༌ངི༌ ནས༌ས༌ནེ༌ བིངས༌ཏེ༌ ཡོང༌ཨིན༌ ཡོད༌ཁན༌ རྡུད༌ ཞུགས༌ཁན༌ ཉིས༌ ཡེ༌ཤུའ༌ ཐུག༌། ཁོང༌གུན༌ མ༌ ནོད༌སྐྱལ༌ ཇིགས༌ནང༌ཅན༌ ཡོད༌ཅེས༌པོའེ༌ སུ༌ཞིག༌གའང༌ ཏེ༌ ལམ༌ནེ༌ ཆ༌ཐུབ༌བ༌ མེད༌པིན༌།"]], [["ཁོང༌གུན༌ནི༌ ཀུ༌ཅོ༌ སྲན༌ཏྲེ༌ ཏང༌ཨིན༌ ཟེརས༌, \"དཀོན༌མཆོག༌གི༌ སྲས༌ ཉེ༌རང༌ ང༌ཞའེ༌ ལས༌སི༌ ནང༌ང༌ ཅིའ༌ དྲེས༌སད༌? དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཁྲིམས༌ཅད༌དི༌ ཏུས༌པོའེ༌ སང༌ སྔུན༌ལ༌ ང༌ཞའ༌ ནགས༌ ལྟན༌ན༌ལ༌ སྐྱོད༌པིན༌ན༌?\""]], [["ཁོང༌གུན༌ ཡོད༌སའེ༌ སང༌ ཙ༌པིག༌ ཐག༌རིང༌ང༌ ཕག༌གི༌ ཁྱུ༌ ཆེན༌མོ༌ཞིག༌ རྩཱ༌ ཟེན༌ ཡོད༌པིན༌།"]], [["རྡུད༌གུན༌ནི༌ ཡེ༌ཤུའ༌ ཇུ༌ཇུ༌ ཞུ༌ཨིན༌ ཟེརས༌, \"གལ༌ཏེས༌ ཉེ༌རང༌ངི༌ ང༌ཞའ༌ ཁོང༌གུན༌ནི༌ ནང༌ནེ༌ ཕིང༌ན༌, ང༌ཞའ༌ འ༌ ཕག༌གུན༌ནི༌ ནང༌ང༌ ཆ༌ཅུག༌ག༌ ཛད༌།\""]], [["ཡེ༌ཤུའི༌ ཁོང༌གུན༌ལ༌ \"སོང༌ཤིག༌\" མོལ༌པ༌, ཏེ༌གུན༌ བིང༌ཏེ༌ ཕག༌གུན༌ནི༌ ནང༌ང༌ ཞུགས༌ས༌ཅིག༌, ཕག༌གི༌ ཁྱུ༌ གང༌པོ༌ རི༌ནེ༌ ཐུར༌ལ༌ ཚོའེ༌ ཆོགས༌ལ༌ གྱུགས༌པ༌ ཆུའི༌ ནང༌ང༌ ནུབ༌ཏེ༌ ཤི༌།"]], [["ཕག༌ཚོ༌ཁན༌གུན༌ གྲོང༌ཁྱེར༌ལ༌ བང༌ཏངས༌ཏེ༌ སོང༌, ཡང༌ རྡུད༌ ཞུགས༌ཁན༌ནི༌ མི༌གུན༌ལ༌ བྱུང༌ཁན༌ ཚང༌མ༌ ཤདས༌།"]], [["ཏེ༌ནེ༌ གྲོང༌ཁྱེར༌པ༌ ཚང༌མ༌ ཡེ༌ཤུ༌ ཇལ༌ལ༌ ཡོངས༌, ཡང༌ ཡེ༌ཤུ༌ ཇལ༌ལ༌ཅིག༌, ཁོང༌གུན༌ སྲན༌ཏྲེ༌ ཇིགས༌ པ༌སང༌ ཁོང༌ང༌, ཁོང༌གུན༌ནི༌ ཡུལ༌ནེ༌ བིང༌ཏེ༌ སྐྱོད༌ ཇུ༌ཇུ༌ ཟེརས༌།"]]], [[["9:1 ནེ༌ 8"], ["གཙོ༌བོ༌ ཡེ༌ཤུ༌ གྲུ༌ཟིང༌ང༌ ཞོན༌ཏེ༌ ཚོའེ༌ ཕར༌ཀ༌ ཁོང༌རང༌ངི༌ གྲོང༌ཁྱེར༌ལ༌ སྐྱོད༌ད༌ ཛདས༌།"]], [["ཏེ༌རུ༌ མི༌ ཁ༌ཅིག༌གི༌ ཟའ༌ཕོག༌ཁན༌ཞིག༌ མལ༌ཙའེ༌ཀ༌ ཁུར༌ཏེ༌ ཡེ༌ཤུ༌ ཡོད༌ས༌ ཁྱོངས༌། ཁོང༌གུན༌ནི༌ མི༌བོ༌ གྱལ༌ཅུག༌ཅེས༌སི༌ ཏད༌པ༌ ཅོ༌ཁན༌བོ༌ ཡེ༌ཤུའི༌ ཟིགས༌ཏེ༌ ཁོང༌ངི༌ ཟའ༌ཕོག༌ཁན༌བོའ༌ མོལས༌, \"བུ༌ཚ༌ སེམས༌དེ༌ ཅོས༌, ངའེ༌ ཁྱོ༌རང༌ངི༌ སྡིག༌པ༌གུན༌ལ༌ ཤགས༌པ༌ ཏང༌ངད༌།\""]], [["ཏེ༌བོ༌ ཚོར༌ར༌ཅིག༌ ཆོས༌ཁྲིམས༌ལ༌ ཁས༌པ༌ ཁ༌ཅིག༌གི༌ སེམས༌སི༌ ནང༌ང༌ སམས༌, \"འི༌ མི༌བོའེ༌ དད༌ལོག༌ ཅོས༌།\""]], [["ཁོང༌གུན༌ནི༌ སམ༌ཁན༌བོ༌ ཡེ༌ཤུའི༌ ཁྱེན༌ཏེ༌ མོལས༌, \"ཁྱོ༌ཞའེ༌ ཁྱོ༌ཞ༌རང༌ངི༌ སེམས༌སི༌ ནང༌ང༌ སེམས༌ངན༌ ཅིའ༌ སམ༌མད༌།"]], [["ཅི༌ སམ༌མ༌རག༌, 'ཁྱོ༌རང༌ངི༌ སྡིག༌པའ༌ ཤགས༌པ༌ ཏངས༌ཏེ༌ ཨིན༌' ཟེར༌ཅེས༌པོ༌ ལ༌མོ༌ ཨིན༌ནོག༌ག༌ ཡ༌ 'ལངས༌ཏེ༌ གྲུལ༌' ཟེར༌ཅེས༌པོ༌?"]], [["ཨིན༌ནའང༌ མི༌རིགས༌སི༌བུའ༌ ཇིག༌རྟེན༌ནི༌ཀ༌ སྡིག༌པའ༌ ཤགས༌པ༌ ཏང༌ཅེས༌སི༌ ཝང༌ཆའ༌ ཡོད༌ཁན༌བོ༌ ཁྱོ༌ཞའ༌ ལྟན༌ཨིན༌\" ཏེ༌ནེ༌ ཡེ༌ཤུའི༌ ཟའ༌ཕོག༌ཁན༌བོའ༌ མོལས༌, \"ལོངས༌, རང༌ངི༌ མལ༌ཙ༌ ཁུར༌ཏེ༌ ཁང༌པ༌ སོང༌།\""]], [["ཁོ༌ ལངས༌ ཡང༌ ཁང༌པའ༌ སོང༌།"]], [["མི༌ཚོགས༌སི༌ ཏེ༌བོ༌ ཐོང༌ང༌ཅིག༌, རྩི༌ཝ༌ དང༌ ཇིགས༌སི༌ ནང༌ང༌, མིའ༌ འི༌ཙོགས༌སི༌ ཝང༌ཆའ༌ སལ༌ལ༌ ཛད༌ཅེས༌ལ༌ དཀོན༌མཆོག༌ག༌ སྟོད༌པ༌ ཕུལས༌།"]], [["9:9 ནེ༌ 13"], ["གཙོ༌བོ༌ ཡེ༌ཤུ༌ ཏེ༌ཀ༌ནེ༌ སྐྱོད༌ཨིན༌ ཡོད༌ ཟ༌ནེ༌, མད༌ཐཱ༌ ཁྲལ༌ནེན༌སའེ༌ ནས༌སའེ༌ཀ༌ དུགས༌ཏེ༌ ཡོད༌ད༌ ཟིགས༌ ཡང༌ ཁོང༌ངི༌ ཁོའ༌ མོལས༌, \"ངའེ༌ སྟིང༌རང༌ནེ༌ བྲོངས༌།\" ཁོ༌ ལངས༌ཏེ༌ ཡེ༌ཤུའི༌ སྟིང༌རང༌ནེ༌ བྲངས༌།"]], [["སྟིང༌ནེ༌ ཡེ༌ཤུ༌ མད༌ཐཱའེ༌ ཁང༌པ༌ གོང༌ཟན༌ དོན༌ན༌ལ༌ སྐྱོད༌ཏེ༌ ཡོད༌ཏུས༌, ཁྲལ༌ལེན༌ཁན༌ དང༌ ཞན༌ སྡིག༌ཅན༌ མི༌ མང༌པོའང༌ ཡེ༌ཤུ༌ དང༌ ལོབ༌ཕྲུགས༌གུན༌ ཉམ༌པོ༌ ཁར༌ཇི༌ ཟའ༌ལ༌ ཡོངས༌ཏེ༌ ཡོད༌པིན༌།"]], [["ཕ༌རུ༌ཤི༌པ༌གུན༌ནི༌ ཏེ༌བོ༌ ཐོང༌ང༌ཅིག༌, ཁོང༌གུན༌ནི༌ ཡེ༌ཤུའི༌ ལོབ༌ཕྲུགས༌གུན༌ལ༌ ཏྲིས༌, \"ཁྱོ༌ཞའེ༌ ལོབ༌པོན༌, ཁྲལ༌ལེན༌ཁན༌ དང༌ སྡིག༌ཅན༌ མི༌གུན༌ ཉམ༌པོ༌ ཅིའ༌ དོན༌ཏང༌ དོན༌ན༌ནོག༌?\""]], [["ཡེ༌ཤུའི༌ ཏེ༌བོ༌ སན༌ན༌ཅིག༌, ཁོང༌ངི༌ མོལས༌, \"ཟུ༌མོ༌ ཡོང༌ཁན༌ཞིག༌ག༌ མ༌ནེ༌ ཁམ༌ཟང༌ མི༌ཞིག༌ག༌ ཨམ༌ཆི༌ གོས༌ས༌ མ༌ནོག༌།"]], [["སོང༌ ཡང༌ དཀོན༌མཆོག༌གི༌, 'ཆོད༌པ༌ ཕུལ༌ཅེས༌ མན༌པ༌, ཅིག༌ དང༌ ཅིག༌ག༌ སྙིང༌རྗེ༌ ལྟན༌ཅེས༌པོ༌ ངའེ༌ དོད༌པ༌ ཨིན༌' མོལ༌ཁན༌ནི༌ ཏོན༌བོ༌ ཅི༌ ཨིན༌ ཧ༌གོ༌ཅེས༌སི༌ རྩོན༌གྲུས༌ ཅོས༌། ཁྱོ༌ཞ༌ དྲང༌པོ༌ ཨིན༌ སམ༌ཁན༌གུན༌ལ༌ མན༌པ༌, སྡིག༌ཅན༌གུན༌ལ༌ བོད༌ད༌ ངའ༌ ཡོངས༌པིན༌།\""]], [["9:14 ནེ༌ 17"], ["ཏེ༌ནེ༌ ཡོ༌ཧཱ༌ནན༌ནི༌ ལོབ༌ཕྲུགས༌གུན༌ གཙོ༌བོ༌ ཡེ༌ཤུ༌ ཡོད༌ས༌ ཡོངས༌ཏེ༌ ཁོང༌ང༌ ཏྲིས༌, \"ང༌ཞའ༌ དང༌ ཕ༌རུ༌ཤི༌པ༌གུན༌ ཉེ༌ནས༌ལ༌ ལན༌ མང༌པོ༌ དུག༌གད༌, ཨིན༌ནའང༌ ཉེ༌རང༌ངི༌ ལོབ༌ཕྲུགས༌གུན༌ ཅིའ༌ ཉེ༌ནས༌ལ༌ དུག༌ག༌ མ༌ནོག༌?\""]], [["ཡེ༌ཤུའི༌ ལན༌སལས༌, \"བག༌སྟོན༌ནི༌ ནང༌ང༌ མག༌པ༌ ཉམ༌པོ༌ ཡོད༌ ཟ༌ནེ༌ ཁོའེ༌ གྲོན༌པོ༌གུན༌ནི༌ རྡུག༌པོ༌ ཅོ༌ཨིན༌ན༌? མི༌ཅོ༌། ཏུས༌པོ༌ ལེབ༌ཨིན༌ ནམ༌ མག༌པ༌ གྲོན༌པོ༌གུན༌ནེ༌ ཕེས༌ཏེ༌ ཁྱེར༌ཨིན༌, ཏེ༌ནེ༌ ཁོང༌གུན༌ནི༌ རྡུག༌པོ༌ ཅོས༌ཏེ༌ ཉེ༌ནས༌ལ༌ དུག༌ཨིན༌།\""]], [["\"སུ༌ཞིག༌གིའང༌ ཀོས༌ལག༌ སྙིང༌པ༌ཞིག༌ག༌ ལྷན༌བ༌ སོ༌མ༌ ཏབ༌བ༌ མ༌ནོག༌, གལ༌ཏེས༌ ཏབ༌ན༌ ཀོས༌ ཁྲུའ༌ཅིག༌ ལྷན༌བ༌ སོ༌མ༌བོ༌ ཁོངས༌ཏེ༌ ཀོས༌ ཆད༌ཁན༌བོ༌ མང༌ང༌ ཐུའ༌ ཅོའ༌ནོག༌།\""]], [["\"ཏེན༌ན༌ ཙོགས༌ལ༌ ཆང༌ སོ༌མ༌ པགས༌པའེ༌ སྐྱ༌པ༌ སྙིང༌པའེ༌ ནང༌ང༌ མི༌ལུག༌། གལ༌ཏེས༌ ལུག༌ན༌ ཆང༌བོའ༌ སྐྱུར༌ ལངས༌ཏེ༌ པགས༌པའེ༌ སྐྱ༌པ༌ བོས༌ཏེ༌ ཆད༌ཨིན༌, ཆང༌ བོ༌ཏེ༌ སྐྱ༌པའང༌ དོད༌མེད༌ ཆེན༌། ཨིན༌ནའང༌ ཆང༌ སོ༌མ༌ པགས༌པའེ༌ སྐྱ༌པ༌ སོ༌མའེ༌ ནང༌ང༌ ལུག༌ན༌ ཆང༌ དང༌ པགས༌པ༌ ཉིས༌ཀོ༌ སྐྱོབ༌ཨིན༌།"]], [["9:18 ནེ༌ 26"], ["གཙོ༌བོ༌ ཡེ༌ཤའི༌ ཏེ༌གུན༌ མོལ༌ཨིན༌ ཡོད༌ཏུས༌, ཡ༌ཧུ༌དཱ༌པའེ༌ དུ༌ཁང༌ངི༌ འུ༌སྐྱོང༌ཞིག༌ ཡོངས༌ཏེ༌ པིག༌དོང༌ ཙུགས༌ཏེ༌ ཁོང༌ང༌ ཟེརས༌, \"ངའེ༌ བུ༌མོ༌ དག༌ས༌རང༌ ཤི༌, ཨིན༌ནའང༌ ཉེ༌རང༌ སྐྱོད༌ཏེ༌ ཉེ༌རང༌ངི༌ ཆག༌ ཁོའེ༌ཀ༌ བོར༌ར༌ ཛད༌ན༌, ཁོ༌ སོན༌ཨིན༌།\""]], [["ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌ ཞངས༌ཏེ༌ འུ༌སྐྱོང༌ ཉམ༌པོ༌ སྐྱོད༌ད༌ ཛདས༌།"]], [["ཏེན༌ན༌ ཏུས༌ལ༌ བུད༌ཁན༌ནི༌ ལོ༌ ཅུག༌ཉིས༌ནེ༌ ཕར༌ལ༌ ཏུས༌གྱུན༌ ཟུགས༌པོ༌ ཞིག༌ཅེས༌སི༌ ཟུ༌མོ༌ ཡོད༌ཁན༌ནི༌ བུ༌མོ༌ཞིག༌ ཡེ༌ཤུའི༌ གྱབ༌ནེ༌ ཡོངས༌ཏེ༌ ཁོང༌ངི༌ ནམ༌ཟའེ༌ གྲུ༌ཞིག༌ག༌ ལག༌པ༌ ཏུགས༌།"]], [["ཁོའེ༌ ཁོ༌རང༌ངི༌ སེམས༌སི༌ ནང༌ང༌ སམ༌, \"གལ༌ཏེས༌ ཁོང༌ངི༌ ནམ༌ཟའ༌ ལག༌པ༌ ཐུག༌ན༌ ངའེ༌ ཟུ༌མོ༌ གྱལ༌ལ༌ནོག༌།\""]], [["ཡེ༌ཤུ༌ གྱབ༌ལོག༌ག༌ ཟིགས༌ཏེ༌ བུ༌མོའ༌ མོལས༌, \"བུ༌མོ༌, སེམས༌ཏེ༌ ཅོས༌། ཁྱོ༌རང༌ངི༌ ཏད༌པའེ༌ ཁྱོ༌རང༌ ཕན༌ཅུགས༌ཏེ༌ ཨིན༌\", ཏེན༌ན༌མལ༌ལ༌ ཁོའེ༌ ཟུ༌མོ༌ གྱལ༌།"]], [["ཡེ༌ཤུ༌ འུ༌སྐྱོང༌ངི༌ ཁང༌པའེ༌ ནང༌ང༌ སྐྱོད༌ད༌ཅིག༌ ལིང༌བུ༌ ཕུ༌ཁན༌གུན༌ནི༌ ཉ༌ངན༌ནི༌ ཉགས༌ ཕུ༌ཨིན༌ ཡང༌ མི༌གུན༌ ཀུ༌ཅོ༌ ཏང༌ཨིན༌ ངུ༌ཨིན༌ ཟིགས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"བིང༌ཏེ༌ སོང༌, བུ༌མོ༌བོ༌ མ༌ཤིའ༌ ཉིད༌ལོགས༌ཏེ༌ ཨིན༌\", ཨིན༌ནའང༌ ཁོང༌གུན༌ནི༌ ཁྲེལ༌གོད༌ ཏངས༌།"]], [["ཁོང༌གུན༌ ཕི༌ལོག༌ག༌ ཕིངས༌ཏེ༌ སྟིང༌ནེ༌ ཡེ༌ཤུ༌ བུ༌མོ༌ ཡོད༌སའེ༌ ནང༌ང༌ སྐྱོད༌ཏེ༌, ཁོའེ༌ ལག༌པའ༌ ཐམས༌ས༌ཅིག༌, བུ༌མོའ༌ སྲོག༌ ལོགས༌ཏེ༌ ཐོབ༌ ཡང༌ ཀོའག༌ ལངས༌།"]], [["ཡང༌ ཏེ༌ ནས༌ཚུལ༌བོ༌ ཡུལ༌ གང༌པོའེ༌ ནང༌ང༌ ཕེལ༌།"]], [["9:27 ནེ༌ 34"], ["བུ༌མོའེ༌ ཁང༌པ༌ནེ༌ གཙོ༌བོ༌ ཡེ༌ཤུ༌ བིང༌ཏེ༌ སྐྱོད༌ ཟ༌ནེ༌, ཞ༌ར༌ ཉིས༌ ཁོང༌ངི༌ སྟིང༌རང༌ནེ༌ ཡོངས༌ཏེ༌ ཀུ༌ཅོ༌ ཏང༌ཨིན༌ ཟེརས༌, \"གྱལ༌པོ༌ དཱ༌བིད༌དི༌ པུར༌གྱུད༌"], ["ང༌ཞའེ༌ཀ༌ སྙིང༌རྗེ༌ ཛད༌།\""]], [["ཡེ༌ཤུ༌ ཁང༌པའེ༌ ནང༌ང༌ སྐྱོད༌ད༌ཅིག༌, ཞ༌ར༌ ཉིས༌ཀོ༌ ཁོང༌ ཡོད༌ས༌ ཡོངས༌། ཁོང༌ངི༌ མོལས༌, \"ངའེ༌ ཁྱོ༌ཞའ༌ ཕན༌ཅུག༌ ཉན༌ཨིན༌ སམ༌ཏེ༌ ཨིད༌ཤེས༌ ཅོའད༌ད༌?\" ཁོང༌ ཉིས༌ཀོའེ༌ ཟེརས༌, \"ང༌ཞའེ༌ ཨིད༌ཤེས༌ ཅོའད༌།\""]], [["ཏེ༌ནེ༌ ཡེ༌ཤུའི༌ ཁོང༌གུན༌ནི༌ མིག༌གི༌ཀ༌ ཆག༌ རྩེའ༌ ཛད༌ཏེ༌ མོལས༌, \"ཁྱོ༌ཞའ༌ ཨིད༌ཤེས༌ ཡོད༌ཁན༌ ནང༌ཞིན༌ གྲུབ༌ཤིག༌།\""]], [["ཁོང༌གུན༌ནི༌ མིག༌ གྱལ༌ཏེ༌ ཐོང༌ཐུབ༌ ཡང༌ ཡེ༌ཤུའི༌ ཁོང༌གུན༌ལ༌, \"འི༌བོའེ༌ སྐོར༌ལ༌ སུའང༌ མ༌ཤད༌\" མོལ༌ཏེ༌ སྤང༌ པུད༌ད༌ ཛདས༌།"]], [["ཨིན༌ནའང༌ ཁོང༌གུན༌ ཕི༌ལོག༌ག༌ སོང༌ཏེ༌ ཡུལ༌ཇོངས༌ གང༌པོའེ༌ ནང༌ང༌ ཡེ༌ཤུའི༌ ཁོང༌གུན༌ལ༌ ཛད༌ཁན༌ནི༌ ནས༌ཚུལ༌བོ༌ ཕེལ༌ཅུགས༌།"]], [["ཁོང༌ ཉིས༌ཀོ༌ ཆའ༌ ཚར༌ར༌ཅིག༌, རྡུད༌ ཞུགས༌ཁན༌ ཧན༌གྲང༌ཞིག༌ ཡེ༌ཤུ༌ ཡོད༌ས༌ ཁྱོངས༌,"]], [["ཡང༌ རྡུད༌པོ༌ ཕིང༌ང༌ཅིག༌, ཧན༌གྲང༌བོའེ༌ སྤེ༌ར༌ ཏངས༌། མི༌ཚོགས༌ ཧ༌ལས༌ཏེ༌ ཟེརས༌, \"ཨིས༌ར༌ཨེལ༌ལི༌ ནང༌ང༌ འི༌ཙོག༌ཤིག༌ མ༌ནེ༌ མ༌ཐོང༌།\""]], [["ཨིན༌ནའང༌ ཕ༌རུ༌ཤི༌པ༌གུན༌ནི༌ ཟེརས༌, \"རྡུད༌གུན༌ནི༌ གོ༌བའེ༌ ཁོའ༌ རྡུད༌གུན༌ ཕིང༌ཅེས༌སི༌ ཁྱུད༌ ཏངས༌ཏེ༌ ཨིན༌ནོག༌།\""]], [["9:35 ནེ༌ 38"], ["གཙོ༌བོ༌ ཡེ༌ཤུ༌ གྲོང༌ཁྱེར༌ དང༌ གམ༌ཡུལ༌ ཚང༌མ༌ལ༌ སྐྱོད༌ཏེ༌, དུ༌ཁང༌གུན༌ནི༌ ནང༌ང༌ ལབ༌ཞ༌ སལ༌ཨིན༌ ནམ༌ཁའེ༌ གྱལ༌སྲིད༌དི༌ གའ༌མོའེ༌ ནས༌ཚུལ༌བོ༌ ཤད༌ད༌ ཛདས༌, ཡང༌ ཟུ༌མོ༌ དང༌ ནད༌ ཚང༌མ༌ ཕན༌ཅུག༌ག༌ ཛདས༌།"]], [["ཁོང༌ངི༌ མི༌ཚོགས༌པོ༌ ཟིགས༌ས༌ཅིག༌, ཁོང༌གུན༌ནི༌ཀ༌ སྙིང༌རྗེ༌ སྐྱེས༌ ཅིའ༌ཟེར༌ན༌ ཁོང༌གུན༌ ནགས༌ ཐོང༌ཁན༌ ཡང༌ རོགས༌ མ༌ཐོབ༌ཁན༌, ལུག༌རྫི༌ མེད༌ཁན༌ནི༌ ལུག༌ ཙོགས༌ ཡོད༌པིན༌།"]], [["ཏེ༌ནེ༌ ཡེ༌ཤུའི༌ ལོབ༌ཕྲུགས༌གུན༌ལ༌ མོལས༌, \"སྟོན༌ཐོག༌ མང༌པོ༌ཞིག༌ རྔ༌ ཆོག༌ཆོག༌ དུག༌, ཨིན༌ནའང༌ སྟོན༌ཐོག༌ རྔ༌ཁན༌ནི༌ ལས༌མི༌ མ༌ ཉུ༌ངུན༌ཞིག༌ མ༌ནེ༌ མི༌དུག༌།"]], [["ཏེ༌བོའེ༌ཕིའ༌ སྟོན༌ཐོག༌གི༌ དག༌པོ༌ དཀོན༌མཆོག༌ག༌ སྟོན༌ཐོག༌ རྔ༌ཁན༌ནི༌ ལས༌མི༌ མང༌ང༌ ཀལ༌ལ༌ ཛད༌ཅེས༌ལ༌ ཞུ༌ཝ༌ ཕུལ༌།\""]]], [[["10:1 ནེ༌ 4"], ["གཙོ༌བོ༌ ཡེ༌ཤུའི༌ ལོབ༌ཕྲུགས༌ ཅུག༌ཉིས༌པོའ༌ བོད༌ད༌ ཛད༌ཏེ༌, ཁོང༌གུན༌ལ༌ རྡུད༌ ཞུགས༌ཁན༌གུན༌ནི༌ ནང༌ནེ༌ རྡུད༌ ཕིང༌ཅེས༌ དང༌ ནད༌ དང༌ ཟུ༌མོའེ༌ རིགས༌ ཚང༌མ༌ གྱལ༌ཅུག༌ཅེས༌སི༌ ཝང༌ཆ༌ སལ༌ལ༌ ཛདས༌།"]], [["སྐུ༌ཚབས༌ ཅུག༌ཉིས༌སི༌ མིང༌གུན༌, ཏང༌པོ༌ ཤི༌མོན༌ ༼ཀ༌བོའ༌ པི༌ཏྲར༌རའང༌ ཟེར༌རད༌༽། ཡང༌ ཁོའེ༌ ནོ༌ ཨེན༌གྲིརུ༌, ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཁོའེ༌ ནོ༌ ཡོ༌ཧཱ༌ནན༌,"]], [["ཕི༌ལིབ༌, བར༌ཐོལ༌མཱ༌, ཐོ༌མཱས༌, ཁྲལ༌ལེན༌ཁན༌ མད༌ཐཱ༌, ཨལ༌ཕཱི༌འུས༌སི༌ བུ༌ཚ༌ ཡ༌ཀོབ༌, ཐད༌དཱ༌འུས༌,"]], [["ཤི༌མོན༌ ༼ཡུལ༌དད༌ཅན༌༽ དང༌ ཡུ༌དཱ༌ ཀར༌ཡོད༌པ༌, ཁོའེ༌ ཡེ༌ཤུའ༌ སྟིང༌ནེ༌ ངོ༌ལོག༌ ཅོས༌།"]], [["10:5 ནེ༌ 15"], ["གཙོ༌བོ༌ ཡེ༌ཤུའི༌ སྐུ༌ཚབས༌ ཅུག༌ཉིས༌པོའ༌ འི༌ ལབ༌ཞ༌གུན༌ སལ༌ལ༌ ཛད༌ཏེ༌ ལམ༌ཅུག༌ག༌ ཛདས༌, \"ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ མ༌ཆའ༌ ཡ༌ ས༌མར༌རི༌ཡཱའེ༌ གྲོང༌ཁྱེར༌གུན༌ནི༌ ནང༌ང༌ མ༌ཞུགས༌,"]], [["དཀོན༌མཆོག༌གི༌ སྟོར༌ཁན༌ནི༌ ལུག༌, ཨིས༌ར༌ཨེལ༌པ༌གུན༌ནི༌ཀ༌ སོང༌།"]], [["ཁྱོ༌ཞ༌ ཆའ༌ ཟ༌ནེ༌ 'ནམ༌ཁའེ༌ གྱལ༌སྲིད༌ ཉེ༌མོའ༌ དུག༌' ཟེར༌ཨིན༌ ལོན༌ ཟང༌པོ༌བོ༌ ཤོད༌།"]], [["ཡང༌ ནད༌པ༌གུན༌ གྱལ༌ཅུག༌, ཤི༌ཁན༌གུན༌ སོན༌ཅུག༌, ཛེ༌ནད༌ ཡོང༌ཁན༌གུན༌ གྱལ༌ཅུགས༌ཏེ༌ རྩང༌མ༌ ཅོས༌, རྡུད༌ ཞུགས༌ཁན༌གུན༌ནི༌ ནང༌ནེ༌ རྡུད༌གུན༌ ཕིང༌། ཏེ༌ ཝང༌ཆ༌ ཁྱོ༌ཞ༌གུན༌ལ༌ ཆོན༌ལ༌ ཐོབས༌ཏེ༌ ཨིན༌ པ༌སང༌ ལས༌གུན༌ ཆོན༌ལ༌ ཅོས༌།"]], [["བེས༌ལ༌ ཆ༌ ཟ༌ནེ༌ ཁོ༌མགས༌སི༌ ནང༌ང༌ སེར༌ ཡ༌ མུལ༌ ཡ༌ ར༌གན༌ནི༌ པེ༌ནེ༌,"]], [["ཡ༌ ཇོ༌ལ༌ ཡ༌ ཀོས༌ལག༌ ཐེ༌བ༌ ཡ༌ པ༌བུ༌ ཡ༌ གྲུལ༌ཅེས༌སི༌ ཕིའ༌ བེར༌ཀ༌ མ༌ཁུར༌ ཅིའ༌ཟེར༌ན༌ ལས༌ ཅོ༌ཁན༌གུན༌ལ༌ སྒོས༌དོམ༌གུན༌ ཐོབ༌ཅེས༌ འོས༌པ༌ ཨིན༌ནོག༌།\""]], [["\"གྲོང༌ཁྱེར༌ དང༌ གམ༌ཡུལ༌ ཀ༌རུ༌ ལེབ༌ནའང༌, ཐད༌པོ༌ ཉམ༌པོ༌ གའ༌སུས༌ ཞུ༌ཁན༌ཞིག༌ ཙལ༌ཏེ༌ ཏེ༌ གྲོང༌ཁྱེར༌ནེ༌ ཆ༌ཆ༌ ཚག༌པ༌ ཁོའེ༌ ཁང༌པའེ༌ ནང༌ང༌ དུག༌།"]], [["ཏེ༌ ཁང༌པའེ༌ ནང༌ང༌ ཞུགས༌ ཟ༌ནེ༌ དཀོན༌མཆོག༌ག༌ ཁོང༌གུན༌ལ༌ ཞི༌དེ༌ ཅིན༌ལབས༌ སལ༌ཅེས༌ལ༌ ཞུས༌།"]], [["གལ༌ཏེས༌ ཁོང༌གུན༌ ཏེ༌བོའེ༌ འོས༌པ༌ ཡོད༌ན༌ དཀོན༌མཆོག༌གི༌ ཞི༌དེ༌ སལ༌ལ༌ ཛད༌ཨིན༌, ཨིན༌ནའང༌ འོས༌པ༌ མེད༌ན༌ ཏེ༌ ཞི༌དེ༌བོ༌ ཁྱོ༌ཞའ༌ ལོགས༌ཏེ༌ ལེབ༌ཨིན༌།"]], [["གལ༌ཏེས༌ ཁང༌པ༌ ཡ༌ གྲོང༌ཁྱེར༌ཞིག༌གི༌ ནང༌ང༌ སུ༌ཞིག༌གིའང༌ ཁྱོ༌ཞའ༌ གའ༌སུས༌ མ༌ཅོ༌ན༌ ཡ༌ ཁྱོ༌ཞའེ༌ ཟེར༌ཁན༌བོའ༌ མ༌ཉན༌ན༌, ཏེ༌ གྲོང༌ཁྱེར༌ ཡ༌ ཁང༌པ༌ནེ༌ བིང༌ ཟ༌ནེ༌ རང༌ངི༌ པ༌བུའི༌ ཐལ༌བ༌ སྲུག༌།"]], [["ངའེ༌ ཁྱོ༌ཞ༌གུན༌ལ༌ དེན༌བ༌ ཟེར༌རད༌ དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌, སོ༌དོམ༌ དང༌ ག༌མོ༌ར༌ གྲོང༌ཁྱེར༌རི༌ མི༌ངན༌པ༌གུན༌ནི༌ སང༌ ཏེ༌ གྲོང༌ཁྱེར༌རི༌ མི༌གུན༌ལ༌ ཆད༌པ༌ མང༌ང༌ སྲན༌ཏྲེ༌ ཕོག༌ཨིན༌།\""]], [["10:16 ནེ༌ 25"], ["གཙོ༌བོ༌ ཡེ༌ཤུའི༌ མོལས༌, \"ངའེ༌ ཁྱོ༌ཞའ༌ ཤང༌ཀུའི༌ ཕྲོའ༌ ལུག༌ ཙོགས༌ལ༌ ལམ༌ཅུག༌གད༌། ཏེ༌བོའེ༌ཕིའ༌ རུལ༌ ཙོགས༌ ཁས༌པ༌ དང༌ ནོད༌པ༌ མ༌ཏང༌ཁན༌ ཕུར༌གོན༌ ཙོགས༌ གྱུར༌།"]], [["མི༌གུན༌ནི༌ ཀ༌ནེ༌ ཤང༌ ཅོས༌ཏེ༌ དུག༌, ཅིའ༌ཟེར༌ན༌ ཁྱོ༌ཞའ༌ ཏེན༌ན༌ ཡུལ༌ལི༌ ཝང༌སྲུལ༌པ༌གུན༌ནི༌ ལག༌ག༌ སྟད༌ཏེ༌ དུ༌ཁང༌གུན༌ནི༌ ནང༌ང༌ ཁྱོ༌ཞའ༌ རྟལ༌ལྕག༌ གྱབ༌ཅུག༌ཨིན༌།"]], [["ངའེ༌ཀ༌ ཏད༌པ༌ ཡོད༌ཅེས༌པོའེ༌ ཁྲིམས༌ཅད༌ད༌ལ༌ ཀའ༌ལོན༌ དང༌ གྱལ༌པོ༌ གུན༌ནི༌ཀ༌ ཁྱོ༌ཞའ༌ ཁྱེར༌ཨིན༌། ཏེ༌ཏུས༌ ཁྱོ༌ཞའ༌ ངའ༌ སུ༌ ཨིན༌ཁན༌བོའེ༌ སྤང༌པོ༌ ཝང༌སྲུལ༌པ༌ དང༌ ཏད༌པ༌ མེད༌ཁན༌ གུན༌ལ༌ ཏང༌ཅེས༌སི༌ སྐབས༌ ཐོབ༌ཨིན༌།"]], [["ཁོང༌གུན༌ནི༌ ཁྱོ༌ཞ༌ ཝང༌སྲུལ༌པའེ༌ ལག༌ག༌ སྟད༌ད༌ཅིག༌, ཅི༌ ཟེར༌ཨིན༌ ཡ༌ ཀ༌ཟུག༌གི༌ ཟེར༌ཨིན༌ སམ༌ཏེ༌ ཚེར༌ མ༌ཚེར༌, ཅིའ༌ཟེར༌ན༌ ཏེན༌ན༌ ཏུས༌ལ༌ ཁྱོ༌ཞའ༌ རེ༌རེའ༌ ཟེར༌ཅེས༌སི༌ ཚིགས༌གུན༌ སལ༌ལ༌ ཛད༌ཨིན༌།"]], [["ཏེ༌ཏུས༌ སྤེ༌ར༌ ཟེར༌ཁན༌བོ༌ ཁྱོ༌ཞའ༌ མན༌པ༌ ཁྱོ༌ཞའེ༌ ནང༌ང༌ ཡོད༌ཁན༌ནི༌ ཡབ༌ དཀོན༌མཆོག༌གི༌ ཐུག༌ཉིད༌དི༌ ཁྱོ༌ཞའ༌ གྱུད༌ཏེ༌ མོལ༌ལ༌ནོག༌།\""]], [["\"ཨ༌ཅོ༌གུན༌ནི༌ ནོ༌གུན༌ལ༌ ཡང༌ ཨ༌བའེ༌ བུ༌ཚའ༌ ཡང༌ ཕྲུ༌གུའི༌ ཕ༌མ༌གུན༌ལ༌ ངོ༌ལོག༌ ཅོས༌ཏེ༌ སད༌ཅུག༌ཨིན༌།"]], [["ཁྱོ༌ཞའ༌ ངའེ༌ཀ༌ ཏད༌པ༌ ཡོད༌ཅེས༌པོའེ༌ མི༌ཚང༌མའེ༌ ཁྱོ༌ཞ༌གུན༌ལ༌ ནཕ༌རད༌ ཅོའ༌ནོག༌། ཨིན༌ནའང༌ ཐའ༌མ༌ ཚོག༌པ༌ ཏད༌པའེ༌ ནང༌ང༌ སྟན༌པོ༌ ལུས༌ཁན༌གུན༌ལ༌ དཀོན༌མཆོག༌གི༌ ཐའ༌མེད༌པའེ༌ མི༌ཚེ༌ སལ༌ཨིན༌།"]], [["ཡུལ༌ཞིག༌གི༌ ནང༌ང༌ ཁྱོ༌ཞའ༌ ནགས༌བར༌དོ༌ ལྟན༌ན༌ ཡང༌ ཡུལ༌ཞིག༌ག༌ ཤོར༌ཏེ༌ སོང༌། ངའེ༌ ཁྱོ༌ཞའ༌ དེན༌བ༌ ཟེར༌རད༌, ཨིས༌ར༌ཨེལ༌ལི༌ གྲོང༌ཁྱེར༌ ཚང༌མའེ༌ ནང༌ང༌ ཁྱོ༌ཞའ༌ ལས༌ ཅོ༌ཚར༌རི༌ སང༌ སྔུན༌ལ༌ མི༌རིགས༌སི༌བུ༌ ལོགས༌ཏེ༌ ཡོང༌ཨིན༌།\""]], [["ཡེ༌ཤུའི༌ མོལས༌, \"ལོབ༌ཕྲུགས༌ ལོབ༌པོན༌ནི༌ སང༌ ཆེའ༌, ཡང༌ ཡོག༌པོ༌ སྤོན༌བོའེ༌ སང༌ ཆེའ༌ མ༌ནོག༌།"]], [["ཨིན༌ནའང༌ ལོབ༌ཕྲུགས༌ ལོབ༌པོན༌ ཙོགས༌ ཡང༌ ཡོག༌པོ༌ སྤོན༌བོ༌ ཙོགས༌ གྱུར༌ཉན༌ན༌ནོག༌། གལ༌ཏེས༌ ངའ༌ སྤོན༌བོ༌ ཨིན༌ ཨིན༌ནའང༌ ངའ༌ བེལ༌ཟེ༌བུལ༌ ཡང༌ན༌ རྡུད༌དི༌ གོ༌བ༌ ཟེར༌རད༌ན༌, ཏེ༌ནེ༌ ཁྱོ༌ཞའ༌ ངའེ༌ ལོབ༌ཕྲུགས༌ ཨིན༌ཅེས༌པོའེ༌ མང༌ང༌ ངན༌པ༌ མི༌ཟེར༌ར༌?\""]], [["10:26 ནེ༌ 33"], ["\"ཁྱོ༌ཞའ༌ ཇིགས༌ནང༌ ལྟན༌ཁན༌གུན༌ལ༌ མ༌ཇིགས༌, ཅིའ༌ཟེར༌ན༌ ཏུས༌པོ༌ ལེབ༌ཨིན༌ ནམ༌ དཀོན༌མཆོག༌གི༌ ཀབས༌ཏེ༌ བོར༌ཁན༌ ཚང༌མ༌ ཕིང༌ང༌ ཛད༌ཨིན༌ ཡ༌ སྦས༌ཏེ༌ བོར༌ཁན༌ ཚང༌མ༌ མི༌གུན༌ལ༌ སྔོན༌ ཅུག༌ག༌ ཛད༌ཨིན༌།"]], [["ངའེ༌ ཁྱོ༌ཞ༌གུན༌ལ༌ མུན༌གྲིག༌གི༌ ནང༌ང༌ ཤད༌ཁན༌གུན༌ ཉི༌མའེ༌ འོད༌དི༌ ནང༌ང༌ ཤོད༌, ཁྱོ༌ཞའེ༌ ནམ༌ཅོག༌གི༌ ནང༌ང༌ ཤུབས༌ཏེ༌ ངའེ༌ ཤད༌ཁན༌གུན༌ ཁང༌པའེ༌ ཁེ༌ཐོག༌ནེ༌ ཀུ༌ཅོ༌ ཏངས༌ཏེ༌ ཤོད༌།\""]], [["\"སེམས༌ཉིད༌ མན༌པ༌ ལུས༌ ཅིག༌པོ༌ སད༌ ཉན༌ཁན༌གུན༌ལ༌ མ༌ཇིགས༌, ཨིན༌ནའང༌ ཉལ༌ཝའེ༌ ནང༌ང༌ ཕངས༌ཏེ༌ ལུས༌ དང༌ སེམས༌ཉིད༌ ཉིས༌ཀོ༌ མེད༌ཁན༌ ཛད༌ཉན༌ཁན༌ནི༌ དཀོན༌མཆོག༌ག༌ ཇིགས༌།"]], [["ཅི༌པ༌ ཉིས༌ པེན༌ཆུང༌ ཅིག༌ག༌ ཙོང༌ང༌ མི༌དུག༌ག༌? ཨིན༌ནའང༌ ནམ༌ཚོག༌པ༌ ནམ༌ཁའེ༌ ཡབ༌བི༌ གོངས༌པ༌ མི༌སལ༌ ཅི༌པ༌ ཅིག༌གའང༌ སའེ༌ཀ༌ མི༌བུད༌།"]], [["ཁྱོ༌ཞའེ༌ གོའེ༌ཀ༌ ཡོད༌ཁན༌ནི༌ སྲའེ༌ ཀྲངས༌ཀའང༌ ཁོང༌ངི༌ ཁྱེན༌ན༌ ཛད༌ད༌ནོག༌།"]], [["ཏེན༌ན༌བོའེ༌ཕིའ༌ ཇིགས༌ མ༌ཇིགས༌, དཀོན༌མཆོག༌གི༌ སྐུན༌དུན༌ལ༌ ཅི༌པ༌ མང༌པོའེ༌ སང༌ ཁྱོ༌ཞའ༌ ཅིག༌ མང༌ང༌ རིན༌ཆེའ༌ ཨིན༌ནོག༌།\""]], [["\"མི༌གུན༌ནི༌ དུན༌ལ༌, ཡེ༌ཤུ༌ ངའེ༌ གཙོ༌བོ༌ ཨིན༌ ཟེར༌ཁན༌ ཚང༌མའ༌ ངེའང༌ ངའེ༌ ཡབ༌ ནམ༌ཁའེ༌ ནང༌ང༌ ཞུགས༌ཁན༌ནི༌ སྐུན༌དུན༌ལ༌ ཁོང༌གུན༌ ངའེ༌ དེན༌བའེ༌ ལོབ༌ཕྲུགས༌ ཨིན༌ ཟེར༌ཨིན༌།"]], [["ཨིན༌ནའང༌ མི༌གུན༌ནི༌ དུན༌ལ༌ ངའ༌ མི༌ཤེས༌ཟུན༌ ཏང༌ཁན༌ ཚང༌མའ༌ ངེའང༌ ངའེ༌ ཡབ༌ ནམ༌ཁའེ༌ ནང༌ང༌ ཞུགས༌ཁན༌ནི༌ སྐུན༌དུན༌ལ༌ ཁོང༌གུན༌ མི༌ཤེས༌ ཟེར༌ཨིན༌།\""]], [["10:34 ནེ༌ 39"], ["\"ཁྱོ༌ཞའེ༌ ང༌ ཇིག༌རྟེན༌ནི༌ཀ༌ ཞི༌དེ༌ ཁྱོང༌ང༌ ཡོངས༌ཏེ༌ ཨིན༌ནོག༌ མ༌སམ༌། ང༌ ཞི༌དེ༌ མན༌པ༌ ནོལ༌ཅུག༌ག༌ལ༌ ཡོངས༌ཏེ༌ ཨིན༌།"]], [["ཅིའ༌ཟེར༌ན༌, ངའ༌ ཏད༌པ༌ ཅོ༌ཅེས༌པོའེ༌"], ["བུ༌ཚའེ༌ རང༌ངི༌ ཨ༌བའ༌ ངོ༌ལོག༌ ཅོ༌ཨིན༌,"], ["ཡང༌ བུ༌མོའེ༌ རང༌ངི༌ ཨ༌མའ༌ ངོ༌ལོག༌ ཅོ༌ཨིན༌,"], ["ཡང༌ བུ༌ཚའེ༌ ན༌མའེ༌ རང༌ངི༌ མག༌པའེ༌ ཨ༌མའ༌ ངོ༌ལོག༌ ཅོ༌ཨིན༌,"]], [["མི༌ཞིག༌གི༌ གྲ༌འོ༌, ཁོ༌རང༌ངི༌ ནང༌མི༌གུན༌ གྱུར༌ཨིན༌།"]], [["རང༌ངི༌ ཨ༌བ༌ ཡ༌ ཨ༌མའ༌ ངའེ༌ སང༌ མང༌ང༌ ཡ༌ཤ༌ ཅོ༌ཁན༌བོ༌ ངའེ༌ ལོབ༌ཕྲུགས༌ གྱུར༌ཅེས༌སི༌ འོས༌པ༌ མན༌, ཡང༌ རང༌ངི༌ བུ༌ཚ༌ ཡ༌ བུ༌མོའ༌ ངའེ༌ སང༌ མང༌ང༌ ཡ༌ཤ༌ ཅོ༌ཁན༌བོ༌ ངའེ༌ ལོབ༌ཕྲུགས༌ གྱུར༌ཅེས༌སི༌ འོས༌པ༌ མན༌།"]], [["རང༌ངི༌ རྡུག༌ངལ༌ལི༌ རྐྱང༌ཤིང༌ ཁུར༌ཏེ༌ ངའེ༌ སྟིང༌ནེ༌ མ༌བྲངས༌ཁན༌བོ༌ ངའེ༌ ལོབ༌ཕྲུགས༌ གྱུར༌ཅེས༌སི༌ འོས༌པ༌ མན༌།"]], [["རང༌སྲོག༌ ཐམས༌ཏེ༌ དུག༌ཁན༌གུན༌ནི༌ དེན༌བའེ༌ མི༌ཚེ༌ སྐྱལ༌ཨིན༌, ཨིན༌ནའང༌ ངའེ༌ ཕིའ༌ ཁོ༌རང༌ངི༌ སྲོག༌ སྐྱལ༌ཁན༌གུན༌ལ༌ དེན༌བའེ༌ མི༌ཚེ༌བོ༌ ཐོབ༌ཨིན༌།\""]], [["10:40 ནེ༌ 42"], ["\"ཁྱོ༌ཞའ༌ གའ༌སུས༌ ཅོ༌ཁན༌གུན༌ནི༌ ངའ༌ གའ༌སུས༌ ཅོས༌ཏེ༌ ཨིན༌ནོག༌, ཡང༌ ངའ༌ གའ༌སུས༌ ཅོ༌ཁན༌གུན༌ནི༌, ང༌ ཀལ༌ལ༌ ཛད༌ཁན༌བོའ༌ གའ༌སུས༌ ཞུས༌ཏེ༌ ཨིན༌ནོག༌།"]], [["དཀོན༌མཆོག༌གི༌ བཀའ༌ ཤད༌ཁན༌ ཨིན༌ཅེས༌པོའེ༌ ལུང༌སྟོན༌པ༌ གའ༌སུས༌ ཞུ༌ཁན༌གུན༌ལ༌ ལུང༌སྟོན༌པ༌ ཐོབ༌ཁན༌ ཙོགས༌ སོལ༌རས༌ ཐོབ༌ཨིན༌། ཡང༌ དྲང༌པོ༌ ཨིན༌ཅེས༌པོའེ༌ མི༌ཞིག༌ག༌ གའ༌སུས༌ ཞུ༌ཁན༌གུན༌ལ༌ མི༌ དྲང༌པོ༌ཞིག༌ག༌ ཐོབ༌ཁན༌ ཙོགས༌ སོལ༌རས༌ ཐོབ༌ཨིན༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌ ངའེ༌ ལོབ༌ཕྲུགས༌ ཉམ༌ཤུང༌ཞིག༌ག༌ ཆུ༌ གྲང༌མོ༌ ཀོ༌རེ༌ གང༌ ཏང༌ཁན༌གུན༌ལ༌ ཏན༌ཏན༌ལ༌ སོལ༌རས༌ སལ༌ལ༌ ཛད༌ཨིན༌།\""]]], [[["11:1 ནེ༌ 19"], ["གཙོ༌བོ༌ ཡེ༌ཤུའི༌ ལོབ༌ཕྲུགས༌ ཅུག༌ཉིས༌ལ༌ ལབ༌ཞ༌ སལ༌ ཚར༌ཏེ༌ སྟིང༌ནེ༌, ཁོང༌ ཏེ༌ཀ༌ནེ༌ ལབ༌ཞ༌ སལ༌ཅེས༌ དང༌ ཆོས༌ཤད༌ཅེས༌ལ༌ གཱ༌ལིལ༌ལིའི༌ ཡུལ༌ཇོངས༌སི༌ གྲོང༌ཁྱེར༌གུན༌ལ༌ སྐྱོདས༌།"]], [["ཡོ༌ཧཱ༌ནན༌ནི༌ ཙོན༌ཁང༌ངི༌ ནང༌ང༌, མ༌ཤི༌ཀའེ༌ ཧ༌ལས༌ཤེས༌སི༌ ཛད༌པ༌ ཛད༌ཁན༌གུན༌ ཚོར༌ར༌ཅིག༌, ཁོང༌རང༌ངི༌ ལོབ༌ཕྲུགས༌གུན༌ ཡེ༌ཤུ༌ ཡོད༌ས༌, འི༌ ཏྲི༌ཝ༌བོ༌ ཏྲིའ༌ལ༌ ལམ༌ཅུགས༌,"]], [["\"ལུང༌སྟོན༌པ༌གུན༌ནི༌ སྐྱོད༌ཨིན༌ མོལ༌ཁན༌ མ༌ཤི༌ཀ༌ ཉེ༌རང༌ ཞུགས༌ཏེ༌ ཨིན༌ན༌ ཡ༌ ང༌ཞའ༌ ཡང༌ཞིག༌ག༌ སྲུང༌?\""]], [["ཡེ༌ཤུའི༌ ལན༌སལས༌, \"ལོགས༌ཏེ༌ སོང༌ ཡང༌ ཁྱོ༌ཞའེ༌ ཚོར༌ཁན༌ དང༌ ཐོང༌ཁན༌གུན༌ ཡོ༌ཧཱ༌ནན༌ལ༌ ཤོད༌།"]], [["ཞ༌ར༌གུན༌ལ༌ ཐོང༌, ཞ༌འོ༌གུན༌ གྲུལས༌, ཛེ༌ནད༌ཅན༌གུན༌ གྱལ༌ཏེ༌ རྩང༌མ༌ སོང༌, མ༌ཚོར༌ཁན༌གུན༌ནི༌ ཚོར༌, ཤི༌ཁན༌གུན༌ སོན༌ཏེའ༌ ལངས༌, ཡང༌ ཉལ༌བ༌ཅན༌གུན༌ལ༌ གའ༌མོའེ༌ ནས༌ཚུལ༌ ཤདས༌།"]], [["ཁོའ༌ ཤོད༌, ངའེ༌ ཅོ༌ཁན༌གུན༌ནི༌ ཞས༌ཏེ༌ ངའ༌ མ༌ཕང༌ཁན༌གུན༌ལ༌ ཅིན༌ལབས༌ སལ༌ལ༌ ཛད༌ཨིན༌།\""]], [["ཡོ༌ཧཱ༌ནན༌ནི༌ ལོབ༌ཕྲུགས༌གུན༌ ལོགས༌ཏེ༌ ཆའ༌ཅིག༌, ཡེ༌ཤུའི༌ མི༌ཚོགས༌ལ༌ ཡོ༌ཧཱ༌ནན༌ནི༌ སྐོར༌ལ༌ མོལ༌ཅེས༌ གོ༌ཟུགས༌, \"ཁྱོ༌ཞའ༌ རི༌སྟོང༌ངི༌ ནང༌ང༌ ཀ༌ཟུག༌ མི༌ཞིག༌ག༌ ལྟའ༌ལ༌ སོང༌པིན༌? ཆུའི༌ ཐའ༌མའེ༌ ལྡམ༌བུ༌ ལུངས༌པོའེ༌ སྐུལ༌ལ༌ ཙོགས༌ལ༌, ལབ༌ཞའེ༌ ནང༌ང༌ ཏུས༌གྱུན༌ གྱུར༌ཇ༌ ཁྱོང༌ཁན༌ ཞིག༌ག༌?"]], [["གལ༌ཏེས༌ མན༌ན༌ ཁྱོ༌ཞ༌གུན༌ ཅི༌ ལྟའ༌ལ༌ སོང༌པིན༌? མི༌ ཀོས༌ལག༌ ཇམ༌པོ༌ དང༌ རིན༌ཅན༌ གོན༌ཁན༌ཞིག༌ ཁྱོ༌ཞ༌གུན༌ནི༌ ཐོང༌ང༌? མ༌ཐོང༌། ཀོས༌ རིན༌ཅན༌ གོན༌ཁན༌གུན༌ གྱལ༌པོའེ༌ ཁར༌ལ༌ དུག༌ག༌ནོག༌།"]], [["ཁྱོ༌ཞའ༌ ལུང༌སྟོན༌པ༌ཞིག༌ག༌ ལྟའ༌ལ༌ སོང༌པིན༌ན༌? འོ༌ན༌, ཁོ༌ ལུང༌སྟོན༌པ༌ སང༌ ཀྲག༌ག༌ཞིག༌ ཨིན༌།"]], [["དམ༌པའེ༌ སུང༌རབས༌སི༌ ནང༌ང༌ ཁོའེ༌ སྐོར༌ལ༌ དཀོན༌མཆོག༌གི༌ མོལ༌ལ༌ ཛད༌ཏེ༌ དུག༌,"], ["'ལྟོས༌, ཁྱོ༌རང༌ངི༌ སང༌ སྔུན༌ལ༌ ངའེ༌ ང༌རང༌ངི༌ ལོན༌ཁྱེར༌ཁན༌བོ༌ ཀལ༌ཨིན༌།"], ["ཁོའེ༌ ཁྱོ༌རང༌ངི༌ ཕིའ༌ ལམ༌ གྲལ༌གྲིག༌ ཅོ༌ཨིན༌།'"]], [["\"ངའེ༌ ཁྱོ༌ཞའ༌ དེན༌བ༌ ཟེར༌རད༌, དག༌ས༌ ཚོག༌པ༌ སྐྱེས༌ཁན༌ མི༌གུན༌ནི༌ ནང༌ནེ༌ ཡོ༌ཧཱ༌ནན༌ ཁྲུས༌སལ༌ཁན༌ནི༌ སང༌ ཀྲག༌ག༌ཞིག༌ སུའང༌ མེད༌པ༌ ཨིན༌ནོག༌, ཨིན༌ནའང༌ ནམ༌ཁའེ༌ གྱལ༌སྲིད༌དི༌ ནང༌ང༌ ཆུང༌ཤོག༌པོ༌ ཡོ༌ཧཱ༌ནན༌ནི༌ སང༌ ཀྲག༌ག༌ ཨིན༌།"]], [["ཁྲུས༌སལ༌ཁན༌ ཡོ༌ཧཱ༌ནན༌ནི༌ ཆོས༌ཤད༌ཅེས༌ གོ༌ཟུགས༌པ༌ནེ༌ དག༌ས༌ ཚོག༌པ༌ དཀོན༌མཆོག༌གི༌ ཝང༌ ཉམ༌པོ༌ ཁོང༌རང༌ངི༌ གྱལ༌སྲིད༌པོ༌ གྱས༌ཤུག༌ག༌ ཛད༌ཨིན༌ ཨིན༌ནོག༌, ཨིན༌ནའང༌ ནོད༌སྐྱལ༌ མི༌ ངན༌པ༌གུན༌ནི༌ ཏེ༌བོའེ༌ གྱབ༌གལ༌ལ༌ ནོལ༌ཨིན༌ ཨིན༌ནོག༌།"]], [["ཡོ༌ཧཱ༌ནན༌ ཡོང༌ངི༌ སང༌ སྔུན༌ལ༌ ནམ༌ཁའེ༌ གྱལ༌སྲིད༌དི༌ སྐོར༌ལ༌ བཀའ༌ཁྲིམས༌སི༌ སྤེ༌ཆ༌ དང༌ ལུང༌སྟོན༌པ༌ ཚང༌མའེ༌ ལུང༌སྟན༌ ཤད༌ད༌ ཛདས༌།"]], [["གལ༌ཏེས༌ ངའེ༌ ཟེར༌ཅེས༌པོའ༌ ཨིད༌ཤེས༌ ཅོའ༌ ཐད༌ན༌, ཡོ༌ཧཱ༌ནན༌ ནི༌ ཨེ༌ལི༌ཡཱ༌ ཨིན༌ ཀ༌བོ༌ ལུང༌སྟོན༌པ༌གུན༌ནི༌ ཡོང༌ཨིན༌ མོལ༌ཏེ༌ ཨིན༌པིན༌།"]], [["ནམ༌ཅོག༌ ཡོད༌ཁན༌གུན༌ནི༌ ངའེ༌ ཟེར༌ཁན༌ལ༌ ཉོན༌ཤིག༌།\""]], [["\"ངའེ༌ འི༌ མི༌རབས༌པོ༌ སུ༌ ཉམ༌པོ༌ ལྡུར༌? ཁྲོམས༌སི༌ ནང༌ང༌ དུག༌ཁན༌ནི༌ ཕྲུ༌གུ༌གུན༌ ཙོགས༌ ཀ༌གུན༌ནི༌ ཛ༌འོ༌གུན༌ལ༌ བོད༌ཨིན༌ ཟེར༌དུག༌,"]], [["ང༌ཞའེ༌ ལིང༌བུ༌ ཕུས༌ཏེའང༌ ཁྱོ༌ཞའ༌ མ༌རྩེས༌།"], ["ང༌ཞའེ༌ ཤད༌པ༌ ཏང༌ ཟ༌ནེ༌ ཁྱོ༌ཞའེ༌ ཉ༌ངན༌ མ༌ཅོས༌།"]], [["ཏེན༌ན༌ ཙོགས༌ལ༌ ཡོ༌ཧཱ༌ནན༌ ཡོངས༌ཏེ༌ ཟན༌ མ༌ཟོས༌ ཡ༌ ཆང༌ མ༌ཐུངས༌པ༌ མི༌གུན༌ནི༌ ཁོའེ༌ ནང༌ང༌ རྡུད༌ ཞུགས༌ཏེ༌ ཨིན༌ནོག༌ ཟེརས༌།"]], [["མི༌རིགས༌སི༌བུ༌ ཡོང༌ཏེ༌ ཟན༌ ཟོས༌ཏེ༌ ཆང༌ ཐུངས༌པ༌, ཁྱོ༌ཞའེ༌ ཁོ༌ མུག༌ཞུགས༌ དང༌ ར༌རོས༌ཏེ༌ དུག༌ཁན༌ ཡང༌ ཁྲལ༌ལེན༌ཁན༌ དང༌ སྡིག༌ཅན༌ གུན༌ནི༌ ཛ༌འོ༌ ཨིན༌ནོག༌ ཟེརས༌། ཨིན༌ནའང༌ ང༌ཞའ༌ དཀོན༌མཆོག༌གི༌ ཤེས༌རབས༌སི༌ ལམ༌མི༌ཀ༌ གྲུལ༌ཁན༌བོ༌ ང༌ཞའེ༌ ལས༌སི༌ བྲས༌བུ༌གུན༌ནི༌ ལྟན༌ཨིན༌།"]], [["11:20 ནེ༌ 24"], ["ཏེ༌ནེ༌ གཙོ༌བོ༌ ཡེ༌ཤུའི༌ ཁོང༌ངི༌ ཧ༌ལས༌ཤེས༌སི༌ ཛད༌པ༌ མང༌པོ༌ ལྟན༌ན༌ ཛད༌ཁན༌ནི༌ གྱལ༌ས༌གུན༌ནི༌ གྱབ༌གལ༌ལ༌ མོལས༌, ཅིའ༌ཟེར༌ན༌ ཏེ༌ནང༌ང༌ ཡོད༌ཁན༌གུན༌ནི༌ སྡིག༌པ༌ སྤངས༌ཏེ༌ གྱོད༌པ༌ མ༌ཅོས༌།"]], [["ཀོ༌ར༌ཟིན༌པ༌ དང༌ བེད༌སའི༌ད༌པ༌ གུན༌ ཁྱོ༌ཞ༌གུན༌ལ༌ ཙམ༌ཤིག༌གི༌ ཇིགས༌ནང༌ མ༌ནོག༌། གལ༌ཏེས༌ ཁྱོ༌ཞའེ༌ ནང༌ང༌ ལྟན༌ཁན༌ནི༌ ཛད༌པ༌གུན༌, ཏཱ༌ཡིར༌ དང༌ སི༌དཱོན༌ གྲོང༌ཁྱེར༌ ངན༌པ༌གུན༌ནི༌ ནང༌ང༌ ལྟན༌པིན༌ན༌, ཁོང༌གུན༌ནི༌ སྡིག༌པ༌ སྤངས༌ཏེ༌ གྱོད༌པ༌ ཅོས༌ཏེ༌ ཕ༌ཙའ༌ གོན༌ཏེ༌, གོག༌ཐལ༌ ཡོག༌ཨིན༌ རྡུག༌པོ༌ ཅོས༌ཏེ༌ ཡོད༌གྲོ༌།"]], [["ཨིན༌ནའང༌ ངའེ༌ ཁྱོ༌ཞ༌གུན༌ལ༌ ཟེར༌རད༌ དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌, ཏཱ༌ཡིར༌ དང༌ སི༌དཱོན༌པ༌ གྲོང༌ཁྱེར༌རི༌ མི༌གུན༌ནི༌ སང༌ ཁྱོ༌ཞའ༌ ཆད༌པ༌ མང༌ང༌ སྲན༌ཏྲེ༌ ཕོག༌ཨིན༌།\""]], [["\"ཝ༌ ཀ༌ཕར༌ན༌ཧུམ༌པ༌གུན༌ ཅི༌ ཁྱོ༌ཞའ༌ རྩི༌ཝ༌ ཏངས༌ཏེ༌ ནམ༌ཁའ༌ ཁྱེར༌ར༌ ཛད༌ཨིན༌ སམ༌མ༌ རག༌ག༌? མ༌ནེ༌ མི༌ཐེན༌། ཁྱོ༌ཞ༌གུན༌ ཉལ༌ཝའེ༌ ནང༌ང༌ ཕང༌ང༌ ཛད༌ཨིན༌། གལ༌ཏེས༌ ཁྱོ༌ཞ༌གུན༌ལ༌ ལྟན༌ན༌ ཛད༌ཁན༌ནི༌ ཛད༌པ༌གུན༌ སོ༌དོམ༌པ༌ མི༌ངན༌གུན༌ལ༌ ལྟན༌པིན༌ན༌ གྱོད༌པ༌ ཅོས༌ཏེ༌ ཁོང༌གུན༌ དག༌ས༌ ཚོག༌པ༌ འི༌ ཇིག༌རྟེན༌ནི༌ཀ༌ ལུས༌ཏེ༌ ཡོད༌གྲོ༌།"]], [["ཨིན༌ནའང༌ ངའེ༌ ཁྱོ༌ཞ༌གུན༌ལ༌ ཟེར༌རད༌, དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌, སོ༌དོམ༌ གྲོང༌ཁྱེར༌རི༌ མི༌གུན༌ནི༌ སང༌ ཁྱོ༌ཞའ༌ ཆད༌པ༌ མང༌ང༌ སྲན༌ཏྲེ༌ ཕོག༌ཨིན༌།"]], [["11:25 ནེ༌ 30"], ["ཏེན༌ན༌ ཏུས༌ལ༌ གཙོ༌བོ༌ ཡེ༌ཤུའི༌ མོས༌ལམ༌ ཞུ༌ཨིན༌ མོལས༌, \"ངའེ༌ ཡབ༌ ནམ༌ཁའ༌ དང༌ ཇིག༌རྟེན༌ནི༌ གཙོ༌བོ༌ལེ༌, ངའེ༌ ཉེ༌རང༌ང༌ སྟོད༌པ༌ ཕུལ༌ལད༌ ཅིའ༌ཟེར༌ན༌ ཉེ༌རང༌ངི༌ དྲང༌པོ༌ ལམ༌བོ༌ ཁས༌པ༌ དང༌ ཡོན༌ཏན༌ཅན༌གུན༌ནེ༌ སྦས༌ཏེ༌, ཕྲུ༌གུ༌ ཙོགས༌ ཡོད༌ཁན༌གུན༌ལ༌ སྔོན༌ ཅུག༌ག༌ ཛདས༌།"]], [["འོ༌ན༌ ཡབ༌ལེ༌ ཏེ༌ཟུག༌ ཛད༌ཅེས༌པོའ༌ ཉེ༌རང༌ ཐུགས༌ཐད༌།\""]], [["\"ངའེ༌ ཡབ༌ དཀོན༌མཆོག༌གི༌ ཝང༌ཆ༌ ཚང༌མ༌ ངའ༌ སྟད༌ད༌ ཛད༌ཏེ༌ ཨིན༌། ཡབ༌བི༌ མ༌ནེ༌ ཞན༌སུའིང༌ བུ༌ཚ༌ ངོ༌ མི༌ཤེས༌, ཡང༌ བུ༌ཚའེ༌ མ༌ནེ༌ ཞན༌སུའང༌ ཡབ༌ ངོ༌ མི༌ཤེས༌, ཨིན༌ནའང༌ ངའེ༌ ལྡམ༌ཁན༌གུན༌ལ༌ ཡབ༌ སྔོན༌ཅུག༌ཨིན༌།\""]], [["\"སེམས༌སི༌ ནང༌ང༌ ངལ༌ཁན༌ དང༌ ཁུར༌རུ༌ ལྕིན༌ཏྲེ༌ ཁུར༌ཁན༌ ཚང༌མ༌ ང༌ ཡོད༌ས༌ ཡོང༌, ཡང༌ ངའེ༌ ཁྱོ༌ཞའ༌ ངལ༌ཚོ༌ ཏང༌ཨིན༌།"]], [["ངའེ༌ ཉ༌ཤིང༌བོ༌ ཁུར༌ ཡང༌ ངའེ༌ ཀ༌ནེ༌ ལོབ༌ ཅིའ༌ཟེར༌ན༌ ང༌ ནི༌ སེམས༌སི༌ ནང༌ང༌ བོལ༌མོ༌ དང༌ ཉམ༌ཤུང༌ ཨིན༌, ཡང༌ ཁྱོ༌ཞ༌གུན༌ནི༌ སེམས༌ལ༌ ངལ༌ཚོ༌ ཐོབ༌ཨིན༌།"]], [["ངའེ༌ ཉ༌ཤིང༌བོ༌ ཁུར༌ར༌ལ༌ ལ༌མོ༌ ཡང༌ ངའེ༌ ཁུ༌རུ༌བོ༌ ཡང༌མོ༌ ཡོད༌།"]]], [[["12:1 ནེ༌ 8"], ["ཏེན༌ན༌ ཏུས༌ཤིག༌ག༌ གཙོ༌བོ༌ ཡེ༌ཤུ༌ ཤབ༌བད༌དི༌ ངལ༌ཚོའེ༌ ཞག༌ག༌ ཞིང༌ གྱུད༌ཏེ༌ སྐྱོད༌ཨིན༌ ཡོད༌ ཟ༌ནེ༌, ཁོང༌ངི༌ ལོབ༌ཕྲུགས༌གུན༌ སྟོགས༌ཏེ༌ ཡོད༌པ༌ ཞིང༌ངི༌ སྙེ༌མ༌ ཅད༌ཏེ༌ ཟའ༌ཅེས༌ གོ༌ཟུག༌།"]], [["ཏེ༌བོ༌ ཐོང༌ཏེ༌ ཕ༌རུ༌ཤི༌པ༌ ཁ༌ཅིག༌གི༌ ཡེ༌ཤུའ༌ ཟེརས༌, \"ཁྱོ༌རང༌ངི༌ ལོབ༌ཕྲུགས༌གུན༌ནི༌ ཤབ༌བད༌དི༌ ངལ༌ཚོའེ༌ ཞག༌ག༌ ལས༌ ཅོས༌ཏེ༌ ཆོས༌ཁྲིམས༌ ཅགས༌ཏེ༌ ཨིན༌ནོག༌།\""]], [["ཡེ༌ཤུའི༌ ལན༌སལས༌, \"དཱ༌བིད༌ དང༌ ཁོའེ༌ ཕྲོ༌པ༌གུན༌ སྟོགས༌ཏེ༌ ཡོད༌ ཟ༌ནེ༌ ཅི༌ ཅོས༌ དམ༌པའེ༌ སུང༌རབས༌སི༌ ནང༌ནེ༌ ཁྱོ༌ཞའེ༌ མ༌སིལ༌པིན༌ན༌?"]], [["དཱ༌བིད༌ དཀོན༌མཆོག༌གི༌ ཀུར༌རི༌ ནང༌ང༌ ཆོད༌པ༌ ཕུལ༌སའེ༌ཀ༌ སོང༌, ཡང༌ ཁོ༌ དང༌ ཁོའེ༌ ཕྲོ༌པ༌གུན༌ནི༌ དམ༌པའེ༌ ཏ༌གི༌ ཟོས༌ཏེ༌ ཆོས༌ཁྲིམས༌ ཅགས༌, ཏེ༌བོ༌ ཡ༌ཧུ༌དཱ༌པའེ༌ བླ༌མའ༌ མ༌ནེ༌ ཟའ༌ཆོག༌ག༌ མེད༌པིན༌།"]], [["ཡ༌ ཆོས༌ཁྲིམས༌སི༌ ནང༌ང༌ མ༌སིལ༌པིན༌ན༌, ཆོད༌ཁང༌ངི༌ ནང༌ང༌ བླ༌མའེ༌ ཆོད༌པ༌ ཕུལ༌ཅེས༌སི༌ ལས༌ ཅོས༌ཏེ༌ ཤབ༌བད༌དི༌ ཞག༌གི༌ ཁྲིམས༌ ཅག༌ནའང༌ དཀོན༌མཆོག༌གི༌ དུན༌ལ༌ ཁོང༌གུན༌ ནོངས༌མེད༌ ཨིན༌ནོག༌།"]], [["ངའེ༌ ཁྱོ༌ཞའ༌ ཟེར༌རད༌, ཆོད༌ཁང༌ངི༌ སང༌ ཀྲག༌ག༌ཞིག༌ འི༌ཀ༌ ཡོད༌།"]], [["དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལས༌, 'ངའེ༌ དོད༌པ༌ ནི༌ ངའ༌ ཆོད༌པ༌ ཕུལ༌ཅེས༌ མན༌པ༌ ཞན༌མ༌ སྙིང༌རྗེ༌ ལྟན༌ཅེས༌པོ༌ ཨིན༌།' གལ༌ཏེས༌ ཏེ༌བོ༌ ཁྱོ༌ཞ༌གུན༌ལ༌ ཧ༌གོ༌ཏེ༌ ཨིན༌པིན༌ན༌ ཏེ༌ནེ༌ ཁྱོ༌ཞའེ༌ ནོངས༌མེད༌གུན༌ལ༌ སྐྱོན༌ ཀལ༌ཏེ༌ མེད༌གྲོ༌།"]], [["ཅིའ༌ཟེར༌ན༌ མི༌རིགས༌སི༌བུའ ཤབ༌བད༌དི༌ ངལ༌ཚོའེ༌ ཞག༌ག༌ ཅི༌ ཅོ༌ ཆོགས༌ ཡ༌ མི༌ཆོགས༌ ཟེར༌ཅེས༌སི༌ ཝང༌ཆ༌ ཡོད༌།\""]], [["12:9 ནེ༌ 14"], ["གཙོ༌བོ༌ ཡེ༌ཤུ༌ ཏེ༌ཀ༌ནེ༌ དུ༌ཁང༌ང༌ སྐྱོདས༌,"]], [["ཏེ༌རུ༌ ལག༌པ༌ ཁོངས༌ཏེ༌ ཀོལ༌ མ༌ཉན༌ཁན༌ནི༌ མི༌ཞིག༌ ཡོད༌པིན༌། ཕ༌རུ༌ཤི༌པ༌གུན༌ནི༌ ཡེ༌ཤུའ༌ སྐྱོན༌ ཀལ༌ཅེས༌ལ༌ ཁོང༌གུན༌ནི༌ འི༌ ཏྲི༌ཝ༌བོ༌ ཏྲིས༌, \"ཆོས༌ཁྲིམས༌ ནང༌ཞིན༌ ཤབ༌བད༌དི༌ ངལ༌ཚོའེ༌ ཞག༌ག༌ མི༌ཞིག༌ གྱལ༌ཅུག༌ན༌ གྲིག༌ཏེ༌ ཨིན༌ནོག༌ག༌?\""]], [["ཡེ༌ཤུའི༌ ཁོང༌གུན༌ལ༌ མོལས༌, \"གལ༌ཏེས༌ ཁྱོ༌ཞའ༌ ཅིག༌གི༌ ལུག༌ཞིག༌ ཤབ༌བད༌དི༌ ཞག༌ག༌ ས༌དོང༌ངི༌ ནང༌ང༌ བུད༌ན༌, ཁྱོ༌ཞའེ༌ ལུག༌པོ༌ ཟུམས༌ཏེ༌ ཕིང༌ མི༌ ཕིང༌ང༌?"]], [["ལུག༌གི༌ སང༌ མི༌ མངས༌ཏེའང༌ རིན༌ཆེའ༌ མ༌ནོག༌ག༌། ཏེ༌བོའེ༌ཕིའ༌ ཆོས༌ཁྲིམས༌ ནང༌ཞིན༌ ཤབ༌བད༌དི༌ ཞག༌ག༌ ལས༌ ཟང༌པོ༌ ཅོ༌ ཆོག༌ག༌ནོག༌།\""]], [["ཏེ༌ནེ༌ ཡེ༌ཤུའི༌ ལག༌པ༌ ཁོངས༌ཁན༌བོའ༌ མོལས༌, \"ལག༌པ༌ རྐྱོང༌\" ཡང༌ ཁོའེ༌ ལག༌པ༌ རྐྱངས༌པ༌ ཏེ༌བོ༌ སིང༌ གྱལ༌ཏེ༌ ཞན༌ ལག༌པ༌བོ༌ ཙོགས༌ ཤེད༌ཅན༌ གྱུར༌།"]], [["ཨིན༌ནའང༌ ཕ༌རུ༌ཤི༌པ༌གུན༌ ཕི༌ལོག༌ག༌ སོང༌ཏེ༌, ཡེ༌ཤུ༌ སད༌ཅེས༌སི༌ ཐབས༌ ངན༌པ༌ ལྡིངས༌།"]], [["12:15 ནེ༌ 21"], ["གཙོ༌བོ༌ ཡེ༌ཤུའི༌ ཁོང༌གུན༌ནི༌ ཐབས༌ལྡིང༌ཁན༌བོ༌ ཁྱེན༌ པ༌སང༌, ཏེ༌ཀ༌ནེ༌ སྐྱོདས༌། མི༌ཚོགས༌ ཆེན༌མོ༌ཞིག༌ ཁོང༌ང༌ བྲངས༌ཏེ༌ ཡོངས༌, ཡང༌ ཏེ༌ ཕྲོའ༌ ཡོད༌ཁན༌ནི༌ ནད༌པ༌ ཚང༌མ༌ ཁོང༌ངི༌ གྱལ༌ཅུག༌ག༌ ཛདས༌།"]], [["ཁོང༌ངི༌ གྱལ༌ཅུག༌ཁན༌གུན༌ལ༌ ཁོང༌ངི༌ ཛད༌ཁན༌བོ༌ སུའང༌ མ༌ཤད༌ མོལ༌ཏེ༌ བཀའ༌ སལས༌།"]], [["ལུང༌སྟོན༌པ༌ ཡེ༌ཤ༌ཡཱ༌ གྱུད༌ཏེ༌ མོལ༌ཁན༌ ཚང༌མ༌ གྲུབ༌ ཅུག༌ག༌ ཛད༌ཅེས༌ལ༌ ཁོང༌ངི༌ ཏེ༌ཟུག༌ ཅོའ༌ ཛདས༌།"]], [["དཀོན༌མཆོག༌གི༌ མོལས༌,"], ["\"ངའེ༌ ལྡམས༌ཁན༌ནི༌ ཞབ༌སྟོག༌པ༌ ལྟོས༌,"], ["ཚང༌མའེ༌སང༌ མང༌ང༌ ཁོའ༌ ངའེ༌ ཅེས༌པ༌ ཅོའད༌,"], ["ཡང༌ ཁོའེ༌ ང༌ ཐད༌པོ༌ ཆ༌ཅུག༌དུག༌།"], ["ཁོའ༌ ངའེ༌ ང༌རང༌ངི༌ ཐུག༌ཉིད༌ ཏང༌ཨིན༌།"], ["སྡིག༌ཅན༌གུན༌ལ༌ ཆད༌པ༌ ཡང༌ དྲང༌པོ༌གུན༌ལ༌"], ["སོལ༌རས༌ ཐོབ༌ཅེས༌, ཁོའེ༌ གྱལ༌ཁམས༌གུན༌ལ༌ ཤད༌ད༌ ཛད༌ཨིན༌།"]], [["ཁོའེ༌ ཛིང༌མོ༌ ཡ༌ ཀུ༌ཅོ༌ མི༌ཏང༌,"], ["ཁྲོམས༌སི༌ ནང༌ང༌ སུ༌ཞིག༌གིའང༌ ཁོའེ༌ ཀུ༌ཅོའེ༌ སྐད༌ མི༌ཚོར༌།"]], [["ཁོའེ༌ ན༌ཁན༌ནི༌ ལྡམ༌བུ༌ མི༌ཅག༌ ཡ༌ ཤི༌ཀྱི༌ ཡོད༌ཁན༌ནི༌ འོད༌ མི༌སད༌"], ["ཏེན༌ན༌ ཙོགས༌ལ༌ ཁོའེ༌ ཏད༌པའེ༌ ནང༌ང༌ ཉམ༌ཤུང༌གུན༌ལ༌"], ["དྲང༌པོ༌ ཁྲིམས༌ཅད༌དི༌ གྱལ༌ཁའ༌ ཁྱོང༌ཁྱོང༌ཚོག༌པ༌ སྐྱོབ༌ཏེ༌ བོར༌ར༌ ཛད༌ཨིན༌།"]], [["གྱལ༌ཁམས༌གུན༌ནི༌ ཁོའེ༌ཀ༌ ཨིད༌ཤེས༌ ཅོས༌ཏེ༌"], ["ཁོང༌གུན༌ སྐྱོབ༌ཅེས༌སི༌ རེ༌ཝ༌ བོར༌ཨིན༌།"]], [["12:22 ནེ༌ 37"], ["ཏེ༌ནེ༌ མི༌ ཁ༌ཅིག༌གི༌ རྡུད༌ ཞུགས༌ཁན༌, ཧན༌གྲང༌ དང༌ ཞ༌ར༌ ཡོད༌ཁན༌ནི༌ མི༌ཞིག༌ གཙོ༌བོ༌ ཡེ༌ཤུ༌ ཡོད༌ས༌ ཁྱོངས༌། ཁོའ༌ སྤེ༌ར༌ ཏང༌ཅུག༌ཅེས༌ དང༌ ཐོང༌ཅུག༌ཅེས༌སི༌ ཐུགས༌དོད༌ ཡེ༌ཤུའ༌ ཡོད༌ པ༌སང༌ ཁོང༌ངི༌ ཁོ༌ ཕན༌ཅུག༌ག༌ ཛདས༌།"]], [["མི༌ཚང༌མ༌ ཧ༌ལས༌ཏེ༌ ཟེརས༌, \"འི༌ མི༌བོ༌ གྱལ༌པོ༌ དཱ༌བིད༌དི༌ པུར༌གྱུད༌ མན༌ན༌ཧེ༌ ཀ༌བོའ༌ ང༌དང༌གུན༌ སྲུངས༌ཏེ༌ ཡོད༌?\""]], [["ཨིན༌ནའང༌ ཕ༌རུ༌ཤི༌པ༌གུན༌ནི༌ ཏེ༌བོ༌ ཚོར༌ར༌ཅིག༌ ཟེརས༌, \"བེལ༌ཟེ༌བུལ༌ རྡུད༌གུན༌ནི༌ གོ༌བའེ༌ ཁོའ༌ རྡུད༌གུན༌ ཕིང༌ཅེས༌སི༌ ཁྱུད༌ ཏངས༌ཏེ༌ ཨིན༌ནོག༌།\""]], [["ཁོང༌གུན༌ནི༌ སམ༌བ༌ ངན༌པ༌བོ༌ ཡེ༌ཤུའི༌ ཁྱེན༌ཏེ༌ མོལས༌, \"གྱལ༌སྲིད༌དི༌ ནང༌ང༌ ཡོད༌ཁན༌གུན༌ ཐུན༌ཏེ༌ མ༌དུག༌ན༌ ཏེ༌བོ༌ མེད༌ཁན༌ ཆེན༌, ཡང༌ གྱལ༌ས༌ ཡ༌ ནང༌ཚངས༌ཞིག༌གི༌ མི༌གུན༌ ནོལ༌ཨིན༌ དུག༌ན༌ ཏེ༌གུན༌ མེད༌ཁན༌ ཆེན༌།"]], [["གལ༌ཏེས༌ ཤེ༌ཏན༌ནི༌ ཤེ༌ཏན༌ ཕིང༌ན༌, ཁོའེ༌ ཁོ༌རང༌ངི༌ གྱབ༌གལ༌ལ༌ ནོལ༌ཏེ༌ ཨིན༌ནོག༌, ཏེ༌ནེ༌ ཁོའེ༌ གྱལ༌སྲིད༌པོ༌ ཀ༌ཟུག༌གི༌ ལུས༌ཨིན༌?"]], [["ཡང༌ གལ༌ཏེས༌ ངའེ༌ རྡུད༌དི༌ གོ༌བ༌ བེལ༌ཟེ༌བུལ༌ གྱུད༌ཏེ༌ རྡུད༌གུན༌ ཕིང༌ངད༌ན༌ ཏེ༌ནེ༌ ཁྱོ༌ཞའེ༌ ལོབ༌ཕྲུགས༌གུན༌ནི༌ སུ༌ གྱུད༌ཏེ༌ རྡུད༌གུན༌ ཕིང༌ང༌ནོག༌? ཏེ༌བོའེ༌ཕིའ༌ ཁོང༌གུན༌ནི༌ ཁྱོ༌ཞའེ༌ ཟེར༌ཁན༌བོའ༌ སྐྱོན༌རྗོད༌ ཅོ༌ཨིན༌།"]], [["ཨིན༌ནའང༌ གལ༌ཏེས༌ ངའེ༌ དཀོན༌མཆོག༌གི༌ ཐུག༌ཉིད༌ གྱུད༌ཏེ༌ རྡུད༌གུན༌ ཕིང༌ངད༌ན༌ ཏེ༌ནེ༌ ཁྱོ༌ཞའེ༌ཀ༌ ནམ༌ཁའེ༌ གྱལ༌སྲིད༌ ལེབ༌ ཚར༌ཏེ༌ ཨིན༌།"]], [["སུའང༌ མི༌ ཤེད༌ཅན༌ཞིག༌གི༌ ཁང༌པའེ༌ ནང༌ང༌ ཞུགས༌ཏེ༌ ཁོའེ༌ ནོར༌ རྐུ༌ མི༌ཉན༌ ནམ༌ཚོག༌པ༌ ཁོའེ༌ སྔུན༌ལ༌ མི༌ ཤེད༌ཅན༌བོ༌ ལྡམ༌ མི༌ལྡམ༌, ཏེ༌ནེ༌ ཁོའེ༌ ཁང༌པའེ༌ ནང༌ང༌ ཡོད༌ཁན༌ནི༌ ནོར༌གུན༌ རྐུ༌ཉན༌ཨིན༌།\""]], [["\"ངའེ༌ ཆོགས༌ལ༌ མན༌ཁན༌གུན༌ནི༌ ངའ༌ གྱབ༌གལ༌ལ༌ ཅོའ༌ནོག༌, ཡང༌ ང༌ ཉམ༌པོ༌ ལས༌ ཅོས༌ཏེ༌ བྲས༌བུ༌ མ༌ལྡུམ༌ཁན༌གུན༌ནི༌, ངའེ༌ ལས༌སི༌ བྲས༌བུ༌ ཡན༌ཅུག༌ག༌ནོག༌།"]], [["ཏེ༌བོའེ༌ཕིའ༌ ངའེ༌ ཁྱོ༌ཞའ༌ ཟེར༌རད༌, མི༌གུན༌ནི༌ སྡིག༌པ༌ ཅོ༌ཁན༌ དང༌ དཀོན༌མཆོག༌ག༌ དད༌ལོག༌ ཞུ༌ཁན༌ ཚང༌མ༌ ཤགས༌པ༌ སལ༌ལ༌ ཛད༌ཨིན༌, ཨིན༌ནའང༌ དམ༌པའེ༌ ཐུག༌ཉིད༌ལ༌ དད༌ལོག༌ ཞུ༌ཁན༌གུན༌ལ༌ ཤགས༌པ༌ མ༌ནེ༌ སལ༌ལ༌ མི༌ཛད༌"]], [["ཡང༌ མི༌རིགས༌སི༌བུའི༌ གྱབ༌གལ༌ལ༌ ཟེར༌ཁན༌གུན༌ལ༌ ཤགས༌པ༌ སལ༌ལ༌ ཛད༌ཨིན༌, ཨིན༌ནའང༌ དམ༌པའེ༌ ཐུག༌ཉིད༌དི༌ གྱབ༌གལ༌ལ༌ ཟེར༌ཁན༌གུན༌ལ༌ འི༌ མི༌ཚེའེ༌ མ༌ཚད༌ ཡོང༌ཅེས༌ཅན༌ནི༌ མི༌ཚེའེ༌ ནང༌ངའང༌ ཤགས༌པ༌ མ༌ནེ༌ མི༌སལ༌།\""]], [["\"ལྕང༌མ༌ ཟང༌པོ༌ ཨིན༌ན༌ ཏེ༌བོའ༌ ཁ༌ཟས༌ ཟང༌པོ༌ ཆགས༌ཨིན༌, ཡ༌ ལྕང༌མ༌ ངན༌པ༌ ཨིན༌ན༌ ཏེ༌བོའ༌ ཁ༌ཟས༌ ངན༌པ༌ ཆགས༌ཨིན༌། ལྕང༌མ༌ ཏེ༌བོའེ༌ བྲས༌བུའི༌ ཀ༌ནེ༌ ཤེས༌ས༌ནོག༌།"]], [["ཁྱོ༌རང༌ ཕ༌རུ༌ཤི༌པ༌, ཏུག༌རུལ༌ལི༌ ཕྲུ༌གུ༌གུན༌, ཁྱོ༌ཞ༌ ངན༌པ༌ ཨིན༌ཨིན༌ཞིག༌ ཀ༌ཟུག༌གི༌ སྤེ༌ར༌ ཟང༌པོ༌ ཏང༌ཨིན༌? སྙིང༌ གངས༌ཏེ༌ ལུད༌ཁན༌བོ༌ ཁའ༌ནེ༌ བིང༌ང༌ནོག༌།"]], [["མི༌ ཟང༌པོའེ༌ སེམས༌ ཟང༌པོའེ༌ བང༌ཛོད༌ནེ༌ བྲས༌བུ༌ ཟང༌པོ༌ སྨིན༌ན༌ནོག༌, ཡང༌ མི༌ ངན༌པའེ༌ སེམས༌ ངན༌པའེ༌ བང༌ཛོད༌ནེ༌ བྲས༌བུ༌ ངན༌པ༌ སྨིན༌ན༌ནོག༌།"]], [["ཨིན༌ནའང༌ ངའེ༌ ཁྱོ༌ཞ༌གུན༌ལ༌ ཟེར༌རད༌, དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌ ཁྱོ༌ཞའེ༌ སྣང༌མེད༌ ཅོས༌ཏེ༌ སྤེ༌ར༌ ཟེར༌ཁན༌ རེ༌རེ༌ ཏོན༌ དཀོན༌མཆོག༌གི༌ སྐུན༌དུན༌ལ༌ ཤད༌གོས༌ཨིན༌།"]], [["ཅིའ༌ཟེར༌ན༌ ཁྱོ༌ཞའེ༌ སྤེ༌ར༌ ཟེར༌ཁན༌གུན༌ནི༌ ཁྱོ༌ཞའ༌ ནོངས༌མེད༌ ཡ༌ ནོངས༌ཅན༌ ཡོད༌ཁན༌བོ༌ ལྟན༌ཨིན༌།\""]], [["12:38 ནེ༌ 45"], ["ཏེ༌ནེ༌ ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ ཁ༌ཅིག༌གི༌ ཡེ༌ཤུའ༌ ཟེརས༌, \"ལོབ༌པོན༌ལེ༌, ང༌ཞའ༌ ཉེ༌རང༌ངི༌ ཀ༌ནེ༌ ནམ༌ཁའ༌ནེ༌ སྟགས༌ཤིག༌ ལྟ༌ཉིན༌རག༌, ཀ༌བོའེ༌ ཉེ༌རང༌ང༌ དཀོན༌མཆོག༌གི༌ ཝང༌ཆ༌ སལ༌ཁན༌བོ༌ ཏན༌ཏན༌ ཅོ༌ཨིན༌།\""]], [["ཁོང༌ངི༌ ཁོང༌གུན༌ལ༌ ལན༌སལས༌, \"མི༌རབས༌ ངན༌པ༌ དང༌ དཀོན༌མཆོག༌ག༌ ཨིད༌ཤེས༌ མེད༌ཁན༌གུན༌ནི༌ ནམ༌ཁའ༌ནེ༌ སྟགས༌ སྟོན༌ ཟེར༌ར༌ནོག༌། ཨིན༌ནའང༌ ལུང༌སྟོན༌པ༌ ཡོ༌ནཱའེ༌ སྟགས༌པོ༌ མ༌ནེ༌ ཁོང༌གུན༌ལ༌ ཡང༌སྟགས༌ཤིག༌ མི༌ལྟན༌།"]], [["ཀ༌ཟུག༌གི༌ ལུང༌སྟོན༌པ༌ ཡོ༌ནཱ༌ ཉི༌མ༌ སུམ༌ དང༌ ཚན༌ སུམ༌ ཆུའི༌ སེམས༌ཅན༌ མ༌ ཆེན༌མོ༌ཞིག༌གི༌ གྲོད༌པའེ༌ ནང༌ང༌ ལུས༌ཁན༌ ཙོགས༌ལ༌ མི༌རིགས༌སི༌བུའང༌ ཉི༌མ༌ སུམ༌ དང༌ ཚན༌ སུམ༌ སའེ༌ ནང༌ང༌ ལུས༌ཨིན༌།\""]], [["\"དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌ ལངས༌ ཟ༌ནེ༌ ནི༌ནེ༌ཝ༌པ༌གུན༌ནི༌ འི༌ མི༌རབས༌པོའ༌ ཆད༌པ༌ ཕོག༌ཅེས༌ འོས༌པ༌ ཨིན༌ནོག༌ ཟེར༌ཨིན༌ ཅིའ༌ཟེར༌ན༌ ཁོང༌གུན༌ནི༌ ཡོ༌ནཱའེ༌ ཆོས༌ཤད༌ཁན༌བོ༌ ཉན༌ཏེ༌, གྱོད༌པ༌ ཅོས༌, ལྟོས༌སའང༌ ཡོ༌ནཱ༌ སང༌ ཀྲག༌ག༌ཞིག༌ དག༌ས༌ འི༌ཀ༌ ཡོད༌།"]], [["ཁྲིམས༌ཅད༌དི༌ ཞག༌ག༌ ལངས༌ ཟ༌ནེ༌ ལྷོ༌ ཆོགས༌སི༌ གྱལ༌མོའེ༌ འི༌ མི༌རབས༌པོའ༌ ཆད༌པ༌ ཕོག༌ཅེས༌ འོས༌པ༌ ཨིན༌ནོག༌ ཟེར༌ཨིན༌ ཅིའ༌ཟེར༌ན༌ ཁོ༌ གྱལ༌པོ༌ སོ༌ལོ༌མོན༌ནི༌ ཤེས༌རབས༌སི༌ སྤེ༌ར༌གུན༌ ཉན༌ན༌ལ༌ ས༌ཆ༌ མ༌ ཐག༌རིང༌ནེ༌ ཡོངས༌, ལྟོས༌སའང༌ སོ༌ལོ༌མོན༌ནི༌ སང༌ ཀྲག༌ག༌ཞིག༌ དག༌ས༌ འི༌ཀ༌ ཡོད༌།\""]], [["\"མི༌ཞིག༌གི༌ ནང༌ནེ༌ གོང༌པོ༌ བིང༌ཏེ༌ སྟིང༌ནེ༌, གོང༌པོའེ༌ ཆུ༌ མེད༌ས༌ རི༌སྟོང༌ངི༌ ནང༌ང༌ ཁོར༌ཨིན༌ ངལ༌ཚོས༌སེ༌ ནས༌ས༌ ཙལ༌ཏེའང༌ མ༌ཐོབ༌ པ༌སང༌,"]], [["ཁོའེ༌ ཁོ༌རང༌ང༌ ཟེར༌ར༌ནོག༌, 'ང༌ བིང༌ཏེ༌ ཡོང༌ཁན༌ནི༌ ཏེན༌ན༌ མིའི༌ ནང༌ང༌ ལོགས༌ཏེ༌ ཆེན༌།' ཏེ༌རུ༌ ལེབ༌བ༌ཅིག༌, ཏེ༌ ནས༌ས༌བོ༌ སྟོང༌པ༌ དང༌ ལག༌མོ༌ ལྡུས༌ཏེ༌ ཅི༌ཚང༌མ༌ རང༌རང༌ངི༌ མལ༌ལ༌ བོར༌ཏེ༌ ཐོང༌།"]], [["ཏེ༌ནེ༌ ཁོ༌ སོང༌ཏེ༌ ཁོ༌རང༌ངི༌ སང༌ མང༌ང༌ ངན༌པ༌ ཞན༌ གོང༌པོ༌ རྡུན༌ ཁོ༌རང༌ ཉམ༌པོ༌ ཁྲིད༌ཏེ༌ ཁྱོངས༌ ཡང༌ ཏེན༌ན༌ ནས༌སའེ༌ ནང༌ང༌ དུགས༌, ཏེ༌ནེ༌ ཏེ༌ མི༌བོའེ༌ ནས༌ལུག༌པོ༌ སྔུན༌ནི༌ སང༌ ཐུའ༌ སོང༌།"], ["འི༌ མི༌རབས༌ ངན༌པ༌གུན༌ལའང༌ ཏེན༌ན༌ ཙོགས༌ ཇིགས༌ནང༌ཅན༌ནི༌ ནས༌ལུག༌ ཤར༌ཨིན༌།"]], [["12:46 ནེ༌ 50"], ["གཙོ༌བོ༌ ཡེ༌ཤུའི༌ མི༌ཚོགས༌ལ༌ ཞལ༌ཏ༌ སལ༌ཨིན༌ ཡོད༌ ཟ༌ནེ༌ ཁོང༌ངི༌ ཨ༌མ༌ དང༌ ནོ༌གུན༌ ཡོངས༌ཏེ༌, ཁོང༌ང༌ སྤེ༌ར༌ ཏང༌ཅེས༌ལ༌ ཁོང༌གུན༌ ཁང༌པའེ༌ ཕི༌ལོག༌ག༌ སྲུངས༌ཏེ༌ དུགས༌།"]], [["མི༌ཞིག༌གི༌ ཁོང༌ང༌ ཟེརས༌, \"ཉེ༌རང༌ངི༌ ཨ༌མ༌ དང༌ ནོ༌གུན༌ ཉེ༌རང༌ང༌ སྤེ༌ར༌ ཏང༌ཅེས༌ལ༌ ཕི༌ལོག༌ག༌ སྲུང༌ཏེ༌ དུག༌།\""]], [["ཡེ༌ཤུའི༌ ཁོའ༌ ལན༌སལས༌, \"སུ༌ ཨིན༌ནོག༌ ངའེ༌ ཨ༌མ༌ དང༌ ནོ༌གུན༌།\""]], [["ལོབ༌ཕྲུགས༌གུན༌ ཆོགས༌ལ༌ ཛི༌གུ༌ ཙུགས༌ཏེ༌, \"འི༌གུན༌ ངའེ༌ ཨ༌མ༌ དང༌ ནོ༌གུན༌ ཨིན༌།"]], [["ངའེ༌ ཡབ༌ དཀོན༌མཆོག༌ ནམ༌ཁའེ༌ ནང༌ང༌ ཞུགས༌ཏེ༌ ཡོད༌ཁན༌ནི༌ ཐུག༌གོངས༌ ནང༌ཞིན༌ ཅོ༌ཁན༌གུན༌ ངའེ༌ ཨ༌མ༌ དང༌ མིང༌སྲིང༌ གུན༌ ཨིན༌།\""]]], [[["13:1 ནེ༌ 23"], ["ཏེན༌ན༌ ཞག༌ག༌ གཙོ༌བོ༌ ཡེ༌ཤུ༌ ཁང༌པ༌ནེ༌ བིང༌ང༌ ཛད༌ཏེ༌ ཚོའེ༌ ཐའ༌མ༌ ཞུགས༌།"]], [["ཁོང༌ ཡོད༌ས༌ མི༌ཚོགས༌ མངས༌ཏེའང༌ མང༌པོ༌ ཛོམ༌པ༌ ཁོང༌ གྲུ༌ཟིང༌ངི༌ ནང༌ང༌ ཞོན༌ཏེ༌ ཞུགས༌, ཡང༌ མི༌ ཚང༌མ༌ ཚོའེ༌ ཐའ༌མ༌ དུགས༌།"]], [["ཏེ༌ནེ༌ ཁོང༌ངི༌ མི༌གུན༌ལ༌ རུངས༌ གྱུད༌ཏེ༌ ལབ༌ཞ༌ མང༌པོ༌ སལ༌ལ༌ ཛད༌ཏེ༌ མོལས༌, \"ཉོན༌ཤིག༌, ཞིང༌བད༌པ༌ཞིག༌ ས༌འོན༌ ཏབ༌བ༌ལ༌ སོང༌།"]], [["ཞིང༌ང༌ ས༌འོན༌ ཏབ༌ ཟ༌ནེ༌ ཁ༌ཅིག༌ ལམ༌མི༌ཀ༌ བུད༌, ཅི༌པ༌ ཡོངས༌ཏེ༌ ཏེ༌གུན༌ ཟོས༌།"]], [["ས༌འོན༌ ཁ༌ཅིག༌ ས༌ མང༌པོ༌ མེད༌སའེ༌ བྲག༌གི༌ཀ༌ བུད༌, ས༌ མང༌པོ༌ མེད༌ཅེས༌པོའེ༌ ས༌འོན༌བོ༌ གྱོགས༌པ༌ སྐྱེས༌།"]], [["ཨིན༌ནའང༌ ཉི༌མའེ༌ ཚད༌དི༌ ཞས༌ཏེ༌ ཞིང༌ སྐྱེ༌ཁན༌བོ༌ ཚིག༌, ཡང༌ པ༌ཀྲག༌ ཏིང༌ཅན༌ མེད༌ པ༌སང༌, ཏེ༌བོ༌ སྐམས༌ཏེ༌ ཤི༌།"]], [["ས༌འོན༌ ཁ༌ཅིག༌ ཚེར༌མང༌ངི༌ ཕྲོའ༌ བུད༌, ཡང༌ ཚེར༌མང༌ སྐྱེས༌ཏེ༌ ནན༌པ༌, ཞིང༌བོ༌ ལྡན༌ མ༌ཐུབ༌།"]], [["ཞན༌ ས༌འོན༌གུན༌ ས༌ གྱལ༌ལ༌ ཡོད༌སའེ༌ ཞིང༌ངི༌ཀ༌ བུད༌པ༌, སྟོན༌ཐོག༌ སྨིན༌, ཀ༌བོ༌ ས༌འོན༌ ཏབ༌ཁན༌ནི༌ སང༌ 30, 60, ཡང༌ 100 གྱུར༌ སྨིན༌།"]], [["ནམ༌ཅོག༌ ཡོད༌ཁན༌གུན༌ནི༌ ངའེ༌ ཟེར༌ཁན༌ལ༌ ཉོན༌ཤིག༌།\""]], [["ལོབ༌ཕྲུགས༌གུན༌ ཡོངས༌ཏེ༌ ཁོང༌ང༌ ཏྲིས༌, \"ཉེ༌རང༌ངི༌ མི༌གུན༌ལ༌ རུངས༌ གྱུད༌ཏེ༌ ལབ༌ཞ༌ ཅིའ༌ སལ༌ལ༌ ཛད༌དད༌།\""]], [["ཡེ༌ཤུའི༌ ལན༌སལས༌, \"ནམ༌ཁའེ༌ གྱལ༌སྲིད༌དི༌ སང༌ཝ༌གུན༌ ཧ༌གོ༌ཅེས༌སི༌ སྐབས༌ ཁྱོ༌ཞ༌གུན༌ལ༌ སལ༌ལ༌ ཛད༌ཏེ༌ ཨིན༌ནོག༌, ཨིན༌ནའང༌ ཁོང༌གུན༌ལ༌ མ༌སལས༌།"]], [["ངའེ༌ ལབ༌ཞ༌ ཉན༌ཁན༌གུན༌ལ༌ མང༌ང༌ ཧ༌གོ༌ཅུག༌ག༌ ཛད༌ཨིན༌, མ༌ཚད༌ ཁོང༌ངི༌ ནང༌ནེ༌ ལུད༌ཏེ༌ ཆེན༌ ཨིན༌ནའང༌ མ༌ཉན༌ཁན༌གུན༌ནི༌ ནང༌ནེ༌ ཧ༌གོ༌ཏེ༌ ཡོད༌ཁན༌བོའང༌ ཁྱེར༌ར༌ ཛད༌ཨིན༌།"]], [["ངའེ༌ རུངས༌ གྱུད༌ཏེ༌ ཤད༌ཅེས༌སི༌ ཏོན༌བོ༌ ནི༌ འི༌བོ༌ ཨིན༌\","], ["\"ཁོང༌གུན༌ནི༌ ལྟ༌དུག༌ ཨིན༌ནའང༌ ཁོང༌གུན༌ལ༌ དེན༌བ༌ ཐོང༌ང༌ མི༌དུག༌,"], ["ཉན༌དུག༌ ཨིན༌ནའང༌ ཁོང༌གུན༌ལ༌ ཚོར༌ར༌ ཡ༌ ཧ༌གོ༌ ཐུབ༌བ༌ མི༌དུག༌།"]], [["ཏེ༌བོའེ༌ ཡེ༌ཤ༌ཡཱ༌ ལུང༌སྟོན༌པའེ༌ མ༌འོང༌ ལུང༌སྟན༌བོ༌ གྲུབ༌ཏེ༌ ཨིན༌ནོག༌, ཀ༌བོ༌"], ["ཁོང༌གུན༌ནི༌ ངའེ༌ ཤད༌ཁན༌གུན༌ ཚོར༌ནའང༌ ཧ༌གོ༌ཐུབ༌བ༌ མི༌དུག༌,"], ["ཁོང༌གུན༌ནི༌ ངའེ༌ ཅོ༌ཁན༌གུན༌ ཐོང༌ནའང༌ ང༌ སུ༌ ཨིན༌ཁན༌བོ༌ ངོ༌ཤེས༌ས༌ མི༌དུག༌།"]], [["ཅིའ༌ཟེར༌ན༌ ཁོང༌གུན༌ནི༌ སྙིང༌ སྐྱོང༌པོ༌ གྱུར༌ཏེ༌ དུག༌།"], ["ནམ༌ཅོག༌གུན༌ གགས༌ཏེ༌ མིག༌གུན༌ ཙུམས༌ཏེ༌ དུག༌"], ["ཏེ༌ མ༌ནེ༌ ཁོང༌གུན༌ནི༌ ནམ༌ཅོག༌ནེ༌ ཚོར༌ཏེ༌ མིག༌གུན༌ནེ༌ ཐོང༌ཏེ༌,"], ["ཁོང༌གུན༌ནི༌ སྙིང༌ནེ༌ ང༌ སུ༌ ཨིན༌ཁན༌བོ༌ ཧ༌གོ༌ཏེ༌ ང༌ ཆོགས༌ལ༌ སེམས༌ གྱུར༌ཏེ༌,"], ["ངའེ༌ ཁོང༌གུན༌ ཕན༌ཅུགས༌ཏེ༌ ཡོད༌གྲོ༌།"], ["\""]], [["\"ཨིན༌ནའང༌ ཁྱོ༌ཞའེ༌ མིག༌ དང༌ ནམ༌ཅོག༌ གུན༌ ཅིན༌ལབས༌ཅན༌ ཨིན༌ ཅིའ༌ཟེར༌ན༌ ཁྱོ༌ཞའེ༌ མིག༌གི༌ ཐོང༌ང༌ནོག༌ ཡང༌ ནམ༌ཅོག༌གི༌ ཚོར༌ར༌ནོག༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྱོ༌ཞ༌གུན༌ལ༌ ཐོང༌ཁན༌ དང༌ ཚོར༌ཁན༌ གུན༌, སྔུན༌མའེ༌ ལུང༌སྟོན༌པ༌ དང༌ མི༌ དྲང༌པོ༌ མང༌པོ༌ཞིག༌གི༌ ཐོང༌ཅེས༌ དང༌ ཚོར༌ཅེས༌སི༌ དོད༌པ༌ ཡོད༌ནའང༌ མ༌ཐོང༌ང༌ ཡང༌ མ༌ཚོར༌ར༌ ཨིན༌པིན༌།\""]], [["\"ཏ༌ ཞིང༌བད༌པའེ༌ ས༌འོན༌ ཏབ༌ཁན༌ནི༌ རུངས༌སི༌ དོན༌བོ༌ ཉོན༌།"]], [["ལམ༌མ༌ ས༌འོན༌ བུད༌ཁན༌གུན༌ ནི༌ ནམ༌ཁའེ༌ གྱལ༌སྲིད༌དི༌ བཀའ༌ ཚོར༌ཏེའང༌ ཧ༌མ༌གོ༌ཁན༌གུན༌ ཨིན༌ནོག༌ ཅིའ༌ཟེར༌ན༌ ཤེ༌ཏན༌ ཡོངས༌ཏེ༌ ཁོང༌གུན༌ནི༌ སྙིང༌ངི༌ ནང༌ང༌ ཏབ༌ཁན༌བོ༌ ཀོགས༌ཏེ༌ ཁྱེར༌ར༌ནོག༌།"]], [["བྲག༌གི༌ཀ༌ ས༌འོན༌ བུད༌ཁན༌བོ༌ ནི༌ ནམ༌ཁའེ༌ གྱལ༌སྲིད༌དི༌ བཀའ༌ ཚོར༌ར༌ཅིག༌ ཐད༌པོ༌ ཉམ༌པོ༌ ཏད༌པ༌ ཅོ༌ཁན༌གུན༌ ཨིན༌ནོག༌།"]], [["ཨིན༌ནའང༌ ཏེ༌བོའ༌ པ༌ཀྲག༌ ཏིང༌ཅན༌ མེད༌ པ༌སང༌ ཏུས༌ཡུན༌རིང༌ མི༌ལུས༌། ཁོང༌གུན༌ནི༌ བཀའེ༌ ནང༌ང༌ ཏད༌པ༌ ཅོ༌ཅེས༌པོའེ༌ ནགས༌ དང༌ བར༌དོ༌ ཐོང༌ང༌ཅིག༌ ཏད༌པ༌ ཕང༌ཨིན༌།"]], [["ཚེར༌མངས༌སི༌ ཕྲོའ༌ ས༌འོན༌ བུད༌ཁན༌བོ༌ ནི༌ དཀོན༌མཆོག༌གི༌ བཀའ༌ ཚོར༌ཁན༌གུན༌ ཨིན༌ནོག༌, ཨིན༌ནའང༌ མི༌ཚེའེ༌ ཚེར༌ཁ༌ ཡང༌ ནོར༌རི༌ དོད༌པ༌ གུན༌ནི༌ ནན༌ཅེས༌པོའེ༌ ཏེ༌བོའ༌ བྲས༌བུ༌ སྨིན༌ན༌ མ༌ནོག༌།"]], [["ཨིན༌ནའང༌ ས༌ ཟང༌པོའེ༌ཀ༌ ས༌འོན༌ བུད༌ཁན༌བོ༌ ནི༌ དཀོན༌མཆོག༌གི༌ བཀའ༌ ཉན༌ཏེ༌ ཧ༌གོ༌ ཐུབ༌ཁན༌གུན༌ ཨིན༌ནོག༌, ཡང༌ ཁོང༌གུན༌ལ༌ བྲས༌བུ༌ ས༌འོན༌ ཏབ༌ཁན༌བོའེ༌ སང༌ 30, 60, ཡང༌ 100 གྱུར༌ སྨིན༌ན༌ནོག༌།\""]], [["13:24 ནེ༌ 30"], ["གཙོ༌བོ༌ ཡེ༌ཤུའི༌ ཡང༌ རུངས༌ཤིག༌ ཤད༌ད༌ ཛདས༌, \"ནམ༌ཁའེ༌ གྱལ༌སྲིད༌ ནི༌ ཞིང༌བད༌པའེ༌ ཁོ༌རང༌ངི༌ ཞིང༌ང༌ ས༌འོན༌ ཟང༌པོ༌ ཏབ༌ཁན༌ ཙོགས༌ ཨིན༌།"]], [["ཚན༌ལ༌ ཚང༌མ༌ ཉིད༌ལོགས༌ཏེ༌ ཡོད༌ཏུས༌, ཁོའེ༌ གྲ༌འོ༌ ཡོངས༌ཏེ༌ ཀྲོ༌ ཏབ༌ཁན༌ནི༌ ཕྲོའ༌ ཙཱ༌ངན༌ནི༌ ས༌འོན༌ ཏབས༌ ཡང༌ སོང༌།"]], [["ཞིང༌ ལྡན༌ཏེ༌ སྙེ༌མ༌ བིང༌ང༌ཅིག༌ ཙཱ༌ངན༌ནའང༌ ཏེ༌ཕྲོའ༌ སྐྱེ༌ཁན༌བོ༌ ཐོང༌།\""]], [["\"ལས༌མི༌གུན༌ ཡོངས༌ཏེ༌ སྤོན༌བོའ༌ ཟེརས༌, 'ཉེ༌རང༌ངི༌ ཞིང༌ང༌ ས༌འོན༌ ཟང༌པོ༌ ཏབ༌བ༌ མ༌ཛད༌པིན༌ན༌? ཏེ༌ནེ༌ ཙཱ༌ངན༌ ཀ༌ཟུག༌གི༌ སྐྱེས༌ཏེ༌ ཨིན༌ཧེ༌?' \""]], [["\"སྤོན༌བོའེ༌ ཟེརས༌, 'གྲ༌འོའེ༌ ཏབས༌ཏེ༌ ཨིན༌ནོག༌།' ལས༌མི༌གུན༌ནི༌ ཁོའ༌ ཟེརས༌, 'ང༌ཞའ༌ སོང༌ཏེ༌ ཙཱ༌ངན༌པ༌གུན༌ ཕུད༌ཏེ༌ ཕང༌ང༌?' \""]], [["\"ཁོའེ༌ ལན༌ཏངས༌, 'མ༌ཆ༌, ཙཱ༌ངན༌པ༌ ཉམ༌པོ༌ གྲོའང༌ བུད༌ཏེ༌ ཡོང༌སྲིད༌ཅེས༌ ཨིན༌ནོག༌།"]], [["རྔབ༌ས༌ ཏང༌ཏང༌ ཚག༌པ༌ ཉིས༌ཀོ༌ ཉམ༌པོ༌ སྐྱེ༌ཅུག༌, ཏེ༌ཏུས༌ལ༌ ངའེ༌ རྔ༌ཁན༌གུན༌ལ༌ ཟེར༌ཨིན༌, སྔུན༌ལ༌ ཙཱ༌ངན༌པ༌ ཏུས༌ཏེ༌ མེའ༌ སྲག༌ག༌ལ༌ ལྡོམ༌, ཏེ༌ནེ༌ ཀྲོ༌གུན༌ བང༌ངེ༌ ནང༌ང༌ ཁྱེར༌།' \""]], [["13:31 ནེ༌ 35"], ["གཙོ༌བོ༌ ཡེ༌ཤུའི༌ ཡང༌ རུངས༌ཤིག༌ ཤད༌ད༌ ཛདས༌, \"ནམ༌ཁའེ༌ གྱལ༌སྲིད༌ ནི༌ ཉུང༌སྐར༌རི༌ ས༌འོན༌ ཙོགས༌ ཨིན༌ནོག༌ ཀ༌བོ༌ མི༌ཞིག༌གི༌ ཁོ༌རང༌ངི༌ ཞིང༌ང༌ ཏབ༌བ༌ལ༌ ཁྱེརས༌།"]], [["ས༌འོན༌གུན༌ནི༌ ཕྲོ༌ནེ༌ ཏེ༌བོ༌ ཚང༌མའེ༌སང༌ ཆུ༌ངུན༌ ཨིན༌ནའང༌, ལྡན༌ ཚར༌ར༌ཅིག༌ ཚས༌སི༌ ནང༌ང༌ ཚང༌མའེ༌སང༌ ཆེན༌མོ༌ ལྕང༌མ༌ གྱུར༌, ཡང༌ ནམ༌ཁའེ༌ ཅ༌གུན༌ ཡོངས༌ཏེ༌ ཏེ༌བོའེ༌ ཡལ༌གེ༌ཀ༌ ཚངས༌ ཅོས༌།\""]], [["ཁོང༌ངི༌ ཡང༌ རུངས༌ཤིག༌ ཤད༌ད༌ ཛདས༌, \"ནམ༌ཁའེ༌ གྱལ༌སྲིད༌ ནི༌ སྐྱུར༌ ཙོགས༌ ཨིན༌, ཀ༌བོ༌ བུ༌མོའེ༌, ཕེ༌ མང༌པོའེ༌ ནང༌ང༌ སྲེས༌ཏེ༌ རུས༌པ༌ སྐྱུར༌བོ༌ པག༌པའེ༌ གང༌པོའེ༌ ནང༌ང༌ ཁྱེད༌།\""]], [["ཡེ༌ཤུའི༌ མི༌ཚོགས༌ལ༌ ལབ༌ཞ༌ སལ༌ ཟ༌ནེ༌ ཏུས༌གྱུན༌ རུངས༌ ཀོལ༌ལ༌ ཛད༌དད༌པིན༌། ཁོང༌ངི༌ རུངས༌ གྱུད༌ཏེ༌ མ༌སྟོགས༌ ཅི༌ ལབ༌ཞ༌ཞིག༌གའང༌ སལ༌ལ༌ མེད༌པིན༌།"]], [["ཏེ༌བོའེ༌ ལུང༌སྟོན༌པ༌ གྱུད༌ཏེ༌ སྔུན༌ལ༌ མོལ༌ཁན༌གུན༌ དྲན༌དྲ༌ གྲུབ༌ཏེ༌ ཨིན༌,"], ["\"ངའེ༌ མི༌གུན༌ལ༌ རུངས༌ གྱུད༌ཏེ༌ སྤེ༌ར༌ ཏང༌ཨིན༌།"], ["ཡང༌ ཇིག༌རྟེན༌ ཆགས༌པ༌ནེ༌ ཕར༌ལ༌"], ["སངས༌ཏེ༌ ཡོད༌ཁན༌གུན༌ ཤད༌ཨིན༌།\""]], [["13:36 ནེ༌ 43"], ["ཏེ༌ནེ༌ གཙོ༌བོ༌ ཡེ༌ཤུ༌ མི༌ཚོགས༌པོ༌ ཕི༌ལོག༌ག༌ བོར༌ཏེ༌ ཁང༌པའེ༌ ནང༌ང༌ སྐྱོདས༌། ཁོང༌ངི༌ ལོབ༌ཕྲུགས༌གུན༌ ཡོངས༌ཏེ༌ ཁོང༌ང༌ ཟེརས༌, \"ཙཱ༌ངན༌ནི༌ རུངས༌སི༌ ཏོན༌བོ༌ ང༌ཞའ༌ ཧ༌གོ༌ཅུག༌ག༌ ཛད༌དའང༌།\""]], [["ཁོང༌ངི༌ མོལས༌, \"ས༌འོན༌ ཟང༌པོ༌ ཏབ༌ཁན༌བོ༌, མི༌རིགས༌སི༌བུ༌ ཨིན༌།"]], [["ཞིང༌བོ༌ ཇིག༌རྟེན༌, ས༌འོན༌ ཟང༌པོ༌ ནམ༌ཁའེ༌ གྱལ༌སྲིད༌དི༌ མི༌གུན༌, ཡང༌ ཙཱ༌ངན༌བོ༌ ངན༌པ༌ ཤེ༌ཏན༌ནི༌ མི༌གུན༌ ཨིན༌ནོག༌།"]], [["ཙཱ༌ངན༌ ཏབ༌ཁན༌ནི༌ གྲ༌འོ༌ ནི༌ རྡུད༌གུན༌ནི༌ གོ༌བ༌, རྔབ༌ས༌ ནི༌ ཐའ༌མའེ༌ ཏུས༌ ཡང༌ རྔ༌ཁན༌གུན༌ ནི༌ ཕོ༌ཉ༌གུན༌ ཨིན༌ནོག༌།\""]], [["\"ཐའ༌མའེ༌ ཏུས༌ལ༌ ཙཱ༌ངན༌ ཏུས༌ཏེ༌ མེའ༌ སྲག༌ཁན༌ ཙོགས༌ བྱུང༌ཨིན༌།"]], [["མི༌རིགས༌སི༌བུའི༌ ཁོ༌རང༌ངི༌ ཕོ༌ཉ༌གུན༌ ཀལ༌ཨིན༌, ཡང༌ ཁོང༌གུན༌ནི༌ ཁོའེ༌ གྱལ༌སྲིད༌དི༌ ནང༌ནེ༌ སྡིག༌པའེ༌ རྒྱུ༌ ཚང༌མ༌ དང༌ ངན༌པ༌ ཅོ༌ཁན༌ ཚང༌མ༌ ཕིང༌ཨིན༌།"]], [["ཡང༌ ཕོ༌ཉ༌གུན༌ནི༌ ཁོང༌ ཚང༌མ༌ ཉལ༌ཝའེ༌ མེའེ༌ ནང༌ང༌ ཕང༌ཨིན༌, ཏེ༌རུ༌ ནགས༌ སྲན༌ཏྲེ༌ ཞས༌ཏེ༌ ངུ༌ཅེས༌ དང༌ སོ༌ སྲིག༌ཅེས༌ ཡོང༌ཨིན༌།"]], [["ཏེ༌ནེ༌ མི༌ དྲང༌པོ༌གུན༌ ཁོང༌གུན༌ནི༌ ནམ༌ཁའེ༌ ཡབ༌བི༌ གྱལ༌སྲིད༌དི༌ ནང༌ང༌ ཉི༌མ༌ ཙོགས༌ལ༌ ལྡང༌ཤན༌ བར༌ཨིན༌། ནམ༌ཅོག༌ ཡོད༌ཁན༌གུན༌ནི༌ ངའེ༌ ཟེར༌ཁན༌ལ༌ ཉོན༌ཤིག༌།\""]], [["13:44 ནེ༌ 46"], ["\"ནམ༌ཁའེ༌ གྱལ༌སྲིད༌ ནི༌ ཞིང༌ངི༌ ནང༌ང༌ སྦས༌ཏེ༌ ཡོད༌ཁན༌ནི༌ གྱུ༌ནོར༌ རིན༌ཅན༌ ཙོགས༌ ཨིན༌། མི༌ཞིག༌ག༌ ཏེ༌བོ༌ ཐོབ༌བ༌ཅིག༌ ཐད༌ཏེ༌ ཏེན༌ན༌ ཞིང༌ངི༌ ནང༌ང༌ ཡང༌སྐྱར༌ སྦས༌, ཏེ༌ནེ༌ ཁོ༌ སོང༌ཏེ༌ ཡོད༌ཁན༌ནི༌ ནོར༌ ཚང༌མ༌ ཙོངས༌ ཡང༌ ཏེ༌ ཞིང༌བོ༌ ཉོས༌།\""]], [["\"ནམ༌ཁའེ༌ གྱལ༌སྲིད༌ ནི༌ ཚོང༌པའེ༌ ཙལ༌ཁན༌ནི༌ མུ༌ཏིག༌ ལག༌མོ༌ རིན༌ཅན༌གུན༌ ཙོགས༌ ཨིན༌།"]], [["མུ༌ཏིག༌ རིན༌ཅན༌ ཐོབ༌བ༌ཅིག༌ ཁོ༌ སོང༌ཏེ༌ ཁོ༌རང༌ངི༌ གྱུ༌ནོར༌ ཚང༌མ༌ ཙོངས༌ཏེ༌, ཏེ༌བོ༌ ཉོས༌།\""]], [["13:47 ནེ༌ 52"], ["གཙོ༌བོ༌ ཡེ༌ཤུའི༌ མོལས༌, \"ནམ༌ཁའེ༌ གྱལ༌སྲིད༌ ནི༌ གྱ༌ཚོའེ༌ ནང༌ང༌ ཉ༌རིགས༌ སྣ༌ཚོགས༌ ཟུམ༌མ༌ལ༌ ཕང༌ཁན༌ནི༌ ཉ༌དོལ༌ ཙོགས༌ ཨིན༌།"]], [["ཉ༌དོལ༌བོ༌ གང༌ང༌ཅིག༌ ཚོའེ༌ ཐའ༌མ༌ དྲུད༌ཏེ༌ ཁྱེར༌ཨིན༌, སའེ༌ཀ༌ དུགས༌ཏེ༌ ཉ༌ གྱལ༌ལ༌གུན༌ པག༌ཙེ༌ ནང༌ང༌ གྱངས༌ ཡང༌ གྱལ༌ལ༌ མེད༌ཁན༌གུན༌ ཕངས༌།"]], [["ཏེན༌ན༌ ཙོགས༌ ཐའ༌མའེ༌ ཏུས༌ལ༌ བྱུང༌ཨིན༌, ཕོ༌ཉ༌གུན༌ སྐྱོད༌ཏེ༌ མི༌ དྲང༌པོ༌གུན༌ནི༌ ཕྲོ༌ནེ༌ ངན༌པ༌གུན༌ ཕེའ༌ ཛད༌ཏེ༌,"]], [["ཁོང༌གུན༌ ཉལ༌ཝའེ༌ མེའེ༌ ནང༌ང༌ ཕང༌ཨིན༌, ཏེ༌རུ༌ ནགས༌ སྲན༌ཏྲེ༌ ཞས༌ཏེ༌ ངུ༌ཅེས༌ དང༌ སོ༌ སྲིག༌ཅེས༌ ཡོང༌ཨིན༌།"]], [["ཡེ༌ཤུའི༌ ཁོང༌ངི༌ ལོབ༌ཕྲུགས༌གུན༌ལ༌ ཏྲིའ༌ ཛདས༌, \"འི༌ ཚང༌མ༌ ཁྱོ༌ཞའེ༌ ཧ༌གོའ༌?\" ཁོང༌གུན༌ནི༌ ལན༌ཏངས༌, \"ཧ༌གོ༌ལེ༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ཆོས༌ཁྲིམས༌ ལབ༌ཁན༌, ནམ༌ཁའེ༌ གྱལ༌སྲིད༌དི༌ ལོབ༌ཕྲུགས༌ གྱུར༌ཁན༌ ཚང༌མ༌ ཁང༌པའེ༌ ཁང༌དག༌ ཙོགས༌ ཨིན༌, ཀ༌བོའེ༌ བང༌ཛོད༌དི༌ ནང༌ནེ༌ རིན༌ཅན༌ ནོར༌ སོ༌མ༌ དང༌ སྙིང༌པ༌ ཉིས༌ཀོ༌ ཕིངས༌ཏེ༌ ཁྱོང༌ང༌ནོག༌།"]], [["13:53 ནེ༌ 58"], ["གཙོ༌བོ༌ ཡེ༌ཤུའི༌ རུངས༌གུན༌ ཤད༌ ཚར༌ར༌ཅིག༌ ཁོང༌ ཏེ༌ཀ༌ནེ༌ སྐྱོདས༌།"]], [["ཁོང༌རང༌ངི༌ གྲོང༌ཁྱེར༌ལ༌ སྐྱོད༌ཏེ༌ དུ༌ཁང༌ངི༌ ནང༌ང༌ མི༌གུན༌ལ༌ ལབ༌ཞ༌ སལ༌ཅེས༌ གོ༌ཟུགས༌། མི༌གུན༌ ཧ༌ལས༌ཏེ༌ ཏྲིས༌, \"འི༌ མི༌བོའ༌ ཤེས༌རབས༌ དང༌ ཛད༌པ༌གུན༌ ལྟན༌ཅེས༌སི༌ ཁྱུད༌ ཀ༌ནེ༌ ཐོབ༌ཀྱག༌?"]], [["ཁོ༌ ཤིང༌ཁན༌བོའེ༌ བུ༌ཚ༌ མ༌ནོག༌ག༌? ཁོའེ༌ ཨ༌མ༌ མིར༌ཡམ༌ ཡང༌ ཡ༌ཀོབ༌, ཡོ༌སེབ༌, ཤི༌མོན༌ དང༌ ཡུ༌དཱ༌ གུན༌ ཁོའེ༌ ནོ༌ མ༌ནོག༌ག༌?"]], [["ཁོའེ༌ སྲིང༌མོ༌ ཚང༌མ༌ ང༌དང༌གུན༌ ཉམ༌པོ༌ མེད༌ད༌? ཏེ༌ནེ༌ འི༌ མི༌བོའ༌ ཏེ༌ ཁྱུད༌གུན༌ ཀ༌ནེ༌ ཐོབ༌ཀྱག༌?"]], [["ཁོང༌གུན༌ ཚིག༌ཅེས༌པོའེ༌ ཁོང༌ངི༌ཀ༌ ཏད༌པ༌ མ༌ཅོས༌།"], ["ཡེ༌ཤུའི༌ ཁོང༌གུན༌ལ༌ མོལས༌, \"ལུང༌སྟོན༌པ༌ཞིག༌ག༌ ཁོ༌རང༌ངི༌ ཡུལ༌ ཡང༌ ཁོ༌རང༌ངི༌ ནང༌ཚངས༌སི༌ ནང༌ང༌ མ༌ནེ༌, ཞན༌ ཀ༌རུང༌ས༌ རྩི༌ཝ༌ ཅོ༌རུག༌།\""]], [["ཁོང༌གུན༌ནི༌ ཏད༌པ༌ མི༌ཅོ༌ཅེས༌པོའེ༌ ཞས༌ཏེ༌, ཡེ༌ཤུའི༌ ཏེ༌རུ༌ ཧ༌ལས༌ཤེས༌སི༌ ཛད༌པ༌ མང༌པོ༌ ལྟན༌ན༌ མ༌ཛདས༌།"]]], [[["14:1 ནེ༌ 12"], ["ཏེན༌ན༌ ཏུས༌ལ༌ ཀའ༌ལོན༌ ཧེ༌རོ༌དཱ༌ལ༌ གཙོ༌བོ༌ ཡེ༌ཤུའི༌ ཆག༌ལས༌གུན༌ནི༌ སྐོར༌ལ༌ ཚོར༌ཏེ༌"]], [["ཁོའེ༌, ཁོའ༌ ཁད༌ད༌ ཏང༌ཁན༌གུན༌ལ༌ ཟེརས༌, \"འི༌ མི༌བོ༌ ཁྲུས༌སལ༌ཁན༌ ཡོ༌ཧཱ༌ནན༌ ཨིན༌ནོག༌, ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ པ༌སང༌ ཁོང༌ང༌ ཛད༌པ༌ ལྟན༌ཅེས༌སི༌ ཁྱུད༌ ཡོད༌ཏེ༌ ཨིན༌ནོག༌།\""]], [["ཧེ༌རོ༌དཱའི༌ ཡོ༌ཧཱ༌ནན༌ ཟུམས༌ཏེ༌ ལྕག༌ཐག༌ག༌ ཏགས༌ཏེ༌ ཙོན༌ཁང༌ང༌ ཀག༌ཅུགས༌ཏེ༌ ཨིན༌པིན༌། ཁོའེ༌ ཏེ༌བོ༌ ཁོ༌རང༌ངི༌ ཨ༌ཅོ༌ ཕི༌ལིབ༌བི༌ ན༌མ༌ ཧེ༌རོ༌དཱིས༌སི༌ ཕིའ༌ ཅོས༌,"]], [["ཅིའ༌ཟེར༌ན༌ ཡོ༌ཧཱ༌ནན༌ནི༌ ཧེ༌རོ༌དཱ༌ལ༌ མོལ༌ལད༌པིན༌, \"ཁྱོ༌རང༌ངི༌ ཨ༌ཅོའེ༌ ན༌མ༌ ཉམ༌པོ༌ ན༌མ༌ ཅོ༌ཅེས༌པོ༌ དཀོན༌མཆོག༌གི༌ ཁྲིམས༌སི༌ གྱབ༌གལ༌ ཨིན༌ནོག༌།\""]], [["ཧེ༌རོ༌དཱ༌ལ༌ ཡོ༌ཧཱ༌ནན༌ སད༌ཉིན༌ ཡོད༌པིན༌, ཨིན༌ནའང༌ མི༌ཚོགས༌ལ༌ ཇིགས༌སད༌པིན༌ ཅིའ༌ཟེར༌ན༌ ཁོང༌གུན༌ནི༌ ཡོ༌ཧཱ༌ནན༌ལ༌ ལུང༌སྟོན༌པ༌ རྩིའད༌པིན༌།"]], [["ཨིན༌ནའང༌ ཧེ༌རོ༌དཱའི༌ སྐྱེ༌ཞག༌གི༌ ཞག༌ག༌, གྲོན༌པོ༌གུན༌ནི༌ དུན༌ལ༌ ཧེ༌རོ༌དཱིས༌སི༌ བུ༌མོའེ༌ རྩེས༌ཏང༌ཏེ༌ ཧེ༌རོ༌དཱ༌ སྲན༌ཏྲེ༌ ཐད༌ ཅུགས༌པ༌,"]], [["ཁོའེ༌ བུ༌མོའ༌ ཅི༌ གོས༌ནའང༌ ཏང༌ཨིན༌ ཟེར༌ཏེ༌ ནའ༌ ཁུརས༌།"]], [["བུ༌མོའེ༌ ཨ༌མའེ༌ ཟེར༌ཁན༌ ནང༌ཞིན༌, \"ངའ༌ ཁྲུས༌སལ༌ཁན༌ ཡོ༌ཧཱ༌ནན༌ནི༌ གོ༌ ཐལ༌ལི༌ཞིག༌གི༌ཀ༌ སལ༌\" ཟེརས༌།"]], [["གྱལ༌པོ༌ ཚེར༌ ཨིན༌ནའང༌ གྲོན༌པོ༌གུན༌ནི༌ དུན༌ལ༌ ནའ༌ ཁུར༌ཁན༌བོའེ༌ ཞས༌ཏེ༌ བུ༌མོའ༌ གོས༌ཁན༌བོ༌ ཏོང༌ ཟེར༌ཏེ༌ བཀའ༌ ཏངས༌།"]], [["ཏེ༌ནེ༌ ཙོན༌ཁང༌ངི༌ ནང༌ང༌ ཡོ༌ཧཱ༌ནན༌ནི༌ གོ༌ ཅད༌ཏེ༌"]], [["ཐལ༌ལི༌ཀ༌ ཁྱོངས༌ཏེ༌ ཧེ༌རོ༌དཱིས༌སི༌ བུ༌མོའ༌ ཏངས༌། བུ༌མོའེ༌ ཏེ༌བོ༌ ཁོ༌རང༌ངི༌ ཨ༌མ༌ ཡོད༌ས༌ ཁྱོངས༌།"]], [["ཡོ༌ཧཱ༌ནན༌ནི༌ ལོབ༌ཕྲུགས༌གུན༌ ཡོངས༌ཏེ༌ ཁོང༌ངི༌ སྤུར༌བོ༌ ཁྱེར༌ཏེ༌ སུབས༌། ཏེ༌ནེ༌ ཁོང༌གུན༌ སོང༌ཏེ༌ ཡེ༌ཤུའ༌ ཤདས༌།"]], [["14:13 ནེ༌ 21"], ["གཙོ༌བོ༌ ཡེ༌ཤུའི༌ ཏེ༌ བྱུང༌ཁན༌བོ༌ སན༌ན༌ཅིག༌ ཁོང༌རང༌ངི༌ ལོབ༌ཕྲུགས༌གུན༌ ཉམ༌པོ༌ གྲུ༌ཟིང༌ཞིག༌གི༌ ནང༌ང༌ ཞོན༌ཏེ༌ སུའང༌ མེད༌སའེ༌ ནས༌ས༌ཞིག༌ག༌ སྐྱོདས༌། མི༌ཚོགས༌སི༌ ཏེ༌བོ༌ ཚོར༌ར༌ཅིག༌ གྲོང༌ཁྱེར༌གུན༌ནེ༌ བིང༌ཏེ༌ ཡེ༌ཤུ༌ སྐྱོད༌སའེ༌ ནས༌ས༌ གྲུལ༌ཏེ༌ སོང༌།"]], [["གྲུ༌ཟིང༌ནེ༌ བབས༌ཏེ༌ ཡེ༌ཤུའི༌ མི༌ཚོགས༌ ཆེན༌མོ༌ ཟིགས༌ས༌ཅིག༌, ཁོང༌ང༌ ཁོང༌གུན༌ནི༌ཀ༌ སྙིང༌རྗེ༌ སྐྱེའ༌ ཛད༌ཏེ༌ ནད༌པ༌གུན༌ གྱལ༌ཅུག༌ག༌ ཛདས༌།"]], [["ཉི༌མ༌ སྐྱོད༌ད༌ཅིག༌ ལོབ༌ཕྲུགས༌གུན༌ ཁོང༌ ཡོད༌ས༌ ཡོངས༌ཏེ༌ ཟེརས༌, \"གམ༌ཡུལ༌གུན༌ལ༌ སོང༌ཏེ༌ ཁོ༌རང༌གུན༌ནི༌ ཕིའ༌ ཟན༌ ཉོ༌ཅེས༌ལ༌ མི༌ཚོགས༌པོ༌ ལམ༌ཅུག༌ག༌ ཛད༌དའང༌ ཅིའ༌ཟེར༌ན༌ ང༌དང༌གུན༌ ཅའང༌ མེད༌སའེ༌ རི༌སྟོང༌ངི༌ ནང༌ང༌ ཨིན༌ནོག༌ ཡང༌ མུན༌ཅུའང༌ རུབ༌ཀྱིས༌ དུག༌།\""]], [["ཡེ༌ཤུའི༌ ལན༌སལས༌, \"ཁོང༌གུན༌ ཆ༌གོས༌ མེད༌། ཁྱོ༌ཞའེ༌ ཁོང༌གུན༌ལ༌ ཟའ༌ཅེས༌ ཏོང༌།\""]], [["ཁོང༌གུན༌ནི༌ ཟེརས༌, \"ང༌ཞའེ༌ ལག༌ག༌ ཏ༌གི༌ ལྔ༌ དང༌ ཉ༌ ཉིས༌ མ༌ནེ༌ མེད༌།\""]], [["ཡེ༌ཤུའི༌ མོལས༌ \"ཏེ༌གུན༌ ངའེ༌ཀ༌ ཁྱོང༌།\""]], [["ཏེ༌ནེ༌ མི༌ཚོགས༌པོའ༌ རྩའི༌ཀ༌ དུག༌ཅེས༌ལ༌ མོལས༌། ཏ༌གི༌ ལྔ༌ དང༌ ཉ༌ ཉིས༌པོ༌ ཆག༌ག༌ ནམས༌ ཡང༌ ནམ༌ཁའ༌ ཟིགས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌, ཏ༌གི༌ ཅགས༌ཏེ༌ མི༌ཚོགས༌ལ༌ བགོ༌ཅེས༌སི༌ ཕིའ༌ ལོབ༌ཕྲུགས༌གུན༌ལ༌ སལ༌ལ༌ ཛདས༌།"]], [["ཁོང༌ ཚང༌མ༌ གྲང༌གྲང༌ ཟོས༌ ཡང༌ ལོབ༌ཕྲུགས༌གུན༌ནི༌ ལག༌ལུས༌གུན༌ ལྡུས༌པ༌ པག༌ཙེ༌ ཅུག༌ཉིས༌ གང༌།"]], [["བུ༌མོ༌ དང༌ ཕྲུ༌གུ༌གུན༌ མ༌ཐེའ༌ སྟོང༌ལྔ༌ ཟམ༌ཤིག༌ ཏེ༌རུ༌ ཟན༌ ཟའ༌ཁན༌ ཡོད༌པིན༌།"]], [["14:22 ནེ༌ 36"], ["ཏེན༌ན༌མལ༌ལ༌ གཙོ༌བོ༌ ཡེ༌ཤུའི༌ མི༌ཚོགས༌པོ༌ ལོགས༌ཏེ༌ ལམ༌ཅུག༌ག༌ ཛད༌ ཟ༌ནེ༌ ཁོང༌ངི༌ ལོབ༌ཕྲུགས༌གུན༌ ཁོང༌རང༌ངི༌ སང༌ སྔུན༌ལ༌ གྲུ༌ཟིང༌ངི༌ ནང༌ང༌ ཚོའེ༌ འ༌ངོ༌ ཆོགས༌ལ༌ ལམ༌ཅུག༌ག༌ ཛདས༌།"]], [["མི༌ཚོགས༌ ལོག༌ཏེ༌ ལམ༌ཅུག༌ ཚར༌ར༌ཅིག༌ ཡེ༌ཤུ༌ ཅིག༌པོ༌ རི༌ཀ༌ མོས༌ལམ༌ ཞུའ༌ སྐྱོདས༌། ཁོང༌ ཏེ༌རུ༌ ཅིག༌པོ༌ ཡོད༌དི༌ ཏུས༌ མུན༌ཅུ༌རུབ༌།"]], [["ཏེན༌ན༌ ཏུས༌ལ༌ གྲུ༌ཟིང༌བོ༌ ས༌ཀྱད༌ནེ༌ ཐག༌རིང༌ང༌ ལེབས༌ཏེ༌ ཡོད༌ ཟ༌ནེ༌, དུན༌ནེ༌ ལུངས༌པོ༌ ཀྲག༌པོ༌ ཡོངས༌པ༌ ཆུལ༌བག༌ གྲུ༌ཟིང༌ང༌ གྱབས༌།"]], [["ཧ༌ལམ༌ ང༌ཏོག༌ ཆུ༌ཚོད༌ སུམ༌པ༌ཞིག༌གི༌ཀ༌ ཡེ༌ཤུ༌ ཚོའེ༌ ཀ༌ནེ༌ གྲུལ༌ཨིན༌ ལོབ༌ཕྲུགས༌གུན༌ ཡོད༌ས༌ སྐྱོད༌།"]], [["ལོབ༌ཕྲུགས༌གུན༌ནི༌ ཡེ༌ཤུ༌ ཚོའེ༌ ཀ༌ནེ༌ ཞབ༌གྲུལ༌ལ༌ སྐྱོད༌ཨིན༌ ཐོང༌ང༌ཅིག༌ མ༌སྲན༌ཏྲེ༌ ཇིགས༌ཏེ༌, ཀུ༌ཅོ༌ ཏང༌ཨིན༌, \"ཤིན༌དྲེ༌ ཨིན༌ནོག༌\" ཟེརས༌།"]], [["ཨིན༌ནའང༌ ཏེན༌ན༌མལ༌ལ༌ ཡེ༌ཤུའི༌ ཁོང༌གུན༌ལ༌ མོལས༌, \"ཇིགས༌ མ༌ཇིགས༌ ང༌ ཨིན༌། ཧམ༌པ༌ ཅོས༌།\""]], [["པི༌ཏྲར༌རི༌ ལན༌ཏངས༌, \"གཙོ༌བོ༌ ཉེ༌རང༌ ཨིན༌ན༌ ངའ༌ ཆུའི༌ཀ༌ གྲུལ༌ཏེ༌ ཉེ༌རང༌ ཡོད༌ས༌ ཡོང༌ མོལ༌ལའང༌།\""]], [["ཡེ༌ཤུའི༌, \"ཡོང༌\" མོལས༌།"], ["པི༌ཏྲར༌ གྲུ༌ཟིང༌ནེ༌ བབས༌ཏེ༌ ཆུའི༌ཀ༌ གྲུལ༌ཨིན༌ ཡེ༌ཤུ༌ ཡོད༌ས༌ སོང༌།"]], [["ཨིན༌ནའང༌ ལུངས༌པོ༌ སྲན༌ཏྲེ༌ དང༌ ཆུལ༌བག༌ ཐོང༌ང༌ཅིག༌ ཁོ༌ ཇིགས༌ ཡང༌ ནུབ༌ཅེས༌ གོ༌ཟུག༌པ༌ ཀུ༌ཅོ༌ ཏངས༌ཏེ༌ ཟེརས༌, \"གཙོ༌བོ༌ལེ༌, ང༌ སྐྱོབ༌བ༌ ཛད༌།\""]], [["ཏེན༌ན༌མལ༌ལ༌ ཡེ༌ཤུའི༌ ཆག༌ རྐྱང༌ང༌ ཛད༌ཏེ༌ ཁོ༌ ཟུམས༌, \"ཏད༌པ༌ ཆུ༌ངུན༌ ཡོད༌ཁན༌ ཁྱོ༌རང༌ངི༌ ཐེ༌ཚོམས༌ ཅིའ༌ ཅོའད༌\" མོལས༌།"]], [["ཁོང༌ ཉིས༌ཀོ༌ གྲུ༌ཟིང༌ངི༌ ནང༌ང༌ ཞོན༌ན༌ཅིག༌ ལུངས༌པོ༌བོ༌ ཆད༌།"]], [["གྲུ༌ཟིང༌ངི༌ ནང༌ང༌ ཡོད༌ཁན༌གུན༌ནི༌ ཁོང༌ང༌ ཅོལ༌ཨིན༌ ཟེརས༌, \"དེན༌བ༌, ཉེ༌རང༌ དཀོན༌མཆོག༌གི༌ སྲས༌ ཨིན༌ནོག༌།\""]], [["ཁོང༌གུན༌ ཚོའེ༌ འ༌ངོ༌ ཆོགས༌ལ༌ སྐྱོདས༌ ཡང༌ ཆུའི༌ ཐའ༌མ༌ གེ༌ནེ༌ས༌རེད༌དི༌ གྲོང༌ཁྱེར༌ལ༌ ལེབ༌།"]], [["ཏེ༌ གྲོང༌ཁྱེར༌པ༌གུན༌ནི༌ ཡེ༌ཤུ༌ ཨིན༌ཁན༌བོ༌ ངོ༌ཤེས༌པ༌ ཉེ༌ཁོར༌རི༌ ནས༌ས༌ ཚང༌མ༌ལ༌ ཡེ༌ཤུ༌ སྐྱོད༌ཏེ༌ དུག༌ ཟེར༌ཏེ༌ ལོན༌ ཀལས༌། མི༌གུན༌ནི༌ ཟུ༌མོ༌ ཡོད༌ཁན༌ ཚང༌མ༌ ཁོང༌ ཡོད༌ས༌ ཁྱོངས༌།"]], [["ཁོང༌གུན༌ནི༌ ཟུ༌མོ༌ ཡོད༌ཁན༌གུན༌ལ༌ ཡེ༌ཤུའི༌ ནམ༌ཟའེ༌ ཀྲུ༌ཞིག༌ག༌ ལག༌པ༌ རྩེ༌ ཅུག༌ག༌ ཛད༌ཅེས༌ལ༌ ཇུ༌ཇུ༌ ཟེར༌ཨིན༌ ཞུ༌ཝ༌ ཕུལས༌, ཡང༌ ཁོང༌ངི༌ ནམ༌ཟའ༌ ལག༌པ༌ རྩེ༌ཁན༌ ཚང༌མ༌ ཕན༌།"]]], [[["15:1 ནེ༌ 20"], ["ཏེ༌ནེ༌ ཕ༌རུ༌ཤི༌པ༌ དང༌ ཆོས༌ཁྲིམས༌ལ༌ ཁས༌པ༌ ཁ༌ཅིག༌ ཡེ༌རུ༌ཤ༌ལེམ༌མི༌ གྱལ༌ས༌ནེ༌ གཙོ༌བོ༌ ཡེ༌ཤུ༌ ཡོད༌ས༌ ཡོངས༌ཏེ༌ ཏྲིས༌,"]], [["\"ཉེ༌རང༌ངི༌ ལོབ༌ཕྲུགས༌གུན༌ནི༌ ང༌དང༌ངི༌ ཕ༌མེས༌པོའེ༌ ལུག༌སྲོལ༌ ཅིའ༌ ཅག༌ག༌ནོག༌? ཁོང༌གུན༌ནི༌ ཟན༌ ཟའེ༌ སང༌ སྔུན༌ལ༌ ལག༌པ༌ ཁྲུའ༌ མི༌དུག༌།\""]], [["ཡེ༌ཤུའི༌ ཁོང༌གུན༌ལ༌ ལན༌སལས༌, \"ཁྱོ༌ཞའེ༌ ཁྱོ༌ཞ༌རང༌ངི༌ ལམ༌ལུག༌སྲོལ༌ སྲུང༌ཅེས༌ལ༌ དཀོན༌མཆོག༌གི༌ བཀའ༌ ཅིའ༌ ཅག༌གད༌?"]], [["སྤེར༌ན༌ དཀོན༌མཆོག༌གི༌ མོལ༌ཏེ༌ ཨིན༌ནོག༌, \"རང༌ངི༌ ཨ༌བ༌ དང༌ ཨ༌མའ༌ རྩི༌ཝ༌ ཅོས༌, ཡང༌ རང༌ངི༌ ཨ༌བ༌ ཡ༌ ཨ༌མའ༌ ངན༌ ཏབ༌ཁན༌གུན༌ སད༌གོས༌།"]], [["ཨིན༌ནའང༌ ཁྱོ༌ཞའེ༌ མི༌གུན༌ལ༌ ཁོ༌རང༌ངི༌ ཨ༌བ༌ ཡ༌ ཨ༌མའ༌, 'ངའེ༌ ཉེ༌རང༌ང༌ རོགས༌ ཅོ༌གོ༌ཤེས༌པོ༌ དཀོན༌མཆོག༌ག༌ ཕུལ༌ཨིན༌ ཟེར༌ཏེ༌ ཞལ༌ཆད༌ ཅོས༌ཏེ༌ ཨིན༌ ཟེར༌ཅེས༌ ལབ༌དུག༌།'"]], [["ཏེ༌ཟུག༌ ཅོ༌ཅེས༌ནེ༌ ཁྱོ༌ཞ༌གུན༌ནི༌ ཁོང༌གུན༌ལ༌ རང༌ངི༌ ཨ༌བ༌ ཡ༌ ཨ༌མའ༌ རྩི༌ཝ༌ ཅོ༌ མ༌ཅུག༌ག༌ ཨིན༌ནོག༌, ཏེན༌ན༌བོའེ༌ཕིའ༌ ཁྱོ༌ཞ༌རང༌ངི༌ ལམ༌ལུག༌སྲོལ༌ སྲུང༌ཅེས༌སི༌ ནང༌ང༌ ཁྱོ༌ཞའེ༌ དཀོན༌མཆོག༌གི༌ བཀའ༌ ཅགས༌ཏེ༌ ཨིན༌ནོག༌།"]], [["ཁ༌ཆོས༌པ༌ ཁྱོ༌ཞའེ༌ སྐོར༌ལ༌ དཀོན༌མཆོག༌གི༌ ཡེ༌ཤ༌ཡཱ༌ གྱུད༌ཏེ༌ ལུང༌སྟན༌ སལ༌ཁན༌བོ༌ དེན༌བ༌ ཨིན༌ནོག༌, ཀ༌བོའེ༌ ནང༌ང༌,"]], [["'འི༌ མི༌གུན༌ནི༌ ཁའ༌ནེ༌ ངའ༌ རྩི༌ཝ༌ ཅོ༌ནའང༌"], ["ཁོང༌གུན༌ནི༌ སྙིང༌གུན༌ ང༌ནེ༌ ཐག༌རིང༌ དུག༌།"]], [["ཁོང༌གུན༌ནི༌ ངའ༌ ཅོལ༌ཅེས༌པོ༌ ཕན༌མི༌ཐོགས༌ ཨིན༌ནོག༌,"], ["ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌གི༌ བཀའ༌ཁྲིམས༌སི༌ ཚབས༌ལ༌"], ["ཁོང༌རང༌གུན༌ནི༌ ཅོ༌ཁན༌ནི༌ ཁྲིམས༌གུན༌ ལབ༌དུག༌'།\""]], [["ཡེ༌ཤུའི༌ མི༌ཚོགས༌ལ༌ བོད༌ད༌ ཛད༌ཏེ༌ མོལས༌, \"ངའེ༌ ཟེར༌ཁན༌བོ༌ ཉན༌ཏེ༌ ཧ༌གོ༌ཅེས༌སི༌ རྩོན༌གྲུས༌ ཅོས༌།"]], [["ཁའེ༌ ནང༌ང༌ ཆའ༌ཁན༌གུན༌ནི༌ མི༌ ཚི༌ཏུ༌ གྱུར༌ཅུག༌ག༌ མ༌ནོག༌, ཨིན༌ནའང༌ ཁའེ༌ ནང༌ནེ༌ སྤེ༌ར༌ ངན༌པ༌ བིང༌ཁན༌བོའེ༌ ཚི༌ཏུ༌ གྱུར༌ ཅུག༌ག༌ནོག༌།\""]], [["ཏེ༌ནེ༌ ལོབ༌ཕྲུགས༌གུན༌ ཁོང༌ ཡོད༌ས༌ ཡོངས༌ཏེ༌ ཟེརས༌, \"ཉེ༌རང༌ངི༌ མོལ༌ཁན༌བོའེ༌ ཕ༌རུ༌ཤི༌པ༌གུན༌ མ༌སྲན༌ཏྲེ༌ ཁྲེལ༌བ༌ ཆ༌ཅུག༌ཁན༌བོ༌ ཉེ༌རང༌ངི༌ ཁྱེན༌ན༌?\""]], [["ཡེ༌ཤུའི༌ ལན༌སལས༌, \"ངའེ༌ ནམ༌ཁའེ༌ ཡབ༌བི༌ མ༌ཙུག༌ཁན༌ནི༌ ལྕང༌མ༌གུན༌ པ༌ཀྲག༌ནེ༌ ཕུད༌ད༌ ཛད༌ཨིན༌།"]], [["ཚེར༌ཁའ༌ མ༌ཅོ༌, ཏེ༌ ཕ༌རུ༌ཤི༌པ༌གུན༌ ཞ༌རའ༌ ལམ༌ལྟན༌ཁན༌ནི༌ ཞ༌ར༌གུན༌ ཨིན༌ནོག༌, གལ༌ཏེས༌ ཞ༌ར༌ཞིག༌གི༌ ཞ༌ར༌ཞིག༌ག༌ ལམ༌ལྟན༌ན༌ ཉིས༌ཀོ༌ ས༌དོང༌ངི༌ ནང༌ང༌ བུད༌ཨིན༌།\""]], [["པི༌ཏྲར༌རི༌ ཟེརས༌, \"ང༌ཞ༌གུན༌ལ༌ ཏེ༌ རུངས༌པོ༌ ཧ༌གོ༌ཅུག༌ག༌ ཛད༌དའང༌།\""]], [["ཡེ༌ཤུའི༌ ཁོང༌གུན༌ལ༌ ཏྲིའ༌ ཛདས༌, \"ཏ༌རུང༌ངའང༌ ཁྱོ༌ཞའ༌ ཧ༌མ༌གོའ༌?"]], [["ཐོང༌ང༌ མི༌དུག༌ག༌, ཁའ༌ནེ༌ ཟའ༌ཁན༌ནི༌ ཟན༌བོ༌ གྲོད༌པའེ༌ ནང༌ང༌ ལེབས༌ཏེ༌ ཟུགས༌པོ༌ནེ༌ ཕི༌ལོག༌ག༌ བིང༌ང༌ནོག༌?"]], [["ཨིན༌ནའང༌ ཁའ༌ནེ༌ བིང༌ཁན༌ སྤེ༌ར༌ སེམས༌སི༌ ནང༌ནེ༌ བིང༌ཏེ༌ མི༌གུན༌ ཚི༌ཏུ༌ གྱུར༌ ཅུག༌ག༌ནོག༌།"]], [["ཅིའ༌ཟེར༌ན༌ སམ༌བ༌ ངན༌པ༌, མི༌ སད༌ཅེས༌, རང༌ངི༌ ཞིད༌མད༌ མན༌པ༌ ཞན༌མ༌ ཉམ༌པོ༌ ལུས༌བྲེལ༌, ལུས༌བྲེལ༌ ངན༌པ༌, རྐུ༌ཅེས༌, ཁྲིམས༌ཁུང༌ང༌ ཟུན༌བ༌ སྤང༌པོ༌ ཏང༌ཅེས༌ དང༌ ཞན༌མའེ༌ སྕོད༌པའེ༌ སྐོར༌ལ༌ ངན༌པ༌ ཟེར༌ཅེས༌ གུན༌ སེམས༌སི༌ ནང༌ནེ༌ བིང༌ང༌ནོག༌།"]], [["ཏེ༌ ཚང༌མའེ༌ མི༌གུན༌ ཚི༌ཏུ༌ གྱུར༌ ཅུག༌ག༌ནོག༌, ཨིན༌ནའང༌ ལག༌པ༌ མ༌ཁྲུའ༌ ཟན༌ ཟའ༌ཅེས༌པོའེ༌ མི༌ ཚི༌ཏུ༌ གྱུར༌ཅུག༌ག༌ མ༌ནོག༌།\""]], [["15:21 ནེ༌ 28"], ["ཏེ༌ཀ༌ནེ༌ བིང༌ཏེ༌ གཙོ༌བོ༌ ཡེ༌ཤུ༌ ཏཱ༌ཡིར༌ དང༌ སི༌དཱོན༌ནི༌ གྱལ༌ས༌གུན༌ལ༌ སྐྱོདས༌།"]], [["ཏེ༌ ཡུལ༌ཇོངས༌སི༌ ཀེ༌ནན༌མ༌ བུ༌མོ༌ཞིག༌ ཁོང༌ ཡོད༌ས༌ ཡོངས༌ཏེ༌ ཀུ༌ཅོ༌ ཏང༌ཨིན༌ ཟེརས༌, \"གྱལ༌པོ༌ དཱ༌བིད༌དི༌ པུར༌གྱུད༌ གཙོ༌བོ༌ལེ༌, ངའེ༌ཀ༌ སྙིང༌རྗེ༌ ཛད༌། ངའེ༌ བུ༌མོའེ༌ ནང༌ང༌ རྡུད༌ ཞུགས༌ཏེ༌ ནགས༌ སྲན༌ཏྲེ༌ ལྟན༌དུག༌།\""]], [["ཡེ༌ཤུའི༌ ཅའང༌ མ༌མོལས༌། ལོབ༌ཕྲུགས༌གུན༌ ཡེ༌ཤུ༌ ཡོད༌ས༌ ཡོངས༌ཏེ༌ ཟེརས༌, \"ཇུ༌ཇུ༌ འི༌ བུ༌མོ༌བོ༌ ལོགས༌ཏེ༌ ལམ༌ཅུག༌ག༌ ཛད༌དའང༌ ཅིའ༌ཟེར༌ན༌ ཁོ༌ ཀུ༌ཅོ༌ ཏང༌ཨིན༌ ང༌དང༌གུན༌ནི༌ གྱབ༌ནེ༌ ཡོང༌དུག༌།\""]], [["ཡེ༌ཤུའི༌ ཏེ༌ བུ༌མོ༌བོའ༌ ལན༌སལས༌, \"ང༌ དཀོན༌མཆོག༌གི༌ ལུག༌ སྟོར༌ཁན༌ ཨིས༌ར༌ཨེལ༌པ༌གུན༌ ཅིག༌པོའེ༌ ཕིའ༌ ཀལ༌ལ༌ ཛད༌ཏེ༌ ཨིན༌།\""]], [["ཁོ༌ ཁོང༌ངི༌ དུན༌ལ༌ ཡོངས༌ཏེ༌ པིག༌དོང༌ ཙུགས༌ཏེ༌ ཟེརས༌, \"གཙོ༌བོ༌ལེ༌, ངའ༌ རོགས༌ ཅོའ༌ ཛད༌དའང༌།\""]], [["ཡེ༌ཤུའི༌ མོལས༌, \"ཕྲུ༌གུའི༌ ཏ༌གི༌བོ༌ ལེན༌ཏེ༌ ཁྱིའ༌ ཕང༌ན༌ མ༌གྲིག༌ག༌ ཨིན༌ནོག༌།\""]], [["ཁོའེ༌ ལན༌ཏངས༌, \"དེན༌བ༌ ཨིན༌ནོག༌ གཙོ༌བོ༌ལེ༌, ཨིན༌ནའང༌ ཁང༌དག༌གི༌ ཅོག༌ཙེ༌ ཀ༌ནེ༌ ཁར༌ཇི༌ བུད༌ཁན༌གུན༌ ཁྱི༌ ཆུ༌ངུན༌གུན༌ནིའང༌ ཟའ༌དུག༌།\""]], [["ཡེ༌ཤུའི༌ ལན༌སལས༌, \"བུ༌མོ༌, ཁྱོ༌རང༌ང༌ ཏད༌པ༌ ཀྲག༌པོ༌ དུག༌། ཁྱོ༌རང༌ངི༌ དོད༌པ༌ ཅོ༌ཁན༌བོ༌ གྲུབ༌ཤིག༌།\" ཏེན༌ན༌ ཏུས༌ཚོད༌པོའེ༌ཀ༌ རྡུད༌ བིང༌ཏེ༌ སོང༌ ཡང༌ ཁོའེ༌ བུ༌མོ༌ ཕན༌།"]], [["15:29 ནེ༌ 31"], ["གཙོ༌བོ༌ ཡེ༌ཤུ༌ ཏེ༌ཀ༌ནེ༌ ཞངས༌ཏེ༌ གཱ༌ལིལ༌ལིའི༌ ཚོའེ༌ ཐའ༌མ༌ གྱུད༌ཏེ༌ ཀེན༌ལ༌ རི༌ཞིག༌གི༌ཀ༌ སྐྱོད༌ཏེ༌ ཞུགས༌ས༌ ཛདས༌།"]], [["ཏེ༌རུ༌ ཞ༌འོ༌, ཞ༌ར༌, ཧན༌གྲང༌, ལུས༌སྐྱོན༌བ༌ དང༌ ཞན༌ མང༌པོ༌ ཁྲིད༌ཏེ༌ མི༌ཚོགས༌ ཆེན༌མོ༌ཞིག༌ ཡེ༌ཤུའི༌ དུན༌ལ༌ ཛོམས༌, ཡང༌ ཁོང༌ངི༌ ཁོང༌གུན༌ ཕན༌ཅུག༌ག༌ ཛདས༌།"]], [["ཧན༌གྲང༌གུན༌ནི༌ སྤེ༌ར༌ ཏང༌ཅེས༌, ཁོངས༌ཁན༌གུན༌ ཁྲངས༌པོ༌ སོང༌ཏེ༌, ཞ༌འོ༌གུན༌ གྲུལ༌ཅེས༌ ཡང༌ ཞ༌ར༌གུན༌ལ༌ ཐོང༌ཅེས༌ མི༌གུན༌ནི༌ ཐོང༌ང༌ཅིག༌ ཁོང༌གུན༌ ཧ༌ལས༌ཏེ༌ ཨིས༌ར༌ཨེལ༌ལི༌ དཀོན༌མཆོག༌ག༌ སྟོད༌པ༌ ཕུལས༌།"]], [["15:32 ནེ༌ 39"], ["གཙོ༌བོ༌ ཡེ༌ཤུའི༌ ལོབ༌ཕྲུགས༌གུན༌ བོད༌ད༌ ཛད༌ཏེ༌ མོལས༌, \"འི༌ མི༌གུན༌ ང༌ ཉམ༌པོ༌ དུགས༌ཏེ༌ ཞག༌མ༌ སུམ༌ སོང༌ ཡང༌ ཟའ༌ཅེས༌ལ༌ ཅའང༌ མེད༌ པ༌སང༌, ང༌ སྙིང༌རྗེའ༌ སྐྱེའ༌རག༌། ངའེ༌ ཁོང༌གུན༌ སྟོག༌རིའ༌ ལམ༌ཅུག༌ཉིན༌ མེ༌རག༌ ཅིའ༌ཟེར༌ན༌ ཁོང༌གུན༌ ལམ༌མ༌ གོ༌ཡོང༌ ཁོར༌ཏེ༌ གྱེལ༌ སྲིད༌ཅེས༌ ཨིན༌ནོག༌།\""]], [["ཁོང༌ངི༌ ལོབ༌ཕྲུགས༌གུན༌ནི༌ ལན༌ཏངས༌, \"ང༌དང༌ང༌ འི༌ མི༌ཚོགས༌ ཆེན༌མོའ༌ ཏང༌ཅེས༌སི༌ ཏ༌གི༌ འི༌ རི༌སྟོང༌ངི༌ ནང༌ང༌ ཀ༌ནེ༌ ཐོབ༌ཨིན༌?\""]], [["ཡེ༌ཤུའི༌ ཁོང༌གུན༌ལ༌ ཏྲིའ༌ ཛདས༌, \"ང༌དང༌ངི༌ ལག༌ག༌ ཏ༌གི༌ ཙམ༌ ཡོད༌།\" ཁོང༌གུན༌ནི༌ ལན༌ཏངས༌, \"ཏ༌གི༌ རྡུན༌ ཡང༌ ཉ༌ ཆུ༌ངུན༌ ཁ༌ཅིག༌ ཡོད༌ལེ༌།\""]], [["ཡེ༌ཤུའི༌ མི༌ཚོགས༌པོའ༌ སའེ༌ཀ༌ དུག༌ཅེས༌ལ༌ མོལས༌།"]], [["ཁོང༌ངི༌ ཏ༌གི༌ རྡུན༌ དང༌ ཉ༌གུན༌ ནམས༌ས༌ ཛད༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌, ཡང༌ ཏེ༌གུན༌ ཅགས༌ཏེ༌ ལོབ༌ཕྲུགས༌གུན༌ལ༌ སལས༌, ཡང༌ ཁོང༌གུན༌ནི༌ མི༌ཚོགས༌ལ༌ བགོས༌ཏེ༌ ཏངས༌།"]], [["ཁོང༌ ཚང༌མའེ༌ ཚིམས༌ཚིམས༌ ཟོས༌། སྟིང༌ནེ༌ ལོབ༌ཕྲུགས༌གུན༌ནི༌ ལག༌མ༌ ལུས༌ཁན༌ནི༌ ཏ༌གི༌གུན༌ དུམས༌པ༌ པག༌ཙེ༌ ཆེན༌མོ༌ རྡུན༌ གང༌།"]], [["བུ༌མོ༌ དང༌ ཕྲུ༌གུ༌གུན༌ མ༌ཐེའ༌ ཁར༌ཇི༌ ཟའ༌ཁན༌ནི༌ མི༌ སྟོང༌ཞི༌ ཡོད༌པིན༌།"]], [["མི༌ཚོགས༌ ལོགས༌ཏེ༌ ལམ༌ཅུག༌ག༌ ཛད༌ཏེ༌ ཡེ༌ཤུ༌ ལོབ༌ཕྲུགས༌གུན༌ ཉམ༌པོ༌ གྲུ༌ཟིང༌ངི༌ ནང༌ང༌ ཞོན༌ཏེ༌ མ༌ག༌དན༌ནི༌ ཡུལ༌ཇོངས༌ལ༌ སྐྱོདས༌།"]]], [[["16:1 ནེ༌ 4"], ["ཕ༌རུ༌ཤི༌པ༌གུན༌ དང༌ སད༌དུ༌ཀི༌པ༌གུན༌ ཡོངས༌ཏེ༌ གཙོ༌བོ༌ ཡེ༌ཤུའ༌ ཚོད༌ལྟས༌ཏེ༌ ཁོང༌ང༌ དཀོན༌མཆོག༌གི༌ ཝང༌ཆ༌ སལ༌ཁན༌བོ༌ ཏན༌ཏན༌ ཅོ༌ཅེས༌ལ༌ ནམ༌ཁའ༌ནེ༌ སྟགས༌ཤིག༌ སྟོན༌ ཟེརས༌།"]], [["ཁོང༌ངི༌ ལན༌སལས༌, \"ཕི༌ཏོག༌ ནམ༌ མར༌པོ༌ ཡོད༌ད༌ ཐོང༌ཏེ༌ ཁྱོ༌ཞའེ༌ ཐོ༌རེ༌ ནམ༌ལ༌ གྱལ༌ལ༌ ཡོང༌ང༌ནོག༌ ཟེར༌དུག༌,"]], [["ཡང༌ ང༌ཏོག༌ སྲིན༌ནག༌ གངས༌ཏེ༌ ནམ༌ཚུབས༌ཏེ༌ ཐོང༌ན༌, དི༌རིང༌ ལུང༌རག༌ དང༌ ཆར༌པ༌ ཏང༌ང༌ནོག༌ ཟེར༌དུག༌། ཁྱོ༌ཞ༌གུན༌ནི༌ ནམ༌ཁའེ༌ ནང༌ང༌ བྱུང༌ཁན༌ནི༌ ནམ༌ལའེ༌ སྟགས༌གུན༌ ཤད༌ཉན༌དུག༌, ཨིན༌ནའང༌ ཁྱོ༌ཞ༌གུན༌ནི༌ འི༌ཏུས༌སི༌ སྟགས༌གུན༌ ཅིའ༌ ཤད༌ཉན༌ན༌ མེ༌རག༌།"]], [["མི༌རབས༌ ངན༌པ༌ དང༌ དཀོན༌མཆོག༌ག༌ ཨིད༌ཤེས༌ མེད༌ཁན༌གུན༌ནི༌ ནམ༌ཁའ༌ནེ༌ སྟགས༌ སྟོན༌ ཟེར༌ར༌ནོག༌། ཨིན༌ནའང༌ ལུང༌སྟོན༌པ༌ ཡོ༌ནཱའེ༌ སྟགས༌པོ༌ མ༌ནེ༌ ཡང༌སྟགས༌ཤིག༌ མི༌ལྟན༌།\" ཏེ༌ནེ༌ ཁོང༌ ཁོང༌རང༌ངི༌ ལོབ༌ཕྲུགས༌གུན༌ ཉམ༌པོ༌ ཏེ༌ཀ༌ནེ༌ སྐྱོདས༌།"]], [["16:5 ནེ༌ 12"], ["ཚོའེ༌ ཕར༌ཀའ༌ ལེབ༌བ༌ཅིག༌ ལོབ༌ཕྲུགས༌གུན༌ལ༌ ཏ༌གི༌ ཁུར༌ར༌ལ༌ ཞེད༌ཁན༌བོ༌ ཨིད༌ཏུ༌ ཡོངས༌།"]], [["གཙོ༌བོ༌ ཡེ༌ཤུའི༌ ཁོང༌གུན༌ལ༌ མོལས༌, \"ཕ༌རུ༌ཤི༌པ༌ དང༌ སད༌དུ༌ཀི༌པའེ༌ སྐྱུར༌ནེ༌ ཤང༌ ཅོས༌།\""]], [["ཁོང༌གུན༌ནི༌ ཅིག༌ དང༌ ཅིག༌ག༌ ཟེརས༌, \"ང༌དང༌ངི༌ ཏ༌གི༌ ཁུར༌ཏེ༌ མེད༌པ༌ ཁོང༌ངི༌ ཏེ༌བོ༌ མོལ༌ཏེ༌ ཨིན༌ནོག༌ག༌?\""]], [["ཡེ༌ཤུའི༌ ཏེ༌བོ༌ ཁྱེན༌ཏེ༌ ཏྲིའ༌ ཛདས༌, \"ཁྱོ༌ཞའ༌ ཏད༌པ༌ ཆུ༌ངུན༌གུན༌, ཏ༌གི༌ མེད༌ཁན༌ནི༌ སྐོར༌ལ༌ ཁྱོ༌ཞ༌གུན༌ནི༌ ཅིའ༌ སྤེ༌ར༌ ཏང༌ངད༌?"]], [["ཏ༌རུང༌ངའང༌ ཁྱོ༌ཞ༌གུན༌ལ༌ ཧ༌མ༌གོའ༌? ཨིད༌ཏུ༌ མེ༌རག༌ག༌ ཏ༌གི༌ ལྔ༌ནེ༌ མི༌ སྟོང༌ལྔ༌ གྲངས༌ཅུགས༌ཏེ༌ ལུས༌ཁན༌ནི༌ ཏ༌གི༌ ཁྱོ༌ཞའེ༌ ལྡུས༌པ༌ པག༌ཙེ༌ ཙམ༌ གང༌,"]], [["ཡ༌ ཏ༌གི༌ རྡུན༌ནེ༌ མི༌ སྟོང༌ཞི༌ གྲངས༌ཅུགས༌ཏེ༌ ལུས༌ཁན༌ནི༌ ཏ༌གི༌ ཁྱོ༌ཞའེ༌ ལྡུས༌པ༌ པག༌ཙེ༌ ཙམ༌ གང༌?"]], [["ངའེ༌ ཏ༌གི༌ སྐོར༌ལ༌ སྤེ༌ར༌ ཏངས༌ཏེ༌ མན༌ཁན༌བོ༌ ཁྱོ༌ཞའེ༌ ཅིའ༌ ཧ༌གོའ༌ མེ༌རག༌? ཨིན༌ནའང༌ ཕ༌རུ༌ཤི༌པ༌ དང༌ སད༌དུ༌ཀི༌པའེ༌ སྐྱུར༌རི༌ ཀ༌ནེ༌ ཤང༌ ཅོས༌།\""]], [["ཏེ༌ནེ༌ ཁོང༌གུན༌ལ༌ ཏ༌གི༌ ཅོ༌ཅེས༌ལ༌ ཀོལ༌ཁན༌ནི༌ སྐྱུར༌རི༌ སྐོར༌ མན༌པ༌, ཕ༌རུ༌ཤི༌པ༌ དང༌ སད༌དུ༌ཀི༌པའེ༌ ལབ༌ཞ༌གུན༌ནེ༌ ཤང༌ ཅོ༌ཅེས༌ལ༌ ཞུ༌ཁན༌བོ༌ ཧ༌གོ༌།"]], [["16:13 ནེ༌ 20"], ["གཙོ༌བོ༌ ཡེ༌ཤུ༌ ཀཱེ༌སར༌རིའ༌ ཕི༌ལི༌པི༌ ཡུལ༌ཇོངས༌ལ༌ ལེབ༌བ༌ཅིག༌, ཁོང༌ངི༌ ཁོང༌རང༌ངི༌ ལོབ༌ཕྲུགས༌གུན༌ལ༌ ཏྲིའ༌ ཛདས༌, \"མི༌གུན༌ནི༌ མི༌རིགས༌སི༌བུ༌ སུ༌ ཨིན༌ནོག༌ ཟེར༌དུག༌?\""]], [["ཁོང༌གུན༌ནི༌ ལན༌ཏངས༌, \"ཁ༌ཅིག༌གི༌ ཁྲུས༌སལ༌ཁན༌ ཡོ༌ཧཱ༌ནན༌, ཁ༌ཅིག༌གི༌ ལུང༌སྟོན༌པ༌ ཨེ༌ལི༌ཡཱ༌ ཡང༌ ཞན༌མ༌གུན༌ནི༌ ལུང༌སྟོན༌པ༌ ཡེ༌རེམ༌ཡཱ༌ ཡ༌ ལུང༌སྟོན༌པ༌གུན༌ནི༌ ཕྲོ༌ནེ༌ ཅིག༌ཅིག༌ ཞུགས༌ཏེ༌ ཨིན༌ནོག༌ ཟེར༌དུག༌།\""]], [["\"ཨིན༌ནའང༌ ཁྱོ༌ཞའེ༌ ཅི༌ སམ༌མ༌རག༌?\" ཡེ༌ཤུའི༌ ཏྲིའ༌ ཛདས༌, \"ང༌ སུ༌ ཨིན༌ནོག༌?\""]], [["ཤི༌མོན༌ པི༌ཏྲར༌རི༌ ལན༌ཏངས༌, \"ཉེ༌རང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, སོན༌པོ༌ དཀོན༌མཆོག༌གི༌ སྲས༌ ཨིན༌ནོག༌།\""]], [["ཡེ༌ཤུའི༌ མོལས༌, \"ཡོ༌ནཱའེ༌ བུ༌ཚ༌ ཤི༌མོན༌ ཁྱོ༌རང༌ ཅིན༌ལབས༌ཅན༌ ཨིན༌ནོག༌། ཏེ༌བོ༌ ཁྱོ༌རང༌ང༌ མིའི༌ ཆོགས༌ནེ༌ མན༌པ༌ ངའེ༌ ནམ༌ཁའེ༌ ཡབ༌བི༌ སྔོན༌ཅུག༌ག༌ ཛད༌ཏེ༌ ཨིན༌།"]], [["ངའེ༌ ཁྱོ༌རང༌ང༌ ཟེར༌རད༌, ཁྱོ༌རང༌ པི༌ཏྲར༌"], ["ཨིན༌ནོག༌, ཡང༌ འི༌ བྲག༌གི༌ཀ༌ ངའེ༌ ང༌རང༌ངི༌ ཆོས༌ཚོགས༌ རྩིག༌ཨིན༌། ཤེ༌ཏན༌ནི༌ ཝང༌ངའི༌ ངའེ༌ ཆོས༌ཚོགས༌ལ༌ ཕམ༌ཀལ༌ མ༌ནེ༌ མི༌ཉན༌།"]], [["ནམ༌ཁའེ༌ གྱལ༌སྲིད༌དི༌ ཀུ༌ལིག༌གུན༌ ངའེ༌ ཁྱོ༌རང༌ང༌ ཏང༌ཨིན༌། ཇིག༌རྟེན༌ནི༌ཀ༌ ཁྱོ༌རང༌ངི༌ གོངས༌པ༌ མ༌ཏང༌ཁན༌བོའ༌ ནམ༌ཁའེ༌ དཀོན༌མཆོག༌གིའང༌ གོངས༌པ༌ སལ༌ལ༌ མི༌ཛད༌, ཡང༌ ཇིག༌རྟེན༌ནི༌ཀ༌ ཁྱོ༌རང༌ངི༌ གོངས༌པ༌ ཏང༌ཁན༌བོའ༌ ནམ༌ཁའེ༌ དཀོན༌མཆོག༌གིའང༌ གོངས༌པ༌ སལ༌ལ༌ ཛད༌ཨིན༌།"]], [["ཏེ༌ནེ༌ ཁོང༌རང༌ངི༌ ལོབ༌ཕྲུགས༌གུན༌ལ༌ ཁོང༌ མ༌ཤི༌ཀ༌ ཨིན༌ཁན༌བོ༌ སུའང༌ མ༌ཤད༌ མོལ༌ཏེ༌ བཀའ༌ སལས༌།"]], [["16:21 ནེ༌ 28"], ["ཏེ༌ནེ༌ཕར༌ལ༌ གཙོ༌བོ༌ ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌གུན༌ལ༌, ཁོང༌ ཡེ༌རུ༌ཤ༌ལེམ༌མ༌ སོང༌ཏེ༌ ཡ༌ཧུ༌དཱ༌པའེ༌ འུ༌སྐྱོང༌གུན༌, བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ རྡུག༌ངལ༌ མང༌པོ༌ ལྟན༌ཏེ༌ སད༌ཅེས༌ ཡང༌ ཞག༌ སུམ༌པའེ༌ ཞག༌ག༌ སོན༌པོ༌ ལང༌ཅེས༌སི༌ སྐོར༌གུན༌ ཧ༌གོ༌ཅུག༌ཅེས༌ གོ༌ཟུག༌ ཛདས༌།"]], [["པི༌ཏྲར༌རི༌ ཁོང༌ སོ༌སོའ༌ ཁྱེར༌ཏེ༌ ཁའ༌སྐྱེས༌ ཡང༌ ཟེརས༌, \"གཙོ༌བོ༌ལེ༌, ཏེ༌ཟུག༌ དཀོན༌མཆོག༌གི༌ ཆ༌ཅུག༌ག༌ མི༌ཛད༌། ཉེ༌རང༌ང༌ འི༌ཙོགས༌ མ༌ནེ༌ ཆའ༌ མ༌གོས༌།\""]], [["ཡེ༌ཤུའི༌ པི༌ཏྲར༌ ཆོགས༌ལ༌ ཟིགས༌ཏེ༌ མོལས༌, \"ཤེ༌ཏན༌, ང༌ནེ༌ ཐག༌རིང༌ང༌ སོང༌། ཁྱོ༌རང༌ངི༌ ངའ༌ སྒག༌གྱབ༌ ཅུག༌ག༌ནོག༌། ཁྱོ༌རང༌ངི༌ སམ༌ཚུལ༌ དཀོན༌མཆོག༌གི༌ ཆོགས༌ནེ༌ མན༌པ༌, མིའི༌ ཆོགས༌ནེ༌ ཨིན༌ནོག༌།\""]], [["ཏེ༌ནེ༌ ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌གུན༌ལ༌ མོལས༌, \"ངའེ༌ སྟིང༌རང༌ནེ༌ ཡོང༌ང༌ ཐད༌ཁན༌གུན༌, རང༌དོད༌ ཕངས༌ཏེ༌ རང༌ངི༌ རྡུག༌ངལ༌ལི༌ རྐྱང༌ཤིང༌ ཁུར༌ཏེ༌ ངའ༌ བྲངས༌གོས༌།"]], [["རང༌སྲོག༌ སྐྱོབ༌ཉིན༌ ཡོད༌ཁན༌གུན༌ནི༌ དེན༌བའེ༌ མི༌ཚེ༌ སྐྱལ༌ཨིན༌, ཨིན༌ནའང༌ ངའེ༌ ཕིའ༌ ཁོ༌རང༌ངི༌ སྲོག༌ སྐྱལ༌ཁན༌གུན༌ལ༌ དེན༌བའེ༌ མི༌ཚེ༌བོ༌ ཐོབ༌ཨིན༌།"]], [["མི༌ཞིག༌ག༌ ཇིག༌རྟེན༌ གང༌པོ༌ ཐོབ༌ཏེའང༌ རང༌ངི༌ ཐའ༌མེད༌པའེ༌ མི༌ཚེ༌ སྐྱལ༌ན༌ ཅི༌ ཕན༌ཐོགས༌, ཡ༌ ཏེ༌བོའེ༌ ཚབས༌ལ༌ མི༌ཞིག༌གི༌ ཅི༌ ཏང༌ཉན༌ཨིན༌?"]], [["མི༌རིགས༌སི༌བུ༌ ནམ༌ཁའེ༌ ཡབ༌བི༌ ཟིར༌རྗིད༌དི༌ ནང༌ང༌ ཁོང༌ངི༌ ཕོ༌ཉ༌ ཉམ༌པོ༌ ཡོངས༌ཏེ༌, མི༌ རེ༌རེའ༌ རང༌རང༌ངི༌ ལས༌ ནང༌ཞིན༌ སོལ༌རས༌ ཏང༌ཨིན༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ཀ༌ ཡོད༌ཁན༌ ཁ༌ཅིག༌གི༌ མི༌རིགས༌སི༌བུ༌ ཁོ༌རང༌ངི༌ གྱལ༌སྲིད༌དི༌ ནང༌ང༌ སྐྱོད༌ཅེས༌པོ༌ ཐོང༌ཏེ༌ མ༌ནེ༌ མི༌ཤི༌།\""]]], [[["17:1 ནེ༌ 13"], ["ཞག༌ དྲུག༌གི༌ སྟིང༌ནེ༌, གཙོ༌བོ༌ ཡེ༌ཤུའི༌ པི༌ཏྲར༌, ཡ༌ཀོབ༌ དང༌ ཁོའེ༌ ནོ༌ ཡོ༌ཧཱ༌ནན༌ ཁྲིད༌ཏེ༌ སུའང༌ མེད༌ས༌ རི༌ ཐོན༌པོ༌ཞིག༌གི༌ཀ༌ སྐྱོདས༌།"]], [["ཏེ༌རུ༌ ཁོང༌གུན༌ནི༌ དུན༌ལ༌ ཡེ༌ཤུའི༌ སྐུ༌ཟུགས༌ གང༌པོ༌ གྱུར༌ཏེ༌, ཁོང༌ངི༌ ཞལ༌དོང༌ ཉི༌མའེ༌ ཟེར༌ ཙོགས༌ ཡང༌ ཁོང༌ངི༌ ནམ༌ཟ༌ ཀར༌པོ༌ ལྡང༌ཤན༌ གྱུར༌།"]], [["ཧུན༌མེད༌ལ༌ ཁོང༌གུན༌ནི༌ ལུང༌སྟོན༌པ༌ མོ༌ཟེས༌ དང༌ ཨེ༌ལི༌ཡཱའེ༌ ཡེ༌ཤུ༌ ཉམ༌པོ༌ ཞལ༌ཏ༌ སལ༌ཨིན༌ ཇལ༌།"]], [["པི༌ཏྲར༌རི༌ ཡེ༌ཤུའ༌ ཟེརས༌, \"གཙོ༌བོ༌ལེ༌, ང༌ཞའ༌ འི༌ཀ༌ ཡོད༌ཅེས༌པོ༌ མ༌གྱལ༌ལ༌ སོང༌། གལ༌ཏེས༌ ཉེ༌རང༌ ཐུགས༌ཐད༌ན༌ ངའེ༌ ཞུགས༌ས༌ སུམ༌ རྩིག༌ཨིན༌, ཉེ༌རང༌ངི༌ ཕིའ༌ ཅིག༌, མོ༌ཟེས༌སི༌ ཕིའ༌ ཅིག༌, ཡང༌ ཨེ༌ལི༌ཡཱའེ༌ ཕིའ༌ ཅིག༌།\""]], [["ཁོའེ༌ ཏེ༌གུན༌ ཟེར༌ཨིན༌ ཡོད༌ ཟ༌ནེ༌, སྲིན༌ ལྡང༌ཤན༌ཞིག༌གི༌ ཁོང༌གུན༌ ཀབས༌ ཡང༌ སྲིན༌ནི༌ ནང༌ནེ༌ སུང༌སྐད༌ཅིག༌གི༌ མོལས༌, \"འི༌བོ༌ ངའེ༌ ཅེས༌པའེ༌ བུ༌ཚ༌ ཨིན༌, ཁོ༌ ཉམ༌པོ༌ ང༌ མ༌སྲན༌ཏྲེ༌ ཐད༌པོ༌ ཨིན༌, ཁོའེ༌ ཟེར༌ཁན༌གུན༌ལ༌ ཉོན༌།\""]], [["ཏེ༌བོ༌ ཚོར༌ར༌ཅིག༌ ལོབ༌ཕྲུགས༌གུན༌ མ༌སྲན༌ཏྲེ༌ ཇིགས༌ཏེ༌ ཁལ༌བུག༌ག༌ གྱེལ༌།"]], [["ཨིན༌ནའང༌ ཡེ༌ཤུ༌ སྐྱོད༌ཏེ༌ ཁོང༌གུན༌ལ༌ ཆག༌ཐུག༌ག༌ ཛད༌ཏེ༌ མོལས༌, \"ལོང༌ཤིག༌ ཇིགས༌ མ༌ཇིགས༌།\""]], [["ཁོང༌གུན༌ནི༌ གོ༌ སྟགས༌ཏེ༌ ལྟའ༌ཅིག༌ ཡེ༌ཤུ༌ ཅིག༌པོ༌ མ༌ནེ༌ མ༌ཐོང༌།"]], [["རི༌ནེ༌ བབས༌ཏེ༌ སྐྱོད༌ཨིན༌ ཡོད༌ ཟ༌ནེ༌, ཡེ༌ཤུའི༌ ཁོང༌གུན༌ལ༌ བཀའ༌ སལས༌, \"མི༌རིགས༌སི༌བུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ མ༌ནེ༌, ཁྱོ༌ཞའ༌ ཐོང༌ཁན༌བོ༌ སུའང༌ མ༌ཤད༌།\""]], [["ལོབ༌ཕྲུགས༌གུན༌ནི༌ ཁོང༌ང༌ ཏྲིས༌, \"ཏེ༌ནེ༌ ཆོས༌ཁྲིམས༌ལ༌ ཁས༌པ༌གུན༌ནི༌ མ༌ཤི༌ཀ༌ སྐྱོད༌དི༌ སང༌ སྔུན༌ལ༌ ལུང༌སྟོན༌པ༌ ཨེ༌ལི༌ཡཱ༌ སྐྱོད༌གོས༌ ཅིའ༌ ཟེར༌ཏེ༌ ཨིན༌ནོག༌།\""]], [["ཡེ༌ཤུའི༌ ལན༌སལས༌, \"ཏན༌ཏན༌ལ༌, ཅི༌ཚང༌མ༌ གྲལ༌གྲིག༌ ཅོ༌ཅེས༌ལ༌ ཨེ༌ལི༌ཡཱ༌ སྔུན༌ལ༌ ཡོང༌གོས༌།"]], [["ངའེ༌ ཁྱོ༌ཞའ༌ ཟེར༌རད༌, ཨེ༌ལི༌ཡཱ༌ ཡོང༌ ཚར༌ཏེ༌ ཨིན༌, ཨིན༌ནའང༌ ཁོང༌གུན༌ནི༌ ཁོ༌ ངོ༌མ༌ཤེས༌ ཡང༌ ཁོ༌ ཉམ༌པོ༌ ཅོ༌ཨིན༌ སམ༌ཁན༌ ཚང༌མ༌ ཅོས༌། ཏེན༌ན༌ ཙོགས༌ལ༌ མི༌རིགས༌སི༌བུའང༌ ཁོང༌གུན༌ནི༌ ལག༌ནེ༌ རྡུག༌ངལ༌ ཉོང༌གོས༌ཨིན༌།\""]], [["ཏེ༌ནེ༌ ཡེ༌ཤུའི༌ ཁྲུས༌སལ༌ཁན༌ ཡོ༌ཧཱ༌ནན༌ནི༌ སྐོར༌ལ༌ མོལ༌ཏེ༌ ཨིན༌ཁན༌བོ༌ ལོབ༌ཕྲུགས༌གུན༌ལ༌ ཧ༌གོ༌།"]], [["17:14 ནེ༌ 20"], ["ཁོང༌གུན༌ རི༌ནེ༌ བབས༌ཏེ༌ མི༌ཚོགས༌ ཡོད༌ས༌ སྐྱོད༌ད༌ཅིག༌, མི༌ཞིག༌ ཡེ༌ཤུའི༌ དུན༌ལ༌ ཡོངས༌ཏེ༌ པིག༌དོང༌ ཙུགས༌ཏེ༌"]], [["ཞུས༌, \"གཙོ༌བོ༌ལེ༌, ངའེ༌ བུ༌ཚའེ༌ཀ༌ སྙིང༌རྗེ༌ ཛད༌དའང༌ ཇུ༌ཇུ༌། ཁོ༌ གྱེལ༌ཏེ༌ ཟུགས༌པོ༌ གང༌པོ༌ དར༌ཨིན༌ ནགས༌ སྲན༌ཏྲེ༌ ཐོང༌དུག༌། ལན༌ མང༌པོ༌ ཁོ༌ མེ༌ ཡང༌ ཆུའི༌ ནང༌ང༌ གྱེལ༌།"]], [["ཉེ༌རང༌ངི༌ ལོབ༌ཕྲུགས༌གུན༌ ཡོད༌ས༌ ཁྱོངས༌པིན༌ ཨིན༌ནའང༌ ཁོང༌གུན༌ནི༌ ཁོའ༌ ཕན༌ཅུག༌ མ༌ཉན༌།\""]], [["ཡེ༌ཤུའི༌ མོལས༌, \"ཏད༌པ༌ མེད༌ཁན༌ དང༌ མི༌རབས༌ ངན༌པ༌, ནམ༌ཚོག༌པ༌ ང༌ ཁྱོ༌ཞ༌གུན༌ ཉམ༌པོ༌ དུག༌? ནམ༌ཚོག༌པ༌ ངའེ༌ ཁྱོ༌རང༌གུན༌ལ༌ སྲན༌གོས༌? བུ༌ཚ༌བོ༌ འི༌ཀ༌ ང༌ ཡོད༌ས༌ ཁྱོང༌།\""]], [["ཡེ༌ཤུའི༌ རྡུད༌པོའ༌ ཁའ༌སྐྱེའ༌ ཛད༌པ༌ ཁོ༌ ཕྲུ༌གུའི༌ ནང༌ནེ༌ བིང༌ཏེ༌ སོང༌ ཡང༌ ཏེན༌ན༌མལ༌ལ༌ ཕྲུ༌གུ༌བོ༌ གྱལ༌།"]], [["ཏེ༌ནེ༌ ལོབ༌ཕྲུགས༌གུན༌ ཡེ༌ཤུ༌ ཡོད༌ས༌ ཡོངས༌ཏེ༌ སུའང༌ ཚོར༌ མ༌ཅུག༌ག༌ ཏྲིས༌, \"ང༌ཞ༌གུན༌ལ༌ རྡུད༌པོ༌ ཅིའ༌ ཕིང༌ མ༌ཉན༌ན༌ ཨིན༌ནོག༌?\""]], [["ཁོང༌ངི༌ ལན༌སལས༌, \"ཅིའ༌ཟེར༌ན༌ ཁྱོ༌ཞའ༌ དཀོན༌མཆོག༌གི༌ ནང༌ང༌ ཏད༌པ༌ མངས༌ཏེའང༌ ཆུ༌ངུན༌ ཡོད༌ཏེ༌ ཨིན༌ནོག༌། ངའེ༌ ཁྱོ༌ཞའ༌ དེན༌བ༌ ཟེར༌རད༌, གལ༌ཏེས༌ ཁྱོ༌ཞའ༌ ཉུང༌སྐར༌རི༌ ས༌འོན༌ ཆུ༌ངུན༌ ཟམ༌ཤིག༌གི༌ ཏད༌པ༌ ཡོད༌ན༌ འི༌ རི༌བོ༌ འི༌ཀ༌ནེ༌ འ༌ཀ༌ སོང༌ ཟེར༌ན༌ ཆེན༌, ཡང༌ ཁྱོ༌ཞ༌གུན༌ལ༌ ཅོ༌ མི༌ཉན༌ཅེས༌ ཅའང༌ མི༌ཡོང༌།\""]], [["17:21 ནེ༌ 23"]], [["ལོབ༌ཕྲུགས༌ ཅུག༌ཉིས༌པོ༌ གཱ༌ལིལ༌ལིའི༌ ཡུལ༌ཇོངས༌སི༌ ནང༌ང༌ ཛོམ༌ཏེ༌ ཡོད༌ཏུས༌, ཁོང༌གུན༌ལ༌ ཡེ༌ཤུའི༌ མོལས༌, \"མི༌རིགས༌སི༌བུའ༌ ངོ༌ལོག༌ ཅོས༌ཏེ༌ གྲ༌འོ༌གུན༌ནི༌ ལག༌ག༌ སྟད༌ཨིན༌"]], [["ཁོང༌གུན༌ནི༌ ཁོ༌ སད༌ཨིན༌ ཡང༌ ཞག༌ སུམ༌པའེ༌ ཞག༌ག༌ སོན༌ཏེའ༌ ལངས༌ཤུག༌ག༌ ཛད༌ཨིན༌།\" ལོབ༌ཕྲུགས༌གུན༌ནི༌ སེམས༌ ཚེར༌ཁའེ༌ གངས༌།"]], [["17:24 ནེ༌ 27"], ["གཙོ༌བོ༌ ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌ ཀ༌ཕར༌ན༌ཧུམ༌མི༌ གྱལ༌ས༌ ལེབ༌བ༌ཅིག༌, ཆོད༌ཁང༌ངི༌ ཁྲལ༌ ལྡུ༌ཁན༌བོ༌ པི༌ཏྲར༌ ཡོད༌ས༌ ཡོངས༌ཏེ༌ ཏྲིས༌, \"ཁྱོ༌རང༌ངི༌ ལོབ༌པོན༌ནི༌ ཆོད༌ཁང༌ངི༌ ཕིའ༌ ཁྲལ༌ ཤལ༌ལ༌ མ༌ནོག༌ག༌?\""]], [["པི༌ཏྲར༌རི༌ ཟེརས༌, \"ཤལ༌ལ༌ ཛད༌ད༌ནོག༌།\" པི༌ཏྲར༌ ནང༌ང༌ ཡོང༌ང༌ཅིག༌ ཁོའེ༌ ཟེར༌རི༌ སང༌ སྔུན༌ལ༌ ཡེ༌ཤུའི༌ ཏྲིའ༌ ཛདས༌, \"ཤི༌མོན༌, ཅི༌ སམ༌མ༌རག༌? ཇིག༌རྟེན༌ནི༌ གྱལ༌པོ༌གུན༌ནི༌ ཁྲལ༌ སུའི༌ ཀ༌ནེ༌ ལེན༌དུག༌, ཁོ༌རང༌ངི༌ ཕྲུ༌གུ༌ ཀ༌ནེ༌ ལེན༌དུག༌ག༌ ཡ༌ ཞན༌མའེ༌ ཀ༌ནེ༌?\""]], [["པི༌ཏྲར༌རི༌ ལན༌ཏངས༌, \"ཞན༌མ༌གུན༌ནི༌ ཀ༌ནེ༌།\" ཡེ༌ཤུའི༌ མོལས༌, \"ཏེ༌ནེ༌ ཕྲུ༌གུ༌གུན༌ནི༌ ཁྲལ༌ ཤལ༌ མ༌གོས༌།"]], [["ཨིན༌ནའང༌ ཁོང༌གུན༌ལ༌ ང༌ཏི༌ཀ༌ སྲོ༌ མི༌ཡོང༌ཅེས༌སི༌ ཕིའ༌ ཚོའ༌ སོང༌ཏེ༌ ཉ༌ཀུག༌ ཏོང༌, ཡང༌ ཉ༌ གོ༌མ༌ ཟུམ༌ཁན༌བོའེ༌ ཁའ༌ ཕེས༌, ཏེ༌ནང༌ང༌ ཁྱོ༌རང༌ང༌ མུལ༌ལི༌ པེ༌ནེ༌ཞིག༌ ཐོབ༌ཨིན༌། ཏེ༌བོ༌ ཁྱེར༌ཏེ༌ ང༌དང༌ ཉིས༌ཀོའེ༌ ཁྲལ༌ ཁོང༌གུན༌ལ༌ ཤོལ༌།\""]]], [[["18:1 ནེ༌ 10"], ["ཏེ༌ཏུས༌ ལོབ༌ཕྲུགས༌གུན༌ གཙོ༌བོ༌ ཡེ༌ཤུའི༌ཀ༌ ཡོངས༌ཏེ༌ ཏྲིས༌, \"ནམ༌ཁའེ༌ གྱལ༌སྲིད༌དི༌ ནང༌ང༌ ཀྲག༌ཤོག༌ སུ༌ ཨིན༌ནོག༌?\""]], [["ཡེ༌ཤུའི༌ ཕྲུ༌གུ༌ ཆུ༌ངུན༌ཞིག༌ག༌ བོད༌ཏེ༌ ཁོང༌གུན༌ནི༌ སྐྱིལ༌ལ༌ ལང༌ཅུག༌ག༌ ཛདས༌།"]], [["ཁོང༌ངི༌ མོལས༌, \"ངའེ༌ ཁྱོ༌ཞའ༌ དེན༌བ༌ ཟེར༌རད༌, གྱོད༌པ༌ ཅོས༌ཏེ༌ ཁྱོ༌ཞའེ༌ སེམས༌ ཕྲུ༌གུ༌ ཆུ༌ངུན༌ ཙོགས༌ གྱུར༌ཏེ༌ མ༌ནེ༌ ཁྱོ༌ཞ༌ ནམ༌ཁའེ༌ གྱལ༌སྲིད༌དི༌ ནང༌ང༌ མ༌ནེ༌ ཞུགས༌ མི༌ཉན༌།"]], [["ཏེ༌བོའེ༌ཕིའ༌ ཕྲུ༌གུ༌ ཙོགས༌ལ༌ པས༌མོ༌ གྱུར༌ཁན༌གུན༌ ནམ༌ཁའེ༌ གྱལ༌སྲིད༌དི༌ ནང༌ང༌ ཆེ༌ཤོག༌པོ༌ ཨིན༌།\""]], [["\"ངའེ༌ མིང༌ངི༌ ནང༌ང༌ སུ༌ཞིག༌གི༌ འི༌ ཕྲུ༌གུ༌ ཙོགས༌ཤིག༌ག༌ གའ༌སུས༌ ཅོ༌ན༌ ངའ༌ གའ༌སུས༌ ཅོས༌ཏེ༌ ཨིན༌,"]], [["ཨིན༌ནའང༌ ང༌ ཏད༌པ༌ ཅོ༌ཁན༌ འི༌ ཆུ༌ངུན༌གུན༌ནི༌ ནང༌ནེ༌ ཅིག༌ག༌ སྡིག༌པ༌ ཅོ༌ཅུག༌གི༌ སང༌ ཁོ༌རང༌ངི༌ སྐྱེའ༌ རན༌ཐག༌གི༌ རྡོའ༌ ཆེན༌མོ༌ ཏགས༌ཏེ༌, གྱ༌ཚོའེ༌ ནང༌ང༌ ནུབས༌ཏེ༌ ཤི༌ན༌ གྱལ༌།\""]], [["\"སྡིག༌པའེ༌ ནང༌ང༌ གྱེལ༌ཅུག༌ཁན༌ ཇིག༌རྟེན༌པ༌གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཏེ༌བོ༌ ཏན༌ཏན༌ བྱུང༌ཨིན༌, ཨིན༌ནའང༌ ཏེ༌བོ༌ བྱུང༌ཅུག༌ཁན༌བོའ༌ ཙམ༌ཤིག༌གི༌ ཇིགས༌པ༌ མི༌ཡོང༌།"]], [["གལ༌ཏེས༌ ཁྱོ༌རང༌ངི༌ ལག༌པ༌ ཡ༌ རྐང༌པའེ༌ སྡིག༌པ༌ ཅོ༌ཅུག༌གད༌ན༌, ཅད༌ཏེ༌ ཕངས༌ཏོང༌, ལག༌པ༌ ཉིས༌ དང༌ རྐང༌པ༌ ཉིས༌ ཡོད༌ཏེ༌ ཉལ༌ཝའེ༌ ནང༌ང༌ ཕང༌ཅུག༌གི༌ སང༌, ལག༌པ༌ ཅིག༌ དང༌ རྐང༌པ༌ ཅིག༌ ཉམ༌པོ༌ ཐའ༌མེད༌པའེ༌ མི༌ཚེའེ༌ ནང༌ང༌ ཆ༌ན༌ གྱལ༌།"]], [["ཡང༌ གལ༌ཏེས༌ ཁྱོ༌རང༌ངི༌ མིག༌གི༌ སྡིག༌པ༌ ཅོ༌ཅུག༌ན༌, ཏེ༌བོ༌ བྲུས༌ཏེ༌ ཕངས༌ཏོང༌། མིག༌ ཉིས༌ ཡོད༌ཏེ༌ ཉལ༌ཝའེ༌ ནང༌ང༌ ཕང༌ཅུག༌གི༌ སང༌, མིག༌ ཅིག༌ ཉམ༌པོ༌ ཐའ༌མེད༌པའེ༌ མི༌ཚེའེ༌ ནང༌ང༌ ཆ༌ན༌ གྱལ༌།\""]], [["\"འི༌ ཕྲུ༌གུ༌ ཆུ༌ངུན༌གུན༌ ཅིག༌གའང༌ རིན༌མེད༌དི༌ མིག༌ ཉམ༌པོ༌ མ༌ལྟའ༌། ངའེ༌ ཁྱོ༌ཞའ༌ ཟེར༌རད༌, ཁོང༌གུན༌ སྐྱོབ༌ཁན༌ནི༌ ཕོ༌ཉའ༌ ངའེ༌ ནམ༌ཁའེ༌ ཡབ༌བི༌ དུན༌ལ༌ ཏུས༌གྱུན༌ ཞུགས༌ཏེ༌ ཁོང༌ངི༌ ནས༌ཚུལ༌ ཤད༌ད༌ནོག༌།\""]], [["18:11 ནེ༌ 14"]], [["གཙོ༌བོ༌ ཡེ༌ཤུའི༌ མོལས༌, \"ཅི༌ སམ༌མ༌རག༌? མི༌ཞིག༌ག༌ ལུག༌ གྱ༌ ཡོད༌ཁན༌བོའེ༌ ནང༌ནེ༌ ལུག༌ ཅིག༌ སྟོར༌ན༌, ཞན༌ གུབ༌ཅུ༌ གོར༌གུ༌བོ༌ རིའ༌ བོར༌ཏེ༌ སྟོར༌ཁན༌ནི༌ ལུག༌ ཅིག༌པོ༌ མི༌ཙལ༌ལ༌?"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌ གལ༌ཏེས༌ ལུག༌ སྟོར༌ཁན༌བོ༌ ཐོབ༌ན༌, མ༌སྟོར༌ཁན༌ནི༌ ལུག༌ གུབ༌ཅུ༌ གོར༌གུའི༌ སང༌ འི༌ སྟོར༌ཏེ༌ ཐོབ༌ཁན༌ནི༌ ལུག༌ ཅིག༌པོའེ༌ ཕིའ༌ ཁོ༌ མང༌ང༌ ཐད༌པོ༌ ཆེན༌།"]], [["ཏེན༌ན༌ ཙོགས༌ལ༌ ཁྱོ༌ཞའེ༌ ནམ༌ཁའེ༌ ཡབ༌, ཏད༌པ༌ ཡོད༌ཁན༌ འི༌ ཆུ༌ངུན༌གུན༌ནི༌ ནང༌ནེ༌ ཅིག༌གའང༌ སྟོར༌ཅེས༌ལ༌ ཐུགས༌ཐད༌ད༌ མ༌ནོག༌།\""]], [["18:15 ནེ༌ 20"], ["\"གལ༌ཏེས༌ ཏད༌པ༌ཅན༌ སྤུན༌ཞིག༌གི༌ ཁྱོ༌རང༌ངི༌ གྱབ༌གལ༌ལ༌ སྡིག༌པ༌ ཅོ༌ན༌, ཁོ༌ ཡོད༌ས༌ ཅིག༌པོ༌ སོང༌ཏེ༌ ཁོའེ༌ སྐྱོན༌བོ༌ སྟོན༌། གལ༌ཏེས༌ ཁོའེ༌ ཁྱོ༌རང༌ངི༌ ཟེར༌ཁན༌བོ༌ ཉན༌ཏེ༌ གྱོད༌པ༌ ཅོ༌ན༌, ཁྱོ༌རང༌ང༌ ཁྱོ༌རང༌ངི༌ སྤོན༌བོ༌ ཡང༌སྐྱར༌ ལོགས༌ཏེ༌ ཐོབ༌ཏེ༌ ཨིན༌ནོག༌།"]], [["ཨིན༌ནའང༌ གལ༌ཏེས༌ ཁོའེ༌ ཁྱོ༌རང༌ངི༌ ཟེར༌ཁན༌གུན༌ མ༌ཉན༌ན༌ 'ཟེར༌ཁན༌གུན༌ མི༌ ཉིས༌ ཡ༌ སུམ༌མི༌ སྤང༌པོ༌ ཏངས༌ཏེ༌ ཏན༌ཏན༌ ཅོ༌ཅེས༌ལ༌' ཁྱོ༌རང༌ངི༌ ཏད༌པ༌ཅན༌ སྤུན༌ ཅིག༌ ཡ༌ ཉིས༌ ཁྲིད༌ཏེ༌ ཁྱེར༌།"]], [["གལ༌ཏེས༌ ཁོའེ༌ ཏེ༌ སྤང༌པོ༌གུན༌ལ༌ མ༌ཉན༌ན༌, ཏེ༌ནེ༌ ཆོས༌ཚོགས༌ལ༌ ཤོད༌, ཡང༌ གལ༌ཏེས༌ ཁོའེ༌ ཆོས༌ཚོགས༌ལའང༌ མ༌ཉན༌ན༌, ཏེ༌ནེ༌ ཁོའ༌ ཁྲལ༌ནེན༌ཁན༌ དང༌ ཞན༌ ཏད༌པ༌ མེད༌ཁན༌གུན༌ ཙོགས༌ རྩི༌ཤིག༌།\""]], [["\"ངའེ༌ ཁྱོ༌ཞའ༌ དེན༌བ༌ ཟེར༌རད༌ ཇིག༌རྟེན༌ནི༌ཀ༌ ཁྱོ༌ཞའེ༌ གོངས༌པ༌ མ༌ཏང༌ཁན༌བོའ༌ ནམ༌ཁའེ༌ དཀོན༌མཆོག༌གིའང༌ གོངས༌པ༌ སལ༌ལ༌ མི༌ཛད༌, ཡང༌ ཇིག༌རྟེན༌ནི༌ཀ༌ ཁྱོ༌ཞའེ༌ གོངས༌པ༌ ཏང༌ཁན༌བོའ༌ ནམ༌ཁའེ༌ དཀོན༌མཆོག༌གིའང༌ གོངས༌པ༌ སལ༌ལ༌ ཛད༌ཨིན༌།\""]], [["\"ཡང༌སྐྱར༌ ངའེ༌ ཁྱོ༌ཞ༌གུན༌ལ༌ ཟེར༌རད༌, གལ༌ཏེས༌ ཇིག༌རྟེན༌ནི༌ཀ༌ ཏད༌པ༌ཅན༌ ཉིས༌ ཞུ༌ཝ༌ ཕུལ༌ཅེས༌ལ༌ ཅི༌ཞིག༌གི༌ཀ༌ ཁའ༌ཆམས༌ན༌, ཏེ༌བོ༌ ངའེ༌ ནམ༌ཁའེ༌ ཡབ༌བི༌ ཁྱོ༌ཞའེ༌ ཕིའ༌ ཅོའ༌ ཛད༌ཨིན༌།"]], [["ཅིའ༌ཟེར༌ན༌ ཀ༌རུ༌ ངའེ༌ མིང༌ ཁུར༌ཁན༌ ཉིས༌ ཡ༌ སུམ༌ ཛོམ༌མད༌ ང༌ ཏེ༌རུ༌ ཁོང༌གུན༌ ཉམ༌པོ༌ ཡོད༌།\""]], [["18:21 ནེ༌ 35"], ["ཏེ༌ནེ༌ པི༌ཏྲར༌ གཙོ༌བོ༌ ཡེ༌ཤུ༌ ཡོད༌ས༌ ཡོངས༌ཏེ༌ ཏྲིས༌, \"གཙོ༌བོ༌ལེ༌, གལ༌ཏེས༌ ངའེ༌ སྤུན༌ཞིག༌གི༌ ངའེ༌ གྱབ༌གལ༌ལ༌ སྡིག༌པ༌ ཅོ༌ན༌, ཏེ༌ནེ༌ ལན༌ ཙམ༌ ངའེ༌ ཁོའ༌ ཤགས༌པ༌ ཏང༌གོས༌? ལན༌ རྡུན༌"], ["ཏང༌ན༌ གྲིག༌ག༌ ལེ༌?\""]], [["ཡེ༌ཤུའི༌ ལན༌སལས༌, \"ངའེ༌ ཁྱོ༌རང༌ང༌ ཟེར༌རད༌, ལན༌ རྡུན༌ མན༌པ༌ རྡུན༌ཅུ༌པ༌ ལན༌ རྡུན༌ ཏོང༌།\""]], [["\"སྤེར༌ན༌ ནམ༌ཁའེ༌ གྱལ༌སྲིད༌ ནི༌, ཁོ༌རང༌ངི༌ ཡོག༌པོ༌གུན༌ནི༌ ཀ༌ནེ༌ རྩི༌རུག༌ ལེན༌ཅེས༌ལ༌ ཐག༌ཅད༌ཁན༌ནི༌ གྱལ༌པོ༌ ཙོགས༌ ཨིན༌།"]], [["རྩི༌རུག༌ ལེན༌ཅེས༌ གོ༌ཟུག༌ག༌ཅིག༌, གྱལ༌པོའེ༌ དུན༌ལ༌ ཀ༌རོར༌ མང༌པོའེ༌ པེ༌ནེ༌ བུ༌ལོན༌ ཡོད༌ཁན༌ནི༌ མི༌ཞིག༌ ཁྱོངས༌།"]], [["བུ༌ལོན༌ ཤལ༌རྒྱུ༌ མེད༌ པ༌སང༌ གྱལ༌པོའེ༌ ཏེ༌ མི༌བོ༌, ཁོའེ༌ ན༌མ༌ དང༌ ཕྲུ༌གུ༌གུན༌ ཡང༌ ནོར༌ ཡོད༌ཁན༌ ཚང༌མ༌ ཙོངས༌ཏེ༌, བུ༌ལོན༌ ཤལ༌ཅེས༌ལ༌ བཀའ༌ ཏངས༌།\""]], [["\"ཡོག༌པོ༌ གྱལ༌པོའེ༌ དུན༌ལ༌ གྱེལ༌ཏེ༌ ཇུ༌ཇུ༌, 'ངའ༌ ཉམ༌པོ༌ ཟོད༌པ༌ ཛད༌, གྱགས༌པ༌ ངའེ༌ བུ༌ལོན༌ གང༌པོ༌ ལོགས༌ཏེ༌ ཕུལ༌ཨིན༌', ཟེར༌ཏེ༌ ཞུ༌ཝ༌ ཕུལས༌།"]], [["གྱལ༌པོའ༌ སྙིང༌རྗེ༌ སྐྱེས༌, ཡང༌ ཁོའེ༌ བུ༌ལོན༌བོ༌ མེད༌ཁན༌ ཅོས༌ཏེ༌ ཁོ༌ ཆ༌ཅུགས༌།\""]], [["\"ཨིན༌ནའང༌ ཡོག༌པོ༌ ཕི༌ལོག༌ག༌ སོང༌ཏེ༌ སྟིང༌ནེ༌ པེ༌ནེ༌ ཉུ༌ངུན༌ སྟོན༌ ཁ༌ཅིག༌ བུ༌ལོན༌ལ༌ ཏང༌ཁན༌ནི༌ ཁོའེ༌ ཕྲོ༌པ༌ ཡོག༌པོའེ༌ཀ༌ སོང༌, ཡང༌ ཁོ༌ ཟུམས༌ཏེ༌ སྐྱེ༌ ལྡམས༌ཏེ༌, 'ངའེ༌ བུ༌ལོན༌ ལོགས༌ཏེ༌ ཏོང༌' ཟེརས༌\""]], [["\"ཁོའེ༌ ཕྲོ༌པ༌ ཡོག༌པོའེ༌ སའེ༌ཀ༌ གྱེལ༌ཏེ༌ ཇུ༌ཇུ༌, 'ངའ༌ ཉམ༌པོ༌ ཟོད༌པ༌ ཛད༌ གྱགས༌པ༌ ངའེ༌ བུ༌ལོན༌ ལོགས༌ཏེ༌ ཕུལ༌ཨིན༌' ཟེར༌ཏེ༌ ཞུ༌ཝ༌ ཕུལས༌།"]], [["ཨིན༌ནའང༌ ཁོའེ༌ ཞུ༌ཝ༌བོ༌ མ༌ཉནས༌ མ༌ཚད༌ བུ༌ལོན༌ ཤལ༌ཤལ༌ ཚོག༌པ༌ ཁོ༌ ཙོན༌ཁང༌ང༌ ཀག༌ཅུགས༌།\""]], [["\"ཞན༌ ཡོག༌པོ༌ ཕྲོ༌པ༌གུན༌ལ༌ ཏེ༌བོ༌ ཐོང༌ཏེ༌ སྲོ༌ སྲན༌ཏྲེ༌ ཡོངས༌, ཡང༌ གྱལ༌པོ༌ ཡོད༌ས༌ སོང༌ཏེ༌ བྱུང༌ཁན༌ ཚང༌མ༌ ཤདས༌།"]], [["ཏེ༌ནེ༌ གྱལ༌པོའེ༌ ཡོག༌པོ༌ སྙིང༌རྗེ༌ མེད༌ཁན༌བོ༌ བོད༌ཏེ༌ ཁྱོངས༌ ཡང༌ ཁོའ༌ ཟེརས༌, 'ཡོག༌པོ༌ ངན༌པ༌ ཁྱོད༌, ཁྱོ༌རང༌ངི༌ ང༌ ཇུ༌ཇུ༌ ཞུས༌པ༌ སྙིང༌རྗེ༌ སྐྱེས༌ཏེ༌, ངའེ༌ ཁྱོ༌རང༌ངི༌ བུ༌ལོན༌ ཚང༌མ༌ མེད༌ཁན༌ ཅོས༌པིན༌།"]], [["ངའ༌ ཁྱོ༌རང༌ངི༌ཀ༌ སྙིང༌རྗེ༌ སྐྱེའ༌ ཙོགས༌ལ༌, ཁྱོ༌རང༌ངའང༌ ཁྱོ༌རང༌ངི༌ ཕྲོ༌པའེ༌ཀ༌ སྙིང༌རྗེ༌ སྐྱེ༌ མ༌གོས༌ས༌?'"]], [["གྱལ༌པོའ༌ སྲོ༌ ཡོངས༌ཏེ༌, བུ༌ལོན༌ གང༌པོ༌ ཤལ༌ཤལ༌ ཚོག༌པ༌ ཁོ༌ ཙོན༌ཁང༌ང༌ ཀགས༌ཏེ༌ ནགས༌ ལྟན༌ན༌ལ༌ བཀའ༌ ཏངས༌།\""]], [["\"གལ༌ཏེས༌ ཁྱོ༌ཞའེ༌ ཁྱོ༌ཞ༌རང༌ངི༌ སྤུན༌ལ༌ སྙིང༌ནེ༌ ཤགས༌པ༌ མ༌ཏང༌ན༌ ངའེ༌ ནམ༌ཁའེ༌ ཡབ༌བིའང༌ ཁྱོ༌ཞ༌ རེ༌རེ༌ ཉམ༌པོ༌ ཏེན༌ན༌ ཙོགས༌ ཅོ༌ཨིན༌།\""]]], [[["19:1 ནེ༌ 12"], ["ལབ༌ཞ༌ སལ༌ ཚར༌ཏེ༌ སྟིང༌ནེ༌, གཙོ༌བོ༌ ཡེ༌ཤུ༌ གཱ༌ལིལ༌ལི༌ནེ༌ ཡོར༌དཱན༌ ལྩངས༌པོའེ༌ ཕར༌ཀ༌ ཡ༌ཧུ༌དཱ༌ ཡུལ༌ཇོངས༌ལ༌ སྐྱོདས༌།"]], [["མི༌ཚོགས༌ ཆེན༌མོ༌ ཁོང༌ངི༌ སྟིང༌རང༌ནེ༌ ཡོངས༌ ཡང༌ ཁོང༌ངི༌ ཟུ༌མོ༌ ཡོད༌ཁན༌གུན༌ ཕན༌ཅུག༌ག༌ ཛདས༌།"]], [["ཚོད༌ལྟ༌ཅེས༌ལ༌ ཕ༌རུ༌ཤི༌པ༌ ཁ༌ཅིག༌ ཁོང༌ ཡོད༌ས༌ ཡོངས༌ཏེ༌ ཏྲིས༌, \"གྱུན༌ཚན༌ ཆུ༌ངུན༌ ཡོད༌གྲོ༌ ཡ༌ ཆེན༌མོ༌, བུ༌ཚ༌ཞིག༌ག༌ ཁྲིམས༌ ནང༌ཞིན༌ ཁོ༌རང༌ངི༌ ན༌མ༌ ཅད༌ ཆོག༌ག༌ནོག༌ག༌?\""]], [["ཡེ༌ཤུའི༌ ལན༌སལས༌, \"ཁྱོ༌ཞའེ༌ དམ༌པའེ༌ སུང༌རབས༌སི༌ ནང༌ནེ༌ མ༌སིལ༌པིན༌ན༌? གོ༌ཟུག༌གི༌ཀ༌ དཀོན༌མཆོག༌གི༌ ཇིག༌རྟེན༌ ཛད༌ ཟ༌ནེ༌ བུ༌ཚ༌ དང༌ བུ༌མོ༌ ཛད༌ཏེ༌,"]], [["མོལས༌, 'ཏེན༌ན༌ གྱུན༌ཚན༌བོའེ༌ ཕིའ༌ བུ༌ཚ༌ ཁོ༌རང༌ངི༌ ཨ༌བ༌ དང༌ ཨ༌མ༌ནེ༌ བེ༌ཏེ༌ ཁོ༌རང༌ངི༌ ན༌མ༌ ཉམ༌པོ༌ ཛོམས༌ཏེ༌ ཁོང༌ ཉིས༌ཀོ༌ ཟུགས༌པོ༌ ཅིག༌ གྱུར༌ར༌ནོག༌།'"]], [["ཏ༌ ཁོང༌གུན༌ ཉིས༌ མན༌པ༌ ཅིག༌ ཨིན༌ནོག༌། ཏེ༌བོའེ༌ཕིའ༌ དཀོན༌མཆོག༌གི༌ ཅིག༌ ཛད༌ཁན༌བོ༌ སུ༌ཞིག༌གའང༌ ཕེ༌ མ༌ཅུག༌།\""]], [["ཏེ༌ནེ༌ ཕ༌རུ༌ཤི༌པ༌གུན༌ནི༌ ཁོང༌ང༌ ཏྲིས༌, \"ཏེ༌བོ༌ ཨིན༌ན༌, ན༌མ༌ ཅད༌ན༌, ན༌མའ༌ ཅད༌ཁན༌ནི༌ ལག༌ཁྱེར༌ ཁོའ༌ ཏོང༌ ཟེར༌ཏེ༌ ཅི༌ཕིའ༌ མོ༌ཟེས༌སི༌ བཀའ༌ སལ༌ཏེ༌ ཨིན༌ནོག༌?\""]], [["ཡེ༌ཤུའི༌ ལན༌སལས༌, \"ཁྱོ༌ཞའེ༌ ཕ༌མེས༌པོ༌གུན༌ནི༌ སྙིང༌ སྐྱོང༌པོ༌ ཡོད༌ཅེས༌པོའེ༌ མོ༌ཟེས༌སི༌ ཁྱོ༌ཞའ༌ ན༌མ༌ ཅད༌ཅེས༌ལ༌ གོངས༌པ༌ ཏངས༌, ཨིན༌ནའང༌ གོ༌ཟུག༌གི༌ཀ༌ ཏེ༌ཟུག༌ མེད༌པིན༌།"]], [["ངའེ༌ ཁྱོ༌ཞ༌གུན༌ལ༌ ཟེར༌རད༌, རང༌ངི༌ ཞིད༌མད༌ མན༌ཁན༌ ཉམ༌པོ༌ ལུས༌བྲེལ༌ ཅོ༌ཅེས༌སི༌ ནས༌ལུག༌ མ༌སྟོགས༌, སུ༌ཞིག༌གི༌ ཁོ༌རང༌ངི༌ ན༌མ༌ ཅད༌ཏེ༌ ཞན༌ བུ༌མོ༌ཞིག༌ ཉམ༌པོ༌ ན༌མ༌ ཅོ༌ན༌ ཁོའེ༌ ལོག༌ཡེམ༌ ཅོས༌ཏེ༌ ཨིན༌ནོག༌།\""]], [["ལོབ༌ཕྲུགས༌གུན༌ནི༌ ཡེ༌ཤུའ༌ ཟེརས༌, \"གལ༌ཏེས༌ ན༌མ༌ དང༌ མག༌པའེ༌ ནང༌ང༌ ཏེ༌ཟུག༌ ནས༌ལུག༌ ཆ༌ན༌ ན༌མ༌ མ༌ཅོ༌ན༌ གྱལ༌ཅེས༌ རག༌།\""]], [["ཡེ༌ཤུའི༌ མོལས༌, \"དཀོན༌མཆོག༌གི༌ བག༌མ༌ མ༌ཅོའ༌ དུག༌ཅེས༌སི༌ ཁྱུད༌ སལ༌ལ༌ ཛད༌ཁན༌གུན༌ མ༌སྟོགས༌, ཚང༌མ༌ལ༌ ཁྱོ༌ཞའེ༌ ཟེར༌ཁན༌ནི༌ མི༌ཚེ༌ ཕུད༌ཉན༌ན༌ མ༌ནོག༌།"]], [["སྤེར༌ན༌ བུ༌ཚ༌ ཁ༌ཅིག༌, སྐྱེས༌པ༌ནེ༌ ཕར༌ལ༌ ཨ༌བ༌ གྱུར༌ཅེས༌སི༌ ཁྱུད༌ མེད༌ཁན༌, ཡང༌ ཁ༌ཅིག༌ག༌ མི༌གུན༌ནི༌ ཨ༌བ༌ གྱུར༌ཅེས༌སི༌ ཁྱུད༌པོ༌ མེད༌ཁན༌ ཅོས༌པ༌, ཡང༌ ཁ༌ཅིག༌གི༌ ནམ༌ཁའེ༌ གྱལ༌སྲིད༌ལ༌ ཞབ༌སྟོག༌ ཞུ༌ཅེས༌སི༌ ཕིའ༌ ན༌མ༌ ཅོའ༌ མ༌ནོག༌། སུ༌ཞིག༌ག༌ འི༌ ཙོགས༌སི༌ མི༌ཚེ༌ ཕུད༌ཉན༌ན༌ ཕུད༌ཤིག༌།\""]], [["19:13 ནེ༌ 15"], ["ཏེ༌ནེ༌ ཕ༌མ༌གུན༌ནི༌ ཕྲུ༌གུ༌ ཆུ༌ངུན༌གུན༌ གཙོ༌བོ༌ ཡེ༌ཤུའི༌ ཆག༌ བོར༌ར༌ ཛད༌ཏེ༌ མོས༌ལམ༌ ཞུ༌ཅེས༌ལ༌ ཁོང༌ ཡོད༌ས༌ ཁྱོངས༌། ཨིན༌ནའང༌ ཁོང༌ངི༌ ལོབ༌ཕྲུགས༌གུན༌ནི༌ ཕ༌མ༌གུན༌ལ༌ ཡེ༌ཤུའ༌ འོབ༌གྱལ༌ ལྟན༌ པ༌སང༌ ཁའ༌སྐྱེས༌།"]], [["ཡེ༌ཤུའི༌ མོལས༌, \"ཕྲུ༌གུ༌ ཆུ༌ངུན༌གུན༌ སྒག༌ མ༌སྒག༌ག༌ ང༌ ཡོད༌ས༌ ཡོང༌ཅུག༌ འི༌ཙོགས༌གུན༌ནི༌ ཕིའ༌ ནམ༌ཁའེ༌ གྱལ༌སྲིད༌པོ༌ ཨིན༌།\""]], [["ཁོང༌གུན༌ནི༌ཀ༌ ཆག༌ བོར༌ར༌ ཛད༌ཏེ༌ ཅིན༌ལབས༌ སལ༌ལ༌ ཛདས༌, ཏེ༌ནེ༌ ཡེ༌ཤུ༌ ཏེ༌ཀ༌ནེ༌ སྐྱོདས༌།"]], [["19:16 ནེ༌ 30"], ["མི༌ཞིག༌ གཙོ༌བོ༌ ཡེ༌ཤུ༌ ཡོད༌ས༌ ཡོངས༌ཏེ༌ ཟེརས༌, \"ལོབ༌པོན༌ལེ༌, ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཕིའ༌ ངའེ༌ ཟང༌པོ༌ ལས༌ ཅི༌ ཅོ༌གོས༌?\""]], [["ཁོང༌ངི༌ ཁོའ༌ མོལས༌, \"ཟང༌པོ༌ ཅི༌ ཨིན༌ ཟེར༌ཏེ༌ ངའ༌ ཅིའ༌ ཏྲིའད༌། དཀོན༌མཆོག༌ ཅིག༌པོ༌ མ༌སྟོག༌ སུའང༌ ཟང༌པོ༌ མན༌། གལ༌ཏེས༌ ཁྱོ༌རང༌ང༌ ཐའ༌མེད༌པའེ༌ མི༌ཚེ༌ གོས༌ཨིན༌ ཡོད༌ན༌, ཏེ༌ནེ༌ དཀོན༌མཆོག༌གི༌ བཀའ༌རྒྱ༌གུན༌ སྲུང༌།\""]], [["ཁོའེ༌ ཡེ༌ཤུའ༌ ཏྲིས༌, \"ཀ༌གུན༌? ཡེ༌ཤུའི༌ ལན༌སལས༌, \"མི༌ མ༌སད༌, རང༌ངི༌ ཞིད༌མད༌ མན༌པ༌ ཞན༌མ༌ ཉམ༌པོ༌ ལུས༌བྲེལ༌ མ༌ཅོ༌, རྐུ༌མ༌རྐུ༌, སྤང༌པོ༌ ཟུན༌བ༌ མ༌ཏང༌,"]], [["རང༌ངི༌ ཨ༌བ༌ དང༌ ཨ༌མའ༌ རྩི༌ཝ༌ ཅོས༌, ཡང༌ རང༌ང༌ ཅམས༌པ༌ ཅོ༌ཁན༌ ཙོགས༌ ཁྱོ༌རང༌ངི༌ ཁྱིམ༌ཚེས༌པ༌ ཅམས༌པ༌ ཅོས༌།\""]], [["ཞོན༌ནུའི༌ ཡེ༌ཤུའ༌ ཟེརས༌, \"ཏེ༌ ཚང༌མ༌ ངའེ༌ ཅོའད༌ལེ༌, ཏེ༌ཀ༌ ཐེ༌བ༌ ངའེ༌ ཅི༌ ཅོ༌གོས༌?\""]], [["ཡེ༌ཤུའི༌ མོལས༌, \"གལ༌ཏེས༌ ཁྱོ༌རང༌ ཕུན༌སུམ༌ཚོགས༌པ༌ཞིག༌ གྱུར༌ཉིན༌ ཡོད༌ན༌, སོང༌ ཡང༌ ཁྱོ༌རང༌ངི༌ གྱུ༌ནོར༌གུན༌ ཙོངས༌ཏེ༌ པེ༌ནེ༌བོ༌ ཉལ༌བ༌ཅན༌གུན༌ལ༌ ཏོང༌, ནམ༌ཁའེ༌ ནང༌ང༌ ཁྱོ༌རང༌ང༌ བང༌ཛོད༌ ཐོབ༌ཨིན༌། ཏེ༌ནེ༌ ཡོངས༌ཏེ༌ ངའེ༌ གྱབ༌ནེ༌ བྲོངས༌།\""]], [["ཏེ༌བོ༌ ཚོར༌ར༌ཅིག༌, ཁོའ༌ ཚེར༌ཁའ༌ ཡོངས༌ཏེ༌ སོང༌ ཅིའ༌ཟེར༌ན༌ ཁོ༌ མ༌ཆུག༌པོ༌ ཡོད༌པིན༌།"]], [["ཏེ༌ནེ༌ ཡེ༌ཤུའི༌ ལོབ༌ཕྲུགས༌གུན༌ལ༌ མོལས༌, \"ངའེ༌ དེན༌བ༌ ཟེར༌རད༌, མི༌ ཆུག༌པོ༌ ནམ༌ཁའེ༌ གྱལ༌སྲིད༌དི༌ ནང༌ང༌ ལེབ༌ཅེས༌ མ༌ ཀགས༌པོ༌ ཨིན༌ནོག༌།"]], [["ཡང༌སྐྱར༌ ངའེ༌ ཁྱོ༌ཞའ༌ ཟེར༌རད༌ མི༌ ཆུག༌པོ༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ལེབ༌ཅེས༌སི༌ སང༌ ཁབ༌བི༌ མིག༌ནེ༌ རྔ༌བོང༌ བིང༌ཅེས༌པོ༌ ལ༌མོ༌ ཆེན༌།\""]], [["ཏེ༌བོ༌ ཚོར༌ར༌ཅིག༌ ལོབ༌ཕྲུགས༌གུན༌ མ༌ཧ༌ལས༌ཏེ༌ ཏྲིས༌, \"ཏེ༌ནེ༌ སུའ༌ ཐར༌པ༌ ཐོབ༌ཨིན༌?\""]], [["ཡེ༌ཤུའི༌ ཁོང༌གུན༌ལ༌ ཟིགས༌ཏེ༌ མོལས༌, \"འི༌བོ༌ མིའ༌ ཅོ༌ མ༌ནེ༌ མི༌ཉན༌, ཨིན༌ནའང༌ དཀོན༌མཆོག༌ག༌ ཅི༌ཚང༌མ༌ ཛད༌ ཉན༌ན༌ནོག༌།\""]], [["པི༌ཏྲར༌རི༌ ཡེ༌ཤུའ༌ ཟེརས༌, \"ང༌ཞའེ༌ ཅི༌ཚང༌མ༌ ཕངས༌ཏེ༌, ཉེ༌རང༌ང༌ བྲངས༌པིན༌། ང༌ཞའ༌ སོལ༌རས༌ ཅི༌ ཐོབ༌ཨིན༌?\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ ཁྱོ༌ཞའ༌ དེན༌བ༌ ཟེར༌རད༌, དཀོན༌མཆོག༌གི༌ ཅི༌ཚང༌མ༌ ཡང༌སྐྱར༌ སོ༌མ༌ ཅོའ༌ ཛད༌ཅེས༌ ཡང༌ མི༌རིགས༌སི༌བུ༌ ཟིར༌རྗིད༌ཅན༌ནི༌ ཁྲིས༌སི༌ཀ༌ དུག༌ ཟ༌ནེ༌ ངའེ༌ སྟིང༌རང༌ནེ༌ བྲངས༌ཁན༌ ཁྱོ༌ཞ༌གུན༌ནའང༌ ཨིས༌ར༌ཨེལ༌ལི༌ སྡེ༌ ཅུག༌ཉིས༌སི༌ཀ༌ ཝང༌སྲུལ༌ཅེས༌ལ༌ ཁྲིས༌ ཅུག༌ཉིས༌སི༌ཀ༌ དུག༌ཨིན༌།"]], [["ངའེ༌ ཏོན༌ལ༌ ཁང༌པ༌ ཡ༌ ཨ༌ཅོ༌ནོ༌ ཡ༌ ཨ༌ཅེ༌ ནོ༌མོ༌ ཡ༌ ཨ༌བ༌ ཡ༌ ཨ༌མ༌ ཡ༌ ཕྲུ༌གུ༌ ཡ༌ ཞིང༌ ཕངས༌ཁན༌ ཚང༌མ༌ལ༌ ཏེ༌གུན༌ནི༌ གྱ༌ལྡབ༌ མ༌ཚད༌ ཐའ༌མེད༌པའེ༌ མི༌ཚེའང༌ ཐོབ༌ཨིན༌།"]], [["ཨིན༌ནའང༌ དག༌ས༌ གོའ༌ ཡོད༌ཁན༌ མང༌པོ༌ སྟིང༌ཇུག༌ག༌ ལུས༌ཨིན༌ ཡང༌ དག༌ས༌ སྟིང༌ཇུག༌གི༌ཀ༌ ཡོད༌ཁན༌ མང༌པོ༌ གོའ༌ ལེབ༌ཨིན༌།\""]]], [[["20:1 ནེ༌ 16"], ["གཙོ༌བོ༌ ཡེ༌ཤུའི༌ མོལས༌, \"ནམ༌ཁའེ༌ གྱལ༌སྲིད༌ ནི༌ རྒུན༌ཚས༌སི༌ དག༌པོ༌ ང༌མོ༌ནེ༌ རྒུན༌ཚས༌སི༌ ནང༌ང༌ ལས༌ ཅོ༌ཅེས༌ལ༌ ལ༌པ༌ ཙལ༌ལ༌ བིང༌ཁན༌ ཙོགས༌ ཨིན༌།"]], [["ལ༌པ༌གུན༌ལ༌ ཉི༌མ༌ཅིག༌གི༌ ལ༌ ཏང༌ཅེས༌ ཁའ༌ཆམས༌ཏེ༌ རྒུན༌ཚས༌སི༌ ནང༌ང༌ ལས༌ ཅོའ༌ ལམ༌ཅུགས༌།\""]], [["\"ཧ༌ལམ༌ ཆུ༌ཚོད༌ དགུ༌པ༌ཞིག༌གི༌ཀ༌ དག༌པོ༌ ཕི༌ལོག༌ག༌ བིང༌ཏེ༌ སོང༌, ཡང༌ ཁྲོམས༌ལ༌ ལས༌ མ༌ཐོབ༌ཁན༌ནི༌ ཞན༌ ལ༌པ༌གུན༌ ཐོང༌ཏེ༌"]], [["ཁོང༌གུན༌ལ༌ ཟེརས༌, 'ཁྱོ༌ཞ༌གུན༌ནའང༌ ངའེ༌ རྒུན༌ཚས༌སི༌ ནང༌ང༌ ལས༌ ཅོའ༌ སོང༌, འོས༌པ༌ ཨིན༌ཁན༌ནི༌ ལ༌ཆ༌ ངའེ༌ ཏང༌ཨིན༌།'"]], [["ཏེ༌ནེ༌ ཁོང༌གུན༌ ལས༌ ཅོའ༌ལ༌ སོང༌། ཆུ༌ཚོད༌ ཅུག༌ཉིས༌ དང༌ སུམ༌པའེ༌ཀ༌ དག༌པོ༌ ཡང༌སྐྱར༌ ཕི༌ལོག༌ག༌ སོང༌ཏེ༌, ཏེན༌ན༌ ཙོགས༌ ཅོས༌།\""]], [["\"ཕི༌ཏོག༌ ཆུ༌ཚོད༌ ལྔ༌པའེ༌ཀ༌ དག༌པོ༌ ཡང༌སྐྱར༌ ཕི༌ལོག༌ག༌ བིང༌ཏེ༌ སོང༌, ཏེ༌རུ༌ ལས༌ མ༌ཐོབ༌ཁན༌ནི༌ ལ༌པ༌གུན༌ དུགས༌ཏེ༌ ཡོད༌ད༌ ཐོང༌ཏེ༌ ཁོང༌གུན༌ལ༌ ཏྲིས༌, 'ཁྱོ༌ཞའ༌ ཉི༌མ༌ ཚེ༌རེ༌ ལས༌ མ༌ཅོའ༌ འི༌ཀ༌ དུགས༌ཏེ༌ ཅི༌ ཅོས༌ཏེ༌ ཨིན༌?' \""]], [["\"ཁོང༌གུན༌ནི༌ ལན༌ཏངས༌, 'ང༌ཞའ༌ ལས༌ ཅོའ༌ལ༌ སུའིང༌ མ༌ཁྱེརས༌།' \""], ["\"རྒུན༌ཚས༌སི༌ དག༌པོའེ༌ ཟེརས༌, 'ཁྱོ༌ཞ༌གུན༌ནའང༌ སོང༌ཏེ༌ ངའེ༌ རྒུན༌ཚས༌སི༌ ནང༌ང༌ ལས༌ ཅོས༌།' \""]], [["\"ཕི༌ཏོག༌ རྒུན༌ཚས༌སི༌ དག༌པོའེ༌ ཆག༌ཟོད༌ལ༌ ཟེརས༌, 'ལ༌པ༌གུན༌ལ༌ བོད༌ཏེ༌ སྟིང༌ཇུག༌ག༌ ཁྱོང༌ཁན༌གུན༌ནེ༌ གོ༌ཟུགས༌ཏེ༌ གོ༌མ༌ ཁྱོང༌ཁན༌གུན༌ ཙུགས༌པ༌ ལ༌ཆ༌ ཏོང༌།'"]], [["ཆུ༌ཚོད༌ ལྔ༌པའེ༌ཀ༌ ལས༌ ཅོའ༌ལ༌ ཁྱོང༌ཁན༌གུན༌ལ༌ ཉི༌མ༌ ཅིག༌གི༌ ལ༌ཆ༌ ཐོབ༌ པ༌སང༌"]], [["གོ༌ཟུག༌གི༌ཀ༌ ལས༌ ཅོའ༌ ཁྱོང༌ཁན༌གུན༌ ལ༌ཆའ༌ ལེན༌ན༌ ལེབ༌བ༌ཅིག༌ ཞན༌གུན༌ནི༌ སང༌ མང༌ང༌ ཐོབ༌བ༌ནོག༌ སམ༌། ཨིན༌ནའང༌ ཁོང༌གུན༌ལའང༌ ཉི༌མ༌ ཅིག༌གི༌ ཉིན༌ལ༌ མ༌ནེ༌ མ༌ཐོབ༌།"]], [["ལ༌ཆའ༌ ཐོབ༌པ༌ཅིག༌ ཁོང༌གུན༌ནི༌ མ༌བེབས༌ ཅོས༌ཏེ༌ དག༌པོའ༌ ཟེརས༌,"]], [["'ཆུ༌ཚོད༌ ཅིག༌ མ༌ནེ༌ ལས༌ མ༌ཅོ༌ཁན༌གུན༌ལའང༌ ཉེ༌རང༌ངི༌ ང༌ཞའ༌, ཉི༌མའེ༌ ཚད༌དི༌ ནང༌ང༌ ནགས༌ ཐོང༌ཨིན༌ ཉི༌མ༌ ཚེ༌རེ༌ ལས༌ ཅོ༌ཁན༌གུན༌ ཙོགས༌ ལ༌ཆའ༌ ཏངས༌།' \""]], [["\"ཨིན༌ནའང༌ དག༌པོའེ༌ ལན༌ཏངས༌ཏེ༌ ཁོང༌ ཅིག༌ག༌ ཟེརས༌, 'ཛ༌འོ༌ལེ༌, ངའེ༌ ཁྱོ༌རང༌ ཉམ༌པོ༌ མི༌འོས༌པ༌ མ༌ཅོས༌པིན༌། ཁྱོ༌རང༌ངི༌ ཉིན༌ལ༌, ལས༌ ཅོ༌ཅེས༌སི༌ ཁ༌ཆད༌ མ༌ཅོས༌པིན༌ན༌?"]], [["རང༌ངི༌ པེ༌ནེ༌ ཁུར༌ཏེ༌ སོང༌། སྟིང༌ཇུག༌གི༌ ལས༌མི༌གུན༌ལའང༌ ཁྱོ༌རང༌ དྲན༌དྲ༌ ལ༌ཆ༌ ཏང༌ཅེས༌ ང༌རང༌ངི༌ དོད༌པ༌ ཨིན༌པིན༌།"]], [["ངའེ༌ ང༌རང༌ངི༌ པེ༌ནེའ༌ ཅི༌ ཅོ༌ནའང༌ ང༌རང༌ མི༌ཐད༌ད༌? ཡ༌ ངའེ༌ སྙིང༌ ཕེས༌ཏེ༌ ཏངས༌ པ༌སང༌ ཚིག༌ཅེས༌ ཡོང༌ང༌ རག༌ག༌?' \""]], [["\"ཏེན༌ན༌བོའེ༌ཕིའ༌ དག༌ས༌ གོའ༌ ཡོད༌ཁན༌གུན༌ སྟིང༌ཇུག༌ག༌ ལུས༌ཨིན༌ ཡང༌ དག༌ས༌ སྟིང༌ཇུག༌གི༌ཀ༌ ཡོད༌ཁན༌གུན༌ གོའ༌ ལེབ༌ཨིན༌།\""]], [["20:17 ནེ༌ 19"], ["གཙོ༌བོ༌ ཡེ༌ཤུ༌ ཀེན༌ལ༌ ཡེ༌རུ༌ཤ༌ལེམ༌མ༌ སྐྱོད༌ཨིན༌ ཡོད༌ཏུས༌ ལོབ༌ཕྲུགས༌ ཅུག༌ཉིས༌པོ༌ སོ༌སོ༌ ཁྱེར༌ཏེ༌ མོལས༌།"]], [["\"ཉོན༌ཤིག༌, ང༌དང༌གུན༌ ཀེན༌ལ༌ ཡེ༌རུ༌ཤ༌ལེམ༌མ༌ ཆ༌ཅེས༌ ཨིན༌ནོག༌, མི༌རིགས༌སི༌བུ༌ བླ༌མ༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ ལག༌ག༌ སྟད༌ཨིན༌, ཡང༌ ཁོང༌གུན༌ནི༌ ཁོའ༌ ཤི༌ཅེས༌སི༌ ཆད༌པ༌ ཅད༌ཏེ༌"]], [["ཡ༌ཧུ༌དཱ༌པ༌ མན༌ཁན༌གུན༌ནི༌ ལག༌ག༌ སྟད༌ཨིན༌། ཏེ༌ནེ༌ ཁོང༌གུན༌ནི༌ ཁོའ༌ ཁྲེལ༌བ༌ ལྟན༌ཏེ༌, རྟལ༌ལྕག༌ གྱབས༌ཏེ༌ རྐྱང༌ཤིང༌ངི༌ཀ༌ རྐྱང༌ཏེ༌ སད༌ཨིན༌, ཡང༌ ཞག༌ སུམ༌པའེ༌ ཞག༌ག༌ སོན༌ཏེའ༌ ལངས༌ཤུག༌ག༌ ཛད༌ཨིན༌།\""]], [["20:20 ནེ༌ 28"], ["ཏེ༌ནེ༌ ཟེ༌བེད༌དིའི༌ ན༌མ༌, ཡ༌ཀོབ༌ དང༌ ཡོ༌ཧཱ༌ནན༌ནི༌ ཨ༌མ༌, ཁོང༌གུན༌ ཉམ༌པོ༌ གཙོ༌བོ༌ ཡེ༌ཤུའི༌ སྐུ༌དུན༌ལ༌ ཡོངས༌ ཡང༌ པིག༌དོང༌ ཙུགས༌ཏེ༌ ཁོའེ༌ཀ༌ ཀའ༌ཀྲིན༌ ཛད༌ཅེས༌ལ༌ ཟེརས༌།"]], [["ཡེ༌ཤུའི༌ ཁོའ༌ མོལས༌, \"ཉེ༌རང༌ང༌ ཅི༌ གོས༌སད༌?\""], ["ཁོའེ༌ ཟེརས༌, \"ཉེ༌རང༌ངི༌ གྱལ༌སྲིད༌དི༌ ནང༌ང༌ ངའེ༌ བུ༌ཚ༌ ཉིས༌ཀོ༌ ཉེ༌རང༌ངི༌ ཆག༌ ཡས༌པ༌ དང༌ ཡོ༌མའེ༌ རྩི༌ཝ༌ཅན༌ ཀོ༌སའེ༌ཀ༌ དུག༌ ཅུག༌ག༌ ཛད༌ལེ༌།\""]], [["ཡེ༌ཤུའི༌ ཁོང༌གུན༌ལ༌ ལན༌སལས༌, \"ཁྱོ༌ཞའེ༌ ཞུ༌ཝ༌ ཕུལ༌ཁན༌བོ༌ ཁྱོ༌ཞའ༌ ཧ༌མ༌གོའ༌ ཨིན༌ནོག༌, ང༌ ཐུང༌ཅེས༌ཅན༌ནི༌ རྡུག༌ངལ༌ལི༌ ཀོ༌རེ༌བོ༌ ཁྱོ༌ཞའེ༌ ཐུང༌ཉན༌ཅེས༌ རག༌ག༌?\""], ["ཁོང༌གུན༌ནི༌ ཟེརས༌, \"ཉན༌ཅེས༌རག༌ལེ༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞ༌གུན༌ནི༌ ཏན༌ཏན༌ལ༌ ངའེ༌ རྡུག༌ངལ༌ལི༌ ཀོ༌རེ༌ ནང༌ནེ༌ ཐུང༌ཨིན༌, ཨིན༌ནའང༌ ངའེ༌ ཡས༌པ༌ དང༌ ཡོ༌མའེ༌ཀ༌ དུག༌ཅུག༌ཅེས༌སི༌ ཝང༌ཆ༌ ངའ༌ མེད༌། ངའེ༌ ཡབ༌བི༌ ཏེ༌ ནས༌ས༌གུན༌ ཁོང༌ངི༌ ལྡམ༌མ༌ ཛད༌ཁན༌གུན༌ནི༌ ཕིའ༌ གྲལ༌གྲིག༌ ཛད༌ཏེ༌ ཨིན༌།"]], [["ཏེ༌བོ༌ ཚོར༌ར༌ཅིག༌, ཞན༌ ལོབ༌ཕྲུགས༌ རྕུ༌བོའ༌ ཁོང༌ ཉིས༌ཀོའེ༌ཀ༌ སྲོ༌ ཡོངས༌།"]], [["ཡེ༌ཤུའི༌ ཁོང༌ ཚང༌མའ༌ བོད༌ད༌ ཛད༌ཏེ༌ མོལས༌, \"ཁྱོ༌ཞའ༌ གྱུས༌མེད༌ད༌? ཡ༌ཧུ༌དཱ༌པ༌ མན༌ཁན༌ ཝང༌སྲུལ༌པ༌གུན༌ནི༌ ཁོ༌རང༌ངི༌ ཡུལ༌མི༌གུན༌ནི༌ཀ༌ སྙིང༌རྗེ༌ མེད༌པ༌ ཝང༌སྲུལ༌ལ༌ནོག༌, ཡང༌ ཁོང༌གུན༌ནི༌ ལོན༌པོ༌གུན༌ནིའང༌ མི༌གུན༌ལ༌ སྲན༌ཏྲེ༌ ནགས༌ ལྟན༌ཨིན༌ ཝང༌སྲུལ༌ལ༌ནོག༌།"]], [["ཁྱོ༌ཞའེ༌ ནང༌ང༌ ཏེ༌ཙོགས༌ ཡོང༌ མ༌གོས༌། ཁྱོ༌ཞའེ༌ ཕྲོ༌ནེ༌ ཀྲག༌པོ༌ གྱུར༌ཉིན༌ ཡོད༌ཁན༌བོ༌ ཞན༌མ༌གུན༌ནི༌ ཡོག༌པོ༌ གྱུར༌གོས༌,"]], [["ཡང༌ ཁྱོ༌ཞའེ༌ ཕྲོ༌ནེ༌ གོའ༌ ལེབ༌ཉིན༌ ཡོད༌ཁན༌བོ༌ ཞན༌གུན༌ནི༌ ཚེ༌ཡོག༌ གྱུར༌གོས༌།"]], [["ཀ༌ཟུག༌ མི༌རིགས༌སི༌བུ༌ ཞབ༌སྟོག༌ ཞུ༌ཅུག༌ཅེས༌ལ༌ མན༌པ༌ ཞབ༌སྟོག༌ ཞུའ༌ལ༌ ཡོངས༌པིན༌, ཡང༌ མི༌ མང༌པོའེ༌ སྲོག༌རིན༌ ཤལ༌ཅེས༌ལ༌ ཁོང༌རང༌ངི༌ སྲོག༌ ཏང༌ཨིན༌།\""]], [["20:29 ནེ༌ 34"], ["ཡེ༌རི༌ཀོ༌ གྲོང༌ཁྱེར༌ནེ༌ གཙོ༌བོ༌ ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌ བིང༌ཏེ༌ སྐྱོད༌ ཟ༌ནེ༌, མི༌ཚོགས༌ ཆེན༌མོ༌ཞིག༌ ཁོང༌ངི༌ སྟིང༌རང༌ནེ༌ ཡོངས༌།"]], [["ལམ༌མི༌ ཐའ༌མའེ༌ཀ༌ ཡོད༌ཁན༌ནི༌ ཞ༌ར༌ ཉིས༌སི༌ ཡེ༌ཤུ༌ ཏེ༌ཀ༌ནེ༌ སྐྱོད༌དུག༌ ཟེར༌ཏེ༌ ཚོར༌ར༌ཅིག༌ ཀུ༌ཅོ༌ ཏང༌ཨིན༌ ཟེརས༌, \"གཙོ༌བོ༌, གྱལ༌པོ༌ དཱ༌བིད༌དི༌ པུར༌གྱུད༌, ང༌ཞའེ༌ཀ༌ སྙིང༌རྗེ༌ ཛད༌།\""]], [["མི༌ཚོགས༌སི༌ ཞ༌ར༌ ཉིས༌ཀོའ༌ ཁའ༌སྐྱེས༌ཏེ༌ ཅུབ༌ཅོད༌ ཟེརས༌།"], ["ཨིན༌ནའང༌ ཁོང༌གུན༌ནི༌ མང༌ང༌ ཀུ༌ཅོ༌ ཏངས༌ཏེ༌ ཟེརས༌, \"གྱལ༌པོ༌ དཱ༌བིད༌དི༌ པུར༌གྱུད༌, ང༌ཞའེ༌ཀ༌ སྙིང༌རྗེ༌ ཛད༌དའང༌།\""]], [["ཡེ༌ཤུ༌ སྲུང༌ང༌ ཛདས༌ ཡང༌ ཁོང༌གུན༌ལ༌ བོད༌ཏེ༌ ཏྲིའ༌ ཛདས༌, \"ངའེ༌ ཁྱོ༌ཞའེ༌ ཕིའ༌ ཅི༌ ཅོ༌?\""]], [["ཁོང༌གུན༌ནི༌ ཟེརས༌, \"གཙོ༌བོ༌ལེ༌, ང༌ཞའ༌ ཐོང༌ཅེས༌སི༌ ཁྱུད༌པོ༌ སལ༌ལའང༌།\""]], [["ཡེ༌ཤུའ༌ ཁོང༌ངི༌ཀ༌ སྙིང༌རྗེ༌ སྐྱེས༌ཏེ༌ ཁོང༌གུན༌ནི༌ མིག༌གི༌ཀ༌ ཆག༌ རྩེའ༌ ཛདས༌, ཏེན༌ན༌མལ༌ལ༌ ཁོང༌གུན༌ལ༌ ཐོང༌ཐུབ༌ ཡང༌ ཁོང༌གུན༌ ཡེ༌ཤུའ༌ བྲངས༌ཏེ༌ སོང༌།"]]], [[["21:1 ནེ༌ 11"], ["ཡེ༌རུ༌ཤ༌ལེམ༌མི༌ གྱལ༌སའེ༌ ཉེ༌མོའ༌ ཨོ༌ལིཝ༌ཝི༌ རི༌ཀ༌"], ["ཡོད༌ཁན༌ བེད༌ཕ༌གེའེ༌ གྲོང༌སེབ༌བ༌ ལེབ༌ཀྱིས༌ ཡོད༌ད༌ཅིག༌, གཙོ༌བོ༌ ཡེ༌ཤུའི༌ ལོབ༌ཕྲུགས༌ ཉིས༌ སྔུན༌ལ༌ ལམ༌ཅུག༌ག༌ ཛད༌ཏེ༌"]], [["མོལས༌, \"འ༌ གྲོང༌སེབ༌བི༌ ནང༌ང༌ སོང༌, ཏེ༌རུ༌ ལེབ༌བ༌ཅིག༌ བུང༌བུ༌ཞིག༌ ཁོ༌རང༌ངི༌ བུང༌སར༌ ཉམ༌པོ༌ ཏགས༌ཏེ༌ ཐོང༌ཅེན༌། ཏེ༌གུན༌ ཀྲོལ༌ཏེ༌ ང༌ ཡོད༌ས༌ ཁྱོང༌།"]], [["གལ༌ཏེས༌ སུ༌ཞིག༌གི༌ ཅི༌ ཅོའད༌ ཟེར༌ཏེ༌ ཏྲི༌ན༌, 'གཙོ༌བོའ༌ སྒོས༌དོམ༌ དུག༌' ཟེར༌། ཏེན༌ན༌མལ༌ལ༌ ཁོའེ༌ ཁྱོ༌ཞའ༌ ཏེ༌གུན༌ ཁྱེར༌ ཅུག༌ག༌ནོག༌།\""]], [["ལུང༌སྟོན༌པ༌ གྱུད༌ཏེ༌ དཀོན༌མཆོག༌གི༌ མོལ༌ཁན༌བོ༌ དྲན༌དྲ༌ གྲུབ༌ཅེས༌སི༌ ཕིའ༌, ཏེ༌བོ༌ བྱུངས༌ཏེ༌ ཨིན༌ནོག༌,"]], [["\"ཡེ༌རུ༌ཤ༌ལེམ༌པ༌གུན༌ལ༌"], ["ཟེར༌,"], ["ལྟོས༌སའང༌, ཁྱོ༌ཞའེ༌ གྱལ༌པོ༌ ཁྱོ༌ཞའ༌ ཡོད༌ས༌ ཡོང༌དུག༌,"], ["ཁོང༌ ནི༌ ཉམ༌ཤུང༌, བུང༌སར༌རི༌ཀ༌ ཞོན༌ཏེ༌ ཡོང༌དུག༌།\""]], [["ལོབ༌ཕྲུགས༌གུན༌ སོང༌ཏེ༌ ཡེ༌ཤུའི༌ བཀའ༌ སལ༌ཁན༌ ནང༌ཞིན༌ ཅོས༌།"]], [["ཏེ༌ནེ༌ ཁོང༌གུན༌ནི༌ བུང༌བུ༌ དང༌ བུང༌སར༌བོ༌ ཁྱོངས༌ཏེ༌ ཁོང༌རང༌གུན༌ནི༌ ཀོས༌ ཏེ༌གུན༌ནི༌ཀ༌ སྡདས༌ ཡང༌ ཡེ༌ཤུ༌ བུང༌སར༌རི༌ཀ༌ ཞོན༌ན༌ ཛདས༌།"]], [["མི༌ཚོགས༌སི༌ ནང༌ནེ༌ མང༌ཆེའ༌བོའེ༌ རང༌རང༌ངི༌ ཀོས༌ ཡེ༌ཤུ༌ སྐྱོད༌སའེ༌ ལམ༌མི༌ཀ༌ ཏིངས༌ ཡང༌ ཞན༌གུན༌ནི༌ ལྕང༌མའེ༌ ཡལ༌ག༌ ཅད༌ཏེ༌ ཏིངས༌།"]], [["ཡེ༌ཤུའི༌ དུན༌ནེ༌ གྲུལ༌ཁན༌ ཡང༌ གྱབ༌ནེ༌ ཡོང༌ཁན༌ནི༌ མི༌ཚོགས༌སི༌ ཀུ༌ཅོ༌ ཏང༌ཨིན༌ ཟེརས༌,"], ["\"གྱལ༌པོ༌ དཱ༌བིད༌དི༌ པུར༌གྱུད༌དི༌ ཕིའ༌ དཀོན༌མཆོག༌ག༌ སྟོད༌པ༌ ཕུལ༌,"], ["གཙོ༌བོ༌ དཀོན༌མཆོག༌གི༌ ཝང༌ཆའེ༌ ནང༌ང༌ སྐྱོད༌ཁན༌བོ༌ ཅིན༌ལབས༌ཅན༌།"], ["ནམ༌ཁའ༌ ཞུགས༌ཁན༌ནི༌ དཀོན༌མཆོག༌ག༌ སྟོད༌པ༌ ཕུལ༌།\""]], [["ཡེ༌རུ༌ཤ༌ལེམ༌མི༌ ནང༌ཀུག༌ག༌ ལེབ༌བ༌ཅིག༌, གྱལ༌ས༌ གང༌པོའེ༌ ནང༌ང༌ ཧི༌ལིངས༌ ཤོར༌ ཡང༌ མི༌གུན༌ནི༌ ཅིག༌ དང༌ ཅིག༌ག༌ ཏྲིས༌, \"འི༌ མི༌བོ༌ སུ༌ ཨིན༌ནོག༌།\""]], [["ཡེ༌ཤུ༌ ཉམ༌པོ༌ ཡོད༌ཁན༌ནི༌ མི༌ཚོགས༌སི༌ ལན༌ཏངས༌, \"ཁོང༌ ནི༌ ལུང༌སྟོན༌པ༌ ཡེ༌ཤུ༌ གཱ༌ལིལ༌ལིའི༌ ཡུལ༌ཇོངས༌ ན༌ཙ༌རེད༌ནེ༌ ཨིན༌ནོག༌།\""], ["21:12 ནེ༌ 17"]], [["གཙོ༌བོ༌ ཡེ༌ཤུ༌, ཆོད༌ཁང༌ང༌ སྐྱོད༌ཏེ༌ སྲོག༌ཆོད༌ལ༌ ཕུལ༌ཅེས༌སི༌ སེམས༌ཅན༌ ཙོང༌ཁན༌ དང༌ ཉོ༌ཁན༌ གུན༌ ཕིང༌ང༌ ཛདས༌། པེ༌ནེ༌ ཞེབ༌ཁན༌ནི༌ ཅོག༌ཙེ༌གུན༌ དང༌ ཕུར༌གོན༌ ཙོང༌ཁན༌ནི༌ ཕོས༌སྟག༌གུན༌ ལོག༌ག༌ ཛདས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌ལ༌ ཛད༌ཏེ༌ དུག༌, 'ངའེ༌ ཁང༌པའ༌ མོས༌ལམ༌ ཞུས༌སེ༌ ཁང༌པ༌ ཟེར༌ཨིན༌,' ཨིན༌ནའང༌ ཁྱོ༌ཞ༌གུན༌ནི༌ ཏེ༌བོ༌ ཅག༌པ༌གུན༌ནི༌ བའོ༌ ཅོས༌ཏེ༌ དུག༌།\""]], [["ཆོད༌ཁང༌ངི༌ ནང༌ང༌ ཡེ༌ཤུ༌ ཡོད༌ས༌ ཞ༌ར༌ དང༌ ཞ༌འོ༌ གུན༌ ཡོངས༌པ༌ ཁོང༌ངི༌ ཁོང༌གུན༌ ཕན༌ཅུག༌ག༌ ཛདས༌།"]], [["ཨིན༌ནའང༌ བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ ཡེ༌ཤུའི༌ ཧ༌ལས༌སི༌ ཛད༌པ༌ ཛད༌ཁན༌ ཡང༌ ཕྲུ༌གུ༌གུན༌ནི༌ ཆོད༌ཁང༌ངི༌ ནང༌ང༌, \"གྱལ༌པོ༌ དཱ༌བིད༌དི༌ པུར༌གྱུད༌དི༌ ཕིའ༌ དཀོན༌མཆོག༌ག༌ སྟོད༌པ༌ ཕུལ༌\" ཟེར༌ཨིན༌ ཀུ༌ཅོ༌ ཏང༌ང༌ ཐོང༌པ༌, ཁོང༌གུན༌ལ༌ མ༌སྲན༌ཏྲེ༌ སྲོ༌ ཡོངས༌།"]], [["ཁོང༌གུན༌ནི༌ ཡེ༌ཤུའ༌ ཏྲིས༌, \"ཁྱོ༌རང༌ང༌ ཚོར༌ར༌, འི༌ ཕྲུ༌གུ༌གུན༌ནི༌ ཅི༌ ཟེར༌ར༌རག༌?\""], ["ཡེ༌ཤུའི༌ ལན༌སལས༌, \"ཚོར༌། དམ༌པའེ༌ སུང༌རབས༌སི༌ ནང༌ང༌ 'དཀོན༌མཆོག༌གི༌ ཁོང༌རང༌ང༌ སྟོད༌པ༌ ཏང༌ཅེས༌ལ༌ འོམ༌ཐུང༌ དང༌ ཞན༌ ཕྲུ༌གུ༌གུན༌ གྲལ༌གྲིག༌ ཛདས༌' བྲིའ༌ ཛད༌ཁན༌བོ༌ ཁྱོ༌ཞའེ༌ མ༌སིལ༌པིན༌ན༌?\""]], [["ཏེ༌ སྟིང༌ནེ༌ ཡེ༌ཤུ༌ བེད༌ཐཱ༌ནི༌ གྲོང༌སེབ༌བ༌ སྐྱོདས༌ ཡང༌ ཚན༌ལ༌ ཏེ༌རུ༌ ཞུགས༌།"]], [["21:18 ནེ༌ 22"], ["ང༌ཏོག༌ ང༌མོ༌ གྱལ༌ས༌ ལོགས༌ཏེ༌ སྐྱོད༌ཨིན༌ ཡོད༌ ཟ༌ནེ༌ ལམ༌མ༌ ཡེ༌ཤུ༌ སྟོགས༌ས༌ ཛདས༌།"]], [["ལམ༌མི༌ ཐའ༌མ༌ ཁོང༌ངི༌ ཕིག༌ ཁ༌ཟས༌སི༌ ལྕང༌མ༌ཞིག༌ ཟིགས༌, ཁོང༌ ཏེ༌ ལྕང༌མ༌ ཡོད༌ས༌ སྐྱོདས༌ ཨིན༌ནའང༌ ཏེ༌ཀ༌ ལོ༌མ༌ མ༌ནེ༌ ཁ༌ཟས༌ མེད༌ཁན༌བོ༌ ཟིགས༌པ༌ ཁོང༌ངི༌ ལྕང༌མའ༌ མོལས༌, \"ཁྱོ༌རང༌ང༌ ཡང༌སྐྱར༌ ཁ༌ཟས༌ མ༌ནེ༌ མི༌ཆགས༌།\" ཏེན༌ན༌མལ༌ལ༌ ལྕང༌མ༌བོ༌ སྐམས༌།"]], [["ཕིག༌གི༌ ཁ༌ཟས༌སི༌ ལྕང༌མ༌ སྐམས༌ས༌ལ༌ ཐོང༌ཏེ༌ ལོབ༌ཕྲུགས༌གུན༌ ཧ༌ལས༌ ཡང༌ ཡེ༌ཤུའ༌ ཏྲིས༌, \"འི༌ཟམ༌ གྱོགས༌པ༌ ཕིག༌གི༌ ལྕང༌མ༌བོ༌ ཀ༌ཟུག༌གི༌ སྐམས༌ཏེ༌ ཨིན༌ནོག༌?\""]], [["ཡེ༌ཤུའི༌ མོལས༌, \"ངའེ༌ ཁྱོ༌ཞའ༌ དེན༌བ༌ ཟེར༌རད༌, གལ༌ཏེས༌ ཐེ༌ཚོམས༌ མེད༌པ༌ དཀོན༌མཆོག༌ག༌ ཏད༌པ༌ ཅོ༌ན༌, ཁྱོ༌ཞའེ༌, ངའེ༌ ཕིག༌གི༌ ལྕང༌མའ༌ ཅོ༌ཁན༌བོ༌ མ༌ཚད༌ འི༌ རི༌བོའ༌, 'སོང༌, ཁྱོ༌རང༌ གྱ༌ཚོའེ༌ ནང༌ང༌ ཕོང༌' ཟེར༌ན༌ ཏེ༌བོ༌ ཅོའ༌ ཛད༌ཨིན༌།"]], [["གལ༌ཏེས༌ ཏད༌པ༌ ཅོས༌ཏེ༌ ཁྱོ༌ཞའེ༌ མོས༌ལམ༌མི༌ ནང༌ང༌ ཅི༌ཞིག༌ ཞུ༌ནའང༌ ཁྱོ༌ཞ༌གུན༌ལ༌ ཐོབ༌ཨིན༌།\""]], [["21:23 ནེ༌ 27"], ["གཙོ༌བོ༌ ཡེ༌ཤུ༌ ཆོད༌ཁང༌ངི༌ ནང༌ང༌ སྐྱོདས༌ ཡང༌ ལབ༌ཞ༌ སལ༌ཨིན༌ ཡོད༌ཏུས༌ བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ ཡོངས༌ཏེ༌ ཏྲིས༌, \"ཀ༌ ཝང༌ཆ༌ ཉམ༌པོ༌ ཁྱོ༌རང༌ངི༌ འི༌གུན༌ ཅོའད༌ ཡང༌ ཁྱོ༌རང༌ང༌ འི༌ ཝང༌ཆ༌ སུའི༌ ཏངས༌?\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ངེའང༌ ཁྱོ༌ཞ༌གུན༌ལ༌ ཏྲི༌ཝ༌ཞིག༌ ཏྲི༌ཨིན༌, གལ༌ཏེས༌ ཁྱོ༌ཞའེ༌ ལན༌ཏང༌ན༌, ཏེ༌ནེ༌ ངེའང༌ ཀ༌ ཝང༌ཆ༌ གྱུད༌ཏེ༌ འི༌གུན༌ ཅོའད༌ ཁྱོ༌ཞའ༌ ཤད༌ཨིན༌།\""]], [["\"ཡོ༌ཧཱ༌ནན༌ལ༌ ཁྲུས༌སལ༌ཅེས༌སི༌ ཝང༌ཆ༌ དཀོན༌མཆོག༌གི༌ ཆོགས༌ནེ༌ ཐོབ༌ཏེ༌ ཨིན༌ནོག༌ག༌ ཡ༌ མི༌ ཆོགས༌ནེ༌?\""], ["ཁོང༌གུན༌ནི༌ ཁོ༌རང༌གུན༌ནི༌ ཕྲོའ༌ སྤེ༌ར༌ ཏངས༌ཏེ༌ ཟེརས༌, \"གལ༌ཏེས༌ དཀོན༌མཆོག༌གི༌ ཆོགས༌ནེ༌ ཨིན༌ནོག༌ ཟེར༌ན༌ ཁོའེ༌ ང༌དང༌ང༌, ཁྱོ༌ཞའེ༌ ཁོའེ༌ཀ༌ ཨིད༌ཤེས༌ ཅིའ༌ མ༌ཅོས༌པིན༌ ཟེར༌ཨིན༌།"]], [["ཨིན༌ནའང༌ གལ༌ཏེས༌ མིའི༌ ཆོགས༌ནེ༌ ཨིན༌ནོག༌ ཟེར༌ན༌, མི༌ཚོགས༌ལ༌ སྲོ༌ ཡོང༌ཨིན༌, ཅིའ༌ཟེར༌ན༌ ཁོང༌གུན༌ནི༌ ཡོ༌ཧཱ༌ནན༌ལ༌ ལུང༌སྟོན༌པ༌ རྩིའད༌པིན༌།\""]], [["ཏེ༌བོའེ༌ཕིའ༌ ཁོང༌གུན༌ནི༌ ཡེ༌ཤུའ༌ ལན༌ཏངས༌, \"ང༌ཞའ༌ གྱུས༌མེད༌།\""], ["ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, \"ངེའང༌ མི༌ཤད༌, སུའི༌ ཝང༌ཆའེ༌ ནང༌ང༌ ངའེ༌ འི༌གུན༌ ཅོའད༌།\""]], [["21:28 ནེ༌ 32"], ["གཙོ༌བོ༌ ཡེ༌ཤུའི༌ མོལས༌, \"ཁྱོ༌ཞའེ༌ ཅི༌ སམ༌མ༌རག༌? མི༌ཞིག༌ག༌ བུ༌ཚ༌ ཉིས༌ ཡོད༌པིན༌། ཁོ༌ བུ༌ཚ༌ ཆེན༌མོ༌ ཡོད༌ས༌ སོང༌ཏེ༌ ཟེརས༌, 'བུ༌ཚ༌, ཁྱོ༌རང༌ དི༌རིང༌ རྒུན༌ཚས༌སི༌ ནང༌ང༌ ལས༌ ཅོའ༌ལ༌ སོང༌།'"]], [["ཁོའེ༌ ཟེརས༌, 'ང༌ ཆ༌མེད༌' ཨིན༌ནའང༌ སྟིང༌ནེ༌ སེམ༌བ༌ གྱུར༌ཏེ༌ ལས༌ ཅོའ༌ སོང༌།"]], [["ཏེ༌ནེ༌ ཨ༌བ༌ བུ༌ཚ༌ ཆུ༌ངུན༌ ཡོད༌ས༌ སོང༌ཏེ༌ ཏེན༌ན༌ ཙོགས༌ ཟེརས༌པ༌ ཁོའེ༌, 'འོ༌ ཨ༌བ༌ལེ༌ ང༌ ཆེན༌' ཟེརས༌ ཨིན༌ནའང༌ མ༌སོང༌།\""]], [["\"ཁོང༌ ཉིས༌ཀོའེ༌ ནང༌ནེ༌ ཨ༌བའེ༌ ཁའ༌ སུའི༌ ཉནས༌?\""], ["ཁོང༌གུན༌ནི༌ ཟེརས༌, \"བུ༌ཚ༌ ཆེན༌མོའེ༌།\""], ["ཡེ༌ཤུའི༌ མོལས༌, \"ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྲལ༌ནེན༌ཁན༌གུན༌ དང༌ ཟུགས༌ཙོང༌མ༌གུན༌ ཁྱོ༌ཞའེ༌ སང༌ སྔུན༌ལ༌ ནམ༌ཁའེ༌ གྱལ༌སྲིད༌དི༌ ནང༌ང༌ ལེབ༌ཨིན༌ ཨིན༌ནོག༌།"]], [["དྲང༌པོ༌ མི༌ཚེ༌ ཕུད༌ཅེས༌སི༌ ལམ༌ལྟན༌ན༌ལ༌ ཡོ༌ཧཱ༌ནན༌ ཁྱོ༌ཞའ༌ ཡོད༌ས༌ ཡོངས༌ཏེའང༌, ཁྱོ༌ཞ༌གུན༌ནི༌ ཏད༌པ༌ མ༌ཅོས༌, ཨིན༌ནའང༌ ཁྲལ༌ནེན༌ཁན༌གུན༌ དང༌ ཟུགས༌ཙོང༌མ༌གུན༌ནི༌ ཏད༌པ༌ ཅོས༌། ཁྱོ༌ཞའེ༌ ཏེ༌གུན༌ ཐོང༌ཏེའང༌ ཁོའེ༌ ལོན༌བོའེ༌ ནང༌ང༌ ཏད༌པ༌ ཅོས༌ཏེ༌ གྱོད༌པ༌ མ༌ཅོས༌།\""], ["21:33 ནེ༌ 46"]], [["གཙོ༌བོ༌ ཡེ༌ཤུའི༌ མོལས༌, \"ཡང༌ རུངས༌ཤིག༌ ཉོན༌, ཞིང༌ངི༌ དག༌པོའེ༌ ཁོ༌རང༌ངི༌ ཞིང༌ང༌ རྒུན༌ ཙུགས༌ཏེ༌ གྱང༌སྐོར༌ ཏངས༌། རྒུན༌ ཙིར༌སའེ༌ ནས༌ས༌ བྲུས༌, ཡང༌ རྒུན༌ཚས༌ལ༌ ལྟ༌ཅེས༌སི༌ ཕིའ༌ པི༌འུ༌ རྩིགས༌། ཏེ༌ནེ༌ རྒུན༌ཚས༌པོ༌ ཞན༌ ཞིང༌བད༌པ༌གུན༌ལ༌ ཤས༌ལ༌ ཏང༌ཏེ༌ ཁོ༌རང༌ ཞན༌ཡུལ༌ཞིག༌ག༌ དུག༌ག༌ སོང༌།"]], [["སྟོན༌ཐོག༌གི༌ ཏུས༌པོ༌ ཉེ༌མོའ༌ ལེབ༌བ༌ཅིག༌, དག༌པོའེ༌ ཤིང༌ཏོག༌གི༌ སྐལ༌ལ༌ ལེན༌ན༌ལ༌ ཁོ༌རང༌ངི༌ ཡོག༌པོ༌གུན༌ ཤས༌ལ༌ ཏང༌ཁན༌གུན༌ནི༌ཀ༌ ལམ༌ཅུགས༌།"]], [["ཤས༌པ༌གུན༌ནི༌ ཡོག༌པོ༌གུན༌ ཟུམས༌ཏེ༌, ཅིག༌ག༌ རྡུངས༌, ཅིག༌ སདས༌, ཡང༌ ཅིག༌ག༌ རྡོའ༌ གྱབས༌།"]], [["ཏེ༌ནེ༌ དག༌པོའེ༌ སྔུན༌ནི༌ སང༌ མང༌ང༌ ཡོག༌པོ༌ ལམ༌ཅུགས༌, ཨིན༌ནའང༌ ཁོང༌གུན༌ནི༌ ཁོང༌གུན༌ལའང༌ ཏེན༌ན༌ ཙོགས༌ ངན༌པ༌ ཅོས༌།\""]], [["\"སྟིང༌ཇུག༌པོའེ༌ཀ༌ ཁོའེ༌ ཁོ༌རང༌ངི༌ བུ༌ཚ༌ ལམ༌ཅུགས༌ཏེ༌, 'ཁོང༌གུན༌ནི༌ ཏན༌ཏན༌ལ༌ ངའེ༌ བུ༌ཚའ༌ རྩི༌ཝ༌ ཅོའ༌ནོག༌' སམ༌།\""]], [["\"ཨིན༌ནའང༌ ཤས༌པ༌གུན༌ནི༌ བུ༌ཚ༌ ཐོང༌ང༌ཅིག༌, ཁོང༌གུན༌ནི༌ ཅིག༌ དང༌ ཅིག༌ག༌ ཟེརས༌, 'འི༌ ཞིང༌ ནོར༌སྐལ༌ལ༌ ཐོབ༌ཅེས༌ཅན༌བོ༌ ཡོང༌ང༌ལ༌, ཡོང༌ཤིག༌, ཁོ༌ སད༌ཏེ༌ ང༌དང༌ངི༌ ཁོའེ༌ ནོར༌སྐལ༌བོ༌ ཀོག༌ཨིན༌།'"]], [["ཏེ༌བོའེ༌ཕིའ༌ ཁོང༌གུན༌ནི༌ ཁོ༌ ཟུམས༌ཏེ༌ རྒུན༌ཚས༌ནེ༌ ཕི༌ལོག༌ག༌ ཕིངས༌ཏེ༌ སདས༌།\""]], [["ཡེ༌ཤུའི༌ ཡ༌ཧུ༌དཱ༌པའེ༌ སྤོན༌བོ༌གུན༌ལ༌ ཏྲིའ༌ ཛདས༌, \"ཏ༌ རྒུན༌ཚས༌སི༌ དག༌པོ༌ ཡོང༌ང༌ཅིག༌, ཁོའེ༌ ཤས༌པ༌གུན༌ལ༌ ཅི༌ ཅོ༌ཨིན༌?\""]], [["ཁོང༌གུན༌ནི༌ ལན༌ཏངས༌, \"ཁོའེ༌ ཏེ༌ མི༌ངན༌གུན༌ལ༌ ནགས༌ སྲན༌ཏྲེ༌ ལྟན༌ཏེ༌ སད༌ཨིན༌ ཡང༌ རྒུན༌ཚས༌པོ༌ ཁོའ༌ སྟོན༌ཐོག༌གི༌ སྐ༌ལ༌ ཏང༌ཁན༌ནི༌ ཞན༌ ཞིང༌བད༌པ༌ རིག༌ག༌ ཤས༌ལ༌ ཏང༌ཨིན༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"དམ༌པའེ༌ སུང༌རབས༌སི༌ ནང༌ང༌ བྲིས༌ཏེ༌ ཡོད༌ཁན༌བོ༌ ཁྱོ༌ཞའེ༌ མ༌སིལ༌པིན༌ན༌?"], ["ཀ༌ རྡོའ༌བོ༌ ཁང༌པ༌ རྩིག༌ཁན༌གུན༌ནི༌ ཕན༌མི༌ཐོགས༌ ཐེས༌,"], ["ཏེན༌ན༌ རྡོའ༌བོ༌ ཁང༌པའེ༌ ཀྲུ༌རྡོའ༌བོ༌ གྱུར༌"], ["ཀ༌བོ༌ ཚང༌མའེ༌སང༌ ཁག༌ཅན༌ རྡོའ༌བོ༌ ཨིན༌ནོག༌།"], ["འི༌བོ༌ གཙོ༌བོའེ༌ ཅོའ༌ ཛད༌ཏེ༌ ཨིན༌ནོག༌,"], ["ཏེ༌བོ༌ ཐོང༌ཏེ༌ ང༌དང༌ མ༌ ཧ༌ལས༌ཨིན༌།"]], [["\"ཏེ༌བོའེ༌ཕིའ༌ ངའེ༌ ཁྱོ༌རང༌གུན༌ལ༌ ཟེར༌རད༌, ཏ༌ ནམ༌ཁའེ༌ གྱལ༌སྲིད༌དི༌ ནང༌ང༌ ལེབ༌ཅེས༌སི༌ སྐབས༌ ཁྱོ༌ཞ༌གུན༌ནི༌ ཀ༌ནེ༌ ཁྱེར༌ར༌ ཛད༌ཨིན༌ ཡང༌ ནམ༌ཁའེ༌ གྱལ༌སྲིད༌དི༌ བྲས༌བུ༌ ཟང༌པོ༌ སྐྱེ༌ཁན༌ མི༌གུན༌ལ༌ སལ༌ལ༌ ཛད༌ཨིན༌།"]], [["ཏེ༌ རྡོའེ༌ཀ༌ སྒག༌གྱབ༌ཁན༌གུན༌ ཏུམ༌པ༌ཏུམ༌པའེ༌ ནང༌ང༌ ཆག༌ཨིན༌, ཨིན༌ནའང༌ ཏེ༌ རྡོའ༌བོ༌ ཁོང༌གུན༌ནི༌ཀ༌ བུད༌ན༌, ཁོང༌གུན༌ མེད༌ཁན༌ ཆེན༌།\""]], [["བླ༌མ༌ འུ༌སྐྱོང༌གུན༌ དང༌ ཕ༌རུ༌ཤི༌པ༌གུན༌ནི༌ རུངས༌པོ༌ ཚོར༌ར༌ཅིག༌, ཡེ༌ཤུའི༌ ཁོང༌གུན༌ནི༌ སྐོར༌ལ༌ མོལ༌ཁན༌བོ༌ ཧ༌གོ༌།"]], [["ཁོང༌གུན༌ནི༌ ཡེ༌ཤུ༌ ཟུམ༌ཅེས༌སི༌ དོད༌པ༌ ཡོད༌པིན༌, ཨིན༌ནའང༌ ཁོང༌གུན༌ མི༌གུན༌ལ༌ ཇིགས༌ ཅིའ༌ཟེར༌ན༌ མི༌གུན༌ནི༌ ཡེ༌ཤུའ༌ ལུང༌སྟོན༌པ༌ རྩིའད༌པིན༌།"]]], [[["22:1 ནེ༌ 14"], ["གཙོ༌བོ༌ ཡེ༌ཤུའི༌ ཆོས༌སི༌ འུ༌སྐྱོང༌གུན༌ལ༌ ཡང༌སྐྱར༌ རུངས༌ གྱུད༌ཏེ༌ ལབ༌ཞ༌ སལས༌,"]], [["\"ནམ༌ཁའེ༌ གྱལ༌སྲིད༌ ནི༌ གྱལ༌པོའེ༌ ཁོ༌རང༌ངི༌ བུ༌ཚའེ༌ བག༌སྟོན༌ནི༌ ཕིའ༌ དོན༌ཏང༌ གྲལ༌གྲིག༌ ཅོ༌ཁན༌ ཙོགས༌ ཨིན༌།"]], [["བག༌སྟོན༌ལ༌ བོད༌ཏེ༌ ཡོད༌ཁན༌གུན༌ལ༌ ཡོང༌ ཟེར༌ཏེ༌ བོད༌ད༌ལ༌ གྱལ༌པོའེ༌ ཁོ༌རང༌ངི༌ ཡོག༌པོ༌གུན༌ ལམ༌ཅུགས༌, ཨིན༌ནའང༌ ཁོང༌གུན༌ ཡོང༌ང༌ལ༌ མ༌ཐད༌།\""]], [["\"གྱལ༌པོའེ༌ ཡང༌སྐྱར༌ ཞན༌ ཡོག༌པོ༌གུན༌ བོད༌ད༌ལ༌ ལམ༌ཅུགས༌ཏེ༌ ཟེརས༌, 'བག༌སྟོན༌ལ༌ བོད༌ཁན༌གུན༌ལ༌, ངའེ༌ དོན༌ཏང༌ གྲལ༌གྲིག༌ ཅོ༌ ཚར༌, ལང༌ཏོ༌ དང༌ བ༌ལང༌ གྱགས༌པ༌ གུན༌ སད༌ཏེ༌ ཅི༌ཚང༌མ༌ གྲུབ༌ ཚར༌, བག༌སྟོན༌ནི༌ དོན༌ཏང༌ང༌ ཡོང༌ཤིག༌ ཟེར༌།'"]], [["ཨིན༌ནའང༌ ཁོང༌གུན༌ནི༌ ཏེ༌བོའ༌ ནང༌སྟག༌ མ༌ཏང༌ང༌, ཁ༌ཅིག༌ ཞིང༌ང༌ སོང༌, ཁ༌ཅིག༌ ཚོང༌ང༌ སོང༌།"]], [["ཞན༌ ལུས༌ཁན༌གུན༌ནི༌ ཡོག༌པོ༌གུན༌ ཟུམས༌ཏེ༌ ཁོང༌ ཉམ༌པོ༌ ངན༌པ༌ ཅོས༌ཏེ༌ སད༌།\""]], [["\"གྱལ༌པོའ༌ སྲོ༌ མ༌སྲན༌ཏྲེ༌ ཡོངས༌, ཡང༌ ཁོ༌རང༌ངི༌ མག༌མི༌ ལམ༌ཅུགས༌ཏེ༌, ཏེ༌ མི༌ སད༌གུན༌ མེད༌ཁན༌ ཅོས༌ ཡང༌ ཁོང༌གུན༌ནི༌ གྱལ༌ས༌ མེའ༌ སྲགས༌།"]], [["ཏེ༌ནེ༌ ཁོ༌རང༌ངི༌ ཡོག༌པོ༌གུན༌ལ༌ ཟེརས༌, 'བག༌སྟོན༌ནི༌ དོན༌ཏང༌ གྲལ༌གྲིག༌ ཅོ༌ཚར༌, ཨིན༌ནའང༌ ངའེ༌ བོད༌ཁན༌གུན༌ ཏེ༌ནང༌ང༌ ཐུ༌ཤེས༌ འོས༌པ༌ མི༌དུག༌།"]], [["སོང༌ཏེ༌ ལམ༌གུན༌ནི༌ཀ༌ ཡོད༌ཁན༌ ཚང༌མ༌ བག༌སྟོན༌ནི༌ གྲོན༌ལ༌ ཡོང༌ ཟེར༌ཏེ༌ བོད༌།'"]], [["གྱལ༌པོའེ༌ ཡོག༌པོ༌གུན༌ ལམ༌གུན༌ལ༌ སོང༌ཏེ༌ ཏེ༌ཀ༌ ཡོད༌ཁན༌ ཟང༌པོ༌ དང༌ ངན༌པ༌ མི༌ཚང༌མ༌ ལྡུམས༌ཏེ༌ ཁྱོངས༌པ༌, བག༌སྟོན༌ནི༌ ཁང༌པ༌ གྲོན༌པོའེ༌ གང༌།\""]], [["\"ཨིན༌ནའང༌ གྱལ༌པོ༌ གྲོན༌པོ༌གུན༌ལ༌ ཐུག༌ག༌ལ༌ ཡོང༌ང༌ཅིག༌, བག༌སྟོན༌ནང༌ ཟོབས༌པའེ༌ ཀོས༌ལག༌ མ༌གོན༌ཁན༌ཞིག༌ ཐོང༌ཏེ༌,"]], [["ཁོའེ༌ ཟེརས༌, 'ཛ༌འོ༌ལེ༌, ཁྱོ༌རང༌ ཟབ༌ མ༌ཟབ༌བ༌ བག༌སྟོན༌ལ༌ ཀ༌ཟུག༌གི༌ ཡོངས༌པིན༌?' ཁོའ༌ ཅའང༌ ལན༌ཏང༌ མ༌ཉན༌།"]], [["ཏེ༌ནེ༌ གྱལ༌པོའེ༌ ཁོ༌རང༌ངི༌ ཡ༌ཏོ༌གུན༌ལ༌ ཟེརས༌, 'འི༌ མི༌བོའེ༌ ལག༌པ༌ དང༌ རྐང༌པ༌ གུན༌ ལྡམས༌ཏེ༌, ཕི༌ལོག༌ག༌ མུན༌གྲིག༌གི༌ ནང༌ང༌ ཕོང༌, ཏེ༌རུ༌ ནགས༌ སྲན༌ཏྲེ༌ ཞས༌ཏེ༌ ངུ༌ཅེས༌ དང༌ སོ༌ སྲིག༌ཅེས༌ ཡོང༌ཨིན༌'།\""]], [["ཡེ༌ཤུའི༌ མོལས༌, \"ནམ༌ཁའེ༌ གྱལ༌སྲིད༌དི༌ ནང༌ང༌ མང༌པོའ༌ བོད༌ད༌ ཛདས༌, ཨིན༌ནའང༌ ཉུ༌ངུན༌ཞིག༌ མ༌ནེ༌ ལྡམ༌མ༌ མ༌ཛདས༌།\""]], [["22:15 ནེ༌ 22"], ["ཏེ༌ནེ༌ ཕ༌རུ༌ཤི༌པ༌གུན༌ ཏེ༌ཀ༌ནེ༌ སོང༌ ཡང༌ ཁོང༌གུན༌ནི༌ གཙོ༌བོ༌ ཡེ༌ཤུའི༌ མོལ༌ཁན༌ནི༌ སྤེ༌ར༌རིག༌ གྱུད༌ཏེ༌ ཁོང༌ ཁད༌ཅུག༌ཅེས༌ལ༌ གྲབས༌ ཅོས༌ཏེ༌"]], [["ཁོ༌རང༌གུན༌ནི༌ ལོབ༌ཕྲུགས༌གུན༌ གྱལ༌པོ༌ ཧེ༌རོ༌དཱའི༌ ཆོགས༌པ༌གུན༌ ཉམ༌པོ༌ ཡེ༌ཤུའི༌ཀ༌ འི༌ཟུག༌ ཟེར༌ཅེས༌ལ༌ ལམ༌ཅུགས༌, \"ལོབ༌པོན༌ལེ༌, ཉེ༌རང༌ དྲང༌པོ༌ ཛད༌ཁན༌བོ༌ ང༌ཞའ༌ གྱུས༌ཡོད༌, ཡང༌ ཉེ༌རང༌ངི༌ དྲང༌པོ༌ ཉམ༌པོ༌ དཀོན༌མཆོག༌གི༌ ལམ༌མི༌ཀ༌ གྲུལ༌ཅེས༌ ལབ༌བ༌ ཛད༌ད༌ནོག༌། ཉེ༌རང༌ངི༌ མི༌ ནང༌ང༌ ཡ༌ཕེས༌ ཛད༌ད༌ མ༌ནོག༌ ཅིའ༌ཟེར༌ན༌ ཉེ༌རང༌ངི༌ ཁོང༌གུན༌ སུ༌ ཨིན༌ཁན༌བོའེ༌ཀ༌ སྣང༌ང༌ ཛད༌ད༌ མ༌ནོག༌།"]], [["མོལ༌ལ༌ ཛད༌དའང༌ ཉེ༌རང༌ངི༌ ཐུགས༌སམ༌ ཅི༌ ཨིན༌? རོམ༌མི༌ གྱལ༌པོའ༌ ཁྲལ༌ ཤལ༌ཅེས༌པོ༌ འོས༌པ༌ ཨིན༌ནོག༌ག༌ ཡ༌ མ༌ནོག༌?\""]], [["ཨིན༌ནའང༌ ཡེ༌ཤུའི༌ ཁོང༌གུན༌ནི༌ ཅུས༌ངན༌ ཁྱེན༌ཏེ༌ མོལས༌, \"ཁ༌ཆོས༌པ༌གུན༌ ཅིའ༌ ང༌ སྤེ༌རའེ༌ ནང༌ང༌ སྐར༌ཅེས༌སི༌ རྩོན༌གྲུས༌ ཅོའད༌?"]], [["ཁྲལ༌ལ༌ ཏང༌ཁན༌ནི༌ པེ༌ནེ༌ཞིག༌ ངའ༌ སྟོན༌ནའང༌།\" ཁོང༌གུན༌ནི༌ ཡེ༌ཤུའ༌ རོམ༌པའེ༌ མུལ༌ལི༌ པེ༌ནེ༌ཞིག༌ སྟནས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"འི༌ པེ༌ནེ༌ཀ༌ ཡོད༌ཁན༌ནི༌ པར༌ དང༌ མིང༌ སུའི༌ ཨིན༌ནོག༌?\""]], [["ཁོང༌གུན༌ནི༌ ལན༌ཏངས༌, \"རོམ༌མི༌ གྱལ༌པོའེ༌།\""], ["ཏེ༌ནེ༌ ཁོང༌ངི༌ ཁོང༌གུན༌ལ༌ མོལས༌, \"གྱལ༌པོའེ༌ ཨིན༌ཁན༌བོ༌ གྱལ༌པོའ༌ ཏོང༌ ཡང༌ དཀོན༌མཆོག༌གི༌ ཨིན༌ཁན༌བོ༌ དཀོན༌མཆོག༌ག༌ ཕུལ༌།\""]], [["ཁོང༌གུན༌ནི༌ ཏེ༌བོ༌ ཚོར༌ར༌ཅིག༌, ཧ༌ལས༌ཏེ༌ ཡེ༌ཤུ༌ བོར༌ཏེ༌ ཏེ༌ཀ༌ནེ༌ སོང༌།"]], [["22:23 ནེ༌ 33"], ["ཏེན༌ན༌ ཞག༌ག༌, ཤི༌ཁན༌གུན༌ སོན༌ཏེའ༌ ལང༌ང༌ མ༌ནོག༌ ཟེར༌ཁན༌ནི༌ སད༌དུ༌ཀི༌པ༌གུན༌ ཡེ༌ཤུ༌ ཡོད༌ས༌ ཏྲི༌ཝ༌ཞིག༌ ཏྲིའ༌ལ༌ ཡོངས༌ཏེ༌ ཟེརས༌"]], [["\"ལོབ༌པོན༌ལེ༌ མོ༌ཟེས༌སི༌ མོལ༌ཏེ༌ ཨིན༌པིན༌, 'གལ༌ཏེས༌ བུ༌ཚ༌ཞིག༌ ཕྲུ༌གུ༌ མེད༌པ༌ ཤི༌ན༌, ཨ༌ཅོ༌ ཡ༌ ནོ༌བོའེ༌ ཁོའེ༌ མིར༌གྱུད༌ ལུས༌ཤེས༌སི༌ ཕིའ༌ ཤི༌ཁན༌ནི༌ ན༌མ༌ ཉམ༌པོ༌ བག༌སྟོན༌ ཅོས༌ཏེ༌ ཕྲུ༌གུ༌ ཇོར༌ཅུག༌ གོས༌།'"]], [["ཏ༌ ཨ༌ཅོ༌ནོ༌ རྡུན༌ ཡོད༌པིན༌, ཏང༌པོ༌བོའེ༌ ན༌མ༌ ཅོས༌, ཡང༌ ཕྲུ༌གུ༌ མེད༌པ༌ ཤི༌, ཁོའེ༌ ནོའེ༌ ཏེ༌ བུ༌མོའ༌ ན༌མ༌ ཅོས༌"]], [["ཏེན༌ན༌ ཙོགས༌ ཉིས༌པ༌ དང༌ སུམ༌པ༌ དང༌ རྡུན༌པའ༌ ཚག༌པ༌ སོང༌།"]], [["སྟིང༌ཇུག༌ག༌ བུ༌མོ༌བོའང༌ ཤི༌།"]], [["བུ༌མོ༌བོའེ༌ ཁོང༌ ཚང༌མ༌ ཉམ༌པོ༌ ན༌མ༌ ཅོས༌པ༌, ཤི༌ཁན༌གུན༌ སོན༌ཏེའ༌ ལང༌ངི༌ ཏུས༌ལ༌ ཁོ༌ ཁོང༌གུན༌ནི༌ ནང༌ནེ༌ སུའི༌ ན༌མ༌ གྱུར༌ཨིན༌?\""]], [["ཡེ༌ཤུའི༌ མོལས༌, \"ཁྱོ༌ཞའེ༌ ནོར༌ཁྲུལ༌བོ༌ ནི༌ ཁྱོ༌ཞ༌གུན༌ལ༌ དཀོན༌མཆོག༌གི༌ སྟོབས༌ ཡ༌ དམ༌པའེ༌ སུང༌རབས༌པོ༌ ཧ༌མ༌གོའ༌ ཨིན༌ནོག༌།"]], [["དཀོན༌མཆོག༌གི༌ ཤི༌ཁན༌གུན༌ སོན༌ཏེའ༌ ལང༌ང༌ ཛད༌ ཟ༌ནེ༌, ཁོང༌གུན༌ནི༌ ན༌མ༌ མི༌ཅོ༌ ཡ༌ བག༌མ༌ མི༌ཏང༌, ཁོང༌གུན༌ ནམ༌ཁའེ༌ ཕོ༌ཉ༌ ཙོགས༌ གྱུར༌ཨིན༌།\""]], [["\"ཨིན༌ནའང༌ ཤི༌ཁན༌གུན༌ སོན༌ཏེའ༌ ལང༌ང༌ ཛད༌ཅེས༌སི༌ སྐོར༌ལ༌ དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌ཁན༌བོ༌ ཁྱོ༌ཞའེ༌ མ༌སིལ༌པིན༌ན༌?"]], [["ཏེ༌བོ༌ ནི༌,"], ["'ང༌ ནི༌ ཨབ༌ར༌ཧམ༌མི༌ དཀོན༌མཆོག༌,"], ["ཨི༌སཱག༌གི༌ དཀོན༌མཆོག༌ དང༌ ཡ༌ཀོབ༌བི༌ དཀོན༌མཆོག༌ ཨིན༌།'"], ["ཁོང༌ ནི༌ ཤི༌ཁན༌གུན༌ནི༌ དཀོན༌མཆོག༌ མན༌པ༌, སོན༌པོ༌གུན༌ནི༌ དཀོན༌མཆོག༌ ཨིན༌ནོག༌།\""]], [["ཏེ༌གུན༌ ཚོར༌ར༌ཅིག༌ མི༌ཚོགས༌ ཁོང༌ངི༌ ལབ༌ཞ༌གུན༌ནི༌ཀ༌ ཧ༌ལས༌།"]], [["22:34 ནེ༌ 40"], ["སད༌དུ༌ཀི༌པ༌གུན༌ནི༌ གཙོ༌བོ༌ ཡེ༌ཤུའི༌ མོལ༌ཁན༌བོའ༌ ལན༌ཏང༌ མ༌ཉན༌པ༌ ཕ༌རུ༌ཤི༌པ༌གུན༌ ཛོམས༌།"]], [["ཁོང༌གུན༌ནི༌ ནང༌ནེ༌ ཆོས༌ཁྲིམས༌ལ༌ ཁས༌པ༌ཞིག༌གི༌ ཡེ༌ཤུའ༌ ཚོད༌ལྟ༌ཅེས༌ལ༌ འི༌ ཏྲི༌ཝ༌བོ༌ ཏྲིས༌,"]], [["\"ལོབ༌པོན༌ལེ༌, བཀའ༌ཁྲིམས༌སི༌ ནང༌ནེ༌ ཀ༌ བཀའ༌རྒྱ༌བོ༌ ཚང༌མའེ༌སང༌ ཁག༌ཅན༌ ཨིན༌ནོག༌?\""]], [["ཡེ༌ཤུའི༌ མོལས༌, \"གཙོ༌བོ༌ ཁྱོ༌ཞའེ༌ དཀོན༌མཆོག༌ག༌ སྙིང༌ གང༌པོ༌, སེམས༌ གང༌པོ༌, དང༌ སམ༌བ༌ གང༌པོ༌ནེ༌ ཅེས༌པ༌ ཅོས༌།"]], [["ཏེ༌བོ༌ ནི༌ བཀའ༌རྒྱ༌ མ༌ ཁག༌ཅན༌ དང༌ ཀྲག༌ཤོག༌པོ༌ ཨིན༌།"]], [["ཏེན༌ན༌ ཙོགས༌ལ༌ བཀའ༌རྒྱ༌ ཁག༌ཅན༌ ཉིས༌པ༌བོ༌ ནི༌, རང༌ང༌ ཅམས༌པ༌ ཅོ༌ཁན༌ ཙོགས༌ ཁྱོ༌རང༌ངི༌ ཁྱིམ༌ཚེས༌པ༌ ཅམས༌པ༌ ཅོས༌།"]], [["མོ༌ཟེས༌སི༌ བཀའ༌ཁྲིམས༌ དང༌ ལུང༌སྟོན༌པ༌གུན༌ནི༌ སྤེ༌ཆའེ༌ ནང༌ང༌ བྲིས༌ཁན༌གུན༌ ཏེ༌ བཀའ༌རྒྱ༌ ཉིས༌ཀོའེ༌ ནང༌ང༌ ཚང༌ཏེ༌ ཨིན༌ནོག༌།\""]], [["22:41 ནེ༌ 46"], ["ཕ༌རུ༌ཤི༌པ༌གུན༌ ཛོམས༌ཏེ༌ ཡོད༌ཏུས༌, ཡེ༌ཤུའི༌ ཁོང༌གུན༌ལ༌ ཏྲིའ༌ ཛདས༌,"]], [["\"དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀའེ༌ སྐོར༌ལ༌ ཁྱོ༌ཞའེ༌ ཅི༌ སམ༌མ༌རག༌? ཁོ༌ སུའི༌ པུར༌གྱུད༌ ཨིན༌ནོག༌?\" ཁོང༌གུན༌ནི༌ ལན༌ཏངས༌, \"གྱལ༌པོ༌ དཱ༌བིད༌དི༌ པུར༌གྱུད༌ ཨིན༌ནོག༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"དཱ༌བིད༌དི༌ མ༌ཤི༌ཀའ༌, དམ༌པའེ༌ ཐུག༌ཉིད༌ གྱུད༌ཏེ༌ གཙོ༌བོ༌ ཅི༌ཕིའ༌ ཟེར༌ཏེ༌ ཨིན༌ནོག༌? དཱ༌བིད༌དི༌ ཟེརས༌,"]], [["'དཀོན༌མཆོག༌གི༌ ངའེ༌ གཙོ༌བོའ༌ མོལས༌,"], ["ངའེ༌ ཁྱོ༌རང༌ངི༌ གྲ༌འོ༌ ཚང༌མ༌,"], ["ཁྱོ༌རང༌ངི༌ རྐང༌པའེ༌ ཕོས༌སྟག༌ ཅོ༌ཅོ༌ ཚག༌པ༌,"], ["ཁྱོ༌རང༌ ངའེ༌ ལག༌པ༌ ཡས༌པའེ༌ ཁྲིས༌སི༌ཀ༌ དུག༌།'"]], [["\"གལ༌ཏེས༌ དཱ༌བིད༌དི༌ མ༌ཤི༌ཀའ༌ 'གཙོ༌བོ༌' ཟེར༌རད༌ན༌, ཏེ༌ནེ༌ ཀ༌ཟུག༌གི༌ མ༌ཤི༌ཀ༌ ཁོའེ༌ པུར༌གྱུད༌ ཨིན༌ནོག༌?\""]], [["སུ༌ཞིག༌གའང༌ ལན༌ཏང༌ མ༌ཉན༌, མ༌ཚད༌ ཏེ༌ ཞག༌ནེ༌ ཕར༌ལ༌ སུ༌ཞིག༌གིའང༌ ཁོང༌ང༌ ཏྲི༌ཝ༌ ཏྲི༌ཅེས༌སི༌ ཧམ༌པ༌ མ༌ཅོས༌།"]]], [[["23:1 ནེ༌ 36"], ["གཙོ༌བོ༌ ཡེ༌ཤུའི༌ མི༌ཚོགས༌ དང༌ ཁོང༌ངི༌ ལོབ༌ཕྲུགས༌གུན༌ལ༌ མོལས༌,"]], [["\"ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ གུན༌ལ༌, མོ༌ཟེས༌སི༌ ཁྲིམས༌གུན༌ ཡ༌ཧུ༌དཱ༌པ༌གུན༌ལ༌ ཧ༌གོ༌ཅུག༌ཅེས༌སི༌ ཝང༌ཆ༌ ཡོད༌ཏེ༌ ཨིན༌ནོག༌།"]], [["ཏེ༌བོའེ༌ཕིའ༌ ཁོང༌གུན༌ནི༌ ཁྱོ༌ཞའ༌ ལབ༌ཁན༌གུན༌ ཁའ༌ཉན༌ཏེ༌ ཅོ༌ཤིག༌། ཨིན༌ནའང༌ ཁོང༌གུན༌ནི༌ ཅོ༌ཁན༌ ཙོགས༌པོ༌ ཁྱོ༌ཞ༌གུན༌ནི༌ མ༌ཅོ༌ཤིག༌ ཅིའ༌ཟེར༌ན༌ ཁོང༌གུན༌ནི༌ ལབ༌ཁན༌བོ༌ ཁོ༌རང༌གུན༌ནི༌ ལག༌ལེན༌ ཅོའ༌ མ༌ནོག༌།"]], [["ཆོས༌ཁྲིམས༌སི༌ ཁུ༌རུ༌ ལྕིན༌ཏྲེ༌ ཞན༌མའེ༌ གྱབ༌བ༌ ཀལ༌ཅེས༌ལ༌ ཁོང༌གུན༌ ཐད༌ད༌ནོག༌, ཨིན༌ནའང༌ ཡ༌ཏོ༌ ཅོ༌ཅེས༌ལ༌ ཁོ༌རང༌གུན༌ནི༌ ཛི༌གུའང༌ རྩེའ༌ ཐད༌ད༌ མ༌ནོག༌།\""]], [["\"ཁོང༌གུན༌ནི༌ ལས༌ ཅོ༌ཁན༌ ཚང༌མ༌ མི༌གུན༌ལ༌ ལྟན༌ཅེས༌སི༌ ཕིའ༌ ཅོའ༌ནོག༌, སྤེར༌ན༌ ཁོང༌གུན༌ནི༌ ཐོད༌པ༌ དང༌ ལག༌པའེ༌ཀ༌ ལྡམས༌ཁན༌ ཆོས༌ བྲིས༌ཁན༌གུན༌ ཞང༌ཅན༌ དང༌ ཤན༌ཏབ༌བི༌ རུ༌གུན༌ རིང༌མོ༌ ཅོའ༌ནོག༌།"]], [["གྲོན༌ནི༌ ནང༌ང༌ གྲལ༌གོ༌ ཡང༌ དུ༌ཁང༌ངི༌ ནང༌ང༌ རྩི༌ཝ༌ཅན༌ནི༌ ནས༌ས༌ ཙལ༌ལ༌ནོག༌།"]], [["ཁྲོམས༌སི༌ ནང༌ང༌ མི༌གུན༌ནི༌ ཀ༌ནེ༌ རྩི༌ཝ༌ ཐོབ༌ཅེས༌ དང༌ ལོབ༌པོན༌ ཟེར༌ཏེ༌ བོད༌ད༌ལ༌ ཐད༌ད༌ནོག༌།\""]], [["\"ཨིན༌ནའང༌ ཁྱོ༌ཞ༌གུན༌ལ༌ རབ༌བི༌"], ["ཟེར༌ མ༌ཅུག༌ ཅིའ༌ཟེར༌ན༌ ཁྱོ༌ཞའ༌ ལོབ༌པོན༌ ཅིག༌ཅིག༌ མ༌ནེ༌ མེད༌, ཡང༌ ཁྱོ༌ཞའ༌ ཚང༌མ༌ སྤུན༌ ཨིན༌ནོག༌།"]], [["ཡང༌ ཇིག༌རྟེན༌ནི༌ཀ༌ སུའང༌ ཡབ༌ མ༌ཟེར༌, ཅིའ༌ཟེར༌ན༌ ནམ༌ཁའ༌ ཞུགས༌ཁན༌བོ༌ ནི༌ ཁྱོ༌ཞ༌གུན༌ནི༌ ཡབ༌ ཅིག༌པོ༌ ཨིན༌།"]], [["ཡ༌ ཁྱོ༌ཞ༌གུན༌ལ༌ ལོབ༌པོན༌ ཟེར༌ མ༌ཅུག༌ ཅིའ༌ཟེར༌ན༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཅིག༌པོ༌ ནི༌ ཁྱོ༌ཞ༌གུན༌ནི༌ ལོབ༌པོན༌ ཨིན༌།"]], [["ཁྱོ༌ཞ༌གུན༌ནི༌ ཕྲོ༌ནེ༌ ཀྲག༌ཤོག༌ གྱུར༌ཉིན༌ ཡོད༌ཁན༌བོ༌ ཞན༌གུན༌ནི༌ ཡོག༌པོ༌ གྱུར༌གོས༌།"]], [["ཀྲག༌པོ༌ ལྟན༌ཁན༌གུན༌ལ༌ པས༌མོ༌ ཅོའ༌ ཛད༌ཨིན༌ ཡང༌ ཁོ༌རང༌ པས༌མོ༌ བོར༌ཁན༌གུན༌ལ༌ རྩི༌ཝ༌ སལ༌ལ༌ ཛད༌ཨིན༌།\""]], [["\"ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ ཁ༌ཆོས༌པ༌གུན༌, ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞའེ༌ མི༌གུན༌ལ༌ ནམ༌ཁའེ༌ གྱལ༌སྲིད༌དི༌ སྒོ༌ ཅུག༌དུག༌, ཁྱོ༌ཞ༌རང༌གུན༌ ཏེ༌ནང༌ང༌ ཆ༌ མི༌དུག༌ མ༌ཚད༌ ཏེ༌ནང༌ང༌ ཆ༌ཅེས༌སི༌ རྩོན༌གྲུས༌ ཅོ༌ཁན༌གུན༌ལའང༌ ཆ༌ཅུག༌ག༌ མི༌དུག༌།\""]], [["\"ཁྱོ༌ཞའ༌ ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌། མི༌ ཅིག༌ ལོབ༌ཕྲུགས༌ ཅོ༌ཅེས༌ལ༌ ཁྱོ༌ཞའ༌ ས༌ཀྱད༌ དང༌ ཚོ༌ མང༌པོ༌ རྒལ༌ཏེ༌ ཆ༌དུག༌། ལོབ༌ཕྲུགས༌ གྱུར༌ ཚར༌ར༌ཅིག༌, ཁོང༌གུན༌ ཁྱོ༌ཞ༌རང༌ངི༌ སང༌ ཉི༌ལྡབ༌ ཐུའ༌ གྱུར༌ཅུག༌དུག༌།\""]], [["\"ལམ༌ལྟན༌པ༌ ཞ༌ར༌ ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞ༌གུན༌ནི༌ ཟེར༌དུག༌, ཆོད༌ཁང༌ངི༌ ནའ༌ སྐྱལ༌ཁན༌གུན༌ལ༌ ཅའང༌ མི༌སྟོ༌, ཨིན༌ནའང༌ ཆོད༌ཁང༌ངི༌ ནང༌ང༌ ཡོད༌ཁན༌ནི༌ སེར༌རི༌ ནའ༌ སྐྱལ༌ཁན༌གུན༌ལ༌ ཏེ༌ ནའ༌ སྐྱལ༌ཁན༌བོ༌ ཅོ༌གོས༌ཨིན༌།"]], [["ཞ༌ར༌, སམ༌བ༌ མེད༌ཁན༌གུན༌ སེར༌བོ༌ ཀྲག༌ག༌ ཨིན༌ནོག༌ག༌ ཡ༌ ཆོད༌ཁང༌ ཀ༌བོའེ༌ ཏེ༌ སེར༌པོ༌ དམ༌པ༌ ཅོའད༌?"]], [["ཁྱོ༌ཞ༌གུན༌ནི༌ ཟེར༌དུག༌, ཆོད༌ཁྲི༌ ནའ༌ སྐྱལ༌ཁན༌གུན༌ལ༌ ཅའང༌ མི༌སྟོ༌, ཨིན༌ནའང༌ ཆོད༌ཁྲི༌ཀ༌ ཡོད༌ཁན༌ནི༌ ཆོད༌པའེ༌ ནའ༌ སྐྱལ༌ཁན༌གུན༌ལ༌ ཏེ༌ ནའ༌ སྐྱལ༌ཁན༌བོ༌ ཅོ༌གོས༌ཨིན༌།"]], [["ཞ༌ར༌གུན༌, ཆོད༌པ༌ ཀྲག༌ག༌ ཨིན༌ནོག༌ག༌ ཡ༌ ཆོད༌ཁྲི༌ ཀ༌བོའེ༌ ཆོད༌པ༌བོ༌ དམ༌པ༌ ཅོའད༌?"]], [["ཏེ༌ནེ༌ ཆོད༌ཁྲི༌ ནའ༌ སྐྱལ༌ཁན༌གུན༌ནི༌ ཆོད༌ཁྲི༌ དང༌ ཆོད༌ཁྲི༌ཀ༌ ཡོད༌ཁན༌ ཚང༌མའེ༌ ནའ༌ སྐྱལ༌ཏེ༌ ཨིན༌ནོག༌།"]], [["ཡང༌ ཆོད༌ཁང༌ངི༌ ནའ༌ སྐྱལ༌ཁན༌གུན༌ནི༌ ཆོད༌ཁང༌ དང༌ ཆོད༌ཁང༌ངི༌ ནང༌ང༌ ནས༌ས༌ ཛད༌ཁན༌བོའེ༌ ནའ༌ སྐྱལ༌ཏེ༌ ཨིན༌ནོག༌།"]], [["ཡང༌ ནམ༌ཁའེ༌ ནའ༌ སྐྱལ༌ཁན༌གུན༌ནི༌ དཀོན༌མཆོག༌གི༌ ཞུགས༌ཁྲིས༌ དང༌ ཏེ༌ཀ༌ ཞུགས༌ཏེ༌ ཡོད༌ཁན༌ནི༌ དཀོན༌མཆོག༌གི༌ ནའ༌ སྐྱལ༌ཏེ༌ ཨིན༌ནོག༌།\""]], [["\"ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ ཁ༌ཆོས༌པ༌གུན༌, ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞ༌གུན༌ནི༌ མ༌ས༌ལའེ༌ ཚས༌སི༌ ཀ༌ནེ༌ ཡོང༌གོ༌ ཆུང༌ཤོག༌གི༌ ནང༌ནེའང༌ རྕུ༌ཁག༌བོ༌ ཕུལ༌དུག༌པ༌, ཨིན༌ནའང༌ མོ༌ཟེས༌སི༌ མ༌ ཁག༌ཅན༌ བཀའ༌ཁྲིམས༌གུན༌ལ༌ སྣང༌མེད༌ ཅོ༌རུག༌ སྤེར༌ན༌ འོས༌པའེ༌ ཁྲིམས༌ཅད༌, སྙིང༌རྗེ༌ དང༌ ཨིད༌ཤེས༌ཅན༌ནི༌ མི༌ཚེ༌ ཕུད༌ཅེས༌། ཁྱོ༌ཞའེ༌ ཏེ༌ བཀའ༌ཁྲིམས༌གུན༌ལ༌ སྣང༌ང༌ ཅོ༌ཅེས༌ མ༌ཚད༌ ཡོང༌གོའེ༌ རྕུ༌ཁག༌པོའང༌ དཀོན༌མཆོག༌ག༌ ཕུལ༌གོས༌།"]], [["ཆོས༌སི༌ ལམ༌ལྟན༌ཁན༌ ཞ༌ར༌གུན༌, ཁྱོ༌ཞའེ༌ ཆུ༌ ཐུང༌ངི༌ སང༌ སྔུན༌ལ༌ ཏེ༌ནང༌ནེ༌ ཚི༌ཏུ༌ ཅོ༌ཁན༌ནི༌ བུ༌ཙིག༌ ཆུ༌ངུན༌བོ༌ ཕིང༌དུག༌ ཨིན༌ནའང༌ སྔ༌བོང༌བོ༌ སྨིད༌ཏང༌དུག༌།\""]], [["\"ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ ཁ༌ཆོས༌པ༌ གུན༌, ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཀོ༌རེ༌ དང༌ ཐལ༌ལི༌ ཕི༌ལོག༌པོ༌ ལག༌མོ༌ ཅོ༌རུག༌, ཨིན༌ནའང༌ ཁྱོ༌ཞའེ༌ ནང༌ཀུག༌པོ༌ ནབ༌སེམས༌ དང༌ རང༌དོད༌དི༌ གངས༌ཏེ༌ དུག༌།"]], [["ཕ༌རུ༌ཤི༌པ༌ ཞ༌ར༌གུན༌, གོ༌མ༌ ཀོ༌རེ༌ དང༌ ཐལ༌ལི༌ ནང༌ཀུག༌པོ༌ ལག༌མོ༌ ཅོས༌སའང༌, ཏེ༌ནེ༌ ཕི༌ལོག༌པོའང༌ ལག༌མོ༌ ཆེན༌།\""]], [["\"ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ ཁ༌ཆོས༌པ༌ གུན༌, ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞ༌གུན༌ ཀར༌ཙི༌ སྐུས༌ཁན༌ནི༌ རོམ༌ཁང༌ ཙོགས༌ ཨིན༌ནོག༌, ཀ༌བོ༌ ཕི༌ལོག༌ནེ༌ ལྡེ༌མོ༌ ཐོང༌ནའང༌ ནང༌ཀུག༌པོ༌ རོའེ༌ རུས༌པ༌ དང༌ ཚི༌ཏུའི༌ རིགས༌ ཚང༌མ༌ གངས༌ཏེ༌ ཡོད༌ཏེ༌ ཨིན༌ནོག༌།"]], [["ཏེན༌ན༌ ཙོགས༌ལ༌ ཁྱོ༌ཞའ༌ ཕི༌ལོག༌ནེ༌ མི༌གུན༌ལ༌ དྲང༌པོ༌ ཐོང༌ནའང༌ ཁྱོ༌ཞའེ༌ ནང༌ཀུག༌པོ༌ ཁ༌ཆོས༌ དང༌ ངན༌པ༌ གུན༌ནི༌ གངས༌ཏེ༌ ཡོད༌ཏེ༌ ཨིན༌ནོག༌།\""]], [["\"ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ ཁ༌ཆོས༌པ༌གུན༌, ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞའེ༌ ལུང༌སྟོན༌པ༌གུན༌ནི༌ སྤུར༌ཁང༌ རྩིག༌དུག༌, ཡང༌ མི༌ དྲང༌པོ༌གུན༌ནི༌ སྤུར༌ཁང༌ང༌ རྩི༌སྲུལ༌ཏེ༌ ལྡེ༌མོ༌ ཅོ༌རུག༌།"]], [["ཡང༌ ཁྱོ༌ཞའེ༌ ཟེར༌དུག༌, གལ༌ཏེས༌ ང༌ཞའ༌ ང༌ཞའེ༌ ཕ༌མེས༌པོ༌གུན༌ནི༌ ཏུས༌ལ༌ ཡོད༌པིན༌ན༌, ལུང༌སྟོན༌པ༌གུན༌ སད༌ཅེས༌སི༌ ནང༌ང༌ ང༌ཞའ༌ དྲེས༌ཏེ༌ མེད༌གྲོ༌།\""]], [["\"ཁྱོ༌ཞའེ༌ ཟེར༌ཁན༌བོའེ༌ ཁྱོ༌ཞའ༌ ལུང༌སྟོན༌པ༌གུན༌ སད༌ཁན༌ནི༌ པུར༌གྱུད༌ ཨིན༌ཁན༌བོའེ༌ སྤང༌པོ༌ ཏང༌ང༌ནོག༌།"]], [["ཏ༌ སོང༌ཏེ༌ ཁྱོ༌ཞའེ༌ ཕ༌མེས༌པོ༌གུན༌ནི༌ གོ༌ཟུག༌ ཅོ༌ཁན༌ནི༌ ལས༌ངན༌བོ༌ གྲུབ༌ཅུག༌།"]], [["རུལ༌གུན༌, ཁྱོ༌ཞའ༌ ཏུག༌རུལ༌ལི༌ གྱུད༌གུན༌, ཉལ༌ཝའེ༌ ཆད༌པ༌ནེ༌ ཀ༌ཟུག༌གི༌ ཁྱོ༌ཞའ༌ ཐར༌ཐུབ༌ཨིན༌?\""]], [["\"ཏེ༌བོའེ༌ཕིའ༌ ཁྱོ༌ཞའེ༌ཀ༌ ངའེ༌ ལུང༌སྟོན༌པ༌གུན༌, ཤེས༌རབས༌ཅན༌གུན༌ དང༌ ལོབ༌པོན༌གུན༌ ཀལ༌ཨིན༌། ཡང༌ ཁོང༌གུན༌ ཙལ༌ལ༌ གྲོང༌ཁྱེར༌ནེ༌ གྲོང༌ཁྱེར༌ལ༌ སོང༌ཏེ༌ ཁྱོ༌ཞའེ༌ ཁ༌ཅིག༌ རྐྱང༌ཤིང༌ང༌ རྐྱངས༌ཏེ༌ སད༌ཨིན༌, ཁ༌ཅིག༌ག༌ དུ༌ཁང༌ངི༌ ནང༌ང༌ རྟལ༌ལྕག༌ གྱབ༌ཨིན༌།"]], [["ཏེ༌བོའེ༌ ཞས༌ཏེ༌ ཇིག༌རྟེན༌ ཆགས༌པ༌ནེ༌ ཕར༌ལ༌ མི༌ དྲང༌པོ༌ ཚང༌མའེ༌ སྲོག༌ ལེན༌ཁན༌ནི༌ ཉད༌གལ༌བོ༌ ཁྱོ༌ཞ༌གུན༌ནི༌ཀ༌ ཕོག༌ཨིན༌, ཨ༌བེལ༌ མི༌ དྲང༌པོ༌ སད༌ཁན༌ ནེ༌ ཏངས༌ཏེ༌ ཆོད༌ཁང༌ དང༌ ཆོད༌ཁྲིའི༌ པར༌ལ༌ སད༌ཁན༌ནི༌ བ༌རག༌ཡཱའི༌ བུ༌ཚ༌ ཟ༌ཀར༌ཡཱའེ༌ ཚག༌པ༌།"]], [["ངའེ༌ དེན༌བ༌ ཟེར༌རད༌, ཏེ༌ བྱུང༌ཁན༌ ཚང༌མའེ༌ ཆད༌པ༌བོ༌ འི༌ མི༌རབས༌པོའེ༌ཀ༌ ཕོག༌ཨིན༌།\""]], [["23:37 ནེ༌ 39"], ["གཙོ༌བོ༌ ཡེ༌ཤུའི༌ མོལས༌, \"ཡེ༌རུ༌ཤ༌ལེམ༌པ༌, ཡེ༌རུ༌ཤ༌ལེམ༌པ༌, ལུང༌སྟོན༌པ༌གུན༌ སད༌ཁན༌ ཡང༌ ཁྱོ༌ཞའེ༌ཀ༌ ལམ༌ཅུག༌ག༌ ཛད༌ཁན༌གུན༌ལ༌ རྡོའ༌ གྱབས༌ཏེ༌ སད༌ཁན༌ གུན༌, ཅ༌མོའེ༌ རང༌ངི༌ ཅབ༌ཕྲུག༌གུན༌ སྐྱོབ༌ཅེས༌ལ༌ ཤོག༌པའེ༌ ཡོག༌ག༌ ལྡུའ༌ ཙོགས༌ལ༌, ངེའང༌ ཁྱོ༌ཞའ༌ ལན༌ མང༌པོ༌ ལྡུ༌ཅེས༌སི༌ དོད༌པ༌ ཅོས༌པིན༌, ཨིན༌ནའང༌ ཁྱོ༌ཞའེ༌ ངའ༌ ཅོ༌ མ༌ཅུགས༌།"]], [["ཏ༌ ལྟོས༌, ནས༌ཏེ༌ ཡོད༌ཁན༌བོ༌ བིང༌ཏེ༌ སྐྱོད༌པ༌ ཁྱོ༌ཞའེ༌ ཆོད༌ཁང༌ སྟོང༌པ༌ ཨིན༌ནོག༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྱོ༌ཞའ༌ ང༌ ཡང༌སྐྱར༌ མི༌ཐོང༌, ནམ༌ཚོག༌པ༌ ཁྱོ༌ཞའེ༌ 'གཙོ༌བོ༌ དཀོན༌མཆོག༌གི༌ ཝང༌ཆའེ༌ ནང༌ང༌ སྐྱོད༌ཁན༌བོ༌ ཅིན༌ལབས༌ཅན༌ ཨིན༌' མི༌ཟེར༌།\""]]], [[["24:1 ནེ༌ 51"], ["གཙོ༌བོ༌ ཡེ༌ཤུ༌ ཆོད༌ཁང༌ནེ༌ བིང༌ཏེ༌ སྐྱོད༌ཨིན༌ ཡོད༌ ཟ༌ནེ༌ ཁོང༌ ཡོད༌ས༌ ལོབ༌ཕྲུགས༌གུན༌ ཡོངས༌ཏེ༌ ཆོད༌ཁང༌ ཧ༌ལས༌ཤེས༌ རྩིགས༌ཏེ༌ ཡོད༌ཁན༌བོ༌ ཡེ༌ཤུའ༌ ལྟན༌ན༌ ཛདས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"འི༌ ཚང༌མ༌ ཁྱོ༌ཞའ༌ ཐོང༌དུག༌ག༌? ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ རྡོའ༌ ཅིག༌གའང༌ ཅིག༌གི༌ཀ༌ རྩགས༌ཏེ༌ མི༌ལུས༌, ཚང༌མ༌ ཤིག༌ཨིན༌།\""]], [["ཨོ༌ལིཝ༌ཝི༌ རི༌ཀ༌ ཡེ༌ཤུ༌ ཞུགས༌ཏེ༌ ཡོད༌ ཟ༌ནེ༌, ལོབ༌ཕྲུགས༌གུན༌ ཁོང༌ ཅིག༌པོ༌ ཡོད༌ས༌ ཡོངས༌ཏེ༌ ཏྲིས༌, \"ང༌ཞའ༌ ཤད༌ད༌ ཛད༌དའང༌ ཏེ༌བོ༌ ནམ༌ བྱུང༌ཨིན༌། ཉེ༌རང༌ ཇིག༌རྟེན༌ནི༌ཀ༌ ལོགས༌ཏེ༌ སྐྱོད༌ཅེས༌ ཡང༌ ཏུས༌སི༌ ཐའ༌མའེ༌ སྟགས༌པོ༌ ཀ༌ཟུག༌ རིག༌ ཡོང༌ཨིན༌།"]], [["ཡེ༌ཤུའི༌ ལན༌སལས༌, \"སུ༌ཞིག༌གིའང༌ ཁྱོ༌ཞའ༌ གོབ༌སྐོར༌ ཏང༌མི༌ཅུག༌ཅེས༌ལ༌ ཤང༌ ཅོས༌,"]], [["ཅིའ༌ཟེར༌ན༌ ངའེ༌ མིང༌ ཁུར༌ཏེ༌ ང༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ ཟེར༌ཁན༌ མང༌པོ༌ཞིག༌ ཡོངས༌ཏེ༌ མི༌ མང༌པོའ༌ གོབ༌སྐོར༌ ཏང༌ཨིན༌།"]], [["ཡང༌ ཁྱོ༌ཞ༌གུན༌ནི༌ མག༌ དང༌ མག༌གི༌ སྐོར༌ལ༌ འུ༌ཡ༌གུན༌ ཚོར༌ར༌ཅིག༌, ཇིགས༌ མ༌ཇིག༌ཤིག༌; ཏེ༌གུན༌ བྱུང༌གོས༌, ཨིན༌ནའང༌ ཐའ༌མའེ༌ ཏུས༌ ཏ༌རུང༌ མི༌ལེབ༌།"]], [["གྱལ༌ཁམས༌ ཅིག༌ དང༌ ཅིག༌གི༌ ཡང༌ གྱལ༌སྲིད༌ ཅིག༌ དང༌ ཅིག༌གི༌ གྱབ༌གལ༌ལ༌ མག༌ ཏང༌ཨིན༌། ནས༌ས༌ མང༌པོའེ༌ ནང༌ང༌ མུ༌གེ༌ དང༌ སང༌གུལ༌ ཡོང༌ཨིན༌།"]], [["ཨིན༌ནའང༌ ཏེ༌ ཚང༌མ༌ ནི༌ ཕྲུ༌གུ༌ སྐྱེ༌ཅེས༌སི༌ གོ༌ཟུག༌གི༌ ཟུག༌ཟེར༌བོ༌ ཙོགས༌ ཨིན༌།\""]], [["\"ཏེ༌ནེ༌ ཁྱོ༌ཞའ༌ རྡུག༌ངལ༌ ལྟན༌ཅེས༌ལ༌ སྟད༌ཏེ༌ སད༌ཨིན༌། ཁྱོ༌ཞའེ༌ ངའེ༌ ནང༌ང༌ ཏད༌པ༌ ཅོ༌ཅེས༌པོའེ༌ གྱལ༌ཁམས༌ ཚང༌མའེ༌ མི༌གུན༌ནི༌ ཁྱོ༌ཞ༌གུན༌ལ༌ ནཕ༌རད༌ ཅོ༌ཨིན༌།"]], [["ཏེ༌ཏུས༌ལ༌ མི༌ མང༌པོའེ༌ ངའེ༌ ནང༌ང༌ ཏད༌པ༌ ཅོ༌ཁན༌བོ༌ ཕང༌ཨིན༌ ཡང༌ ཁོ༌རང༌ ཅིག༌ དང༌ ཅིག༌ག༌ ནཕ༌རད༌ ཅོས༌ཏེ༌ གྲ༌འོའེ༌ ལག༌ག༌ སྟད༌ཨིན༌།"]], [["ཟུས༌མའེ༌ ལུང༌སྟོན༌པ༌ མང༌པོ༌ ཡོངས༌ཏེ༌ མི༌ མང༌པོའ༌ གོབ༌སྐོར༌ ཏང༌ཨིན༌།"]], [["ཇིག༌རྟེན༌ནི༌ ནང༌ང༌ ངན༌སེམས༌ གྱས༌ཤེས༌པོའེ༌ མང༌པོ༌ཞིག༌གི༌ དཀོན༌མཆོག༌ དང༌ མི༌གུན༌ནི༌ ཕིའ༌ ཡ༌ཤ༌བོ༌ ཉམས༌ཨིན༌།"]], [["ཨིན༌ནའང༌ ཐའ༌མ༌ ཚོག༌པ༌ ངའེ༌ཀ༌ ཏད༌པ༌ སྟན༌པོ༌ བོར༌ཁན༌གུན༌ ཐར༌ཨིན༌།"]], [["གྱལ༌ཁམས༌ ཚང༌མའེ༌ མི༌གུན༌ནི༌ ཚོར༌ཅེས༌སི༌ ཕིའ༌ ཇིག༌རྟེན༌ གང༌པོའེ༌ ནང༌ང༌ ནམ༌ཁའེ༌ གྱལ༌སྲིད༌དི༌ གའ༌མོའེ༌ ནས༌ཚུལ༌བོ༌ ཤད༌ཨིན༌, ཏེ༌ནེ༌ ཏུས༌སི༌ ཐའ༌མ༌ ལེབ༌ཨིན༌།\""]], [["\"ཁྱོ༌ཞའེ༌, ལུང༌སྟོན༌པ༌ དཱ༌ནི༌ཨེལ༌ལི༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཁན༌ 'ཁམ༌ལོག༌ ཚི༌ཏུ༌ ཅོ༌ཁན༌བོ༌' དམ༌པའེ༌ ཆོད༌ཁང༌ངི༌ ནང༌ང༌ ཐོང༌ང༌ཅིག༌, ༼སིལ༌ཁན༌གུན༌ནི༌ ངའེ༌ ཟེར༌ཅེས༌ཅན༌གུན༌ནི༌ཀ༌ སྣང༌ང༌ ཏོང༌༽"]], [["ཡ༌ཧུ༌དཱའེ༌ ཡུལ༌ཇོངས༌སི༌ ནང༌ང༌ དུག༌ཁན༌གུན༌ རི༌གུན༌ལ༌ ཤོར༌གོས༌།"]], [["ཁང༌པའེ༌ ཁ༌ཐོག༌ག༌ ཡོད༌ཁན༌གུན༌ ཡོག༌ག༌ བབས༌ཏེ༌ ཁང༌པའེ༌ ནང༌ང༌ ནོར༌གུན༌ ལེན༌ན༌ལ༌ མ༌ཆ༌།"]], [["ཞིང༌ངི༌ཀ༌ ལས༌ ཅོ༌ཨིན༌ ཡོད༌ཁན༌གུན༌ ལོགས༌ཏེ༌ ཁང༌པའ༌ ཀོས༌ ཁྱོང༌ང༌ལ༌ མ༌ཆ༌།"]], [["ཏེ༌ཏུས༌ལ༌ སྐྱེ༌ཅེས༌མ༌ དང༌ ཕྲུ༌གུའ༌ པི༌བི༌ ཏང༌ཁན༌ནི༌ ཨ༌མ༌གུན༌ལ༌ ཙམ༌ཤིག༌གི༌ ཇིགས༌ནང༌ མ༌ནོག༌།"]], [["ཁྱོ༌ཞའ༌ ཤོར༌ཅེས༌སི༌ ཏུས༌པོ༌ དགུན༌ཏུས༌ ཡ༌ ཤབ༌བད༌དི༌ ངལ༌ཚོའེ༌ ཞག༌ག༌ མི༌བྱུང༌ཅེས༌ལ༌ མོས༌ལམ༌ ཞུས༌།"]], [["ཏེ༌ཏུས༌ལ༌ འི༌ཟམ༌ རྡུག༌ངལ༌ ཀྲག༌པོ༌ བྱུང༌ཨིན༌, ཀ༌བོ༌ ཇིག༌རྟེན༌ ཛད༌པ༌ནེ༌ ཕར༌ལ༌ དག༌ས༌ ཚག༌པ༌ མ༌བྱུང༌ང༌ ཨིན༌ནོག༌ ཡང༌ སྟིང༌ཞིན༌ནའང༌ མི༌བྱུང༌།"]], [["གལ༌ཏེས༌ ཏེ༌ཏུས༌པོ༌ ཉུ༌ངུན༌ མ༌ཛད༌པིན༌ན༌ སུ༌ཞིག༌གའང༌ སོན༌ཏེའ༌ ལུས༌ཏེ༌ མེད༌གྲོ༌, ཨིན༌ནའང༌ ལྡམ༌མ༌ ཛད༌ཁན༌གུན༌ནི༌ ཏོན༌ལ༌ ཏེ༌ཏུས༌པོ༌ ཉུ༌ངུན༌ ཅོའ༌ ཛདས༌།\""]], [["\"ཏེ༌ཏུས༌ལ༌ གལ༌ཏེས༌ སུ༌ཞིག༌གི༌ ཁྱོ༌ཞའ༌, 'ལྟོས༌ཤིག༌ མ༌ཤི༌ཀ༌ འི༌ཀ༌ནེ༌ ཡ༌ འ༌ཀ༌ནེ༌ ཞུགས༌ཏེ༌ དུག༌' ཟེར༌ན༌ ཨིད༌ཤེས༌ མ༌ཅོ༌།"]], [["ཅིའ༌ཟེར༌ན༌ མ༌ཤི༌ཀ༌ ཟུས༌མ༌ དང༌ ལུང༌སྟོན༌པ༌ ཟུས༌མ༌ གུན༌ ཡོངས༌ཏེ༌ ཧ༌ལས༌སི༌ ཛད༌པ༌ དང༌ ལྟས༌གུན༌ ལྟན༌ཏེ༌ དཀོན༌མཆོག༌གི༌ ལྡམ༌མ༌ ཛད༌ཁན༌གུན༌ལའང༌ གོབ༌སྐོར༌ ཏང༌ཅེས༌སི༌ རྩོན༌གྲུས༌ ཅོ༌ཨིན༌ ཨིན༌ནའང༌ ཏང༌ མི༌ཉན༌།"]], [["ཤང༌ ཅོས༌, ཏུས༌པོ༌ ལེབ༌བི༌ སང༌ སྔུན༌ལ༌ ངའེ༌ ཁྱོ༌ཞའ༌ ཤད༌ཏེ༌ ཨིན༌།\""]], [["\"གལ༌ཏེས༌ སུ༌ཞིག༌གི༌ 'མ༌ཤི༌ཀ༌ འ༌ རི༌སྟོང༌ངི༌ ནང༌ང༌ དུག༌' ཟེར༌ན༌ མ༌ཆ༌, ཡ༌ 'ཁོང༌ འ༌ ནང༌ནེ༌ དུག༌' ཟེར༌ན༌ ཨིད༌ཤེས༌ མ༌ཅོ༌།"]], [["སྐམ༌ལག༌གི༌ འོད༌ ནམ༌ཁའེ༌ ནང༌ང༌ ཤར༌ནེ༌ ནུབ༌ ཚག༌པ༌ ཁྱེབས༌ས༌ ཙོགས༌, མི༌རིགས༌སི༌བུ༌ ལོགས༌ཏེ༌ ཡོང༌ ཟ༌ནེའང༌ ཆེན༌།"]], [["རོ༌ ཡོད༌ས༌ ཤ༌ ཟའ༌ཁན༌ནི༌ ཅ༌གུན༌ ཁོར༌ར༌ནོག༌། ༼ཁྱོ༌ཞའེ༌ ཏེ༌ སྟགས༌གུན༌ བྱུང༌ང༌ ཐོང༌ང༌ཅིག༌ ཐའ༌མའེ༌ ཏུས༌ ལེབ༌ཅེས༌པོ༌ ཁྱོ༌ཞའ༌ ཧ༌གོ༌གོས༌༽།\""]], [["\"ཏེ༌ཏུས༌སི༌ རྡུག༌ངལ༌ལི༌ ཅབ༌ སྟིང༌ནེ༌,"], ["'ཉི༌མ༌ མུན༌གྲིག༌ གྱུར༌ཨིན༌,"], ["ཟླ༌ཝའེ༌ འོད༌ མི༌ཏང༌"], ["ནམ༌ནེ༌ སྐར༌མ༌གུན༌ བུད༌ཨིན༌"], ["ཡང༌ ནམ༌ཁའེ༌ ཝང༌གུན༌ སྲུག༌ག༌ ཛད༌ཨིན༌།"], ["'"]], [["\"ཏེ༌ནེ༌ མི༌རིགས༌སི༌བུ༌ ཡོང༌ཅེས༌སི༌ སྟགས༌ ནམ༌མི༌ ནང༌ང༌ བྱུངས༌པ༌ ཇིག༌རྟེན༌ནི༌ གྱལ༌ཁམས༌ ཚང༌མའེ༌ མི༌གུན༌ནི༌ ཉ༌ངན༌ ཅོ༌ཨིན༌། ཏེ༌ནེ༌ ཁོང༌གུན༌ནི༌ མི༌རིགས༌སི༌བུ༌ ཝང༌ དང༌ ཟིར༌རྗིད༌ ཀྲག༌པོ༌ ཉམ༌པོ༌ སྲིན༌ནི༌ཀ༌ དུགས༌ཏེ༌ ཡོང༌ང༌ ཐོང༌ཨིན༌།"]], [["ཏུང༌སྐད༌ ཆེན༌མོ༌ ཕུའ༌ཅིག༌ ཁོའེ༌, ཕོ༌ཉ༌གུན༌ ཇིག༌རྟེན༌ གང༌པོའེ༌ ནང༌ནེ༌ ཁོ༌རང༌ངི༌ ལྡམ༌ཁན༌གུན༌ ལྡུ༌ཅེས༌ལ༌ ཀལ༌ཨིན༌།\""]], [["\"ཕིག༌ ཁ༌ཟས༌སི༌ ལྕང༌མའེ༌ ཀ༌ནེ༌ ལབ༌ཞ༌ ལེན༌ནའང༌; ཏེ༌བོའེ༌ ཡལ༌ག༌ སྔོན༌པོ༌ སོང༌ཏེ༌ ལོ༌མ༌ སོ༌མ༌ བིང༌ང༌ཅིག༌, ཡར༌ ཉེ༌མོ༌ ལེབ༌ཁན༌བོ༌ ཤེས༌ས༌ནོག༌།"]], [["ཏེན༌ན༌ ཙོགས༌ལ༌ ཁྱོ༌ཞ༌གུན༌ནི༌ ཏེ༌ སྟགས༌ ཚང༌མ༌ ཐོང༌ང༌ཅིག༌, ང༌ ལོགས༌ཏེ༌ ཡོང༌ཅེས༌སི༌ ཏུས༌ ཉེ༌མོ༌, སྒོའེ༌ དུན༌ལ༌ ལེབས༌ཏེ༌ ཡོད༌ཁན༌བོ༌ ཁྱོ༌ཞ༌གུན༌ནི༌ ཤེས༌ཨིན༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ མི༌རབས༌པོ༌ མེད༌ཁན༌ ཆེ༌ སང༌ སྔུན༌ལ༌ ཏེ༌ ཚང༌མ༌ བྱུང༌ཨིན༌།"]], [["ནམ༌ཁའ༌ དང༌ ཇིག༌རྟེན༌ ཉིས༌ཀོ༌ མེད༌ཁན༌ ཆེན༌, ཨིན༌ནའང༌ ངའེ༌ ཟེར༌ཁན༌གུན༌ མེད༌ཁན༌ མ༌ནེ༌ མི༌ཆ༌།\""]], [["\"ཏེ༌ ཚང༌མ༌ བྱུང༌ཅེས༌སི༌ ཞག༌ ཡ༌ ཏུས༌ཚོད༌པོ༌ དཀོན༌མཆོག༌ ཡབ༌ ཅིག༌པོའ༌ མ༌ནེ༌ ཡང༌ སུའང༌ གྱུས༌མེད༌, ནམ༌ཁའེ༌ ཕོ༌ཉ༌ ཡ༌ བུ༌ཚའང༌།"]], [["མི༌ དྲང༌པོ༌ ནོ༌ཨཱའེ༌ ཏུས༌ལ༌ བྱུང༌ཁན༌ ཙོགས༌ མི༌རིགས༌སི༌བུ༌ ཡོང༌ངི༌ ཏུས༌ལའང༌ བྱུང༌ཨིན༌།"]], [["ཇིག༌རྟེན༌ནི༌ཀ༌ ཆུ༌ལོག༌ ཡོང༌ངི༌ སང༌ སྔུན༌ལ༌, ནོ༌ཨཱ༌ གྲུ༌ཟིང༌ངི༌ ནང༌ང༌ ཆ༌ཆ༌ ཚག༌པ༌ མི༌གུན༌ ཟེན༌ དང༌ ཐུང༌ཨིན༌, ན༌མ༌ ཅོ༌ཨིན༌ དང༌ བག༌མ༌ ཏང༌ཨིན༌ དུགས༌།"]], [["ཆུ༌ལོག༌ ཡོངས༌ཏེ༌ ཁོང༌ ཚང༌མ༌ ཁྱེར༌ཏེ༌ ཤི༌ཤི༌ ཚོག༌པ༌ ཁོང༌གུན༌ལ༌ ཏེ༌ བྱུང༌ཅེས༌པོ༌ གྱུས༌ ཅའང༌ མེད༌པིན༌, ཏེན༌ན༌ ཙོགས༌ མི༌རིགས༌སི༌བུ༌ ཡོང༌ ཟ༌ནེའང༌ བྱུང༌ཨིན༌།\""]], [["\"ཞིང༌ངི༌ཀ༌ ཡོད༌ཁན༌ མི༌ ཉིས༌སི༌ ནང༌ནེ༌ ཅིག༌པོ༌ ནམ༌ཁའ༌ ཁྱེར༌ར༌ ཛད༌ཨིན༌ ཡང༌ ཅིག༌པོ༌ བོར༌ཨིན༌།"]], [["རང༌ཐག༌གི༌ཀ༌ ཀྲོ༌ ཐག༌ཨིན༌ ཡོད༌ཁན༌ བུ༌མོ༌ ཉིས༌སི༌ ནང༌ནེ༌ ཅིག༌པོ༌ ནམ༌ཁའ༌ ཁྱེར༌ར༌ ཛད༌ཨིན༌ ཡང༌ ཅིག༌པོ༌ བོར༌ཨིན༌།\""]], [["\"ཏེ༌བོའེ༌ཕིའ༌ ཤང༌ ཅོས༌, ཅིའ༌ཟེར༌ན༌ ཁྱོ༌ཞ༌གུན༌ལ༌ ཁྱོ༌ཞའེ༌ གཙོ༌བོ༌ ཡོང༌ཅེས༌སི༌ ཞག༌པོ༌ གྱུས༌མེད༌ཏེ༌ ཨིན༌ནོག༌།"]], [["ཨིན༌ནའང༌ འི༌བོ༌ ཧ༌གོ༌ཤིག༌, གལ༌ཏེས༌ ཚན༌ལ༌ རྐུན༌མ༌ ཡོང༌ཅེས༌སི༌ ཏུས༌ཚོད༌པོ༌ ཁང༌དག༌ག༌ གྱུས༌ཡོད༌པིན༌ན༌, ཁོ༌ སྲུངས༌ཏེ༌ དུགས༌ཏེ༌ ཁོའེ༌ ཁོ༌རང༌ངི༌ ཁང༌པའེ༌ ནང༌ང༌ རྐུན༌མ༌ ཞུགས༌ མི༌ཅུག༌།"]], [["ཏེན༌ན༌བོའེ༌ཕིའ༌ ཁྱོ༌ཞའ༌ ཏུས༌གྱུན༌ གྲལ༌གྲིག༌ དུག༌གོས༌ ཅིའ༌ཟེར༌ན༌ ཁྱོ༌ཞ༌གུན༌ནི༌ རེ༌ཝ༌ མེད༌དི༌ ཏུས༌ལ༌ མི༌རིགས༌སི༌བུ༌ ཡོང༌སྲིད༌ཅེས༌ ཨིན༌ནོག༌།\""]], [["\"སྤོན༌བོའེ༌ ཁོ༌རང༌ངི༌ ཁང༌པའེ༌ ལྟ༌སྟོག༌ དང༌ ཞན༌ ཡོག༌པོ༌གུན༌ལ༌ ཏུས༌སི༌ཀ༌ ཞག༌ཏང༌ངི༌ ཁར༌ཇི༌ ཏང༌ཅེས༌སི༌ ཕིའ༌ སྐོས༌ཁན༌ ཨིད༌ཤེས༌ཅན༌ དང༌ ཤེས༌རབས༌ཅན༌ནི༌ ཡོག༌པོ༌ སུ༌ ཨིན༌ནོག༌?"]], [["སྤོན༌བོ༌ ལོགས༌ཏེ༌ ཡོང༌ང༌ཅིག༌ ཡོག༌པོ༌བོའེ༌ ཁོའེ༌ སྐོས༌ཁན༌ནི༌ ལས༌པོ༌ ཅོ༌ཨིན༌ ཐོང༌ན༌ ཁོའ༌ སོལ༌རས༌ ཏང༌ཨིན༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, སྤོན༌བོའེ༌, ཁོ༌རང༌ངི༌ ནོར༌ ཚང༌མ༌ ལྟ༌སྟོག༌ ཅོ༌ཅེས༌སི༌ ཁག༌པོ༌ ཁོའ༌ ཏང༌ཨིན༌།"]], [["ཨིན༌ནའང༌ ཡོག༌པོ༌བོ༌ ངན༌པ༌ ཨིན༌ན༌ ཁོའེ༌, 'ངའེ༌ སྤོན༌བོ༌ ཏུས༌ཡུན༌རིང༌ ལོགས༌ཏེ༌ མི༌ཡོང༌' སམས༌ཏེ༌"]], [["ཁོ༌རང༌ངི༌ ཕྲོ༌པ༌ ཡོག༌པོ༌གུན༌ལ༌ རྡུང༌ཅེས༌ གོ༌ཟུག༌ ཅོས༌ཏེ༌, ར༌རོས༌ཁན༌གུན༌ ཉམ༌པོ༌ ཟེན༌ ཆང༌ ཐུང༌ཨིན༌ དུག༌ཨིན༌།"]], [["ཁོའེ༌ རེ༌ཝ༌ མི༌ཅོའེ༌ ཞག༌ག༌ ཡང༌ ཁོའ༌ གྱུས༌མེད༌དི༌ ཏུས༌ཚོད༌པོའེ༌ཀ༌ སྤོན༌བོ༌ ཡོངས༌ཏེ༌"]], [["ཁོ༌ ཏུམ༌པ༌ཏུམ༌པའེ༌ ནང༌ང༌ སྟུབས༌ཏེ༌ ཁ༌ཆོས༌པ༌གུན༌ ཉམ༌པོ༌ བོར༌ཨིན༌, ཏེ༌རུ༌ ནགས༌ སྲན༌ཏྲེ༌ ཞས༌ཏེ༌ ངུ༌ཅེས༌ དང༌ སོ༌ སྲིག༌ཅེས༌ ཡོང༌ཨིན༌།"]]], [[["25:1 ནེ༌ 13"], ["གཙོ༌བོ༌ ཡེ༌ཤུའི༌ མོལས༌, \"ནམ༌ཁའེ༌ གྱལ༌སྲིད༌ ནི༌ སྐྱོང༌ཙེ༌ ཁུར༌ཏེ༌ མག༌པའ༌ སུས༌ཏེ༌ ཆའ༌ཁན༌ནི༌ ན༌ཆུང༌ རྕུ༌ ཙོགས༌ ཨིན༌།"]], [["ཁོང༌གུན༌ནི༌ ནང༌ང༌ སམ༌མེད༌ ལྔ༌ དང༌ སམ༌བ༌ཅན༌ ལྔ༌ ཡོད༌པིན༌།"]], [["སམ༌མེད༌ ལྔ༌ཀོའེ༌ སྐྱོང༌ཙེ༌ཏ༌ ཁུརས༌, ཨིན༌ནའང༌ སྐྱོང༌ཙེ༌ ནང༌ང༌ ནན༌ཅེས༌སི༌ ཕིའ༌ ཐེ༌བ༌ མར༌ནག༌ ཁུར༌ར༌ལ༌ ཞེད༌།"]], [["སམ༌བ༌ཅན༌གུན༌ནི༌ སྐྱོང༌ཙེ༌ ཉམ༌པོ༌ སྐྱོང༌ཙེ༌ ནང༌ང༌ ནན༌ཅེས༌སི༌ ཕིའ༌ ཐེ༌བ༌ མར༌ནག༌གའང༌ ཁུརས༌།"]], [["མག༌པ༌ ལེབ༌བ༌ལ༌ ཏུས༌ མང༌པོ༌ གོར༌པ༌ ཁོང༌ ཚང༌མ༌ ངལ༌ཏེ༌ ཉིད༌ལ༌ སོང༌།\""]], [["\"ཚན༌ཕེད༌ཤིག༌ག༌ 'མག༌པ༌ ལེབ༌དུག༌, ཐུག༌ག༌ལ༌ ཡོང༌ཤིག༌' ཟེར༌ཏེ༌ སྐད༌ ཚོར༌།\""]], [["\"ན༌ཆུང༌ ཚང༌མ༌ ལངས༌ཏེ༌ འོད༌གུན༌ སལ༌པོ༌ ཅོས༌།"]], [["སམ༌མེད༌ མེད༌ཁན༌ ལྔ༌ཀོའེ༌ སམ༌བ༌ཅན༌ ལྔ༌ཀོའ༌ ཟེར༌, 'ང༌ཞའེ༌ འོད༌པོ༌ ཤི༌རུག༌པ༌ ཇུ༌ཇུ༌ ང༌ཞའ༌ ས༌མར༌ ཙ༌པིག༌ ཏོང༌ངའང༌།'"]], [["ཁོང༌གུན༌ནི༌ ཟེརས༌, 'ཏང༌ང༌མེད༌། ང༌ཞའེ༌ ཁྱོ༌ཞའ༌ ཏང༌ན༌ ང༌དང༌ ཚང༌མ༌ལ༌ ཉུ༌ངུན༌ ཆེན༌, ཏེ༌སང༌ མར༌ནག༌ ཙོང༌ཁན༌ནི༌ཀ༌ སོང༌ཏེ༌ ཁྱོ༌ཞ༌རང༌ངི༌ ཕིའ༌ ཉོས༌།'"]], [["ཁོང༌གུན༌ མར༌ནག༌ ཉོའ༌ལ༌ སོང༌ཏེ༌ མེད༌ ཟ༌ནེ༌ མག༌པ༌ ལེབ༌། གྲལ༌གྲིག༌ ཡོད༌ཁན༌ ན༌ཆུང༌གུན༌ མག༌པ༌ ཉམ༌པོ༌ བག༌སྟོན༌ནི༌ གྲོན༌ལ༌ སོང༌ ཡང༌ སྒོ༌བོ༌ ཅུགས༌།\""]], [["\"སྟིང༌ནེ༌ ཞན༌ ལྔ༌ཀོའང༌ ཡོངས༌ཏེ༌ མག༌པའ༌ ཟེརས༌, 'ཨ༌ཅོ༌ལེ༌, ཨ༌ཅོ༌ལེ༌, ང༌ཞའེ༌ ཕིའ༌ སྒོ༌ ཕེའ༌ཛད༌དའང༌'"]], [["ཨིན༌ནའང༌ ཁོའེ༌ ལན༌ཏངས༌, 'ངའེ༌ དེན༌བ༌ ཟེར༌རད༌, ངའེ༌ ཁྱོ༌ཞའ༌ ཤེས༌ས༌མེད༌།' \""]], [["ཡེ༌ཤུའི༌ མོལས༌, \"མི༌རིགས༌སི༌བུ༌ ཀ༌ཞག༌ དང༌ ཏུས༌ཚོད༌དི༌ཀ༌ ལོགས༌ཏེ༌ ཡོང༌ཅེས༌པོ༌, ཁྱོ༌ཞའ༌ གྱུས༌མེད༌པ༌ ཤང༌ ཅོས༌།\""]], [["25:14 ནེ༌ 30"], ["གཙོ༌བོ༌ ཡེ༌ཤུའི༌ མོལས༌, \"ནམ༌ཁའེ༌ གྱལ༌སྲིད༌ ནི༌ བེས༌ལ༌ ཆེ༌ སང༌ སྔུན༌ལ༌ མི༌ཞིག༌གི༌ ཁོ༌རང༌ངི༌ ཡོག༌པོ༌གུན༌ བོད༌ཏེ༌ ནོར༌ སྟད༌ཁན༌ ཙོགས༌ ཨིན༌།"]], [["ཁོའེ༌ ཡོག༌པོ༌ རེ༌རེའ༌ ཁྱུད༌ ནང༌ཞིན༌ མུལ༌ལི༌ པེ༌ནེ༌ སྐངས༌ཁན༌ནི༌ གི༌གུ༌, ཏང༌པོ༌བོའ༌ ལྔ༌, ཉིས༌པ༌བོའ༌ ཉིས༌, ཡང༌ སུམ༌པ༌བོའ༌ ཅིག༌ ཏངས༌ཏེ༌ ཁོ༌རང༌ བེས༌ལ༌ སོང༌།\""]], [["\"མུལ༌ལི༌ པེ༌ནེ༌ གི༌གུ༌ ལྔ༌ ཐོབ༌ཁན༌བོའེ༌ ཏེན༌ན༌མལ༌ལ༌ སོང༌ཏེ༌, པེ༌ནེ༌བོ༌ ལས༌སི༌ ནང༌ང༌ ཏངས༌པ༌ ཐེ༌བ༌ གི༌གུ༌ ལྔ༌ ཇོར༌།"]], [["ཏེན༌ན༌ ཙོགས༌ གི༌གུ༌ ཉིས༌ ཐོབ༌ཁན༌བོའང༌ ཐེ༌བ༌ གི༌གུ༌ ཉིས༌ ཇོར༌།"]], [["ཨིན༌ནའང༌ གི༌གུ༌ ཅིག༌ ཐོབ༌ཁན༌བོའེ༌ སའ༌ བྲུས༌ཏེ༌ སྤོན༌བོའེ༌ པེ༌ནེ༌ ཏངས༌ཁན༌བོ༌ སྦས༌ཏེ༌ བོརས༌།\""]], [["\"ཏུས༌ མང༌པོའེ༌ སྟིང༌ནེ༌ སྤོན༌བོ༌ ལོགས༌ཏེ༌ ཡོངས༌ ཡང༌ ཡོག༌པོ༌ སུམ༌ཀོའེ༌ ཀ༌ནེ༌ རྩི༌རུག༌ ལེནས༌།"]], [["གི༌གུ༌ ལྔ༌ སྐངས༌ཏེ༌ མུལ༌ ཐོབ༌ཁན༌བོའེ༌ ཡང༌ ཐེ༌བ༌ གི༌གུ༌ ལྔ༌ ཁྱོངས༌ཏེ༌ ཟེརས༌, 'སྤོན༌བོ༌ལེ༌ ཉེ༌རང༌ངི༌ ངའ༌ གི༌གུ༌ ལྔ༌ སལས༌, ཟིགས༌སའང༌ ང༌ ཐེ༌བ༌ ལྔ༌ ཇོར༌།' \""]], [["\"སྤོན༌བོའེ༌ ཟེརས༌, 'གྱལ༌ལ༌ ཅོས༌, ཡོག༌པོ༌ ཟང༌པོ༌ དང༌ ཨིད༌ཤེས༌ཅན༌, ཁྱོ༌རང༌ ཉུ༌ངུན༌ཞིག༌གི༌ ནང༌ང༌ ཨིད༌ཤེས༌ཅན༌ ལུས༌པ༌, ངའེ༌ ཁྱོ༌རང༌ང༌ ནོར༌ མང༌པོའེ༌ཀ༌ ཝང༌ཆ༌ ཏང༌ཨིན༌, ཡོང༌ ང༌ ཉམ༌པོ༌ གའ༌མོ༌ ཅོས༌།' \""]], [["\"གི༌གུ༌ ཉིས༌ སྐངས༌ཏེ༌ མུལ༌ ཐོབ༌ཁན༌བོའེ༌ ཟེརས༌, 'སྤོན༌བོ༌ལེ༌ ཉེ༌རང༌ངི༌ ང༌ གི༌གུ༌ ཉིས༌ སལས༌, ཟིགས༌སའང༌ ངའ༌ ཐེ༌བ༌ གི༌གུ༌ ཉིས༌ ཇོར༌།' \""]], [["\"སྤོན༌བོའེ༌ ཟེརས༌, 'མ༌ གྱལ༌ལ༌ སོང༌, ཡོག༌པོ༌ ཟང༌པོ༌ དང༌ ཨིད༌ཤེས༌ཅན༌, ཁྱོ༌རང༌ངི༌ ཉུ༌ངུན༌ཞིག༌གི༌ ནང༌ང༌ དྲང༌པོ༌ ཅོས༌པ༌, ངའེ༌ ཁྱོ༌རང༌ང༌ ནོར༌ མང༌པོའེ༌ཀ༌ ཝང༌ཆ༌ ཏང༌ཨིན༌, ཡོང༌ ང༌ ཉམ༌པོ༌ གའ༌མོ༌ ཅོས༌།' \""]], [["\"ཏེ༌ནེ༌ གི༌གུ༌ ཅིག༌ སྐངས༌ཏེ༌ མུལ༌ ཐོབ༌ཁན༌བོའེ༌ ཟེརས༌, 'སྤོན༌བོ༌ལེ༌, ཉེ༌རང༌ སྙིང༌རྗེ༌ མེད༌ཁན༌, ཁོ༌རང༌ངི༌ མ༌ཏབ༌ཁན༌ནི༌ ས༌ཀྱད༌དི༌ ཀ༌ནེ༌ རྔ༌ཁན༌ དང༌ ས༌འོན༌ མ༌ཡོག༌ཁན༌ནི༌ ས༌ཀྱད༌དི༌ ཀ༌ནེ༌ ལྡུ༌ཁན༌ ཨིན༌ཁན༌བོ༌ ང༌ གྱུས༌ཡོད༌ པ༌སང༌"]], [["ང༌ ཉེ༌རང༌ང༌ ཇིགས༌ཏེ༌, ཉེ༌རང༌ངི༌ མུལ༌ལི༌ པེ༌ནེ༌ གི༌གུ༌ སའེ༌ ཡོག༌ག༌ སྦས༌ཏེ༌ བོར༌པིན༌, ཉེ༌རང༌ངི༌ པེ༌ནེ༌བོ༌ ལོགས༌ཏེ༌ ནམས༌།' \""]], [["\"སྤོན༌བོའེ༌ ཟེརས༌, 'ཡོག༌པོ༌ ངན༌པ༌, ལས༌མི༌ལམ༌། ང༌ ང༌རང༌ངི༌ མ༌ཏབ༌ཁན༌ནི༌ ས༌ཀྱད༌དི༌ ཀ༌ནེ༌ རྔ༌ཁན༌ དང༌ ངའེ༌ ས༌འོན༌ མ༌ཡོག༌ཁན༌ནི༌ ས༌ཀྱད༌དི༌ ཀ༌ནེ༌ ལྡུ༌ཁན༌ ཨིན༌ཁན༌བོ༌ ཁྱོ༌རང༌ང༌ གྱུས༌ཡོད༌ཏེའང༌,"]], [["ཁྱོ༌རང༌ངི༌ ངའེ༌ པེ༌ནེ༌བོ༌ མུལ༌ཛོད༌ཁང༌ངི༌ ནང༌ང༌ ཅི༌ཕིའ༌ མ༌ཏངས༌པིན༌? གལ༌ཏེས༌ ཏངས༌པིན༌ན༌, ང༌ ཡོངས༌ཏེ༌ ཕར༌ཉམ༌པོ༌ ང༌རི༌ པེ༌ནེ༌ ལེན༌ཏེ༌ ཡོད༌གྲོ༌།' \""]], [["\"སྤོན༌བོའེ༌ ཟེརས༌, 'ཁོའེ༌ ཀ༌ནེ༌ གི༌གུ༌ སྐངས༌ཁན༌ནི༌ པེ༌ནེ༌བོ༌ ལེན༌ཏེ༌ གི༌གུ༌ རྕུ༌ ཡོད༌ཁན༌བོའ༌ ཏོང༌"]], [["ཏངས༌ཁན༌བོ༌ གྱལ༌ལ༌ ཅོས༌ཏེ༌ ཀོལ༌ཁན༌གུན༌ལ༌ མང༌ང༌ ཏང༌ཅེས༌ མ༌ཚད༌ ཁོང༌ངི༌ ནང༌ནེ༌ ལུད༌ཏེ༌ ཆེན༌, ཨིན༌ནའང༌ མ༌ཀོལ༌ཁན༌གུན༌ནི༌ ཀ༌ནེ༌ ཉུ༌ངུན༌ ཡོད༌ཁན༌བོའང༌ ཁྱེར༌ཨིན༌།"]], [["འི༌ ཕན༌མི༌ཐོགས༌སི༌ ཡོག༌པོ༌ ཕི༌ལོག༌ག༌ མུན༌གྲིག༌གི༌ ནང༌ང༌ ཕོང༌, ཏེ༌རུ༌ ནགས༌ སྲན༌ཏྲེ༌ ཞས༌ཏེ༌ ངུ༌ཅེས༌ དང༌ སོ༌ སྲིག༌ཅེས༌ ཡོང༌ཨིན༌' \""]], [["25:31 ནེ༌ 46"], ["གཙོ༌བོ༌ ཡེ༌ཤུའི༌ མོལས༌, \"མི༌རིགས༌སི༌བུ༌ ཟིར༌རྗིད༌དི༌ ནང༌ང༌ ཕོ༌ཉ༌ ཚང༌མ༌ ཉམ༌པོ༌ ཡོང༌ངི༌ ཏུས༌, ཁོ༌ གྱལ༌པོའེ༌ ཚུལ༌ལ༌ ཁོ༌རང༌ངི༌ ཟིར༌རྗིད༌དི༌ ཁྲིས༌སི༌ཀ༌ དུག༌ཨིན༌།"]], [["གྱལ༌ཁམས༌ ཚང༌མའེ༌ མི༌གུན༌ ཁོའེ༌ དུན༌ལ༌ ལྡུས༌ཨིན༌, ལུག༌རྫི༌ ར༌མའེ༌ ཕྲོ༌ནེ༌ ལུག༌གུན༌ ཕེའ༌ ཙོགས༌ལ༌ ཁོའེ༌ མི༌གུན༌ སོ༌སོ༌ ཕེ༌ཨིན༌།"]], [["ཁོའེ༌ ཡས༌པ༌ ཆོགས༌ལ༌ ལུག༌ དང༌ ཡོ༌མ༌ ཆོགས༌ལ༌ ར༌མ༌ གུན༌ བོར༌ཨིན༌།\""]], [["\"ཏེ༌ནེ༌ གྱལ༌པོའེ༌ ཡས༌ལ༌ ཡོད༌ཁན༌གུན༌ལ༌ ཟེར༌ཨིན༌ ངའེ༌ ཡབ༌བི༌ ཅིན༌ལབས༌ སལ༌ཁན༌གུན༌, ཁྱོ༌ཞའེ༌ ནོར༌སྐལ༌ ནམ༌ཁའེ༌ གྱལ༌སྲིད༌པོ༌ ལེན༌ན༌ལ༌ ཡོང༌, ཀ༌བོ༌ ཁྱོ༌ཞའེ༌ ཕིའ༌ ཇིག༌རྟེན༌ ཛད༌པ༌ནེ༌ ཕར༌ལ༌ གྲལ༌གྲིག༌ ཛད༌ཏེ༌ ཨིན༌།"]], [["ང༌ སྟོགས༌ ཟ༌ནེ༌ ཁྱོ༌ཞའེ༌ ཟན༌ ཏངས༌ ཡང༌ ང༌ སྐོམས༌ ཟ༌ནེ༌ ཁྱོ༌ཞའེ༌ ཐུང༌ཅེས༌ ཏངས༌, ངོ༌མ༌ཤེས༌ནའང༌ ངའ༌ ཁྱོ༌ཞའེ༌ ཁང༌པའེ༌ ནང༌ང༌ གའ༌སུས༌ ཞུས༌།"]], [["ང༌ ལྗེར༌ཉལ༌ལ༌ ཡོད༌ ཟ༌ནེ༌ ཀོས༌ལག༌ སྐོནས༌, ང༌ ཟུ༌མོ༌ ཡོང༌ ཟ༌ནེ༌ ལྟ༌སྟོག༌ ཅོས༌, ཡང༌ ང༌ ཙོན༌ཁང༌ང༌ ཡོད༌ ཟ༌ནེ༌ ཐུག༌ག༌ལ༌ ཡོངས༌།\""]], [["\"ཏེ༌ནེ༌ ཏེ༌ མི༌ དྲང༌པོ༌གུན༌ནི༌ ཟེར༌ཨིན༌, 'གཙོ༌བོ༌ལེ༌, ནམ༌ ཉེ༌རང༌ སྟོག༌རིའ༌ ཐོང༌ཏེ༌ ང༌ཞའེ༌ ཁར༌ཇི༌ ཏངས༌ ཡ༌ སྐོམ༌ས༌ ཐོང༌ཏེ༌ ཐུང༌ཅེས༌ ཏངས༌?"]], [["ནམ༌ ཉེ༌རང༌ ང༌ཞའེ༌ ཐོང༌ཏེ༌ ངོ༌མ༌ཤེས༌ནའང༌ ཁང༌པའེ༌ ནང༌ང༌ གའ༌སུས༌ ཞུས༌, ཡ༌ ལྗེར༌ཉལ༌ལ༌ ཐོང༌ཏེ༌ ཀོས༌ལག༌ སྐོནས༌?"]], [["ཡང༌ ཟུ༌མོ༌ ཡ༌ ཙོན༌ཁང༌ང༌ ཡོད༌ད༌ ཐོང༌ཏེ༌ ནམ༌ ཐུག༌ག༌ལ༌ ཡོངས༌?' \""]], [["\"ཏེ༌ནེ༌ གྱལ༌པོའེ༌ ཟེར༌ཨིན༌, 'ངའེ༌ ཁྱོ༌ཞའ༌ དེན༌བ༌ ཟེར༌རད༌ ཁྱོ༌ཞའེ༌ ངའེ༌ སྤུན༌ འུ༌ཐུགས༌ ཆུང༌ཤོག༌ ཅིག༌ག༌ ཅོས༌ཁན༌གུན༌ ངའ༌ ཅོས༌ཏེ༌ ཨིན༌།' \""]], [["\"ཏེ༌ནེ༌ ཡོ༌མ༌ ཆོགས༌ལ༌ ཡོད༌ཁན༌གུན༌ལ༌ ཟེར༌ཨིན༌, 'རྔན༌ ཕོག༌ཁན༌, ཁྱོ༌ཞ༌གུན༌ ང༌ནེ༌ ཐག༌རིང༌ང༌ མ༌ནེ༌ མི༌ཤི༌ཅེས༌སི༌ མེའེ༌ ནང༌ང༌ སོང༌ ཀ༌བོ༌ ཤེ༌ཏན༌ དང༌ ཁོའེ༌ ཕོ༌ཉ༌ ངན༌པ༌གུན༌ནི༌ ཕིའ༌ ཅོའ༌ ཛད༌ཏེ༌ ཨིན༌།"]], [["ང༌ སྟོགས༌ ཟ༌ནེ༌ ཁྱོ༌ཞའེ༌ ཟའ༌ཅེས༌ལ༌ ཅའང༌ མ༌ཏངས༌, ང༌ སྐོམས༌ ཟ༌ནེ༌ ཐུང༌ཅེས༌ལ༌ ཅའང༌ མ༌ཏངས༌།"]], [["ཁྱོ༌ཞའེ༌ ང༌ ངོ༌མ༌ཤེས༌ ཟ༌ནེ༌ ཁང༌པའེ༌ ནང༌ང༌ གའ༌སུས༌ མ༌ཞུས༌, ལྗེར༌ཉལ༌ ཡོད༌ ཟ༌ནེ༌ ཀོས༌ལག༌ མ༌སྐོནས༌, ཟུ༌མོ༌ ཡ༌ ཙོན༌ཁང༌ང༌ ཡོད༌ ཟ༌ནེ༌ ང༌ ལྟ༌སྟོག༌ མ༌ཅོས༌།' \""]], [["\"ཁོང༌གུན༌ནི༌ ལན༌ཏང༌ཨིན༌, 'གཙོ༌བོ༌ལེ༌, ནམ༌ ང༌ཞའ༌ ཉེ༌རང༌ སྟོག༌རིའ༌, སྐོམས༌རིའ༌, ངོ༌མ༌ཤེས༌ས༌, ཡ༌ ལྗེར༌ཉལ༌ལ༌, ཡ༌ ཟུ༌མོ༌, ཡ༌ ཙོན༌ཁང༌ང༌ ཡོད༌ད༌ ཐོང༌ཏེ༌ ཉེ༌རང༌ང༌ རོགས༌ མ༌ཅོས༌?' \""]], [["\"ཏེ༌ནེ༌ གྱལ༌པོའེ༌ ཟེར༌ཨིན༌, 'ངའེ༌ ཁྱོ༌ཞའ༌ དེན༌བ༌ ཟེར༌རད༌, ངའེ༌ སྤུན༌ འུ༌ཐུགས༌ ཆུང༌ཤོག༌ ཅིག༌ག༌ ཡ༌ཏོ༌ མ༌ཅོས༌པ༌, ངའ༌ མ༌ཅོའ༌ཨིན༌།' \""]], [["\"ཁོང༌གུན༌ ཐའ༌མེད༌པའེ༌ ཆད༌པའེ༌ ནང༌ང༌ ཁྱེར༌ཨིན༌ ཨིན༌ནའང༌ མི༌ དྲང༌པོ༌གུན༌ ཐའ༌མེད༌པའེ༌ མི༌ཚེ༌ ནང༌ང༌ ཆེན༌།\""]]], [[["26:1 ནེ༌ 5"], ["གཙོ༌བོ༌ ཡེ༌ཤུའི༌ ཏེ༌ ཚང༌མ༌ མོལ༌ ཚར༌ཏེ༌ སྟིང༌ནེ༌ ཁོང༌ངི༌ ལོབ༌ཕྲུགས༌གུན༌ལ༌ མོལས༌,"]], [["\"ཞག༌མ༌ ཉིས༌སི༌ སྟིང༌ནེ༌ པེ༌སག༌གི༌ ཏུས༌ཆེན༌ ཨིན༌ཁན༌བོ༌ ཁྱོ༌ཞ༌གུན༌ལ༌ གྱུས༌ཨིན༌ནོག༌, ཡང༌ ཏེ༌ ཞག༌ག༌ མི༌རིགས༌སི༌བུ༌ གྲ༌འོའེ༌ ལག༌ག༌ རྐྱང༌ཤིང༌ངི༌ཀ༌ རྐྱང༌ང༌ལ༌ སྟད༌ཨིན༌།\""]], [["ཏེ༌ནེ༌ བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌, བླ༌མ༌ ཆེན༌མོ༌ ཀ༌ཡ༌ཕཱས༌ ཟེར༌ཁན༌ནི༌ ཕོ༌གྲང༌ངི༌ ནང༌ང༌ ཛོམས༌ཏེ༌"]], [["སང༌ཝའེ༌ ནང༌ང༌ ཡེ༌ཤུ༌ ཟུམས༌ཏེ༌ སད༌ཅེས༌སི༌ ཅུས༌ངན༌ ལྡིངས༌།"]], [["ཨིན༌ནའང༌ ཁོང༌གུན༌ནི༌ ཟེརས༌, \"པེ༌སག༌གི༌ ཏུས༌ཆེན༌ནི༌ ཏུས༌ལ༌ མི༌ཟུམ༌ ཅིའ༌ཟེར༌ན༌ མི༌ཚོགས༌ལ༌ སྲོ༌ ཡོངས༌ཏེ༌ ཧི༌ལིངས༌ ཕིང༌སྲིད༌ཅེས༌ ཨིན༌ནོག༌།\""]], [["26:6 ནེ༌ 13"], ["གཙོ༌བོ༌ ཡེ༌ཤུ༌ བེད༌ཐཱ༌ནི༌ གྲོང༌སེབ༌བ༌ ཛེ༌ནད༌ནེ༌ ཕན༌ཁན༌ ཤི༌མོན༌ནི༌ ཁང༌པའེ༌ ནང༌ང༌"]], [["ཅོག༌ཙེ༌ཀ༌ སྟེན༌ཏེ༌ ཡོད༌ཏུས༌, ཀའ༌ཡོལ༌ལི༌ ནོད༌ ཏྲི༌ཞིམ༌མི༌ མར༌ ཀུས༌པོ༌ སྐངས༌ཏེ༌ ཁུར༌ཁན༌ནི༌ བུ༌མོ༌ཞིག༌ ཡོངས༌ ཡང༌ ཏྲི༌ཞིམ༌བོ༌ ཁོང༌ངི༌ ཨུའི༌ཀ༌ ལུགས༌།"]], [["ཏེ༌བོ༌ ཐོང༌ང༌ཅིག༌ ལོབ༌ཕྲུགས༌གུན༌ལ༌ སྲོ༌ ཡོངས༌ཏེ༌, ཅིག༌ དང༌ ཅིག༌ག༌ ཟེརས༌, \"ཅིའ༌ ཏེ༌བོ༌ གོད༌ལ༌ ཏངས༌ཏེ༌ ཨིན༌ནོག༌?"]], [["འི༌ ཏྲི༌ཞིམ༌མི༌ མར༌བོ༌ རིན༌ ཆེན༌མོ༌ཞིག༌ག༌ ཙོངས༌ཏེ༌ པེ༌ནེ༌བོ༌ ཉལ༌བ༌ཅན༌གུན༌ལ༌ ཏང༌ཤིག༌པིའང༌།\""]], [["ཡེ༌ཤུའི༌ ཏེ༌བོ༌ ཁྱེན༌ཏེ༌ ཁོང༌གུན༌ལ༌ མོལས༌, \"ཁྱོ༌ཞའེ༌ འི༌ བུ༌མོའེ༌ སེམས༌ལ༌ ཅིའ༌ ནགས༌ ལྟན༌ནད༌? ཁོའེ༌ ངའེ༌ ཕིའ༌ ལས༌ ཟང༌པོ༌ ཅོས༌ཏེ༌ ཨིན༌ནོག༌།"]], [["ཉལ༌བ༌ཅན༌གུན༌ ཏུས༌གྱུན༌ ཁྱོ༌ཞའ༌ ཉམ༌པོ༌ ལུས༌ཨིན༌, ཨིན༌ནའང༌ ང༌ ཁྱོ༌ཞའ༌ ཉམ༌པོ༌ ཏུས༌གྱུན༌ མི༌ལུས༌།"]], [["ཁོའེ༌ ངའེ༌ ཟུགས༌པོའ༌ ཏྲི༌ཞིམ༌ ལུགས༌ཏེ༌ ངའེ༌ ཟུགས༌པོ༌ སྤུར༌ཁང༌ང༌ ཁྱེར༌ཅེས༌སི༌ ཕིའ༌ གྲལ༌གྲིག༌ ཅོས༌ཏེ༌ ཨིན༌ནོག༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, ཇིག༌རྟེན༌ གང༌པོའེ༌ ནང༌ང༌ ཀ༌རུ༌ གའ༌མོའེ༌ ནས༌ཚུལ༌ ཤད༌ནའང༌ འི༌ བུ༌མོ༌བོའེ༌ ངའ༌ ཅོས༌ཁན༌བོའང༌ ཤད༌ཏེ༌ ཁོ༌ ཨིད༌ཏུ༌ ཅོ༌ཨིན༌།\""]], [["26:14 ནེ༌ 16"], ["ཏེ༌ནེ༌ ལོབ༌ཕྲུགས༌ ཅུག༌ཉིས༌སི༌ ནང༌ནེ༌ ཀར༌ཡོད༌པ༌ ཡུ༌དཱ༌ ཟེར༌ཁན༌བོ༌ བླ༌མ༌ འུ༌སྐྱོང༌གུན༌ ཡོད༌ས༌ སོང༌ཏེ༌"]], [["ཏྲིས༌, \"གལ༌ཏེས༌ ངའེ༌ ཡེ༌ཤུ༌ ཁྱོ༌ཞ༌གུན༌ལ༌ སྟད༌ན༌, ངའ༌ ཅི༌ ཏང༌ཨིན༌?\" ཁོང༌གུན༌ནི༌ ཁོའ༌ མུལ༌ལི༌ པེ༌ནེ༌ སུམ༌ཅུ༌ ཏངས༌།"]], [["ཏེན༌ན༌ ཏུས༌ནེ༌ ཕར༌ལ༌ ཡུ༌དཱའེ༌ ཡེ༌ཤུ༌ སྟད༌ཅེས༌སི༌ སྐབས༌ ཙལ༌ཅེས༌ གོ༌ཟུགས༌།"]], [["26:17 ནེ༌ 30"], ["སྐྱུར༌ མེད༌ཁན༌ནི༌ ཏ༌གི༌ ཏུས༌ཆེན༌ནི༌ གོ༌མའེ༌ ཞག༌ག༌, ལོབ༌ཕྲུགས༌གུན༌ གཙོ༌བོ༌ ཡེ༌ཤུའི༌ཀ༌ ཡོངས༌ཏེ༌ ཏྲིས༌, \"ང༌ཞའེ༌ ཉེ༌རང༌ དོན༌ཅེས༌སི༌ ཕིའ༌ པེ༌སག༌གི༌ དོན༌ཏང༌ ཀ༌རུ༌ གྲལ༌གྲིག༌ ཅོ༌ལེ༌།\""]], [["ཁོང༌ངི༌ མོལས༌, \"ཡེ༌རུ༌ཤ༌ལེམ༌མི༌ གྱལ༌སའེ༌ ནང༌ང༌ ངའེ༌ ཟེར༌ཁན༌ནི༌ མི༌བོའེ༌ཀ༌ སོང༌ཏེ༌ ཁོའ༌ ཟེར༌, 'ལོབ༌པོན༌ནི༌ ཟེར༌དུག༌ ངའེ༌ ཕིའ༌ ལྡམ༌མ༌ ཛད༌ཁན༌ནི༌ ཏུས༌པོ༌ ཉེ༌མོ༌ དུག༌། ང༌རང༌ངི༌ ལོབ༌ཕྲུགས༌གུན༌ ཉམ༌པོ༌ ཁྱོ༌རང༌ངི༌ ཁང༌པའེ༌ ནང༌ང༌ ངའ༌ པེ༌སག༌གི༌ དོན༌ཏང༌ ཟེན༌།' \""]], [["ཏེ༌ནེ༌ ལོབ༌ཕྲུགས༌གུན༌ནི༌ ཡེ༌ཤུའི༌ མོལ༌ཁན༌ ནང༌ཞིན༌ པེ༌སག༌གི༌ དོན༌ཏང༌ངི༌ གྲལ༌གྲིག༌ ཅོས༌།"]], [["ཕི༌ཏོག༌ ཆའ༌ཅིག༌ ལོབ༌ཕྲུགས༌ ཅུག༌ཉིས༌ ཉམ༌པོ༌ ཡེ༌ཤུ༌ ཅོག༌ཙེ༌ཀ༌ སྟེན༌ཏེ༌"]], [["དོན༌ཏང༌ དོན༌ཨིན༌ ཡོད༌ཏུས༌, ཁོང༌ངི༌ ལོབ༌ཕྲུགས༌གུན༌ལ༌ མོལས༌, \"ངའེ༌ ཁྱོ༌ཞའ༌ དེན༌བ༌ ཟེར༌རད༌ ཁྱོ༌ཞའེ༌ ནང༌ནེ༌ ཅིག༌ཅིག༌གི༌ ངའ༌ ངོ༌ལོག༌ ཅོ༌ཨིན༌།\""]], [["ཁོང༌གུན༌ མ༌སྲན༌ཏྲེ༌ ཚེར༌ཏེ༌ ཁོང༌ང༌ ཅིག༌གི༌ སྟིང༌ནེ༌ ཅིག༌གི༌ ཏྲིས༌, \"གཙོ༌བོ༌ལེ༌, ཏན༌ཏན༌ ང༌ཏ༌ མན༌གྲོ༌?\""]], [["ཡེ༌ཤུའི༌ ལན༌སལས༌, \"ང༌ ཉམ༌པོ༌ ད༌བེན༌ ཅིག༌གི༌ ནང༌ནེ༌ ཟའ༌ཁན༌བོའེ༌ ངའ༌ གྲ༌འོའེ༌ ལག༌ག༌ སྟད༌ཨིན༌།"]], [["དམ༌པའེ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ ཡོད༌ཁན༌ ནང༌ཞིན༌ མི༌རིགས༌སི༌བུ༌ ཤི༌གོས༌, ཨིན༌ནའང༌ མི༌རིགས༌སི༌བུ༌ གྲ༌འོའེ༌ ལག༌ག༌ སྟད༌ཁན༌ནི༌ མི༌བོའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཏེ༌ སང༌ཏ༌ ཁོ༌ མ༌སྐྱེས༌པིན༌ན༌ ཁོའེ༌ ཕིའ༌ གྱལ༌ལ༌ ཡོད༌གྲོ༌།\""]], [["ཏེ༌ནེ༌ ཡེ༌ཤུ༌ གྲ༌འོའེ༌ ལག༌ག༌ སྟད༌ཅེས༌ཅན༌ནི༌ ཡུ༌དཱའེ༌ ཟེརས༌, \"ལོབ༌པོན༌ལེ༌ ཏན༌ཏན༌ ང༌ཏ༌ མན༌གྲོ༌།\""], ["ཡེ༌ཤུའི༌ མོལས༌, \"འོ༌ན༌ ཁྱོ༌རང༌ ཨིན༌།\""]], [["ཁོང༌གུན༌ དོན༌ཏང༌ དོན༌ཨིན༌ ཡོད༌ཏུས༌, ཡེ༌ཤུའི༌ ཏ༌གི༌ ནམས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌ཏེ༌ ཅག༌ག༌ ཛདས༌ ཡང༌ ལོབ༌ཕྲུགས༌གུན༌ལ༌ སལ༌ཨིན༌ མོལས༌, \"འི༌བོ༌ ངའེ༌ ཟུགས༌པོ༌ ཨིན༌, ལེན༌ཏེ༌ ཟོ༌།\""]], [["ཏེ༌ནེ༌ དོན༌སྐྱོག༌པོ༌ ནམས༌ ཡང༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌ཏེ༌ ཁོང༌གུན༌ལ༌ སལ༌ཨིན༌ མོལས༌, \"ཁྱོ༌ཞའ༌ ཚང༌མའེ༌ འི༌ ནང༌ནེ༌ ཐུང༌"]], [["འི༌བོ༌ ངའེ༌ ཁྲག༌ ཨིན༌ ཀ༌བོའེ༌ དཀོན༌མཆོག༌ དང༌ ཁོང༌ངི༌ མི༌གུན༌ནི༌ པར༌ལ༌ ཆད༌དོན༌བོ༌ ཏན༌ཏན༌ ཛད༌ད༌ནོག༌, ཡང༌ མི༌ མང༌པོའེ༌ སྡིག༌པའེ༌ ཕིའ༌ སྲོག༌ཆོད༌དི༌ ཚུལ༌ལ༌ ཕོས༌།"]], [["ངའེ༌ ཁྱོ༌ཞའ༌ ཟེར༌རད༌, འི༌ རྒུན༌ཆང༌བོ༌ ཁྱོ༌ཞ༌གུན༌ ཉམ༌པོ༌ ངའེ༌ ཡང༌སྐྱར༌ མི༌ཐུང༌ ནམ༌ཚོག༌པ༌ ང༌རང༌ངི༌ ཡབ༌བི༌ གྱལ༌སྲིད༌དི༌ ནང༌ང༌ འི༌བོའ༌ སོ༌མ༌ ཏོན༌ཏག༌ མི༌སལ༌།\""]], [["ཁོང༌གུན༌ནི༌ དཀོན༌མཆོག༌ག༌ སྟོད༌པའེ༌ ལུ༌ ཕུལ༌ ཚར༌ར༌ཅིག༌, ཁོང༌གུན༌ ཨོ༌ལིཝ༌ཝི༌ རིའ༌ སྐྱོདས༌།"]], [["26:31 ནེ༌ 35"], ["ཏེ༌ནེ༌ གཙོ༌བོ༌ ཡེ༌ཤུའི༌ ལོབ༌ཕྲུགས༌གུན༌ལ༌ མོལས༌, \"དི༌རིང༌ ཚན༌ལ༌ ཁྱོ༌ཞའ༌ ཚང༌མའེ༌ ངའ༌ ཕངས༌ཏེ༌ ཆེན༌ ཅིའ༌ཟེར༌ན༌ དཀོན༌མཆོག༌གི༌ མོལ༌ལ༌ ཛད༌ཏེ༌ དུག༌,"], ["'ངའེ༌ ལུག༌རྫི༌བོ༌ སད༌ཅུག༌ཨིན༌,"], ["ཡང༌ ལུག༌ཁྱུའི༌ ལུག༌གུན༌ ཡན༌ཏེ༌ ཆེན༌།'"]], [["\"ཨིན༌ནའང༌ སོན༌ཏེའ༌ ལང༌ང༌ ཛད༌ཏེ༌ སྟིང༌ནེ༌ ང༌ ཁྱོ༌ཞའེ༌ སང༌ སྔུན༌ལ༌ གཱ༌ལིལ༌ལིའི༌ ཡུལ༌ཇོངས༌ལ༌ ཆེན༌།\""]], [["པི༌ཏྲར༌རི༌ ལན༌ཏངས༌, \"ཚང༌མའེ༌ ཉེ༌རང༌ ཕང༌ནའང༌, ངའེ༌ ཉེ༌རང༌ མ༌ནེ༌ མི༌ཕང༌།\""]], [["ཡེ༌ཤུའི༌ མོལས༌, \"ངའེ༌ ཁྱོ༌རང༌ང༌ དེན༌བ༌ ཟེར༌རད༌ འིན༌ན༌ ཚན༌ལ༌ ཅ༌པོའེ༌ ཅ༌སྐད༌ ཏང༌ངི༌ སང༌ སྔུན༌ལ༌, ཁྱོ༌རང༌ངི༌ ངའ༌ ལན༌ སུམ༌ མི༌ཤེས༌ཟུན༌ ཏང༌ཨིན༌།\""]], [["པི༌ཏྲར༌རི༌ འུ༌ཙུག༌ ཏངས༌ཏེ༌ ཟེརས༌, \"ངའ༌ ཉེ༌རང༌ ཉམ༌པོ༌ ཤི༌གོས༌ནའང༌, ངའེ༌ ཉེ༌རང༌ མི༌ཤེས༌ཟུན༌ མ༌ནེ༌ མི༌ཏང༌།\" ཏེན༌ན༌ ཙོགས༌ ཞན༌ ལོབ༌ཕྲུགས༌ ཚང༌མེའང༌ ཟེརས༌།"]], [["26:36 ནེ༌ 46"], ["ཏེ༌ནེ༌ གཙོ༌བོ༌ ཡེ༌ཤུ༌ ལོབ༌ཕྲུགས༌གུན༌ ཉམ༌པོ༌ གེད༌ཤེ༌མ༌ནེ༌ ཟེར༌སའེ༌ ནས༌ས༌ སྐྱོདས༌ ཡང༌ ཁོང༌ངི༌ ཁོང༌གུན༌ལ༌ མོལས༌, \"ཁྱོ༌ཞ༌གུན༌ འི༌ཀ༌ དུག༌, ང༌ འ༌ཀ༌ མོས༌ལམ༌ ཞུའ༌ ཆའད༌\""]], [["ཁོང༌ངི༌ པི༌ཏྲར༌ ཡང༌ ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཡོ༌ཧཱ༌ནན༌ ཉིས༌ཀོ༌, ཁོང༌རང༌ ཉམ༌པོ༌ ཁྱེར༌ར༌ ཛདས༌, ཡེ༌ཤུའ༌ ཐུགས༌ཚེར༌ སྐྱོད༌ཏེ༌ ཁོང༌ ཚབས༌ས༌ ཛདས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ སེམས༌ལ༌ ཚེར༌ཁ༌ མ༌སྲན༌ཏྲེ༌ ཤི༌ཅེས༌ ཙོགས༌ རག༌། ང༌ ཉམ༌པོ༌ ཤན༌ ཅོས༌ཏེ༌ འི༌ཀ༌ དུག༌།\""]], [["ཡེ༌ཤུ༌ ཁོང༌གུན༌ནི༌ སང༌ ཙ༌པིག༌ ཐག༌རིང༌ང༌ སྐྱོད༌ཏེ༌, གྱེལ༌ཏེ༌ ཞལ༌དོང༌ སའ༌ ཕབས༌ཏེ༌, མོས༌ལམ༌ ཞུ༌ཨིན༌ མོལས༌, \"ངའེ༌ ཡབ༌ལེ༌, ཞན༌ ཐབས༌ཤིག༌ ཡོད༌ན༌ འི༌ རྡུག༌ངལ༌ལི༌ ཀོ༌རེ༌བོ༌ ངའེ༌ ཀ༌ནེ༌ ཐེན༌ན༌ ཛད༌དའང༌, ཨིན༌ནའང༌ ངའེ༌ དོད༌པ༌ ནང༌ཞིན༌ མན༌པ༌, ཉེ༌རང༌ངི༌ ཐུག༌གོངས༌ ནང༌ཞིན༌ ཅོའ༌ ཛད༌།\""]], [["ཏེ༌ནེ༌ ཡེ༌ཤུ༌ ལོགས༌ཏེ༌ སྐྱོདས༌ ཡང༌ ཁོང༌ ཚང༌ཀོ༌ ཉིད༌ལ༌ སོང༌ཏེ༌ ཟིགས༌། ཁོང༌ངི༌ པི༌ཏྲར༌ལ༌ མོལས༌, \"ཆུ༌ཚོད༌ ཅིག༌གའང༌ ང༌ ཉམ༌པོ༌ ཉིད༌ མ༌ཏང༌ང༌ དུག༌མ༌ཉན༌ན༌?"]], [["ཁྱོ༌ཞའ༌ སྡིག༌པའེ༌ ནང༌ང༌ མི༌གྱེལ༌ཅེས༌སི༌ ཕིའ༌ ཉིད༌ མ༌ཏང༌ང༌ མོས༌ལམ༌ ཞུས༌། སེམས༌ཉིད༌དི༌ དོད༌པ༌ སྡིག༌པའེ༌ ནང༌ང༌ མི༌གྱེལ༌ཅེས༌ ཡོད༌ནའང༌ ཟུགས༌པོ༌ འུ༌ཐུགས༌ ཡོད༌ཏེ༌ ཨིན༌ནོག༌།\""]], [["ལན༌ ཉིས༌པ༌ ཁོང༌ ཙ༌པིག༌ ཐག༌རིང༌ང༌ སྐྱོད༌ཏེ༌ མོས༌ལམ༌ ཞུའ༌ ཛདས༌, \"ངའེ༌ ཡབ༌ལེ༌, གལ༌ཏེས༌ འི༌ རྡུག༌ངལ༌ལི༌ ཀོ༌རེ༌བོ༌ ངའེ༌ ཐུངས༌ཏེ༌ མ༌ནེ༌ ཐེན༌ ཉན༌ཅེས༌ མེད༌ན༌, ཉེ༌རང༌ངི༌ ཐུག༌གོངས༌ ནང༌ཞིན༌ གྲུབ༌ཤིག༌།\""]], [["ཁོང༌ ལོགས༌ཏེ༌ སྐྱོད༌ད༌ཅིག༌, ཡང༌སྐྱར༌ ལོབ༌ཕྲུགས༌ ཚང༌ཀོ༌ ཉིད༌ལ༌ སོང༌ཏེ༌ ཟིགས༌ ཅིའ༌ཟེར༌ན༌ ཁོང༌གུན༌ སྲན༌ཏྲེ༌ ངལ༌ཏེ༌ ཡོད༌པིན༌།"]], [["ལོབ༌ཕྲུགས༌གུན༌ ཡང༌སྐྱར༌ བོར༌ཏེ༌ ཁོང༌ ཙ༌པིག༌ ཐག༌རིང༌ང༌ སྐྱོད༌ཏེ༌ ལན༌ སུམ༌པ༌ སྔུན༌མ༌ ཙོགས༌ལ༌ མོས༌ལམ༌ ཞུའ༌ ཛདས༌།"]], [["ཏེ༌ནེ༌ ཁོང༌ ལོབ༌ཕྲུགས༌གུན༌ ཡོད༌ས༌ ལོགས༌ཏེ༌ སྐྱོད༌ཏེ༌ མོལས༌, \"ཏ༌རུང༌ངའང༌ ཁྱོ༌ཞའ༌ ཉིད༌ ཏང༌ཨིན༌ ངལ༌ཚོའ༌ད༌? ལྟོས༌, མི༌རིགས༌སི༌བུའ༌ ངོ༌ལོག༌ ཅོས༌ཏེ༌ སྡིག༌ཅན༌གུན༌ནི༌ ལག༌ག༌ སྟད༌ཅེས༌སི༌ ཏུས༌ཚོད༌པོ༌ ལེབ༌ ཚར༌།"]], [["ལོངས༌, ང༌དང༌གུན༌ ཆེན༌། ལྟོས༌, ངའ༌ ངོ༌ལོག༌ ཅོ༌ཁན༌བོ༌ ཡོང༌ང༌ལ༌།\""]], [["26:47 ནེ༌ 56"], ["གཙོ༌བོ༌ ཡེ༌ཤུའི༌ ཞལ༌ཏ༌ སལ༌ཨིན༌ ཡོད༌ ཟ༌ནེ༌ ལོབ༌ཕྲུགས༌ ཅུག༌ཉིས༌པོའེ༌ ནང༌ནེ༌ ཡུ༌དཱ༌ ཏེ༌ཀ༌ ལེབ༌, ཁོ༌ ཉམ༌པོ༌ བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཀལ༌ཁན༌ནི༌ མི༌ མང༌པོ༌ ར༌འི༌ དང༌ བེར༌ཀ༌ ཁུར༌ཏེ༌ ཡོངས༌།"]], [["ངོ༌ལོག༌ ཅོ༌ཁན༌བོའེ༌ ཁོང༌གུན༌ལ༌ ཡེ༌ཤུ༌ ཟུམ༌མ༌ལ༌ རྡ༌ཞིག༌ ཏང༌ཨིན༌, \"ངའེ༌ པུག༌ ཏང༌ཁན༌ནི༌ མི༌བོ༌ ཁྱོ༌ཞའེ༌ ཟུམ༌\" ཟེརས༌།"]], [["ཏེན༌ན༌མལ༌ལ༌ ཡུ༌དཱ༌ ཡེ༌ཤུ༌ ཡོད༌ས༌ ཡོངས༌ཏེ༌, \"ལོབ༌པོན༌ལེ༌, ཇུ༌ལེ༌\" ཟེར༌ཏེ༌ པུག༌ ཏངས༌།"]], [["ཡེ༌ཤུའི༌ ཁོའ༌ མོལས༌, \"ཛ༌འོ༌, ཁྱོ༌རང༌ ཅོའ༌ལ༌ ཡོངས༌ཁན༌བོ༌ ཅོས༌།\" ཏེ༌ནེ༌ ཁོང༌གུན༌ ཡོངས༌ཏེ༌ ཡེ༌ཤུ༌ ཟུམས༌ ཡང༌ ལྕག༌ཐག༌ ཉམ༌པོ༌ ཏགས༌།"]], [["ཧུན༌མེད༌ལ༌ ལོབ༌ཕྲུགས༌ ཅིག༌གི༌ ཁོ༌རང༌ངི༌ ར༌འི༌ ཕིངས༌ཏེ༌ བླ༌མ༌ ཆེན༌མོའེ༌ ཡོག༌པོའ༌ གྱབས༌ཏེ༌ ཁོའེ༌ ནམ༌ཅོག༌པོ༌ ཅད༌ཏངས༌།"]], [["ཡེ༌ཤུའི༌ ཁོའ༌ མོལས༌, \"ར༌འི༌ ཤུབས༌སི༌ ནང༌ང༌ གྱོང༌ ཅིའ༌ཟེར༌ན༌ ར༌འི༌ ཀོལ༌ཁན༌ ཚང༌མ༌ ར༌འི༌ ཀ༌ནེ༌ ཤི༌ཨིན༌།"]], [["ཁྱོ༌རང༌ངི༌ ཅི༌ སམ༌, གལ༌ཏེས༌ ངའེ༌ ང༌རང༌ངི༌ ཡབ༌བ༌ ཞུ༌ན༌ ཏེན༌ན༌མལ༌ལ༌ ཕོ༌ཉའེ༌ མག༌མི༌ ཀྲངས༌ མེད༌ཤིག༌ ངའ༌ སྐྱོབ༌བ༌ ཀལ༌ལ༌ མི༌ཛད༌ད༌?"]], [["ཨིན༌ནའང༌ གལ༌ཏེས༌ ཏེ༌བོ༌ ངའེ༌ ཅོ༌ན༌, ཏེ༌ནེ༌ དམ༌པའེ༌ སུང༌རབས༌སི༌ ནང༌ང༌ འི༌གུན༌ ངའེ༌ཀ༌ བྱུང༌གོས༌ མོལ༌ཁན༌བོ༌ ཀ༌ཟུག༌གི༌ དྲན༌དྲ༌ གྲུབ༌ཨིན༌།\""]], [["ཏེ༌ནེ༌ ཡེ༌ཤུའི༌ ཁོང༌ ཟུམ༌ཁན༌གུན༌ལ༌ མོལས༌, \"ར༌འི༌ དང༌ བེར༌ཀ༌ ཁུར༌ཏེ༌ ང༌ ཟུམ༌མ༌ ཡོངས༌ཏེ༌ ཅི༌ ང༌ ཅག༌པ༌ ཨིན༌ནོག༌ག༌? ཆོད༌ཁང༌ངི༌ ནང༌ང༌ ཞག༌ཏང༌ ངའེ༌ ལབ༌ཞ༌ ཏང༌ ཟ༌ནེ༌ ཁྱོ༌ཞའེ༌ ང༌ ཅིའ༌ མ༌ཟུམས༌པིན༌?"]], [["ཨིན༌ནའང༌ དམ༌པའེ༌ སུང༌རབས༌སི༌ ནང༌ང༌ ལུང༌སྟོན༌པའེ༌ བྲིས༌ཁན༌གུན༌ གྲུབ༌ཅེས༌སི༌ ཕིའ༌ འི༌ ཚང༌མ༌ བྱུང༌གོས༌།\" ཏེ༌ནེ༌ ཁོང༌ ཕངས༌ཏེ༌ ལོབ༌ཕྲུགས༌ ཚང༌མ༌ ཤོར༌།"], ["26:57 ནེ༌ 68"]], [["གཙོ༌བོ༌ ཡེ༌ཤུ༌ ཟུམ༌ཁན༌གུན༌ནི༌, ཁོང༌ བླ༌མ༌ ཆེན༌མོ༌ ཀ༌ཡ༌ཕཱས༌སི༌ཀ༌ ཁྱེརས༌, ཀ༌རུ༌ ཆོས༌ཁྲིམས༌ལ༌ ཁས༌པ༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ ཛོམས༌ཏེ༌ ཡོད༌པིན༌།"]], [["ཨིན༌ནའང༌ པི༌ཏྲར༌ བླ༌མ༌ ཆེན༌མོའེ༌ ཕོ༌གྲང༌ངི༌ གྱང༌སྐོར༌ ཚོག༌པ༌ ཐག༌རིང༌ཞིག༌ནེ༌ ཁོང༌ངི༌ གྱབ༌ནེ༌ སོང༌ ཡང༌ ནང༌ཀུག༌ག༌ སོང༌ཏེ༌ ཡེ༌ཤུའ༌ ཅི༌ ཅོ༌རུག༌ ལྟའ༌ལ༌ སྲུང༌ཁན༌གུན༌ ཉམ༌པོ༌ སའེ༌ཀ༌ དུགས༌།"]], [["བླ༌མ༌ ཆེན༌མོ༌ དང༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ ཚང༌མའེ༌ ཡེ༌ཤུ༌ སད༌ཉན༌ཅེས༌སི༌ ཟུན༌ནི༌ སྤང༌པོ༌ ཙལས༌།"]], [["མི༌ མང༌པོའེ༌ ཟུན༌ནི༌ སྤང༌པོ༌ ཏང༌ནའང༌ ཁོང༌ སད༌ཉན༌ཅེས༌སི༌ སྤང༌པོ༌ཞིག༌ མ༌ཐོབ༌། སྟིང༌ཇུག༌ག༌ མི༌ ཉིས༌ ཡོངས༌ཏེ༌"]], [["ཟེརས༌, \"འི༌ མི༌བོའེ༌ ཟེར༌ར༌རག༌པིན༌, 'ངའེ༌ དཀོན༌མཆོག༌གི༌ ཆོད༌ཁང༌ ཤིགས༌ཏེ༌, ཞག༌ སུམ༌མི༌ ནང༌ང༌ ཡང༌སྐྱར༌ རྩིག༌ཉན༌ཨིན༌'།\""]], [["ཏེ༌ནེ༌ བླ༌མ༌ ཆེན༌མོ༌ ལངས༌ཏེ༌ ཡེ༌ཤུའ༌ ཟེརས༌, \"ཁྱོ༌རང༌ངི༌ གྱབ༌གལ༌ལ༌ སྤང༌པོ༌ ཏང༌ཁན༌གུན༌ལ༌ ལན༌ཏང༌ང༌ མེད༌ད༌? རང༌ སྐྱོབ༌ཅེས༌སི༌ ཕིའ༌ ཁྱོ༌རང༌ང༌ ཟེར༌ཅེས༌ མེད༌ད༌?\""]], [["ཨིན༌ནའང༌ ཡེ༌ཤུ༌ ཅུབ༌ཅད༌ཏེ༌ ཞུགས༌། ཏེ༌ནེ༌ བླ༌མ༌ ཆེན༌མོའེ༌ ཟེརས༌, \"ངའེ༌ ཁྱོ༌རང༌ང༌ དཀོན༌མཆོག༌ སོན༌པོའེ༌ ནའ༌ ཀལ༌ལད༌, ང༌ཞའ༌ ཤོད༌དའང༌ ཁྱོ༌རང༌ ལྡམ༌མ༌ ཛད༌ཁན༌ནི༌ མ༌ཤི༌ཀའ༌, དཀོན༌མཆོག༌གི༌ སྲས༌ ཨིན༌ན༌?\""]], [["ཡེ༌ཤུའི༌ མོལས༌, \"འོ༌ན༌ ཉེ༌རང༌ངི༌ ཟེར༌ཁན༌བོ༌ ཨིན༌, ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, མ༌འོངས༌པའེ༌ ཏུས༌སི༌ ནང༌ང༌ མི༌རིགས༌སི༌བུ༌ ཀུན༌ཝང༌ དཀོན༌མཆོག༌གི༌ ཆག༌ ཡས༌པའེ༌ ཁྲིས༌སི༌ཀ༌ དུགས༌ཏེ༌, ཡང༌ ནམ༌ཁའེ༌ སྲིན༌ནི༌ཀ༌ ཞོན༌ཏེ༌ ཡོང༌ང༌ ཁྱོ༌ཞའེ༌ ཐོང༌ཨིན༌།\""]], [["ཏེ༌ནེ༌ བླ༌མ༌ ཆེན༌མོ༌ ཁོ༌རང༌ངི༌ ཀོས༌པོ༌ ཤགས༌ ཡང༌ ཟེརས༌, \"ཁོའེ༌ དཀོན༌མཆོག༌ག༌ དད༌ལོག༌ ཅོས༌ཏེ༌ ཨིན༌ནོག༌། ང༌དང༌ང༌ འི༌ སང༌ མང༌ང༌ སྤང༌པོ༌ ཅི༌ གོས༌ཨིན༌? ཁོའེ༌ དད༌ལོག༌ ཅོ༌ཁན༌བོ༌ དག༌ས༌རང༌ ཁྱོ༌ཞའེ༌ ཚོར༌ཏེ༌ ཨིན༌ནོག༌།"]], [["ཁྱོ༌ཞའེ༌ ཅི༌ ཐག༌ཅད༌དད༌?\" ཁོང༌གུན༌ནི༌ ལན༌ཏངས༌, \"ཁོ༌ སད༌གོ༌ཤེས༌སི༌ འོས༌པ༌ ཨིན༌ནོག༌།\""]], [["ཏེ༌ནེ༌ ཁོང༌གུན༌ནི༌ ཁོང༌ངི༌ ཞལ༌དོང༌ངི༌ཀ༌ ཐུ༌ གྱབས༌ཏེ༌ མུལ༌ཁྲུག༌ ཅོས༌ཏེ༌ རྡུངས༌ ཡང༌ ཞན༌གུན༌ནི༌ ཁོང༌ང༌ གྲམ༌ལྕགས༌ དང༌"]], [["ཧབ༌གོད༌ ཏང༌ཨིན༌ ཟེརས༌, \"ལྡམ༌མ༌ ཛད༌ཁན༌ནི༌ མ༌ཤི༌ཀ༌ ང༌ཞའ༌ ལུང༌སྟན༌ སལ༌ལའང༌, ཁྱོ༌རང༌ང༌ རྡུང༌ཁན༌བོ༌ སུ༌ ཨིན༌ནོག༌?\""]], [["26:69 ནེ༌ 75"], ["པི༌ཏྲར༌ ཕི༌ལོག༌ག༌ ཕོ༌གྲང༌ངི༌ ཚོམས༌སི༌ ནང༌ང༌ དུགས༌ཏེ༌ ཡོད༌ ཟ༌ནེ༌, ཡོག༌མོ༌ཞིག༌ ཁོ༌ ཡོད༌ས༌ ཡོངས༌ཏེ༌ ཟེརས༌, \"གཱ༌ལིལ༌ལི༌པ༌ ཡེ༌ཤུ༌ ཉམ༌པོ༌ ཁྱོ༌རང༌ངའང༌ མེད༌པིན༌ན༌?\""]], [["ཨིན༌ནའང༌ ཁོའེ༌ ཁོང༌ ཚང༌མའེ༌ དུན༌ལ༌ ཟུན༌ ཏངས༌ཏེ༌ ཟེརས༌, \"ཁྱོ༌རང༌ངི༌ ཅི༌ ཟེར༌ཏེ༌ ཨིན༌ ངའ༌ ཧ༌གོའ༌ མེ༌རག༌།\""]], [["ཏེ༌ནེ༌ ཁོ༌ གྱས༌སྒོའེ༌ཀ༌ སོང༌, ཏེ༌རུ༌ ཞན༌ ཡོག༌མོ༌ཞིག༌གི༌ ཁོ༌ ཐོང༌ཏེ༌ ཉེ༌ཁོར༌ལ༌ ཡོད༌ཁན༌གུན༌ལ༌ ཟེརས༌, \"འི༌ མི༌བོ༌ ན༌ཙ༌རེད༌པ༌ ཡེ༌ཤུ༌ ཉམ༌པོ༌ དུག༌པིན༌།\""]], [["ཁོའེ༌ ཡང༌སྐྱར༌ མི༌ཤེས༌ཟུན༌ ཏང༌ཨིན༌ ནའ༌ སྐྱལ༌ཏེ༌ ཟེརས༌, \"ཏེ༌ མི༌བོ༌ ངའེ༌ ཤེས༌ས༌མེད༌།\""]], [["ཙ༌པིག༌ཤིག༌གི༌ སྟིང༌ནེ༌ ཏེ༌ཀ༌ ལངས༌ཏེ༌ ཡོད༌ཁན༌གུན༌ པི༌ཏྲར༌ ཡོད༌ས༌ སོང༌ཏེ༌ ཟེརས༌, \"ཏན༌ཏན༌ ཁྱོ༌རང༌ ཁོའེ༌ ཕྲོ༌པ༌གུན༌ནི༌ ནང༌ནེ༌ ཅིག༌ ཨིན༌ནོག༌ ཅིའ༌ཟེར༌ན༌ ཁྱོ༌རང༌ངི༌ སྤེ༌ར༌ ཏང༌ཚུལ༌བོ༌ གཱ༌ལིལ༌ལི༌པ༌ ཙོགས༌ རག༌།\""]], [["པི༌ཏྲར༌རི༌ ཁོ༌ ངན༌ ཕོག༌ཤིག༌ ཟེར༌ཨིན༌ ནའ༌ སྐྱལ༌ཏེ༌ ཟེརས༌, \"ངའེ༌ ཏེ༌ མི༌བོ༌ ཤེས༌ས༌མེད༌།\" ཏེན༌ན༌མལ༌ལ༌ ཅ༌པོའེ༌ སྐད༌ ཏངས༌།"]], [["ཏེ༌ནེ༌ པི༌ཏྲར༌ལ༌ ཡེ༌ཤུའི༌, \"ཅ༌པོའེ༌ ཅ༌སྐད༌ ཏང༌ངི༌ སང༌ སྔུན༌ལ༌, ཁྱོ༌རང༌ངི༌ ངའ༌ ལན༌ སུམ༌ མི༌ཤེས༌ཟུན༌ ཏང༌ཨིན༌\" མོལ༌ཁན༌བོ༌ ཨིད༌ཏུ༌ ཡོངས༌, ཡང༌ ཁོ༌ ཕི༌ལོག༌ག༌ སོང༌ཏེ༌ མ༌སྲན༌ཏྲེ༌ ངུས༌།"]]], [[["27:1 ནེ༌ 2"], ["ང༌ཏོག༌ ང༌མོ༌ནེ༌, བླ༌མ༌ འུ༌སྐྱོང༌ ཚང༌མ༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ གཙོ༌བོ༌ ཡེ༌ཤུ༌ སད༌གོས༌ ཟེར༌ཏེ༌ ཐག༌ཅདས༌།"]], [["ཁོང༌གུན༌ནི༌ ཁོང༌ངི༌ ཆག༌ ལྡམས༌ཏེ༌ ཀའ༌ལོན༌ པི༌ལ༌ཏུའི༌ ལག༌ག༌ སྟད༌ད༌ ཁྱེརས༌།"]], [["27:3 ནེ༌ 10"], ["ངོ༌ལོག༌ ཅོ༌ཁན༌ནི༌ ཡུ༌དཱའེ༌ གཙོ༌བོ༌ ཡེ༌ཤུའ༌ སད༌ཅེས༌སི༌ ཆད༌པ༌ ཕོག༌ག༌ ཐོང༌ཏེ༌ ཁོའེ༌ ཅོ༌ཁན༌བོའེ༌ཀ༌ ཚེར༌ཁའ༌ ཡོངས༌ཏེ༌ ཡང༌ མུལ༌ལི༌ པེ༌ནེ༌ སུམ༌ཅུ༌བོ༌ བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ལོགས༌ཏེ༌ ཁྱེརས༌,"]], [["ཡང༌ ཁོའེ༌ ཟེརས༌, \"ངའེ༌ ནོངས༌མེད༌ཁན༌ཞིག༌ག༌ ངོ༌ལོག༌ ཅོས༌ཏེ༌ སྡིག༌པ༌ ཅོས༌ཏོག༌།\""], ["ཁོང༌གུན༌ནི༌ ཟེརས༌, \"ང༌ཞའེ༌ ཅིའ༌ ཚེར༌ཁའ༌ ཅོ༌ཨིན༌། ཏེ༌བོའ༌ ཚེར༌ཁའ༌ ཁོ༌རང༌ངི༌ ཅོས༌\""]], [["ཏེ༌ནེ༌ ཡུ༌དཱའེ༌ ཆོད༌ཁང༌ངི༌ ནང༌ང༌ མུལ༌ལི༌ པེ༌ནེ༌གུན༌ ཕངས༌ ཡང༌ ཕི༌ལོག༌ག༌ སོང༌ཏེ༌ ཨོག༌སྐྱེལ༌ལི༌ག༌ ཞུགས༌།"]], [["བླ༌མ༌ འུ༌སྐྱོང༌གུན༌ནི༌ མུལ༌ལི༌ པེ༌ནེ༌གུན༌ ཏུས༌ཏེ༌ ཟེརས༌, \"འི༌ པེ༌ནེ༌ ཁྲག༌རིན༌ ཨིན༌ པ༌སང༌, ཆོད༌ཁང༌ངི༌ བང༌ཛོད༌དི༌ ནང༌ང༌ བོར༌ཅེས༌པོ༌ ཁྲིམས༌ ནང༌ཞིན༌ གལ༌ཏེ༌ ཨིན༌ནོག༌\""]], [["ཁོང༌གུན༌ནི༌ ཏེ༌ པེ༌ནེ༌བོའ༌ ཟ༌མ༌ ཅོ༌ཁན༌ནི༌ ཞིང༌བོ༌ ཉོས༌ཏེ༌ ཞན༌ཡུལ༌ལི༌ མི༌གུན༌ ཤི༌ན༌ སུབ༌ཅེས༌སི༌ ཕིའ༌ ནས༌ས༌ ཅོ༌ཅེས༌ལ༌ ཐག༌ཅདས༌།"]], [["ཏེན༌ན༌ གྱུན༌ཚན༌བོའེ༌ ཕིའ༌ དག༌སའང༌ ཏེ༌ ཞིང༌བོའ༌ ཁྲག༌གི༌ ཞིང༌ ཟེར༌ར༌ནོག༌།"]], [["སྔུན༌མའེ༌ ལུང༌སྟོན༌པ༌ ཡེ༌རེམ༌ཡཱའི༌ མོལ༌ཁན༌བོ༌ དྲན༌དྲ༌ གྲུབ༌ཏེ༌ ཨིན༌ནོག༌, ཁོང༌ངི༌ མོལས༌,"], ["\"ཨིས༌ར༌ཨེལ༌པ༌གུན༌ནི༌ སྲོག༌ རིན༌ ཅད༌ཁན༌ནི༌"], ["མུལ༌ལི༌ པེ༌ནེ༌ སུམ༌ཅུ༌ ཁུར༌ཏེ༌"]], [["ཟ༌མ༌ ཅོ༌ཁན༌ནི༌ ཞིང༌བོ༌ ཉོས༌།"], ["ཀ༌ཟུག༌ གཙོ༌བོ༌ དཀོན༌མཆོག༌གི༌ ངའ༌ བཀའ༌ སལ༌ལ༌ ཛདས༌།\""]], [["27:11 ནེ༌ 26"], ["གཙོ༌བོ༌ ཡེ༌ཤུ༌ པི༌ལ༌ཏུའི༌ དུན༌ལ༌ ཞངས༌ཏེ༌ ཡོད༌ ཏུས༌ ཁོའེ༌ ཁོང༌ང༌ ཏྲིས༌, \"ཁྱོ༌རང༌ ཡ༌ཧུ༌དཱ༌པའེ༌ གྱལ༌པོ༌ ཨིན༌ན༌?\""], ["ཡེ༌ཤུའི༌ ལན༌སལས༌, \"ཨིན༌, ཉེ༌རང༌ངི༌ ཟེར༌ཁན༌བོ༌ ཨིན༌།\""]], [["བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཁོང༌ང༌ ཉད༌ ཀལ༌ ཟ༌ནེ༌ ཁོང༌ངི༌ ཅའང༌ ལན༌སལ༌ལ༌ མ༌ཛདས༌།"]], [["ཏེ༌ནེ༌ པི༌ལ༌ཏུའི༌ ཁོང༌ང༌ ཏྲིས༌, \"ཁོང༌གུན༌ནི༌ སྐྱོན༌ མང༌པོ༌ ཀལ༌ཁན༌བོ༌ ཁྱོ༌རང༌ང༌ ཚོར༌ར༌ མེ༌རག༌ག༌?\""]], [["ཁོང༌ངི༌ སྐྱོན༌ ཀལ༌ཁན༌ ཅིག༌གའང༌ ལན༌ མ༌སལ༌པ༌, ཀའ༌ལོན༌ མ༌སྲན༌ཏྲེ༌ ཧ༌ལས༌།"]], [["ལུག༌སྲོལ༌ ནང༌ཞིན༌ པེ༌སག༌གི༌ ཏུས༌ཆེན༌ནི༌ ཏུས༌ལ༌, ཀའ༌ལོན༌ནི༌ མི༌ཚོགས༌སི༌ ལྡམ༌ཁན༌ནི༌ ཙོན༌པ༌ ཅིག༌ ཕུད༌དད༌པིན༌།"]], [["ཏེ༌ཏུས༌ལ༌ ལས༌ངན༌ ཅོས༌ཏེ༌ མིང༌ཅན༌ གྱུར༌ཁན༌ བཱ༌ར༌བས༌ ཙོན༌པ༌ཞིག༌ ཡོད༌པིན༌།"]], [["མི༌ཚོགས༌ ཛོམ༌མ༌ཅིག༌, པི༌ལ༌ཏུའི༌ ཁོང༌གུན༌ལ༌ ཏྲིས༌, \"བཱ༌ར༌བས༌ ཡ༌ ཡེ༌ཤུ༌ ཀ༌བོའ༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཟེར༌རད༌, ཁོང༌ ཉིས༌ཀོའེ༌ ནང༌ནེ༌ ཕུད༌ད༌ལ༌ ཁྱོ༌ཞའེ༌ ཀ༌བོ༌ ལྡམ༌མད༌?\""]], [["༼བླ༌མ༌ འུ༌སྐྱོང༌གུན༌ ཡེ༌ཤུའི༌ཀ༌ ཚིག༌ཅེས༌པོའེ༌ ཁོང༌ ཁོའེ༌ ལག༌ག༌ སྟད༌ཁན༌བོ༌ པི༌ལ༌ཏུའ༌ གྱུས༌སོང༌༽།"]], [["པི༌ལ༌ཏུ༌ ཁྲིམས༌པོན༌ནི༌ ཁྲིས༌སི༌ཀ༌ དུགས༌ཏེ༌ ཡོད༌ ཟ༌ནེ༌, ཁོའེ༌ ན༌མའེ༌ འི༌ ལོན༌བོ༌ ཀལས༌, \"ཏེ༌ མི༌ ནོངས༌མེད༌པོའ༌ ཁྲིམས༌ཅད༌ཅེས༌སི༌ ནང༌ང༌ དྲེས༌ མ༌དྲེས༌ ཅིའ༌ཟེར༌ན༌ དའང༌ངི༌ ཚན༌ལ༌ ཁོའེ༌ སྐོར༌ལ༌ ཇིགས༌ནང༌ཅན༌ ཉི༌ལམ༌ ཐོང༌ཅེས༌པོའེ༌ ངའ༌ རྡུག༌ངལ༌ ཆེན༌མོ༌ ཐོང༌།\""]], [["ཨིན༌ནའང༌ བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ བཱ༌ར༌བས༌ ཕུད༌ཅེས༌ དང༌ ཡེ༌ཤུ༌ སད༌ཅུག༌ཅེས༌སི༌ ཕིའ༌ མི༌ཚོགས༌ལ༌ ཀའ༌ལོན༌ལ༌ ཞུ༌ཝ༌ ཕུལ༌ཅུག༌ཅེས༌སི༌ ཕིའ༌ ལྕེ༌ ཀོལ༌ཏེ༌ ཁའ༌ཆམས༌ ཅུགས༌།"]], [["ཀའ༌ལོན༌ནི༌ ཡང༌སྐྱར༌ མི༌ཚོགས༌ལ༌ ཏྲིས༌, \"ཁོང༌ ཉིས༌ཀོའེ༌ ནང༌ནེ༌ ངའེ༌ ཁྱོ༌ཞའེ༌ ཕིའ༌ སུ༌ ཕུད༌?\""], ["མི༌ཚོགས༌སི༌ ལན༌ཏངས༌, \"བཱ༌ར༌བས༌ ཕུད༌ད༌ ཛད༌།\""]], [["པི༌ལ༌ཏུའི༌ ཏྲིས༌, \"ཏེ༌ནེ༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, ཡེ༌ཤུའ༌ ངའེ༌ ཅི༌ ཅོ༌?\""], ["མི༌ཚོགས༌སི༌ ལན༌ཏངས༌, \"ཁོ༌ རྐྱང༌ཤིང༌ང༌ རྐྱོང༌།\""]], [["པི༌ལ༌ཏུའི༌ ཏྲིས༌, \"ཅི༌ཕིའ༌, ཁོའེ༌ ཁྲིམས༌སི༌ གྱབ༌གལ༌ ཅི༌ ཅོས༌ཏོག༌?\" ཨིན༌ནའང༌ མི༌ཚོགས༌སི༌ ཀུ༌ཅོ༌ སྲན༌ཏྲེ༌ ཏང༌ཨིན༌ ཟེརས༌, \"རྐྱང༌ཤིང༌ངི༌ཀ༌ རྐྱོང༌།\""]], [["པི༌ལ༌ཏུའི༌ མི༌ཚོགས༌སི༌ ནང༌ང༌ གྱུར༌ཇ༌ ཁྱོང༌ མི༌ཉན༌ནོག༌ སམ༌ མ༌ཚད༌ ཁོང༌གུན༌ལ༌ སྲོ༌ ཡོངས༌ཏེ༌ ཧི༌ལིངས༌ ཕིང༌ཅེས༌ གོ༌ཟུགས༌པ༌ ཁོའེ༌ མི༌ཚོགས༌སི༌ དུན༌ལ༌ ཆུ༌ ཁྱོངས༌ཏེ༌ ཁོ༌རང༌ངི༌ ལག༌པ༌ ཁྲུས༌ ཡང༌ ཟེརས༌, \"འི༌ མི༌བོ༌ སད༌ཅེས༌སི༌ ནང༌ང༌ ང༌ ནོངས༌མེད༌ ཨིན༌, འི༌བོའེ༌ ཕིའ༌ ཁྱོ༌ཞའ༌ ནོངས༌ཅན༌ ཨིན༌ནོག༌\""]], [["མི༌ཚོགས༌སི༌ ཟེརས༌, \"ཁོ༌ སད༌ཅེས༌སི༌ ཉད༌གལ༌བོ༌ ང༌ཞའ༌ དང༌ ང༌ཞའེ༌ ཕྲུ༌གུ༌གུན༌ལ༌ ཕོག༌ཤིག༌\""]], [["ཏེ༌ནེ༌ ཁོང༌གུན༌ནི༌ ཕིའ༌ པི༌ལ༌ཏུའི༌ བཱ༌ར༌བས༌ ཙོན༌ཁང༌ནེ༌ ཕུད༌ཅུགས༌ ཡང༌ ཡེ༌ཤུའ༌ རྟལ༌ལྕག༌ གྱབ༌ཏེ༌ རྐྱང༌ཤིང༌ངི༌ཀ༌ རྐྱང༌ཅེས༌ལ༌ མག༌མི༌གུན༌ལ༌ སྟདས༌།"]], [["27:27 ནེ༌ 31"], ["ཏེ༌ནེ༌ ཀའ༌ལོན༌ནི༌ མག༌མི༌གུན༌ནི༌, ཀའ༌ལོན༌ནི༌ ཁར༌རི༌ མག༌མི༌ ཛོམས༌སེ༌ ནས༌སའེ༌ ནང༌ང༌ གཙོ༌བོ༌ ཡེ༌ཤུ༌ ཁྱེར༌ཏེ༌ མག༌ཚོགས༌ གང༌པོ༌ ཁོང༌ང༌ ཁོར༌ཏེ༌ དུགས༌།"]], [["ཁོང༌གུན༌ནི༌ ཁོང༌ངི༌ ནམ༌ཟའ༌ ཕུད༌ཏེ༌, གྱལ༌པོ༌ གོན༌ཁན༌ ཙོགས༌སི༌ ནམ༌ཟའ༌ མར༌པོ༌ཞིག༌ སྐོནས༌,"]], [["ཡང༌ ཚེར༌མའེ༌ ཐོར༌ཤོག༌ སླས༌ཏེ༌ ཁོང༌ངི༌ ཨུའ༌ སྐོནས༌། ཁོང༌ངི༌ ཆག༌ ཡས༌པའེ༌ ནང༌ང༌ སྙུག༌བེར༌ཞིག༌ ཀལས༌ ཡང༌ ཁོང༌ངི༌ དུན༌ལ༌ པིག༌དོང༌ ཙུགས༌ཏེ༌ ཁོང༌ང༌ ཚིག༌པ༌ སྲག༌ཨིན༌ ཟེརས༌, \"ཡ༌ཧུ༌དཱ༌པའེ༌ གྱལ༌པོའ༌ ཆག༌ཚལ༌།\""]], [["ཐུ༌ གྱབ༌, སྙུག༌བེར༌བོ༌ ཁུར༌ཏེ༌ ཁོང༌ངི༌ ཨུའ༌ ལན༌ མང༌པོ༌ གྱབས༌།"]], [["ཚིག༌པ༌ སྲགས༌ཏེ༌ སྟིང༌ནེ༌ ཁོང༌གུན༌ནི༌ ནམ༌ཟའ༌ མར༌པོ༌བོ༌ ཕུད༌ཏེ༌, ཡེ༌ཤུའ༌ ཁོང༌རང༌ངི༌ ནམ༌ཟའ༌བོ༌ སྐོནས༌། ཏེ༌ནེ༌ ཁོང༌ རྐྱང༌ཤིང༌ངི༌ཀ༌ རྐྱང༌ཅེས༌ལ༌ ཁྱེརས༌།"]], [["27:32 ནེ༌ 44"], ["ཁོང༌གུན༌ནི༌ གཙོ༌བོ༌ ཡེ༌ཤུ༌ ཡེ༌རུ༌ཤ༌ལེམ༌མི༌ གྱལ༌ས༌ནེ༌ ཕིངས༌ཏེ༌ ཁྲིད༌ཏེ༌ ཁྱེར༌ ཟ༌ནེ༌ ཀི༌རིན༌པ༌ ཤི༌མོན༌ ཐུག༌, ཡང༌ མག༌མི༌གུན༌ནི༌ ཁོའ༌ ཝང༌ ཏངས༌ཏེ༌ ཡེ༌ཤུའི༌ རྐྱང༌ཤིང༌ ཁུར༌ཅུགས༌།"]], [["ཁོང༌གུན༌ གོལ༌གོ༌ཐཱ༌ ༼ཀ༌བོའེ༌ ཏོན༌ཏག༌པོ༌ གོའི༌ རུས༌པའེ༌ ས༌ཀྱད༌༽ ཟེར༌ཁན༌ནི༌ ནས༌སའེ༌ཀ༌ ལེབ༌།"]], [["ཏེ༌རུ༌ ཁོང༌གུན༌ནི༌ ཡེ༌ཤུའ༌ གལ༌"], ["སྲེས༌ཁན༌ནི༌ རྒུན༌ཆང༌ དོན༌ཅེས༌ལ༌ ཕུལས༌, ཨིན༌ནའང༌ ཁོང༌ངི༌ ཏེ༌བོ༌ ཉངས༌ཏེ༌ དོན༌ན༌ མ༌ཛདས༌།"]], [["ཡེ༌ཤུ༌ རྐྱང༌ཤིང༌ངི༌ཀ༌ རྐྱངས༌ ཚར༌ར༌ཅིག༌, ཁོང༌ངི༌ ནམ༌ཟའ༌ བགོས༌ཏེ༌ སུའ༌ ཐོབ༌དུག༌ ལྟ༌ཅེས༌ལ༌ ཆོ༌ལོ༌ རིལས༌།"]], [["ཡང༌ མག༌མི༌གུན༌ སའེ༌ཀ༌ དུགས༌ཏེ༌ ཡེ༌ཤུ༌ སྲུངས༌།"]], [["ཁོང༌ངི༌ ཨུའི༌ སྟག༌ག༌ ཉད༌གལ༌ ཀལ༌ཁན༌ནི༌ སྟགས༌པོའེ༌ཀ༌ འི༌བོ༌ ཡེ༌ཤུ༌ ཡ༌ཧུ༌དཱ༌པའེ༌ གྱལ༌པོ༌ ཨིན༌ བྲིས༌ཏེ༌ ཡོད༌པིན༌།"]], [["ཅག༌པ༌ ཉིས༌ ཁོང༌ ཉམ༌པོ༌ རྐྱང༌ཤིང༌ངི༌ཀ༌ རྐྱངས༌, ཅིག༌པོ༌ ཁོང༌ངི༌ ཡས༌པ༌ ཡང༌ ཅིག༌པོ༌ ཡོ༌མའ༌།"]], [["ཏེ༌ ནས༌ས༌ གྱུད༌ཏེ༌ གྲུལ༌ཁན༌གུན༌ནི༌ གོ༌ ཡུག༌ཏེ༌ སྨད༌ར༌ ཏང༌ཨིན༌ ཟེརས༌,"]], [["\"ཆོད༌ཁང༌ ཤིགས༌ཏེ༌ ཞག༌ སུམ༌མི༌ ནང༌ང༌ རྩིག༌ཨིན༌ ཟེར༌ཁན༌ ཁྱོད༌, གལ༌ཏེས༌ དཀོན༌མཆོག༌གི༌ སྲས༌ ཨིན༌ན༌ རྐྱང༌ཤིང༌ངི༌ ཀ༌ནེ༌ ཡོག༌ག༌ བབས༌ཏེ༌ རང༌ སྐྱོབ༌བའང༌།\""]], [["ཏེན༌ན༌ ཙོགས༌ལ༌ བླ༌མ༌ འུ༌སྐྱོང༌གུན༌, ཆོས༌ཁྲིམས༌ལ༌ ཁས༌པ༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནིའང༌ ཁོང༌ང༌ ཚིག༌པ༌ སྲག༌ཨིན༌ ཟེརས༌,"]], [["\"ཁོའེ༌ ཞན༌མ༌གུན༌ སྐྱོབས༌, ཨིན༌ནའང༌ ཁོ༌རང༌ སྐྱོབ༌ཉན༌ན༌ མི༌དུག༌། ཨིས༌ར༌ཨེལ༌པའེ༌ གྱལ༌པོ༌ རྐྱང༌ཤིང༌ངི༌ ཀ༌ནེ༌ དག༌ས༌ བབས༌ཏེ༌ ཡོང༌ན༌, ང༌ཞའེ༌ ཏད༌པ༌ ཅོ༌ཨིན༌།"]], [["དཀོན༌མཆོག༌ག༌ ཨིད༌ཤེས༌ ཅོས༌ཏེ༌ ཁོའེ༌ ཟེར༌རད༌པིན༌, 'ང༌ དཀོན༌མཆོག༌གི༌ སྲས༌ ཨིན༌', ཏ༌ སྟེན༌བ༌ དཀོན༌མཆོག༌གི༌ ཁོ༌ སྐྱོབ༌བ༌ཛད༌ དུག༌ག༌?\""]], [["ཏེན༌ན༌ ཙོགས༌ལ༌ ཁོང༌ ཉམ༌པོ༌ རྐྱང༌ཤིང༌ངི༌ཀ༌ རྐྱངས༌ཁན༌ ཅག༌པ༌གུན༌ནིའང༌ ཁོང༌ང༌ ཚིག༌ ཏངས༌།"]], [["27:45 ནེ༌ 56"], ["ཉིང༌གུང༌ནེ༌ ཆུ༌ཚོད༌ སུམ༌པ༌ ཚག༌པ༌ ཡུལ༌ གང༌པོ༌ མུན༌གྲིག༌ སོང༌།"]], [["ཆུ༌ཚོད༌ སུམ༌པ༌ ཟོད༌ཤིག༌ག༌ ཡེ༌ཤུའི༌ ཨིབ༌རི༌པའེ༌ སྐད༌དི༌ ནང༌ང༌ ཀུ༌ཅོ༌ སྲན༌ཏྲེ༌ སལ༌ཨིན༌ མོལས༌, \"ཨེ༌ལོའི༌ ཨེ༌ལོའི༌ ལེ༌མ༌ ས༌བའཅ༌ཐ༌ནི༌\" ཀ༌བོའེ༌ ཏོན༌ཏག༌པོ༌, \"ངའེ༌ དཀོན༌མཆོག༌, ངའེ༌ དཀོན༌མཆོག༌, ཉེ༌རང༌ངི༌ ངའ༌ ཅིའ༌ ཕང༌ང༌ ཛད༌ཏེ༌ ཨིན༌?\""]], [["ཏེ༌ཀ༌ ཡོད༌ཁན༌གུན༌ནི༌ ནང༌ནེ༌ ཁ༌ཅིག༌གི༌ ཏེ༌བོ༌ ཚོར༌ར༌ཅིག༌ ཟེརས༌, \"ཁོའེ༌ ལུང༌སྟོན༌པ༌ ཨེ༌ལི༌ཡཱ༌ བོད༌ད༌རག༌།\""]], [["ཏེན༌ན༌མལ༌ལ༌ ཁོང༌གུན༌ནི༌ ཕྲོ༌ནེ༌ ཅིག༌ བང༌ཏངས༌ཏེ༌ རས༌བལ༌ཞིག༌ རྒུན༌ཆང༌ སྐྱུར༌མོའེ༌ ནང༌ང༌ ཅུགས༌ ཡང༌ བེར༌ཀའེ༌ཀ༌ སྐྱོན༌ཏེ༌ ཡེ༌ཤུའ༌ དོན༌ཅེས༌ལ༌ ཏངས༌།"]], [["ཞན༌གུན༌ནི༌ ཟེརས༌, \"དུག༌ཅུག༌གའང༌། ལུང༌སྟོན༌པ༌ ཨེ༌ལི༌ཡཱའ༌ ཁོ༌ སྐྱོབ༌བ༌ལ༌ སྐྱོད༌དུག༌ག༌ སྟེན༌བ༌།\""]], [["ཡེ༌ཤུའི༌ ཡང༌སྐྱར༌ སྐད༌ ཆེན༌མོ༌ ཉམ༌པོ༌ ཀུ༌ཅོ༌ སལ༌ཏེ༌ རང༌ངི༌ སྐུ༌སྲོག༌པོ༌ སལས༌།"]], [["ཏེན༌ན༌ ཟ༌ནེ༌ ཆོད༌ཁང༌ངི༌ ཡོ༌ལ༌ གོ༌ནེ༌ ཇུག༌ ཚོག༌པ༌ ཁག༌ཉིས༌སི༌ ནང༌ང༌ ཆད༌།"]], [["རོམ༌ཁང༌གུན༌ བེ༌ཏེ༌ ཤི༌ཁན༌ནི༌ མི༌ དམ༌པ༌ མང༌པོ༌ སོན༌ཏེའ༌ ལང༌ང༌ ཛདས༌།"]], [["ཡེ༌ཤུ༌ སོན༌ཏེའ༌ ལང༌ང༌ ཛད༌ཏེ༌ སྟིང༌ནེ༌ རོམ༌ཁང༌ནེ༌ བིངས༌ཏེ༌ ཡོང༌ཁན༌གུན༌ དམ༌པའེ༌ ཡེ༌རུ༌ཤ༌ལེམ༌མི༌ གྱལ༌ས༌ སོང༌ ཡང༌ མི༌ མང༌པོ༌ཞིག༌ག༌ ཐོང༌།"]], [["ཡེ༌ཤུ༌ སྲུང༌ཏེ༌ ཡོད༌ཁན༌ མག༌མི༌རྒྱའེ༌ སྤོན༌བོ༌ དང༌ ཞན༌ མག༌མི༌གུན༌ནི༌, སང༌གུལ༌ དང༌ བྱུང༌ཁན༌ ཚང༌མ༌ ཐོང༌ཏེ༌ མ༌སྲན༌ཏྲེ༌ ཇིགས༌ ཡང༌ ཟེརས༌, \"འི༌ མི༌ དཀོན༌མཆོག༌གི༌ སྲས༌ ཨིན༌ཁན༌བོ༌ ཏན༌ཏན༌ ཨིན༌ནོག༌།\""]], [["ཐག༌རིང༌ཞིག༌ནེ༌ བུ༌མོ༌ མང༌པོའེ༌ ཡེ༌ཤུ༌ ཀྲོང༌ཤེས༌པོ༌ ལྟེན༌ ཡོད༌པིན༌, ཁོང༌གུན༌ནི༌ ཡེ༌ཤུའི༌ སྒོས༌དོམ༌གུན༌ རིགས༌ཏེ༌ ཞབ༌ཤི༌ ཞུ༌ཨིན༌ ཁོང༌ ཉམ༌པོ༌ གཱ༌ལིལ༌ལི༌ནེ༌ པར༌ལ༌ ཡོངས༌ཏེ༌ ཨིན༌པིན༌།"]], [["ཁོང༌གུན༌ནི༌ ཕྲོའ༌ མིར༌ཡམ༌ མག༌དལ༌ལ༌མ༌, ཡོ༌སེབ༌ དང༌ ཁོའེ༌ ནོ༌ ཡ༌ཀོབ༌བི༌ ཨ༌མ༌ མིར༌ཡམ༌ དང༌ ཟེ༌བེད༌དིའི༌ བུ༌ཚའ༌ གུན༌ནི༌ ཨ༌མ༌ ཡོད༌པིན༌།"]], [["27:57 ནེ༌ 61"], ["མུན༌ཅུ༌རུབ༌ཀྱིས༌ ཡོད༌ ཟ༌ནེ༌ ཡོ༌སེབ༌ ཟེར༌ཁན༌ ཨ༌རི༌མ༌ཐཱ༌པ༌ མི༌ ཆུག༌པོ༌ཞིག༌ ཏེ༌རུ༌ ཡོངས༌, ཁོའང༌ ཡེ༌ཤུའི༌ ལོབ༌ཕྲུགས༌ཞིག༌ ཨིན༌པིན༌།"]], [["ཁོ༌ པི༌ལ༌ཏུའི༌ཀ༌ སོང༌ཏེ༌, ཁོའ༌ ཡེ༌ཤུའི༌ སྤུར༌ སལ༌ ཟེར༌ཏེ༌ ཞུ༌ཝ༌ ཕུལས༌, ཏེ༌ནེ༌ པི༌ལ༌ཏུའི༌ ཏེ༌བོ༌ ཁོའ༌ ཏོང༌ ཟེར༌ཏེ༌ བཀའ༌ ཏངས༌།"]], [["ཡོ༌སེབ༌བི༌ ཡེ༌ཤུའི༌ སྤུར༌ ཁྱེར༌ཏེ༌ རས༌ ལག༌མོ༌ ཀུས༌པོའེ༌ ནང༌ང༌ ཏུམས༌ཏེ༌"]], [["བྲག༌གི༌ ནང༌ང༌ ཁོ༌རང༌ངི༌ ཕིའ༌ སྐོས༌ཏེ༌ ཡོད༌ཁན༌ནི༌ སོ༌མ༌ སྤུར༌ཁང༌བོའེ༌ ནང༌ང༌ ཡེ༌ཤུའི༌ སྤུར༌ བོརས༌ ཡང༌ སྤུར༌ཁང༌ངི༌ ཁའེ༌ཀ༌ ཁར༌རྡོ༌ ཆེན༌མོ༌ཞིག༌ རིལ༌ཏེ༌ ཁོ༌ སོང༌།"]], [["མག༌དལ༌ལ༌མ༌ མིར༌ཡམ༌ དང༌ ཞན༌ མིར༌ཡམ༌ གུན༌ སྤུར༌ཁང༌ངི༌ འ༌ངོ༌ ཆོགས༌ལ༌ དུགས༌ཏེ༌ ཡོད༌པིན༌།"]], [["27:62 ནེ༌ 66"], ["ཐོ༌རེ༌ཟུག༌པོ༌ ཤབ༌བད༌དི༌ ཞག༌ག༌, བླ༌མ༌ འུ༌སྐྱོང༌གུན༌ དང༌ ཕ༌རུ༌ཤི༌པ༌གུན༌ པི༌ལ༌ཏུ༌ ཡོད༌ས༌ སོང༌།"]], [["ཁོང༌གུན༌ནི༌ ཟེརས༌, \"སྤོན༌བོ༌ལེ༌, ཏེ༌ གོབ༌སྐོར༌ཁན༌བོའེ༌ སོན༌ཏེའ༌ ཡོད༌ཏུས༌ ཁོའེ༌, 'ཞག༌ སུམ༌མི༌ སྟིང༌ནེ༌ ང༌ སོན༌ཏེའ༌ ལང༌ཨིན༌' ཟེར༌ཁན༌བོ༌ ང༌ཞའ༌ ཨིད༌ཏུ༌རག༌།"]], [["ཏེ༌བོའེ༌ཕིའ༌ ཞག༌ སུམ༌ ཚག༌པའ༌ ཁོའེ༌ རོམ༌ཁང༌ང༌ སྲུང༌ཁན༌ རིག༌ བོར༌ར༌ ཛད༌, ཏེ༌ མ༌ནེ༌ ཁོའེ༌ ལོབ༌ཕྲུགས༌གུན༌ ཡོངས༌ཏེ༌ རོ༌བོ༌ སྐུས༌ཏེ༌ ཁྱེར༌ཏེ༌ མི༌གུན༌ལ༌ ཁོ༌ ཤི༌ཁན༌གུན༌ནི༌ ཕྲོ༌ནེ༌ ལངས༌ ཟེར༌སྲིད༌ཅེས༌ ཨིན༌ནོག༌། ཏེ༌ནེ༌ ང༌དང༌གུན༌ནི༌ ཕིའ༌ སྟིང༌ཇུག༌གི༌ གོབ༌སྐོར༌བོ༌ སྔུན༌མའེ༌ སང༌ མང༌ང༌ ཐུའ༌ ཡོང༌ཨིན༌།\""]], [["པི༌ལ༌ཏུའི༌ ཟེརས༌, \"མག༌མི༌གུན༌ ཁྱེར༌ཏེ༌ ཙམ༌ཐུབ༌ ཉན༌ནའང༌ སྟན༌པོ༌ ཅོས༌ཏེ༌ སྲུང༌ཅུག༌།\""]], [["ཏེ༌ནེ༌ ཁོང༌གུན༌ སོང༌ཏེ༌ སྤུར༌ཁང༌བོ༌ སྟན༌པོ༌ ཅོས༌ཏེ༌ སྒོའེ༌ཀ༌ ཐེ༌ཙེ༌ གྱབས༌, ཡང༌ མག༌མི༌གུན༌ སྲུང༌ང༌ བོརས༌།"]]], [[["28:1 ནེ༌ 10"], ["ཤབ༌བད༌, ངལ༌ཚོའེ༌ ཞག༌གི༌ སྟིང༌ནེ༌ ཟ༌ཉི༌མའེ༌ ཞག༌ག༌ ང༌ཏོག༌ ཉི༌མ༌ ཤར༌ཀིས༌ལ༌, མག༌དལ༌ལ༌མ༌ མིར༌ཡམ༌ དང༌ ཞན༌ མིར༌ཡམ༌ཞིག༌ སྤུར༌ཁང༌ང༌ ལྟའ༌ལ༌ སོང༌།"]], [["ཧུན༌མེད༌ལ༌ སང༌གུལ༌ མ༌ ཆེན༌མོ༌ཞིག༌ ཡོངས༌ ཅིའ༌ཟེར༌ན༌ དཀོན༌མཆོག༌གི༌ ཕོ༌ཉ༌ ནམ༌ཁའ༌ནེ༌ བབས༌ཏེ༌ སྤུར༌ཁང༌ངི༌ སྒོའེ༌ ཀ༌ནེ༌ ཁར༌རྡོ༌ རིལ༌ཏེ༌, ཏེ༌ཀ༌ ཞུགས༌།"]], [["ཁོང༌ངི༌ ཞལ༌དོང༌ སྐམ༌ལག༌ ཙོགས༌ལ༌ ལྡང༌ཤན༌ ཡང༌ ནམ༌ཟའ༌ ཁའ༌ ཙོགས༌ ཀར༌པོ༌ ཡོད༌པིན༌།"]], [["ཁོང༌ ཐོང༌ཏེ༌ སྲུང༌ཨིན༌ ཡོད༌ཁན༌ མག༌མི༌གུན༌ མ༌སྲན༌ཏྲེ༌ ཇིགས༌ཏེ༌ དར༌ཨིན༌ སའེ༌ཀ༌ གྱེལ༌ཏེ༌ ཤི༌ཁན༌ ཙོགས༌ གྱུར༌།"]], [["ཕོ༌ཉའེ༌ བུ༌མོ༌ ཉིས༌ཀོའ༌ མོལས༌, \"ཇིགས༌ མ༌ཇིགས༌, ཁྱོ༌ཞའེ༌ རྐྱང༌ཤིང༌ངི༌ཀ༌ རྐྱངས༌ཁན༌ ཡེ༌ཤུའ༌ ཙལ༌ཁན༌བོ༌ ང༌ གྱུས༌ཡོད༌།"]], [["ཁོང༌ འི༌ཀ༌ མེད༌; ཁོང༌ངི༌ མོལ༌ཁན༌ ནང༌ཞིན༌ ཁོང༌ སོན༌ཏེའ༌ ཞངས༌ཏེ༌ ཨིན༌། ཡོངས༌ཏེ༌ ཁོང༌ངི༌ སྤུར༌ བོར༌སའེ༌ ནས༌ས༌ ལྟོས༌།"]], [["ཏེ༌ནེ༌ གྱོགས༌པ༌ སོང༌ཏེ༌ ཁོང༌ངི༌ ལོབ༌ཕྲུགས༌གུན༌ལ༌ ཤོད༌, 'ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཏེ༌, ཁྱོ༌ཞའེ༌ སང༌ སྔུན༌ལ༌ གཱ༌ལིལ༌ལིའི༌ ཡུལ༌ཇོངས༌སི༌ ནང༌ང༌ སྐྱོད༌ཨིན༌། ཏེ༌རུ༌ ཁྱོ༌ཞ༌གུན༌ལ༌ ཁོང༌ ཇལ༌ཨིན༌།' ངའེ༌ ཤད༌ཁན༌གུན༌ ཨིད༌ཏུ༌ བོར༌།\""]], [["ཏེ༌ནེ༌ བུ༌མོ༌གུན༌ ཇིགས༌ནང༌ ཐད༌ཏེ༌ གའ༌མོ༌ ཉམ༌པོ༌ སྤུར༌ཁང༌ནེ༌ བང༌ཏང༌ཨིན༌ ཁོང༌ངི༌ ལོབ༌ཕྲུགས༌གུན༌ལ༌ ཤད༌ད༌ལ༌ སོང༌།"]], [["ཁོང༌ ཉིས༌ཀོ༌ ཆེན༌ ཡོད༌ ཟ༌ནེ༌ ཧུན༌མེད༌ལ༌ ཡེ༌ཤུ༌ ཁོང༌གུན༌ནི༌ དུན༌ལ༌ ཇལ༌ཏེ༌, \"ཇུ༌ལེ༌\" མོལས༌། ཁོང༌གུན༌ ཡེ༌ཤུའི༌ དུན༌ལ༌ སོང༌ ཡང༌ ཁོང༌ངི༌ ཞབས༌ལ༌ ཐམས༌ཏེ༌ ཆག༌ཕུལས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ཇིགས༌ མ༌ཇིགས༌། སོང༌ཏེ༌ ངའེ༌ སྤུན༌གུན༌ལ༌, གཱ༌ལིལ༌ལིའ༌ སོང༌ ཟེར༌ ཡང༌ ཁོང༌གུན༌ནི༌ ངའ༌ ཏེ༌རུ༌ ཐོང༌ཨིན༌།\""]], [["28:11 ནེ༌ 15"], ["བུ༌མོ༌ ཉིས༌ཀོ༌ ཆེན༌ ཡོད༌ ཟ༌ནེ༌, མག༌མི༌ སྲུང༌ཁན༌ ཁ༌ཅིག༌ ཡེ༌རུ༌ཤ༌ལེམ༌མི༌ གྱལ༌སའ༌ ཡོངས༌ཏེ༌ བྱུང༌ཁན༌ ཚང༌མ༌ བླ༌མ༌ འུ༌སྐྱོང༌གུན༌ལ༌ ཤདས༌།"]], [["བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ ཛོམས༌ཏེ༌ མག༌མི༌གུན༌ལ༌ པེ༌ནེ༌ མང༌པོ༌ ཏངས༌ཏེ༌ ཟུན༌ ཏང༌ཅུག༌ཅེས༌སི༌ ཐབས༌ལྡིངས༌།"]], [["ཁོང༌གུན༌ནི༌ མག༌མི༌གུན༌ལ༌ ཟེརས༌, \"ཁྱོ༌ཞའེ༌, 'ཚན༌ལ༌ ང༌ཞའ༌ ཉིད༌ལ༌ སོང༌ཏེ༌ ཡོད༌ ཟ༌ནེ༌ ཁོའེ༌ ལོབ༌ཕྲུགས༌གུན༌ ཡོངས༌ཏེ༌ རོ༌ རྐུས༌ཏེ༌ ཁྱེར༌ཏོག༌' ཟེར༌གོས༌།"]], [["གལ༌ཏེས༌ ཏེ༌བོ༌ ཀའ༌ལོན༌ནི༌ ཚོར༌ན༌, ང༌ཞའེ༌ སྐྱོབས༌ཏེ༌ ཁྱོ༌ཞའ༌ ཆད༌པ༌ ཕོག༌ མི༌ཅུག༌།\""]], [["ཏེ༌ནེ༌ མག༌མི༌གུན༌ནི༌ པེ༌ནེ༌ ལེན༌ཏེ༌ ཁོང༌གུན༌ནི༌ ཟེར༌ཁན༌ ནང༌ཞིན༌ ཅོས༌ པ༌སང༌, ཡ༌ཧུ༌དཱ༌པའེ༌ ཕྲོའ༌ དི༌རིང༌ ཚོག༌པའང༌ ཏེ༌ སྤེ༌ར༌བོ༌ ཁྱེབས༌ཨིན༌ ཨིན༌ནོག༌།"]], [["28:16 ནེ༌ 20"], ["ཏེ༌ནེ༌ གཱ༌ལིལ༌ལིའི༌ ནང༌ང༌ ཡེ༌ཤུའི༌ སོང༌ མོལ༌ཁན༌ནི༌ རི༌ཀ༌ ལོབ༌ཕྲུགས༌ ཅུག༌ཤིག༌པོ༌ སོང༌།"]], [["ཁོང༌གུན༌ནི༌ ཡེ༌ཤུ༌ ཇལ༌ལ༌ཅིག༌ ཆག༌ཕུལས༌, ཨིན༌ནའང༌ ཁ༌ཅིག༌གི༌ ༼ཁོང༌ ཡེ༌ཤུ༌ ཨིན༌ན༌ཧེ༌ སམས༌ཏེ༌༽ ཐེ༌ཚོམས༌ ཅོས༌།"]], [["ཡེ༌ཤུ༌ ཁོང༌གུན༌ ཡོད༌ས༌ སྐྱོད༌ཏེ༌ མོལས༌, \"ནམ༌ཁའ༌ དང༌ ཇིག༌རྟེན༌ནི༌ ནང༌ང༌ ཡོད༌ཁན༌ ཚང༌མའེ༌ཀ༌ ཝང༌ཆ༌ གང༌པོ༌ ང༌ སལ༌ལ༌ ཛད༌ཏེ༌ ཨིན༌།"]], [["ཏེ༌བོའེ༌ཕིའ༌ གྱལ༌ཁམས༌ ཚང༌མའེ༌ ནང༌ང༌ སོང༌ཏེ༌ མི༌གུན༌ ངའེ༌ ལོབ༌ཕྲུགས༌ གྱུར༌ཅུག༌ཅེས༌ལ༌ རྩོན༌གྲུས༌ ཅོས༌ཏེ༌ ཁོང༌གུན༌ལ༌ ཡབ༌, སྲས༌ དང༌ དམ༌པའེ༌ ཐུག༌ཉིད༌དི༌ ཚན༌ནི༌ ནང༌ང༌ ཁྲུས༌ ཏོང༌།"]], [["ཡང༌ ངའེ༌ ཁྱོ༌ཞའ༌ ཏང༌ཁན༌ནི༌ བཀའ༌ ཚང༌མ༌ ཁའ༌ཉན༌ཅེས༌ལ༌ ཁོང༌གུན༌ལ༌ ལབ༌ཞ༌ ཏོང༌, ཡང༌ ང༌ ཏུས༌སི༌ ཐའ༌མ༌ ཚོག༌པའང༌ ཁྱོ༌ཞའ༌ ཉམ༌པོ༌ ཏུས༌གྱུན༌ དུག༌ཅེས༌པོ༌ ཨིད༌ཏུ༌ བོར༌།།"]]]], "Mark": [[[["1:1 ནེ༌ 8"], ["འི༌བོ༌ ནི༌ དཀོན༌མཆོག༌གི༌ སྲས༌ ཡེ༌ཤུ༌ མ༌ཤི༌ཀའེ༌ སྐོར༌ལ༌ གའ༌མོའེ༌ ནས༌ཚུལ༌བོ༌ ཨིན༌ནོག༌། འི༌བོའེ༌ གོ༌ཟུག༌ ནི༌,"]], [["ལུང༌སྟོན༌པ༌ ཡེ༌ཤ༌ཡཱའེ༌ སྤེ༌ཆའེ༌ ནང༌ང༌ བྲིའ༌ ཛད༌ཁན༌ ནང༌ཞིན༌ དཀོན༌མཆོག༌གི༌ མོལས༌,"], ["\"ལྟོས༌, ཁྱོ༌རང༌ངི༌ སང༌ སྔུན༌ལ༌ ངའེ༌ ང༌རང༌ངི༌ ལོན༌ཁྱེར༌ཁན༌བོ༌ ཀལ༌ཨིན༌།"], ["ཁོའེ༌ ཁྱོ༌རང༌ངི༌ ཕིའ༌ ལམ༌ གྲལ༌གྲིག༌ ཅོ༌ཨིན༌།"]], [["ཁོའེ༌ རི༌སྟོང༌ངི༌ ནང༌ང༌ ཀུ༌ཅོ༌ ཏང༌ཨིན༌ མི༌གུན༌ལ༌ ཟེར༌ཨིན༌,"], ["''གཙོ༌བོ༌ ཕེབ༌ཤེས༌ལ༌ གྲལ༌གྲིག༌ ཅོས༌,"], ["ཡང༌ ཁོང༌ངི༌ ཕེབས༌ལམ༌བོ༌ དྲང༌པོ༌ ཅོས༌'།"], ["\""]], [["ཁྲུས༌སལ༌ཁན༌ ཡོ༌ཧཱ༌ནན༌ སྐྱོད༌ཏེ༌ རི༌སྟོང༌ངི༌ ནང༌ང༌ མི༌གུན༌ལ༌ ཤགས༌པ༌ ཐོབ༌ཅེས༌སི༌ ཕིའ༌ སྡིག༌པ༌ ཅོ༌ཁན༌གུན༌ནི༌ཀ༌ གྱོད༌པ༌ ཅོས༌ཏེ༌ ཁྲུས༌ལེན༌ཅེས༌ལ༌ ཆོས༌ཤདས༌།"]], [["ཡེ༌རུ༌ཤ༌ལེམ༌མི༌ གྱལ༌སའེ༌ མི༌གུན༌ ཐེས༌ཏེ༌ ཡ༌ཧུ༌དཱའེ༌ ཡུལ༌མི༌ གང༌པོ༌ བིངས༌ཏེ༌ ཡོ༌ཧཱ༌ནན༌ལ༌ ལྟ༌ཅེས༌ དང༌ ཉན༌ན༌ལ༌ སོང༌། ཁོང༌གུན༌ནི༌ རང༌རང༌ངི༌ སྡིག༌པའེ༌ ལས༌གུན༌ མི༌གུན༌ནི༌ དུན༌ལ༌ ཤདས༌ པ༌སང༌ ཡོ༌ཧཱ༌ནན༌ནི༌ ཁོང༌གུན༌ལ༌ ཡོར༌དཱན༌ ལྩངས༌པོའེ༌ ནང༌ང༌ ཁྲུས༌སལ༌ལ༌ ཛདས༌།"]], [["ཡོ༌ཧཱ༌ནན༌ནི༌ རྔ༌བོང༌ངི༌ བལ༌ལ༌ ཐགས༌ཁན༌ནི༌ ཀོས༌ དང༌, སྐེད༌པ༌ ཀོའེ༌ སྐྱེ༌རགས༌ ཅིང༌ངད༌པིན༌, ཡང༌ པར༌པར༌ཙེ༌ དང༌ རི༌སྟོང༌ངི༌ རང༌རྩི༌ ཟའད༌པིན༌།"]], [["ཡོ༌ཧཱ༌ནན༌ནི༌ ཁྱབ༌གྲགས༌ ཅོས༌, \"ངའེ༌ སྟིང༌ནེ༌ སྐྱོད༌ཅེས༌ཅན༌བོ༌, ངའེ༌ སང༌ མང༌ང༌ ཝང༌ཅན༌, ཡང༌ ཞབ༌ཤི༌ ཙོགས༌ལ༌ ངའ༌ སྒུས༌ཏེ༌ ཁོང༌ངི༌ ཞབ༌པུལ༌ ལྡམས༌ཁན༌བོ༌ ཀྲོལ༌ཅེས༌སི༌ འོས༌པ༌ མེད༌།"]], [["ངའེ༌ ཁྱོ༌ཞ༌གུན༌ལ༌ ཆུ༌ ཉམ༌པོ༌ ཁྲུས༌ ཏང༌ངད༌, ཨིན༌ནའང༌ ཁོང༌ངི༌, ཁྱོ༌ཞ༌གུན༌ལ༌ དམ༌པའེ༌ ཐུག༌ཉིད༌ ཉམ༌པོ༌ ཁྲུས༌སལ༌ཨིན༌།\""]], [["1:9 ནེ༌ 11"], ["ཞག༌ཤིག༌ ཡེ༌ཤུ༌ གཱ༌ལིལ༌ལིའི༌ ཡུལ༌ཇོངས༌སི༌ ན༌ཙ༌རེད༌ གྲོང༌ཁྱེར༌ནེ༌ སྐྱོདས༌, ཡང༌ ཡོ༌ཧཱ༌ནན༌ནི༌ ཁོང༌ང༌ ཡོར༌དཱན༌ནི༌ ལྩངས༌པོའེ༌ ནང༌ང༌ ཁྲུས༌སལ༌ལ༌ ཛདས༌།"]], [["ཡེ༌ཤུ༌ ཆུའི༌ ནང༌ནེ༌ བིང༌ང༌ཅིག༌, ཁོང༌ང༌ ནམ༌ཁའ༌ བེ༌ཏེ༌ དམ༌པའེ༌ ཐུག༌ཉིད༌ ཁོང༌ངི༌ཀ༌ ཕུར༌གོན༌ཞིག༌གི༌ ཚུལ༌ལ༌ བབས༌ཨིན༌ ཟིགས༌།"]], [["ཡང༌ ནམ༌ཁའ༌ནེ༌ སུང༌སྐད༌ཤིག༌གི༌ མོལས༌, \"ཁྱོ༌རང༌ ངའེ༌ བུ༌ཚ༌ ཅེས༌པ༌བོ༌ ཨིན༌, ཁྱོ༌རང༌ ཉམ༌པོ༌ ངའ༌ མ༌སྲན༌ཏྲེ༌ ཐད༌པོ༌ ཨིན༌།"]], [["1:12 ནེ༌ 15"], ["ཏེན༌ན༌མལ༌ལ༌ དཀོན༌མཆོག༌གི༌ ཐུག༌ཉིད༌དི༌ གཙོ༌བོ༌ ཡེ༌ཤུ༌ རི༌སྟོང༌ངི༌ ནང༌ང༌ ཁྱེར༌ར༌ ཛདས༌།"]], [["ཀ༌རུ༌ ཤེ༌ཏན༌ནི༌, ཞག༌ 40 ཡེ༌ཤུ༌ སྡིག༌པའེ༌ ནང༌ང༌ གྱེལ༌ཅུག༌ཅེས༌སི༌ རྩོན༌གྲུས༌ ཅོས༌། ཏེ༌ཏུས༌ ཁོང༌ རིའི༌ སེམས༌ཅན༌གུན༌ནི༌ ཕྲོའ༌ ཡོད༌ ཟ༌ནེ༌, དཀོན༌མཆོག༌གི༌ ཕོ༌ཉ༌གུན༌ནི༌ ཁོང༌ང༌ ཞབ༌སྟོག༌ ཞུའ༌ ཛདས༌།"]], [["ཡོ༌ཧཱ༌ནན༌ ཟུམས༌ཏེ༌ ཙོན༌ཁང༌ངི༌ ནང༌ང༌ ཀགས༌ཏེ༌ སྟིང༌ནེ༌ ཡེ༌ཤུ༌ གཱ༌ལིལ༌ལིའི༌ ཡུལ༌ཇོངས༌སི༌ ནང༌ང༌ སྐྱོད༌ད༌ ཛད༌ཏེ༌ དཀོན༌མཆོག༌གི༌ གའ༌མོའེ༌ ནས༌ཚུལ༌བོ༌ ཤད༌ད༌ ཛདས༌།"]], [["ཡེ༌ཤུའི༌ མོལས༌, \"ཞལ༌ཆད༌ ཛད༌ཁན༌ནི༌ ཏུས༌པོ༌ ལེབས༌ཏེ༌ ཨིན༌ནོག༌། དཀོན༌མཆོག༌གི༌ གྱལ༌སྲིད༌ ཉེ༌མོ༌ ཨིན༌ནོག༌། ཏེ༌བོའེ༌ཕིའ༌ གྱོད༌པ༌ ཅོས༌ཏེ༌ རང༌རང༌ངི༌ སྡིག༌པ༌གུན༌ ཕངས༌ཏེ༌ གའ༌མོའེ༌ ནས༌ཚུལ༌ལི༌ ནང༌ང༌ ཏད༌པ༌ ཅོས༌།\""]], [["1:16 ནེ༌ 20"], ["གཙོ༌བོ༌ ཡེ༌ཤུ༌ གཱ༌ལིལ༌ལིའི༌ ཚོའེ༌ ཐའ༌མ༌ནེ༌ ཞབ༌གྲུལ༌ ཛད༌ཨིན༌ ཡོད༌ཏུས༌, ཁོང༌ངི༌ ཤི༌མོན༌ དང༌ ཁྱོའེ༌ ནོ༌ ཨེན༌གྲིརུ༌ ཚོའེ༌ ནང༌ང༌ ཉ༌དོལ༌ ཕང༌ཨིན༌ ཟིགས༌, ཅིའ༌ཟེར༌ན༌ ཁོང༌གུན༌ ཉ༌ ཟུམ༌ཁན༌ ཨིན༌པིན༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ གྱབ༌ནེ༌ ཡོངས༌ཏེ༌ ངའེ༌ ལོབ༌ཕྲུགས༌ གྱུར༌, ཏ༌ནེ༌ཕར༌ལ༌ ངའེ༌ ཁྱོ༌ཞ༌གུན༌ལ༌ ཉའེ༌ ཚབས༌ལ༌ མི༌གུན༌ ཟུམ༌ཅེས༌ ལབ༌ཨིན༌།\""]], [["ཏེན༌ན༌མལ༌ལ༌ ཉ༌དོལ༌ སྤངས༌ཏེ༌ ཁོང༌གུན༌ ཡེ༌ཤུའི༌ གྱབ༌ནེ༌ བྲངས༌།"]], [["ཏེ༌ཀ༌ནེ༌ ཙ༌པིག༌ ཐག༌རིང༌ང༌ སྐྱོད༌ད༌ཅིག༌, ཡེ༌ཤུའི༌ ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཡོ༌ཧཱ༌ནན༌ ཟིགས༌། ཁོང༌གུན༌ནི༌ གྲུ༌ཟིང༌ངི༌ ནང༌ང༌ ཁོ༌རང༌གུན༌ནི༌ ཉ༌དོལ༌ གྲལ༌གྲིག༌ ཅོའད༌པིན༌།"]], [["ཏེན༌ན༌མལ༌ལ༌ ཡེ༌ཤུའི༌ ཁོང༌གུན༌ལ༌ བོད༌ད༌ ཛདས༌, ཡང༌ ཁོང༌གུན༌ ཁོ༌རང༌གུན༌ནི༌ ཨ༌བ༌ ཟེ༌བེད༌དི༌ ལ༌པ༌གུན༌ ཉམ༌པོ༌ གྲུ༌ཟིང༌ངི༌ ནང༌ང༌ བོར༌ཏེ༌ ཡེ༌ཤུའི༌ གྱབ༌ནེ༌ བྲངས༌།"]], [["1:21 ནེ༌ 28"], ["གཙོ༌བོ༌ ཡེ༌ཤུ༌ དང༌ ཁོང༌ངི༌ ཕྲོ༌པ༌གུན༌ ཀ༌ཕར༌ན༌ཧུམ༌ གྲོང༌ཁྱེར༌ལ༌ སྐྱོདས༌། ཤབ༌བད༌དི༌ ངལ༌ཚོའེ༌ ཞག༌པོ༌ ལེབ༌བ༌ཅིག༌, ཁོང༌ ཡ༌ཧུ༌དཱ༌པའེ༌ དུ༌ཁང༌ངི༌ ནང༌ང༌ སྐྱོད༌ཏེ༌ ཆོས༌ཤད༌ཅེས༌ གོ༌ཟུགས༌།"]], [["མི༌གུན༌ ཁོང༌ངི༌ ལབ༌ཞ༌གུན༌ནི༌ཀ༌ ཧ༌ལས༌, ཅིའ༌ཟེར༌ན༌ ཁོང༌ངི༌ ལབ༌ཞ༌གུན༌ ཆོས༌ཁྲིམས༌ལ༌ ཁས༌པ༌གུན༌ ཙོགས༌ མེད༌པ༌, ཝང༌ཆ༌ ཉམ༌པོ༌ སལ༌ལད༌པིན༌།"]], [["དུ༌ཁང༌ངི༌ ནང༌ང༌ གོང༌པོ༌ ཞུགས༌ཁན༌ནི༌ མི༌ཞིག༌གི༌ ཧུན༌མེད༌ལ༌ ཀུ༌ཅོ༌ སྲན༌ཏྲེ༌ ཏང༌ཨིན༌ ཟེརས༌,"]], [["\"ན༌ཙ༌རེད༌པ༌ ཡེ༌ཤུ༌, ཉེ༌རང༌ང༌ ང༌ཞ༌གུན༌ནི༌ ཀ༌ནེ༌ ཅི༌ གོས༌སད༌? ཉེ༌རང༌ ང༌ཞ༌གུན༌ མེད༌ཁན༌ ཅོའ༌ལ༌ སྐྱོད༌ཏེ༌ ཨིན༌ན༌? ཉེ༌རང༌ སུ༌ ཞུགས༌ཏེ༌ ཨིན༌ཁན༌བོ༌ ངའ༌ གྱུས༌ཡོད༌། ཉེ༌རང༌ དཀོན༌མཆོག༌གི༌ དམ༌པ༌བོ༌ ཞུགས༌ཏེ༌ ཨིན༌ནོག༌།\""]], [["ཨིན༌ནའང༌ ཡེ༌ཤུའི༌ ཁོའ༌ ཁའ༌སྐྱེའ༌ ཛད༌ཏེ༌ མོལས༌, \"ཅུབ༌ཅོད༌, ཁོའེ༌ ནང༌ནེ༌ བིང༌ཏེ༌ ཡོང༌།\""]], [["ཏེན༌ན༌མལ༌ལ༌, གོང༌པོ༌བོའེ༌ ཏེ༌ མི༌བོ༌ མ༌སྲན༌ཏྲེ༌ སྲུགས༌, ཡང༌ ཀུ༌ཅོ༌ ཏང༌ཨིན༌ ཁོའེ༌ ནང༌ནེ༌ བིང༌ཏེ༌ སོང༌།"]], [["མི༌ཚང༌མ༌ སྲན༌ཏྲེ༌ ཧ༌ལས༌ཏེ༌ ཅིག༌ དང༌ ཅིག༌ག༌ ཏྲིས༌, \"འི༌བོ༌ ཀ༌ཟུག༌ཤིག༌ ཨིན༌ནོག༌? སོ༌མ༌ ལབ༌ཞ༌ ཝང༌ཆ༌ ཡོད༌ཁན༌ཞིག༌། ཁོའེ༌ བཀའ༌ ཏང༌ཁན༌བོའ༌ གོང༌པོ༌གུན༌ནིའང༌ ཁའ༌ ཉན༌དུག༌།\""]], [["ཁོང༌ངི༌ སྐོར༌ལ༌ ནས༌ཚུལ༌བོ༌ གཱ༌ལིལ༌ལིའི༌ ཡུལ༌ཇོངས༌ གང༌པོའེ༌ ནང༌ང༌ གྱོགས༌པ༌ ཕེལ༌།"]], [["1:29 ནེ༌ 34"], ["གཙོ༌བོ༌ ཡེ༌ཤུ༌ ཡ༌ཀོབ༌ དང༌ ཡོ༌ཧཱ༌ནན༌ གུན༌ ཉམ༌པོ༌ དུ༌ཁང༌ནེ༌ བིང༌ཏེ༌ ཁོང༌ངི༌ ལོབ༌ཕྲུགས༌ ཤི༌མོན༌ དང༌ ཁོའེ༌ ནོ༌ ཨེན༌གྲིརུ༌འི༌ ཁང༌པ༌ སྐྱོདས༌།"]], [["ཁོང༌གུན༌ནི༌ ཡེ༌ཤུའ༌ ཤི༌མོན༌ནི༌ ན༌མའེ༌ ཨ༌མ༌ ཚད༌ ཡོངས༌ཏེ༌ མལ༌ཙའེ༌ ནང༌ང༌ ཡོད༌ཁན༌བོའེ༌ སྐོར༌ལ༌ ཤདས༌,"]], [["ཡེ༌ཤུ༌ ཨ༌མ༌ ཡོད༌ས༌ སྐྱོད༌ཏེ༌ ཁོའེ༌ ལག༌པ༌ ཟུམས༌ཏེ༌ ཁོའ༌ ལང༌ཅེས༌ལ༌ རོགས༌ ཛདས༌། ཏེ༌ནེ༌ ཁོའེ༌ ཚད༌པོ༌ མེད༌ཁན༌ སོང༌, ཡང༌ ཁོའེ༌ ཁོང༌གུན༌ལ༌ ཞབ༌སྟོག༌ ཞུས༌།"]], [["ཏེན༌ན༌ ཕི༌ཏོག༌ ཉི༌མ༌ སྐྱོད༌ ཚར༌ཏེ༌ སྟིང༌ནེ༌, མི༌གུན༌ནི༌ ཟུ༌མོ༌ ཡོད༌ཁན༌ དང༌ རྡུད༌ ཞུགས༌ཁན༌ ཚང༌མ༌ ཡེ༌ཤུ༌ ཡོད༌ས༌ ཁྱོངས༌།"]], [["གྲོང༌ཁྱེར༌རི༌ མི༌ གང༌པོ༌ སྒོའེ༌ དུན༌ལ༌ ཛོམས༌།"]], [["ཟུ༌མོ༌ སྣ༌ཚོགས༌ ཡོངས༌ཁན༌ མང༌པོ༌ ཡེ༌ཤུའི༌ ཕན༌ཅུག༌ག༌ ཛདས༌, ཡང༌ རྡུད༌ ཞུགས༌ཁན༌ མང༌པོའེ༌ ནང༌ནེ༌ རྡུད༌ ཕིང༌ང༌ ཛདས༌, ཨིན༌ནའང༌ ཁོང༌ངི༌, རྡུད༌གུན༌ལ༌ སྤེ༌ར༌ ཏང༌ ཅུག༌ག༌ མ༌ཛདས༌, ཅིའ༌ཟེར༌ན༌ ཏེ༌གུན༌ནི༌ ཁོང༌ སུ༌ ཞུགས༌ཏེ༌ ཨིན༌ཁན༌བོ༌ ཤེས༌སད༌པིན༌།"]], [["1:35 ནེ༌ 39"], ["སྟིང༌མ༌ཞག༌གི༌ ང༌ཏོག༌ ནམ༌ལངས༌སི༌ སང༌ སྔུན༌ལ༌, གཙོ༌བོ༌ ཡེ༌ཤུ༌ ཞངས༌ས༌ ཛད༌ཏེ༌ སུའང༌ མེད༌སའེ༌ ནས༌ས༌ཞིག༌ག༌ མོས༌ལམ༌ ཞུའ༌ལ༌ སྐྱོདས༌།"]], [["ཤི༌མོན༌ དང༌ ཁོའེ༌ ཕྲོ༌པ༌གུན༌ ཁོང༌ ཙལ༌ལ༌ སོང༌།"]], [["ཁོང༌ ཐོབ༌བ༌ཅིག༌ ཁོང༌གུན༌ནི༌ ཟེརས༌, \"ཚང༌མའེ༌ ཉེ༌རང༌ ཙལ༌དུག༌།\""]], [["ཨིན༌ནའང༌ ཡེ༌ཤུའི༌ ལན༌སལས༌, \"ང༌དང༌གུན༌ ཉེ༌ཁོར༌རི༌ ཞན༌ཡང༌ གྲོང༌ཁྱེར༌གུན༌ལ༌ ཆེན༌ ཡང༌ ངའེ༌ ཁོང༌གུན༌ལའང༌ ཆོས༌ཤད༌ཨིན༌། ཏེན༌ན༌ གྱུན༌ཚན༌བོའེ༌ ཕིའ༌ ངའ༌ ཡོངས༌ཏེ༌ ཨིན༌།\""]], [["ཏེ༌བོའེ༌ཕིའ༌ ཁོང༌ གཱ༌ལིལ༌ལིའི༌ ཡུལ༌ཇོངས༌ གང༌པོའེ༌ དུ༌ཁང༌གུན༌ནི༌ ནང༌ང༌ ལབ༌ཞ༌ སལ༌ཨིན༌, རྡུད༌ ཞུགས༌ཁན༌གུན༌ནི༌ ནང༌ནེ༌ རྡུད༌གུན༌ ཕིང༌ཨིན༌ སྐྱོདས༌།"]], [["1:40 ནེ༌ 45"], ["ཛེ༌ནད༌ཅན༌ནི༌ མི༌ཞིག༌ གཙོ༌བོ༌ ཡེ༌ཤུའི༌ དུན༌ལ༌ ཡོངས༌ ཡང༌ པིག༌དོང༌ ཙུགས༌ཏེ༌ ཇུ༌ཇུ༌ ཞུ༌ཨིན༌ ཟེརས༌, \"ཉེ༌རང༌ ཐུགས༌ཐད༌ན༌ ང༌ གྱལ༌ཅུགས༌ཏེ༌ རྩང༌མ༌ ཛད༌ ཉན༌ན༌ནོག༌།\""]], [["སྙིང༌རྗེ༌ གངས༌ཏེ༌ ཡོད༌ཅེས༌པོའེ༌, ཡེ༌ཤུའི༌ ཆག༌ རྐྱངས༌ཏེ༌ ཁོའ༌ ཐུག༌ཅུག༌ག༌ ཛད༌ཏེ༌ མོལས༌, \"ང༌ ཁྱོ༌རང༌ གྱལ༌ ཅུག༌ཏེ༌ རྩང༌མ༌ ཅོའ༌ ཐད༌ད༌རག༌།\""]], [["ཏེན༌ན༌མལ༌ལ༌ ཛེ༌ནད༌ པགས༌པའེ༌ ནད༌པོ༌ མེད༌ཁན༌ སོང༌ ཡང༌ མི༌བོ༌ ཕན༌།"]], [["ཡེ༌ཤུའི༌ ཁོ༌ ལོགས༌ཏེ༌ ལམ༌ཅུག༌ག༌ ཛད༌ ཟ༌ནེ༌, སྤང༌ པུད༌ཨིན༌ མོལ༌ལ༌ ཛདས༌,"]], [["\"སུའང༌ མ༌ཤད༌, ཨིན༌ནའང༌ སོང༌ཏེ༌ རང༌ངི༌ ཟུགས༌པོ༌ བླ༌མ༌ སྟོན༌ ཡང༌ ལུང༌སྟོན༌པ༌ མོ༌ཟེས༌སི༌ བཀའ༌ སལ༌ཁན༌ ནང༌ཞིན༌ དཀོན༌མཆོག༌ག༌ ཆོད༌པ༌ ཕུལ༌, ཏེ༌བོ༌ མི༌གུན༌ལ༌ ཁྱོ༌རང༌ རྩང༌མ༌ ཆའ༌ཁན༌ནི༌ སྤང༌པོ༌ ཨིན༌།\""]], [["ཨིན༌ནའང༌ ཁོ༌ སོང༌ཏེ༌ ཁོའ༌ བྱུང༌ཁན༌གུན༌ མི༌ཚང༌མ༌ལ༌ ཤད༌ཨིན༌ ནས༌ཚུལ༌བོ༌ ཁྱེབས༌ཤུགས༌, ཏེ༌བོའེ༌ ཞས༌ཏེ༌ ཁོང༌ མི༌གུན༌ལ༌ ཐོང༌ཅུགས༌ཏེ༌ ཀ༌ཟུག༌ གྲོང༌ཁྱེར༌ཞིག༌གི༌ ནང༌ངའང༌ སྐྱོད༌ མ༌ཉན༌། ཁོང༌ མི༌ མེད༌སའེ༌ ནས༌སའེ༌ ནང༌ང༌ ཞུགས༌, ཏེ༌ནེའང༌ མི༌གུན༌ ཀ༌རུང༌ས༌ནེ༌ ཁོང༌ ཡོད༌ས༌ ཡོངས༌།"]]], [[["2:1 ནེ༌ 12"], ["ཞག༌ ཁ༌ཅིག༌གི༌ སྟིང༌ནེ༌ ཡེ༌ཤུ༌ ཀ༌ཕར༌ན༌ཧུམ༌མི༌ གྲོང༌ཁྱེར༌ལ༌ ལོགས༌ཏེ༌ སྐྱོད༌ད༌ཅིག༌, ཁོང༌ ཁང༌པ༌ ལོགས༌ཏེ༌ སྐྱོད༌ཁན༌ནི༌ ནས༌ཚུལ༌བོ༌ གྱོགས༌པ༌ ཕེལ༌"]], [["ཡང༌ འི༌ཟམ༌ མི༌ མང༌པོ༌ ཛོམ༌, ཁོང༌ངི༌ ཁང༌པ༌ མ༌ཚད༌ སྒོའེ༌ ཕི༌ལོག༌གའང༌ ནས༌ས༌ སྟོང༌པ༌ མ༌ལུས༌། ཁོང༌ངི༌ མི༌གུན༌ལ༌ དཀོན༌མཆོག༌གི༌ བཀའ༌ ཤད༌ད༌ ཛདས༌ ཟ༌ནེ༌"]], [["མི༌གུན༌ནི༌ ཟའ༌ཕོག༌ཁན༌ཞིག༌ ཁོང༌ ཡོད༌ས༌ ཁྱོངས༌, ཁོ༌ མིང༌གོ༌ ཞི༌ མལ༌ཙའེ༌ཀ༌ ཁུར༌ཏེ༌ ཡོད༌པིན༌།"]], [["མི༌ཚོགས༌སི༌ ཞས༌ཏེ༌, ཁོང༌གུན༌ལ༌ ཁོ༌ ཡེ༌ཤུ༌ ཡོད༌ས༌ ཁྱོང༌ མ༌ཉན༌། ཁོང༌གུན༌ ཁང༌པའེ༌ ཁེ༌ཐོག༌ག༌ སོང༌ཏེ༌ ཡེ༌ཤུ༌ ཞུགས༌ཏེ༌ ཡོད༌སའེ༌ ཁ༌དྲང༌ང༌ ཧོལ༌ཏོར༌ པུད༌ཏེ༌ མལ༌ཙའ༌ ཉམ༌པོ༌ ཁོ༌ ཡེ༌ཤུའི༌ དུན༌ལ༌ ཕབས༌།"]], [["ཁོང༌གུན༌ནི༌ མི༌བོ༌ གྱལ༌ཅུག༌ཅེས༌སི༌ ཏད༌པ༌ ཅོ༌ཁན༌བོ༌ ཡེ༌ཤུའི༌ ཟིགས༌ཏེ༌ ཁོང༌ངི༌ ཟའ༌ཕོག༌ཁན༌བོའ༌ མོལས༌, \"བུ༌ཚ༌, ངའེ༌ ཁྱོ༌རང༌ངི༌ སྡིག༌པ༌གུན༌ལ༌ ཤགས༌པ༌ ཏང༌ངད༌།\""]], [["ཏེ༌ཀ༌ དུགས༌ཏེ༌ ཡོད༌ཁན༌ནི༌ ཆོས༌ཁྲིམས༌ལ༌ ཁས༌པ༌ ཁ༌ཅིག༌གི༌ སེམས༌སི༌ ནང༌ང༌ སམས༌,"]], [["\"ཁོའེ༌ ཏེ༌ཟུག༌ ཅིའ༌ ཟེར༌ར༌ནོག༌? ཁོའེ༌ དད༌ལོག༌ ཅོས༌ཏེ༌ ཨིན༌ནོག༌། དཀོན༌མཆོག༌ མ༌སྟོག༌ སུའ༌ སྡིག༌པ༌ ཤགས༌པ༌ སལ༌ ཉན༌ཨིན༌།\""]], [["ཏེན༌ན༌མལ༌ལ༌ ཁོང༌གུན༌ནི༌ སེམས༌སི༌ ནང༌ང༌ སམ༌ཁན༌བོ༌ ཡེ༌ཤུའི༌ ཁྱེན༌ཏེ༌ ཁོང༌གུན༌ལ༌ མོལས༌, \"ཁྱོ༌ཞའེ༌ ཁྱོ༌ཞ༌རང༌ངི༌ སེམས༌སི༌ ནང༌ང༌ འི༌ཟུག༌ ཅིའ༌ སམ༌མད༌?"]], [["ཟའ༌ཕོག༌ཁན༌བོའ༌, 'ཁྱོ༌རང༌ངི༌ སྡིག༌པའ༌ ཤགས༌པ༌ ཏངས༌ཏེ༌ ཨིན༌' ཟེར༌ཅེས༌པོ༌ ལ༌མོ༌ ཨིན༌ནོག༌ག༌ ཡ༌ 'ལངས༌ཏེ༌ ཁྱོ༌རང༌ངི༌ མལ༌ཙ༌ ཁུར༌ཏེ༌ གྲུལ༌' ཟེར༌ཅེས༌པོ༌?"]], [["ཨིན༌ནའང༌ མི༌རིགས༌སི༌བུའ༌ ཇིག༌རྟེན༌ནི༌ཀ༌ སྡིག༌པའ༌ ཤགས༌པ༌ ཏང༌ཅེས༌སི༌ ཝང༌ཆའ༌ ཡོད༌ཁན༌བོ༌ ཁྱོ༌ཞའ༌ ལྟན༌ཨིན༌\" ཏེ༌ནེ༌ ཡེ༌ཤུའི༌ ཟའ༌ཕོག༌ཁན༌བོའ༌ མོལས༌,"]], [["\"ངའེ༌ ཁྱོ༌རང༌ང༌ ཟེར༌རད༌, ལོངས༌, རང༌ངི༌ མལ༌ཙ༌ ཁུར༌ཏེ༌ ཁང༌པ༌ སོང༌།\""]], [["ཏེན༌ན༌མལ༌ལ༌ མི༌ ལྟའ༌ཁན༌ ཚང༌མའེ༌ དུན༌ལ༌ ཁོ༌ ལངས༌ཏེ༌ ཁོ༌རང༌ངི༌ མལ༌ཙ༌བོ༌ ཁུརས༌ ཡང༌ གྲུལ༌ཏེ༌ སོང༌། ཁོང༌ ཚང༌མ༌ ཧ༌ལས༌ཏེ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཟེརས༌, \"ང༌ཞ༌གུན༌ལ༌, འི༌ ཙོགས༌ཤིག༌ མ༌ནེ༌ མ༌ཐོང༌།\""]], [["2:13 ནེ༌ 17"], ["ཏེ༌ནེ༌ ཡང༌སྐྱར༌ གཙོ༌བོ༌ ཡེ༌ཤུ༌ གཱ༌ལིལ༌ལིའི༌ ཚོའེ༌ ཐའ༌མ༌ སྐྱོདས༌, ཡང༌ ཁོང༌ ཡོད༌ས༌ ཡོང༌ཁན༌ནི༌ མི༌ཚོགས༌གུན༌ལ༌ ཆོས༌ཤད༌ད༌ ཛདས༌།"]], [["ཁོང༌ ཞབ༌གྲུལ༌ལ༌ སྐྱོད༌ ཟ༌ནེ༌ ཁོང༌ངི༌ ཨལ༌ཕཱི༌འུས༌སི༌ བུ༌ཚ༌ ལི༌ཝི༌, ཁྲལ༌ནེན༌སའེ༌ ནས༌སའེ༌ཀ༌ དུགས༌ཏེ༌ ཡོད༌ད༌ ཟིགས༌ ཡང༌ ཁོང༌ངི༌ ཁོའ༌ མོལས༌, \"ངའེ༌ སྟིང༌རང༌ནེ༌ བྲོངས༌།\" ཁོ༌ ལངས༌ཏེ༌ ཡེ༌ཤུའི༌ སྟིང༌རང༌ནེ༌ བྲངས༌།"]], [["སྟིང༌ནེ༌ ཡེ༌ཤུ༌ ལི༌ཝིའི༌ ཁང༌པ༌ གོང༌ཟན༌ དོན༌ན༌ལ༌ སྐྱོདས༌, ཁྲལ༌ལེན༌ཁན༌ དང༌ ཞན༌ སྡིག༌ཅན༌ མི༌ མང༌པོའང༌ ཡེ༌ཤུ༌ དང༌ ལོབ༌ཕྲུགས༌གུན༌ ཉམ༌པོ༌ ཁར༌ཇི༌ ཟའ༌ལ༌ ཡོད༌པིན༌ ༼ཡེ༌ཤུའི༌ སྟིང༌རང༌ནེ༌ བྲངས༌ཁན༌ མང༌ཆེའ༌ ཏེ༌ཙོགས༌སི༌ མི༌གུན༌ ཨིན༌པིན༌༽།"]], [["ཕ༌རུ༌ཤི༌པ༌ ཆོས༌ཁྲིམས༌ལ༌ ཁས༌པ༌གུན༌ནི༌, ཡེ༌ཤུ༌ ཁྲལ༌ནེན༌ཁན༌ དང༌ སྡིག༌ཅན༌ གུན༌ ཉམ༌པོ༌ དོན༌ཏང༌ དོན༌ཨིན༌ ཐོང༌ང༌ཅིག༌, ཁོང༌ངི༌ ལོབ༌ཕྲུགས༌གུན༌ལ༌ ཏྲིས༌, \"ཁོང༌ ཁྲལ༌ལེན༌ཁན༌ དང༌ སྡིག༌ཅན༌ མི༌གུན༌ ཉམ༌པོ༌ ཅིའ༌ དོན༌ཏང༌ དོན༌ན༌ནོག༌?\""]], [["ཡེ༌ཤུའི༌ ཏེ༌བོ༌ སན༌ན༌ཅིག༌ ཁོང༌གུན༌ལ༌ མོལས༌, \"ཟུ༌མོ༌ ཡོང༌ཁན༌ཞིག༌ག༌ མ༌ནེ༌ ཁམ༌ཟང༌ མི༌ཞིག༌ག༌ ཨམ༌ཆི༌ གོས༌ས༌ མ༌ནོག༌། ངའ༌ ཁྱོ༌ཞ༌ དྲང༌པོ༌ ཨིན༌ སམ༌ཁན༌གུན༌ལ༌ མན༌པ༌, སྡིག༌ཅན༌གུན༌ལ༌ བོད༌ད༌ ཡོངས༌པིན༌།\""]], [["2:18 ནེ༌ 22"], ["ཡོ༌ཧཱ༌ནན༌ནི༌ ལོབ༌ཕྲུགས༌གུན༌ དང༌ ཕ༌རུ༌ཤི༌པ༌གུན༌ ཉེ༌ནས༌ལ༌"], ["དུགས༌ཏེ༌ ཡོད༌དི༌ ཏུས༌ཤིག༌ག༌, མི༌ ཁ༌ཅིག༌, ཡེ༌ཤུ༌ ཡོད༌ས༌ ཡོངས༌ཏེ༌ ཏྲིས༌, \"ཡོ༌ཧཱ༌ནན༌ནི༌ ལོབ༌ཕྲུགས༌གུན༌ དང༌ ཕ༌རུ༌ཤི༌པ༌གུན༌ ཉེ༌ནས༌ལ༌ དུག༌དུག༌, ཨིན༌ནའང༌ ཉེ༌རང༌ངི༌ ལོབ༌ཕྲུགས༌གུན༌ ཅིའ༌ ཉེ༌ནས༌ལ༌ དུག༌ག༌ མ༌ནོག༌?\""]], [["ཡེ༌ཤུའི༌ ལན༌སལས༌, \"བག༌སྟོན༌ནི༌ ནང༌ང༌ མག༌པ༌ ཉམ༌པོ༌ ཡོད༌ ཟ༌ནེ༌ ཁོའེ༌ གྲོན༌པོ༌གུན༌ ཉེ༌ནས༌ལ༌ དུག༌ཨིན༌ན༌? མི༌དུག༌།"]], [["ཨིན༌ནའང༌ ཏུས༌པོ༌ ལེབ༌ཨིན༌ ནམ༌ མག༌པ༌ གྲོན༌པོ༌གུན༌ནེ༌ ཕེས༌ཏེ༌ ཁྱེར༌ཨིན༌, ཏེ༌ནེ༌ ཁོང༌གུན༌ནི༌ རྡུག༌པོ༌ ཅོས༌ཏེ༌ ཉེ༌ནས༌ལ༌ དུག༌ཨིན༌།\""]], [["\"སུ༌ཞིག༌གིའང༌ ཀོས༌ལག༌ སྙིང༌པ༌ཞིག༌ག༌ ལྷན༌བ༌ སོ༌མ༌ ཏབ༌བ༌ མ༌ནོག༌, གལ༌ཏེས༌ ཏབ༌ན༌ ཀོས༌ ཁྲུའ༌ཅིག༌ ལྷན༌བ༌ སོ༌མ༌བོ༌ ཁོངས༌ཏེ༌ ཀོས༌ ཆད༌ཁན༌བོ༌ མང༌ང༌ ཐུའ༌ ཅོའ༌ནོག༌།\""]], [["\"ཏེན༌ན༌ ཙོགས༌ལ༌ ཆང༌ སོ༌མ༌ པགས༌པའེ༌ སྐྱ༌པ༌ སྙིང༌པའེ༌ ནང༌ང༌ མི༌ལུག༌། གལ༌ཏེས༌ ལུག༌ན༌ ཆང༌བོའ༌ སྐྱུར༌ ལངས༌ཏེ༌ པགས༌པའེ༌ སྐྱ༌པ༌ བོས༌ཏེ༌ ཆད༌ཨིན༌, ཆང༌ བོ༌ཏེ༌ སྐྱ༌པའང༌ དོད༌མེད༌ ཆེན༌། ཆང༌ སོ༌མ༌ པགས༌པའེ༌ སྐྱ༌པ༌ སོ༌མའེ༌ ནང༌ང༌ ལུག༌ཨིན༌།"]], [["2:23 ནེ༌ 28"], ["གཙོ༌བོ༌ ཡེ༌ཤུ༌ ཤབ༌བད༌དི༌ ངལ༌ཚོའེ༌ ཞག༌ག༌ ཞིང༌ གྱུད༌ཏེ༌ སྐྱོད༌ཨིན༌ ཡོད༌ ཟ༌ནེ༌, ཁོང༌ངི༌ ལོབ༌ཕྲུགས༌གུན༌ ཁོང༌ ཉམ༌པོ༌ གྲུལ༌ལད༌པིན༌། ཁོང༌གུན༌ནི༌ ཞིང༌ངི༌ སྙེ༌མ༌ ཅད༌ཅེས༌ གོ༌ཟུག༌།"]], [["ཕ༌རུ༌ཤི༌པ༌གུན༌ནི༌ ཡེ༌ཤུའ༌ ཟེརས༌, \"ལྟོས༌སའང༌ ཁོང༌གུན༌ནི༌ ཤབ༌བད༌དི༌ ངལ༌ཚོའེ༌ ཞག༌ག༌ ལས༌ ཅོས༌ཏེ༌ ཅིའ༌ ཆོས༌ཁྲིམས༌ ཅག༌ག༌ནོག༌?\""]], [["ཡེ༌ཤུའི༌ ལན༌སལས༌, \"དཱ༌བིད༌ དང༌ ཁོའེ༌ ཕྲོ༌པ༌གུན༌ སྟོགས༌ཏེ༌ ཡང༌ སྒོས༌དོམ༌མི༌ ནང༌ང༌ ཡོད༌ ཟ༌ནེ༌ ཅི༌ ཅོས༌ དམ༌པའེ༌ སུང༌རབས༌སི༌ ནང༌ནེ༌ ཁྱོ༌ཞའེ༌ མ༌ནེ༌ མ༌སིལ༌པིན༌ན༌?"]], [["ཨ༌བི༌འ༌ཐར༌ ཡ༌ཧུ༌དཱ༌པའེ༌ བླ༌མ༌ ཆེན༌མོ༌ འིན༌ནི༌ ཏུས༌, དཱ༌བིད༌ དཀོན༌མཆོག༌གི༌ ཀུར༌རི༌ ནང༌ང༌ ཆོད༌པ༌ ཕུལ༌སའེ༌ཀ༌ སོང༌ཏེ༌ དམ༌པའེ༌ ཏ༌གི༌ ཟོས༌, ཏེ༌བོ༌ ཡ༌ཧུ༌དཱ༌པའེ༌ བླ༌མའ༌ མ༌ནེ༌ ཟའ༌ཆོག༌ག༌ མེད༌པིན༌, ཡང༌ ཁོའེ༌, ཕྲོ༌པ༌གུན༌ལའང༌ ཏངས༌།\""]], [["ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, \"མི༌ ངལ༌ཚོའེ༌ ཞག༌པོའེ༌ ཕན༌ཐོགས༌སི༌ ཕིའ༌ མན༌པ༌, ངལ༌ཚོའེ༌ ཞག༌པོ༌ མིའི༌ ཕན༌ཐོགས༌སི༌ ཕིའ༌ ཅོའ༌ ཛདས༌།"]], [["ཏེན༌ན༌བོའེ༌ཕིའ༌ མི༌རིགས༌སི༌བུའ ཤབ༌བད༌དི༌ ངལ༌ཚོའེ༌ ཞག༌ག༌ ཅི༌ ཅོ༌ ཆོགས༌ ཡ༌ མི༌ཆོགས༌ ཟེར༌ཅེས༌སི༌ ཝང༌ཆ༌ ཡོད༌།\""]]], [[["3:1 ནེ༌ 6"], ["གཙོ༌བོ༌ ཡེ༌ཤུ༌ དུ༌ཁང༌ང༌ ཡང༌སྐྱར༌ སྐྱོདས༌, ཏེ༌རུ༌ ལག༌པ༌ ཁོངས༌ཏེ༌ ཀོལ༌ མ༌ཉན༌ཁན༌ནི༌ མི༌ཞིག༌ ཡོད༌པིན༌།"]], [["ཡེ༌ཤུའི༌ ཁོ༌ གྱལ༌ཅུག༌ན༌ ཤབ༌བད༌དི༌ ངལ༌ཚོའེ༌ ཞག༌ག༌ ལས༌ ཅོ༌ཅེས༌པོའ༌ སྐྱོན༌ ཀལ༌ཅེས༌ལ༌ ཕ༌རུ༌ཤི༌པ༌གུན༌ནི༌ ཁོང༌ང༌ གྱལ༌ལ༌ ཅོས༌ཏེ༌ སྟེན༌དུགས༌།"]], [["ལག༌པ༌ ཁོངས༌ཁན༌ནི༌ མི༌བོའ༌ ཡེ༌ཤུའི༌ མོལས༌, \"ཡོང༌ ཡང༌ ཚང༌མའེ༌ དུན༌ལ༌ ལོངས༌།\""]], [["ཏེ༌ནེ༌ ཁོང༌ངི༌ ཁོང༌གུན༌ལ༌ ཏྲིའ༌ ཛདས༌, \"ཆོས༌ཁྲིམས༌ ནང༌ཞིན༌ ཤབ༌བད༌དི༌ ཞག༌ག༌ ལས༌ ཟང༌པོ༌ ཅོ༌ ཆོག༌ག༌ནོག༌ག༌ ཡ༌ ངན༌པ༌, སྲོག༌ སྐྱོབ༌ ཆོག༌ག༌ནོག༌ག༌ ཡ༌ སད༌?\" ཨིན༌ནའང༌ ཁོང༌གུན༌ནི༌ ཁོང༌ང༌ ལན༌ མ༌ཏངས༌།"]], [["ཡེ༌ཤུའི༌ ཐུགས༌སྲོའེ༌ ནང༌ང༌ ཁོང༌ རེ༌རེའ༌ ཟིགས༌, ཡང༌ ཁོང༌གུན༌ནི༌ སྙིང༌ སྐྱོང༌པོ༌ ཟིགས༌ཏེ༌ ཁོང༌ང༌ མ༌སྲན༌ཏྲེ༌ ཐུགས༌ཚེར༌ སྐྱོདས༌། ཁོང༌ངི༌ ལག༌པ༌ ཁོངས༌ཁན༌བོའ༌ མོལས༌, \"ལག༌པ༌ རྐྱོང༌\" ཡང༌ ཁོའེ༌ ལག༌པ༌ རྐྱངས༌པ༌ ཏེ༌བོ༌ སིང༌ གྱལ༌།"]], [["ཏེ༌ནེ༌ ཕ༌རུ༌ཤི༌པ༌གུན༌ ཕི༌ལོག༌ག༌ སོང༌ཏེ༌, གྱལ༌པོ༌ ཧེ༌རོ༌དཱའི༌ ཆོགས༌པ༌གུན༌ ཉམ༌པོ༌ ཡེ༌ཤུ༌ སད༌ཅེས༌སི༌ ཐབས༌ ངན༌པ༌ ལྡིངས༌།"]], [["3:7 ནེ༌ 12"], ["གཙོ༌བོ༌ ཡེ༌ཤུ༌ ལོབ༌ཕྲུགས༌གུན༌ ཉམ༌པོ༌ ཚོའེ༌ ཆོགས༌ལ༌ སྐྱོདས༌, ཡང༌ གཱ༌ལིལ༌ལི༌ནེ༌ མི༌ཚོགས༌ ཆེན༌མོ༌ཞིག༌ ཁོང༌ངི༌ སྟིང༌རང༌ནེ༌ ཡོངས༌།"]], [["ཡེ༌ཤུའི༌ ཛད༌ཁན༌ ཚང༌མའེ༌ སྐོར༌ལ༌ ཚོར༌པ༌, ཏེ༌ མི༌ཚོགས༌པོ༌ ཡ༌ཧུ༌དཱ༌ ཡུལ༌ཇོངས༌, ཡེ༌རུ༌ཤ༌ལེམ༌མི༌ གྱལ༌ས༌, ཨི༌དུ༌མེའ༌, ཡོར༌དཱན༌ ལྩངས༌པོའེ༌ ཤར༌ ཆོགས༌སི༌ ས༌ཆ༌གུན༌, ཡང༌ བྱང༌ ཆོགས༌སི༌ ཐག༌རིང༌ངི༌ ནས༌ས༌ ཏཱ༌ཡིར༌ དང༌ སི༌དཱོན༌ གྱལ༌ས༌ གུན༌ནེ༌ ཡོངས༌ཏེ༌ ཨིན༌པིན༌།"]], [["མི༌ཚོགས༌སི༌ ཁོང༌ ནན༌ མི༌ནན༌ཅེས༌སི༌ ཕིའ༌ ཡེ༌ཤུའི༌ ཁོང༌ངི༌ ལོབ༌ཕྲུགས༌གུན༌ལ༌ གྲུ༌ཟིང༌ཞིག༌ གྲལ༌གྲིག༌ ཅོ༌ཅེས༌ལ༌ མོལས༌།"]], [["ཁོང༌ངི༌ མི༌ མང༌པོ༌ ཕན༌ཅུག༌ག༌ ཛད༌ཅེས༌པོའེ༌, ཟུ༌མོ༌ ཡོང༌ཁན༌ ཚང༌མའེ༌ ཁོང༌ང༌ ལག༌པ༌ ཐུག༌ཅེས༌ལ༌ ནན༌ཏེ༌ ཁྱོང༌ངད༌པིན༌།"]], [["ཡང༌ གོང༌པོ༌གུན༌ནི༌ ཁོང༌ ཇལ༌ལ༌ཅིག༌, ཁོང༌གུན༌ ཞུགས༌ཏེ༌ ཡོད༌ཁན༌ནི༌ མི༌གུན༌ ཡེ༌ཤུའི༌ སྐུན༌དུན༌ལ༌ སའ༌ གྱབས༌ཏེ༌ ཀུ༌ཅོ༌ ཏང༌ཨིན༌ ཟེརས༌, \"ཉེ༌རང༌ དཀོན༌མཆོག༌གི༌ སྲས༌ ཞུགས༌ཏེ༌ ཨིན༌ནོག༌།\""]], [["ཨིན༌ནའང༌ ཡེ༌ཤུའི༌ གོང༌པོ༌གུན༌ལ༌ ཁོང༌ སུ༌ ཞུགས༌ཏེ༌ ཨིན༌ཁན༌བོ༌ མི༌ཤད༌ཅེས༌ལ༌ བཀའ༌ སལ༌ལ༌ ཛདས༌།"]], [["3:13 ནེ༌ 19"], ["ཏེ༌བོའེ༌ སྟིང༌ནེ༌ གཙོ༌བོ༌ ཡེ༌ཤུ༌ རི༌ཞིག༌གི༌ཀ༌ སྐྱོད༌ཏེ༌ ཁོང༌ངི༌ ལྡམ༌མ༌ ཛད༌ཁན༌གུན༌ལ༌ བོད༌ད༌ ཛདས༌, ཡང༌ ཁོང༌གུན༌ ཁོང༌ ཡོད༌ས༌ ཡོངས༌།"]], [["ཁོང༌ངི༌ བོད༌ད༌ ཛད༌ཁན༌ ཅུག༌ཉིས༌པོ༌ ཁོང༌རང༌ངི༌ སྐུ༌ཚབས༌ལ༌ སྐོའ༌ ཛདས༌། ཁོང༌གུན༌ནི༌ ཁོང༌ང༌ ཕྲོ༌པ༌ ཅོ༌ཅེས༌ ཡང༌ ཁོང༌ངི༌ ཁོང༌གུན༌ ཆོས༌ཤད༌ཅེས༌ལ༌ ལམ༌ཅུག༌ག༌ ཛད༌ཨིན༌,"]], [["ཡང༌ ཁོང༌གུན༌ལ༌ རྡུད༌གུན༌ ཕིང༌ཅེས༌སི༌ ཝང༌ཆ༌ སལ༌ལ༌ ཛདས༌།"]], [["ཁོང༌ངི༌ སྐོའ༌ ཛད༌ཁན༌ནི༌ སྐུ༌ཚབས༌ ཅུག༌ཉིས༌པོ༌ ནི༌, ཤི༌མོན༌ ༼ཡེ༌ཤུའི༌ ཁོའེ༌ མིང༌ང༌ པི༌ཏྲར༌ ཏག༌ག༌ ཛདས༌༽,"]], [["ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཁོའེ༌ ནོ༌ ཡོ༌ཧཱ༌ནན༌ ༼ཁོང༌ ཉིས༌ཀོ༌ སྲོན༌ཇན༌ ཡོད༌པ༌, ཡེ༌ཤུའི༌ ཁོང༌གུན༌ལ༌ \"བོ༌ཡ༌ནེར༌གེ༌\" ཡང༌ན༌ \"བྲུག༌ལྡིར༌རི༌ བུ༌ཚ༌གུན༌\" མིང༌ ཏག༌ག༌ ཛདས༌༽།"]], [["ཨེན༌གྲིརུ༌, ཕི༌ལིབ༌, བར༌ཐོལ༌མཱ༌, མད༌ཐཱ༌, ཐོ༌མཱས༌, ཨལ༌ཕཱི༌འུས༌སི༌ བུ༌ཚ༌ ཡ༌ཀོབ༌, ཐད༌དཱ༌འུས༌, ཤི༌མོན༌ ༼ཡུལ༌དད༌ཅན༌༽,"]], [["དང༌ ཡུ༌དཱ༌ ཀར༌ཡོད༌པ༌ ཀ༌བོའེ༌ གཙོ༌བོ༌ ཡེ༌ཤུའ༌ སྟིང༌ནེ༌ ངོ༌ལོག༌ ཅོས༌།"]], [["3:20 ནེ༌ 30"], ["ཏེ༌ནེ༌ གཙོ༌བོ༌ ཡེ༌ཤུ༌ ཁང༌པ༌ཞིག༌གི༌ ནང༌ང༌ སྐྱོདས༌། མི༌ཚོགས༌ ཛོམ༌ཅེས༌ གོ༌ཟུགས༌པ༌, ཁོང༌ དང༌ ཁོང༌ངི༌ ལོབ༌ཕྲུགས༌གུན༌ལ༌ ཟན༌ནའང༌ ཟའ༌ཅེས༌སི༌ ཏུས༌ མ༌ཐོབ༌།"]], [["ཏེ༌ ཚང༌མ༌ ཡེ༌ཤུའི༌ ནང༌མི༌གུན༌ལ༌ ཚོར༌ར༌ཅིག༌, ཁོང༌གུན༌ ཡེ༌ཤུ༌ ཁང༌པ༌ ཁྲིད༌ཏེ༌ ཁྱེར༌ཅེས༌ལ༌ ཡོངས༌, ཅིའ༌ཟེར༌ན༌ མི༌གུན༌ནི༌, \"ཁོང༌ སྙོས༌ཏེ༌ ཨིན༌ནོག༌\" ཟེར༌རད༌པིན༌།"]], [["ཨིན༌ནའང༌ ཡེ༌རུ༌ཤ༌ལེམ༌ གྱལ༌ས༌ནེ༌ ཡོངས༌ཁན༌ནི༌ ཆོས༌ཁྲིམས༌ལ༌ ཁས༌པ༌གུན༌ནི༌ ཟེརས༌, \"ཁོའེ༌ ནང༌ང༌ བེལ༌ཟེ༌བུལ༌ ཞུགས༌ཏེ༌ ཨིན༌ནོག༌། ཏེ༌ རྡུད༌གུན༌ནི༌ གོ༌བའེ༌ ཁོའ༌ རྡུད༌གུན༌ ཕིང༌ཅེས༌སི༌ ཁྱུད༌ ཏངས༌ཏེ༌ ཨིན༌ནོག༌།\""]], [["ཡེ༌ཤུའི༌ ཁོང༌གུན༌ལ༌ བོད༌ད༌ ཛད༌ཏེ༌ སྤེ༌ སལ༌ཨིན༌ ལན༌སལ༌ལ༌ ཛདས༌, \"ཀ༌ཟུག༌གི༌ ཤེ༌ཏན༌ནི༌ ཤེ༌ཏན༌ ཁོ༌རང༌ ཕིང༌ ཉན༌ན༌ནོག༌?"]], [["གལ༌ཏེས༌ གྱལ༌སྲིད༌དི༌ ནང༌ང༌ ཡོད༌ཁན༌གུན༌ ཐུན༌ཏེ༌ མ༌དུག༌ན༌ ཏེ༌བོ༌ ཁྲངས༌པོ༌ མི༌ལུས༌།"]], [["གལ༌ཏེས༌ ནང༌ཚངས༌ཞིག༌གི༌ མི༌གུན༌ ནོལ༌ཨིན༌ དུག༌ན༌ ཁོང༌གུན༌ནི༌ ནང༌ང༌ ཐུན༌བྲེལ༌ མི༌ལུས༌།"]], [["གལ༌ཏེས༌ ཤེ༌ཏན༌ནི༌ ཁོ༌རང༌ངི༌ གྱབ༌གལ༌ལ༌ ནོལ༌ཏེ༌ པོ༌བུད༌ན༌ ཁོའེ༌ ཀ༌ཟུག༌གི༌ ཝང༌སྲུལ༌ཨིན༌? ཁོ༌ མེད༌ཁན༌ ཆ༌ཅེས༌སི༌ ཏུས༌པོ༌ ལེབས༌ཏེ༌ ཨིན༌།"]], [["ང༌ ཡང༌ སྤེ༌ཞིག༌ ཏང༌ཅུག༌, སུའང༌ མི༌ ཤེད༌ཅན༌ཞིག༌གི༌ ཁང༌པའེ༌ ནང༌ང༌ ཞུགས༌ཏེ༌ ཁོའེ༌ ནོར༌ རྐུ༌ མི༌ཉན༌ ནམ༌ཚོག༌པ༌ ཁོའེ༌ སྔུན༌ལ༌ མི༌ ཤེད༌ཅན༌བོ༌ ལྡམ༌ མི༌ལྡམ༌, ཏེ༌ནེ༌ ཁོའེ༌ ཁང༌པའེ༌ ནང༌ང༌ ཡོད༌ཁན༌ནི༌ ནོར༌གུན༌ རྐུ༌ཉན༌ཨིན༌།\""]], [["\"ངའེ༌ ཁྱོ༌ཞའ༌ དེན༌བ༌ ཟེར༌རད༌, མི༌གུན༌ནི༌ སྡིག༌པ༌ ཅོ༌ཁན༌ དང༌ དཀོན༌མཆོག༌ག༌ དད༌ལོག༌ ཞུ༌ཁན༌ ཚང༌མ༌ ཤགས༌པ༌ སལ༌ལ༌ ཛད༌ཨིན༌,"]], [["ཨིན༌ནའང༌ དམ༌པའེ༌ ཐུག༌ཉིད༌ལ༌ དད༌ལོག༌ ཞུ༌ཁན༌གུན༌ལ༌ ཤགས༌པ༌ མ༌ནེ༌ སལ༌ལ༌ མི༌ཛད༌; ཐའ༌མེད༌པའེ༌ སྡིག༌པ༌ ཅོ༌ཅེས༌སི༌ ནོངས༌ཅན༌ ཁོ༌ ཨིན༌ནོག༌།\""]], [["ཁོང༌ངི༌ ཁོང༌གུན༌ལ༌ ཏེ༌བོ༌ མོལ༌ལ༌ ཛདས༌ ཅིའ༌ཟེར༌ན༌, ཁོང༌གུན༌ནི༌ \"ཡེ༌ཤུའི༌ ནང༌ང༌ རྡུད༌ ཞུགས༌ཏེ༌ ཨིན༌ནོག༌\" ཟེར༌རད༌པིན༌།"]], [["3:31 ནེ༌ 35"], ["ཏེ༌ནེ༌ གཙོ༌བོ༌ ཡེ༌ཤུའི༌ ཨ༌མ༌ དང༌ ནོ༌གུན༌ ཡོངས༌, ཡང༌ ཕི༌ལོག༌ག༌ དུགས༌ཏེ༌ མི༌ཞིག༌ ཁོང༌ང༌ བོད༌ད༌ལ༌ ཀལས༌།"]], [["ཡེ༌ཤུའ༌ སྐོར༌ཏེ༌ ཡོད༌ཁན༌ནི༌ མི༌ཚོགས༌སི༌ ཟེརས༌, \"ཉེ༌རང༌ངི༌ ཨ༌མ༌ དང༌ ནོ༌གུན༌ ཉེ༌རང༌ ཙལ༌ཨིན༌ ཕི༌ལོག༌ག༌ དུག༌།\""]], [["ཡེ༌ཤུའི༌ ལན༌སལས༌, \"སུ༌ ཨིན༌ནོག༌ ངའེ༌ ཨ༌མ༌ དང༌ ནོ༌གུན༌?\""]], [["ཏེ༌ནེ༌ ཁོང༌ངི༌ ཁོང༌ང༌ སྐོར༌ཏེ༌ ཡོད༌ཁན༌གུན༌ལ༌ ཟིགས༌ཏེ༌ མོལས༌, \"ངའེ༌ ཨ༌མ༌ དང༌ ནོ༌གུན༌ འི༌གུན༌ ཨིན༌།"]], [["ནམ༌ཁའེ༌ ནང༌ང༌ ཞུགས༌ཁན༌ དཀོན༌མཆོག༌གི༌ ཐུག༌གོངས༌ ནང༌ཞིན༌ ཅོ༌ཁན༌གུན༌ ངའེ༌ ཨ༌མ༌ དང༌ མིང༌སྲིང༌ གུན༌ ཨིན༌།\""]]], [[["4:1 ནེ༌ 20"], ["ཡང༌སྐྱར༌ གཙོ༌བོ༌ ཡེ༌ཤུའི༌ གཱ༌ལིལ༌ལིའི༌ ཚོའེ༌ ཐའ༌མའ༌ ལབ༌ཞ༌ སལ༌ཅེས༌ གོ༌ཟུག༌ ཛདས༌། ཁོང༌ ཡོད༌ས༌ མི༌ཚོགས༌ མངས༌ཏེའང༌ མང༌པོ༌ ཛོམ༌པ༌ ཁོང༌ གྲུ༌ཟིང༌ངི༌ ནང༌ང༌ ཞོན༌ཏེ༌ ཞུགས༌, ཡང༌ མི༌ ཚང༌མ༌ ཚོའེ༌ ཐའ༌མ༌ དུགས༌།"]], [["ཁོང༌ངི༌ མི༌གུན༌ལ༌ རུངས༌ གྱུད༌ཏེ༌ ལབ༌ཞ༌ མང༌པོ༌ སལ༌ལ༌ ཛད༌ཏེ༌ མོལས༌,"]], [["\"ཉོན༌ཤིག༌, ཞིང༌བད༌པ༌ཞིག༌ ས༌འོན༌ ཏབ༌བ༌ལ༌ སོང༌།"]], [["ཞིང༌ང༌ ས༌འོན༌ ཏབ༌ ཟ༌ནེ༌ ཁ༌ཅིག༌ ལམ༌མི༌ཀ༌ བུད༌, ཅི༌པ༌ ཡོངས༌ཏེ༌ ཏེ༌གུན༌ ཟོས༌།"]], [["ཁ༌ཅིག༌ ས༌ མང༌པོ༌ མེད༌སའེ༌ བྲག༌གི༌ཀ༌ བུད༌, ས༌ མང༌པོ༌ མེད༌ཅེས༌པོའེ༌ ས༌འོན༌བོ༌ གྱོགས༌པ༌ སྐྱེས༌།"]], [["ཨིན༌ནའང༌ ཉི༌མའེ༌ ཚད༌དི༌ ཞས༌ཏེ༌, ཞིང༌ སྐྱེ༌ཁན༌བོ༌ ཚིག༌, ཡང༌ པ༌ཀྲག༌ ཏིང༌ཅན༌ མེད༌ པ༌སང༌, ཏེ༌བོ༌ སྐམས༌ཏེ༌ ཤི༌།"]], [["ས༌འོན༌ ཁ༌ཅིག༌ ཚེར༌མང༌ངི༌ ཕྲོའ༌ བུད༌, ཡང༌ ཚེར༌མང༌ སྐྱེས༌ཏེ༌ ནན༌པ༌, ཞིང༌བོ༌ ལྡན༌ མ༌ཐུབ༌, ཏེ༌བོའེ༌ ཞས༌ཏེ༌ ཀྲོ༌ མ༌སྨིནས༌།"]], [["ཞན༌ ས༌འོན༌གུན༌ ས༌ གྱལ༌ལ༌ ཡོད༌སའེ༌ ཞིང༌ངི༌ཀ༌ བུད༌པ༌, ཏེ༌གུན༌ སྐྱེས༌ཏེ༌ ལྡན༌ཏེ༌ སྟོན༌ཐོགས༌ སྨིན༌, ཀ༌བོ༌ ས༌འོན༌ ཏབ༌ཁན༌ ནི༌ 30, 60, མ༌ཚད༌ 100 གྱུར༌རའང༌ སྨིན༌།\""]], [["ཏེ༌ནེ༌ ཁོང༌ངི༌ མོལས༌, \"ནམ༌ཅོག༌ ཡོད༌ཁན༌གུན༌ནི༌ ངའེ༌ ཟེར༌ཁན༌ལ༌ ཉོན༌ཤིག༌།\""]], [["སྟིང༌ནེ༌ ཡེ༌ཤུ༌ ཅིག༌པོ༌ ཡོད༌ ཟ༌ནེ༌, ཁོང༌ང༌ སྐོར༌ཏེ༌ ཡོད༌ཁན༌ནི༌ ཁོང༌ངི༌ ལོབ༌ཕྲུགས༌ ཅུག༌ཉིས༌ དང༌ ཞན༌གུན༌ནི༌ ཁོང༌ངི༌ ཤད༌ད༌ ཛད༌ཁན༌ནི༌ རུངས༌སི༌ ཏོན༌ཏག༌པོ༌ ཏྲིས༌།"]], [["ཁོང༌ངི༌ ལན༌སལ༌ལ༌ ཛདས༌, \"དཀོན༌མཆོག༌གི༌ གྱལ༌སྲིད༌དི༌ སང༌ཝ༌གུན༌ ཧ༌གོ༌ཅེས༌སི༌ སྐབས༌ ཁྱོ༌ཞ༌གུན༌ལ༌ སལ༌ལ༌ ཛད༌ཏེ༌ ཨིན༌ནོག༌། ཨིན༌ནའང༌ དཀོན༌མཆོག༌གི༌ གྱལ༌སྲིད༌དི༌ ཕི༌ལོག༌ག༌ ཡོད༌ཁན༌གུན༌ལ༌ ངའེ༌, ཅི༌ཚང༌མ༌ རུངས༌ གྱུད༌ཏེ༌ ཤད༌དད༌།"]], [["དམ༌པའེ༌ སུང༌རབས༌སི༌ ནང༌ང༌ བྲིས༌ཁན༌བོ༌ དྲན༌དྲ༌ གྲུབ༌ཅེས༌ལ༌ ངའེ༌ ཏེ༌བོ༌ ཅོའད༌། ཏེ༌བོ༌ ནི༌,"], ["'ཁོང༌གུན༌ནི༌ ངའེ༌ ཅོ༌ཁན༌གུན༌ ཐོང༌ནའང༌ ང༌ སུ༌ ཨིན༌ཁན༌བོ༌ ངོ༌ཤེས༌ས༌ མི༌དུག༌།"], ["ཁོང༌གུན༌ནི༌ ངའེ༌ ཤད༌ཁན༌གུན༌ ཚོར༌ནའང༌ ཧ༌གོ༌ཐུབ༌བ༌ མི༌དུག༌,"], ["ཏེ༌ མ༌ནེ༌ ཁོང༌གུན༌ནི༌ སེམས༌ ངའེ༌ ཆོགས༌ལ༌ གྱུར༌ཏེ༌"], ["ཁོང༌ངི༌ སྡིག༌པ༌གུན༌ལ༌ ཤགས༌པ༌ ཐོབ༌ཏེ༌ ཡོད༌གྲོ༌'།"], ["\""]], [["ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, \"གལ༌ཏེས༌ ཁྱོ༌ཞ༌གུན༌ལ༌ འི༌ རུངས༌པོའེ༌ ཏོན༌ཏག༌པོ༌ ཧ༌མ༌གོ༌ན༌, ཏེ༌ནེ༌ ཞན༌ཡང༌ རུངས༌ ཚང༌མའེ༌ ཏོག༌ཏག༌གུན༌ ཀ༌ཟུག༌གི༌ ཧ༌གོ༌ཨིན༌?"]], [["ཞིང༌བད༌པའེ༌ ས༌འོན༌ ཏབ༌ཅེས༌པོ༌ ནི༌, དཀོན༌མཆོག༌གི༌ བཀའ༌ ཤད༌ཅེས༌པོ༌ ཨིན༌ནོག༌།"]], [["ལམ༌མི༌ཀ༌ ས༌འོན༌ བུད༌ཁན༌གུན༌ ནི༌ དཀོན༌མཆོག༌གི༌ བཀའ༌ ཚོར༌ཁན༌གུན༌ ཨིན༌ནོག༌, ཨིན༌ནའང༌ ཤེ༌ཏན༌ ཡོངས༌ཏེ༌ ཁོང༌གུན༌ནི༌ སྙིང༌ངི༌ ནང༌ང༌ ཏབ༌ཁན༌བོ༌ ཀོགས༌ཏེ༌ ཁྱེར༌ར༌ནོག༌།"]], [["བྲག༌གི༌ཀ༌ ས༌འོན༌ བུད༌ཁན༌བོ༌ ནི༌ དཀོན༌མཆོག༌གི༌ གྱལ༌སྲིད༌དི༌ བཀའ༌ ཚོར༌ར༌ཅིག༌ ཐད༌པོ༌ ཉམ༌པོ༌ ཏད༌པ༌ ཅོ༌ཁན༌གུན༌ ཨིན༌ནོག༌།"]], [["ཨིན༌ནའང༌ ཏེ༌བོའ༌ པ༌ཀྲག༌ ཏིང༌ཅན༌ མེད༌ པ༌སང༌ ཏུས༌ཡུན༌རིང༌ མི༌ལུས༌། ཁོང༌གུན༌ནི༌ བཀའེ༌ ནང༌ང༌ ཏད༌པ༌ ཅོ༌ཅེས༌པོའེ༌ ནགས༌ དང༌ བར༌དོ༌ ཐོང༌ང༌ཅིག༌ ཏད༌པ༌ ཕང༌ཨིན༌།"]], [["ཚེར༌མངས༌སི༌ ཕྲོའ༌ ས༌འོན༌ བུད༌ཁན༌བོ༌ ནི༌ དཀོན༌མཆོག༌གི༌ བཀའ༌ ཚོར༌ཁན༌གུན༌ ཨིན༌ནོག༌,"]], [["ཨིན༌ནའང༌ མི༌ཚེའེ༌ ཚེར༌ཁ༌ ཡང༌ ནོར༌ དང༌ ཇིག༌རྟེན༌ནི༌ ཞན༌ དོད༌པ༌ གུན༌ནི༌ ནན༌ཅེས༌པོའེ༌ ཏེ༌བོའ༌ བྲས༌བུ༌ སྨིན༌ན༌ མ༌ནོག༌།"]], [["ས༌ ཟང༌པོའེ༌ཀ༌ ས༌འོན༌ བུད༌ཁན༌བོ༌ ནི༌ དཀོན༌མཆོག༌གི༌ བཀའ༌ ཉན༌ཏེ༌ ཏད༌པ༌ ཅོ༌ཁན༌གུན༌ ཨིན༌ནོག༌, ཁོང༌གུན༌ལ༌ བྲས༌བུ༌, ས༌འོན༌ ཏབ༌ཁན༌བོའེ༌ སང༌ 30, 60, ཡང༌ 100 གྱུར༌ སྨིན༌ན༌ནོག༌།\""]], [["4:21 ནེ༌ 25"], ["ཏེ༌ནེ༌ གཙོ༌བོ༌ ཡེ༌ཤུའི༌ ཁོང༌གུན༌ལ༌ ཏྲིའ༌ ཛདས༌, \"ཅི༌ ཁྱོ༌ཞའེ༌ འོད༌ ཏུགས༌ཏེ༌ གོར༌མོ༌ ཡ༌ ཉལ༌ཁྲི༌ ཡོག༌ག༌ བོར༌ཨིན༌ན༌? འོད༌པོ༌ འོད༌སྟགས༌སི༌ཀ༌ མི༌བོར༌ར༌?"]], [["སྦས༌ཏེ༌ བོར༌ཁན༌ ཚང༌མ༌ ཞག༌ཤིག༌ སྔོན༌ཅུག༌ག༌ ཛད༌ཨིན༌, ཡང༌ ཀབས༌ཏེ༌ བོར༌ཁན༌ ཚང༌མ༌ ཕི༌ལོག༌ག༌ ཕིང༌ང༌ ཛད༌ཨིན༌།"]], [["གལ༌ཏེས༌ ནམ༌ཅོག༌ ཡོད༌ན༌ ངའེ༌ ཟེར༌ཁན༌ལ༌ ཉོན༌ཤིག༌།\""]], [["ཁོང༌ངི༌ མོལས༌, \"ཁྱོ༌ཞའེ༌ ཚོར༌ཁན༌གུན༌ལ༌ ནང༌སྟག༌ གྱལ༌ལ༌ ཏོང༌ཤིག༌། ཁྱོ༌ཞའེ༌ ཀོལ༌ཁན༌ནི༌ ཏབ༌ཟའ༌བོ༌ ཁྱོ༌ཞ༌གུན༌ནི༌ ཕིའང༌ ཀོལ༌ལ༌ ཛད༌ཨིན༌, ཡང༌ ཏེ༌སང༌ མང༌ང༌ སལ༌ཨིན༌།"]], [["ངའེ༌ ལབ༌ཞ༌ ཉན༌ཁན༌གུན༌ལ༌ མང༌ང༌ ཧ༌གོ༌ཅུག༌ག༌ ཛད༌ཨིན༌, ཨིན༌ནའང༌ མ༌ཉན༌ཁན༌གུན༌ནི༌ ནང༌ནེ༌ ཧ༌གོ༌ཏེ༌ ཡོད༌ཁན༌བོའང༌ ཁྱེར༌ར༌ ཛད༌ཨིན༌།\""]], [["4:26 ནེ༌ 29"], ["གཙོ༌བོ༌ ཡེ༌ཤུའི༌ འི༌བོའང༌ མོལས༌, \"དཀོན༌མཆོག༌གི༌ གྱལ༌སྲིད༌ ནི༌, ས༌འོན༌ ཞིང༌ང༌ ཡོག༌ཁན༌ནི༌ ཞིང༌བད༌པ༌ཞིག༌ ཙོགས༌ ཨིན༌ནོག༌།"]], [["ཁོ༌ ཉིད༌ ཏངས༌ཏེ༌ ཡ༌ ལངས༌ཏེ༌ ཡོད༌གྲོ༌, ཉིན༌ཚན༌ མེད༌པ༌ ས༌འོན༌བོ༌ སྐྱེས༌ཏེ༌ ལྡན༌ན༌ནོག༌, ཨིན༌ནའང༌ ཏེ༌བོ༌ ཀ༌ཟུག༌གི༌ ལྡན༌ནད༌, ཁོའ༌ ཅའང༌ གྱུས༌ མེད༌ཀྱག༌།"]], [["ས༌ ཁོ༌རང༌ངི༌ ས༌འོན༌ སྐྱེ༌ཅུགས༌ཏེ༌ ཞིང༌ ལྡན༌ཏེ༌ སྙེ༌མའེ༌ གོ༌ བིང༌ཏེ༌ བྲུ༌ གང༌ཅུག༌ག༌ནོག༌།"]], [["ཀྲོ༌ ཚོས༌ས༌ཅིག༌, ཞིང༌བད༌པ༌བོ༌ ཡོངས༌ཏེ༌ ཟོ༌ར༌ ཉམ༌པོ༌ ཏེ༌བོ༌ རྔའ༌ནོག༌ ཅིའ༌ཟེར༌ན༌, རྔབ༌སའེ༌ ཏུས༌པོ༌ ལེབས༌ཏེ༌ ཨིན༌ནོག༌།\""]], [["4:30 ནེ༌ 34"], ["གཙོ༌བོ༌ ཡེ༌ཤུའི༌ མོལས༌, \"དཀོན༌མཆོག༌གི༌ གྱལ༌སྲིད༌པོ༌ ངའེ༌ ཁྱོ༌ཞའ༌ ཀ༌ཟུག༌གི༌ ཧ༌གོ༌ཅུག༌? ཏེ༌བོ༌ ཧ༌གོ༌ཅུག༌ཅེས༌སི༌ ཕིའ༌ ངའེ༌ ཀ༌རུངས༌པོ༌ ཀོལ༌?"]], [["ཏེ༌བོ༌ ནི༌, ཉུང༌སྐར༌རི༌ ས༌འོན༌ ཚང༌མའེ༌སང༌ ཆུ༌ངུན༌ སའེ༌ ནང༌ང༌ ཏབ༌ཁན༌བོ༌ ཙོགས༌ ཨིན༌ནོག༌།"]], [["ཨིན༌ནའང༌, ཏབ༌བ༌ཅིག༌ ལྡན༌ཏེ༌ ཚས༌སི༌ ནང༌ང༌ ཚང༌མའེ༌སང༌ ཆེན༌མོ༌ ལྕང༌མ༌ གྱུར༌ཨིན༌, ཡང༌ ཡལ༌ག༌གུན༌ འི༌ཟམ༌ ཆེན༌མོ༌ ཆེན༌ ནམ༌ཁའེ༌ ཅ༌གུན༌ནི༌ ཏེ༌བོའེ༌ སིལ༌ལི༌ ནང༌ང༌ ཚངས༌ ཅོ༌ཨིན༌།\""]], [["ཡེ༌ཤུའི༌ ཏེན༌ན༌ ཙོགས༌སི༌ རུངས༌ མང༌པོ༌ ཀོལ༌ཏེ༌ མི༌གུན༌ནི༌ ཧ༌གོ༌ཅེས༌སི༌ ཁྱུད༌ ཚག༌པ༌ དཀོན༌མཆོག༌གི༌ བཀའ༌ ཤད༌ད༌ ཛདས༌།"]], [["ཁོང༌ངི༌ རུངས༌ གྱུད༌ཏེ༌ མ༌སྟོགས༌ ཅི༌ ལབ༌ཞ༌ཞིག༌གའང༌ སལ༌ལ༌ མེད༌པིན༌, ཨིན༌ནའང༌ ཁོང༌ ཁོང༌རང༌ངི༌ ལོབ༌ཕྲུགས༌གུན༌ ཉམ༌པོ༌ ཅིག༌པོ༌ ཡོད༌ ཟ༌ནེ༌, ཁོང༌ངི༌ རུངས༌ ཚང༌མའེ༌ ཏོན༌བོ༌ ཧ༌གོ༌ཅུག༌ག༌ ཛད༌དད༌པིན༌།"]], [["4:35 ནེ༌ 41"], ["ཕི༌ཏོག༌ ལེབ༌བ༌ཅིག༌, གཙོ༌བོ༌ ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌གུན༌ལ༌ མོལས༌, \"ང༌དང༌ ཚོའེ༌ ཕར༌ཀ༌ ཆེན༌།\""]], [["མི༌ཚོགས༌པོ༌ བོར༌ཏེ༌ ཁོང༌གུན༌ ཡེ༌ཤུ༌ ཉམ༌པོ༌ གྲུ༌ཟིང༌ངི༌ ནང༌ང༌ ཞོན༌ཏེ༌ སོང༌། ཞན༌ གྲུ༌ཟིང༌གུན༌ནའང༌ ཁོང༌ངི༌ གྱབ༌ནེ༌ ཡོངས༌།"]], [["ཧུན༌མེད༌ལ༌ ནམ༌ཚུབས༌ཏེ༌ ལུང༌རག༌ ཀྲག༌པོ༌ ཡོངས༌, ཡང༌ ཆུལ༌བག༌ གྲུ༌ཟིང༌ངི༌ ནང༌ང༌ ལེབས༌ཏེ༌ ཏེ༌བོ༌ ནུབ༌ཅེས༌ སོང༌།"]], [["ཡེ༌ཤུ༌ གྲུ༌ཟིང༌ངི༌ ཇུག༌ག༌ ཉས༌སི༌ཀ༌ ཨུ༌ ཕབས༌ཏེ༌ ནལ༌ཟིམས༌ཏེ༌ ཡོད༌པིན༌། ལོབ༌ཕྲུགས༌གུན༌ནི༌ ཁོང༌ང༌ ཉིད༌ཚད༌ད༌ ཛད༌ཏེ༌ ཟེརས༌, \"ལོབ༌པོན༌ལེ༌, ང༌ཞའ༌ ཆུའི༌ ནང༌ང༌ ནུབ༌ཅེས༌ དུག༌, སྐྱོབ༌བ༌ ཛད༌ད༌ མེད༌ད༌?\""]], [["ཡེ༌ཤུ༌ ཞངས༌ཏེ༌ ལུངས༌པོའ༌ ཁའ༌སྐྱེས༌ཏེ༌ ཆུལ༌བག༌གུན༌ལ༌ མོལས༌, \"ཅུབ༌ཅོད༌, ཀུ༌ཅོ༌ མ༌ཏང༌།\" ཏེ༌ནེ༌ ལུང༌རག༌ མེད༌ཁན༌ སོང༌ཏེ༌ ཚོའེ༌ ནང༌ང༌ པད༌ ཞི༌དེ༌ བྱུང༌།"]], [["ཁོང༌ངི༌ ཁོང༌གུན༌ལ༌ ཏྲིའ༌ ཛདས༌, \"ཅིའ༌ ཇིགས༌སད༌? ཁྱོ༌ཞ༌གུན༌ལ༌ ངའེ༌ཀ༌ ཏ༌རུང༌ངའང༌ ཏད༌པ༌ མེད༌པ༌ ཨིན༌ན༌?\""]], [["ལོབ༌ཕྲུགས༌གུན༌ སྲན༌ཏྲེ༌ ཇིགས༌ཏེ༌ ཅིག༌ དང༌ ཅིག༌ག༌ ཏྲིས༌, \"ཁོང༌ སུ༌ ཨིན༌ནོག༌? ལུངས༌པོ༌ དང༌ ཆུལ༌བག༌ གུན༌ནིའང༌ ཁོང༌ངི༌ ཁའ༌ ཉན༌དུག༌།\""]]], [[["5:1 ནེ༌ 20"], ["ཁོང༌གུན༌ ཚོའེ༌ ཕར༌ཀའ༌, ག༌ད༌རཱའེ༌ ཡུལ༌ཇོངས༌ལ༌ སྐྱོདས༌།"]], [["གཙོ༌བོ༌ ཡེ༌ཤུ༌ གྲུ༌ཟིང༌ནེ༌ བིང༌ང༌ ཛད༌ད༌ཅིག༌, རྡུད༌ ཞུགས༌ཁན༌ ཞིག༌ ཁོང༌ ཇལ༌ལ༌ལ༌ རོམ༌ཁང༌ངི༌ ནས༌ས༌ནེ༌ བིངས༌ཏེ༌ ཡོངས༌།"]], [["ཁོ༌ རོམ༌ཁང༌གུན༌ནི༌ ནང༌ང༌ དུག༌གད༌པིན༌, སུ༌ཞིག༌གིའང༌ ཁོ༌ ལྡམས༌ཏེ༌ བོར༌ མ༌ཉན༌ན༌ ཨིན༌པིན༌, ལྕག༌ཐག༌ ཉམ༌པོའང༌།"]], [["ལན༌ མང༌པོ༌ཞིག༌ ཁོའེ༌ རྐང༌ལག༌གུན༌ ལྕག༌ཐག༌ ཉམ༌པོ༌ ཏགས༌ཏེ༌ བོར༌ནའང༌ ཁོའེ༌ ལྕག༌ཐག༌ ཅད༌ཏེ༌ ཕངས༌, སུ༌ཞིག༌གའང༌ ཁོ༌ ལྡམས༌ཏེ༌ བོར༌ཅེས༌སི༌ ཤེད༌ མེད༌པིན༌།"]], [["ཉིན༌ཚན༌ མེད༌པ༌ ཁོ༌ རི༌ དང༌ རོམ༌ཁང༌གུན༌ནི༌ ཕྲོའ༌ ཁོར༌ཨིན༌, ཀུ༌ཅོ༌ ཏང༌ཨིན༌, རྡོའ༌ ནོན༌པོ༌ ཉམ༌པོ༌ རང༌ངི༌ ཟུགས༌པའེ༌ ཤ༌གུན༌ ཅད༌དད༌པིན༌།"]], [["ཁོའེ༌ ཐག༌རིང༌ནེ༌ ཡེ༌ཤུ༌ ཇལ༌ལ༌ཅིག༌, བང༌ཏངས༌ཏེ༌ ཁོང༌ངི༌ དུན༌ལ༌ ཁོ༌རང༌ངི༌ པིག༌དོང༌ ཙུགས༌།"]], [["ཁོའེ༌ ནང༌ང༌ ཞུགས༌ཁན༌ནི༌ རྡུད༌པོའེ༌ ཀུ༌ཅོ༌ ཤེད༌ཅན༌ ཏངས༌ཏེ༌ ཟེརས༌, \"ཡེ༌ཤུ༌ དཀོན༌མཆོག༌ ཀུན༌ཝང༌ངི༌ སྲས༌ ཉེ༌རང༌ ངའེ༌ ལས༌སི༌ ནང༌ང༌ ཅིའ༌ དྲེས༌སད༌? ང༌ ནགས༌ མི༌ལྟན༌ཅེས༌ལ༌, དཀོན༌མཆོག༌གི༌ ཚན༌ནི༌ ནང༌ང༌ ནའ༌ ཁུར༌ར༌ ཛད༌།\""]], [["ཅིའ༌ཟེར༌ན༌ ཡེ༌ཤུའི༌ ཁོའ༌, \"རྡུད༌, ཁྱོ༌རང༌ འི༌ མི༌བོའེ༌ ནང༌ནེ༌ བིང༌ཏེ༌ ཡོང༌\" མོལ༌ལ༌ ཛད༌ཏེ༌ ཨིན༌པིན༌།"]], [["ཏེ༌ནེ༌ ཡེ༌ཤུའི༌ ཁོའ༌ ཏྲིའ༌ ཛདས༌, \"ཁྱོ༌རང༌ངི༌ མིང༌ང༌ ཅི༌ ཨིན༌?\""], ["ཁོའེ༌ ལན༌ཏངས༌, \"ངའེ༌ མིང༌ང༌ རྡུད༌ཚོགས༌ ཨིན༌, ཅིའ༌ཟེར༌ན༌ ང༌ཞའ༌ མང༌པོ༌ཞིག༌ འི༌ མི༌བོའེ༌ ནང༌ང༌ ནས༌ཏེ༌ ཡོད༌།\""]], [["ཏེ༌ནེ༌ ཁོའེ༌ ཡེ༌ཤུའ༌ ཁོང༌གུན༌ འི༌ གྱལ༌ཁག༌ནེ༌ ཐག༌རིང༌ང༌ མི༌ཕིང༌ཅེས༌ལ༌ ཇུ༌ཇུ༌ ཞུ༌ཨིན༌ ཡང༌ནེ༌ ཡང༌ ཞུ༌ཝ༌ ཕུལས༌།"]], [["རི༌ ཉེ༌མོ༌ཞིག༌གི༌ཀ༌ ཕག༌གི༌ ཁྱུ༌ ཆེན༌མོ༌ཞིག༌ རྩཱ༌ ཟེན༌ ཡོད༌པིན༌།"]], [["རྡུད༌གུན༌ནི༌ ཡེ༌ཤུའ༌ ཇུ༌ཇུ༌ ཞུ༌ཨིན༌ ཟེརས༌, \"ང༌ཞའ༌ འ༌ ཕག༌གུན༌ནི༌ ནང༌ང༌ ཀལ༌ལ༌ ཛད༌, ང༌ཞའ༌ ཏེ༌གུན༌ནི༌ ནང༌ང༌ ཆ༌ཅུག༌ག༌ ཛད༌།"]], [["ཡེ༌ཤུའི༌ གོངས༌པ༌ སལ༌ལ༌ ཛད༌པ༌, རྡུད༌གུན༌ བིང༌ཏེ༌ ཕག༌གུན༌ནི༌ ནང༌ང༌ ཞུགས༌། ཏེ༌ ཕག༌གི༌ ཁྱུ༌ ཧ༌ལམ༌ 2,000 ཞིག༌, རི༌ནེ༌ ཐུར༌ལ༌ བང༌ཏངས༌ཏེ༌ ཚོའེ༌ ནང༌ང༌ བུད༌ ཡང༌ ཆུའི༌ ནང༌ང༌ ནུབ༌ཏེ༌ ཤི༌།"]], [["ཕག༌ཚོ༌ཁན༌གུན༌ གྲོང༌ཁྱེར༌ དང༌ ཉེ༌ཁོར༌རི༌ ནས༌ས༌གུན༌ལ༌ བང༌ཏངས༌ཏེ༌ སོང༌ ཡང༌ བྱུང༌ཁན༌ ཚང༌མ༌ ཤདས༌, མི༌གུན༌ བྱུང༌ཁན༌གུན༌ ལྟའ༌ལ༌ སོང༌།"]], [["ཁོང༌གུན༌ ཡེ༌ཤུ༌ ཡོད༌ས༌ ལེབ༌བ༌ཅིག༌, རྡུད༌ ཚོགས༌ ཞུགས༌ཁན༌ནི༌ མི༌བོ༌, ཀོས༌ལག༌ གོན༌ཏེ༌ སྙོ༌ མ༌སྙོའ༌ ཏེ༌ཀ༌ དུགས༌ཏེ༌ ཐོང༌པ༌ ཁོང༌གུན༌ ཇིགས༌།"]], [["ཏེ༌ ཚང༌མ༌ ཐོང༌ཁན༌གུན༌ནི༌ རྡུད༌གུན༌ ཞུགས༌ཁན༌ནི༌ མི༌ དང༌ ཕག༌གུན༌ལ༌ བྱུང༌ཁན༌ནི༌ སྐོར༌བོ༌ མི༌གུན༌ལ༌ ཞིབ༌སལ༌ ཅོས༌ཏེ༌ ཤདས༌།"]], [["ཏེ༌ནེ༌ མི༌གུན༌ནི༌ ཡེ༌ཤུའ༌, ཁོང༌གུན༌ནི༌ ཡུལ༌ནེ༌ བིང༌ཏེ༌ སྐྱོད༌ ཇུ༌ཇུ༌ ཟེརས༌།"]], [["ཡེ༌ཤུ༌ གྲུ༌ཟིང༌ངི༌ ནང༌ང༌ ཞོན༌ན༌ ཛད༌ ཟ༌ནེ༌ སྔུན༌ལ༌ རྡུད༌གུན༌ ཞུགས༌ཏེ༌ ཡོད༌ཁན༌ནི༌ མི༌བོའེ༌ ཡེ༌ཤུའ༌, ཁོ༌ ཁོང༌ ཉམ༌པོ༌ ཡོང༌ ཅུག༌ག༌ ཛད༌ཅེས༌ལ༌ ཇུ༌ཇུ༌ ཟེར༌ཨིན༌ ཞུ༌ཝ༌ ཕུལས༌།"]], [["ཨིན༌ནའང༌ ཡེ༌ཤུའི༌ ཁོ༌ ཡོང༌ མ༌ཅུགས༌ ཡང༌ མོལས༌, \"ཁང༌པ༌ ཁྱོ༌རང༌ངི༌ ནང༌མི༌གུན༌ ཡོད༌ས༌ སོང༌ཏེ༌, གཙོ༌བོའེ༌ ཁྱོ༌རང༌ངི༌ ཕིའ༌ ཛད༌ཁན༌ ཚང༌མ༌ དང༌ ཁྱོ༌རང༌ངི༌ཀ༌ ཁོང༌ངི༌ ཙམ༌ཤིག༌གི༌ སྙིང༌རྗེ༌ ལྟན༌ན༌ ཛད༌ཁན༌བོ༌ ཤོད༌།"]], [["ཏེ༌ནེ༌ ཁོ༌ ཏེ༌ཀ༌ནེ༌ སོང༌ཏེ༌ གྱལ༌ས༌ རྕུ༌"], ["ཡོད༌ཁན༌ནི༌ གྱལ༌ཁག༌གི༌ ནང༌ང༌ ཡེ༌ཤུའི༌ ཁོའ༌ ཛད༌ཁན༌ ཚང༌མ༌ ཤདས༌, ཡང༌ ཁོའེ༌ ཤད༌ཁན༌གུན༌ ཚོར༌ཏེ༌ མི༌གུན༌ ཧ༌ལས༌།"]], [["5:21 ནེ༌ 43"], ["གཙོ༌བོ༌ ཡེ༌ཤུ༌ ཡང༌སྐྱར༌ གྲུ༌ཟིང༌ངི༌ ནང༌ང༌ ཚོའེ༌ འ༌ངོ༌ ཆོགས༌སི༌ ཕར༌ཀ༌ ལེབ༌བ༌ཅིག༌, ཚོའེ༌ ཐའ༌མ༌ ཡོད༌ ཟ༌ནེ༌ མི༌ཚོགས༌ ཆེན༌མོ༌ཞིག༌ ཛོམས༌ཏེ༌ ཁོང༌ང༌ ཁོར༌ཏེ༌ དུགས༌།"]], [["ཏེ༌ནེ༌ ཡ༌ཧུ༌དཱ༌པའེ༌ དུ༌ཁང༌ངི༌ འུ༌སྐྱོང༌ ཡའེ༌རས༌ ཟེར༌ཁན༌བོ༌ ཏེ༌རུ༌ ཡོངས༌། ཡེ༌ཤུ༌ ཇལ༌ལ༌ཅིག༌, ཁོ༌ ཁོང༌ངི༌ ཞབས༌སི༌ དུན༌ལ༌ གྱེལ༌ཏེ༌"]], [["སྙིང༌ནེ༌ ཇུ༌ཇུ༌ ཞུ༌ཨིན༌ ཟེརས༌, \"ངའེ༌ བུ༌མོ༌ ཆུ༌ངུན༌བོ༌ ཤི༌ཀྱིས༌ དུག༌། ཇུ༌ཇུ༌ སྐྱོད༌ཏེ༌ ཉེ༌རང༌ངི༌ ཆག༌ ཁོའེ༌ཀ༌ བོར༌ར༌ ཛད༌ན༌ ཁོ༌ ཕན༌ཏེ༌ སོན༌ཨིན༌།\""]], [["ཡེ༌ཤུ༌ ཁོ༌ ཉམ༌པོ༌ སྐྱོད༌ད༌ ཛདས༌། མི༌ཚོགས༌ ཆེན༌མོ༌, ཁོང༌ངི༌ སྟིང༌རང༌ནེ༌ ཡོངས༌ཏེ༌ ཁོང༌ང༌ ནན༌ཏེ༌ ཁྱོངས༌།"]], [["བུད༌ཁན༌ནི༌ ལོ༌ ཅུག༌ཉིས༌ནེ༌ ཕར༌ལ༌ ཏུས༌གྱུན༌ ཟུགས༌པོ༌ ཞིག༌ཅེས༌སི༌ ཟུ༌མོ༌ ཡོངས༌ཁན༌ནི༌ བུ༌མོ༌ཞིག༌ མི༌ཚོགས༌སི༌ ཕྲོའ༌ ཡོད༌པིན༌།"]], [["ཨམ༌ཆི༌གུན༌ནི༌ ལྟ༌སྟོགས༌སི༌ ནང༌ང༌ ནགས༌ མང༌པོ༌ ཐོང༌ཏེ༌ ཁོ༌རང༌ངི༌ པེ༌ནེ༌ ཚང༌མ༌ སྐྱགས༌ཏེའང༌, ཁོ༌ གྱལ༌ལ༌ ཆ༌ཅེས༌སི༌ སང༌ མང༌ང༌ ཐུའ༌ སོང༌ཏེ༌ ཡོད༌པིན༌།"]], [["ཁོའ༌ ཡེ༌ཤུའི༌ སྐོར༌ལ༌ ཚོར༌པ༌, མི༌ཚོགས༌སི༌ ནང༌ང༌ ཁོང༌ངི༌ གྱབ༌ནེ༌ ཡོངས༌ཏེ༌ ཁོང༌ངི༌ ནམ༌ཟའ༌ ལག༌པ༌ ཏུགས༌།"]], [["ཅིའ༌ཟེར༌ན༌ ཁོའེ༌ ཁོ༌རང༌ངི༌ སེམས༌སི༌ ནང༌ང༌ སམ༌, \"གལ༌ཏེས༌ ཁོང༌ངི༌ ནམ༌ཟའ༌ ལག༌པ༌ ཐུག༌ན༌ ངའེ༌ ཟུ༌མོ༌ གྱལ༌ལ༌ནོག༌\""]], [["ཏེན༌ན༌མལ༌ལ༌ ཁྲག༌པོ༌ ཆད༌ཏེ༌ རྩོག༌པོ༌ ཟུ༌མོ༌ནེ༌ ཕན༌ཁན༌བོ༌ ཁོའ༌ གྱུས༌སོང༌།"]], [["ཏེན༌ན༌ ཏུས༌ལ༌, ཁོང༌ངི༌ ནང༌ནེ༌ ཕན༌ཅུག༌ཁན༌ནི༌ སྟོབས༌ བིངས༌ཏེ༌ ཆའ༌ཁན༌བོ༌ ཡེ༌ཤུའི༌ ཁྱེན༌། ཁོང༌ངི༌ འི༌ངོ༌ འ༌ངོ༌ གྱུར༌ཨིན༌ མི༌ཚོགས༌ལ༌ ཟིགས༌ཏེ༌ ཏྲིས༌, \"སུའི༌ ངའེ༌ ཀོས༌ལག༌ག༌ ལག༌པ༌ ཏུགས༌?\""]], [["ཁོང༌ངི༌ ལོབ༌ཕྲུགས༌གུན༌ནི༌ ཁོང༌ང༌ ཟེརས༌, \"མི༌ཚོགས༌སི༌ ནན༌ཨིན༌ ཕུལ༌ཨིན༌ ཁྱོང༌ཅེས༌པོ༌ ཉེ༌རང༌ངི༌ ཟིགས༌ས༌ནོག༌, ཏེ༌ནེ༌ ཉེ༌རང༌ངི༌ སུའི༌ ངའ༌ ལག༌པ༌ ཏུགས༌ མོལ༌ཏེ༌ ཅིའ༌ ཏྲིའ༌ ཛད༌དད༌?\""]], [["ཨིན༌ནའང༌ ལག༌པ༌ ཏུགས༌ཁན༌བོའ༌ ཟིག༌ཤེས༌ལ༌ ཁོང༌ངི༌ འི༌ངོ༌ འ༌ངོའ༌ ཟིགས༌ཨིན༌ ཞུགས༌།"]], [["ཏེ༌ནེ༌ བུ༌མོ༌བོའེ༌ ཁོ༌རང༌ང༌ བྱུང༌ཁན༌གུན༌ གྱུས༌ཡོད༌པ༌, ཇིགས༌ཨིན༌ ཏར༌ཨིན༌ ཡེ༌ཤུའི༌ དུན༌ལ༌ ཡོངས༌ཏེ༌ ཁོང༌ངི༌ ཞབས༌སི༌ཀ༌ གྱེལས༌ ཡང༌ ཁོང༌ང༌ ཅི༌ཚང༌མ༌ དྲང༌པོ༌ ཤདས༌།"]], [["ཡེ༌ཤུའི༌ ཁོའ༌ མོལས༌, \"བུ༌མོ༌ ཁྱོ༌རང༌ངི༌ ཏད༌པའེ༌ ཁྱོ༌རང༌ ཕན༌ཅུགས༌ཏེ༌ ཨིན༌། ཞི༌དེའེ༌ ཉམ༌པོ༌ སོང༌, ཁྱོ༌རང༌ངི༌ རྡུག༌ངལ༌བོ༌ མེད༌ཁན༌ སོང༌ཏེ༌ ཨིན༌ནོག༌།\""]], [["ཁོང༌ངི༌ ཞལ༌ཏ༌ སལ༌ཨིན༌ ཡོད༌ ཟ༌ནེ༌, དུ༌ཁང༌ངི༌ འུ༌སྐྱོང༌ ཡའེ༌རས༌སི༌ ཁང༌པ༌ནེ༌ མི༌ ཁ༌ཅིག༌ ཡོངས༌ཏེ༌ ཁོའ༌ ཟེརས༌, \"ཉེ༌རང༌ངི༌ བུ༌མོ༌བོ༌ ཤི༌, ཏ༌ ལོབ༌པོན༌ལེའ༌ འོབ༌གྱལ༌ ལྟན༌ན༌ མ༌ཛད༌།\""]], [["ཨིན༌ནའང༌ ཡེ༌ཤུའི༌ ཁོང༌གུན༌ནི༌ ཟེར༌ཁན༌བོའ༌ སྣང༌ང༌ མ༌སལ༌ལ༌ ཡའེ༌རས༌ལ༌ མོལས༌, \"ཇིགས༌ མ༌ཇིགས༌། ཏད༌པ༌ རང༌ ཅོས༌།\""]], [["ཏེ༌ནེ༌ ཡེ༌ཤུའི༌ པི༌ཏྲར༌, ཡ༌ཀོབ༌ དང༌, ཁོའེ༌ ནོ༌ ཡོ༌ཧཱ༌ནན༌ མ༌སྟོགས༌ ཞན༌སུ༌ཞིག༌གའང༌ ཁོང༌ ཉམ༌པོ༌ ཡོང༌ ཅུག༌ག༌ མ༌ཛདས༌།"]], [["ཁོང༌གུན༌ དུ༌ཁང༌ངི༌ འུ༌སྐྱོང༌ངི༌ ཁང༌པ༌ ལེབ༌བ༌ཅིག༌, ཀུ༌ཅོ༌ ཏང༌ཨིན༌, ངུ༌ཨིན༌ མི༌ མང༌པོ༌ཞིག༌གི༌ ཧི༌ལིངས༌ ཏང༌ང༌ ཡེ༌ཤུའི༌ ཟིགས༌།"]], [["ཁོང༌ ནང༌ཀུག༌ག༌ སྐྱོད༌ཏེ༌, \"ཅི༌ཕིའ༌ ངུ༌ཨིན༌ ཧི༌ལིངས༌ ཏང༌ངད༌? ཕྲུ༌གུ༌བོ༌ མ༌ཤིའ༌ ཉིད༌ལོགས༌ཏེ༌ ཨིན༌\" མོལ༌པ༌"]], [["ཁོང༌གུན༌ནི༌ ཁྲེལ༌གོད༌ ཏངས༌།"], ["ཡེ༌ཤུའི༌ ཁོང༌ ཚང༌མ༌ ཁང༌པ༌ནེ༌ ཕི༌ལོག༌ག༌ བིངས༌ཏེ༌ བུ༌མོའེ༌ ཕ༌མ༌ དང༌, ཁོང༌རང༌ངི༌ ལོབ༌ཕྲུགས༌ སུམ༌ཀོ༌ ཁྲིད༌ཏེ༌ བུ༌མོ༌ ཡོད༌སའེ༌ ནང༌ང༌ སྐྱོདས༌"]], [["ཡང༌ བུ༌མོའེ༌ ལག༌པ༌ ཐམས༌ས༌ ཛད༌ཏེ༌ ཁོའ༌ མོལས༌, \"ཏ༌ལི༌ཐའ༌ ཀོའམ༌\" ཀ༌བོའེ༌ ཏོན༌ཏག༌པོ༌ \"བུ༌མོ༌ ཆུ༌ངུན༌ ལོངས༌\" ཟེར༌ར༌ནོག༌།"]], [["ཏེན༌ན༌མལ༌ལ༌ ལོ༌ ཅུག༌ཉིས༌ ཆའ༌ཁན༌ནི༌ བུ༌མོ༌བོ༌ ཀོའག༌ ལངས༌ཏེ༌ གྲུལས༌། ཏེ༌བོ༌ ཐོང༌ཏེ༌ ཁོང༌གུན༌ མ༌སྲན༌ཏྲེ༌ ཧ༌ལས༌།"]], [["བྱུང༌ཁན༌བོ༌ སུའང༌ མི༌ཤད༌ཅེས༌ལ༌ ཡེ༌ཤུའི༌ ཁོང༌གུན༌ལ༌ བཀའ༌ སལས༌, ཡང༌ ཁོང༌གུན༌ལ༌ བུ༌མོ༌བོའ༌ ཅི༌ཏོང༌ཤིག༌ ཟའ༌ ཏང༌ཅེས༌ལ༌ མོལས༌།"]]], [[["6:1 ནེ༌ 6a"], ["གཙོ༌བོ༌ ཡེ༌ཤུ༌ ཏེ༌ཀ༌ནེ༌ ལོབ༌ཕྲུགས༌གུན༌ ཉམ༌པོ༌ ཁོང༌རང༌ངི༌ གྲོང༌ཁྱེར༌ ན༌ཙ༌རེད༌ལ༌ སྐྱོདས༌།"]], [["ཤབ༌བད༌ ངལ༌ཚོའེ༌ ཞག༌ག༌, ཁོང༌ངི༌ དུ༌ཁང༌ངི༌ ནང༌ང༌ ལབ༌ཞ༌ སལ༌ཅེས༌ གོ༌ཟུག༌, ཡང༌ ཁོང༌ང༌ ཚོར༌ཁན༌ མང༌པོའེ༌ ཧ༌ལས༌ཏེ༌ ཏྲིས༌, \"འི༌ མི༌བོའ༌ འི༌ ཚང༌མ༌ ཀ༌ནེ༌ ཐོབ༌ཀྱག༌? ཁོའ༌ འི༌ཙོགས༌ ཤེས༌རབས༌ སུའི༌ ཏངས༌ཀྱག༌? ཀ༌ཟུག༌གི༌ ཁོའེ༌ འི༌ཙོགས༌ ཧ༌ལས༌ཤེས༌སི༌ ཛད༌པ༌གུན༌ ལྟན༌ན༌ནོག༌?"]], [["ཁོ༌ ཤིང༌ཁན༌བོ༌ མ༌ནོག༌ག༌? ཁོ༌ མིར༌ཡམ༌མི༌ བུ༌ཚ༌ ཡང༌ ཡ༌ཀོབ༌, ཡོ༌སེབ༌, ཡུ༌དཱ༌ དང༌, ཤི༌མོན༌ གུན༌ནི༌ ཨ༌ཅོ༌ མ༌ནོག༌ག༌? ཁོའེ༌ སྲིང༌མོ༌གུན༌ འི༌ཀ༌ ང༌དང༌གུན༌ ཉམ༌པོ༌ མེད༌ད༌?\" ཁོང༌གུན༌ ཚིག༌ཅེས༌པོའེ༌ ཁོང༌ངི༌ཀ༌ ཏད༌པ༌ མ༌ཅོས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ལུང༌སྟོན༌པ༌ཞིག༌ག༌ ཁོ༌རང༌ངི༌ གྲོང༌ཁྱེར༌, ཉེན༌གྲུང༌ དང༌ ཁོ༌རང༌ངི༌ ནང༌ཚངས༌སི༌ ནང༌ང༌ མ༌ནེ༌, ཞན༌ ཀ༌རུང༌ས༌ རྩི༌ཝ༌ ཅོ༌རུག༌།"]], [["ཁོང༌གུན༌ནི༌ ཏད༌པ༌ མི༌ཅོ༌ཅེས༌པོའེ༌ ཞས༌ཏེ༌, ཁོང༌ངི༌ ཁོང༌གུན༌ནི༌ ཕྲོའ༌ ཟུ༌མོ༌ ཡོང༌ཁན༌ ཁ༌ཅིག༌གི༌ཀ༌ ཁོང༌རང༌ངི༌ ཆག༌ བོར༌ཏེ༌ ཕན༌ཅུག༌ག༌ ཛད༌ཅེས༌ མ༌སྟོགས༌, ཞན༌ཡང༌ ཅའང༌ ཧ༌ལས༌སི༌ ཛད༌པ༌ ལྟན༌ན༌ མ༌ཛདས༌།"]], [["ཡང༌ ཁོང༌གུན༌ནི༌ ཏད༌པ༌ མེད༌ཅེས༌པོ༌ ཟིགས༌ཏེ༌ ཁོང༌ ཧ༌ལས༌།"], ["6:6b ནེ༌ 13"], ["ཏེ༌ནེ༌ ཡེ༌ཤུ༌ ལབ༌ཞ༌ སལ༌ལ༌ལ༌ གམ༌ཡུལ༌ ཅིག༌ནེ༌ ཅིག༌ག༌ སྐྱོདས༌།"]], [["ཁོང༌ངི༌ ལོབ༌ཕྲུགས༌ ཅུག༌ཉིས༌པོའ༌ བོད༌ད༌ ཛདས༌, ཡང༌ ཉིས༌ཉིས༌ ཅོས༌ཏེ༌ རྡུད༌ ཞུགས༌ཁན༌གུན༌ནི༌ ནང༌ནེ༌ རྡུད༌ ཕིང༌ཅེས༌སི༌ ཝང༌ཆ༌ སལ༌ལ༌ ཛད༌ཏེ༌ ཁོང༌གུན༌ ལམ༌ཅུག༌ག༌ ཛདས༌།"]], [["ཁོང༌ངི༌ ཁོང༌གུན༌ལ༌ ལབ༌ཞའ༌ སལ༌ཏེ༌ མོལས༌, \"ཁྱོ༌རང༌གུན༌ནི༌ བེས༌སི༌ ཕིའ༌ གྲུལ༌ཅེས༌སི༌ བེར༌ཀ༌ མ༌སྟོགས༌, ཁར༌ཇི༌, ཇོ༌ལ༌ དང༌ ཁོ༌མགས༌སི༌ ནང༌ང༌ པེ༌ནེ༌ མ༌ཁུར༌།"]], [["པ༌བུ༌ གོན༌ ཨིན༌ནའང༌ ཀོས༌ལག༌ སྤོ༌ཅེས༌ མ༌ཁུར༌།\""]], [["\"ཁྱོ༌ཞའ༌ དུག༌ས༌ ཏང༌ཁན༌ནི༌ ཏེན༌ན༌ ཁང༌པའེ༌ ནང༌ང༌ དུག༌ ནམ༌ ཚོག༌པ༌ ཏེ༌ གྲོང༌ཁྱེར༌ནེ༌ བིང༌ཏེ༌ མི༌ཆའ༌།"]], [["གལ༌ཏེས༌ གྲོང༌ཁྱེར༌ཞིག༌གི༌ ནང༌ང༌ སུ༌ཞིག༌གིའང༌ ཁྱོ༌ཞའ༌ གའ༌སུས༌ མ༌ཅོ༌ན༌, ཡ༌ ཁྱོ༌ཞའེ༌ ཟེར༌ཁན༌བོའ༌ མ༌ཉན༌ན༌, ཏེ༌ནེ༌ བིང༌ཏེ༌ ཆ༌ ཟ༌ནེ༌, རང༌ངི༌ པ༌བུའི༌ ཐལ༌བ༌ སྲུགས༌ཏེ༌ ཁོང༌གུན༌ དཀོན༌མཆོག༌གི༌ ཆད༌པའེ༌ ཕིའ༌ བོར༌ཁན༌བོ༌ སྟོན༌།\""]], [["ཏེ༌ནེ༌ ཁོང༌གུན༌ སྐྱོད༌ཏེ༌ མི༌གུན༌ལ༌ སྡིག༌པའེ༌ ཀ༌ནེ༌ གྱོད༌པ༌ ཅོས༌ཏེ༌ དཀོན༌མཆོག༌གི༌ ཆོགས༌ལ༌ སེམས༌ གྱུར༌ཅེས༌ལ༌ ཆོས༌ཤདས༌།"]], [["ཁོང༌གུན༌ནི༌ རྡུད༌ མང༌པོ༌ ཕིངས༌ཏེ༌ ཟུ༌མོ༌ ཡོང༌ཁན༌ མང༌པོ༌ཞིག༌ག༌ ཨོ༌ལིཝ༌ཝི༌ མར༌ སྐུས༌ཏེ༌ ཕན༌ཅུགས༌།"]], [["6:14 ནེ༌ 29"], ["གཙོ༌བོ༌ ཡེ༌ཤུའི༌ ཚན༌ མིང༌ཅན༌ གྱུར༌ཅེས༌པོའེ༌ གྱལ༌པོ༌ ཧེ༌རོ༌དཱའི༌ ཁོང༌ངི༌ སྐོར༌ལ༌ ཚོར༌། ཁ༌ཅིག༌གི༌ ཟེར༌རད༌པིན༌, \"ཁྲུས༌སལ༌ཁན༌ ཡོ༌ཧཱ༌ནན༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ པ༌སང༌ ཁོང༌ང༌ ཛད༌པ༌ ལྟན༌ཅེས༌སི༌ ཁྱུད༌ ཡོད༌ཏེ༌ ཨིན༌ནོག༌།\""]], [["ཞན༌གུན༌ནི༌ ཟེརས༌, \"ཁོང༌ ནི༌ ལུང༌སྟོན༌པ༌ ཨེ༌ལི༌ཡཱ༌ ཨིན༌ནོག༌།\" ཡང༌ ཞན༌གུན༌ནི༌, \"སྔུན༌མའེ༌ ལུང༌སྟོན༌པ༌ ཙོགས༌ལ༌ ཁོང༌ ལུང༌སྟོན༌པ༌ཞིག༌ ཨིན༌ནོག༌།\""]], [["ཏེ༌གུན༌ ཚོར༌ར༌ཅིག༌, ཧེ༌རོ༌དཱའི༌ ཟེརས༌, \"ངའེ༌ གོ༌ ཅད༌ཅུག༌ཁན༌ནི༌ ཡོ༌ཧཱ༌ནན༌, ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ ཨིན༌ནོག༌།\""]], [["ཧེ༌རོ༌དཱའི༌ ཡོ༌ཧཱ༌ནན༌ ཟུམས༌ཏེ༌ ལྕག༌ཐག༌ག༌ ཏགས༌ཏེ༌ ཙོན༌ཁང༌ང༌ ཀག༌ཅེས༌ལ༌ བཀའ༌ ཏངས༌ཏེ༌ ཨིན༌པིན༌། ཁོའེ༌ ཏེ༌བོ༌ ཁོ༌རང༌ངི༌ ཨ༌ཅོ༌ ཕི༌ལིབ༌བི༌ ན༌མ༌ ཧེ༌རོ༌དཱིས༌སི༌ ཕིའ༌ ཅོས༌, ཧེ༌རོ༌དཱའི༌ ཁོ༌ ཉམ༌པོ༌ ན༌མ༌ ཅོས༌ཏེ༌ ཨིན༌པིན༌།"]], [["ཡོ༌ཧཱ༌ནན༌ནི༌ ཧེ༌རོ༌དཱ༌ལ༌ མོལ༌ལད༌པིན༌, \"ཁྱོ༌རང༌ངི༌ ཨ༌ཅོའེ༌ ན༌མ༌ ཉམ༌པོ༌ ན༌མ༌ ཅོ༌ཅེས༌པོ༌ དཀོན༌མཆོག༌གི༌ ཁྲིམས༌སི༌ གྱབ༌གལ༌ ཨིན༌ནོག༌།\""]], [["ཧེ༌རོ༌དཱིས༌སི༌ ཡོ༌ཧཱ༌ནན༌ལ༌ ནཕ༌རད༌ ཅོས༌ཏེ༌ ཁོང༌ སད༌ཉིན༌ ཡོད༌པིན༌, ཨིན༌ནའང༌ ཁོའ༌ ཅའང༌ ཅོ༌ མ༌ཉན༌,"]], [["ཅིའ༌ཟེར༌ན༌ ཧེ༌རོ༌དཱའི༌ ཡོ༌ཧཱ༌ནན༌ མི༌ ཟང༌པོ༌ དང༌ དམ༌པ༌ ཨིན༌ཁན༌བོ༌ ཤེས༌པ༌, རྩི༌ཝ༌ དང༌ ཇིགས༌སི༌ ནང༌ང༌ ཁོང༌ སྐྱོབས༌ཏེ༌ བོརས༌། ཡོ༌ཧཱ༌ནན༌ནི༌ མོལ༌ཁན༌གུན༌ ཉན༌ ཟ༌ནེ༌, གྱལ༌པོ༌ ཧེ༌རོ༌དཱ༌ལ༌ སེམས༌སི༌ ནང༌ང༌ མི༌དེ༌ཅེས༌ ཡོང༌ནའང༌ ཁོ༌ ཡོ༌ཧཱ༌ནན༌ནི༌ མོལ༌ཁན༌གུན༌ ཉན༌ཅེས༌ལ༌ ཐད༌དད༌པིན༌།"]], [["ཨིན༌ནའང༌ གྱལ༌པོ༌ ཧེ༌རོ༌དཱའི༌ སྐྱེ༌ཞག༌གི༌ ཞག༌ག༌ ཧེ༌རོ༌དཱིས༌ལ༌ སྐབས༌ ཐོབ༌། ཏེ༌ ཞག༌ག༌ ཧེ༌རོ༌དཱའི༌ ཁོ༌རང༌ངི༌ ལས༌མི༌ འུ༌སྐྱོང༌, མག༌མི༌ སྤོན༌བོ༌གུན༌ དང༌, གཱ༌ལིལ༌ལིའི༌ སྤོན༌བོ༌གུན༌ གྲོན༌ལ༌ བོད༌ཏེ༌ ཡོད༌པིན༌།"]], [["ཧེ༌རོ༌དཱིས༌སི༌ བུ༌མོ༌ ཡོངས༌ཏེ༌ རྩེས༌ མ༌ ལྡེ༌མོ༌ ཏངས༌པ༌, ཧེ༌རོ༌དཱ༌ དང༌ ཁོང༌ངི༌ གྲོན༌པོ༌གུན༌ སྲན༌ཏྲེ༌ ཐད༌། གྱལ༌པོའེ༌ བུ༌མོ༌བོའ༌ ཟེརས༌, \"ཁྱོ༌རང༌ང༌ དོད༌པ༌ ཡོད༌ཁན༌བོ༌ ངའ༌ ཤོད༌, ཡང༌ ངའེ༌ ཏེ༌བོ༌ ཁྱོ༌རང༌ང༌ ཏང༌ཨིན༌།\""]], [["ཁོའེ༌ ནའ༌ ཁུར༌ཏེ༌ ཟེརས༌, \"ཁྱོ༌རང༌ངི༌ ཅི༌ཞིག༌ ཏོང༌ ཟེར༌ནའང༌, ངའེ༌ ཏང༌ཨིན༌, ངའེ༌ གྱལ༌སྲིད༌དི༌ ཕེད༌པོའང༌།\""]], [["ཁོ༌ ཕི༌ལོག༌ག༌ སོང༌ཏེ༌ ཁོ༌རང༌ངི༌ ཨ༌མ༌ ཏྲིས༌, \"ངའེ༌ ཅི༌ ཏོང༌ ཟེར༌།\" ཨ༌མའེ༌ ཁོའ༌ ཟེརས༌, \"ཁྲུས༌སལ༌ཁན༌ ཡོ༌ཧཱ༌ནན༌ནི༌ གོ༌ ཏོང༌ ཟེར༌།\""]], [["ཏེན༌ན༌མལ༌ལ༌ བུ༌མོ༌ གྱལ༌པོ༌ ཡོད༌ས༌ གྱོགས༌པ༌ སོང༌ཏེ༌ ཟེརས༌, \"དག༌ས༌རང༌ ངའ༌ ཁྲུས༌སལ༌ཁན༌ ཡོ༌ཧཱ༌ནན༌ནི༌ གོ༌ ཐལ༌ལི༌ཞིག༌གི༌ཀ༌ གོས༌སད༌།\""]], [["གྱལ༌པོ༌ མ༌སྲན༌ཏྲེ༌ ཚེར༌ ཨིན༌ནའང༌ གྲོན༌པོ༌གུན༌ནི༌ དུན༌ལ༌ ནའ༌ ཁུར༌ཁན༌བོའེ༌ ཞས༌ཏེ༌, ཁོའེ༌ བུ༌མོའ༌ མན༌ ཟེར༌ མ༌ཉན༌།"]], [["ཏེ༌ནེ༌ ཁོའེ༌ ཏེན༌ན༌མལ༌ལ༌ མི༌ སད༌ཅེས༌སི༌ ལས༌ ཅོ༌ཁན༌ནི༌ མི༌བོ༌ ཙོན༌ཁང༌ང༌ ཡོ༌ཧཱ༌ནན༌ནི༌ གོ༌ ཁྱོང༌ཅེས༌ལ༌ ལམ༌ཅུགས༌། ཁོ༌ སོང༌ཏེ༌ ཙོན༌ཁང༌ངི༌ ནང༌ང༌ ཡོ༌ཧཱ༌ནན༌ནི༌ གོ༌ ཅདས༌།"]], [["ཁོའེ༌ ཁོང༌ངི༌ གོ༌བོ༌ ཐལ༌ལི༌ཞིག༌གི༌ཀ༌ ཁྱོངས༌ཏེ༌, བུ༌མོ༌བོའ༌ ཏངས༌, ཏེ༌ནེ༌ ཁོའེ༌ ཁོ༌རང༌ངི༌ ཨ༌མ༌ ཏངས༌།"]], [["ཏེ༌བོ༌ ཚོར༌ར༌ཅིག༌, ཡོ༌ཧཱ༌ནན༌ནི༌ ལོབ༌ཕྲུགས༌གུན༌ ཡོངས༌ཏེ༌ ཁོང༌ངི༌ སྤུར༌བོ༌ ཁྱེར༌ཏེ༌ སྤུར༌ཁང༌ངི༌ ནང༌ང༌ བོརས༌།"]], [["6:30 ནེ༌ 44"], ["སྐུ༌ཚབས༌གུན༌ གཙོ༌བོ༌ ཡེ༌ཤུ༌ ཡོད༌ས༌ ལོགས༌ཏེ༌ ཡོངས༌, ཡང༌ ཁོང༌གུན༌ནི༌ ཅོས༌ཁན༌ དང༌ ལབ༌ཁན༌ ཚང༌མའེ༌ སྐོར༌ལ༌ ཤདས༌།"]], [["མི༌ མང༌པོ༌ ཆེན༌ ཡོང༌ཨིན༌ དུགས༌པ༌, ཡེ༌ཤུ༌ དང༌ ཁོང༌ངི༌ སྐུ༌ཚབས༌གུན༌ལ༌ ངལ༌ཚོས༌ཏེ༌ དོན༌ཏང༌ དོན༌ཅེས༌སི༌ ཏུས༌ མ༌ཐོབ༌། ཏེ༌བོའེ༌ཕིའ༌ ཡེ༌ཤུའི༌ མོལས༌, \"ཡོང༌ཤིག༌ ང༌དང༌རང༌ སུའང༌ མེད༌སའེ༌ ནས༌ས༌ཞིག༌ག༌ སོང༌ཏེ༌ ངལ༌ཚོ༌ ཨིན༌།\""]], [["ཏེ༌ནེ༌ ཁོང༌གུན༌ གྲུ༌ཟིང༌ཞིག༌གི༌ ནང༌ང༌ ཞོན༌ཏེ༌ སུའང༌ མེད༌སའེ༌ ནས༌ས༌ཞིག༌ག༌ སྐྱོདས༌།"]], [["ཨིན༌ནའང༌ མི༌ མང༌པོ༌ཞིག༌གི༌ ཁོང༌གུན༌ ཏེ༌ཀ༌ནེ༌ སྐྱོད༌ད༌ལ༌ ཐོང༌ ཡང༌ ངོ༌ཤེས༌། གྱ༌ཚོའེ༌ ཐའ༌མ༌ ཡོད༌ཁན༌ནི༌ གྲོང༌ཁྱེར༌ ཚང༌མ༌ནེ༌ མི༌གུན༌ བང༌ཏང༌ཨིན༌ སོང༌ཏེ༌ ཁོང༌གུན༌ནི༌ སང༌ སྔུན༌ལ༌ ཏེ༌ ནས༌སའེ༌ཀ༌ ལེབ༌།"]], [["གྲུ༌ཟིང༌ནེ༌ བབས༌ཏེ༌ ཡེ༌ཤུའི༌ མི༌ཚོགས༌ ཆེན༌མོ༌ ཟིགས༌ས༌ཅིག༌, ཁོང༌ང༌ ཁོང༌གུན༌ནི༌ཀ༌ སྙིང༌རྗེ༌ སྐྱེའ༌ ཛདས༌ ཅིའ༌ཟེར༌ན༌ ཁོང༌གུན༌ ལུག༌རྫི༌ མེད༌ཁན༌ནི༌ ལུག༌ ཙོགས༌ ཡོད༌པིན༌། ཡང༌ ཁོང༌ངི༌ ཁོང༌གུན༌ལ༌ ལབ༌ཞ༌ མང༌པོ༌ སལ༌ཅེས༌ གོ༌ཟུགས༌།"]], [["ཉི༌མ༌ གོར༌གོར༌ལ༌ ཡེ༌ཤུའི༌ ལོབ༌ཕྲུགས༌གུན༌ ཁོང༌ ཡོད༌ས༌ ཡོངས༌ཏེ༌ ཟེརས༌, \"ང༌དང༌གུན༌ ཅའང༌ མེད༌སའེ༌ རི༌སྟོང༌ངི༌ ནང༌ང༌ ཨིན༌ནོག༌ ཡང༌ མུན༌ཅུའང༌ རུབ༌ཀྱིས༌ དུག༌།"]], [["ཉེ༌ཁོར༌རི༌ ནས༌ས༌ དང༌ གམ༌ཡུལ༌གུན༌ལ༌ སོང༌ཏེ༌ ཁོ༌རང༌གུན༌ནི༌ ཕིའ༌ ཟན༌ ཉོ༌ཅེས༌ལ༌ མི༌ཚོགས༌པོ༌ ལམ༌ཅུག༌ག༌ ཛད༌དའང༌།\""]], [["ཨིན༌ནའང༌ ཡེ༌ཤུའི༌ མོལས༌, \"ཁྱོ༌ཞའེ༌ ཁོང༌གུན༌ལ༌ ཟའ༌ཅེས༌ ཏོང༌།\""], ["ཁོང༌གུན༌ནི༌ ལན༌ཏངས༌, \"འི༌ མི༌ཚང༌མ༌ ཁར༌ཇི༌ ཏང༌ཅེས༌སི༌ ཕིའ༌ ཟླ༌ཝ༌ 8 དི༌ ལ༌ཆ༌ དྲན༌དྲའེ༌ པེ༌ནེ༌ གོས༌སོག༌། ང༌ཞའ༌ སོང༌ཏེ༌ ཏེ༌ཟམ༌ཤིག༌གི༌ པེ༌ནེ༌ སྐྱགས༌ཏེ༌ ཁོང༌གུན༌ལ༌ ཁར༌ཇི༌ ཟའ༌ཅེས༌ ཉོའ༌?\""]], [["ཁོང༌ངི༌ ཏྲིའ༌ ཛདས༌, \"ཁྱོ༌ཞའེ༌ ལག༌ག༌ ཏ༌གི༌ ཙམ༌ ཡོད༌། སོང༌ཏེ༌ ལྟོས༌?\""], ["ཁོང༌གུན༌ སོང༌ཏེ༌ ལྟས༌ ཡང༌ ཟེརས༌, \"ཏ༌གི༌ ལྔ༌ དང༌ ཉ༌ ཉིས༌ དུག༌ལེ༌།\""]], [["ཏེ༌ནེ༌ ཡེ༌ཤུའི༌ ལོབ༌ཕྲུགས༌གུན༌ལ༌ མི༌གུན༌ སྡེ༌སྡེ༌ ཅོས༌ཏེ༌ རྩཱ༌ སྔོན༌པོའེ༌ཀ༌ དུག༌ཅུག༌ཅེས༌སི༌ ཕིའ༌ མོལས༌།"]], [["མི༌གུན༌ 50 ཡ༌ 100 སྡེ༌ ཅོས༌ཏེ༌ སའེ༌ཀ༌ དུགས༌།"]], [["ཡེ༌ཤུའི༌ ཏ༌གི༌ ལྔ༌ དང༌ ཉ༌ ཉིས༌པོ༌ ཆག༌ག༌ ནམས༌ ཡང༌ ནམ༌ཁའ༌ ཟིགས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌, ཏ༌གི༌ ཅགས༌ཏེ༌ མི༌ཚོགས༌ལ༌ བགོ༌ཅེས༌སི༌ ཕིའ༌ ལོབ༌ཕྲུགས༌གུན༌ལ༌ སལ༌ལ༌ ཛདས༌། ཏེན༌ན༌ ཙོགས༌ལ༌ ཁོང༌ངི༌ ཉ༌བོའང༌ བགོས༌ཏེ༌ ཁོང༌ ཚང༌མ༌ལ༌ སལ༌ལ༌ ཛདས༌།"]], [["ཁོང༌ ཚང༌མ༌ གྲང༌གྲང༌ ཟོས༌"]], [["ཡང༌ ལོབ༌ཕྲུགས༌གུན༌ནི༌ ཏ༌གི༌ དང༌ ཉའེ༌ ལག༌ལུས༌གུན༌ ལྡུས༌པ༌ པག༌ཙེ༌ ཅུག༌ཉིས༌ གང༌།"]], [["ཏ༌གི༌ དང༌ ཉ༌ ཟའ༌ཁན༌གུན༌ནི༌ ཕྲོའ༌ ལྡན༌ཁན༌ནི༌ བུ༌ཚའ༌ སྟོང༌ལྔ༌ ཡོད༌པིན༌།"]], [["6:45 ནེ༌ 56"], ["ཏེན༌ན༌མལ༌ལ༌ གཙོ༌བོ༌ ཡེ༌ཤུའི༌ མི༌ཚོགས༌པོ༌ ལོགས༌ཏེ༌ ལམ༌ཅུག༌ག༌ ཛད༌ ཟ༌ནེ༌, ཁོང༌ངི༌ ལོབ༌ཕྲུགས༌གུན༌ ཁོང༌རང༌ངི༌ སང༌ སྔུན༌ལ༌ གྲུ༌ཟིང༌ངི༌ ནང༌ང༌ ཚོའེ༌ འ༌ངོ༌ ཆོགས༌ལ༌ བེད༌སེ༌དཱའེ༌ གྲོང༌ཁྱེར༌ལ༌ ལམ༌ཅུག༌ག༌ ཛདས༌།"]], [["མི༌ཚོགས༌ སོང༌ཚར༌ཏེ༌ སྟིང༌ནེ༌ ཁོང༌ རི༌ཀ༌ མོས༌ལམ༌ ཞུའ༌ སྐྱོདས༌།"]], [["མུན༌ཅུ༌རུབ༌བ༌ཅིག༌ ལོབ༌ཕྲུགས༌གུན༌ གྲུ༌ཟིང༌ངི༌ ནང༌ང༌ ཚོའེ༌ སྐྱིལ༌ལ༌, ཡང༌ ཡེ༌ཤུ༌ རི༌ཀ༌ ཅིག༌པོ༌ ཡོད༌པིན༌།"]], [["དུན༌ནེ༌ ལུངས༌པོ༌ ཀྲག༌པོ༌ ཡོངས༌པ༌ ཁོང༌གུན༌ལ༌ གྲུ༌ཟིང༌ སྲུལ༌ཅེས༌ལ༌ ནགས༌ མང༌པོ༌ ཐོང༌ཨིན༌ ཡོད༌ཁན༌བོ༌ ཡེ༌ཤུའི༌ ཟིགས༌། ཧ༌ལམ༌ ང༌ཏོག༌ ཆུ༌ཚོད༌ སུམ༌པ༌ཞིག༌གི༌ཀ༌ ཡེ༌ཤུ༌ ཚོའེ༌ ཀ༌ནེ༌ ཞབ༌གྲུལ༌ལ༌ ཁོང༌གུན༌ནི༌ ཆོགས༌ལ༌ སྐྱོདས༌, ཡང༌ ཁོང༌གུན༌ནི༌ ཆོགས༌ནེ༌ སྐྱོད༌ཅེས༌ ཡོད༌པ༌"]], [["ཁོང༌གུན༌ནི༌ ཡེ༌ཤུ༌ ཚོའེ༌ ཀ༌ནེ༌ ཞབ༌གྲུལ༌ལ༌ སྐྱོད༌ཨིན༌ ཐོང༌ང༌ཅིག༌, ཤིན༌དྲེ༌ ཨིན༌ནོག༌ སམས༌ཏེ༌ ཀུ༌ཅོ༌ ཏངས༌།"]], [["ཡེ༌ཤུ༌ ཐོང༌ང༌ཅིག༌, ཁོང༌ ཚང༌མ༌ མ༌སྲན༌ཏྲེ༌ ཇིགས༌། ཏེན༌ན༌མལ༌ལ༌ ཡེ༌ཤུའི༌ ཁོང༌གུན༌ལ༌ མོལས༌, \"ཇིགས༌ མ༌ཇིགས༌ ང༌ ཨིན༌, ཧམ༌པ༌ ཅོས༌།"]], [["ཏེ༌ནེ༌ ཡེ༌ཤུ༌ གྲུ༌ཟིང༌ངི༌ ནང༌ང༌ ཞོན༌ན༌ ཛདས༌, ཡང༌ ལུངས༌པོ༌བོ༌ ཆད༌། ཁོང༌ ཚང༌མ༌ པད༌ ཧ༌ལས༌།"]], [["ཁོང༌གུན༌ལ༌ ཡེ༌ཤུའི༌ ཏ༌གི༌ ཉམ༌པོ༌ ཛད༌པ༌ ཛད༌ཁན༌བོ༌ ཐོང༌ཏེའང༌ ཁོང༌ སུ༌ ཞུགས༌ཏེ༌ ཨིན༌ཁན༌བོ༌ ཏ༌རུང༌ངའང༌ ཧ༌མ༌གོའ༌, ཁོང༌ངི༌ སྙིང༌གུན༌ མ༌ སྐྱོང༌པོ༌ ཡོད༌པིན༌།"]], [["ཁོང༌གུན༌ ཚོའེ༌ འ༌ངོ༌ ཆོགས༌ལ༌ སྐྱོདས༌ ཡང༌ ཆུའི༌ ཐའ༌མ༌ གེ༌ནེ༌ས༌རེད༌དི༌ གྲོང༌ཁྱེར༌ལ༌ ལེབ༌བ༌ཅིག༌ གྲུ༌ཟིང༌བོ༌ ལྡམས༌།"]], [["གྲུ༌ཟིང༌ནེ༌ ཕི༌ལོག༌ག༌ བིང༌ང༌ཅིག༌, མི༌གུན༌ནི༌ ཡེ༌ཤུ༌ ཨིན༌ཁན༌བོ༌ ངོ༌ཤེས༌།"]], [["ཁོང༌གུན༌ ཡུལ༌ཇོངས༌ གང༌པོའེ༌ ནང༌ང༌ བང༌ཏང༌ཨིན༌ སོང༌ཏེ༌ ཟུ༌མོ༌ ཡོད༌ཁན༌གུན༌ མལ༌ཙའེ༌ཀ༌ ཁུར༌ཏེ༌ ཡེ༌ཤུ༌ ཞུགས༌ཏེ༌ དུག༌ ཟེརས༌སའེ༌ ནས༌སའེ༌ཀ༌ ཁྱོངས༌།"]], [["ཁོང༌ གམ༌ཡུལ༌, གྲོང༌ཁྱེར༌ ཡ༌ གྲོང༌སེབ༌ ཀ༌རུ༌ སྐྱོད༌ནའང༌ མི༌གུན༌ནི༌ ཟུ༌མོ༌ ཡོད༌ཁན༌གུན༌, ཁྲོམས༌སི༌ ནང༌ང༌ ཕི༌ལོག༌ག༌ ཕིངས༌ཏེ༌ ཁྱོངས༌། ཁོང༌གུན༌ནི༌ ཟུ༌མོ༌ ཡོད༌ཁན༌གུན༌ལ༌ ཡེ༌ཤུའི༌ ནམ༌ཟའེ༌ ཀྲུ༌ཞིག༌ག༌ ལག༌པ༌ རྩེ༌ ཅུག༌ག༌ ཛད༌ཅེས༌ལ༌ ཇུ༌ཇུ༌ ཟེར༌ཨིན༌ ཞུ༌ཝ༌ ཕུལས༌, ཡང༌ ཁོང༌ངི༌ ནམ༌ཟའ༌ ལག༌པ༌ རྩེ༌ཁན༌ ཚང༌མ༌ ཕན༌།"]]], [[["7:1 ནེ༌ 23"], ["ཡེ༌རུ༌ཤ༌ལེམ༌མི༌ གྱལ༌ས༌ནེ༌ ཡོངས༌ཁན༌ནི༌ ཕ༌རུ༌ཤི༌པ༌ དང༌ ཆོས༌ཁྲིམས༌ལ༌ ཁས༌པ༌ ཁ༌ཅིག༌ གཙོ༌བོ༌ ཡེ༌ཤུ༌ ཡོད༌ས༌ ཛོམས༌།"]], [["ཁོང༌གུན༌ནི༌ ཡེ༌ཤུའི༌ ལོབ༌ཕྲུགས༌ ཁ༌ཅིག༌གི༌ ཁར༌ཇི༌ ཟའེ༌ སང༌ སྔུན༌ལ༌ ཡ༌ཧུ༌དཱ༌པའེ༌ ལུག༌སྲོལ༌ ནང༌ཞིན༌ ལག༌པ༌ མ༌ཁྲུ༌ཁན༌བོ༌ ཐོང༌།"]], [["༼ཡ༌ཧུ༌དཱ༌པ༌, མིག༌སལ༌ལི༌ ཕ༌རུ༌ཤི༌པ༌གུན༌ནི༌, ཁོ༌རང༌གུན༌ནི༌ ཕ༌མེས༌པོའེ༌ ལུག༌སྲོལ༌ ནང༌ཞིན༌ ལག༌པ༌ ཁྲུས༌ཏེ༌ མ༌ནེ༌ ཟན༌ ཟའ༌མེད༌པིན༌།"]], [["ཁོང༌གུན༌ ཁྲོམས༌ནེ༌ ཡོངས༌ཏེ༌, ཁོ༌རང༌གུན༌ནི༌ ལུག༌སྲོལ༌ ནང༌ཞིན༌ ལག༌པ༌ ཁྲུས༌ཏེ༌ མ༌ནེ༌, ཟན༌ ཟའ༌མེད༌པིན༌། ཁོང༌གུན༌ནི༌ ཡང༌ ལུག༌སྲོལ༌ མང༌པོ༌ཞིག༌ སྲུང༌ངད༌པིན༌ སྤེར༌ན༌, ཀོ༌རེ༌, ཆུ༌ནོད༌ དང༌ ཁྲ༌གུ༌ ཁྲུ༌ཅེས༌གུན༌༽།"]], [["ཏེ༌བོའེ༌ཕིའ༌ ཕ༌རུ༌ཤི༌པ༌ དང༌ ཆོས༌ཁྲིམས༌ལ༌ ཁས༌པ༌ གུན༌ནི༌ ཡེ༌ཤུའ༌ ཏྲིས༌, \"ཉེ༌རང༌ངི༌ ལོབ༌ཕྲུགས༌གུན༌ནི༌ ལག༌པ༌ ཚི༌ཏུ༌ ཉམ༌པོ༌ ཟན༌ ཟོས༌ཏེ༌ ཅིའ༌ ང༌དང༌ངི༌ ཕ༌མེས༌པོའེ༌ ལམ༌ ལུག༌སྲོལ༌ལི༌ཀ༌ གྲུལ༌ལ༌ མ༌ནོག༌?\""]], [["ཡེ༌ཤུའི༌ ལན༌སལ༌ལ༌ ཛདས༌, \"ཁ༌ཆོས༌པ༌ ཁྱོ༌ཞའེ༌ སྐོར༌ལ༌ དཀོན༌མཆོག༌གི༌ ཡེ༌ཤ༌ཡཱ༌ གྱུད༌ཏེ༌ ལུང༌སྟན༌ སལ༌ཁན༌བོ༌ དེན༌བ༌ ཨིན༌ནོག༌, ཀ༌བོའེ༌ ནང༌ང༌,"], ["'འི༌ མི༌གུན༌ནི༌ ཁའ༌ནེ༌ ངའ༌ རྩི༌ཝ༌ ཅོ༌ནའང༌"], ["ཁོང༌གུན༌ནི༌ སྙིང༌གུན༌ ང༌ནེ༌ ཐག༌རིང༌ དུག༌།"]], [["ཁོང༌གུན༌ནི༌ ངའ༌ ཅོལ༌ཅེས༌པོ༌ ཕན༌མི༌ཐོགས༌ ཨིན༌ནོག༌,"], ["ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌གི༌ བཀའ༌ཁྲིམས༌སི༌ ཚབས༌ལ༌"], ["ཁོང༌རང༌གུན༌ནི༌ ཅོ༌ཁན༌ནི༌ ཁྲིམས༌གུན༌ ལབ༌དུག༌།"], ["'"]], [["ཁྱོ༌ཞ༌གུན༌ནི༌, དཀོན༌མཆོག༌གི༌ བཀའ༌ཁྲིམས༌ སྣང༌མེད༌ ཅོས༌ཏེ༌ ཏེ༌བོའེ༌ ཚབས༌ལ༌ ཁྱོ༌ཞ༌རང༌ངི༌ ལུག༌སྲོལ༌གུན༌ སྲུང༌དུག༌།\""]], [["ཏེ༌ནེ༌ ཡེ༌ཤུའི༌ མོལས༌, \"ཁྱོ༌ཞའེ༌, ཁྱོ༌ཞ༌རང༌ངི༌ ལམ༌ལུག༌སྲོལ༌ སྲུང༌ཅེས༌ལ༌ ཐབས༌ ཁས༌པ༌ ཉམ༌པོ༌ དཀོན༌མཆོག༌གི༌ བཀའ༌ཁྲིམས༌གུན༌ ཕང༌དུག༌།"]], [["སྤེར༌ན༌ མོ༌ཟེས༌སི༌ ཟེརས༌, རང༌ངི༌ ཨ༌བ༌ དང༌ ཨ༌མའ༌ རྩི༌ཝ༌ ཅོས༌, ཡང༌ རང༌ངི༌ ཨ༌བ༌ ཡ༌ ཨ༌མའ༌ ངན༌ ཏབ༌ཁན༌གུན༌ སད༌གོས༌།"]], [["ཨིན༌ནའང༌ ཁྱོ༌ཞའེ༌ མི༌གུན༌ལ༌ ཁོ༌རང༌ངི༌ ཨ༌བ༌ ཡ༌ ཨ༌མའ༌, 'ངའེ༌ ཉེ༌རང༌ང༌ རོགས༌ ཅོ༌གོ༌ཤེས༌པོ༌ ཀོར༌བན༌' ༼ཡང༌ན༌ དཀོན༌མཆོག༌ག༌ ཕུལ༌ཨིན༌ ཟེར༌ཏེ༌ ཞལ༌ཆད༌༽ ཅོས༌ཏེ༌ ཨིན༌ ཟེར༌ཅེས༌ ལབ༌དུག༌།'"]], [["ཏེ༌ཟུག༌ ཅོ༌ཅེས༌ནེ༌ ཁྱོ༌ཞ༌གུན༌ནི༌ ཁོང༌གུན༌ལ༌ རང༌ངི༌ ཨ༌བ༌ ཡ༌ ཨ༌མའ༌ རོགས༌ ཅོ༌ མ༌ཅུག༌ག༌ ཨིན༌ནོག༌,"]], [["ཏེན༌ན༌བོའེ༌ཕིའ༌ ཁྱོ༌ཞ༌རང༌ངི༌ ལམ༌ལུག༌སྲོལ༌ སྲུང༌ཅེས༌སི༌ ནང༌ང༌ ཁྱོ༌ཞའེ༌ དཀོན༌མཆོག༌གི༌ བཀའ༌ ཅག༌ཅེས༌ མ༌ཚད༌ ཞན༌ ཏེ༌ཙོགས༌སི༌ ལས༌ མང༌པོ༌ ཅོའ༌ནོག༌།\""]], [["ཏེ༌ནེ༌ ཡེ༌ཤུའི༌ མི༌ཚོགས༌ལ༌ བོད༌ད༌ ཛད༌ཏེ༌ མོལས༌, \"ཁྱོ༌ཞའ༌ ཚང༌མའེ༌, ངའེ༌ ཟེར༌ཁན༌བོ༌ ཉན༌ཏེ༌ ཧ༌གོ༌ཅེས༌སི༌ རྩོན༌གྲུས༌ ཅོས༌།"]], [["ཕི༌ལོག༌ནེ༌ ཟུགས༌པོའེ༌ ནང༌ང༌ ཆའ༌ཁན༌གུན༌ནི༌, ཁྱོ༌ཞའ༌ ཚི༌ཏུ༌ གྱུར༌ཅུག༌ག༌ མ༌ནོག༌, ཨིན༌ནའང༌ ཁྱོ༌ཞ༌གུན༌ནི༌ སེམས༌ནེ༌ བིང༌ཁན༌བོའེ༌, ཁྱོ༌ཞ༌གུན༌ ཚི༌ཏུ༌ གྱུར༌ཅུག༌ག༌ ནོག༌།\""]], [["ཏེ༌ནེ༌ ཡེ༌ཤུ༌ མི༌ཚོགས༌ནེ༌ བེ༌ཏེ༌ ཁང༌པ༌ཞིག༌གི༌ ནང༌ང༌ སྐྱོདས༌, ཁོང༌ངི༌ ལོབ༌ཕྲུགས༌གུན༌ནི༌ ཁོང༌ང༌, སྤེ༌ སལ༌ཁན༌བོ༌ ཧ༌གོ༌ཅུག༌ཅེས༌ལ༌ ཟེརས༌།"]], [["ཁོང༌ངི༌ ཏྲིའ༌ ཛདས༌, \"ཁྱོ༌ཞའ༌ ཧ༌མ༌གོའ༌? ཐོང༌ང༌ མི༌དུག༌ག༌, ཁྱོ༌ཞའེ༌ ཟའ༌ཁན༌ནི༌ ཁར༌ཇི༌བོའེ༌ ཁྱོ༌ཞ༌གུན༌ ཚི༌ཏུ༌ གྱུར༌ཅུག༌ག༌ མ༌ནོག༌,"]], [["ཁར༌ཇི༌ ཁྱོ༌ཞའེ༌ སྙིང༌ངི༌ ནང༌ང༌ མ༌ཆའ༌ གྲོད༌པའེ༌ ནང༌ང༌ ལེབས༌ཏེ༌ ཟུགས༌པོ༌ནེ༌ ཕི༌ལོག༌ག༌ བིང༌ང༌ནོག༌།\" ༼ཏེ༌ཟུག༌ མོལ༌ཅེས༌པོའེ༌ ཡེ༌ཤུའི༌ ཟའ༌ཅེས༌སི༌ རིགས༌ ཚང༌མ༌ རྩང༌མ༌ ཨིན༌ཁན༌བོ༌, ཧ༌གོ༌ཅུག༌ག༌ ཛདས༌༽།"]], [["ཁོང༌ངི༌ མོལས༌, \"ཁྱོ༌ཞའེ༌ ནང༌ནེ༌ བིང༌ཁན༌བོའེ༌ ཁྱོ༌ཞ༌གུན༌ ཚི༌ཏུ༌ གྱུར༌ ཅུག༌ག༌ནོག༌,"]], [["ཅིའ༌ཟེར༌ན༌ མི༌ཞིག༌གི༌ སེམས༌ནེ༌ སམ༌བ༌ ངན༌པ༌, ལུས༌བྲེལ༌ ངན༌པ༌, རྐུ༌ཅེས༌, མི༌ སད༌ཅེས༌,"]], [["རང༌ངི༌ ཞིད༌མད༌ མན༌པ༌ ཞན༌མ༌ ཉམ༌པོ༌ ལུས༌བྲེལ༌ ཅོ༌ཅེས༌, ནབས༌, ངན༌སེམས༌, གོབ༌སྐོར༌ཅེས༌, ཏུས༌གྱུན༌ ལུས༌བྲེལ༌ ངན༌པའེ༌ དོད༌པ༌, ཚིག༌ཅེས༌, ཞན༌མའེ༌ སྕོད༌པའེ༌ སྐོར༌ལ༌ ངན༌པ༌ ཟེར༌ཅེས༌, ཕོ༌སོ༌ དང༌ སམ༌བ༌ མེད༌ཁན༌ གུན༌ བིང༌ང༌ནོག༌།"]], [["ཏེ༌ ཚང༌མ༌ ནང༌ཀུག༌ནེ༌ བིངས༌ཏེ༌ ཁྱོ༌ཞ༌གུན༌ ཚི༌ཏུ༌ གྱུར༌ཅུག༌ག༌ ནོག༌།\""]], [["7:24 ནེ༌ 30"], ["ཏེ༌ཀ༌ནེ༌ བིང༌ཏེ༌ གཙོ༌བོ༌ ཡེ༌ཤུ༌ ཏཱ༌ཡིར༌ གྱལ༌སའེ༌ ཆོགས༌ལ༌ སྐྱོདས༌། ཁོང༌ ཞུགས༌ཏེ༌ ཡོད༌སའེ༌ ཁང༌པ༌བོ༌ སུ༌ཞིག༌གའང༌ གྱུས༌ ཆ༌ཅུག༌ཉིན༌ མེད༌པིན༌, ཨིན༌ནའང༌ ཏེ༌བོ༌ སང༌ཝའེ༌ ནང༌ང༌ བོར༌ མ༌ཉན༌།"]], [["རྡུད༌ ཞུགས༌ཏེ༌ ཡོད༌ཁན༌ བུ༌མོ༌ ཆུ༌ངུན༌ནི༌ ཨ༌མའ༌ ཡེ༌ཤུ༌ སྐྱོད༌ཏེ༌ དུག༌ ཟེར༌ཏེ༌ ཚོར༌ར༌ཅིག༌, ཁོ༌ ཡོངས༌ཏེ༌ ཁོང༌ངི༌ ཞབས༌སི༌ དུན༌ལ༌ གྱེལ༌ཏེ༌"]], [["ཁོའེ༌ ཕྲུ༌གུའི༌ ནང༌ནེ༌ རྡུད༌པོ༌ ཕིང༌ང༌ ཛད༌ཅེས༌ལ༌ ཇུ༌ཇུ༌ ཞུ༌ཨིན༌ ཁོང༌ང༌ ཞུ༌ཝ༌ ཕུལས༌། ཁོ༌ སི༌རི༌ཡཱའེ༌ ཡུལ༌ཇོངས༌སི༌ ཕོ༌ནི༌ཤི༌འེ༌ གྱལ༌སའེ༌ ནང༌ང༌ སྐྱེས༌ཏེ༌ ཡ༌ཧུ༌དཱ༌པ༌ མན༌པིན༌།"]], [["ཡེ༌ཤུའི༌ ཁོའ༌ མོལས༌, \"གོ༌མ༌ ངའེ༌ དཀོན༌མཆོག༌གི༌ ཕྲུ༌གུ༌, ཨིས༌ར༌ཨེལ༌པ༌གུན༌ལ༌ གྲང༌གྲངས༌ ཟའ༌ཅུག༌ གོས༌། ཕྲུ༌གུའི༌ ཏ༌གི༌བོ༌ ལེན༌ཏེ༌ ཁྱིའ༌ ཕང༌ན༌ མ༌གྲིག༌ག༌ ཨིན༌ནོག༌།\""]], [["ཁོའེ༌ ལན༌ཏངས༌, \"དེན༌བ༌ ཨིན༌ནོག༌ གཙོ༌བོ༌ལེ༌, ཨིན༌ནའང༌ ཕྲུ༌གུ༌གུན༌ནི༌ ཁར༌ཇི༌ བུད༌ཁན༌གུན༌ ཅོག༌ཙེ༌ ཡོག༌ག༌ ཡོད༌ཁན༌ནི༌ ཁྱི༌ ཆུ༌ངུན༌གུན༌ནིའང༌ ཟའ༌དུག༌།\""]], [["ཁོང༌ངི༌ མོལས༌, \"ཏ༌ ཁང༌པ༌ སོང༌, ཁྱོ༌རང༌ངི༌ ལན༌ གྱལ༌ལ༌ ཏང༌ཅེས༌པོའེ༌, རྡུད༌ ཁྱོ༌རང༌ངི༌ བུ༌མོའེ༌ ནང༌ནེ༌ བིང༌ཏེ༌ མེད༌།\""]], [["ཁོ༌ ཁང༌པ༌ ལེབ༌བ༌ཅིག༌, ཁོའེ༌ བུ༌མོ༌ ཆུ༌ངུན༌བོ༌ མལ༌ཙའེ༌ཀ༌ ཉལ༌ཏེ༌ རྡུད༌ བིངས༌ཏེ༌ མེད༌ཁན༌བོ༌ ཐོང༌།"]], [["7:31 ནེ༌ 37"], ["གཙོ༌བོ༌ ཡེ༌ཤུ༌ ཏཱ༌ཡིར༌ནེ༌ བིངས༌ཏེ༌ སི༌དཱོན༌ ཡུལ༌ཇོངས༌ གྱུད༌ཏེ༌ གྱལ༌ས༌ རྕུའི༌ ཡུལ༌ཇོངས༌སི༌ ནང༌ང༌ གཱ༌ལིལ༌ལིའི༌ ཚོ༌ ཆོགས༌ལ༌ སྐྱོདས༌།"]], [["མི༌ ཁ༌ཅིག༌གི༌ མ༌ཚོར༌ཁན༌ དང༌ སྤེ༌ར༌ སལ༌པོ༌ ཏང༌ མ༌ཉན༌ཁན༌ནི༌ མི༌ཞིག༌ ཁོང༌ ཡོད༌ས༌ ཁྱོངས༌, ཡང༌ ཡེ༌ཤུའ༌ ཇུ༌ཇུ༌ ཞུ༌ཨིན༌ ཁོང༌ངི༌ ཆག༌ ཁོའེ༌ཀ༌ བོར༌ར༌ ཛད༌ཅེས༌ལ༌ ཞུ༌ཝ༌ ཕུལས༌།"]], [["ཡེ༌ཤུའི༌ མི༌བོ༌ མི༌ཚོགས༌ནེ༌ འ༌ཟམ༌མ༌ ཁྱེར༌ར༌ ཛད༌ཏེ༌ ཁོང༌རང༌ངི༌ ཛི༌གུ༌གུན༌ ཁོའེ༌ ནམ༌ཅོག༌གུན༌ནི༌ ནང༌ང༌ ཅུགས༌, ཏེ༌སྟིང༌ནེ༌ ཁོང༌རང༌ངི༌ ཛི༌གུ༌གུན༌ནི༌ཀ༌ ཐུ༌མག༌ གྱབས༌ཏེ༌ ཁོའེ༌ ལྕེའ༌ ཐུག༌ཅུག༌ག༌ ཛདས༌།"]], [["ཏེ༌ནེ༌ ཁོང༌ངི༌ ཀེན༌ལ༌ ནམ༌ཁའ༌ ཟིགས༌ཏེ༌ སྙིང༌ཤུགས༌ ཉམ༌པོ༌ མོལས༌, \"ཨེ༌ཕ༌ཐའ༌\" ཀ༌བོའེ༌ ཏོན༌ཏག༌པོ༌ \"བེ༌ཤིག༌\" ཨིན༌ནོག༌།"]], [["ཏེན༌ན༌མལ༌ལ༌ མི༌བོའ༌ གྱལ༌ལ༌ ཅོས༌ཏེ༌ ཚོར༌ ཡང༌ ཁོའེ༌ ལྕེ༌བོ༌ ཀྲོལ༌ཏེ༌ ཁོའ༌ སྤེ༌ར༌ སལ༌པོ༌ ཏང༌ཉན༌།"]], [["ཡེ༌ཤུའི༌ མི༌ཚོགས༌ལ༌ སུའང༌ མི༌ཤད༌ཅེས༌ལ༌ བཀའ༌ སལས༌། ཙམ༌ཤིག༌ མང༌ང༌ ཁོང༌ངི༌ མི༌ཤད༌ཅེས༌ལ༌ མོལ༌ནའང༌ མི༌གུན༌ནི༌ མང༌ང༌ མང༌པོ༌ ནས༌ཚུལ༌བོ༌ ཕེལ༌ཅུགས༌།"]], [["མི༌གུན༌ མ༌སྲན༌ཏྲེ༌ ཧ༌ལས༌ཏེ༌ ཟེརས༌, \"ཁོང༌ངི༌ ཅི༌ ཛད༌ནའང༌ ཧ༌ལས༌ཤེས༌ ཡོང༌དུག༌། ཁོང༌ངི༌, མ༌ཚོར༌ཁན༌ལ༌ ཚོར༌ཅུག༌ཅེས༌ དང༌ སྤེ༌ར༌ ཏང༌ མ༌ཉན༌ཁན༌ལ༌ སྤེ༌ར༌ ཏང༌ཅུག༌ག༌ ཛད༌དུག༌།\""]]], [[["8:1 ནེ༌ 10"], ["ཧ༌ལམ༌ ཏེན༌ན༌ཏུས༌ཤིག༌ག༌ ཞན༌ཡང༌ མི༌ཚོགས༌ ཆེན༌མོ༌ཞིག༌ ཛོམས༌, མི༌གུན༌ལ༌ ཟ༌རྒྱུ༌ མེད༌པ༌, གཙོ༌བོ༌ ཡེ༌ཤུའི༌ ལོབ༌ཕྲུགས༌གུན༌ བོད༌ད༌ ཛད༌ཏེ༌ མོལས༌,"]], [["\"འི༌ མི༌གུན༌ ང༌ ཉམ༌པོ༌ དུགས༌ཏེ༌ ཞག༌མ༌ སུམ༌ སོང༌ ཡང༌ ཟའ༌ཅེས༌ལ༌ ཅའང༌ མེད༌ པ༌སང༌, ང༌ སྙིང༌རྗེའ༌ སྐྱེའ༌རག༌།"]], [["གལ༌ཏེས༌ ངའེ༌ ཁོང༌གུན༌ ཁང༌པ༌ སྟོག༌རིའ༌ ལམ༌ཅུག༌ན༌, ཁོང༌གུན༌ ལམ༌བར༌ལ༌ གོ༌ཡོང༌ ཁོར༌ཏེ༌ གྱེལ༌ཨིན༌, ཅིའ༌ཟེར༌ན༌ ཁོང༌གུན༌ནི༌ ཕྲོའ༌ མ༌ ཐག༌རིང༌ནེ༌ ཡོངས༌ཁན༌ ཁ༌ཅིག༌གའང༌ ཡོད༌ཏེ༌ ཨིན༌ནོག༌།\""]], [["ཁོང༌ངི༌ ལོབ༌ཕྲུགས༌གུན༌ནི༌ ལན༌ཏངས༌, \"ང༌དང༌ང༌ འི༌ མི༌གུན༌ལ༌ ཏང༌ཅེས༌སི༌ ཕིའ༌ ཏ༌གི༌ འི༌ རི༌སྟོང༌ངི༌ ནང༌ང༌ ཀ༌ནེ༌ ཐོབ༌ཨིན༌?\""]], [["ཡེ༌ཤུའི༌ ཁོང༌གུན༌ལ༌ ཏྲིའ༌ ཛདས༌, \"ང༌དང༌ངི༌ ལག༌ག༌ ཏ༌གི༌ ཙམ༌ ཡོད༌།\" ཁོང༌གུན༌ནི༌ ལན༌ཏངས༌, \"ཏ༌གི༌ རྡུན༌ ཡོད༌ལེ༌།\""]], [["ཏེ༌ནེ༌ ཡེ༌ཤུའི༌ མི༌ཚོགས༌པོའ༌ སའེ༌ཀ༌ དུག༌ཅེས༌ལ༌ མོལས༌། ཁོང༌ངི༌ ཏ༌གི༌ རྡུན༌བོ༌ ནམས༌ས༌ ཛད༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌, ཡང༌ ཏེ༌གུན༌ ཅགས༌ཏེ༌ བགོ༌ཅེས༌སི༌ ཕིའ༌ ལོབ༌ཕྲུགས༌གུན༌ལ༌ སལས༌, ཡང༌ ཁོང༌གུན༌ནི༌ མི༌ཚོགས༌ལ༌ བགོས༌ཏེ༌ ཏངས༌།"]], [["ཁོང༌གུན༌ནི༌ ལག༌ག༌ ཉ༌ ཆུ༌ངུན༌ ཁ༌ཅིག༌གའང༌ ཡོད༌པིན༌, ཡེ༌ཤུའི༌ ཏེ༌གུན༌ནི༌ ཕིའང༌ ཐུག༌རྗེ༌ཆེ༌ ཞུས༌ཏེ༌ ཁོང༌རང༌ངི༌ ལོབ༌ཕྲུགས༌གུན༌ལ༌ བགོས༌ཏེ༌ ཏང༌ཅེས༌སི༌ ཕིའ༌ མོལ༌ལ༌ ཛདས༌།"]], [["ཁོང༌གུན༌ནི༌ ཚིམས༌ཚིམས༌ ཟོས༌། སྟིང༌ནེ༌ ལོབ༌ཕྲུགས༌གུན༌ནི༌ ལག༌མ༌ ལུས༌ཁན༌ནི༌ ཏ༌གི༌གུན༌ དུམས༌པ༌ པག༌ཙེ༌ ཆེན༌མོ༌ རྡུན༌ གང༌།"]], [["ཏེ༌ མི༌ཚོགས༌སི༌ ནང༌ང༌ མི༌ 4,000 ཟམ༌ཤིག༌ ཡོད༌པིན༌། མི༌གུན༌ ཁང༌པ༌ ལོགས༌ཏེ༌ ལམ༌ཅུག༌ག༌ ཛད༌ཏེ༌"]], [["ཡེ༌ཤུ༌ ལོབ༌ཕྲུགས༌གུན༌ ཉམ༌པོ༌ གྲུ༌ཟིང༌ངི༌ ནང༌ང༌ ཞོན༌ཏེ༌ དལ༌མ༌ནུ༌ཐ༌ ཡུལ༌ཇོངས༌ལ༌ སྐྱོདས༌།"]], [["8:11 ནེ༌ 13"], ["ཕ༌རུ༌ཤི༌པ༌གུན༌ ཡོངས༌ཏེ༌ གཙོ༌བོ༌ ཡེ༌ཤུའ༌ ཚོད༌ལྟས༌ཏེ༌ ཁོང༌ང༌ དཀོན༌མཆོག༌གི༌ ཝང༌ཆ༌ སལ༌ཁན༌བོ༌ ཏན༌ཏན༌ ཅོ༌ཅེས༌ལ༌ ནམ༌ཁའ༌ནེ༌ སྟགས༌ཤིག༌ སྟོན༌ ཟེར༌ཏེ༌ འུ༌ཙུག༌ ཏངས༌།"]], [["ཏེ༌བོ༌ སན༌ན༌ཅིག༌ ཁོང༌ངི༌ སྙིང༌ཤུགས༌ ཏངས༌ཏེ༌ མོལས༌, \"ཅི༌ཕིའ༌ འི༌ མི༌རབས༌པོའེ༌ ནམ༌ཁའ༌ནེ༌ སྟགས༌ སྟོན༌ ཟེར༌ར༌ནོག༌? ངའེ༌ ཁྱོ༌ཞའ༌ དེན༌བ༌ ཟེར༌རད༌, ངའེ༌ འི༌ མི༌རབས༌པོའ༌ ཏེ༌ཙོགས༌ སྟགས༌ཤིག༌ མ༌ནེ༌ མི༌ལྟན༌།\""]], [["ཏེ༌ནེ༌ ཁོང༌གུན༌ བོར༌ཏེ༌ ཁོང༌ ཚོའེ༌ འ༌ངོ༌ ཆོགས༌ལ༌ གྲུ༌ཟིང༌ངི༌ ནང༌ང༌ ཞོན༌ཏེ༌ སྐྱོད༌ད༌ ཛདས༌།"]], [["8:14 ནེ༌ 21"], ["ལོབ༌ཕྲུགས༌གུན༌ལ༌ ཏ༌གི༌ ཁུར༌ར༌ལ༌ ཞེད༌, གྲུ༌ཟིང༌ངི༌ ནང༌ང༌ ཁོང༌གུན༌ནི༌ ལག༌ག༌ ཏ༌གི༌ ཅིག༌ མ༌ནེ༌ མེད༌པིན༌།"]], [["གཙོ༌བོ༌ ཡེ༌ཤུའི༌ ཁོང༌གུན༌ལ༌ སྤང༌པུད༌ད༌ ཛད༌ཏེ༌ མོལས༌, \"ཕ༌རུ༌ཤི༌པ༌གུན༌ དང༌ ཧེ༌རོ༌དཱའི༌ སྐྱུར༌ནེ༌ ཤང༌ ཅོས༌།\""]], [["ཁོང༌གུན༌ནི༌ ཅིག༌ དང༌ ཅིག༌ག༌ ཟེརས༌, \"ང༌དང༌ངི༌ ཏ༌གི༌ ཁུར༌ཏེ༌ མེད༌པ༌, ཁོང༌ངི༌ ཏེ༌བོ༌ མོལ༌ཏེ༌ ཨིན༌ནོག༌ག༌?\""]], [["ཡེ༌ཤུའི༌ ཏེ༌བོ༌ ཁྱེན༌ཏེ༌ ཏྲིའ༌ ཛདས༌, \"ཏ༌གི༌ མེད༌ཁན༌ནི༌ སྐོར༌ལ༌ ཁྱོ༌ཞ༌གུན༌ནི༌ ཅིའ༌ སྤེ༌ར༌ ཏང༌ངད༌? ཏ༌རུང༌ངའང༌, ཁྱོ༌ཞ༌གུན༌ལ༌ མ༌ཐོང༌ང༌ ཡ༌ ཧ༌མ༌གོའ༌? ཁྱོ༌ཞ༌གུན༌ནི༌ སྙིང༌ ཏེ༌ཙམ༌ སྐྱོང༌པོ༌ ཨིན༌ན༌?"]], [["\"ཁྱོ༌ཞ༌གུན༌ལ༌ མིག༌ ཡོད༌ཏེའང༌ ཐོང༌ཐུབ༌བ༌ མེ༌རག༌ག༌?, ནམ༌ཅོག༌ ཡོད༌ཏེའང༌, ཚོར༌ཐུབ༌བ༌ མེ༌རག༌ག༌? ཅི༌ ཁྱོ༌ཞ༌གུན༌ལ༌ ཅའང༌ ཨིད༌ཏུ༌ མེ༌རག༌ག༌?"]], [["ངའེ༌ ཏ༌གི༌ ལྔ༌ནེ༌ མི༌ སྟོང༌ལྔ༌ གྲངས༌ཅུགས༌ཏེ༌ ལུས༌ཁན༌ནི༌ ཏ༌གི༌ ཁྱོ༌ཞའེ༌ ལྡུས༌པ༌ པག༌ཙེ༌ ཙམ༌ གང༌?\""], ["ཁོང༌གུན༌ནི༌ ཟེརས༌, \"ཅུག༌ཉིས༌ལེ༌།\""]], [["\"ཡང༌ ཏ༌གི༌ རྡུན༌ནེ༌ མི༌ སྟོང༌ཞི༌ གྲངས༌ཅུགས༌ཏེ༌ ལུས༌ཁན༌ནི༌ ཏ༌གི༌ ཁྱོ༌ཞའེ༌ ལྡུས༌པ༌ པག༌ཙེ༌ ཙམ༌ གང༌?"], ["ཁོང༌གུན༌ནི༌ ཟེརས༌, \"རྡུན༌ལེ༌།\""]], [["ཁོང༌ངི༌ ཁོང༌གུན༌ལ༌ ཏྲིའ༌ ཛདས༌, \"ཏེ༌ནེ༌ ཏ༌རུང༌ངའང༌ ཁྱོ༌ཞ༌གུན༌ལ༌ ཧ༌གོའ༌ མེ༌རག༌ག༌?\""]], [["8:22 ནེ༌ 26"], ["ཁོང༌གུན༌ བེད༌སའི༌ད༌ གྲོང༌ཁྱེར༌ལ༌ ལེབ༌བ༌ཅིག༌, མི༌ ཁ༌ཅིག༌གི༌ ཞ༌ར༌ཞིག༌ ཡེ༌ཤུ༌ ཡོད༌ས༌ ཁྱོངས༌, ཡང༌ ཇུ༌ཇུ༌ ཞུ༌ཨིན༌ ཁོའ༌ ཆག༌ རྩེའ༌ ཛད༌ཅེས༌ལ༌ ཞུ༌ཝ༌ ཕུལས༌།"]], [["ཡེ༌ཤུའི༌ ཞ༌ར༌བོའ༌ ལག༌པ༌ ཐམས༌ཏེ༌ གྲོང༌ཁྱེར༌ནེ༌ ཕི༌ལོག༌ག༌ ཁྱེར༌ར༌ ཛདས༌། ཁོའེ༌ མིག༌གི༌ཀ༌ ཐུ༌མག༌ གྱབས༌ཏེ༌ ཁོང༌རང༌ངི༌ ཆག༌ ཁོའེ༌ཀ༌ བོར༌ཏེ༌ ཏྲིའ༌ ཛདས༌, \"ཁྱོ༌རང༌ང༌ ཅི༌ཏོང༌ཤིག༌ ཐོང༌དུག༌ག༌?\""]], [["ཁོའེ༌ འ༌ངོ༌ འི༌ངོའ༌ ལྟས༌ ཡང༌ ཟེརས༌, \"ངའ༌ མི༌གུན༌ ཐོང༌དུག༌ལེ༌, ཨིན༌ནའང༌ སལ༌པོ༌ མན༌པ༌, ལྕང༌མ༌ གྲུལ༌ཁན༌ ཙོགས༌རིག༌།\""]], [["ཡེ༌ཤུའི༌ ཡང༌སྐྱར༌ ཁོང༌རང༌ངི༌ ཆག༌ ཁོའེ༌ མིག༌གུན༌ནི༌ཀ༌ བོར༌ར༌ ཛདས༌། ཏེ༌ནེ༌ ཁོའེ༌ མིག༌གུན༌ བེ༌ཏེ༌ ཁོའ༌ ཐོང༌ཅེས༌སི༌ ཁྱུད༌པོ༌ ལོགས༌ཏེ༌ ཐོབ༌, ཡང༌ ཁོའ༌ ཅི༌ཚང༌མ༌ སལ༌པོ༌ ཅོས༌ཏེ༌ ཐོང༌།"]], [["ཁོ༌ ཁང༌པ༌ ལམ༌ཅུག༌ག༌ ཛད༌ཨིན༌ ཡེ༌ཤུའི༌ མོལས༌, \"ཁྱོ༌རང༌ ལོགས༌ཏེ༌ ཆ༌ ཟ༌ནེ༌, གྲོང༌ཁྱེར༌རི༌ ནང༌ང༌ མ༌ཆ༌།\""]], [["8:27 ནེ༌ 30"], ["གཙོ༌བོ༌ ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌ གཱ༌ལིལ༌ལི༌ནེ༌ ཀཱེ༌སར༌རིའ༌ ཕི༌ལི༌པི༌ ཉེ༌ཁོར༌རི༌ གྲོང༌སེབ༌གུན༌ལ༌ སྐྱོདས༌། ཁོང༌གུན༌ སྐྱོད༌ ཟ༌ནེ༌ ལམ༌མ༌ ཁོང༌ངི༌ ལོབ༌ཕྲུགས༌གུན༌ལ༌ ཏྲིའ༌ ཛདས༌, \"མི༌གུན༌ནི༌ ང༌ སུ༌ ཨིན༌ནོག༌ ཟེར༌དུག༌?\""]], [["ཁོང༌གུན༌ནི༌ ལན༌ཏངས༌, \"ཁ༌ཅིག༌གི༌ ཁྲུས༌སལ༌ཁན༌ ཡོ༌ཧཱ༌ནན༌, ཁ༌ཅིག༌གི༌ ལུང༌སྟོན༌པ༌ ཨེ༌ལི༌ཡཱ༌, ཡང༌ ཞན༌མ༌གུན༌ནི༌ ལུང༌སྟོན༌པ༌གུན༌ནི༌ ཕྲོ༌ནེ༌ ཅིག༌ཅིག༌ ཞུགས༌ཏེ༌ ཨིན༌ནོག༌ ཟེར༌དུག༌།\""]], [["ཏེ༌ནེ༌ ཁོང༌ངི༌ ཁོང༌གུན༌ལ༌ ཏྲིའ༌ ཛདས༌, \"ཨིན༌ནའང༌ ཁྱོ༌ཞའེ༌ ང༌ སུ༌ ཨིན༌ནོག༌ ཟེར༌རད༌?\" པི༌ཏྲར༌རི༌ ལན༌ཏངས༌, \"ཉེ༌རང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཞུགས༌ཏེ༌ ཨིན༌ནོག༌།\""]], [["ཨིན༌ནའང༌ ཡེ༌ཤུའི༌ ཁོང༌གུན༌ལ༌ ཁོང༌ངི༌ སྐོར༌ལ༌ སུའང༌ མ༌ཤད༌ མོལ༌ཏེ༌ བཀའ༌ སལས༌།"]], [["8:31 ནེ༌ 9:1"], ["ཏེ༌ནེ༌ ཡ༌ཧུ༌དཱ༌པའེ༌ འུ༌སྐྱོང༌གུན༌, བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ ཀ༌ནེ༌ མི༌རིགས༌སི༌བུའ༌ རྡུག༌ངལ༌ མང༌པོ༌ ཉོངས༌ཏེ༌ སད༌གོ༌ཤེས༌ ཡང༌ ཞག༌ སུམ༌མི༌ སྟིང༌ནེ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ཅེས༌སི༌ སྐོར༌གུན༌ གཙོ༌བོ༌ ཡེ༌ཤུའི༌ ལོབ༌ཕྲུགས༌གུན༌ལ༌ ལབ༌ཅེས༌ གོ༌ཟུག༌ ཛདས༌།"]], [["ཏེ༌བོའེ༌ སྐོར༌ལ༌ ཁོང༌ངི༌ སལ༌པོ༌ ཅོས༌ཏེ༌ ཤད༌ད༌ ཛད༌པ༌, པི༌ཏྲར༌རི༌ ཁོང༌ སོ༌སོའ༌ ཁྱེར༌ཏེ༌ ཁའ༌སྐྱེས༌།"]], [["ཨིན༌ནའང༌ ཡེ༌ཤུ༌ གྱུར༌ར༌ ཛད༌ཏེ༌ ལོབ༌ཕྲུགས༌གུན༌ལ༌ ཟིགས༌ཨིན༌ པི༌ཏྲར༌ལ༌ ཁའ༌སྐྱེའ༌ ཛད༌ཨིན༌ མོལས༌, \"ཤེ༌ཏན༌, ང༌ནེ༌ ཐག༌རིང༌ང༌ སོང༌། ཁྱོ༌རང༌ངི༌ སམ༌ཚུལ༌ དཀོན༌མཆོག༌གི༌ ཆོགས༌ནེ༌ མན༌པ༌, མིའི༌ ཆོགས༌ནེ༌ ཨིན༌ནོག༌།\""]], [["ཏེ༌ནེ༌ མི༌ཚོགས༌ དང༌ ལོབ༌ཕྲུགས༌གུན༌ལ༌ ཁོང༌ ཡོད༌ས༌ ཛོམ༌ཅེས༌ལ༌ བོད༌ད༌ ཛདས༌ ཡང༌ མོལས༌, \"ངའེ༌ སྟིང༌རང༌ནེ༌ ཡོང༌ང༌ ཐད༌ཁན༌གུན༌, རང༌དོད༌ ཕངས༌ཏེ༌ རང༌ངི༌ རྡུག༌ངལ༌ལི༌ རྐྱང༌ཤིང༌ ཁུར༌ཏེ༌ ངའ༌ བྲངས༌གོས༌།"]], [["རང༌སྲོག༌ སྐྱོབ༌ཉིན༌ ཡོད༌ཁན༌གུན༌ནི༌ དེན༌བའེ༌ མི༌ཚེ༌ སྐྱལ༌ཨིན༌, ཨིན༌ནའང༌ ང༌ དང༌ གའ༌མོའེ༌ ནས༌ཚུལ༌ལི༌ ཏོན༌ལ༌ ཁོ༌རང༌ངི༌ སྲོག༌ སྐྱལ༌ཁན༌གུན༌ནི༌ དེན༌བའེ༌ མི༌ཚེ༌བོ༌ སྐྱོབ༌ཨིན༌།"]], [["མི༌ཞིག༌ག༌ ཇིག༌རྟེན༌ གང༌པོ༌ ཐོབ༌ཏེའང༌ རང༌ངི༌ ཐའ༌མེད༌པའེ༌ མི༌ཚེ༌ སྐྱལ༌ན༌ ཅི༌ ཕན༌ཐོགས༌?"]], [["ཡ༌ ཏེ༌བོའེ༌ ཚབས༌ལ༌ མི༌ཞིག༌གི༌ ཅི༌ ཏང༌ཉན༌ཨིན༌?"]], [["འི༌ མི༌རབས༌ དཀོན༌མཆོག༌གི༌ གྱབ༌ནེ༌ གྲུལ༌ཅེས༌ ཕངས༌ཁན༌ དང༌ སྡིག༌ཅན༌ གུན༌ནི༌ ཕྲོའ༌ གལ༌ཏེས༌ སུ༌ཞིག༌གི༌ ང༌ དང༌ ངའེ༌ ལབ༌ཞའེ༌ སྤང༌པོ༌ ཏང༌ཅེས༌ལ༌ ཁྲེལ༌བ༌ ཚོར༌ན༌, ང༌ མི༌རིགས༌སི༌བུ༌ ང༌རང༌ངི༌ ཡབ༌བི༌ ཟིར༌རྗིད༌དི༌ ནང༌ང༌ དམ༌པའེ༌ ཕོ༌ཉ༌གུན༌ ཉམ༌པོ༌ ལོགས༌ཏེ༌ ཡོང༌ ཟ༌ནེ༌, ངའང༌ ཁོའེ༌ཀ༌ ཁྲེལ༌བ༌ ཚོར༌ཨིན༌།\""]]], [[["ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ཀ༌ ཡོད༌ཁན༌ ཁ༌ཅིག༌གི༌ དཀོན༌མཆོག༌གི༌ གྱལ༌སྲིད༌ ཝང༌ངི༌ ནང༌ང༌ སྐྱོད༌ཅེས༌པོ༌ ཐོང༌ཏེ༌ མ༌ནེ༌ མི༌ཤི༌།\""]], [["9:2 ནེ༌ 13"], ["ཞག༌ དྲུག༌གི༌ སྟིང༌ནེ༌ གཙོ༌བོ༌ ཡེ༌ཤུའི༌ པི༌ཏྲར༌, ཡ༌ཀོབ༌ དང༌ ཡོ༌ཧཱ༌ནན༌ གུན༌ ཁྲིད༌ཏེ༌ སུའང༌ མེད༌ས༌ རི༌ ཐོན༌པོ༌ཞིག༌གི༌ཀ༌ སྐྱོདས༌། ཏེ༌རུ༌ ཁོང༌གུན༌ནི༌ དུན༌ལ༌ ཡེ༌ཤུའི༌ སྐུ༌ཟུགས༌ གང༌པོ༌ གྱུར༌ཏེ༌"]], [["ཁོང༌ངི༌ ནམ༌ཟའ༌ ལྟ༌མི༌ཉན༌ཅེས༌ འོད༌ཅན༌ ཀར༌པོ༌ གྱུར༌, ཇིག༌རྟེན༌ནི༌ ཀར༌པོ༌ ཅོ༌ཅེས༌སི༌ ཟས༌ ཅིག༌གིའང༌ ཏེ༌ཙོགས༌ ཀར༌པོ༌ ཅོ༌ མི༌ཉན༌།"]], [["ཏེ༌ནེ༌ ཁོང༌གུན༌ནི༌ ལུང༌སྟོན༌པ༌ མོ༌ཟེས༌ དང༌ ཨེ༌ལི༌ཡཱའེ༌ ཡེ༌ཤུ༌ ཉམ༌པོ༌ ཞལ༌ཏ༌ སལ༌ཨིན༌ ཇལ༌།"]], [["པི༌ཏྲར༌རི༌ ཡེ༌ཤུའ༌ ཟེརས༌, \"ལོབ༌པོན༌ལེ༌"], ["ང༌ཞའ༌ འི༌ཀ༌ ཡོད༌ཅེས༌པོ༌ མ༌གྱལ༌ལ༌ སོང༌། ང༌ཞའེ༌ ཞུགས༌ས༌ སུམ༌ རྩིག༌ཨིན༌, ཉེ༌རང༌ངི༌ ཕིའ༌ ཅིག༌, མོ༌ཟེས༌སི༌ ཕིའ༌ ཅིག༌, ཡང༌ ཨེ༌ལི༌ཡཱའེ༌ ཕིའ༌ ཅིག༌།\""]], [["ཁོའ༌ ཅི༌ ཟེར༌གོ༌ཤེས༌པོ༌ ཧ༌མ༌གོ༌པ༌, ཁོའེ༌ ཏེ༌བོ༌ ཟེརས༌, ཁོང༌གུན༌ མ༌སྲན༌ཏྲེ༌ ཇིགས༌ཏེ༌ ཡོད༌པིན༌།"]], [["ཏེ༌ནེ༌ ཁོང༌གུན༌ སྲིན༌ནི༌ ཀབས༌, ཡང༌ སྲིན༌ནི༌ ནང༌ནེ༌ སུང༌སྐད༌ཅིག༌གི༌ མོལས༌, \"འི༌བོ༌ ངའེ༌ ཅེས༌པའེ༌ བུ༌ཚ༌ ཨིན༌, ཁོའེ༌ ཟེར༌ཁན༌གུན༌ལ༌ ཉོན༌།\""]], [["ཧུན༌མེད༌ལ༌, ཁོང༌གུན༌ནི༌ ཐའ༌ཐོ༌ཐའ༌མའ༌ ལྟའ༌ཅིག༌ ཡེ༌ཤུ༌ ཅིག༌པོ༌ མ༌ནེ༌ མོ༌ཟེས༌ དང༌ ཨེ༌ལི༌ཡཱའ༌ མ༌ཐོང༌།"]], [["རི༌ནེ༌ བབས༌ཏེ༌ སྐྱོད༌ཨིན༌ ཡོད༌ ཟ༌ནེ༌ ཡེ༌ཤུའི༌ ཁོང༌གུན༌ལ༌ མི༌རིགས༌སི༌བུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ མ༌ནེ༌ ཁོང༌གུན༌ནི༌ ཐོང༌ཁན༌བོ༌ སུའང༌ མི༌ཤད༌ཅེས༌ལ༌ བཀའ༌ སལས༌།"]], [["ཏེ༌བོའེ༌ཕིའ༌ ཁོང༌གུན༌ནི༌ ཏེ༌གུན༌ སུ༌ཞིག༌གའང༌ མ༌ཤད༌ད༌ སང༌ཝའེ༌ ནང༌ང༌ བོརས༌ ཨིན༌ནའང༌ ཁོང༌རང༌ ཅིག༌ དང༌ ཅིག༌ག༌ ཏྲིས༌, \"'ཤི༌ཁན༌གུན༌ནི༌ ཕྲོ༌ནེ༌ ལངས༌ཤེས༌པོ༌' ཅི༌ མོལ༌ཏེ༌ ཨིན༌ཧེ༌?\""]], [["ཏེ༌ནེ༌ ཁོང༌གུན༌ནི༌ ཡེ༌ཤུའ༌ ཏྲིས༌, \"ཆོས༌ཁྲིམས༌ལ༌ ཁས༌པ༌གུན༌ནི༌ མ༌ཤི༌ཀ༌ སྐྱོད༌དི༌ སང༌ སྔུན༌ལ༌ ལུང༌སྟོན༌པ༌ ཨེ༌ལི༌ཡཱ༌ སྐྱོད༌གོས༌ ཅིའ༌ ཟེར༌ཏེ༌ ཨིན༌ནོག༌?\""]], [["ཡེ༌ཤུའི༌ ལན༌སལས༌, \"ཏན༌ཏན༌ལ༌, ཅི༌ཚང༌མ༌ གྲལ༌གྲིག༌ ཅོ༌ཅེས༌ལ༌ ཨེ༌ལི༌ཡཱ༌ སྔུན༌ལ༌ ཡོང༌གོས༌། ཏེ༌ནེ༌ ཅི༌ཕིའ༌ དམ༌པའེ༌ སུང༌རབས༌སི༌ ནང༌ང༌ མོལ༌ལ༌ནོག༌, 'མི༌རིགས༌སི༌བུའ༌ རྡུག༌ངལ༌ ཐོང༌ཏེ༌ རིན༌མེད༌ ཅོས༌ཏེ༌ ཕང༌གོས༌'?"]], [["ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, ཨེ༌ལི༌ཡཱ༌ ཡོང༌ ཚར༌ཏེ༌ ཨིན༌, ཁོང༌གུན༌ནི༌ ཁོ༌ ཉམ༌པོ༌ ཅོ༌ཨིན༌ སམ༌ཁན༌ ཚང༌མ༌ ཅོས༌, ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ ཁོའེ༌ སྐོར༌ལ༌ བྲིའ༌ཛད༌ཏེ༌ ཡོད༌\""]], [["9:14 ནེ༌ 29"], ["ཁོང༌གུན༌ རི༌ནེ༌ བབས༌ཏེ༌ སྐྱོད༌ད༌ཅིག༌, མི༌ཚོགས༌ ཆེན༌མོ༌ཞིག༌གི༌ ཞན༌ ལོབ༌ཕྲུགས༌གུན༌ལ༌ སྐོར༌ཏེ༌ ཡང༌ ཆོས༌ཁྲིམས༌ལ༌ ཁས༌པ༌ ཁ༌ཅིག༌གི༌ ཁོང༌གུན༌ ཉམ༌པོ༌ ཟེར༌ཟེར༌ ཏང༌ཨིན༌ ཟིགས༌།"]], [["མི༌ཚོགས༌ གང༌པོའེ༌ ཡེ༌ཤུ༌ ཇལ༌ལ༌ཅིག༌, ཁོང༌གུན༌ སྲན༌ཏྲེ༌ ཐད༌ཏེ༌ ཧན༌གྲང༌ སོང༌ ཡང༌ བང༌ཏང༌ཨིན༌ ཁོང༌ང༌ ཐུག༌ག༌ལ༌ སོང༌།"]], [["ཡེ༌ཤུའི༌ ལོབ༌ཕྲུགས༌གུན༌ལ༌ ཏྲིའ༌ ཛདས༌, \"ཁྱོ༌ཞའེ༌ ཁོང༌གུན༌ ཉམ༌པོ༌ ཅི༌ སྐོར༌ལ༌ ཟེར༌ཟེར༌ ཏང༌ངད༌པིན༌།\""]], [["མི༌ཚོགས༌སི༌ ཕྲོ༌ནེ༌ མི༌ཞིག༌གི༌ ལན༌ཏངས༌, \"ལོབ༌པོན༌ལེ༌ ངའེ༌ ང༌རང༌ངི༌ བུ༌ཚ༌ རྡུད༌ ཞུགས༌ཏེ༌ སྤེ༌ར༌ ཏང༌མ༌ཉན༌ཁན༌བོ༌ ཉེ༌རང༌ངི༌ཀ༌ ཁྱོངས༌པིན༌།"]], [["རྡུད༌པོ༌ ཁོའེ༌ ནང༌ང༌ ཞུགས༌ས༌ཅིག༌ ཁོའེ༌, ཁོ༌ སའེ༌ཀ༌ གྱབ༌དུག༌ ཡང༌ ཁའ༌ནེ༌ སྦོའ༌ བིང༌ཨིན༌ སོ༌ སྲིགས༌ཏེ༌ ཟུགས༌པོ༌ སྲན༌ཏྲེ༌ གྱུར༌དུག༌། ངའེ༌ ཉེ༌རང༌ངི༌ ལོབ༌ཕྲུགས༌གུན༌ལ༌ རྡུད༌པོ༌ ཕིང༌ཅེས༌ལ༌ ཞུ༌ཝ༌ ཕུལ༌པིན༌, ཨིན༌ནའང༌ ཁོང༌གུན༌ལ༌ ཏེ༌བོ༌ ཕིང༌ མ༌ཉན༌།\""]], [["ཡེ༌ཤུའི༌ མོལས༌, \"ཏད༌པ༌ མེད༌ཁན༌ནི༌ མི༌རབས༌, ནམ༌ཚོག༌པ༌ ང༌ ཁྱོ༌ཞ༌གུན༌ ཉམ༌པོ༌ དུག༌? ནམ༌ཚོག༌པ༌ ངའེ༌ ཁྱོ༌རང༌གུན༌ལ༌ སྲན༌གོས༌? བུ༌ཚ༌བོ༌ ང༌ ཡོད༌ས༌ ཁྱོང༌།\""]], [["ཏེ༌ནེ༌ ཁོང༌གུན༌ནི༌ བུ༌ཚ༌བོ༌ ཁྱོངས༌། ཡེ༌ཤུ༌ ཐོང༌ང༌ཅིག༌, རྡུད༌པོའེ༌ ཕྲུ༌གུའི༌ ཟུགས༌པོ༌ མ༌སྲན༌ཏྲེ༌ སྲུགས༌, ཡང༌ ཁོ༌ སའེ༌ཀ༌ གྱེལ༌། ཟུགས༌པོ༌ འི༌ངོ༌ འ༌ངོའ༌ རིལ༌ཨིན༌ ཁོའེ༌ ཁའེ༌ ནང༌ནེ༌ སྦོའ༌ བིང༌།"]], [["ཡེ༌ཤུའི༌ ཕྲུ༌གུའི༌ ཨ༌བའ༌ ཏྲིའ༌ ཛདས༌, \"ཁོའ༌ འི༌ ཟུ༌མོ༌བོ༌ ནམ༌ནེ༌ ཕར༌ལ༌ ཡོད༌པིན༌?\""], ["ཁོའེ༌ ལན༌ཏངས༌, \"ཁོ༌ ཕྲུ༌གུ༌ ཆུ༌ངུན༌ ཡོད༌ ཟ༌ནེ༌ ཕར༌ལ༌།"]], [["རྡུད༌དི༌ ཁོ༌ ལན༌ མང༌པོ༌ སད༌ཅེས༌སི༌ ཕིའ༌ མེ༌ དང༌ ཆུའི༌ ནང༌ང༌ ཕངས༌, གལ༌ཏེས༌ ཉེ༌རང༌ང༌ ཅི༌ཏོང༌ཤིག༌ ཛད༌ཉན༌ཅེས༌ ཡོད༌ན༌ སྙིང༌རྗེ༌ ཛད༌ཏེ༌ ང༌ཞའ༌ རོགས༌ ཅོའ༌ ཛད༌།\""]], [["ཡེ༌ཤུའི༌ ཁོའ༌ མོལས༌, \"ཅིའ༌ ཟེར༌རད༌ 'གལ༌ཏེས༌ ཉེ༌རང༌ང༌ ཉན༌ན༌?' ངའེ༌ཀ༌ ཨིད༌ཤེས༌ ཅོ༌ཁན༌གུན༌ནི༌ ཕིའ༌ ངའ༌ ཅི༌ཚང༌མ༌ ཅོ༌ཐུབ༌ཅེས༌ ཡོད༌།\""]], [["ཏེན༌ན༌མལ༌ལ༌ ཕྲུ༌གུའི༌ ཨ༌བའེ༌ ཀུ༌ཅོ༌ ཏངས༌ཏེ༌ ཟེརས༌, \"ངའེ༌ ཏད༌པ༌ ཅོའད༌, ངའེ༌ ཏད༌པ༌བོ༌ ལྡན༌ཅུག༌ག༌ ཛད༌ཏེ༌ སྟན༌པོ༌ གྱུར༌ཅེས༌སི༌ ནང༌ང༌ རོགས༌ ཛད༌དའང༌།\""]], [["ཡེ༌ཤུའི༌ མི༌ཚོགས༌ བང༌ཏང༌ཨིན༌ ཁོང༌ ཡོད༌ས༌ ཡོང༌ང༌ ཟིགས༌ས༌ཅིག༌, རྡུད༌པོའ༌ ཁའ༌སྐྱེའ༌ ཛད༌ཏེ༌ མོལས༌, \"ཚོར༌ མི༌ཅུག༌ཁན༌ དང༌ སྤེ༌ར༌ ཏང༌ མི༌ཅུག༌ཁན༌ནི༌ རྡུད༌, ངའེ༌ ཁྱོ༌རང༌ང༌ འི༌ ཕྲུ༌གུའི༌ ནང༌ནེ༌ བིངས༌ཏེ༌ ཡང༌སྐྱར༌ ཁོའེ༌ ནང༌ང༌ མ༌ནེ༌ མི༌ཆ༌ཅེས༌ལ༌ བཀའ༌ཏང༌ངད༌།\""]], [["ཏེ༌ནེ༌ རྡུད༌པོའེ༌ ཀུ༌ཅོ༌ ཏངས༌ཏེ༌ བུ༌ཚའེ༌ ཟུགས༌པོ༌ མ༌སྲན༌ཏྲེ༌ སྲུག༌ཨིན༌ནའང༌ སའ༌ གྱབས༌ ཡང༌ ཁོའེ༌ ནང༌ནེ༌ བིངས༌ཏེ༌ ཡོངས༌། བུ༌ཚ༌བོ༌ ཤི༌ཁན༌ ཙོགས༌ ཐོང༌ ཡང༌ མི༌ མང༌ཆེའེ༌, \"ཁོ༌ ཤི༌ཏེ༌ ཨིན༌ནོག༌\" ཟེརས༌།"]], [["ཨིན༌ནའང༌ ཡེ༌ཤུའི༌ ཆག༌ རྐྱང༌ང༌ ཛད༌ཏེ༌ བུ༌ཚ༌བོའ༌ ལང༌ཅེས༌ལ༌ རོགས༌ ཛདས༌, ཡང༌ ཁོ༌ ཀོའག༌ ལངས༌།"]], [["སྟིང༌ནེ༌ ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌ ཁང༌པའེ༌ ནང༌ང༌ ཅིག༌པོ༌ ཡོད༌ ཟ༌ནེ༌, ཁོང༌གུན༌ནི༌ ཡེ༌ཤུའ༌ ཏྲིས༌, \"ང༌ཞ༌གུན༌ལ༌ རྡུད༌པོ༌ ཅིའ༌ ཕིང༌ མ༌ཉན༌ན༌ ཨིན༌ནོག༌?\""]], [["ཁོང༌ངི༌ ཁོང༌གུན༌ལ༌ མོལས༌, \"འི༌ ཙོགས༌སི༌ རྡུད༌གུན༌, མོས༌ལམ༌ ཅིག༌པོ༌ གྱུད༌ཏེ༌ ཕིང༌ ཉན༌ན༌ནོག༌།\""]], [["9:30 ནེ༌ 32"], ["གཙོ༌བོ༌ ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌, ཏེ༌ ནས༌ས༌ནེ༌ བིངས༌ཏེ༌ གཱ༌ལིལ༌ལིའི༌ ཡུལ༌ཇོངས༌ གྱུད༌ཏེ༌ སྐྱོདས༌། ཡེ༌ཤུའི༌ ཁོང༌ ཡོད༌སའེ༌ ནས༌ས༌ སུའང༌ གྱུས༌ ཆ༌ཅུག༌ཉིན༌ མེད༌པིན༌,"]], [["ཅིའ༌ཞུ༌ན༌ ཁོང༌ངི༌ ཁོང༌རང༌ངི༌ ལོབ༌ཕྲུགས༌གུན༌ལ༌ ལབ༌ཞ༌ སལ༌ཅེས༌ ཨིན༌པིན༌། ཁོང༌ངི༌ ཁོང༌གུན༌ལ༌ མོལས༌, \"མི༌རིགས༌སི༌བུའ༌ ངོ༌ལོག༌ ཅོས༌ཏེ༌ གྲ༌འོ༌གུན༌ནི༌ ལག༌ག༌ སྟད༌ཨིན༌། ཁོང༌གུན༌ནི༌ ཁོ༌ སད༌ཨིན༌, ཡང༌ ཞག༌མ༌ སུམ༌མི༌ སྟིང༌ནེ༌ སོན༌ཏེའ༌ ལངས༌ཤུག༌ག༌ ཛད༌ཨིན༌།\""]], [["ཁོང༌གུན༌ལ༌ ཁོང༌ངི༌ མོལ༌ཁན༌བོ༌ ཧ༌མ༌གོ༌, ཨིན༌ནའང༌ ཁོང༌གུན༌ལ༌ ཏེ༌བོའེ༌ ཏོན༌བོ༌ ཏྲི༌ཅེས༌སི༌ ཧམ༌པ༌ མ༌ཡོངས༌།"]], [["9:33 ནེ༌ 37"], ["ཀ༌ཕར༌ན༌ཧུམ༌མི༌ གྲོང༌ཁྱེར༌ལ༌ ལེབས༌ཏེ༌ ཁང༌པ༌ཞིག༌གི༌ ནང༌ང༌ དུགས༌ཏེ༌ ཡོད༌ཏུས༌, ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌གུན༌ལ༌ ཏྲིའ༌ ཛདས༌, \"ང༌དང༌གུན༌ གྲུལ༌ཏེ༌ ཡོང༌ ཟ༌ནེ༌, ཁྱོ༌ཞ༌གུན༌ནི༌ ཅི༌ སྐོར༌ལ༌ ཟེར༌ཟེར༌ ཏང༌ངད༌པིན༌?\""]], [["ཨིན༌ནའང༌ ཁོང༌གུན༌ནི༌ ལན༌ མ༌ཏངས༌, ཅིའ༌ཟེར༌ན༌ ཁོང༌གུན༌ནི༌ ཁོ༌རང༌གུན༌ནི༌ ཕྲོ༌ནེ༌ ཀྲག༌ཤོག༌ སུ༌ ཨིན༌ཁན༌བོའེ༌ སྐོར༌ལ༌ ཟེར༌ཟེར༌ ཏང༌ངད༌པིན༌།"]], [["ཁོང༌ སའེ༌ཀ༌ ཞུགས༌ཏེ༌ ལོབ༌ཕྲུགས༌ ཅུག༌ཉིས༌པོའ༌ ཁོང༌རང༌ ཡོད༌ས༌ བོད༌ད༌ ཛདས༌ ཡང༌ མོལས༌, \"ཚང༌མའེ༌སང༌ གོ༌ཤོག༌པོ༌ གྱུར༌ཉིན༌ ཡོད༌ཁན༌གུན༌ ཚང༌མའེ༌སང༌ སྟིང༌ཇུག༌པོ༌ ཡང༌ ཚང༌མའེ༌ ཡོག༌པོ༌ གྱུར༌གོས༌།\""]], [["ཕྲུ༌གུ༌ ཆུ༌ངུན༌ཞིག༌ ཁྱོངས༌ཏེ༌ ཁོང༌གུན༌ནི༌ སྐྱིལ༌ལ༌ ལང༌ཅུག༌ག༌ ཛདས༌། ཡེ༌ཤུའི༌ ཕྲུ༌གུ༌བོ༌ ཁུར༌ར༌ ཛདས༌ཏེ༌ ཁོང༌གུན༌ལ༌ མོལས༌,"]], [["\"ངའེ༌ མིང༌ངི༌ ནང༌ང༌ སུ༌ཞིག༌གི༌ འི༌ ཕྲུ༌གུ༌ ཆུ༌ངུན༌ཞིག༌ག༌ གའ༌སུས༌ ཅོ༌ན༌ ངའ༌ གའ༌སུས༌ ཅོས༌ཏེ༌ ཨིན༌, ཡང༌ སུ༌ཞིག༌གི༌ ངའ༌ གའ༌སུས༌ ཅོ༌ན༌, ཁོའེ༌ ངའ༌ ཅིག༌པོའ༌ མན༌པ༌, ང༌ ཀལ༌ལ༌ ཛད༌ཁན༌ནི༌ ཡབ༌བའང༌ གའ༌སུས༌ ཞུས༌ཏེ༌ ཨིན༌།\""]], [["9:38 ནེ༌ 41"], ["ཡོ༌ཧཱ༌ནན༌ནི༌ ཟེརས༌, \"ལོབ༌པོན༌ལེ༌ མི༌ཞིག༌གི༌ ཉེ༌རང༌ངི༌ ཚན༌ ཁུར༌ཏེ༌ རྡུད༌ ཕིང༌ང༌ ང༌ཞའེ༌ ཐོང༌, ཡང༌ ང༌ཞའེ༌ ཁོའ༌ ཏེ༌བོ༌ མ༌ཅོ༌ ཟེར༌པིན༌ ཅིའ༌ཟེར༌ན༌ ཁོ༌ ང༌དང༌ངི༌ ཕྲོ༌པ༌ མན༌པིན༌།\""]], [["ཡེ༌ཤུའི༌ མོལས༌, \"ཁོའ༌ སྒག༌ མ༌སྒག༌, ངའེ༌ མིང༌ ཁྱུད༌ཅན༌ ཀོལ༌ཏེ༌ ལྟས༌ ལྟན༌ཏེ༌ སྟིང༌ནེ༌ ཁོའ༌ ངའེ༌ སྐོར༌ལ༌ སྤེ༌ར༌ ངན༌པ༌ ཟེར༌ མི༌ཉན༌།"]], [["ང༌དང༌ངི༌ གྱབ༌གལ༌ མ༌ཅོ༌ཁན༌གུན༌ ང༌དང༌གུན༌ནི༌ ཆོགས༌པ༌ ཨིན༌ནོག༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྱོ༌ཞའ༌ མ༌ཤི༌ཀའེ༌ ཨིན༌ཅེས༌པོའེ༌ ཆུ༌ ཀོ༌རེ༌ གང༌ ཏང༌ཁན༌གུན༌ལ༌ ཏན༌ཏན༌ལ༌ སོལ༌རས༌ སལ༌ལ༌ ཛད༌ཨིན༌།\""]], [["9:42 ནེ༌ 50"], ["\"ཨིན༌ནའང༌ ང༌ ཏད༌པ༌ ཅོ༌ཁན༌ འི༌ ཆུ༌ངུན༌གུན༌ནི༌ ནང༌ནེ༌ ཅིག༌ག༌ སྡིག༌པ༌ ཅོ༌ཅུག༌གི༌ སང༌ ཁོ༌རང༌ངི༌ སྐྱེའ༌ རན༌ཐག༌གི༌ རྡོའ༌ ཆེན༌མོ༌ ཏགས༌ཏེ༌ གྱ༌ཚོའེ༌ ནང༌ང༌ ཕང༌ན༌ གྱལ༌།"]], [["གལ༌ཏེས༌ ཁྱོ༌རང༌ངི༌ ལག༌པའེ༌ ཁྱོ༌རང༌ང༌ སྡིག༌པ༌ ཅོ༌ཅུག༌གད༌ན༌, ཅད༌ཏེ༌ ཕངས༌ཏོང༌། ལག༌པ༌ ཉིས༌ ཡོད༌ཏེ༌ ཉལ༌ཝའེ༌ མེའེ༌, མ༌ནེ༌ མ༌ཤི༌ཁན༌ནི༌ ནང༌ང༌ ཕང༌ཅུག༌གི༌ སང༌, ལག༌པ༌ ཅིག༌ ཉམ༌པོ༌ ཐའ༌མེད༌པའེ༌ མི༌ཚེའེ༌ ནང༌ང༌ ཆ༌ན༌ གྱལ༌།"]], [["གལ༌ཏེས༌ ཁྱོ༌རང༌ངི༌ རྐང༌པའེ༌, ཁྱོ༌རང༌ང༌ སྡིག༌པ༌ ཅོ༌ཅུག༌གད༌ན༌ ཏེ༌བོ༌ ཅད༌ཏོང༌། རྐང༌པ༌ ཉིས༌ ཡོད༌ཏེ༌ ཉལ༌ཝའེ༌ ནང༌ང༌ ཕང༌ཅུག༌གི༌ སང༌ རྐང༌པ༌ ཅིག༌ ཉམ༌པོ༌ ཐའ༌མེད༌པའེ༌ མི༌ཚེའེ༌ ནང༌ང༌ ཆ༌ན༌ གྱལ༌།"]], [["ཡང༌ གལ༌ཏེས༌ ཁྱོ༌རང༌ངི༌ མིག༌གི༌ སྡིག༌པ༌ ཅོ༌ཅུག༌ན༌, ཏེ༌བོ༌ བྲུས༌ཏོང༌། མིག༌ ཉིས༌ ཡོད༌ཏེ༌ ཉལ༌ཝའེ༌ ནང༌ང༌ ཕང༌ཅུག༌གི༌ སང༌, མིག༌ ཅིག༌ ཉམ༌པོ༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ཆ༌ན༌ གྱལ༌།"]], [["ཉལ༌ཝའེ༌ ནང༌ང༌ ཤའ༌ ཟའ༌ཁན༌ནི༌ བུ༌ཙིག༌གུན༌ མ༌ནེ༌ མི༌ཤི༌, ཡང༌ མེ༌བོ༌ ཏུས༌གྱུན༌ བར༌ཨིན༌ དུག༌ག༌ནོག༌།"], ["\""]], [["\"ཚཱ༌ ཉམ༌པོ༌ ཆོད༌པ༌ ལག༌མོ༌ ཅོའ༌ ཙོགས༌ལ༌, ངའེ༌ ནང༌ང༌ ཏད༌པ༌ ཅོ༌ཁན༌ ཚང༌མའ༌, མེ༌ གྱུད༌ཏེ༌ ལག༌མོ༌ ཅོ༌ཨིན༌།"]], [["ཚཱ༌ ཕན༌ཐོགས༌ཅན༌ ཨིན༌ནོག༌, ཨིན༌ནའང༌ གལ༌ཏེས༌ ཚཱའེ༌ བྲོད༌པོ༌ ཡོལ༌ན༌ ཏེ༌བོ༌ ཁྱོ༌ཞའེ༌ ཀ༌ཟུག༌གི༌ ལོགས༌ཏེ༌ ཁྱོང༌ཨིན༌? ཁྱོ༌ཞའེ༌ མི༌ཚེ༌བོ༌ ཚཱ༌ ཙོགས༌ལ༌ བྲོད༌ཅན༌ ཡོང༌གོས༌, ཡང༌ ཅིག༌ དང༌ ཅིག༌གི༌ ནང༌ང༌ ཞི༌དེ༌ ཉམ༌པོ༌ དུག༌།\""]]], [[["10:1 ནེ༌ 12"], ["གཙོ༌བོ༌ ཡེ༌ཤུ༌ ཀ༌ཕར༌ན༌ཧུམ༌ནེ༌ བིང༌ཏེ༌ ཡ༌ཧུ༌དཱའེ༌ ཡུལ༌ཇོངས༌ དང༌ ཡོར༌དཱན༌ ལྩངས༌པོའེ༌ ཕར༌ཀ༌ སྐྱོདས༌། ཡང༌སྐྱར༌ མི༌ཚོགས༌ ཁོང༌ ཡོད༌ས༌ ཛོམས༌, ཡང༌ ལོབས༌ ནང༌ཞིན༌ ཁོང༌ངི༌ ཁོང༌གུན༌ལ༌ ལབ༌བ༌ ཛདས༌།"]], [["ཚོད༌ལྟ༌ཅེས༌ལ༌ ཕ༌རུ༌ཤི༌པ༌ ཁ༌ཅིག༌ ཁོང༌ ཡོད༌ས༌ ཡོངས༌ཏེ༌ ཏྲིས༌, \"བུ༌ཚ༌ཞིག༌ག༌ ཁྲིམས༌ ནང༌ཞིན༌ ཁོ༌རང༌ངི༌ ན༌མ༌ ཅད༌ ཆོག༌ག༌ནོག༌ག༌?\""]], [["ཡེ༌ཤུའི༌ ལན༌སལ༌ལ༌ ཛདས༌, \"ན༌མ༌ ཅད༌ཅས༌སི༌ སྐོར༌ལ༌ ལུང༌སྟོན༌པ༌ མོ༌ཟེས༌སི༌ ཁྲིམས༌སི༌ ནང༌ང༌ ཅི༌ བྲིས༌ཏེ༌ དུག༌?\""]], [["ཁོང༌གུན༌ནི༌ ལན༌ཏངས༌, \"མོ༌ཟེས༌སི༌ ན༌མའ༌ ཅད༌ཁན༌ནི༌ ལག༌ཁྱེར༌ ཏངས༌ཏེ༌ བུ༌ཚ༌ཞིག༌ག༌ ན༌མ༌ ཅད༌ཅེས༌སི༌ གོངས༌པ༌ སལ༌དུག༌།\""]], [["ཨིན༌ནའང༌ ཡེ༌ཤུའི༌ ལན༌སལས༌, \"མོ༌ཟེས༌སི༌ འི༌ ཁྲིམས༌པོ༌ ཁྱོ༌ཞའེ༌ ཕ༌མེས༌པོ༌གུན༌ནི༌ སྙིང༌ སྐྱོང༌པོ༌ ཡོད༌ཅེས༌པོའེ༌ བྲིས༌ཏེ༌ ཨིན༌ནོག༌།"]], [["ཨིན༌ནའང༌ གོ༌ཟུག༌གི༌ཀ༌ ཅི༌ཚང༌མ༌ ཛད༌ ཟ༌ནེ༌, དཀོན༌མཆོག༌གི༌ 'བུ༌ཚ༌ དང༌ བུ༌མོ༌ ཅོའ༌ ཛདས༌།"], ["'"]], [["'ཏེན༌ན༌ གྱུན༌ཚན༌བོའེ༌ ཕིའ༌ བུ༌ཚ༌ ཁོ༌རང༌ངི༌ ཨ༌བ༌ དང༌ ཨ༌མ༌ནེ༌ བེ༌ཏེ༌ ཁོ༌རང༌ངི༌ ན༌མ༌ ཉམ༌པོ༌ ཛོམས༌ཏེ༌"]], [["ཁོང༌ ཉིས༌ཀོ༌ ཟུགས༌པོ༌ ཅིག༌ གྱུར༌ར༌ནོག༌"], ["' ཏ༌ ཁོང༌གུན༌ ཉིས༌ མན༌པ༌ ཅིག༌ ཨིན༌ནོག༌།"]], [["ཏེ༌བོའེ༌ཕིའ༌ དཀོན༌མཆོག༌གི༌ ཅིག༌ ཛད༌ཁན༌བོ༌ སུ༌ཞིག༌གའང༌ ཕེ༌ མ༌ཅུག༌།\""]], [["ཡེ༌ཤུ༌ ཁོང༌རང༌ངི༌ ལོབ༌ཕྲུགས༌གུན༌ ཉམ༌པོ༌ ཁང༌པའེ༌ ནང༌ང༌ ཞུགས༌ཏེ༌ ཡོད༌ཏུས༌, ཁོང༌གུན༌ནི༌ ཁོང༌ང༌ ཏེ༌བོའེ༌ སྐོར༌ལ༌ ཏྲིས༌།"]], [["ཁོང༌ངི༌ ཁོང༌གུན༌ལ༌ མོལས༌, \"ཁོ༌རང༌ངི༌ ན༌མ༌ ཅད༌ཏེ༌ ཞན༌ བུ༌མོ༌ཞིག༌ ཉམ༌པོ༌ ན༌མ༌ ཅོ༌ཁན༌བོའེ༌ ཁོ༌རང༌ངི༌ ན༌མའེ༌ གྱབ༌གལ༌ལ༌ ལོག༌ཡེམ༌"], ["ཅོས༌ཏེ༌ ཨིན༌ནོག༌"]], [["ཡང༌ གལ༌ཏེས༌ བུ༌མོ༌ཞིག༌གི༌ ཁོ༌རང༌ངི༌ མག༌པ༌ ཅད༌ཏེ༌ ཞན༌ཞིག༌ ཉམ༌པོ༌ བག༌མ༌ ཅོ༌ན༌, ཁོའེ༌ ལོག༌ཡེམ༌ ཅོས༌ཏེ༌ ཨིན༌ནོག༌།\""]], [["10:13 ནེ༌ 16"], ["ཕ༌མ༌གུན༌ནི༌ ཕྲུ༌གུ༌ ཆུ༌ངུན༌གུན༌ གཙོ༌བོ༌ ཡེ༌ཤུའི༌ ཆག༌རྩེའ༌ ཛད༌ཏེ༌ ཅིན༌ལབས༌ སལ༌ཅེས༌ལ༌ ཁྱོངས༌། ཨིན༌ནའང༌ ཁོང༌ངི༌ ལོབ༌ཕྲུགས༌གུན༌ནི༌ ཕ༌མ༌གུན༌ལ༌ ཡེ༌ཤུའ༌ འོབ༌གྱལ༌ ལྟན༌ པ༌སང༌ ཁའ༌སྐྱེས༌།"]], [["ཏེ༌བོ༌ ཟིགས༌ཏེ༌ ཡེ༌ཤུའ༌ ཐུགས༌སྲོ༌ སྐྱོདས༌ ཡང༌ ཁོང༌གུན༌ལ༌ མོལས༌, \"ཕྲུ༌གུ༌ ཆུ༌ངུན༌གུན༌ སྒག༌ མ༌སྒག༌ག༌ ང༌ ཡོད༌ས༌ ཡོང༌ཅུག༌, འི༌ཙོགས༌གུན༌ནི༌ ཕིའ༌ དཀོན༌མཆོག༌གི༌ གྱལ༌སྲིད༌པོ༌ ཨིན༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌ དཀོན༌མཆོག༌གི༌ གྱལ༌སྲིད༌, ཕྲུ༌གུ༌ ཆུ༌ངུན༌གུན༌ ཙོགས༌ལ༌ ལེན༌ཏེ༌ མ༌ནེ༌ ཏེ༌ནང༌ང༌ ཞུགས༌ མི༌ཉན༌།\""]], [["ཏེ༌ནེ༌ ཁོང༌ངི༌ ཕྲུ༌གུ༌གུན༌ ཁོང༌རང༌ངི༌ དུན༌ལ༌ ཁྱོང༌ང༌ ཛདས༌, ཡང༌ ཁོང༌གུན༌ནི༌ཀ༌ ཆག༌ བོར༌ར༌ ཛད༌ཏེ༌ ཅིན༌ལབས༌ སལ༌ལ༌ ཛདས༌།"]], [["10:17 ནེ༌ 31"], ["གཙོ༌བོ༌ ཡེ༌ཤུ༌ ལམ༌ནེ༌ སྐྱོད༌ ཟ༌ནེ༌, མི༌ཞིག༌ བང༌ཏང༌ཨིན༌ ཡོངས༌ཏེ༌ ཁོང༌ངི༌ དུན༌ལ༌ པིག༌དོང༌ ཙུགས༌ཏེ༌ ཏྲིས༌, \"ལོབ༌པོན༌ ཟང༌པོ༌ལེ༌, ཐའ༌མེད༌པའེ༌ མི༌ཚེ༌ ནོར༌སྐལ༌ལ༌ ཐོབ༌ཅེས༌སི༌ ཕིའ༌ ངའེ༌ ཅི༌ ཅོ༌གོས༌?\""]], [["ཡེ༌ཤུའི༌ ཏྲིའ༌ ཛདས༌, \"ཅི༌ཕིའ༌ ཁྱོ༌རང༌ངི༌ ངའ༌ ཟང༌པོ༌ ཟེར༌རད༌? དཀོན༌མཆོག༌ ཅིག༌པོ༌ མ༌སྟོག༌ སུའང༌ ཟང༌པོ༌ མན༌།\""]], [["ཏེ༌ནེ༌ ཡེ༌ཤུའི༌ ཁོའེ༌ ཏྲི༌ཝའ༌ ལན༌སལས༌, \"ཁྱོ༌རང༌ང༌ བཀའ༌རྒྱ༌གུན༌ ཤེས༌ས༌ནོག༌; 'མི༌ མ༌སད༌, རང༌ངི༌ ཞིད༌མད༌ མན༌པ༌ ཞན༌མ༌ ཉམ༌པོ༌ ལུས༌བྲེལ༌ མ༌ཅོ༌, རྐུ༌མ༌རྐུ༌, སྤང༌པོ༌ ཟུན༌བ༌ མ༌ཏང༌, གོབ༌སྐོར༌ཏེ༌ པེ༌ནེ༌ མ༌ཁྱེར༌, ཨ༌བ༌ དང༌ ཨ༌མའ༌ རྩི༌ཝ༌ ཅོས༌།"], ["\""]], [["ཁོའེ༌ ལན༌ཏངས༌, \"ལོབ༌པོན༌ལེ༌, ཏེ༌ ཚང༌མ༌ ངའེ༌ ཆུང༌ཏུས༌ནེ༌ ཕར༌ལ༌ སྲུངས༌ཏེ༌ ཨིན༌།\""]], [["ཡེ༌ཤུའི༌ ཁོའ༌ ཟིགས༌ཏེ༌ ཁོའེ༌ཀ༌ ཅམས༌པ༌ སྐྱེས༌ ཡང༌ མོལས༌, \"ཏ༌རུང༌ ཁྱོ༌རང༌ང༌ ཅོ༌གོ༌ཤེས༌ ཅིག༌ ལུས༌ཏེ༌ དུག༌། སོང༌ ཡང༌ ཁྱོ༌རང༌ངི༌ གྱུ༌ནོར༌ ཚང༌མ༌ ཙོངས༌ཏེ༌ པེ༌ནེ༌བོ༌ ཉལ༌བ༌ཅན༌གུན༌ལ༌ ཏོང༌, ནམ༌ཁའེ༌ ནང༌ང༌ ཁྱོ༌རང༌ང༌ བང༌ཛོད༌ ཐོབ༌ཨིན༌། ཏེ༌ནེ༌ ཡོངས༌ཏེ༌ ངའེ༌ གྱབ༌ནེ༌ བྲོངས༌།\""]], [["ཏེ༌བོ༌ ཚོར༌ར༌ཅིག༌ ཁོའེ༌ གོ༌ སྒུས༌ ཡང༌ ཚེར༌ཁའ༌ ཡོངས༌ཏེ༌ སོང༌, ཅིའ༌ཟེར༌ན༌ ཁོ༌ མ༌ཆུག༌པོ༌ ཡོད༌པིན༌།"]], [["ཡེ༌ཤུའི༌ ཁོང༌ང༌ སྐོར༌ཁན༌ནི༌ མི༌ཚོགས༌ལ༌ ཟིགས༌ ཡང༌ ལོབ༌ཕྲུགས༌གུན༌ལ༌ མོལས༌, \"ཆུག༌པོ༌གུན༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ལེབ༌ཅེས༌ ཙམ༌ཤིག༌གི༌ ཀགས༌པོ༌ མ༌ནོག༌།\""]], [["ཏེ༌བོ༌ ཚོར༌ཏེ༌ ཁོང༌གུན༌ མ༌ ཧ༌ལས༌། ཨིན༌ནའང༌ ཡེ༌ཤུའི༌ ཡང༌སྐྱར༌ མོལས༌, \"ཅེས༌པའེ༌ ཕྲུ༌གུ༌གུན༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ལེབ༌ཅེས༌ མ༌ ཀགས༌པོ༌ ཨིན༌ནོག༌།"]], [["མི༌ ཆུག༌པོ༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ལེབ༌ཅེས༌སི༌ སང༌ ཁབ༌བི༌ མིག༌ནེ༌ རྔ༌བོང༌ བིང༌ཅེས༌པོ༌, ལ༌མོ༌ ཆེན༌།\""]], [["ལོབ༌ཕྲུགས༌གུན༌ མང༌ང༌ ཧ༌ལས༌ཏེ༌ ཏྲིས༌, \"ཏེ༌ནེ༌ སུའ༌ ཐར༌པ༌ ཐོབ༌ཨིན༌།\""]], [["ཡེ༌ཤུའི༌ ཁོང༌གུན༌ལ༌ ཟིགས༌ཏེ༌ མོལས༌, \"འི༌བོ༌ མིའ༌ ཅོ༌ མ༌ནེ༌ མི༌ཉན༌, ཨིན༌ནའང༌ དཀོན༌མཆོག༌ག༌ ཅི༌ཚང༌མ༌ ཛད༌ ཉན༌ན༌ནོག༌།\""]], [["པི༌ཏྲར༌རི༌ ཡེ༌ཤུའ༌ ཟེརས༌, \"ང༌ཞའེ༌ ཅི༌ཚང༌མ༌ ཕངས༌ཏེ༌, ཉེ༌རང༌ང༌ བྲངས༌ཏེ༌ ཨིན༌།"]], [["ཡེ༌ཤུའི༌ ལན༌སལས༌, \"ངའེ༌ དེན༌བ༌ ཟེར༌རད༌, ངའ༌ ཡ༌ གའ༌མོའེ༌ ནས༌ཚུལ༌ལི༌ ཏོན༌ལ༌ ཁང༌པ༌ ཡ༌ ཨ༌ཅོ༌ནོ༌ ཡ༌ ཨ༌ཅེ༌ ནོ༌མོ༌ ཡ༌ ཨ༌བ༌ ཡ༌ ཨ༌མ༌ ཡ༌ ཕྲུ༌གུ༌ ཡ༌ ཞིང༌ ཕངས༌ཁན༌ ཚང༌མ༌ལ༌"]], [["འིན༌ན༌ མི༌ཚེ༌ ནང༌ང༌, ཁང༌པ༌, ཨ༌ཅོ༌ནོ༌, ཨ༌ཅེ༌ ནོ༌མོ༌, ཨ༌བ༌, ཨ༌མ༌, ཕྲུ༌གུ༌, ཞིང༌ གུན༌ནི༌ གྱ༌ལྡབ༌ མ༌ཚད༌ མི༌གུན༌ནི༌ ནགས༌བར༌དོ༌ ལྟན༌ཨིན༌, ཡང༌ དཀོན༌མཆོག༌གི༌ གྱལ༌སྲིད༌དི༌ ཏུས༌ལ༌ ཐའ༌མེད༌པའེ༌ མི༌ཚེ༌ ཐོབ༌ཨིན༌།"]], [["ཨིན༌ནའང༌ དག༌ས༌ གོའ༌ ཡོད༌ཁན༌ མང༌པོ༌ སྟིང༌ཇུག༌ག༌ ལུས༌ཨིན༌ ཡང༌ དག༌ས༌ སྟིང༌ཇུག༌གི༌ཀ༌ ཡོད༌ཁན༌ མང༌པོ༌ གོའ༌ ལེབ༌ཨིན༌།\""]], [["10:32 ནེ༌ 34"], ["གཙོ༌བོ༌ ཡེ༌ཤུའི༌ གོ༌ ཛད༌ཏེ༌ ཁོང༌གུན༌ ཀེན༌ལ༌ ཡེ༌རུ༌ཤ༌ལེམ༌མི༌ གྱལ༌ས༌ སྐྱོད༌ཨིན༌ ཡོད༌པ༌ ལོབ༌ཕྲུགས༌གུན༌ ཧ༌ལས༌ ཡང༌ ཁོང༌ངི༌ གྱབ༌ནེ༌ བྲངས༌ཏེ༌ ཡོང༌ཁན༌གུན༌ ཇིགས༌སད༌པིན༌། ཡེ༌ཤུའི༌, ཁོང༌རང༌ངི༌ ལོབ༌ཕྲུགས༌ ཅུག༌ཉིས༌པོ༌ སོ༌སོ༌ ཁྱེར༌ཏེ༌ ཁོང༌ ཉམ༌པོ༌ བྱུང༌ཅེས༌གུན༌ ཤད༌ད༌ ཛདས༌,"]], [["\"ཉོན༌ཤིག༌, ང༌དང༌གུན༌ ཀེན༌ལ༌ ཡེ༌རུ༌ཤ༌ལེམ༌མ༌ ཆ༌ཅེས༌ ཨིན༌ནོག༌, མི༌རིགས༌སི༌བུ༌ བླ༌མ༌ འུ༌སྐྱོང༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ ལག༌ག༌ སྟད༌ཨིན༌ ཡང༌ ཁོང༌གུན༌ནི༌ ཁོའ༌ ཤི༌ཅེས༌སི༌ ཆད༌པ༌ ཅད༌ཏེ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ལག༌ག༌ སྟད༌ཨིན༌།"]], [["ཏེ༌ནེ༌ ཁོང༌གུན༌ནི༌ ཁོའ༌ ཁྲེལ༌བ༌ ལྟན༌ཏེ༌, ཆིལ༌མག༌ དང༌ རྟལ༌ལྕག༌ གྱབས༌ཏེ༌ སད༌ཨིན༌, ཡང༌ ཞག༌མ༌ སུམ༌མི༌ སྟིང༌ནེ༌ ཡང༌སྐྱར༌ སོན༌ཏེའ༌ ལང༌ཨིན༌།\""]], [["10:35 ནེ༌ 45"], ["ཏེ༌ནེ༌ ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཡོ༌ཧཱ༌ནན༌ ཡེ༌ཤུ༌ ཡོད༌ས༌ ཡོངས༌ཏེ༌ ཟེརས༌, \"ལོབ༌པོན༌ལེ༌, ཉེ༌རང༌ངི༌ ང༌ཞའེ༌ ཞུ༌ཝ༌ ཞུ༌ཅེས༌པོ༌ ཅོའ༌ ཛད༌དའང༌།\""]], [["ཁོང༌ངི༌ ཏྲིའ༌ ཛདས༌, \"ཁྱོ༌ཞའེ༌ ཕིའ༌ ངའེ༌ ཅི༌ ཅོ༌?\""]], [["ཁོང༌གུན༌ནི༌ ལན༌ཏངས༌, \"ཉེ༌རང༌ ཉེ༌རང༌ངི༌ ཟིར༌རྗིད༌ཅན༌ནི༌ ཞུགས༌ཁྲིས༌སི༌ཀ༌ ཞུགས༌ ཟ༌ནེ༌, ང༌ཞའ༌ ཉེ༌རང༌ངི༌ ཆག༌ ཡས༌པ༌ དང༌ ཡོ༌མའེ༌ རྩི༌ཝ༌ཅན༌ ཀོ༌སའེ༌ཀ༌ དུག༌ ཅུག༌ག༌ ཛད༌ལེ༌།\""]], [["ཨིན༌ནའང༌ ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞའེ༌ ཞུ༌ཝ༌ ཕུལ༌ཁན༌བོ༌ ཁྱོ༌ཞའ༌ ཧ༌མ༌གོའ༌ ཨིན༌ནོག༌, ང༌ ཐུང༌ཅེས༌ཅན༌ནི༌ རྡུག༌ངལ༌ལི༌ ཀོ༌རེ༌བོ༌ ཁྱོ༌ཞའེ༌ ཐུང༌ཉན༌ཅེས༌ རག༌ག༌ ཡ༌ རྡུག༌ངལ༌ལི༌ ཁྲུས༌ ངའེ༌ ལེན༌ཅེས༌ཅན༌བོ༌ ཁྱོ༌ཞའེ༌ ལེན༌ ཉན༌ཅེས༌ རག༌ག༌?\""]], [["ཁོང༌གུན༌ནི༌ ཟེརས༌, \"ཉན༌ཅེས༌རག༌ལེ༌།\""], ["ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞ༌གུན༌ནི༌ ཏན༌ཏན༌ལ༌ ངའེ༌ རྡུག༌ངལ༌ལི༌ ཀོ༌རེ༌ ནང༌ནེ༌ ཐུང༌ཨིན༌ ཡང༌ རྡུག༌ངལ༌ལི༌ ཁྲུས༌ ངའེ༌ ལེན༌ཅེས༌ཅན༌བོ༌ ཉམ༌པོ༌ ཁྱོ༌ཞའེ༌ ཁྲུས༌ལེན༌ཨིན༌།"]], [["ཨིན༌ནའང༌ ངའེ༌ ཡས༌པ༌ དང༌ ཡོ༌མའེ༌ཀ༌ དུག༌ཅུག༌ཅེས༌སི༌ ཝང༌ཆ༌ ངའ༌ མེད༌། དཀོན༌མཆོག༌གི༌ ཏེ༌ ནས༌ས༌གུན༌ ལྡམ༌མ༌ ཛད༌ཁན༌གུན༌ནི༌ ཕིའ༌ གྲལ༌གྲིག༌ ཛད༌ཏེ༌ ཨིན༌།\""]], [["ཏེ༌བོ༌ ཚོར༌ར༌ཅིག༌, ཞན༌ ལོབ༌ཕྲུགས༌ རྕུ༌བོའ༌ ཡ༌ཀོབ༌ དང༌ ཡོ༌ཧཱ༌ནན༌ནི༌ཀ༌ སྲོ༌ ཡོངས༌།"]], [["ཡེ༌ཤུའི༌ ཁོང༌ ཚང༌མའ༌ བོད༌ད༌ ཛད༌ཏེ༌ མོལས༌, \"ཁྱོ༌ཞའ༌ གྱུས༌མེད༌ད༌? ཡ༌ཧུ༌དཱ༌པ༌ མན༌ཁན༌ ཝང༌སྲུལ༌པ༌གུན༌ནི༌ ཁོ༌རང༌ངི༌ ཡུལ༌མི༌གུན༌ནི༌ཀ༌ སྙིང༌རྗེ༌ མེད༌པ༌ ཝང༌སྲུལ༌ལ༌ནོག༌, ཡང༌ ཁོང༌གུན༌ནི༌ ལོན༌པོ༌གུན༌ནིའང༌ མི༌གུན༌ལ༌ སྲན༌ཏྲེ༌ ནགས༌ ལྟན༌ཨིན༌ ཝང༌སྲུལ༌ལ༌ནོག༌།"]], [["ཁྱོ༌ཞའེ༌ ནང༌ང༌ ཏེ༌ཙོགས༌ ཡོང༌ མ༌གོས༌། ཁྱོ༌ཞའེ༌ ཕྲོ༌ནེ༌ ཀྲག༌པོ༌ གྱུར༌ཉིན༌ ཡོད༌ཁན༌བོ༌ ཞན༌མ༌གུན༌ནི༌ ཡོག༌པོ༌ གྱུར༌གོས༌,"]], [["ཡང༌ ཁྱོ༌ཞའེ༌ ཕྲོ༌ནེ༌ གོའ༌ ལེབ༌ཉིན༌ ཡོད༌ཁན༌བོ༌ ཞན༌ ཚང༌མའེ༌ ཚེ༌ཡོག༌ གྱུར༌གོས༌།"]], [["ཀ༌ཟུག༌ མི༌རིགས༌སི༌བུ༌ ཞབ༌སྟོག༌ ཞུ༌ཅུག༌ཅེས༌ལ༌ མན༌པ༌ ཞབ༌སྟོག༌ ཞུའ༌ལ༌ ཡོངས༌པིན༌, ཡང༌ མི༌ མང༌པོའེ༌ སྲོག༌རིན༌ ཤལ༌ཅེས༌ལ༌ ཁོང༌རང༌ངི༌ སྲོག༌ ཏང༌ཨིན༌།\""]], [["10:46 ནེ༌ 52"], ["ཁོང༌གུན༌ ཡེ༌རི༌ཀོའེ༌ གྲོང༌ཁྱེར༌ལ༌ ལེབ༌། གཙོ༌བོ༌ ཡེ༌ཤུ༌, ཁོང༌ངི༌ ལོབ༌ཕྲུགས༌གུན༌ དང༌ མི༌ཚོགས༌ ཆེན༌མོ༌ཞིག༌ ཡེ༌རི༌ཀོ༌ནེ༌ བིངས༌ཏེ༌ སྐྱོད༌ ཟ༌ནེ༌, ཏི༌མ༌འུས༌སི༌ བུ༌ཚ༌ བར༌ཏི༌མུས༌ ཞ༌ར༌བོ༌ ལམ༌མི༌ ཐའ༌མ༌ ལྩང༌ང༌ལ༌ དུགས༌ཏེ༌ ཡོད༌པིན༌།"]], [["བར༌ཏི༌མུས༌སི༌ ན༌ཙ༌རེད༌པ༌ ཡེ༌ཤུ༌ སྐྱོད༌ཨིན༌ ཨིན༌ནོག༌ ཟེར༌ཏེ༌ ཚོར༌ར༌ཅིག༌, ཁོའེ༌ ཀུ༌ཅོ༌ ཏང༌ཅེས༌ གོ༌ཟུགས༌ཏེ༌ ཟེརས༌, \"ཡེ༌ཤུ༌, གྱལ༌པོ༌ དཱ༌བིད༌དི༌ པུར༌གྱུད༌ ངའེ༌ཀ༌ སྙིང༌རྗེ༌ ཛད༌།\""]], [["མི༌ མང༌པོའེ༌ ཁོའ༌ ཁའ༌སྐྱེས༌ཏེ༌ ཅུབ༌ཅོད༌ ཟེརས༌, ཨིན༌ནའང༌ ཁོའེ༌ མང༌ང༌ ཀུ༌ཅོ༌ ཏངས༌ཏེ༌ ཟེརས༌, \"གྱལ༌པོ༌ དཱ༌བིད༌དི༌ པུར༌གྱུད༌, ངའེ༌ཀ༌ སྙིང༌རྗེ༌ ཛད༌དའང༌།\""]], [["ཡེ༌ཤུ༌ སྲུང༌ང༌ ཛདས༌ ཡང༌ མོལས༌, \"ཁོའ༌ འི༌ཀ༌ བོད༌།\" ཏེ༌ནེ༌ ཁོང༌གུན༌ནི༌ ཞ༌ར༌བོའ༌ བོད༌ཏེ༌ ཟེརས༌, \"ཐད༌པོ༌ ཅོས༌, ལོངས༌, ཁོང༌ངི༌ ཁྱོ༌རང༌ང༌ བོད༌ད༌ ཛད༌དུག༌།\""]], [["བར༌ཏི༌མུས༌སི༌ ཁོ༌རང༌ངི༌ ཀོས༌པོ༌ ཐའ༌མ༌ ཕངས༌, ཆོམས༌ཏེ༌ ཁོ༌རང༌ངི༌ རྐང༌པའེ༌ཀ༌ ལངས༌ ཡང༌ ཡེ༌ཤུ༌ ཡོད༌ས༌ ཡོངས༌།"]], [["ཡེ༌ཤུའི༌ ཁོའ༌ ཏྲིའ༌ ཛདས༌, \"ངའེ༌ ཁྱོ༌རང༌ངི༌ ཕིའ༌ ཅི༌ ཅོ༌?\" ཞ༌ར༌བོའེ༌ ཟེརས༌, \"ལོབ༌པོན༌ལེ༌, ངའ༌ ཡང༌སྐྱར༌ ཐོང༌ ཅུག༌ག༌ ཛད༌།\""]], [["ཡེ༌ཤུའི༌ ཁོའ༌ མོལས༌, \"སོང༌ ཁྱོ༌རང༌ངི༌ ཏད༌པའེ༌ ཁྱོ༌རང༌ ཕན༌ཅུགས༌ཏེ༌ ཨིན༌།\" ཏེན༌ན༌མལ༌ལ༌ ཁོའ༌ ཐོང༌ཐུབ༌, ཡང༌ ཁོ༌ ཏེན༌ན༌ ལམ༌ནེ༌ ཡེ༌ཤུའ༌ བྲངས༌ཏེ༌ སོང༌།"]]], [[["11:1 ནེ༌ 11"], ["ཡེ༌རུ༌ཤ༌ལེམ༌མི༌ གྱལ༌སའེ༌ ཉེ༌མོའ༌ ཨོ༌ལིཝ༌ཝི༌ རི༌ཀ༌"], ["ཡོད༌ཁན༌ བེད༌ཕ༌གེ༌ དང༌ བེད༌ཐཱ༌ནི༌ གྲོང༌སེབ༌གུན༌ལ༌ ལེབ༌ཀྱིས༌ ཡོད༌ད༌ཅིག༌, གཙོ༌བོ༌ ཡེ༌ཤུའི༌ ལོབ༌ཕྲུགས༌ ཉིས༌ སྔུན༌ལ༌ ལམ༌ཅུག༌ག༌ ཛད༌ཏེ༌"]], [["མོལས༌, \"འ༌ གྲོང༌སེབ༌བི༌ ནང༌ང༌ སོང༌, ཏེ༌རུ༌ ལེབ༌བ༌ཅིག༌, སུའང༌ མ༌ཞོན༌ཁན༌ནི༌ བུང༌སར༌ཞིག༌ ཏགས༌ཏེ༌ ཐོང༌ཅེན༌, ཏེ༌བོ༌ ཀྲོལ༌ཏེ༌ འི༌རུ༌ ཁྱོང༌།"]], [["གལ༌ཏེས༌ སུ༌ཞིག༌གི༌ ཁྱོ༌ཞ༌གུན༌ལ༌, 'ཅི༌ ཅོའད༌' ཟེར༌ཏེ༌ ཏྲི༌ན༌ 'གཙོ༌བོའ༌ སྒོས༌དོམ༌ དུག༌ ཡང༌ གྱོགས༌པ༌ ལོགས༌ཏེ༌ ཁྱོང༌ཨིན༌' ཟེར༌།\""]], [["ཁོང༌གུན༌ སོང༌ ཡང༌ བུང༌སར༌བོ༌ སྲང༌ངི༌ཀ༌ སྒོའེ༌ ཕི༌ལོག༌ག༌ ཏགས༌ཏེ༌ ཡོད༌ཁན༌བོ༌ ཐོང༌། ཁོང༌གུན༌ནི༌ ཏེ༌བོ༌ ཀྲོལ༌ ཟ༌ནེ༌"]], [["ཏེ༌ཀ༌ ལངས༌ཏེ༌ ཡོད༌ཁན༌ནི༌ མི༌ ཁ༌ཅིག༌གི༌ ཏྲིས༌, \"ཁྱོ༌ཞ༌གུན༌ནི༌ བུང༌སར༌བོ༌ ཀྲོལ༌ཏེ༌ ཅི༌ ཅོས༌ཏེ༌ ཨིན༌?\""]], [["ཡེ༌ཤུའི༌ བཀའ༌ སལ༌ཁན༌ ནང༌ཞིན༌ ཁོང༌གུན༌ནི༌ ལན༌ཏངས༌པ༌, ཁོང༌གུན༌ལ༌ བུང༌སར༌བོ༌ ཁྱེར༌ཅུགས༌།"]], [["ཏེ༌ནེ༌ ཁོང༌གུན༌ནི༌ བུང༌སར༌བོ༌ ཡེ༌ཤུ༌ ཡོད༌ས༌ ཁྱོངས༌ཏེ༌ ཁོང༌རང༌གུན༌ནི༌ ཀོས༌ ཏེ༌བོའ༌ སྟདས༌ ཡང༌ ཡེ༌ཤུ༌ ཏེ༌བོའེ༌ཀ༌ ཞོན༌ན༌ ཛདས༌།"]], [["མི༌ མང༌པོ༌ཞིག༌གི༌ རང༌རང༌ངི༌ ཀོས༌ ཡེ༌ཤུ༌ སྐྱོད༌སའེ༌ ལམ༌མི༌ཀ༌ ཏིངས༌, ཡང༌ ཞན༌གུན༌ནི༌ ཞིང༌ངི༌ ཐའ༌མའ༌ ཡོད༌ཁན༌ནི༌ ལྕང༌མའེ༌ ཡལ༌ག༌ ཅད༌ཏེ༌ ཏིངས༌།"]], [["ཡེ༌ཤུའི༌ དུན༌ནེ༌ གྲུལ༌ཁན༌ ཡང༌ གྱབ༌ནེ༌ ཡོང༌ཁན༌ གུན༌ནི༌ ཀུ༌ཅོ༌ ཏང༌ཨིན༌ ཟེརས༌།"], ["\"དཀོན༌མཆོག༌ག༌ སྟོད༌པ༌ ཕུལ༌།"], ["གཙོ༌བོ༌ དཀོན༌མཆོག༌གི༌ ཝང༌ཆའེ༌ ནང༌ང༌ སྐྱོད༌ཁན༌བོ༌ ཅིན༌ལབས༌ཅན༌།"]], [["ང༌དང༌གུན༌ནི༌ ཕ༌མེས༌པོ༌ དཱ༌བིད༌དི༌ ཡོང༌ཅེས༌ཅན༌ནི༌"], ["གྱལ༌སྲིད༌ལ༌ ཅིན༌ལབས༌ སལ༌ཤིག༌།"], ["ནམ༌ཁའེ༌ ཐོ༌ཤོག༌ག༌ ཞུགས༌ཁན༌ནི༌ དཀོན༌མཆོག༌ག༌ སྟོད༌པ༌ ཕུལ༌།"], ["\""]], [["ཡེ༌རུ༌ཤ༌ལེམ༌མི༌ ནང༌ཀུག༌ག༌ ལེབ༌བ༌ཅིག༌ ཡེ༌ཤུ༌ ཆོད༌ཁང༌ངི༌ ནང༌ང༌ སྐྱོདས༌། ཁོང༌ངི༌ ཀ༌རུང༌ས༌ ཟིགས༌, ཨིན༌ནའང༌ ཕི༌ཏོག༌ གོར༌ཏེ༌ ཨིན༌ པ༌སང༌, ཁོང༌ ལོབ༌ཕྲུགས༌ ཅུག༌ཉིས༌ ཉམ༌པོ༌ བེད༌ཐཱ༌ནིའ༌ ལོགས༌ཏེ༌ སྐྱོདས༌།"]], [["11:12 ནེ༌ 14"], ["སྟིང༌མ༌ཞག༌གི༌ ང༌མོ༌, ཁོང༌གུན༌ བེད༌ཐཱ༌ནི༌ནེ༌ སྐྱོད༌ ཟ༌ནེ༌ གཙོ༌བོ༌ ཡེ༌ཤུ༌ སྟོགས༌ས༌ ཛདས༌།"]], [["ཁོང༌ངི༌ འ༌ཟམ༌ཤིག༌ག༌ ཕིག༌ ཁ༌ཟས༌སི༌ ལྕང༌མ༌ ལོ༌མའེ༌ གངས༌ཏེ༌ ཡོད༌ཁན༌ཞིག༌ ཟིགས༌, ཏེ༌ཀ༌ ཁ༌ཟས༌ ཡོད༌གྲོ༌ སམས༌ཏེ༌ ཟིགས༌ས༌ལ༌ སྐྱོདས༌། ཨིན༌ནའང༌ དུན༌ལ༌ ལེབ༌བ༌ཅིག༌, ཁོང༌ངི༌ ལོ༌མ༌ མ༌ནེ༌ ཁ༌ཟས༌ མ༌ཟིགས༌, ཅིའ༌ཟེར༌ན༌ ཁ༌ཟས༌ སྨིན༌ཅེས༌སི༌ ཏུས༌པོ༌ མ༌ལེབ༌བ༌ ཨིན༌པིན༌།"]], [["ཏེ༌ནེ༌ ཁོང༌ངི༌ ལྕང༌མའ༌ མོལས༌, \"ཏ༌ནེ༌ཕར༌ལ༌ སུ༌ཞིག༌གིའང༌, ཁྱོ༌རང༌ངི༌ ཀ༌ནེ༌ ཁ༌ཟས༌ མི༌ཟ༌\" ཡང༌ ཁོང༌ངི༌ མོལ༌ཁན༌བོ༌ ལོབ༌ཕྲུགས༌གུན༌ནི༌ ཚོར༌།"]], [["11:15 ནེ༌ 26"], ["ཁོང༌གུན༌ ཡེ༌རུ༌ཤ༌ལེམ༌མ༌ ལོགས༌ཏེ༌ སྐྱོདས༌, ཏེ༌རུ༌ ལེབ༌བ༌ཅིག༌ ཡེ༌ཤུ༌, ཆོད༌ཁང༌ང༌ སྐྱོད༌ཏེ༌ སྲོག༌ཆོད༌ལ༌ ཕུལ༌ཅེས༌སི༌ སེམས༌ཅན༌ ཙོང༌ཁན༌ དང༌ ཉོ༌ཁན༌ གུན༌ ཕིང༌ཅེས༌ གོ༌ཟུག༌ ཛདས༌། པེ༌ནེ༌ ཞེབ༌ཁན༌ནི༌ ཅོག༌ཙེ༌གུན༌ དང༌ ཕུར༌གོན༌ ཙོང༌ཁན༌ནི༌ ཕོས༌སྟག༌གུན༌ ལོག༌ག༌ ཛདས༌,"]], [["ཡང༌ ཁོང༌ངི༌ ཆོད༌ཁང༌ངི༌ ནང༌ང༌ ཚོང༌ངི༌ ཅ༌ལག༌ འ༌ངོ༌ འི༌ངོ༌ ཁྱེར༌ཁན༌ ཚང༌མ༌ སྒག༌ག༌ ཛདས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌ལ༌ ཛད༌ཏེ༌ དུག༌, 'ངའེ༌ ཁང༌པའ༌ གྱལ༌ཁམས༌ ཚང༌མའེ༌ མི༌གུན༌ནི༌ མོས༌ལམ༌ ཞུས༌སེ༌ ཁང༌པ༌ ཟེར༌ཨིན༌', ཨིན༌ནའང༌ ཁྱོ༌ཞ༌གུན༌ནི༌ ཏེ༌བོ༌ ཅག༌པ༌གུན༌ནི༌ བའོ༌ ཅོས༌ཏེ༌ དུག༌།"], ["\""]], [["བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌, ཡེ༌ཤུའི༌ ཛད༌ཁན༌བོ༌ ཚོར༌ར༌ཅིག༌, ཁོང༌གུན༌ནི༌ ཁོང༌ སད༌ཅེས༌སི༌ ཐབས༌ ཙལ༌ཅེས༌ གོ༌ཟུགས༌། ཨིན༌ནའང༌ ཁོང༌གུན༌ ཁོང༌ང༌ ཇིགས༌སད༌པིན༌, ཅིའ༌ཟེར༌ན༌ ཡེ༌ཤུའི༌ ཤེས༌རབས༌ཅན༌ནི༌ ལབ༌ཞ༌ སལ༌ཁན༌བོའེ༌ཀ༌ མི༌ཚོགས༌ གང༌པོ༌ ཧ༌ལས༌ཏེ༌ ཡོད༌པིན༌།"]], [["ཕི༌ཏོག༌ ལེབ༌བ༌ཅིག༌, ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌ གྱལ༌ས༌ནེ༌ བིངས༌ཏེ༌ སྐྱོདས༌།"]], [["སྟིང༌མ༌ཞག༌ག༌ ང༌མོ༌, ཁོང༌གུན༌ ཡེ༌ཤུའི༌ ངན༌ ཏབ༌བ༌ ཛད༌ཁན༌ནི༌ ཕིག༌གི༌ ལྕང༌མའེ༌ དུན༌ནེ༌ ཆའ༌ཅིག༌, ལོབ༌ཕྲུགས༌གུན༌ནི༌ ཏེ༌བོ༌ པ༌ཀྲག༌ནེ༌ ཕར༌ལ༌ སྐམས༌ཏེ༌ ཐོང༌།"]], [["ཡེ༌ཤུའི༌ མོལ༌ལ༌ ཛད༌ཁན༌བོ༌, པི༌ཏྲར༌ལ༌ ཨིད༌ཏུ༌ ཡོངས༌ཏེ༌ ཁོང༌ང༌ ཟེརས༌, \"ལོབ༌པོན༌ལེ༌ ཟིགས༌སའང༌, ཉེ༌རང༌ངི༌ ངན༌ ཏབ༌བ༌ ཛད༌ཁན༌ནི༌ ཕིག༌གི༌ ལྕང༌མ༌བོ༌ སྐམས༌ཏོག༌།\""]], [["ཡེ༌ཤུའི༌ ལན༌སལས༌, \"དཀོན༌མཆོག༌གི༌ ནང༌ང༌ ཏད༌པ༌ ཅོས༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, གལ༌ཏེས༌ ཁྱོ༌ཞའེ༌ འི༌ རི༌བོའ༌, 'སོང༌ ཡང༌ ཁྱོ༌རང༌ ཚོའེ༌ ནང༌ང༌ ཕོང༌' ཟེར༌ན༌, ཡང༌ སྙིང༌ངི༌ ནང༌ང༌ ཐེ༌ཚོམས༌ མ༌ཅོའ༌ ཟེར༌ཁན༌བོ༌ གྲུབ༌བ༌ནོག༌ སམས༌ཏེ༌ ཏད༌པ༌ ཅོ༌ན༌, ཏེ༌བོ༌ ཁྱོ༌ཞའེ༌ ཕིའ༌ ཅོའ༌ ཛད༌ཨིན༌།"]], [["ངའེ༌ ཁྱོ༌ཞ༌གུན༌ལ༌ ཟེར༌རད༌, ཁྱོ༌ཞའེ༌ མོས༌ལམ༌མི༌ ནང༌ང༌ ཅི༌ཞིག༌ ཞུ༌ནའང༌ ཏེ༌བོ༌ ཐོབ༌ཚར༌ཏེ༌ ཨིན༌ སམས༌ཏེ༌ ཏད༌པ༌ ཅོ༌ན༌, ཏེ༌བོ༌ ཁྱོ༌ཞ༌གུན༌ལ༌ ཐོབ༌ཨིན༌།"]], [["ཨིན༌ནའང༌ ཁྱོ༌རང༌གུན༌ནི༌ མོས༌ལམ༌ ཕུལ༌ ཟ༌ནེ༌, གོ༌མ༌ ཁྱོ༌ཞའེ༌ གྱབ༌གལ༌ལ༌ ངན༌པ༌ ཅོས༌ཏེ༌ ཡོད༌ཁན༌གུན༌ལ༌ ཤགས༌པ༌ ཏོང༌ཤིག༌། ཏེ༌ནེ༌ ནམ༌ཁའེ༌ ནང༌ང༌ ཞུགས༌ཁན༌ནི༌ ཁྱོ༌ཞའེ༌ ཡབ༌བི༌, ཁྱོ༌ཞ༌གུན༌ནི༌ སྡིག༌པ༌གུན༌ལའང༌ ཤགས༌པ༌ སལ༌ལ༌ ཛད༌ཨིན༌།"]], [["11:27 ནེ༌ 33"], ["ཡང༌སྐྱར༌ ཁོང༌གུན༌ ཡེ༌རུ༌ཤ༌ལེམ༌མི༌ ནང༌ང༌ ལེབ༌, ཡེ༌ཤུ༌ ཆོད༌ཁང༌ངི༌ གྱང༌སྐོར༌རི༌ ནང༌ང༌, ཞབ༌གྲུལ༌ལ༌ སྐྱོད༌ ཟ༌ནེ༌ བླ༌མ༌ འུ༌སྐྱོང༌གུན༌, ཆོས༌ཁྲིམས༌ལ༌ ཁས༌པ༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ ཁོང༌ ཡོད༌ས༌ ཡོངས༌ཏེ༌"]], [["ཏྲིས༌, \"ཀ༌ ཝང༌ཆ༌ ཉམ༌པོ༌ ཁྱོ༌རང༌ངི༌ འི༌གུན༌ ཅོའད༌ ཡང༌ ཁྱོ༌རང༌ང༌ འི༌ ཝང༌ཆ༌ སུའི༌ ཏངས༌?\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ངེའང༌ ཁྱོ༌ཞ༌གུན༌ལ༌ ཏྲི༌ཝ༌ཞིག༌ ཏྲི༌ཨིན༌, གལ༌ཏེས༌ ཁྱོ༌ཞའེ༌ ལན༌ཏང༌ན༌, ཏེ༌ནེ༌ ངེའང༌ ཀ༌ ཝང༌ཆ༌ གྱུད༌ཏེ༌ འི༌གུན༌ ཅོའད༌ ཁྱོ༌ཞའ༌ ཤད༌ཨིན༌།"]], [["ངའ༌ ཤོད༌དའང༌, ཡོ༌ཧཱ༌ནན༌ལ༌ ཁྲུས༌སལ༌ཅེས༌སི༌ ཝང༌ཆ༌ དཀོན༌མཆོག༌གི༌ ཆོགས༌ནེ༌ ཐོབ༌ཏེ༌ ཨིན༌ནོག༌ག༌ ཡ༌ མི༌ ཆོགས༌ནེ༌?\""]], [["ཁོང༌གུན༌ནི༌ ཁོ༌རང༌གུན༌ནི༌ ཕྲོའ༌ སྤེ༌ར༌ ཏངས༌ཏེ༌ ཟེརས༌, \"གལ༌ཏེས༌ དཀོན༌མཆོག༌གི༌ ཆོགས༌ནེ༌ ཨིན༌ནོག༌ ཟེར༌ན༌ ཁོའེ༌ ང༌དང༌ང༌, ཁྱོ༌ཞའེ༌ ཁོའེ༌ཀ༌ ཨིད༌ཤེས༌ ཅིའ༌ མ༌ཅོས༌པིན༌ ཟེར༌ཨིན༌?"]], [["ཨིན༌ནའང༌ ང༌དང༌ངི༌ མིའི༌ ཆོགས༌ནེ༌ ཨིན༌ནོག༌ ཟེར༌ཅེས༌སི༌ ཧམ༌པ༌ ཅོའ༌ད༌?\" ༼ཁོང༌གུན༌ མི༌ཚོགས༌ལ༌ ཇིགས༌སད༌པིན༌, ཅིའ༌ཟེར༌ན༌ མི༌ཚང༌མའེ༌ ཡོ༌ཧཱ༌ནན༌ལ༌ ལུང༌སྟོན༌པ༌ རྩིའད༌པིན༌༽།"]], [["ཏེ༌བོའེ༌ཕིའ༌ ཁོང༌གུན༌ནི༌ ཡེ༌ཤུའ༌ ལན༌ཏངས༌, \"ང༌ཞའ༌ གྱུས༌མེད༌།\""], ["ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, \"ངེའང༌ མི༌ཤད༌, སུའི༌ ཝང༌ཆའེ༌ ནང༌ང༌ ངའེ༌ འི༌གུན༌ ཅོའད༌།\""]]], [[["12:1 ནེ༌ 12"], ["ཏེ༌ནེ༌ གཙོ༌བོ༌ ཡེ༌ཤུའི༌ ཁོང༌གུན༌ལ༌ རུངས༌གུན༌ གྱུད༌ཏེ༌ ལབ༌ཅེས༌ གོ༌ཟུག༌ ཛདས༌, \"མི༌ཞིག༌གི༌ ཁོ༌རང༌ངི༌ ཞིང༌ང༌ རྒུན༌ ཙུགས༌ཏེ༌ གྱང༌སྐོར༌ ཏངས༌། རྒུན༌ ཙིར༌སའེ༌ ནས༌ས༌ བྲུས༌, ཡང༌ རྒུན༌ཚས༌ལ༌ ལྟ༌ཅེས༌སི༌ ཕིའ༌ པི༌འུ༌ རྩིགས༌། ཏེ༌ནེ༌ རྒུན༌ཚས༌པོ༌ ཞན༌ ཞིང༌བད༌པ༌གུན༌ལ༌ ཤས༌ལ༌ ཏང༌ཏེ༌ ཁོ༌རང༌ ཞན༌ཡུལ༌ཞིག༌ག༌ དུག༌ག༌ སོང༌།"]], [["སྟོན༌ཐོག༌གི༌ ཏུས༌ལ༌ ཤིང༌ཏོག༌གི༌ སྐལ༌ལ༌ ལེན༌ན༌ལ༌ ཁོའེ༌ ཁོ༌རང༌ངི༌ ཡོག༌པོ༌ཞིག༌ ཤས༌ལ༌ ཏང༌ཁན༌གུན༌ནི༌ཀ༌ ལམ༌ཅུགས༌།"]], [["ཨིན༌ནའང༌ ཁོང༌གུན༌ནི༌ ཡོག༌པོ༌བོ༌ ཟུམས༌ཏེ༌ རྡུངས༌, ཡང༌ ཁོ༌ ལག༌སྟོང༌ང༌ ལོགས༌ཏེ༌ ལམ༌ཅུགས༌།"]], [["ཞིང༌ངི༌ དག༌པོའེ༌ ཞན༌ཡང༌ ཡོག༌པོ༌ཞིག༌ ལམ༌ཅུགས༌, ཨིན༌ནའང༌ ཁོང༌གུན༌ནི༌ ཁོའེ༌ གོ༌ རྡུངས༌ ཡང༌ ཁྲེལ༌བ༌ སྟནས༌།"]], [["ཞན༌ཡང༌ ཡོག༌པོ༌ ལམ༌ཅུག༌ཁན༌བོ༌ སདས༌། ཁོའེ༌ ཞན༌ ཡོག༌པོ༌ མང༌པོ༌ ལམ༌ཅུག༌ཁན༌གུན༌ནའང༌ ཏེན༌ན༌ ཙོགས༌ ཅོས༌, ཁ༌ཅིག༌ག༌ རྡུངས༌, ཡང༌ ཁ༌ཅིག༌ སདས༌།"]], [["ཏ༌ ལམ༌ཅུག༌ག༌ལ༌ ཅིག༌ཅིག༌ ལུས༌ཏེ༌ ཡོད༌པིན༌, ཁོ༌རང༌ངི༌ ཅེས༌པ༌ ཅོ༌ཁན༌ནི༌ བུ༌ཚ༌། སྟིང༌ཇུག༌ག༌ ཞིང༌ དག༌པོའེ༌ ཁོ༌ ལམ༌ཅུགས༌ཏེ༌, 'ཁོང༌གུན༌ནི༌ ཏན༌ཏན༌ལ༌ ངའེ༌ བུ༌ཚའ༌ རྩི༌ཝ༌ ཅོའ༌ནོག༌' སམ༌།\""]], [["\"ཨིན༌ནའང༌ ཤས༌པ༌གུན༌ནི༌ ཅིག༌ དང༌ ཅིག༌ག༌ ཟེརས༌, 'འི༌ ཞིང༌ ནོར༌སྐལ༌ལ༌ ཐོབ༌ཅེས༌ཅན༌བོ༌ ཡོང༌ང༌ལ༌, ཡོང༌ཤིག༌, ཁོ༌ སད༌ཨིན༌ ཏེ༌ནེ༌ ཁོའེ༌ ནོར༌སྐལ༌བོ༌ ང༌དང༌ང༌ ཐོབ༌ཨིན༌།'"]], [["ཏེ༌བོའེ༌ཕིའ༌ ཁོང༌གུན༌ནི༌ ཁོ༌ ཟུམས༌ཏེ༌ སདས༌, ཡང༌ ཁོའེ༌ ཟུགས༌པོ༌བོ༌ རྒུན༌ཚས༌ནེ༌ ཕི༌ལོག༌ག༌ ཕངས༌ཏངས༌།\""]], [["ཡེ༌ཤུའི༌ ཏྲིའ༌ ཛདས༌, \"ཏེ༌ནེ༌ རྒུན༌ཚས༌སི༌ དག༌པོའེ༌ ཅི༌ ཅོ༌ཨིན༌? ཁོ༌ ཡོངས༌ཏེ༌, ཤས༌པ༌གུན༌ སད༌ཨིན༌, ཡང༌ རྒུན༌ཚས༌པོ༌ ཞན༌ ཞིང༌བད༌པ༌ རིག༌ག༌ ཤས༌ལ༌ ཏང༌ཨིན༌།"]], [["ཅི༌ ཁྱོ༌ཞ༌གུན༌ནི༌ དམ༌པའེ༌ སུང༌རབས༌སི༌ ནང༌ནེ༌ འི༌བོ༌ མ༌སིལ༌པིན༌ན༌?"], ["'ཀ༌ རྡོའ༌བོ༌ ཁང༌པ༌ རྩིག༌ཁན༌གུན༌ནི༌ ཕན༌མི༌ཐོགས༌ ཐེས༌,"], ["ཏེན༌ན༌ རྡོའ༌བོ༌ ཁང༌པའེ༌ ཀྲུ༌རྡོའ༌བོ༌ གྱུར༌"], ["ཀ༌བོ༌ ཚང༌མའེ༌སང༌ ཁག༌ཅན༌ རྡོའ༌བོ༌ ཨིན༌ནོག༌།"]], [["འི༌བོ༌ གཙོ༌བོའེ༌ ཅོའ༌ ཛད༌ཏེ༌ ཨིན༌ནོག༌,"], ["ཏེ༌བོ༌ ཐོང༌ཏེ༌ ང༌དང༌ ཧ༌ལས༌ཨིན༌'།"]], [["བླ༌མ༌ འུ༌སྐྱོང༌གུན༌, ཆོས༌ཁྲིམས༌ལ༌ ཁས༌པ༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌, ཡེ༌ཤུ༌ ཟུམ༌ཅེས༌སི༌ དོད༌པ༌ ཡོད༌པིན༌, ཅིའ༌ཟེར༌ན༌ རུངས༌པོ༌ ཁོང༌གུན༌ནི༌ གྱབ༌གལ༌ལ༌ ཤད༌ཏེ༌ ཨིན༌ཁན༌བོ༌ ཧ༌གོ༌། ཨིན༌ནའང༌ ཁོང༌གུན༌ མི༌ཚོགས༌ ཆེན༌མོའ༌ ཇིགས༌ཤེས༌པའེ༌ ཡེ༌ཤུ༌ བོར༌ཏེ༌ ཏེ༌ཀ༌ནེ༌ སོང༌།"]], [["12:13 ནེ༌ 17"], ["སྟིང༌ནེ༌ འུ༌སྐྱོང༌གུན༌ནི༌, ཕ༌རུ༌ཤི༌པ༌ ཁ༌ཅིག༌ དང༌ ཧེ༌རོ༌དཱའི༌ ཆོགས༌པ༌ ཁ༌ཅིག༌ གཙོ༌བོ༌ ཡེ༌ཤུའི༌ མོལ༌ཁན༌ནི༌ སྤེ༌ར༌རིག༌ གྱུད༌ཏེ༌ ཁོང༌ ཁད༌ཅུག༌ཅེས༌ལ༌ ལམ༌ཅུགས༌།"]], [["ཁོང༌གུན༌ ཡོངས༌ཏེ༌ ཁོང༌ང༌ ཟེརས༌, \"ལོབ༌པོན༌ལེ༌, ཉེ༌རང༌ དྲང༌པོ༌ ཛད༌ཁན༌བོ༌ ང༌ཞའ༌ གྱུས༌ཡོད༌། ཉེ༌རང༌ངི༌ མི༌ ནང༌ང༌ ཡ༌ཕེས༌ ཛད༌ད༌ མ༌ནོག༌ ཅིའ༌ཟེར༌ན༌ ཉེ༌རང༌ངི༌ ཁོང༌གུན༌ སུ༌ ཨིན༌ཁན༌བོའེ༌ཀ༌ སྣང༌ང༌ མ༌ཛད༌ད༌ དྲང༌པོ༌ ཉམ༌པོ༌ དཀོན༌མཆོག༌གི༌ ལམ༌མི༌ཀ༌ གྲུལ༌ཅེས༌ ལབ༌བ༌ ཛད༌ད༌ནོག༌། རོམ༌མི༌ གྱལ༌པོའ༌ ཁྲལ༌ ཤལ༌ཅེས༌པོ༌ འོས༌པ༌ ཨིན༌ནོག༌ག༌ ཡ༌ མ༌ནོག༌?"]], [["ང༌ཞ༌གུན༌ནི༌ ཁྲལ༌ ཤལ༌གོས༌ས༌ ཡ༌ མ༌གོས༌?\""], ["ཁོང༌གུན༌ནི༌ ཁ༌ཆོས༌ ཅོ༌ཁན༌བོ༌ ཁྱེན༌ཏེ༌ ཡེ༌ཤུའི༌ མོལས༌, \"ཅིའ༌ ང༌ སྤེ༌རའེ༌ ནང༌ང༌ སྐར༌ཅེས༌སི༌ རྩོན༌གྲུས༌ ཅོའད༌? རོམ༌པའེ༌ མུལ༌ལི༌ པེ༌ནེ༌ཞིག༌ ཁྱོངས༌ཏེ༌ ངའ༌ སྟོན༌ནའང༌།\""]], [["ཁོང༌གུན༌ནི༌ པེ༌ནེ༌ཞིག༌ ཁྱོངས༌, ཡང༌ ཁོང༌ངི༌ ཏྲིའ༌ ཛདས༌, \"འི༌ པེ༌ནེ༌ཀ༌ ཡོད༌ཁན༌ནི༌ པར༌ དང༌ མིང༌ སུའི༌ ཨིན༌ནོག༌?\""], ["ཁོང༌གུན༌ནི༌ ལན༌ཏངས༌, \"རོམ༌མི༌ གྱལ༌པོའེ༌།\""]], [["ཏེ༌ནེ༌ ཁོང༌ངི༌ ཁོང༌གུན༌ལ༌ མོལས༌, \"གྱལ༌པོའེ༌ ཨིན༌ཁན༌བོ༌ གྱལ༌པོའ༌ ཏོང༌ ཡང༌ དཀོན༌མཆོག༌གི༌ ཨིན༌ཁན༌བོ༌ དཀོན༌མཆོག༌ག༌ ཕུལ༌།\" ཁོང༌ངི༌ ལན༌ སལ༌ཁན༌བོའེ༌ཀ༌, ཁོང༌གུན༌ མ༌སྲན༌ཏྲེ༌ ཧ༌ལས༌།"]], [["12:18 ནེ༌ 27"], ["ཏེ༌ནེ༌ ཤི༌ཁན༌གུན༌ སོན༌ཏེའ༌ ལང༌ང༌ མ༌ནོག༌ ཟེར༌ཁན༌ནི༌ སད༌དུ༌ཀི༌པ༌གུན༌ ཡེ༌ཤུ༌ ཡོད༌ས༌ ཏྲི༌ཝ༌ཞིག༌ ཏྲིའ༌ལ༌ ཡོངས༌ ཡང༌ ཟེརས༌,"]], [["\"ལོབ༌པོན༌ལེ༌ མོ༌ཟེས༌སི༌ ང༌དང༌གུན༌ལ༌ ཁྲིམས༌ཤིག༌ སལ༌ལ༌ ཛད༌ཏེ༌ དུག༌, གལ༌ཏེས༌ བུ༌ཚ༌ཞིག༌ ཕྲུ༌གུ༌ མེད༌པ༌ ཤི༌ན༌, ཨ༌ཅོ༌ ཡ༌ ནོ༌བོའེ༌ ཁོའེ༌ མིར༌གྱུད༌ ལུས༌ཤེས༌སི༌ ཕིའ༌ ཤི༌ཁན༌ནི༌ ན༌མ༌ ཉམ༌པོ༌ བག༌སྟོན༌ ཅོས༌ཏེ༌ ཕྲུ༌གུ༌ ཇོར༌ཅུག༌ གོས༌།"]], [["ཏ༌ ཨ༌ཅོ༌ནོ༌ རྡུན༌ ཡོད༌པིན༌, ཨ༌ཅོ༌ ཆེ༌ཤོག༌པོའེ༌ བག༌མ༌ ཅོས༌, ཡང༌ ཕྲུ༌གུ༌ མེད༌པ༌ ཤི༌།"]], [["ཏེ༌ནེ༌ ནོ༌ ཉིས༌པ༌བོའེ༌, ཏེན༌ན༌ བུ༌མོ༌ ཉམ༌པོ༌ ན༌མ༌ ཅོས༌, ཨིན༌ནའང༌ ཁོའང༌ ཕྲུ༌གུ༌ མེད༌པ༌ ཤི༌། ཏེན༌ན༌ ཙོགས༌ སུམ༌པ༌བོ༌ ཉམ༌པོ༌ སོང༌"]], [["མ༌ཚད༌ ཁོང༌ རྡུན༌ཀོ༌ ཕྲུ༌གུ༌ མེད༌པ༌ ཤི༌, ཡང༌ སྟིང༌ཇུག༌ག༌ བུ༌མོ༌བོའང༌ ཤི༌།"]], [["བུ༌མོ༌བོའེ༌ ཁོང༌ རྡུན༌ཀོ༌ ཉམ༌པོ༌ ན༌མ༌ ཅོས༌པ༌, ཤི༌ཁན༌གུན༌ སོན༌ཏེའ༌ ལང༌ངི༌ ཏུས༌ལ༌ ཁོ༌ ཁོང༌གུན༌ནི༌ ནང༌ནེ༌ སུའི༌ ན༌མ༌ གྱུར༌ཨིན༌?\""]], [["ཡེ༌ཤུའི༌ མོལས༌, \"ཁྱོ༌ཞའེ༌ ནོར༌ཁྲུལ༌བོ༌ ནི༌ ཁྱོ༌ཞ༌གུན༌ལ༌ དཀོན༌མཆོག༌གི༌ སྟོབས༌ ཡ༌ དམ༌པའེ༌ སུང༌རབས༌པོ༌ ཧ༌མ༌གོའ༌ ཨིན༌ནོག༌།"]], [["དཀོན༌མཆོག༌གི༌ ཤི༌ཁན༌གུན༌ སོན༌ཏེའ༌ ལང༌ང༌ ཛད༌ ཟ༌ནེ༌, ཁོང༌གུན༌ནི༌ ན༌མ༌ མི༌ཅོ༌ ཡ༌ བག༌མ༌ མི༌ཏང༌, ཁོང༌གུན༌ ནམ༌ཁའེ༌ ཕོ༌ཉ༌ ཙོགས༌ གྱུར༌ཨིན༌།\""]], [["\"ཨིན༌ནའང༌ ཤི༌ཁན༌གུན༌ སོན༌ཏེའ༌ ལང༌ཅེས༌སི༌ སྐོར༌བོ༌, ཁྱོ༌ཞ༌གུན༌ནི༌ མོ༌ཟེས༌སི༌ བྲིས༌ཏེ༌ ཡོད༌ཁན༌ནི༌ སྤེ༌ཆའེ༌ ནང༌ང༌ མ༌སིལ༌པིན༌ན༌? བུར༌ཙེ༌ མེའ༌ བར༌ཁན༌ནི༌ རུངས༌སི༌ ནང༌ང༌ དཀོན༌མཆོག༌གི༌ མོ༌ཟེས༌ལ༌ མོལ༌ལ༌ ཛདས༌, \"ང༌ ནི༌, ཨབ༌ར༌ཧམ༌མི༌ དཀོན༌མཆོག༌, ཨི༌སཱག༌གི༌ དཀོན༌མཆོག༌ དང༌ ཡ༌ཀོབ༌བི༌ དཀོན༌མཆོག༌ ཨིན༌།"], ["\""]], [["ཁོང༌ ནི༌ ཤི༌ཁན༌གུན༌ནི༌ དཀོན༌མཆོག༌ མན༌པ༌, སོན༌པོ༌གུན༌ནི༌ དཀོན༌མཆོག༌ ཨིན༌ནོག༌། ཁྱོ༌ཞ༌གུན༌ནི༌ ནོར༌ཁྲུལ༌ ཆེན༌མོ༌ ཅོས༌ཏེ༌ ཨིན༌ནོག༌།\""]], [["12:28 ནེ༌ 34"], ["གྲོས༌དུར༌ལ༌ ཉན༌ཨིན༌, ཏེ༌རུ༌ ཆོས༌ཁྲིམས༌ལ༌ ཁས༌པ༌ཞིག༌ ཡོད༌པིན༌། གཙོ༌བོ༌ ཡེ༌ཤུའི༌ ལན༌ གྱལ༌ལ༌ སལ༌ཁན༌བོ༌ ཚོར༌ཏེ༌ ཁོའེ༌ ཡེ༌ཤུའ༌ ཏྲིས༌, \"བཀའ༌རྒྱ༌ ཚང༌མའེ༌ ནང༌ནེ༌ ཀ༌བོ༌ ཚང༌མའེ༌སང༌ ཁག༌ཅན༌ ཨིན༌ནོག༌?\""]], [["ཡེ༌ཤུའི༌ ལན༌སལས༌, \"ཚང༌མའེ༌སང༌ བཀའ༌རྒྱ༌ ཁག༌ཅན༌བོ༌ ནི༌ འི༌བོ༌ ཨིན༌ནོག༌ 'ཉོན༌ ཝ༌ ཨིས༌ར༌ཨེལ༌པ༌གུན༌, གཙོ༌བོ༌ ང༌དང༌གུན༌ནི༌ དཀོན༌མཆོག༌, གཙོ༌བོ༌ ཅིག༌ཅིག༌ ཞུགས༌ཏེ༌ ཨིན༌ནོག༌།"]], [["གཙོ༌བོ༌ ཁྱོ༌ཞའེ༌ དཀོན༌མཆོག༌ག༌ སྙིང༌ གང༌པོ༌, སེམས༌ གང༌པོ༌, སམ༌བ༌ གང༌པོ༌ དང༌ སྟོབས༌ གང༌པོ༌ནེ༌ ཅེས༌པ༌ ཅོས༌།'"]], [["ཉིས༌པ༌བོ༌, 'རང༌ང༌ ཅེས༌པ༌ ཅོ༌ཁན༌ ཙོགས༌ ཁྱོ༌རང༌ངི༌ ཁྱིམ༌ཚེས༌པ༌ ཅམས༌པ༌ ཅོས༌', འི༌གུན༌ནི༌ སང༌ ཆེའ༌ ཞན༌ཡང༌ བཀའ༌རྒྱ༌ཞིག༌ མེད༌།\""]], [["ཆོས༌ཁྲིམས༌ལ༌ ཁས༌པ༌བོའེ༌ ལན༌ཏངས༌, \"གྱལ༌ལ༌ མོལས༌ ལོབ༌པོན༌ལེ༌, ཉེ༌རང༌ངི༌ དཀོན༌མཆོག༌ ཅིག༌ཅིག༌ མ༌ནེ༌, ཞན༌ཡང༌ མེད༌ཏེ༌ ཨིན༌ནོག༌ མོལ༌ཅེས༌པོ༌ དྲང༌པོ༌ མོལ༌ཏེ༌ ཨིན༌ནོག༌།"]], [["མེ༌ ནང༌ང༌ ཆོད༌པ༌ དང༌ སྲོག༌གི༌ ཆོད༌པ༌ ཚང༌མ༌ ཕུལ༌ཅེས༌སི༌ སང༌ མང༌ང༌ ཁག༌ཅན༌ དཀོན༌མཆོག༌ག༌ སྙིང༌ གང༌པོ༌, ཧ༌གོ༌ གང༌པོ༌ དང༌ སྟོབས༌ གང༌པོ༌ནེ༌ ཅམས༌པ༌ ཅོ༌ཅེས༌ མ༌ཚད༌ རང༌ང༌ ཅམས༌པ༌ ཅོ༌ཁན༌ ཙོགས༌ ཁྱོ༌རང༌ངི༌ ཁྱིམ༌ཚེས༌པ༌ ཅམས༌པ༌ ཅོ༌གོ༌ཤེས༌པོ༌ ཨིན༌ནོག༌།\""]], [["ཁོའེ༌ མ༌ ཤེས༌རབས༌ཅན༌ནི༌ ལན༌ཏང༌ཁན༌བོ༌ ཁྱེན༌ན༌ ཛད༌ཏེ༌ ཡེ༌ཤུའི༌ ཁོའ༌ མོལས༌, \"ཁྱོ༌རང༌ དཀོན༌མཆོག༌གི༌ གྱལ༌སྲིད༌ནེ༌ ཐག༌རིང༌ང༌ མི༌དུག༌།\" ཏེ༌ ཞག༌ནེ༌ ཕར༌ལ༌ སུ༌ཞིག༌གིའང༌ ཁོང༌ང༌ ཏྲི༌ཝ༌ ཏྲི༌ཅེས༌སི༌ ཧམ༌པ༌ མ༌ཅོས༌།"]], [["12:35 ནེ༌ 40"], ["གཙོ༌བོ༌ ཡེ༌ཤུའི༌ མི༌གུན༌ལ༌ ཆོད༌ཁང༌ངི༌ ནང༌ང༌ ལབ༌ཞ༌ སལ༌ ཟ༌ནེ༌, ཁོང༌ངི༌ ཏྲིའ༌ ཛདས༌, \"ཆོས༌ཁྲིམས༌ལ༌ ཁས༌པ༌གུན༌ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, གྱལ༌པོ༌ དཱ༌བིད༌དི༌ པུར༌གྱུད༌ ཨིན༌ནོག༌ ཀ༌ཟུག༌གི༌ ཟེར༌ར༌ནོག༌?"]], [["དཱ༌བིད༌, ཁོ༌རང༌ངི༌ དམ༌པའེ༌ ཐུག༌ཉིད༌ གྱུད༌ཏེ༌ འི༌ཟུག༌ ཟེརས༌,"], ["'དཀོན༌མཆོག༌གི༌ ངའེ༌ གཙོ༌བོའ༌ མོལས༌,"], ["ངའེ༌ ཁྱོ༌རང༌ངི༌ གྲ༌འོ༌ ཚང༌མ༌,"], ["ཁྱོ༌རང༌ངི༌ རྐང༌པའེ༌ ཕོས༌སྟག༌ ཅོ༌ཅོ༌ ཚག༌པ༌,"], ["ཁྱོ༌རང༌ ངའེ༌ ལག༌པ༌ ཡས༌པའེ༌ ཁྲིས༌སི༌ཀ༌ དུག༌།'"]], [["\"གལ༌ཏེས༌ དཱ༌བིད༌དི༌ མ༌ཤི༌ཀའ༌ 'གཙོ༌བོ༌' ཟེར༌རད༌ན༌, ཏེ༌ནེ༌ ཀ༌ཟུག༌གི༌ མ༌ཤི༌ཀ༌ ཁོའེ༌ པུར༌གྱུད༌ ཨིན༌ནོག༌?\" མི༌ཚོགས༌ ཆེན༌མོའེ༌ ཁོང༌ང༌ ཐད༌པོ༌ ཉམ༌པོ༌ ཉན༌ནད༌པིན༌།"]], [["ལབ༌ཞ༌ སལ༌ ཟ༌ནེ༌ ཡེ༌ཤུའི༌ མོལས༌, \"ཆོས༌ཁྲིམས༌ལ༌ ཁས༌པ༌གུན༌ནི༌ ཀ༌ནེ༌ ཤང༌ ཅོས༌། ཁོང༌གུན༌ ཆོས༌སི༌ ཀོས༌ལག༌ ཐུལ༌ཅན༌ གོན༌ཏེ༌ གྲུལ༌ལ༌ལ༌, ཡང༌ ཁྲོམས༌སི༌ ནང༌ང༌ མི༌གུན༌ནི༌ ཀ༌ནེ༌ རྩི༌ཝ༌ ཐོབ༌ཅེས༌ལ༌ ཐད༌ད༌ནོག༌།"]], [["དུ༌ཁང༌ངི༌ ནང༌ང༌ རྩི༌ཝ༌ཅན༌ནི༌ ནས༌སའེ༌ཀ༌ ཡང༌ གྲོན༌ནི༌ ནང༌ང༌ གྲལ༌གོའ༌ དུག༌ག༌ལ༌ ཐད༌ད༌ནོག༌།"]], [["ཨ༌ནེ༌ མ༌རང༌མོ༌གུན༌ལ༌ གོབ༌སྐོར༌ཏེ༌ ཁོང༌ངི༌ ཁང༌པ༌གུན༌ ཁྱེར༌ཅེས༌, ཡང༌ མི༌གུན༌ལ༌ ལྟན༌ཅེས༌སི༌ ཕིའ༌ མོས༌ལམ༌ རིང༌མོ༌ ཞུ༌དུག༌། ཏེ༌བོའེ༌ ཞས༌ཏེ༌ ཁོང༌གུན༌ལ༌ ཆད༌པ༌ སྲན༌ཏྲེ༌ ཕོག༌ཨིན༌།"]], [["12:41 ནེ༌ 44"], ["ཆོད༌ཁང༌ངི༌ ནང༌ང༌ གཙོ༌བོ༌ ཡེ༌ཤུ༌ པེ༌ནེ༌ ལྡུ༌ཅེས༌སི༌ སྒམ༌མི༌ དུན༌ལ༌ སའེ༌ཀ༌ ཞུགས༌ཏེ༌ ཏེ༌ནང༌ང༌ པེ༌ནེ༌ ཕུལ༌ཁན༌ནི༌ མི༌ཚོགས༌ལ༌ ཟིགས༌སད༌པིན༌། མི༌ ཆུག༌པོ༌ མང༌པོའེ༌ པེ༌ནེ༌ མང༌པོ༌ ཕུལས༌།"]], [["ཉལ༌བ༌ཅན༌ ཨ༌ནེ༌ མ༌རང༌མོ༌ཞིག༌ ཡོངས༌ཏེ༌ ཟངས༌སི༌ པེ༌ནེ༌ ཉིས༌ ཕུལས༌, ཀ༌བོ༌ རིན༌ཐང༌ མ༌ ཉུ༌ངུན༌ཅན༌ ཨིན༌པིན༌།"]], [["ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌གུན༌ བོད༌ད༌ ཛདས༌ཏེ༌ མོལས༌, \"ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ ཨ༌ནེ༌ མ༌རང༌མོ༌ ཉལ༌བ༌ཅན༌བོའེ༌ བུལ༌ལྡུས༌སི༌ སྒམ༌མི༌ ནང༌ང༌ པེ༌ནེ༌ ཞན༌ ཚང༌མའེ༌ སང༌ མང༌ང༌ ཕུལས༌,"]], [["ཁོང༌ ཚང༌མའེ༌ ཁོ༌རང༌གུན༌ལ༌ མང༌པོ༌ ཡོད༌ཁན༌ནི༌ ནང༌ནེ༌ ཉུ༌ངུན༌ཞིག༌ ཏངས༌, ཨིན༌ནའང༌ འི༌ ཨ༌ནེ༌ མ༌རང༌མོ༌བོའེ༌ ཉལ༌བ༌ཅན༌ ཨིན༌ཏེའང༌ ཁོ༌ སོན༌ཏེའ༌ ལུས༌ཤེས༌སི༌ སྒོས༌དོམ༌ ཡོད༌ཁན༌ ཚང༌མ༌ ཏངས༌།\""]]], [[["13:1 ནེ༌ 37"], ["གཙོ༌བོ༌ ཡེ༌ཤུ༌ ཆོད༌ཁང༌ནེ༌ བིང༌ཏེ༌ སྐྱོད༌ཨིན༌ ཡོད༌ ཟ༌ནེ༌, ཁོང༌ངི༌ ལོབ༌ཕྲུགས༌ ཅིག༌གི༌ ཟེརས༌, \"ལོབ༌པོན༌ལེ༌ འི༌ ཧ༌ལས༌ཤེས༌སི༌ ཆོད༌ཁང༌ང༌ ཟིགས༌སའང༌, ཙམ༌ཤིག༌གི༌ ཆེན༌མོ༌ རྡོའ༌གུན༌ རྩིག༌ཅེས༌ལ༌ ཀོལ༌ཏེ༌ ཨིན༌ནོག༌།\""]], [["ཡེ༌ཤུའི༌ ལན༌སལས༌, \"ཁྱོ༌ཞ༌གུན༌ནི༌ འི༌ ཆོད༌ཁང༌ ཧ༌ལས༌ཤེས༌ རྩིགས༌ཁན༌བོ༌ ཐོང༌དུག༌ག༌? འི༌ རྡོའ༌ ཅིག༌གའང༌ ཅིག༌གི༌ཀ༌ རྩགས༌ཏེ༌ མི༌ལུས༌, ཚང༌མ༌ ཤིག༌ཨིན༌།\""]], [["ཆོད༌ཁང༌ངི༌ འ༌ངོ༌ ཆོགས༌སི༌ ལུང༌པའེ༌ ཨོ༌ལིཝ༌ཝི༌ རི༌ཀ༌ ཡེ༌ཤུ༌ ཞུགས༌ཏེ༌ ཡོད༌ ཟ༌ནེ༌, པི༌ཏྲར༌, ཡ༌ཀོབ༌, ཁོའེ༌ ནོ༌ ཡོ༌ཧཱ༌ནན༌ དང༌ ཨེན༌གྲིརུ༌ གུན༌ སུའང༌ གྱུས༌ཆའ༌ མ༌ཅུག༌ག༌ ཡེ༌ཤུ༌ ཡོད༌ས༌ ཡོངས༌ཏེ༌ ཏྲིས༌,"]], [["\"ང༌ཞའ༌ ཤད༌ད༌ ཛད༌དའང༌ ཏེ༌བོ༌ ནམ༌ བྱུང༌ཨིན༌, ཡང༌ ཏེ༌ ཚང༌མ༌ དྲན༌དྲ༌ གྲུབ༌ཅེས༌སི༌ སྟགས༌གུན༌ ཀ༌ཟུག༌ རིག༌ ཡོང༌ཨིན༌?\""]], [["ཡེ༌ཤུའི༌ ཁོང༌གུན༌ལ༌ མོལས༌, \"སུ༌ཞིག༌གིའང༌ ཁྱོ༌ཞའ༌ གོབ༌སྐོར༌ ཏང༌མི༌ཅུག༌ཅེས༌ལ༌ ཤང༌ ཅོས༌,"]], [["ཅིའ༌ཟེར༌ན༌ ངའེ༌ མིང༌ ཁུར༌ཏེ༌ ང༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ ཟེར༌ཁན༌ མང༌པོ༌ཞིག༌ ཡོངས༌ཏེ༌ མི༌ མང༌པོའ༌ གོབ༌སྐོར༌ ཏང༌ཨིན༌།"]], [["ཁྱོ༌ཞ༌གུན༌ནི༌ མག༌ དང༌ མག༌གི༌ སྐོར༌ལ༌ འུ༌ཡ༌གུན༌ ཚོར༌ར༌ཅིག༌, ཇིགས༌ མ༌ཇིག༌ཤིག༌; ཏེ༌གུན༌ བྱུང༌གོས༌, ཨིན༌ནའང༌ ཐའ༌མའེ༌ ཏུས༌ ཏ༌རུང༌ མི༌ལེབ༌།"]], [["གྱལ༌ཁམས༌ ཅིག༌ དང༌ ཅིག༌གི༌ ཡང༌ གྱལ༌སྲིད༌ ཅིག༌ དང༌ ཅིག༌གི༌ གྱབ༌གལ༌ལ༌ མག༌ ཏང༌ཨིན༌། ནས༌ས༌ མང༌པོའེ༌ ནང༌ང༌ མུ༌གེ༌ དང༌ སང༌གུལ༌ ཡོང༌ཨིན༌། ཨིན༌ནའང༌ ཏེ༌གུན༌ ནི༌ ཕྲུ༌གུ༌ སྐྱེ༌ཅེས༌སི༌ གོ༌ཟུག༌གི༌ ཟུག༌ཟེར༌བོ༌ ཙོགས༌ ཨིན༌།\""]], [["\"ཏེ༌ཏུས༌ལ༌ ཁྱོ༌ཞ༌གུན༌ ཤང༌ ཅོས༌ཏེ༌ དུག༌། ཁྱོ༌ཞ༌གུན༌ ཏེན༌ན༌ ཡུལ༌ལི༌ ཝང༌སྲུལ༌པ༌གུན༌ནི༌ ལག༌ག༌ སྟད༌ཏེ༌ དུ༌ཁང༌གུན༌ནི༌ ནང༌ང༌ ཁྱོ༌ཞའ༌ རྟལ༌ལྕག༌ གྱབ༌ཅུག༌ཨིན༌། ངའེ༌ཀ༌ ཏད༌པ༌ ཡོད༌ཅེས༌པོའེ༌ ཁྲིམས༌ཅད༌ད༌ལ༌ ཀའ༌ལོན༌ དང༌ གྱལ༌པོ༌ གུན༌ནི༌ཀ༌ ཁྱོ༌ཞའ༌ ཁྱེར༌ཨིན༌, ཏེ༌ཏུས༌ ཁྱོ༌ཞའ༌ ངའ༌ སུ༌ ཨིན༌ཁན༌བོའེ༌ སྤང༌པོ༌ ཁོང༌གུན༌ལ༌ ཏང༌ཅེས༌སི༌ སྐབས༌ ཐོབ༌ཨིན༌།"]], [["ཐའ༌མའེ༌ ཏུས༌ ལེབ༌བི༌ སང༌ སྔུན༌ལ༌, གའ༌མོའེ༌ ནས༌ཚུལ༌བོ༌ གྱལ༌ཁམས༌ ཚང༌མ༌ལ༌ ཤད༌གོས༌།"]], [["ཁྱོ༌ཞ༌གུན༌ ཟུམས༌ཏེ༌ ཁྲིམས༌ཅད༌ཅེས༌ལ༌ ཁྱོང༌ང༌ཅིག༌, ཅི༌ ཟེར༌ཨིན༌ སམས༌ཏེ༌ སྔུན༌ལ༌ ཚེར༌ མ༌ཚེར༌། ཏེན༌ན༌ ཏུས༌ལ༌, ཁྱོ༌ཞའ༌ ཅི༌ ཟེར༌ཅེས༌ལ༌ སལ༌ལ༌ ཛད༌ནའང༌, ཏེན༌ན༌བོ༌ ཟེར༌, ཅིའ༌ཟེར༌ན༌ སྤེ༌ར༌ ཏང༌ཁན༌བོ༌ ཁྱོ༌ཞ༌གུན༌ མན༌པ༌, དམ༌པའེ༌ ཐུག༌ཉིད༌ ཨིན༌ནོག༌།\""]], [["\"ཨ༌ཅོ༌གུན༌ནི༌ ནོ༌གུན༌ལ༌ ཡང༌ ཨ༌བའེ༌ བུ༌ཚའ༌ ཡང༌ ཕྲུ༌གུའི༌ ཕ༌མ༌གུན༌ལ༌ ངོ༌ལོག༌ ཅོས༌ཏེ༌ སད༌ཅུག༌ཨིན༌།"]], [["ངའེ༌ཀ༌ ཏད༌པ༌ ཅོ༌ཅེས༌པོའེ༌ མི༌ཚང༌མའེ༌ ཁྱོ༌ཞ༌གུན༌ལ༌ ནཕ༌རད༌ ཅོའ༌ནོག༌, ཨིན༌ནའང༌ ཐའ༌མ༌ ཚོག༌པ༌ ངའེ༌ཀ༌ ཏད༌པ༌ སྟན༌པོ༌ བོར༌ཁན༌གུན༌ ཐར༌ཨིན༌།"]], [["\"ནམ༌ 'ཁམ༌ལོག༌ ཚི༌ཏུ༌ ཅོ༌ཁན༌བོ༌' དམ༌པའེ༌ ཆོད༌ཁང༌ངི༌ ནང༌ང༌' ཡོད༌ཅེས༌པོ༌ འོས༌པ༌ མན༌ཨིན༌ནའང༌ བོར༌ཏེ༌ ཐོང༌ང༌ཅིག༌ ༼སིལ༌ཁན༌གུན༌ནི༌ ངའེ༌ ཟེར༌ཅེས༌ཅན༌གུན༌ནི༌ཀ༌ སྣང༌ང༌ ཏོང༌༽ ཡ༌ཧུ༌དཱའེ༌ ཡུལ༌ཇོངས༌སི༌ ནང༌ང༌ དུག༌ཁན༌གུན༌ རི༌གུན༌ལ༌ ཤོར༌གོས༌།"]], [["ཁང༌པའེ༌ ཁ༌ཐོག༌ག༌ ཡོད༌ཁན༌གུན༌ ཡོག༌ག༌ བབས༌ཏེ༌ ཁང༌པའེ༌ ནང༌ང༌ ནོར༌གུན༌ ལེན༌ན༌ལ༌ མ༌ཆ༌།"]], [["ཞིང༌ངི༌ཀ༌ ལས༌ ཅོ༌ཨིན༌ ཡོད༌ཁན༌གུན༌ ལོགས༌ཏེ༌ ཁང༌པའ༌ ཀོས༌ ཁྱོང༌ང༌ལ༌ མ༌ཆ༌།"]], [["ཏེ༌ཏུས༌ལ༌ སྐྱེ༌ཅེས༌མ༌ དང༌ ཕྲུ༌གུའ༌ པི༌བི༌ ཏང༌ཁན༌ནི༌ ཨ༌མ༌གུན༌ལ༌ ཙམ༌ཤིག༌གི༌ ཇིགས༌ནང༌ མ༌ནོག༌།"]], [["འི༌གུན༌ དགུན༌ཏུས༌ལ༌ མི༌བྱུང༌ཅེས༌ལ༌ མོས༌ལམ༌ ཞུས༌,"]], [["ཅིའ༌ཟེར༌ན༌ ཏེ༌ཏུས༌ལ༌ འི༌ཟམ༌ རྡུག༌ངལ༌ ཀྲག༌པོ༌ བྱུང༌ཨིན༌, ཀ༌བོ༌ དཀོན༌མཆོག༌གི༌ ཇིག༌རྟེན༌ ཛད༌པ༌ནེ༌ ཕར༌ལ༌ དག༌ས༌ ཚག༌པ༌ མ༌བྱུང༌ང༌ ཨིན༌ནོག༌ ཡང༌ སྟིང༌ཞིན༌ནའང༌ མི༌བྱུང༌།"]], [["གལ༌ཏེས༌ གཙོ༌བོ༌ དཀོན༌མཆོག༌གི༌ ཏེ༌ཏུས༌པོ༌ ཉུ༌ངུན༌ མ༌ཛད༌པིན༌ན༌ སུ༌ཞིག༌གའང༌ སོན༌ཏེའ༌ ལུས༌ཏེ༌ མེད༌གྲོ༌, ཨིན༌ནའང༌ ཁོང༌ངི༌ ལྡམ༌མ༌ ཛད༌ཁན༌གུན༌ནི༌ ཏོན༌ལ༌, ཏེ༌ཏུས༌པོ༌ ཉུ༌ངུན༌ ཅོའ༌ ཛདས༌།\""]], [["\"ཏེ༌ཏུས༌ལ༌ གལ༌ཏེས༌ སུ༌ཞིག༌གི༌ ཁྱོ༌ཞའ༌, 'ལྟོས༌ཤིག༌ མ༌ཤི༌ཀ༌ འི༌ཀ༌ནེ༌ ཡ༌ འ༌ཀ༌ནེ༌ ཞུགས༌ཏེ༌ དུག༌' ཟེར༌ན༌ ཨིད༌ཤེས༌ མ༌ཅོ༌།"]], [["ཅིའ༌ཟེར༌ན༌ ཟུས༌མ༌ མ༌ཤི༌ཀ༌ དང༌ ཟུས༌མ༌ ལུང༌སྟོན༌པ༌གུན༌ ཡོངས༌ཏེ༌ ཛད༌པ༌ དང༌ ལྟས༌གུན༌ ལྟན༌ཏེ༌ དཀོན༌མཆོག༌གི༌ ལྡམ༌མ༌ ཛད༌ཁན༌གུན༌ལའང༌ གོབ༌སྐོར༌ ཏང༌ཅེས༌སི༌ རྩོན༌གྲུས༌ ཅོ༌ཨིན༌ ཨིན༌ནའང༌ ཏང༌ མི༌ཉན༌།"]], [["ཤང༌ ཅོས༌, ཏུས༌པོ༌ ལེབ༌བི༌ སང༌ སྔུན༌ལ༌ ངའེ༌ ཁྱོ༌ཞའ༌ ཅི༌ཚང༌མ༌ ཤད༌ཏེ༌ ཨིན༌།\""]], [["\"ཏེ༌ཏུས༌ལ༌, རྡུག༌ངལ༌ལི༌ སྟིང༌ནེ༌"], ["'ཉི༌མ༌ མུན༌གྲིག༌ གྱུར༌ཨིན༌,"], ["ཟླ༌ཝའེ༌ འོད༌ མི༌ཏང༌"]], [["ནམ༌ནེ༌ སྐར༌མ༌གུན༌ བུད༌ཨིན༌"], ["ཡང༌ ནམ༌ཁའེ༌ ཝང༌གུན༌ སྲུག༌ག༌ ཛད༌ཨིན༌'།"]], [["ཏེ༌ནེ༌ མི༌ཚང༌མའེ༌, མི༌རིགས༌སི༌བུ༌ ཝང༌ དང༌ ཟིར༌རྗིད༌ ཀྲག༌པོ༌ ཉམ༌པོ༌ སྲིན༌ནི༌ཀ༌ ཞོན༌ཏེ༌ ཡོང༌ང༌ ཐོང༌ཨིན༌།"]], [["ཡང༌ ཁོའེ༌, ཕོ༌ཉ༌གུན༌ ཇིག༌རྟེན༌ གང༌པོའེ༌ ནང༌ནེ༌ ཁོ༌རང༌ངི༌ ལྡམ༌ཁན༌གུན༌ ལྡུ༌ཅེས༌ལ༌ ཀལ༌ཨིན༌།\""]], [["\"ཕིག༌ ཁ༌ཟས༌སི༌ ལྕང༌མའེ༌ ཀ༌ནེ༌ ལབ༌ཞ༌ ལེན༌ནའང༌; ཏེ༌བོའེ༌ ཡལ༌ག༌ སྔོན༌པོ༌ སོང༌ཏེ༌ ལོ༌མ༌ སོ༌མ༌ བིང༌ང༌ཅིག༌, ཡར༌ ཉེ༌མོ༌ ལེབ༌ཁན༌བོ༌ ཤེས༌ས༌ནོག༌།"]], [["ཏེན༌ན༌ ཙོགས༌ལ༌ ཁྱོ༌ཞ༌གུན༌ནི༌ ཏེ༌ སྟགས༌གུན༌ ཐོང༌ང༌ཅིག༌, ང༌ ལོགས༌ཏེ༌ ཡོང༌ཅེས༌སི༌ ཏུས༌ ཉེ༌མོ༌, སྒོའེ༌ དུན༌ལ༌ ལེབས༌ཏེ༌ ཡོད༌ཁན༌བོ༌ ཁྱོ༌ཞ༌གུན༌ནི༌ ཤེས༌ཨིན༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ མི༌རབས༌པོ༌ མེད༌ཁན༌ ཆེ༌ སང༌ སྔུན༌ལ༌ ཏེ༌ ཚང༌མ༌ བྱུང༌ཨིན༌།"]], [["ནམ༌ཁའ༌ དང༌ ཇིག༌རྟེན༌ ཉིས༌ཀོ༌ མེད༌ཁན༌ ཆེན༌, ཨིན༌ནའང༌ ངའེ༌ ཟེར༌ཁན༌གུན༌ མེད༌ཁན༌ མ༌ནེ༌ མི༌ཆ༌།\""]], [["\"ཏེ༌ ཚང༌མ༌ བྱུང༌ཅེས༌སི༌ ཞག༌ ཡ༌ ཏུས༌ཚོད༌པོ༌ དཀོན༌མཆོག༌ ཡབ༌ ཅིག༌པོའ༌ མ༌ནེ༌ ཡང༌ སུའང༌ གྱུས༌མེད༌, ནམ༌ཁའེ༌ ཕོ༌ཉ༌ ཡ༌ བུ༌ཚའང༌།"]], [["ཏེ༌ཏུས༌པོ༌ ཁྱོ༌ཞ༌གུན༌ལ༌ གྱུས༌མེད༌ པ༌སང༌, ཉིད༌ མ༌ཏང༌ང༌ ཤང༌ ཅོས༌ཏེ༌ དུག༌།"]], [["\"ཏེ༌བོ༌ ནི༌ མི༌ཞིག༌ ས༌ཆ༌ ཐག༌རིང༌ཞིག༌ག༌ བེས༌ལ༌ ཆའ༌ཁན༌ ཙོགས༌ ཨིན༌ནོག༌། ཁང༌པ༌ནེ༌ བིང༌ངི༌ སང༌ སྔུན༌ལ༌ ཁོའེ༌ ཡོག༌པོ༌གུན༌ལ༌ རང༌རང༌ངི༌ ལས༌ ཅོ༌ཅེས༌ལ༌ ཁག༌ ཀལ༌ཏེ༌ སྒོ༌ སྲུང༌པ༌བོའ༌ ཤང༌ ཅོས༌ཏེ༌ ཁོ༌ ལོགས༌ཏེ༌ ཡོང༌ཅེས༌ལ༌ སྲུངས༌ཏེ༌ དུག༌ ཟེར༌ར༌ནོག༌།"]], [["ཏེ༌བོའེ༌ཕིའ༌ ཤང༌ ཅོས༌, ཅིའ༌ཟེར༌ན༌ ཁང༌དག༌ ཕི༌ཏོག༌, ཚན༌ནི༌ སྐྱིལ༌, ནམ༌ལངས༌སི༌ སང༌ སྔུན༌ལ༌, ཡ༌ ཉི༌མ༌ ཤར༌ཏེ༌ སྟིང༌ནེ༌, ནམ༌ ལོགས༌ཏེ༌ ཡོང༌ཨིན༌ ཁྱོ༌ཞ༌གུན༌ལ༌ གྱུས༌མེད༌ཏེ༌ ཨིན༌ནོག༌།"]], [["གལ༌ཏེས༌ ཁོ༌ ཧུན༌མེད༌ལ༌ ལེབ༌ན༌, ཁྱོ༌ཞ༌གུན༌ ཉིད༌ལོགས༌ཏེ༌ ཡོད༌ཁན༌བོ༌ ཐོང༌ མ༌གོས༌།"]], [["ངའེ༌ ཁྱོ༌ཞ༌གུན༌ལ༌ ཟེར༌ཁན༌བོ༌ ཚང༌མ༌ལ༌ ཟེར༌རད༌; ཤང༌ ཅོ༌ཤིག༌།\""]]], [[["14:1 ནེ༌ 9"], ["ཞག༌མ༌ ཉིས༌སི༌ སྟིང༌ནེ༌ པེ༌སག༌ དང༌ སྐྱུར༌ མེད༌ཁན༌ནི༌ ཏ༌གི༌ ཏུས༌ཆེན༌ ལེབ༌ཅེས༌ ཨིན༌པིན༌ ཡང༌ བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ སང༌ཝའེ༌ ཐོག༌ནེ༌ གཙོ༌བོ༌ ཡེ༌ཤུ༌ ཟུམས༌ཏེ༌ སད༌ཅེས༌སི༌ སྐབས༌ ཙལ༌ལད༌པིན༌།"]], [["ཨིན༌ནའང༌ ཁོང༌གུན༌ནི༌ ཟེརས༌, \"པེ༌སག༌གི༌ ཏུས༌ཆེན༌ནི༌ ཏུས༌ལ༌ མི༌ཟུམ༌ ཅིའ༌ཟེར༌ན༌ མི༌ཚོགས༌ལ༌ སྲོ༌ ཡོངས༌ཏེ༌ ཧི༌ལིངས༌ ཕིང༌སྲིད༌ཅེས༌ ཨིན༌ནོག༌\""]], [["ཡེ༌ཤུ༌ བེད༌ཐཱ༌ནི༌ གྲོང༌སེབ༌བ༌ ཛེ༌ནད༌ནེ༌ ཕན༌ཁན༌ ཤི༌མོན༌ནི༌ ཁང༌པའེ༌ ནང༌ང༌ ཅོག༌ཙེ༌ཀ༌ སྟེན༌ཏེ༌ ཡོད༌ཏུས༌, ཀའ༌ཡོལ༌ལི༌ ནོད༌ ཏྲི༌ཞིམ༌མི༌ མར༌ ཀུས༌པོ༌ སྐངས༌ཏེ༌ ཁུར༌ཁན༌ནི༌ བུ༌མོ༌ཞིག༌ ཡོངས༌, ཡང༌ ནོད༌པོ༌ ཅགས༌ཏེ༌ ཏྲི༌ཞིམ༌བོ༌ ཁོང༌ངི༌ ཨུའི༌ཀ༌ ལུགས༌།"]], [["ཏེ༌ཀ༌ ཡོད༌ཁན༌ ཁ༌ཅིག༌ག༌ སྲོ༌ ཡོངས༌ཏེ༌ ཅིག༌ དང༌ ཅིག༌ག༌ ཟེརས༌, \"ཅིའ༌ འི༌ཙོགས༌སི༌ ཏྲི༌ཞིམ༌ རིན༌ཅན༌བོ༌ གོད༌ལ༌ ཏངས༌ཏེ༌ ཨིན༌ནོག༌?"]], [["འི༌བོ༌ ལོ༌ ཅིག༌གི༌ ལ༌ཆ༌ ཟམ༌ཤིག༌ག༌ ཙོངས༌ཏེ༌ པེ༌ནེ༌བོ༌ ཉལ༌བ༌ཅན༌གུན༌ལ༌ ཏང༌ཤིག༌པིའང༌།\" ཁོང༌གུན༌ནི༌ བུ༌མོ༌བོའ༌ མ༌སྲན༌ཏྲེ༌ ཁའ༌སྐྱེས༌།"]], [["ཨིན༌ནའང༌ ཡེ༌ཤུའི༌ ཁོང༌གུན༌ལ༌ མོལས༌, \"བོར༌རའང༌, ཁོའ༌ ཅིའ༌ ཁའ༌ སྐྱེའད༌? ཁོའེ༌ ངའེ༌ ཕིའ༌ ལས༌ ཟང༌པོ༌ ཅོས༌ཏེ༌ ཨིན༌ནོག༌།"]], [["ཉལ༌བ༌ཅན༌གུན༌ ཏུས༌གྱུན༌ ཁྱོ༌ཞའ༌ ཉམ༌པོ༌ ལུས༌ཨིན༌, ཡང༌ ཁྱོ༌ཞ༌གུན༌ནི༌ ནམ༌ ཅོ༌ཨིན༌ སམ༌ནའང༌ ཁོང༌གུན༌ལ༌ རོགས༌ ཅོ༌ ཉན༌ཨིན༌། ཨིན༌ནའང༌ ང༌ ཁྱོ༌ཞའ༌ ཉམ༌པོ༌ ཏུས༌གྱུན༌ མི༌ལུས༌།"]], [["ཁོའེ༌ ཁོ༌རང༌ང༌ ཅི༌ ཉན༌ཁན༌བོ༌ ཅོས༌ཏེ༌ ཨིན༌ནོག༌, ཁོའེ༌ ཏུས༌སི༌ སང༌ སྔུན༌ལ༌ ངའེ༌ ཟུགས༌པོའ༌ ཏྲི༌ཞིམ༌ ལུགས༌ཏེ༌ ངའེ༌ ཟུགས༌པོ༌ སྤུར༌ཁང༌ང༌ ཁྱེར༌ཅེས༌སི༌ ཕིའ༌ གྲལ༌གྲིག༌ ཅོས༌ཏེ༌ ཨིན༌ནོག༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, ཇིག༌རྟེན༌ གང༌པོའེ༌ ནང༌ང༌ ཀ༌རུ༌ གའ༌མོའེ༌ ནས༌ཚུལ༌ ཤད༌ནའང༌ འི༌ བུ༌མོ༌བོའེ༌ ངའ༌ ཅོས༌ཁན༌བོའང༌ ཤད༌ཏེ༌ ཁོ༌ ཨིད༌ཏུ༌ ཅོ༌ཨིན༌།\""]], [["14:10 ནེ༌ 11"], ["ཏེ༌ནེ༌ ལོབ༌ཕྲུགས༌ ཅུག༌ཉིས༌སི༌ ནང༌ནེ༌ ཅིག༌, ཀར༌ཡོད༌པ༌ ཡུ༌དཱ༌ བླ༌མ༌ འུ༌སྐྱོང༌གུན༌ ཡོད༌ས༌ སོང༌ཏེ༌ གཙོ༌བོ༌ ཡེ༌ཤུའ༌ ངོ༌ལོག༌ ཅོས༌ཏེ༌ ཁོང༌གུན༌ནི༌ ལག༌ག༌ སྟད༌ཅེས༌ལ༌ ཐབས༌ལྡིངས༌།"]], [["ཏེ༌བོ༌ ཚོར༌ཏེ༌ ཁོང༌གུན༌ མ༌སྲན༌ཏྲེ༌ ཐད༌, ཡང༌ ཁོའ༌ པེ༌ནེ༌ ཏང༌ཅེས༌སི༌ ཁ༌ཆད༌ ཅོས༌། ཏེ༌ནེ༌ ཁོའེ༌ ཡེ༌ཤུ༌ སྟད༌ཅེས༌སི༌ སྐབས༌ ཙལ༌ཅེས༌ གོ༌ཟུགས༌།"]], [["14:12 ནེ༌ 26"], ["སྐྱུར༌ མེད༌ཁན༌ནི༌ ཏ༌གི༌ ཏུས༌ཆེན༌ནི༌ གོ༌མའེ༌ ཞག༌, ནམ༌ པེ༌སག༌གི༌ ལུ༌གུ༌བོ༌ སྲོག༌ཆོད༌ལ༌ ཕུལ༌ལད༌, གཙོ༌བོ༌ ཡེ༌ཤུའི༌ ལོབ༌ཕྲུགས༌གུན༌ནི༌ ཁོང༌ང༌ ཏྲིས༌, \"ང༌ཞའ༌ སོང༌ཏེ༌ ཉེ༌རང༌ དོན༌ཅེས༌སི༌ ཕིའ༌ པེ༌སག༌གི༌ དོན༌ཏང༌ ཀ༌རུ༌ གྲལ༌གྲིག༌ ཅོ༌ལེ༌?\""]], [["ཏེ༌ནེ༌ ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌ ཉིས༌ ཡེ༌རུ༌ཤ༌ལེམ༌མ༌ ལམ༌ཅུག༌ག༌ ཛད༌ཨིན༌ མོལས༌, \"གྱལ༌སའེ༌ ནང༌ང༌ སོང༌, ཏེ༌རུ༌ ཆུ༌ཀར༌ ཁུར༌ཁན༌ནི༌ མི༌ཞིག༌ ཁྱོ༌ཞ༌གུན༌ལ༌ ཐུག༌ཅེན༌, ཁོའེ༌ སྟིང༌རང༌ནེ༌ སོང༌།"]], [["ཁོ༌ ཞུགས༌ཏེ༌ ཆ༌སའེ༌ ཁང༌པའེ༌ ཁང༌དག༌པོའ༌ ཟེར༌ 'ལོབ༌པོན༌ནི༌ ཏྲིའ༌རག༌, གྲོན༌པོ༌ ཞུག༌སི༌ ནང༌བོ༌ ཀ༌ནེ༌ ཡོད༌, ཏེ༌རུ༌ ངའེ༌ ང༌རང༌ངི༌ ལོབ༌ཕྲུགས༌གུན༌ ཉམ༌པོ༌ པེ༌སག༌གི༌ དོན༌ཏང༌ ཟེན༌?'"]], [["ཁོའེ༌ ཁྱོ༌ཞའ༌ སྟང༌ཐོག༌ག༌ གྲལ༌གྲིག༌ ཅོས༌ཁན༌ནི༌ ནང༌ ཆེན༌མོ༌ཞིག༌ ལྟན༌ཅེན༌, ང༌དང༌གུན༌ནི༌ ཕིའ༌ ཏེ༌རུ༌ དོན༌ཏང༌ངི༌ གྲལ༌གྲིག༌ ཅོས༌།\""]], [["ལོབ༌ཕྲུགས༌གུན༌ གྱལ༌སའེ༌ ནང༌ང༌ སོང༌, ཡང༌ ཅི༌ཚང༌མ༌ ཡེ༌ཤུའི༌ མོལ༌ཁན༌ ནང༌ཞིན༌ ཐོང༌། ཁོང༌གུན༌ནི༌ ཏེ༌རུ༌ པེ༌སག༌གི༌ དོན༌ཏང༌ངི༌ གྲལ༌གྲིག༌ ཅོས༌།"]], [["ཕི༌ཏོག༌ ཆའ༌ཅིག༌ ཡེ༌ཤུ༌ ལོབ༌ཕྲུགས༌ ཅུག༌ཉིས༌ ཉམ༌པོ༌ ཏེ༌རུ༌ ལེབ༌།"]], [["ཁོང༌གུན༌ ཅོག༌ཙེ༌ཀ༌ དོན༌ཏང༌ དོན༌ཨིན༌ ཡོད༌ཏུས༌ ཡེ༌ཤུའི༌ མོལས༌, \"ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ཀ༌ ང༌ ཉམ༌པོ༌ ཟེན༌ ཡོད༌ཁན༌གུན༌ནི༌ ནང༌ནེ༌ ཅིག༌ཅིག༌གི༌ ངའ༌ ངོ༌ལོག༌ ཅོ༌ཨིན༌།\""]], [["ཁོང༌གུན༌ མ༌སྲན༌ཏྲེ༌ ཚེར༌ཏེ༌ ཡེ༌ཤུའ༌ ཅིག༌གི༌ སྟིང༌ནེ༌ ཅིག༌གི༌ ཏྲིས༌, \"ཏན༌ཏན༌ ང༌ཏ༌ མན༌གྲོ༌?\""]], [["ཁོང༌ངི༌ ལན༌སལས༌, \"ང༌ ཉམ༌པོ༌ ད༌བེན༌ ཅིག༌གི༌ ནང༌ནེ༌ ཟའ༌ཁན༌ ཁྱོ༌ཞའ༌ ཅུག༌ཉིས༌པོའེ༌ ནང༌ནེ༌ ཅིག༌ ཨིན༌།"]], [["དམ༌པའེ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ ཡོད༌ཁན༌ ནང༌ཞིན༌ མི༌རིགས༌སི༌བུ༌ ཤི༌གོས༌, ཨིན༌ནའང༌ མི༌རིགས༌སི༌བུ༌ གྲ༌འོའེ༌ ལག༌ག༌ སྟད༌ཁན༌ནི༌ མི༌བོའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཏེ༌ སང༌ཏ༌ ཁོ༌ མ༌སྐྱེས༌པིན༌ན༌ ཁོའེ༌ ཕིའ༌ གྱལ༌ལ༌ ཡོད༌གྲོ༌།\""]], [["ཁོང༌གུན༌ དོན༌ཏང༌ དོན༌ཨིན༌ ཡོད༌ཏུས༌, ཡེ༌ཤུའི༌ ཏ༌གི༌ ནམས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌ཏེ༌ ཅག༌ག༌ ཛདས༌ ཡང༌ ལོབ༌ཕྲུགས༌གུན༌ལ༌ སལ༌ཨིན༌ མོལས༌, \"འི༌བོ༌ ངའེ༌ ཟུགས༌པོ༌ ཨིན༌, ལེན༌ཏེ༌ ཟོ༌།\""]], [["ཏེ༌ནེ༌ དོན༌སྐྱོག༌པོ༌ ནམས༌ ཡང༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌ཏེ༌ ཁོང༌གུན༌ལ༌ སལས༌ ཡང༌ ཁོང༌ ཚང༌མའེ༌ ཏེ༌ནང༌ནེ༌ ཐུངས༌།"]], [["ཁོང༌ངི༌ ཁོང༌གུན༌ལ༌ མོལས༌, \"འི༌བོ༌ ངའེ༌ ཁྲག༌ ཨིན༌ ཀ༌བོའེ༌ དཀོན༌མཆོག༌ དང༌ ཁོང༌ངི༌ མི༌གུན༌ནི༌ པར༌ལ༌ ཆད༌དོན༌བོ༌ ཏན༌ཏན༌ ཛད༌ད༌ནོག༌, ཡང༌ མི༌ མང༌པོའེ༌ ཕིའ༌ སྲོག༌ཆོད༌དི༌ ཚུལ༌ལ༌ ཕོས༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ རྒུན༌ཆང༌བོ༌ ངའེ༌ ཡང༌སྐྱར༌ མི༌ཐུང༌ ནམ༌ཚོག༌པ༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ འི༌བོའ༌ སོ༌མ༌ ཏོན༌ཏག༌ མི༌སལ༌།\""]], [["ཁོང༌གུན༌ནི༌ དཀོན༌མཆོག༌ག༌ སྟོད༌པའེ༌ ལུ༌ ཕུལ༌ ཚར༌ར༌ཅིག༌, ཁོང༌གུན༌ ཨོ༌ལིཝ༌ཝི༌ རིའ༌ སྐྱོདས༌།"]], [["14:27 ནེ༌ 31"], ["ཏེ༌ནེ༌ གཙོ༌བོ༌ ཡེ༌ཤུའི༌ ལོབ༌ཕྲུགས༌གུན༌ལ༌ མོལས༌, \"ཁྱོ༌ཞའ༌ ཚང༌མའེ༌ ངའ༌ ཕངས༌ཏེ༌ ཆེན༌, ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌ལ༌ ཛད༌ཏེ༌ དུག༌,"], ["'ངའེ༌ ལུག༌རྫི༌བོ༌ སད༌ཅུག༌ཨིན༌"], ["ཡང༌ ལུག༌གུན༌ ཡན༌ཏེ༌ ཆེན༌'"]], [["\"ཨིན༌ནའང༌ སོན༌ཏེའ༌ ལང༌ང༌ ཛད༌ཏེ༌ སྟིང༌ནེ༌ ང༌ ཁྱོ༌ཞའེ༌ སང༌ སྔུན༌ལ༌ གཱ༌ལིལ༌ལིའི༌ ཡུལ༌ཇོངས༌ལ༌ ཆེན༌།\""]], [["པི༌ཏྲར༌རི༌ ཟེརས༌, \"ཚང༌མའེ༌ ཉེ༌རང༌ ཕང༌ནའང༌, ངའེ༌ མ༌ནེ༌ མི༌ཕང༌།\""]], [["ཡེ༌ཤུའི༌ ལན༌སལས༌, \"ངའེ༌ ཁྱོ༌རང༌ང༌ དེན༌བ༌ ཟེར༌རད༌, འིན༌ན༌ ཚན༌ལ༌ ཅ༌པོའེ༌ ཅ༌སྐད༌ ལན༌ ཉིས༌ ཏང༌ངི༌ སང༌ སྔུན༌ལ༌, ཁྱོ༌རང༌ངི༌ ངའ༌ ལན༌ སུམ༌ མི༌ཤེས༌ཟུན༌ ཏང༌ཨིན༌།\""]], [["པི༌ཏྲར༌རི༌ འུ༌ཙུག༌ ཏངས༌ཏེ༌ ཟེརས༌, \"ངའ༌ ཉེ༌རང༌ ཉམ༌པོ༌ ཤི༌གོས༌ནའང༌, ངའེ༌ ཉེ༌རང༌ མི༌ཤེས༌ཟུན༌ མ༌ནེ༌ མི༌ཏང༌།\" ཏེན༌ན༌ ཙོགས༌ ཞན༌ ཚང༌མེའང༌ ཟེརས༌།"]], [["14:32 ནེ༌ 42"], ["ཁོང༌གུན༌ གེད༌ཤེ༌མ༌ནེ༌ ཟེར༌སའེ༌ ནས༌ས༌ སྐྱོདས༌, ཡང༌ གཙོ༌བོ༌ ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌གུན༌ལ༌ མོལས༌, \"ང༌ སོང༌ཏེ༌ མོས༌ལམ༌ ཞུ༌ ཟ༌ནེ༌ ཁྱོ༌ཞ༌གུན༌ འི༌ཀ༌ དུག༌།\""]], [["ཁོང༌ངི༌ པི༌ཏྲར༌, ཡ༌ཀོབ༌ དང༌ ཡོ༌ཧཱ༌ནན༌ གུན༌ ཁོང༌རང༌ ཉམ༌པོ༌ ཁྱེར༌ར༌ ཛདས༌, ཡང༌ ཡེ༌ཤུའ༌ ཐུགས༌ཚེར༌ སྐྱོད༌ཏེ༌ ཁོང༌ ཚབས༌ས༌ ཛདས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ སེམས༌ལ༌ ཚེར༌ཁ༌ མ༌སྲན༌ཏྲེ༌ ཤི༌ཅེས༌ ཙོགས༌ རག༌། ཤན༌ ཅོས༌ཏེ༌ འི༌ཀ༌ དུག༌།\""]], [["ཁོང༌ ཙ༌པིག༌ཤིག༌ ཐག༌རིང༌ང༌ སྐྱོདས༌ ཡང༌ སའེ༌ཀ༌ གྱེལ༌ཏེ༌, གལ༌ཏེས༌ ཉན༌ན༌ ཁོང༌ངི༌ ཀ༌ནེ༌ འི༌ རྡུག༌ངལ༌ལི༌ ཏུས༌པོ༌ ཐེན༌ན༌ ཛད༌ མོལ༌ཨིན༌ མོས༌ལམ༌ ཞུའ༌ ཛདས༌།"]], [["ཁོང༌ངི༌ མོལས༌, \"ཨ༌བ༌, ངའེ༌ ཡབ༌ལེ༌, ཉེ༌རང༌ང༌ ཅི༌ཚང༌མ༌ ཛད༌ ཉན༌ན༌ནོག༌། ཐུག༌རྗེ༌ ཛད༌ཏེ༌ འི༌ རྡུག༌ངལ༌ལི༌ ཀོ༌རེ༌བོ༌ ངའེ༌ ཀ༌ནེ༌ ཐེན༌ན༌ ཛད༌དའང༌, ཨིན༌ནའང༌ ངའེ༌ དོད༌པ༌ ནང༌ཞིན༌ མན༌པ༌, ཉེ༌རང༌ངི༌ ཐུག༌གོངས༌ ནང༌ཞིན༌ ཅོའ༌ ཛད༌།\""]], [["ཏེ༌ནེ༌ ཡེ༌ཤུ༌ ལོགས༌ཏེ༌ སྐྱོདས༌ ཡང༌ ཁོང༌ ཚང༌ཀོ༌ ཉིད༌ལ༌ སོང༌ཏེ༌ ཟིགས༌། ཁོང༌ངི༌ པི༌ཏྲར༌ལ༌ མོལས༌, \"ཤི༌མོན༌ ཁྱོ༌རང༌ ཉིད༌ལ༌ སོང༌ཏེ༌ ཨིན༌ན༌? ཆུ༌ཚོད༌ ཅིག༌གའང༌ ང༌ ཉམ༌པོ༌ ཉིད༌ མ༌ཏང༌ང༌ དུག༌མ༌ཉན༌ན༌?"]], [["ཁྱོ༌ཞའ༌ སྡིག༌པའེ༌ ནང༌ང༌ མི༌གྱེལ༌ཅེས༌སི༌ ཕིའ༌ ཉིད༌ མ༌ཏང༌ང༌ མོས༌ལམ༌ ཞུས༌། སེམས༌ཉིད༌དི༌ དོད༌པ༌ སྡིག༌པའེ༌ ནང༌ང༌ མི༌གྱེལ༌ཅེས༌སི༌ ཡོད༌ནའང༌ ཟུགས༌པོ༌ འུ༌ཐུགས༌ ཡོད༌ཏེ༌ ཨིན༌ནོག༌།\""]], [["ཡང༌སྐྱར༌ ཙ༌པིག༌ ཐག༌རིང༌ང༌ སྐྱོད༌ཏེ༌ ཡེ༌ཤུའི༌ ཏེན༌ན༌ ཙོགས༌ མོས༌ལམ༌ ཞུའ༌ ཛདས༌།"]], [["ཁོང༌ ལོགས༌ཏེ༌ སྐྱོད༌ད༌ཅིག༌, ཡང༌སྐྱར༌ ལོབ༌ཕྲུགས༌ ཚང༌ཀོ༌ ཉིད༌ལ༌ སོང༌ཏེ༌ ཟིགས༌ ཅིའ༌ཟེར༌ན༌ ཁོང༌གུན༌ སྲན༌ཏྲེ༌ ངལ༌ཏེ༌ ཡོད༌པིན༌, ཡང༌ ཁྲེལ༌ཏེ༌ ཁོང༌གུན༌ནི༌ ཡེ༌ཤུའ༌ ཅའང༌ ཟེར༌ མ༌ཉན༌།"]], [["ཡེ༌ཤུ༌ ལན༌ སུམ༌པ༌ ལོགས༌ཏེ༌ སྐྱོད༌ད༌ཅིག༌, ཁོང༌ངི༌ མོལས༌, \"ཏ༌རུང༌ངའང༌ ཁྱོ༌ཞའ༌ ཉིད༌ ཏང༌ཨིན༌ ངལ༌ཚོའ༌ད༌? ཏ༌ གྲིག༌། ལྟོས༌, མི༌རིགས༌སི༌བུའ༌ ངོ༌ལོག༌ ཅོས༌ཏེ༌ སྡིག༌ཅན༌གུན༌ནི༌ ལག༌ག༌ སྟད༌ཅེས༌སི༌ ཏུས༌ཚོད༌པོ༌ ལེབ༌ ཚར༌།"]], [["ལོངས༌, ང༌དང༌གུན༌ ཆེན༌། ལྟོས༌, ངའ༌ ངོ༌ལོག༌ ཅོ༌ཁན༌བོ༌ ཡོང༌ང༌ལ༌།\""]], [["14:43 ནེ༌ 52"], ["གཙོ༌བོ༌ ཡེ༌ཤུའི༌ ཞལ༌ཏ༌ སལ༌ཨིན༌ ཡོད༌ ཟ༌ནེ༌ ལོབ༌ཕྲུགས༌ ཅུག༌ཉིས༌པོའེ༌ ནང༌ནེ༌ ཡུ༌དཱ༌ ཏེ༌ཀ༌ ལེབ༌, ཁོ༌ ཉམ༌པོ༌ བླ༌མ༌ འུ༌སྐྱོང༌གུན༌, ཆོས༌ཁྲིམས༌ལ༌ ཁས༌པ༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཀལ༌ཁན༌ནི༌ མི༌ཚོགས༌, ར༌འི༌ དང༌ བེར༌ཀ༌ ཁུར༌ཏེ༌ ཡོངས༌།"]], [["ངོ༌ལོག༌ ཅོ༌ཁན༌བོའེ༌ ཁོང༌གུན༌ལ༌ ཡེ༌ཤུ༌ ཟུམ༌མ༌ལ༌ རྡ༌ཞིག༌ ཏང༌ཨིན༌, \"ངའེ༌ པུག༌ ཏང༌ཁན༌ནི༌ མི༌བོ༌ ཁྱོ༌ཞའེ༌ ཟུམས༌ཏེ༌ སྟན༌པོ༌ ཅོས༌ཏེ༌ ཁྲིད༌ཏེ༌ ཁྱེར༌\" ཟེརས༌།"]], [["ཏེན༌ན༌མལ༌ལ༌ ཡུ༌དཱ༌ ཡེ༌ཤུ༌ ཡོད༌ས༌ སོང༌ཏེ༌, \"ལོབ༌པོན༌ལེ༌\" ཟེར༌ཏེ༌ པུག༌ ཏངས༌།"]], [["ཏེ༌ནེ༌ ཞན༌མ༌གུན༌ནི༌ ཡེ༌ཤུ༌ ཟུམས༌ཏེ༌ ལྕག༌ཐག༌ ཉམ༌པོ༌ ཏགས༌།"]], [["ཨིན༌ནའང༌ ཡེ༌ཤུའི༌ དུན༌ལ༌ ཡོད༌ཁན༌ ཅིག༌གི༌, ར༌འི༌ ཕིངས༌ཏེ༌ བླ༌མ༌ ཆེན༌མོའེ༌ ཡོག༌པོའ༌ གྱབས༌ཏེ༌ ཁོའེ༌ ནམ༌ཅོག༌པོ༌ ཅད༌ཏངས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ར༌འི༌ དང༌ བེར༌ཀ༌ ཁུར༌ཏེ༌ ང༌ ཟུམ༌མ༌ ཡོངས༌ཏེ༌ ཅི༌ ང༌ ཅག༌པ༌ ཨིན༌ནོག༌ག༌?"]], [["ཆོད༌ཁང༌ངི༌ ནང༌ང༌ ཞག༌ཏང༌ ངའེ༌ ལབ༌ཞ༌ ཏང༌ ཟ༌ནེ༌ ཁྱོ༌ཞའེ༌ ང༌ ཅིའ༌ མ༌ཟུམས༌པིན༌? ཨིན༌ནའང༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཁན༌བོ༌ དྲན༌དྲ༌ གྲུབ༌གོས༌།\""]], [["ཏེ༌ནེ༌ ཡེ༌ཤུ༌ ཕངས༌ཏེ༌ ལོབ༌ཕྲུགས༌ ཚང༌མ༌ ཤོར༌།"]], [["ཀུས༌པོ༌ རས༌སི༌ ཀོས༌ ཅིག༌པོ༌ གོན༌ཁན༌ནི༌ ཁྱོག༌ཏོང༌ཞིག༌ ཁོང༌ངི༌ གྱབ༌ནེ༌ ཡོང༌ངད༌པིན༌, མི༌ཚོགས༌སི༌ ཁོ༌ ཟུམ༌ཅེས༌ ཅོས༌པ༌,"]], [["ཀོས༌པོ༌ ཕངས༌ཏེ༌ ཁོ༌ ལྗེར༌ཉལ༌ལ༌ ཤོར༌ཏེ༌ སོང༌།"], ["14:53 ནེ༌ 65"]], [["ཁོང༌གུན༌ནི༌ ཡེ༌ཤུ༌ བླ༌མ༌ ཆེན༌མོ༌ ཡོད༌ས༌ ཁྱེརས༌, ཀ༌རུ༌ བླ༌མ༌ འུ༌སྐྱོང༌ ཚང༌མ༌, ཡ༌ཧུ༌དཱ༌པའེ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ ཛོམས༌ཏེ༌ ཡོད༌པིན༌།"]], [["པི༌ཏྲར༌ བླ༌མ༌ ཆེན༌མོའེ༌ ཕོ༌གྲང༌ངི༌ གྱང༌སྐོར༌རི༌ ནང༌ཀུག༌ ཚོག༌པ༌ ཐག༌རིང༌ཞིག༌ནེ༌ ཁོང༌ངི༌ གྱབ༌ནེ༌ ཡོངས༌། ཏེ༌རུ༌ ཁོ༌ སྲུང༌ཁན༌གུན༌ ཉམ༌པོ༌ མེའ༌ སྲོ༌ཨིན༌ དུགས༌།"]], [["བླ༌མ༌ ཆེན༌མོ༌ དང༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ ཚང༌མའེ༌, ཡེ༌ཤུ༌ སད༌ཉན༌ཅེས༌སི༌ སྤང༌པོ༌ ཙལས༌, ཨིན༌ནའང༌ ཁོང༌གུན༌ལ༌ སུའང༌ མ༌ཐོབ༌།"]], [["ཁོང༌ངི༌ གྱབ༌གལ༌ལ༌ མི༌ མང༌པོའེ༌ ཟུན༌ནི༌ སྤང༌པོ༌ ཏངས༌, ཨིན༌ནའང༌ ཁོང༌གུན༌ནི༌ སྤང༌པོ༌ ཏང༌ཁན༌གུན༌ ཟོབས༌ མ༌ཟོབས༌།"]], [["སྟིང༌ཇུག༌ག༌ ཁ༌ཅིག༌ ལངས༌ཏེ༌ ཡེ༌ཤུའི༌ གྱབ༌གལ༌ལ༌ ཟུན༌ནི༌ སྤང༌པོ༌ ཏང༌ཨིན༌ནའང༌ ཟེརས༌,"]], [["\"ཁོའེ༌ ཟེར༌ར༌རག༌པིན༌ 'ངའེ༌, འི༌ ཆོད༌ཁང༌ མིའི༌ ལག༌པ༌ནེ༌ རྩིག༌ཁན༌བོ༌ ཤིགས༌ཏེ༌ ཞག༌ སུམ༌མི༌ ནང༌ང༌ མིའི༌ ལག༌པ༌ནེ༌ མ༌རྩིག༌ཁན༌ ཞན༌ཡང༌ཞིག༌ རྩིག༌ཨིན༌'།\""]], [["ཨིན༌ནའང༌ ཁོང༌གུན༌ནི༌ སྤང༌པོ༌ ཏང༌ཁན༌གུན༌ནའང༌ ཟོབས༌ མ༌ཟོབས༌།"]], [["ཏེ༌ནེ༌ ཚང༌མའེ༌ དུན༌ལ༌ བླ༌མ༌ ཆེན༌མོ༌ ལངས༌ཏེ༌ ཡེ༌ཤུའ༌ ཏྲིས༌, \"ཁྱོ༌རང༌ངི༌ གྱབ༌གལ༌ལ༌ སྤང༌པོ༌ ཏང༌ཁན༌གུན༌ལ༌ ལན༌ཏང༌ང༌ མེད༌ད༌? རང༌ སྐྱོབ༌ཅེས༌སི༌ ཕིའ༌ ཁྱོ༌རང༌ང༌ ཟེར༌ཅེས༌ མེད༌ད༌?\""]], [["ཨིན༌ནའང༌ ཡེ༌ཤུའི༌ ལན༌ མ༌སལ༌ལ༌ ཅུབ༌ཅད༌ཏེ༌ ཞུགས༌། ཏེ༌ནེ༌ བླ༌མ༌ ཆེན༌མོའེ༌ ཁོང༌ང༌ ཡང༌སྐྱར༌ ཏྲིས༌, \"ཁྱོ༌རང༌ ལྡམ༌མ༌ ཛད༌ཁན༌ནི༌ མ༌ཤི༌ཀའ༌, དཀོན༌མཆོག༌གི༌ སྲས༌ ཨིན༌ན༌?\""]], [["ཡེ༌ཤུའི༌ མོལས༌, \"ང༌ ཨིན༌, ཡང༌ མི༌རིགས༌སི༌བུ༌ ཀུན༌ཝང༌ དཀོན༌མཆོག༌གི༌ ཆག༌ ཡས༌པའེ༌ ཁྲིས༌སི༌ཀ༌ དུགས༌ཏེ༌, ཡང༌ ནམ༌ཁའེ༌ སྲིན༌ནི༌ཀ༌ ཞོན༌ཏེ༌ ཡོང༌ང༌ ཁྱོ༌ཞའེ༌ ཐོང༌ཨིན༌།\""]], [["ཏེ༌ནེ༌ བླ༌མ༌ ཆེན༌མོ༌ ལངས༌ཏེ༌ ཁོ༌རང༌ངི༌ ཀོས༌པོ༌ ཤགས༌ ཡང༌ ཟེརས༌, \"ང༌དང༌ང༌ འི༌ སང༌ མང༌ང༌ སྤང༌པོ༌ ཅི༌ གོས༌ཨིན༌?"]], [["ཁོའེ༌ དད༌ལོག༌ ཅོ༌ཁན༌བོ༌ ཁྱོ༌ཞའེ༌ ཚོར༌ཏེ༌ ཨིན༌ནོག༌། ཁྱོ༌ཞའེ༌ ཅི༌ ཐག༌ཅད༌དད༌?\""], ["ཁོང༌ ཚང༌མའེ༌ ཁོ༌ སད༌གོ༌ཤེས༌སི༌ འོས༌པ༌ ཨིན༌ནོག༌ ཟེར༌ཏེ༌ ཐག༌ཅདས༌།"]], [["ཏེ༌ནེ༌ ཁོང༌ ཁ༌ཅིག༌གི༌ ཡེ༌ཤུའ༌ ཐུ༌ གྱབ༌ཅེས༌ གོ༌ཟུགས༌ ཡང༌ ཁོང༌ངི༌ མིག༌, ལག༌ཕིས༌ ཉམ༌པོ༌ ཀབས༌ཏེ༌ ཁོང༌ང༌ མུལ༌ཁྲུག༌ ཅོས༌ཏེ༌ རྡུང༌ཨིན༌ ཧབ༌གོད༌ ཏང༌ཨིན༌ ཟེརས༌, \"ལུང༌སྟན༌ སལ༌ལའང༌ ཁྱོ༌རང༌ང༌ རྡུང༌ཁན༌བོ༌ སུ༌ ཨིན༌ནོག༌?\" ཡང༌ སྲུང༌ཁན༌གུན༌ནིའང༌ ཁྱེར༌ཏེ༌ ཁོང༌ང༌ རྡུངས༌།"]], [["14:66 ནེ༌ 72"], ["པི༌ཏྲར༌ ཕོ༌གྲང༌ངི༌ ཚོམས༌སི༌ ནང༌ང༌ ཡོད༌ ཟ༌ནེ༌ བླ༌མ༌ ཆེན༌མོའེ༌ ཡོག༌མོ༌ཞིག༌ ཡོངས༌།"]], [["པི༌ཏྲར༌ མེའ༌ སྲོ༌ཨིན༌ དུགས༌ཏེ༌ ཐོང༌ང༌ཅིག༌ ཡོག༌མོ༌བོའེ༌ ཁོའ༌ ཞིབ༌ཅ༌ ཅོས༌ཏེ༌ ལྟས༌ ཡང༌ ཟེརས༌, \"ཁྱོ༌རང༌ངའང༌ ན༌ཙ༌རེད༌པ༌ ཡེ༌ཤུ༌ ཉམ༌པོ༌ དུག༌པིན༌།\""]], [["ཨིན༌ནའང༌ པི༌ཏྲར༌རི༌ མི༌ཤེས༌ཟུན༌ ཏངས༌ཏེ༌ ཟེརས༌, \"ཁྱོ༌རང༌ངི༌ ཅི༌ ཟེར༌ཏེ༌ ཨིན༌ ངའ༌ ཧ༌གོའ༌ མེ༌རག༌ ཡ༌ ངའེ༌ ཁོ༌ ཤེས༌ས༌མེད༌།\" ཁོ༌ ཚོམས༌སི༌ སྒོའེ༌ དུན༌ལ༌ སོང༌ཏེ༌ དུགས༌, ཏེ༌ནེ༌ ཅ༌པོའེ༌ སྐད༌ ཏངས༌།"]], [["ཡོག༌མོ༌བོའེ༌ པི༌ཏྲར༌ ཏེ༌ཀ༌ ཐོང༌ང༌ཅིག༌, ཁོའེ༌ ཏེ༌ཀ༌ ཡོད༌ཁན༌ ཞན༌མ༌གུན༌ལ༌ ཡང༌སྐྱར༌ ཟེརས༌, \"ཁོང༌གུན༌ནི༌ ཕྲོ༌ནེ༌ ཅིག༌ འི༌ མི༌བོའང༌ ཨིན༌ནོག༌།\""]], [["ཨིན༌ནའང༌ པི༌ཏྲར༌རི༌ ཡང༌སྐྱར༌ མི༌ཤེས༌ཟུན༌ ཏངས༌།"], ["ཙ༌པིག༌ཤིག༌གི༌ སྟིང༌ནེ༌ ཏེ༌ཀ༌ ལངས༌ཏེ༌ ཡོད༌ཁན༌ ཞན༌ཡང༌ ཁ༌ཅིག༌གི༌ པི༌ཏྲར༌ལ༌ ཟེརས༌, \"ཏན༌ཏན༌ ཁྱོ༌རང༌ ཁོའེ༌ ཕྲོ༌པ༌གུན༌ནི༌ ནང༌ནེ༌ ཅིག༌ ཨིན༌ནོག༌, ཅིའ༌ཟེར༌ན༌ ཁྱོ༌རང༌ངའང༌ གཱ༌ལིལ༌ལི༌པ༌ ཨིན༌ནོག༌།\""]], [["པི༌ཏྲར༌རི༌ ཁོའ༌ ངན༌ ཕོག༌ཤིག༌ ཟེར༌ཨིན༌ ནའ༌ སྐྱལ༌ཏེ༌ ཟེརས༌, \"ཁྱོ༌རང༌གུན༌ནི༌ སྤེ༌ར༌ ཏང༌ཁན༌ནི༌ མི༌བོ༌ ངའེ༌ ཤེས༌ས༌མེད༌།\""]], [["ཏེན༌ན༌མལ༌ལ༌ ལན༌ ཉིས༌པ༌ ཅ༌པོའེ༌ སྐད༌ ཏངས༌།"], ["ཏེ༌ནེ༌ པི༌ཏྲར༌ལ༌ ཡེ༌ཤུའི༌, \"ཅ༌པོའེ༌ ཅ༌སྐད༌ ཉིས༌པ༌ ཏང༌ངི༌ སང༌ སྔུན༌ལ༌, ཁྱོ༌རང༌ངི༌ ངའ༌ ལན༌ སུམ༌ མི༌ཤེས༌ཟུན༌ ཏང༌ཨིན༌\" མོལ༌ཁན༌བོ༌ ཨིད༌ཏུ༌ ཡོངས༌, ཡང༌ ཁོའེ༌ སེམས༌ ཆགས༌ཏེ༌ ཁོ༌ ངུས༌།"]]], [[["15:1 ནེ༌ 15"], ["ང༌ཏོག༌ མ༌ ང༌མོ༌ནེ༌ བླ༌མ༌ འུ༌སྐྱོང༌གུན༌, ཡ༌ཧུ༌དཱ༌པའེ༌ འུ༌སྐྱོང༌གུན༌, ཆོས༌ཁྲིམས༌ལ༌ ཁས༌པ༌གུན༌ དང༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ གང༌པོའེ༌ གཙོ༌བོ༌ ཡེ༌ཤུ༌ སད༌ཅེས༌ལ༌ ཐག༌ཅདས༌། ཁོང༌གུན༌ནི༌ ཁོང༌ངི༌ ཆག༌ ལྡམས༌ཏེ༌ ཀའ༌ལོན༌ པི༌ལ༌ཏུའི༌ ལག༌ག༌ སྟད༌ད༌ ཁྱེརས༌།"]], [["པི༌ལ༌ཏུའི༌ ཡེ༌ཤུའ༌ ཏྲིས༌, \"ཁྱོ༌རང༌ ཡ༌ཧུ༌དཱ༌པའེ༌ གྱལ༌པོ༌ ཨིན༌ན༌?\""], ["ཡེ༌ཤུའི༌ ལན༌སལས༌, \"ཨིན༌, ཉེ༌རང༌ངི༌ ཟེར༌ཁན༌བོ༌ ཨིན༌།\""]], [["ཏེ༌ནེ༌ བླ༌མ༌ འུ༌སྐྱོང༌གུན༌ནི༌ ཁོང༌ངི༌ གྱབ༌གལ༌ལ༌ ཉད༌གལ༌ མང༌པོ༌ ཀལས༌།"]], [["པི༌ལ༌ཏུའི༌ ཡང༌སྐྱར༌ ཁོང༌ང༌ ཏྲིས༌, \"ཁྱོ༌རང༌ངི༌ ཁོང༌གུན༌ལ༌ ལན༌ཏང༌ང༌ མེད༌ད༌? ལྟོས༌སའང༌! ཁྱོ༌རང༌ངི༌ གྱབ༌གལ༌ལ༌ ཁོང༌གུན༌ནི༌ ཙམ༌ཤིག༌གི༌ སྐྱོན༌རྗོད༌ ཅོ༌རུག༌?\""]], [["ཨིན༌ནའང༌ ཡེ༌ཤུའི༌ ཅའང༌ ལན༌ མ༌སལ༌པ༌, པི༌ལ༌ཏུ༌ ཧ༌ལས༌།"]], [["ལུག༌སྲོལ༌ ནང༌ཞིན༌ པེ༌སག༌གི༌ ཏུས༌ཆེན༌ནི༌ ཏུས༌ལ༌, ཀའ༌ལོན༌ནི༌ མི༌གུན༌ནི༌ ཞུ༌ཝ༌ ནང༌ཞིན༌ ཙོན༌པ༌ ཅིག༌ ཕུད༌དད༌པིན༌།"]], [["ཏེ༌ཏུས༌ལ༌ རོམ༌མི༌ ཞུང༌ངི༌ གྱབ༌གལ༌ལ༌ ངོ༌ལོག༌ ཅོས༌ཏེ༌ མི༌ སད༌ཁན༌ བཱ༌ར༌བས༌ དང༌ ཁོའེ༌ ཕྲོ༌པ༌གུན༌ ཙོན༌ཁང༌ངི༌ ནང༌ང༌ ཡོད༌པིན༌།"]], [["མི༌ཚོགས༌ པི༌ལ༌ཏུ༌ ཡོད༌ས༌ ཡོངས༌ཏེ༌ ཁོའ༌ ཏུས༌གྱུན༌ ཙོགས༌ལ༌ ཙོན༌པ༌ཞིག༌ ཕུད༌ཅེས༌སི༌ ཕིའ༌ ཟེརས༌།"]], [["པི༌ལ༌ཏུའི༌ ཏྲིས༌, \"ཁྱོ༌ཞའེ༌ ཕིའ༌ ངའེ༌ ཡ༌ཧུ༌དཱ༌པའེ༌ གྱལ༌པོ༌བོ༌ ཕུད༌ད༌?\""]], [["༼བླ༌མ༌ འུ༌སྐྱོང༌གུན༌ ཡེ༌ཤུའི༌ཀ༌ ཚིག༌ཅེས༌པོའེ༌, ཁོང༌ ཁོའེ༌ ལག༌ག༌ སྟད༌ཁན༌བོ༌ པི༌ལ༌ཏུའ༌ གྱུས༌སོང༌།༽"]], [["ཨིན༌ནའང༌ བླ༌མ༌ འུ༌སྐྱོང༌གུན༌ནི༌ མི༌ཚོགས༌ལ༌ ལྕེ༌ ཀོལ༌ཏེ༌ ཡེ༌ཤུའི༌ ཚབས༌ལ༌ བཱ༌ར༌བས༌ ཕུད༌ཅེས༌སི༌ ཕིའ༌ པི༌ལ༌ཏུའ༌ ཞུ༌ཝ༌ ཕུལ༌ཅུགས༌།"]], [["པི༌ལ༌ཏུའི༌ ཁོང༌གུན༌ལ༌ ཏྲིས༌, \"ཏེ༌ནེ༌ ངའེ༌ ཁྱོ༌ཞ༌གུན༌ནི༌ ཡ༌ཧུ༌དཱའེ༌ གྱལ༌པོ༌ ཟེར༌ཁན༌ནི༌ མི༌བོའ༌ ཅི༌ ཅོ༌?\""]], [["ཁོང༌གུན༌ནི༌ ཀུ༌ཅོ༌ ཏང༌ཨིན༌ ལན༌ཏངས༌, \"ཁོ༌ རྐྱང༌ཤིང༌ང༌ རྐྱོང༌།\""]], [["པི༌ལ༌ཏུའི༌ ཏྲིས༌, \"ཅི༌ཕིའ༌, ཁོའེ༌ ཁྲིམས༌སི༌ གྱབ༌གལ༌ ཅི༌ ཅོས༌ཏོག༌?\""], ["ཨིན༌ནའང༌ མི༌ཚོགས༌སི༌ ཀུ༌ཅོ༌ སྲན༌ཏྲེ༌ ཏང༌ཨིན༌ ཟེརས༌, \"ཁོ༌ རྐྱང༌ཤིང༌ངི༌ཀ༌ རྐྱོང༌།\""]], [["མི༌ཚོགས༌པོ༌ ཐད༌ཅུགས༌ཏེ༌ པི༌ལ༌ཏུའི༌ ཁོང༌གུན༌ནི༌ ཕིའ༌ བཱ༌ར༌བས༌ ཙོན༌ཁང༌ནེ༌ ཕུད༌ཅུགས༌ ཡང༌ ཡེ༌ཤུའ༌ རྟལ༌ལྕག༌ གྱབ༌ཏེ༌ རྐྱང༌ཤིང༌ངི༌ཀ༌ རྐྱང༌ཅེས༌ལ༌ མག༌མི༌ གུན༌ལ༌ སྟདས༌།"]], [["15:16 ནེ༌ 20"], ["མག༌མི༌གུན༌ནི༌ ཀའ༌ལོན༌ནི༌ ཁར༌, ཀ༌བོའ༌ པརའ༌ཏོ༌རི༌འུམ༌ ཟེར༌རད༌, ཏེ༌ ནང༌ང༌ གཙོ༌བོ༌ ཡེ༌ཤུ༌ ཁྱེར༌ཏེ༌ མག༌ཚོགས༌ གང༌པོའ༌ ཛོམ༌ཅེས༌ལ༌ བོདས༌།"]], [["ཁོང༌གུན༌ནི༌ ཁོང༌ང༌ གྱལ༌པོ༌ གོན༌ཁན༌ ཙོགས༌སི༌ ནམ༌ཟའ༌ མར༌པོ༌ཞིག༌ སྐོནས༌, ཡང༌ ཚེར༌མའེ༌ ཐོར༌ཤོག༌ སླས༌ཏེ༌ ཁོང༌ངི༌ ཨུའ༌ སྐོནས༌།"]], [["ཁོང༌གུན༌ནི༌ ཁོང༌ང༌ ཚིག༌པ༌ སྲག༌ཨིན༌ ཟེརས༌, \"ཡ༌ཧུ༌དཱ༌པའེ༌ གྱལ༌པོའ༌ ཆག༌ཚལ༌།\""]], [["ཁོང༌གུན༌ནི༌ ཁོང༌ངི༌ ཨུའ༌ བེར༌ཀ༌ ཉམ༌པོ༌ ལན༌ མང༌པོ༌ རྡུངས༌ཏེ༌ ཁོང༌ང༌ ཆིལ༌མག༌ གྱབས༌, ཡང༌ ཡེ༌ཤུའི༌ དུན༌ལ༌ པིག༌མོའེ༌ཀ༌ གྱེལ༌ཏེ༌ ཁོང༌ང༌ ཆག༌ཕུལ༌ ཟུན༌ཏངས༌།"]], [["ཚིག༌པ༌ སྲགས༌ཏེ༌ སྟིང༌ནེ༌ ཁོང༌གུན༌ནི༌ ནམ༌ཟའ༌ མར༌པོ༌བོ༌ ཕུད༌ཏེ༌, ཡེ༌ཤུའ༌ ཁོང༌རང༌ངི༌ ནམ༌ཟའ༌བོ༌ སྐོནས༌། ཏེ༌ནེ༌ ཁོང༌ རྐྱང༌ཤིང༌ངི༌ཀ༌ རྐྱང༌ཅེས༌ལ༌ ཁྱེརས༌།"]], [["15:21 ནེ༌ 32"], ["གཙོ༌བོ༌ ཡེ༌ཤུ༌ ཁྲིད༌ཏེ༌ ཁྱེར༌ ཟ༌ནེ༌ ཨ༌ལེག༌ཟན༌དེར༌ དང༌ རུ༌ཕུས༌སི༌ ཨ༌བ༌, ཀི༌རིན༌པ༌ ཤི༌མོན༌ གམ༌ཡུལ༌ནེ༌ གྱལ༌སའེ༌ ནང༌ང༌ ཡོང༌ངད༌པིན༌ ཡང༌ མག༌མི༌གུན༌ནི༌ ཁོའ༌ ཝང༌ ཏངས༌ཏེ༌ ཡེ༌ཤུའི༌ རྐྱང༌ཤིང༌ ཁུར༌ཅུགས༌།"]], [["ཁོང༌གུན༌ནི༌ ཡེ༌ཤུ༌ གོལ༌གོ༌ཐཱ༌ ༼ཀ༌བོའེ༌ ཏོན༌ཏག༌པོ༌ གོའི༌ རུས༌པའེ༌ ས༌ཀྱད༌༽ ཟེར༌ཁན༌ནི༌ ནས༌སའེ༌ཀ༌ ཁྱེརས༌།\""]], [["ཏེ༌ནེ༌ ཁོང༌གུན༌ནི༌ ཡེ༌ཤུའ༌ མའེར༌"], ["ཟེར༌ཁན༌ནི༌ སྨན༌ རྒུན༌ཆང༌ངི༌ ནང༌ང༌ སྲེས༌ཏེ༌ ཏངས༌, ཨིན༌ནའང༌ ཁོང༌ངི༌ ཏེ༌བོ༌ དོན༌ན༌ མ༌ཛདས༌།"]], [["ཁོང༌གུན༌ནི༌ ཡེ༌ཤུ༌ རྐྱང༌ཤིང༌ངི༌ཀ༌ རྐྱངས༌ ཡང༌ ཁོང༌ངི༌ ནམ༌ཟའ༌ བགོས༌ཏེ༌ སུའ༌ ཐོབ༌དུག༌ ལྟ༌ཅེས༌ལ༌ ཆོ༌ལོ༌ རིལས༌།"]], [["ཡེ༌ཤུ༌ རྐྱང༌ཤིང༌ངི༌ཀ༌ རྐྱང༌ ཟ༌ནེ༌, ང༌ཏོག༌གི༌ ཆུ༌ཚོད༌ དགུ༌པ༌ ཆའད༌པིན༌།"]], [["ཁོང༌ངི༌ ཨུའི༌ སྟག༌ག༌ ཉད༌གལ༌ ཀལ༌ཁན༌ནི༌ སྟགས༌པོའེ༌ཀ༌ ཡ༌ཧུ༌དཱ༌པའེ༌ གྱལ༌པོ༌ བྲིས༌ཏེ༌ ཡོད༌པིན༌།"]], [["ཅག༌པ༌ ཉིས༌ ཁོང༌ ཉམ༌པོ༌ རྐྱང༌ཤིང༌ངི༌ཀ༌ རྐྱངས༌, ཅིག༌པོ༌ ཁོང༌ངི༌ ཡས༌པ༌ ཡང༌ ཅིག༌པོ༌ ཡོ༌མའ༌།"]], [["ཏེ༌ ནས༌ས༌ གྱུད༌ཏེ༌ གྲུལ༌ཁན༌གུན༌ནི༌ གོ༌ ཡུག༌ཏེ༌ སྨད༌ར༌ ཏང༌ཨིན༌ ཟེརས༌, \"ཆོད༌ཁང༌ ཤིགས༌ཏེ༌ ཞག༌ སུམ༌མི༌ ནང༌ང༌ རྩིག༌ཨིན༌ ཟེར༌ཁན༌ ཁྱོད༌,"]], [["རྐྱང༌ཤིང༌ངི༌ ཀ༌ནེ༌ ཡོག༌ག༌ བབས༌ཏེ༌ རང༌ སྐྱོབ༌བའང༌།\""]], [["ཏེན༌ན༌ ཙོགས༌ལ༌ བླ༌མ༌ འུ༌སྐྱོང༌གུན༌, ཆོས༌ཁྲིམས༌ལ༌ ཁས༌པ༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནིའང༌ ཁོང༌ང༌ ཚིག༌པ༌ སྲག༌ཨིན༌ ཟེརས༌, \"ཁོའེ༌ ཞན༌མ༌གུན༌ སྐྱོབས༌, ཨིན༌ནའང༌ ཁོ༌རང༌ སྐྱོབ༌ཉན༌ན༌ མི༌དུག༌།"]], [["འི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, ཨིས༌ར༌ཨེལ༌པའེ༌ གྱལ༌པོ༌, རྐྱང༌ཤིང༌ངི༌ ཀ༌ནེ༌ དག༌ས༌ བབས༌ཏེ༌ ཡོང༌ན༌, ང༌ཞའེ༌ ཐོང༌ཏེ༌ ཏད༌པ༌ ཅོ༌ཨིན༌།\" ཡེ༌ཤུ༌ ཉམ༌པོ༌ རྐྱང༌ཤིང༌ངི༌ཀ༌ རྐྱངས༌ཁན༌གུན༌ནིའང༌ ཁོང༌ང༌ ཚིག༌ ཏངས༌།"]], [["15:33 ནེ༌ 41"], ["ཉིང༌གུང༌ནེ༌ ཆུ༌ཚོད༌ སུམ༌པ༌ ཚག༌པ༌ ཡུལ༌ གང༌པོ༌ མུན༌གྲིག༌ སོང༌།"]], [["ཏེ༌ནེ༌ ཆུ༌ཚོད༌ སུམ༌པའེ༌ཀ༌ ཡེ༌ཤུའི༌ སུང༌སྐད༌ ཆེན༌མོའེ༌ ནང༌ང༌ བོད༌ད༌ ཛདས༌, \"ཨེ༌ལོའི༌, ཨེ༌ལོའི༌, ལེ༌མ༌ ས༌བའཅ༌ཐ༌ནི༌?\" ཀ༌བོའེ༌ ཏོན༌ཏག༌པོ༌ \"ངའེ༌ དཀོན༌མཆོག༌ ངའེ༌ དཀོན༌མཆོག༌ ཉེ༌རང༌ངི༌ ངའ༌ ཅིའ༌ ཕང༌ང༌ ཛད༌ཏེ༌ ཨིན༌?\" མོལ༌ཏེ༌ ཨིན༌ནོག༌།"]], [["ཏེ༌ཀ༌ ཡོད༌ཁན༌གུན༌ནི༌ ནང༌ནེ༌ ཁ༌ཅིག༌གི༌ ཏེ༌བོ༌ ཚོར༌ར༌ཅིག༌ ཟེརས༌, \"ཉོན༌ཤིག༌གའང༌ ཁོའེ༌ ལུང༌སྟོན༌པ༌ ཨེ༌ལི༌ཡཱ༌ བོད༌ད༌རག༌།\""]], [["ཁོང༌གུན༌ནི༌ ཕྲོ༌ནེ༌ ཅིག༌ བང༌ཏངས༌ཏེ༌ སོང༌ ཡང༌ རས༌བལ༌ཞིག༌ རྒུན༌ཆང༌ སྐྱུར༌མོའེ༌ ནང༌ང༌ ཅུགས༌ཏེ༌ བེར༌ཀའེ༌ཀ༌ སྐྱོན༌ཏེ༌ ཡེ༌ཤུའ༌ དོན༌ཅེས༌ལ༌ ཏངས༌། ཞན༌ཅིག༌གི༌ ཟེརས༌, \"དུག༌ཅུག༌གའང༌། ལུང༌སྟོན༌པ༌ ཨེ༌ལི༌ཡཱའ༌ ཁོ༌ སྐྱོབ༌བ༌ལ༌ སྐྱོད༌དུག༌ག༌ སྟེན༌བ༌།\""]], [["ཏེ༌ནེ༌ ཡེ༌ཤུའི༌ སྐད༌ ཆེན༌མོ༌ ཉམ༌པོ༌ ཀུ༌ཅོ༌ སལ༌ཏེ༌ སྟིང༌ཇུག༌གི༌ འུགས༌པོ༌ ནེན༌ན༌ ཛདས༌ ཡང༌ ཀྲོངས༌།"]], [["ཏེན༌ན༌ ཏུས༌ལ༌ ཆོད༌ཁང༌ངི༌ ཡོ༌ལ༌ ཐུག༌མོ༌བོ༌"], ["གོ༌ནེ༌ ཇུག༌ ཚོག༌པ༌ ཁག༌ཉིས༌སི༌ ནང༌ང༌ ཆད༌།"]], [["ཡེ༌ཤུའི༌ དུན༌ལ༌ ཡོད༌ཁན༌ནི༌ མག༌མི༌རྒྱའེ༌ སྤོན༌བོའེ༌ ཁོང༌ ཀྲོངས༌ཚུལ༌བོ༌ ཐོང༌ཏེ༌ ཟེརས༌, \"འི༌ མི༌ དཀོན༌མཆོག༌གི༌ སྲས༌ ཨིན༌ཁན༌བོ༌ ཏན༌ཏན༌ ཨིན༌ནོག༌།\""]], [["ཐག༌རིང༌ཞིག༌ནེ༌ བུ༌མོ༌ ཁ༌ཅིག༌གི༌ ཡེ༌ཤུ༌ ཀྲོང༌ཤེས༌པོ༌ ལྟེན༌ ཡོད༌པིན༌། ཁོང༌གུན༌ནི༌ ཕྲོའ༌ མིར༌ཡམ༌ མག༌དལ༌ལ༌མ༌, ཡོ༌སེབ༌ དང༌ ཁོའེ༌ ནོ༌ ཡ༌ཀོབ༌བི༌ ཨ༌མ༌ མིར༌ཡམ༌ དང༌ ས༌ལོ༌མི༌ གུན༌ ཡོད༌པིན༌།"]], [["གཱ༌ལིལ༌ལིའི༌ ནང༌ང༌ ཁོང༌གུན༌ ཡེ༌ཤུའི༌ གྱབ༌ནེ༌ གྲུལ༌ཏེ༌ ཁོང༌ངི༌ སྒོས༌དོམ༌གུན༌ རིགས༌ཏེ༌ ཞབ༌ཤི༌ ཞུའད༌པིན༌། ཁོང༌ ཉམ༌པོ༌ ཡེ༌རུ༌ཤ༌ལེམ༌མ༌ ཡོང༌ཁན༌ནི༌ བུ༌མོ༌ མང༌པོ༌ཞིག༌གའང༌ ཏེ༌རུ༌ ཡོད༌པིན༌།"]], [["15:42 ནེ༌ 47"], ["ཟ༌པ༌སང༌ངི༌ ཞག༌ ༼ཡང༌ན༌ ཤབ༌བད༌དི༌ ངལ༌ཚོའེ༌ ཞག༌གི༌ སང༌ སྔུན༌མའེ༌ ཞག༌པོ༌༽, གྲལ༌གྲིག༌གི༌ ཞག༌ ཨིན༌པིན༌, མུན༌ཅུ༌རུབ༌ཀྱིས༌ ཡོད༌ ཟ༌ནེ༌,"]], [["ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ ཁག༌ཅན༌ ཨིན༌ཁན༌ ཨ༌རི༌མ༌ཐཱ༌པ༌ ཡོ༌སེབ༌, ཀ༌བོ༌ དཀོན༌མཆོག༌གི༌ གྱལ༌སྲིད༌ ལེབ༌ཅེས༌ལ༌ སྲུངས༌ཏེ༌ ཡོད༌པིན༌, ཁོའེ༌ ཧམ༌པ༌ ཅོས༌ཏེ༌ པི༌ལ༌ཏུའི༌ཀ༌ སོང༌ཏེ༌ ཁོའ༌ གཙོ༌བོ༌ ཡེ༌ཤུའི༌ སྤུར༌ སལ༌ ཟེར༌ཏེ༌ ཞུ༌ཝ༌ ཕུལས༌།"]], [["ཡེ༌ཤུ༌ ཀྲོང༌ཚར༌ཁན༌བོ༌ ཚོར༌ཏེ༌ པི༌ལ༌ཏུ༌ ཧ༌ལས༌, ཡང༌ མག༌མི༌རྒྱའེ༌ སྤོན༌བོ༌ བོད༌ཏེ༌ ཡེ༌ཤུ༌ ཀྲོངས༌ཚར༌ཏོག༌ག༌ ཟེར༌ཏེ༌ ཏྲིས༌།"]], [["ཁོའེ༌ ཀ༌ནེ༌ ཡེ༌ཤུ༌ ཀྲོངས༌ཚར༌ཁན༌བོ༌ ཚོར༌ཏེ༌ སྟིང༌ནེ༌, པི༌ལ༌ཏུའི༌ ཡོ༌སེབ༌བ༌ ཁོང༌ངི༌ སྤུར༌བོ༌ ཁྱེར༌ཅེས༌ལ༌ གོངས༌པ༌ ཏངས༌།"]], [["ཏེ༌ནེ༌ ཡོ༌སེབ༌བི༌ རས༌ ཀུས༌པོ༌ ཁྱོངས༌ ཡང༌ ཡེ༌ཤུའི༌ སྤུར༌བོ༌ རྐྱང༌ཤིང༌ངི༌ ཀ༌ནེ༌ ཕབས༌ཏེ༌ ཏེ༌ནང༌ང༌ ཏུམས༌, ཡང༌ བྲག༌གི༌ ནང༌ང༌ སྐོས༌ཏེ༌ ཡོད༌ཁན༌ནི༌ སྤུར༌ཁང༌ཞིག༌གི༌ ནང༌ང༌ བོརས༌། ཏེ༌ནེ༌ ཁོའེ༌ སྤུར༌ཁང༌ངི༌ ཁའེ༌ཀ༌ ཁར༌རྡོ༌ ཆེན༌མོ༌ཞིག༌ རིལ༌ཏེ༌ ཀབས༌།"]], [["མག༌དལ༌ལ༌མ༌ མིར༌ཡམ༌ དང༌ ཡོ༌སེབ༌བི༌ ཨ༌མ༌ མིར༌ཡམ༌མི༌ ཡེ༌ཤུའི༌ སྤུར༌ བོར༌ར༌ ཛད༌ཁན༌ནི༌ ནས༌ས༌བོ༌ ཐོང༌།"]]], [[["16:1 ནེ༌ 8"], ["ཟ༌སྤེན༌བའེ༌ ཕི༌ཏོག༌ ཤབ༌བད༌དི༌ ཞག༌པོ༌ ཚར༌ར༌ཅིག༌, མིར༌ཡམ༌ མག༌དལ༌ལ༌མ༌, མིར༌ཡམ༌ ཡ༌ཀོབ༌བི༌ ཨ༌མ༌ དང༌ ས༌ལོ༌མི༌ གུན༌ ཡེ༌ཤུའི༌ སྤུར༌ལ༌ སྐུ༌ཅེས༌སི༌ ཕིའ༌ ཏྲི༌ཞིམ༌ཅན༌ནི༌ མར༌ དང༌ མར༌ནག༌ ཉོའ༌ སོང༌།"]], [["ཟ༌ཉི༌མའེ༌ ཞག༌ག༌ ང༌ཏོག༌ ང༌མོ༌ ཉི༌མ༌ ཤར༌ར༌ཅིག༌, ཁོང༌གུན༌ ཡེ༌ཤུའི༌ སྤུར༌ཁང༌ང༌ སོང༌།"]], [["ཆེན༌ ཡོད༌ ཟ༌ནེ༌ ཁོང༌གུན༌ནི༌ ཅིག༌ དང༌ ཅིག༌ག༌ ཏྲིས༌, \"སྤུར༌ཁང༌ངི༌ ཁའ༌ ཀབས༌ཏེ༌ ཡོད༌ཁན༌ནི༌ ཁར༌རྡོ༌བོ༌ ང༌དང༌ངི༌ ཕིའ༌ སུའི༌ རིལ༌ཨིན༌?\""]], [["ཏེ༌ཀ༌ ལེབ༌བ༌ཅིག༌ ཁོང༌གུན༌ནི༌ གོ༌ སྟགས༌ཏེ༌ ལྟས༌པ༌, རྡོའ༌བོ༌ རིལ༌ཚར༌ཏེ༌ ཐོང༌།"]], [["སྤུར༌ཁང༌ངི༌ ནང༌ང༌ ཞུགས༌ས༌ཅིག༌, ཁོང༌གུན༌ནི༌ ཡས༌པའེ༌ཀ༌ ཀོས༌ལག༌ ཀར༌པོ༌ གོན༌ཁན༌ནི༌ ཁྱོག༌ཏོང༌ཞིག༌ དུགས༌ཏེ༌ ཐོང༌པ༌, མ༌སྲན༌ཏྲེ༌ ཇིགས༌།"]], [["ཨིན༌ནའང༌ ཁོང༌གུན༌ལ༌ མོལས༌, \"ཇིགས༌ མ༌ཇིགས༌, ཁྱོ༌ཞའེ༌ རྐྱང༌ཤིང༌ངི༌ཀ༌ རྐྱངས༌ཁན༌ ན༌ཙ༌རེད༌པ༌ ཡེ༌ཤུའ༌ ཙལ༌ལ༌ནོག༌། ཁོང༌ སོན༌ཏེའ༌ ཞངས༌ཏེ༌ འི༌ཀ༌ མེད༌། ཁོང༌ངི༌ སྤུར༌ བོར༌སའེ༌ ནས༌ས༌ ལྟོས༌།"]], [["ཏ༌ སོང༌ཏེ༌ ཁོང༌ངི༌ ལོབ༌ཕྲུགས༌གུན༌ དང༌ པི༌ཏྲར༌ལ༌ ཤོད༌, \"ཡེ༌ཤུ༌ ཁྱོ༌ཞ༌གུན༌ནི༌ སང༌ སྔུན༌ལ༌ གཱ༌ལིལ༌ལིའི༌ ཡུལ༌ཇོངས༌སི༌ ནང༌ང༌ སྐྱོད༌ཨིན༌། ཏེ༌རུ༌ ཁྱོ༌ཞ༌གུན༌ལ༌ ཁོང༌ ཇལ༌ཨིན༌, ཀ༌ཟུག༌ ཁོང༌ངི༌ སྔུན༌ལ༌ མོལ༌ལ༌ ཛདས༌།\""]], [["བུ༌མོ༌གུན༌ ཇིགས༌ཏེ༌ དར༌ཨིན༌ ཐེ༌ཚོམས༌ ཉམ༌པོ༌ སྤུར༌ཁང༌ནེ༌ གྱུགས༌ཏེ༌ སོང༌། ཐོང༌ཁན༌ ཚང༌མ༌ སུ༌ཞིག༌གའང༌ མ༌ཤདས༌, ཅིའ༌ཟེར༌ན༌ ཁོང༌གུན༌ སྲན༌ཏྲེ༌ ཇིགས༌ཏེ༌ ཡོད༌པིན༌།"]], [["16:9 ནེ༌ 20"], ["གཙོ༌བོ༌ ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ ཟ༌ཉི༌མའེ༌ ཞག༌ག༌ ང༌མོ༌ནེ༌, ཁོང༌རང༌ གོ༌མ༌ སྔོན༌ ཅུག༌ག༌ ཛད༌ཁན༌བོ༌ ཁོང༌ངི༌ རྡུད༌ རྡུན༌ ཕིང༌ང༌ ཛད༌ཁན༌ནི༌ བུ༌མོ༌ མིར༌ཡམ༌ མག༌དལ༌ལ༌མ༌ ཨིན༌པིན༌།"]], [["ཁོ༌ སོང༌ཏེ༌ ཁོའ༌ ཐོང༌ཁན༌ ཚང༌མ༌ རྡུག༌པོ༌ ཅོ༌ཨིན༌ ངུ༌ཨིན༌ ཡོད༌ཁན༌ནི༌ ལོབ༌ཕྲུགས༌གུན༌ལ༌ ཤདས༌།"]], [["ཨིན༌ནའང༌ ཡེ༌ཤུ༌ སོན༌ཏེའ༌ ལང༌ང༌ ཛད༌ཏེ༌ དུག༌, ཡང༌ ཁོའེ༌ ཐོང༌ ཟེར༌ཁན༌བོའ༌ ཁོང༌གུན༌ནི༌ ཨིད༌ཤེས༌ མ༌ཅོས༌།"]], [["ཏེ༌བོའེ༌ སྟིང༌ནེ༌ ཡེ༌ཤུའི༌ ཨིབས༌ སོ༌སོ༌ཞིག༌གི༌ ནང༌ང༌ ཁོང༌རང༌, ཡེ༌རུ༌ཤ༌ལེམ༌ གྱལ༌སའེ༌ ཕི༌ལོག༌ནེ༌ གྲུལ༌ཏེ༌ ཆེན༌ ཡོད༌ཁན༌ནི༌ ལོབ༌ཕྲུགས༌ ཉིས༌ལ༌ སྔོན༌ ཅུག༌ག༌ ཛདས༌།"]], [["ཁོང༌ ཉིས༌ཀོ༌ ཞན༌ཡང༌ ལོབ༌ཕྲུགས༌གུན༌ལ༌ ཤད༌ད༌ལ༌ ལོགས༌ཏེ༌ སོང༌; ཨིན༌ནའང༌ ཁོང༌གུན༌ནི༌ ཁོང༌ངི༌ ཤད༌ཁན༌བོའ༌ དེན༌ མ༌ཤེས༌།"]], [["ཏེ༌ སྟིང༌ནེ༌ ལོབ༌ཕྲུགས༌ ཅུག༌ཤིག༌པོ༌ ཟན༌ཟེན༌ ཡོད༌ ཟ༌ནེ༌, ཡེ༌ཤུའི༌ ཁོང༌རང༌ ཁོང༌གུན༌ལ༌ སྔོན༌ ཅུག༌ག༌ ཛདས༌, ཡང༌ ཁོང༌གུན༌ནི༌ ཏད༌པ༌ མི༌ཅོ༌ཅེས༌ དང༌ སྙིང༌ སྐྱོང༌པོ༌ ཅོས༌ཏེ༌ ཡེ༌ཤུ༌ སོན༌ཏེའ༌ ལང༌ང༌ ཛད༌ཏེ༌ ཐོང༌ཁན༌ནི༌ མི༌གུན༌ནི༌ཀ༌ ཨིད༌ཤེས༌ མི༌ཅོ༌ཅེས༌པོའེ༌ཀ༌ ཁོང༌གུན༌ལ༌ ཁའ༌སྐྱེའ༌ ཛདས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ཇིག༌རྟེན༌ གང༌པོའེ༌ ནང༌ང༌ སོང༌ཏེ༌ མི༌ཚང༌མ༌ལ༌ གའ༌མོའེ༌ ནས༌ཚུལ༌བོ༌ ཤོད༌།"]], [["ཏད༌པ༌ ཅོས༌ཏེ༌ ཁྲུས༌ལེན༌ཁན༌གུན༌ སྐྱོབ༌ཨིན༌། ཨིན༌ནའང༌ ཏད༌པ༌ མ༌ཅོ༌ཁན༌གུན༌ལ༌ ཉལ༌ཝའེ༌ ཆད༌པ༌ ཕོག༌ཨིན༌།"]], [["ཏད༌པ༌ ཅོ༌ཁན༌གུན༌ནི༌ འི༌ ལྟས༌གུན༌ ལྟན༌ཨིན༌: ཁོང༌གུན༌ནི༌ ངའེ༌ ཝང༌ངི༌ ནང༌ང༌ རྡུད༌གུན༌ ཕིང༌ཨིན༌, མ༌ཤེས༌ཁན༌ནི༌ སྐད༌གུན༌ནི༌ ནང༌ང༌ སྤེ༌ར༌ ཏང༌ཨིན༌,"]], [["རུལ༌གུན༌ ལག༌པའེ༌ ནང༌ང༌ ལེན༌ཨིན༌, ཏུག༌ ཐུང༌ནའང༌ ཁོང༌གུན༌ལ༌ ཅའང༌ ནོད༌པ༌ མི༌ཡོང༌, ཁོང༌གུན༌ནི༌ ལག༌པ༌ བོར༌ཁན༌ནི༌ ནད༌པ༌གུན༌ ཕན༌ཨིན༌།\""]], [["གཙོ༌བོ༌ ཡེ༌ཤུའི༌ ཁོང༌གུན༌ལ༌ ཞལ༌ཏ༌ སལ༌ཚར༌ཏེ༌ སྟིང༌ནེ༌ ཁོང༌ ནམ༌ཁའ༌ ལེན༌ན༌ ཛདས༌, ཡང༌ དཀོན༌མཆོག༌གི༌ ཆག༌ ཡས༌པའེ༌ ཁྲིས༌སི༌ཀ༌ ཞུགས༌ས༌ ཛདས༌།"]], [["ལོབ༌ཕྲུགས༌གུན༌ ཀ༌རུང༌ས༌ སོང༌ཏེ༌ གའ༌མོའེ༌ ནས༌ཚུལ༌ ཤདས༌, ཡང༌ གཙོ༌བོའེ༌ ཁོང༌གུན༌ནི༌ ལྟས༌ ལྟན༌ཁན༌གུན༌ གྱུད༌ཏེ༌ ཁོང༌གུན༌ནི༌ ཤད༌ཁན༌བོ༌ དྲང༌པོ༌ ཨིན༌ཁན༌ ཏན༌ཏན༌ ཛདས༌།།"]]]], "Luke": [[[["1:1 ནེ༌ 4"], ["ཅེས༌པའེ༌ ཐེའུ༌ཕེ༌ལུས༌, གོ༌མའེ༌ ལོབ༌ཕྲུགས༌གུན༌ནི༌ དུན༌ལ༌ གཙོ༌བོ༌ ཡེ༌ཤུའི༌ མི༌ཚེའེ༌ ནང༌ང༌ བྱུང༌ཁན༌གུན༌ མི༌ མང༌པོའེ༌ དུམས༌ཏེ༌ ཚིར༌ ནང༌ཞིན༌ བྲི༌ཅེས༌སི༌ རྩོན༌གྲུས༌ ཅོས༌ཏེ༌ ཨིན༌ནོག༌།"]], [["གོ༌མའེ༌ ལོབ༌ཕྲུགས༌གུན༌ནི༌ མིག༌ནེ༌ ཐོང༌ཏེ༌ ང༌ཞའ༌ ཤད༌ཁན༌གུན༌ ཁོང༌གུན༌ནི༌ བྲིས༌ཏེ༌ ཨིན༌ནོག༌།"]], [["གོ༌ཟུག༌ནེ༌ པར༌ལ༌ ཅི༌ཚང༌མའ༌ གྱལ༌ལ༌ ཅོས༌ཏེ༌ རྩར༌ཅོད༌ ཏངས༌ཏེ༌ ངེའང༌ བྱུང༌ཁན༌གུན༌ ཚིར༌ ནང༌ཞིན༌, མ༌ རྩི༌ཝ༌ཅན༌ ཐེའུ༌ཕེ༌ལུས༌ ཉེ༌རང༌ངི༌ ཕིའ༌ བྲི༌ཅེས༌ ཐག༌ཅད༌པིན༌།"]], [["ཉེ༌རང༌ང༌ ཡེ༌ཤུའི༌ སྐོར༌ལ༌ ལབ༌ཞ༌ ཐོབ༌ཁན༌གུན༌ དྲང༌པོ༌ ཨིན༌ཁན༌བོ༌ ཏན༌ཏན༌ ཅོ༌ཅེས༌སི༌ ཕིའ༌ ངའེ༌ བྲིའད༌།"]], [["1:5 ནེ༌ 25"], ["ཧེ༌རོ༌དཱ༌, ཡ༌ཧུ༌དཱ༌ ཡུལ༌ཇོངས༌སི༌ གྱལ༌པོ༌ ཨིན༌ཏུས༌, ཟ༌ཀར༌ཡཱ༌ བླ༌མ༌གུན༌ནི༌ སྡེ༌ ཨ༌བི༌ཡཱའེ༌ ཟེར༌ཁན༌བོའེ༌ ཐུས༌མི༌ བླ༌མ༌ཞིག༌ ཨིན༌པིན༌། ཨ༌བི༌ཡཱའེ༌, བླ༌མ༌ ཆེན༌མོ༌ ཨ༌རོན༌ནི༌ པུར༌གྱུད༌ ཨིན༌པིན༌, ཡང༌ ཟ༌ཀར༌ཡཱའེ༌ ན༌མ༌ ཨེ༌ལི༌ས༌བེད༌དའང༌ ཨ༌རོན༌ནི༌ གྱུད༌ནེ༌ ཨིན༌པིན༌།"]], [["ཟ༌ཀར༌ཡཱ༌ དང༌ ཨེ༌ལི༌ས༌བེད༌ ཉིས༌ཀོ༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ མི༌རིག༌ ཨིན༌པིན༌ ཅིའ༌ཟེར༌ན༌, ཁོང༌གུན༌ནི༌ གཙོ༌བོ༌ དཀོན༌མཆོག༌གི༌ བཀའ༌རྒྱ༌ དང༌ ཁྲིམས༌ ཚང༌མའ༌ སྲུང༌ཅེས༌ལ༌ སྣང༌ང༌ གྱལ༌ལ༌ ཏང༌ངད༌པིན༌།"]], [["ཨིན༌ནའང༌ ཁོང༌གུན༌ལ༌ ཕྲུ༌གུ༌ མེད༌པིན༌ ཅིའ༌ཟེར༌ན༌ ཨེ༌ལི༌ས༌བེད༌ལ༌ ཕྲུ༌གུ༌ མ༌ཇོར༌ར༌, ཁོང༌གུན༌ སྒས༌ཏེ༌ ཡོད༌པིན༌།"]], [["ཟ༌ཀར༌ཡཱ༌ ཡོད༌ཁན༌ནི༌ བླ༌མའེ༌ ཁག༌པའེ༌ ཆོད༌ཁང༌ངི༌ ནང༌ང༌ ཞབ༌སྟོག༌ ཞུ༌ཅེས༌སི༌ ཁྲལ༌ ཨིན༌ ཟ༌ནེ༌ ཟ༌ཀར༌ཡཱའེ༌ ཆོད༌ཁང༌ངི༌ ནང༌ང༌ དཀོན༌མཆོག༌གི༌ སྐུན༌དུན༌ལ༌ ཞབ༌སྟོག༌ ཞུའད༌པིན༌།"]], [["བླ༌མ༌གུན༌ནི༌ ལུག༌སྲོལ༌ ནང༌ཞིན༌ གྱན༌ གྱབས༌ཏེ༌ དཀོན༌མཆོག༌གི༌ ཆོད༌ཁང༌ངི༌ ནང༌ང༌ སྤོས༌ དུག༌ཅེས༌ལ༌ ཟ༌ཀར༌ཡཱའེ༌ མིང༌ བིང༌།"]], [["ཁོའེ༌ སྤོས༌ དུག༌ཨིན༌ ཡོད༌ ཟ༌ནེ༌ མི༌ཚོགས༌པོ༌ ཕི༌ལོག༌ག༌ དུགས༌ཏེ༌ མོས༌ལམ༌ ཞུའད༌པིན༌།"]], [["ཏེ༌ནེ༌ ཟ༌ཀར༌ཡཱ༌ གཙོ༌བོའེ༌ ཕོ༌ཉ༌ཞིག༌ སྤོས༌ དུག༌ཁན༌ནི༌ ཆོད༌ཁྲིའི༌ ཡས༌ ཆོགས༌ལ༌ ཞངས༌ཏེ༌ ཇལ༌།"]], [["ཟ༌ཀར༌ཡཱའེ༌ ཕོ༌ཉ༌བོ༌ ཇལ༌ལ༌ཅིག༌ ཁོ༌ དྲོགས༌ཏེ༌ སྲན༌ཏྲེ༌ ཇིགས༌།"]], [["ཨིན༌ནའང༌ ཕོ༌ཉའེ༌ ཁོའ༌ མོལས༌, \"ཟ༌ཀར༌ཡཱ༌, ཇིགས༌ མ༌ཇིགས༌། དཀོན༌མཆོག༌གི༌ ཁྱོ༌རང༌ངི༌ མོས༌ལམ༌ སན༌ན༌ ཛདས༌། ཁྱོ༌རང༌ངི༌ ན༌མ༌ ཨེ༌ལི༌ས༌བེད༌ལ༌ བུ༌ཚ༌ཞིག༌ ཇོར༌ཨིན༌ ཡང༌ ཁྱོ༌རང༌ངི༌ ཁོའེ༌ མིང༌ང༌ ཡོ༌ཧཱ༌ནན༌ ཏོག༌།"]], [["ཁོའེ༌ ཁྱོ༌རང༌ང༌ གའ༌མོ༌ དང༌ སྐྱིད༌པོ༌ ཁྱོང༌ཨིན༌ ཡང༌ ཁོ༌ སྐྱེ༌ཅེས༌པོའེ༌ མི༌ མང༌པོའེ༌ གའ༌མོ༌ ཅོ༌ཨིན༌,"]], [["ཅིའ༌ཟེར༌ན༌ གཙོ༌བོ༌ དཀོན༌མཆོག༌གི༌ སྐུན༌དུན༌ལ༌ ཁོ༌ མ༌ ཁག༌ཅན༌ གྱུར༌ཨིན༌། ཁོའེ༌ ཆང༌ ཡ༌ ཞན༌ ར༌རོ༌ཤེས༌གུན༌ ཐུང༌ མ༌གོས༌། སྐྱེས༌ སང༌ སྔུན༌ལ༌ ཁོ༌ ཨ༌མའེ༌ ཅང༌ཁོག༌ག༌ ཡོད༌ ཟ༌ནེའང༌ དམ༌པའེ༌ ཐུག༌ཉིད༌དི༌ གང༌ཨིན༌།"]], [["ཁོའེ༌ ཨིས༌ར༌ཨེལ༌པ༌ མང༌པོ༌ གཙོ༌བོ༌ ཁོང༌གུན༌ནི༌ དཀོན༌མཆོག༌གི༌ཀ༌ ལོགས༌ཏེ༌ ཁྱོང༌ཨིན༌།"]], [["ལུང༌སྟོན༌པ༌ ཨེ༌ལི༌ཡཱའ༌ ཙོགས༌སི༌ སེམས༌ཉིད༌ དང༌ ཝང༌ ཉམ༌པོ༌ ཁོ༌ གཙོ༌བོའེ༌ སྔུན༌ལ༌ སོང༌ཏེ༌, ཨ༌བ༌ དང༌ ཕྲུ༌གུ༌ གུན༌ནི༌ ནང༌ང༌ ཐུན༌བྲེལ༌ ཆ༌ཅུག༌ཨིན༌, ཡང༌ ཁའ༌ མི༌ཉན༌ཁན༌གུན༌ དཀོན༌མཆོག༌གི༌ སྕོད༌ལམ༌མི༌ ནང༌ང༌ གྲུལ༌ཁན༌གུན༌ནི༌ ཤེས༌རབས༌གུན༌ལ༌ ཉན༌ཅུགས༌ཏེ༌ གཙོ༌བོ༌ སྐྱོད༌ཅེས༌སི༌ ཏུས༌སི༌ ཕིའ༌ མི༌གུན༌ གྲལ༌གྲིག༌ ཅོ༌ཨིན༌།\""]], [["ཏེ༌ནེ༌ ཟ༌ཀར༌ཡཱའེ༌ ཕོ༌ཉའ༌ ཟེརས༌, \"ཉེ༌རང༌ངི༌ མོལ༌ཁན༌གུན༌ ཏན༌ཏན༌ བྱུང༌ཅེས༌པོ༌ ང༌ ཀ༌ཟུག༌གི༌ ཨིད༌ཤེས༌ ཨིན༌? ཅིའ༌ཟེར༌ན༌ ང༌ སྒས༌ ཡང༌ ངའེ༌ ན༌མའེ༌ ལོའང༌ ཆེན༌མོ༌ ཨིན༌ནོག༌།\""]], [["ཕོ༌ཉའེ༌ མོལས༌, \"ངའ༌ གབ༌རི༌ཨེལ༌, དཀོན༌མཆོག༌གི༌ སྐུན༌དུན༌ལ༌ ལངས༌ཏེ༌ དུག༌ཁན༌ ཡང༌ ཁྱོ༌རང༌ང༌ འི༌ ལོན༌ ཟང༌པོ༌བོ༌ ཤད༌ད༌ལ༌ ཀལ༌ལ༌ ཛད༌ཏེ༌ ཨིན༌།"]], [["ཨིན༌ནའང༌ ཁྱོ༌རང༌ངི༌ ངའེ༌ ཟེར༌ཁན༌གུན༌ ཨིད༌ མ༌ཤེས༌པ༌, ཁྱོ༌རང༌ངི༌ བུ༌ཚ༌ སྐྱེ༌སྐྱེ༌ ཚོག༌པ༌ ཁྱོ༌རང༌ ཧན༌གྲང༌ གྱུར༌ཏེ༌ སྤེ༌ར༌ ཏང༌ མི༌ཉན༌, ཅིའ༌ཟེར༌ན༌ ངའེ༌ ཟེར༌ཁན༌གུན༌ ལྡམ༌མ༌ ཛད༌ཁན༌ནི༌ ཏུས༌སི༌ཀ༌ དྲན༌དྲའ༌ གྲུབ༌ཨིན༌།\""]], [["ཏེན༌ན༌ ཟ༌ནེ༌ ཕི༌ལོག༌ག༌ སྲུངས༌ཏེ༌ ཡོད༌ཁན༌གུན༌ནི༌ ཟ༌ཀར༌ཡཱ༌ ཆོད༌ཁང༌ངི༌ ནང༌ང༌ ཅི༌ཕིའ༌ མང༌པོ༌ གོར༌ར༌ནོག༌ སམ༌།"]], [["ཟ༌ཀར༌ཡཱ༌ ཕི༌ལོག༌ག༌ བིང༌ང༌ཅིག༌ སྤེ༌ར༌ ཏང༌ མ༌ཉན༌། ཁོའ༌ ཆོད༌ཁང༌ངི༌ ནང༌ང༌ ཞལ༌ཟིགས༌ ཐོང༌ཁན༌བོ༌ ཁོང༌གུན༌ལ༌ ཧ༌གོ༌, ཅིའ༌ཟེར༌ན༌ སྤེ༌ར༌ ཏང༌ མ༌ཉན༌པ༌ ཁོའེ༌ ལག༌པ༌ ཉམ༌པོ༌ སྟགས༌ ཅོས༌།"]], [["བླ༌མའེ༌ ཞབ༌སྟོག༌ ཞུ༌ཅེས༌སི༌ ཏུས༌ ཚར༌ར༌ཅིག༌, ཁོ༌ ཁང༌པའ༌ ལོགས༌ཏེ༌ སོང༌།"]], [["ཏུས༌བན༌ཤིག༌གི༌ སྟིང༌ནེ༌ ཁོའེ༌ ན༌མ༌ ཨེ༌ལི༌ས༌བེད༌ ཕན༌ཅེས༌མ༌ གྱུར༌, ཡང༌ ཁོ༌ ཟླ༌ཝ༌ ལྔ༌ ཚག༌པ༌ སུའང༌ མ༌ཐུག༌ག༌ ཁང༌པ༌ དུགས༌།"]], [["ཨེ༌ལི༌ས༌བེད༌དི༌ ཟེརས༌, \"ང༌ ཕྲུ༌གུ༌ མི༌ཇོར༌ཅེས༌སི༌ ཁྲེལ༌བ༌བོ༌ མི༌གུན༌ནི༌ དུན༌ལ༌ མེད༌ཁན༌ ཛད༌ཏེ༌ གཙོ༌བོ༌ དཀོན༌མཆོག༌གི༌ ངའེ༌ཀ༌ ཙམ༌ཤིག༌གི༌ ཐུག༌རྗེ༌ ཛད༌ཏེ༌ ཨིན༌ནོག༌།\""]], [["1:26 ནེ༌ 38"], ["ཨེ༌ལི༌ས༌བེད༌ སྐྱེ༌ཅེས༌ མ༌གྱུར༌ཏེ༌ ཟླ༌ཝ༌ དྲུག༌པའེ༌ ནང༌ང༌ དཀོན༌མཆོག༌གི༌ ཕོ༌ཉ༌ གབ༌རི༌ཨེལ༌, གཱ༌ལིལ༌ལིའི༌ ཡུལ༌ཇོངས༌སི༌ གྲོང༌ཁྱེར༌ ན༌ཙ༌རེད༌ལ༌,"]], [["མིར༌ཡམ༌ ཟེར༌ཁན༌ནི༌ རྩང༌མ༌ ན༌ཆུང༌ཞིག༌ ཡོད༌ས༌ ཀལ༌ལ༌ ཛདས༌། ཁོ༌ གྱལ༌པོ༌ དཱ༌བིད༌དི༌ པུར༌གྱུད༌ ཡོ༌སེབ༌ ཟེར༌ཁན༌བོའ༌ ན༌མའ༌ ཏྲིས༌ཏེ༌ ཨིན༌པིན༌།"]], [["ཕོ༌ཉ༌ མིར༌ཡམ༌ ཡོད༌ས༌ སྐྱོད༌ཏེ༌ མོལས༌, \"ཇུ༌ལེ༌, ཅིན༌ལབས༌ཅན༌ནི༌ བུ༌མོ༌, གཙོ༌བོ༌ དཀོན༌མཆོག༌ ཁྱོ༌རང༌ ཉམ༌པོ༌ ཡོད༌།\""]], [["མིར༌ཡམ༌མི༌ ཕོ༌ཉའེ༌ མོལ༌ཁན༌གུན༌ ཚོར༌ར༌ཅིག༌, ཁོའེ༌ སེམས༌ ཐེ༌ཚོམས༌ སོང༌ཏེ༌ འི༌ མོལ༌ཁན༌གུན༌ནི༌ ཏོན༌ ཅི༌ ཨིན༌ཧེ༌ སམ༌།"]], [["ཨིན༌ནའང༌ ཕོ༌ཉའེ༌ མོལས༌, \"མིར༌ཡམ༌, ཇིགས༌ མ༌ཇིགས༌, དཀོན༌མཆོག༌གི༌ ཁྱོ༌རང༌ང༌ ཐུག༌རྗེ༌ ཛད༌ཏེ༌ ཨིན༌ནོག༌།"]], [["ཕན༌ཅེས༌མ༌ གྱུར༌ཏེ༌ ཁྱོ༌རང༌ང༌ སྲས༌ཤིག༌ ལྟམས༌ཨིན༌ ཡང༌ ཁྱོ༌རང༌ངི༌ ཁོང༌ངི༌ ཚན༌ལ༌ ཡེ༌ཤུ༌ ཏོག༌།"]], [["ཁོང༌ ནི༌ མ༌ ཀྲག༌པོ༌ ཞུགས༌ཏེ༌ ཁོང༌ང༌ ཀུན༌ཝང༌ དཀོན༌མཆོག༌གི༌ སྲས༌ ཞུ༌ཨིན༌། གཙོ༌བོ༌ དཀོན༌མཆོག༌གི༌ ཁོང༌ང༌, ཁོང༌རང༌ངི༌ ཕ༌མེས༌པོ༌ གྱལ༌པོ༌ དཱ༌བིད༌དི༌ ཞུགས༌ཁྲིས༌ སལ༌ཨིན༌།"]], [["ཁོང༌ངི༌ ཨིས༌ར༌ཨེལ༌ལི༌ མིར༌གྱུད༌དི༌ཀ༌ ཏུས༌གྱུན༌ ཝང༌སྲུལ༌ལ༌ ཛད༌ཨིན༌། ཁོང༌ངི༌ གྱལ༌སྲིད༌དི༌ ཐའ༌མ༌ མ༌ནེ༌ མི༌ཡོང༌།\""]], [["མིར༌ཡམ༌མི༌ ཕོ༌ཉའ༌ ཟེརས༌, \"ང༌ བུ༌ཚ༌ ཉམ༌པོ༌ བྲེལ༌ མ༌ཆའ༌ཁན༌ནི༌ ན༌ཆུང༌ཞིག༌ ཨིན༌པ༌ ཏེ༌བོ༌ ཀ༌ཟུག༌གི༌ གྲུབ༌ ཐུབ༌ཨིན༌?\""]], [["ཕོ༌ཉའེ༌ ལན༌སལས༌, \"དམ༌པའེ༌ ཐུག༌ཉིད༌ ཁྱོ༌རང༌ངི༌ཀ༌ བབས༌ཏེ༌ ཀུན༌ཝང༌ དཀོན༌མཆོག༌གི༌ ཤེད༌དི༌ ཀྲིབ༌ཀྱག༌ ཙོགས༌ལ༌ ཁྱོ༌རང༌ ཀབ༌བ༌ ཛད༌ཨིན༌། ཏེན༌ན༌བོའེ༌ཕིའ༌ ཁྱོ༌རང༌ང༌ ལྟམས༌ཁན༌ནི༌ དམ༌པ༌ ཕྲུ༌གུ༌བོའ༌ དཀོན༌མཆོག༌གི༌ སྲས༌ ཞུ༌ཨིན༌།"]], [["སྒས༌ཏེ༌ ཡོད༌ཁན༌ ཁྱོ༌རང༌ངི༌ ཉེན༌ ཨེ༌ལི༌ས༌བེད༌དའང༌ ཕྲུ༌གུ༌ ཇོར༌ཅེས༌ ཡོད༌། ཁོའ༌ ཕྲུ༌གུ༌ ཇོར༌མ༌ཉན༌ཁན༌ ཟེར༌ནའང༌ ཁོ༌ ཕན༌ཅེས༌མ༌ གྱུར༌ཏེ༌ ཟླ༌ཝ༌ དྲུག༌པོའེ༌ ནང༌ང༌ ཨིན༌།"]], [["ཅིའ༌ཟེར༌ན༌ དཀོན༌མཆོག༌ག༌ ཛད༌ མི༌ཉན༌ཅེས༌ ཅའང༌ མེད༌ཀྱག༌།\""]], [["ཏེ༌ནེ༌ མིར༌ཡམ༌མི༌ ཟེརས༌, \"ང༌ གཙོ༌བོ༌ དཀོན༌མཆོག༌གི༌ ཞབ༌སྟོག༌མ༌ ཨིན༌། ཉེ༌རང༌ངི༌ མོལ༌ཁན༌ ནང༌ཞིན༌ གྲུབ༌ཤིག༌།\" ཏེ༌ནེ༌ ཁོ༌ བོར༌ཏེ༌ ཏེ༌ཀ༌ནེ༌ ཕོ༌ཉ༌ སྐྱོདས༌།"]], [["1:39 ནེ༌ 45"], ["ཏེན༌ན༌ སྟིང༌ནེ༌ མིར༌ཡམ༌མི༌ གྲལ༌གྲིག༌ ཅོས༌ཏེ༌, ཡ༌ཧུ༌དཱའེ༌ རི༌ ཡུལ༌ལི༌ ནང༌ང༌ གྲོང༌ཁྱེར༌ཞིག༌ག༌ གྱོགས༌པ༌ སོང༌,"]], [["ཏེ༌རུ༌ ཟ༌ཀར༌ཡཱ༌ དང༌ ཨེ༌ལི༌ས༌བེད༌དི༌ ཁང༌པའ༌ ལེབས༌ཏེ༌ ཁོའེ༌ ཨེ༌ལི༌ས༌བེད༌ལ༌ \"ཇུ༌\" ཟེརས༌།"]], [["ཨེ༌ལི༌ས༌བེད༌ལ༌ མིར༌ཡམ༌མི༌ ཇུ༌ ཟེར༌ར༌ ཚོར༌ར༌ཅིག༌, ཁོའེ༌ ཅང༌ཁོག༌ག༌ ཡོད༌ཁན༌ནི༌ ཕྲུ༌གུ༌བོ༌ ཕར༌ ཡང༌ ཨེ༌ལི༌ས༌བེད༌ དམ༌པའེ༌ ཐུག༌ཉིད༌དི༌ གང༌།"]], [["ཨེ༌ལི༌ས༌བེད༌དི༌ མིར༌ཡམ༌མའ༌ ཤེད༌ནའང༌ ཟེརས༌, \"བུ༌མོ༌གུན༌ནི༌ ནང༌ནེ༌ དཀོན༌མཆོག༌གི༌ ཉེ༌རང༌ང༌ ཅིན༌ལབས༌ སལ༌ལ༌ ཛདས༌། ཉེ༌རང༌ང༌ ཇོར༌ཅེས༌ཅན༌ནི༌ སྲས༌པོའང༌ ཅིན༌ལབས༌ཅན༌ ཨིན༌།"]], [["ང༌ ཡོད༌ས༌ ངའེ༌ གཙོ༌བོའེ༌ ཨ༌མ༌ སྐྱོད༌ཏེ༌ ང༌ ཙམ༌ཤིག༌གི༌ རྩི༌ཝ༌ སལ༌ལ༌ ཛད༌ཏེ༌ ཨིན༌ནོག༌།"]], [["ཉེ༌རང༌ངི༌ ཇུ༌ མོལ༌ལ༌ ཚོར༌ར༌ཅིག༌ ངའེ༌ ཅང༌ཁོག༌ག༌ ཡོད༌ཁན༌ནི༌ ཕྲུ༌གུ༌བོ༌ ཐད༌ཏེ༌ ཕར༌།"]], [["ཉེ༌རང༌ ཅིན༌ལབས༌ཅན༌ ཨིན༌ནོག༌ ཅིའ༌ཟེར༌ན༌ གཙོ༌བོའེ༌ མོལ༌ཁན༌བོ༌ དྲན༌དྲ༌ གྲུབ༌ཅུག༌ག༌ ཛད༌ཅེས༌པོའ༌ ཉེ༌རང༌ངི༌ ཨིད༌ཤེས༌ ཅོས༌།"]], [["1:46 ནེ༌ 56"], ["ཡང༌ མིར༌ཡམ༌མི༌ ཟེརས༌,"], ["\"ངའེ༌ སེམས༌སི༌ ཐིལ༌ནེ༌ གཙོ༌བོ༌ དཀོན༌མཆོག༌ག༌ སྟོད༌པ༌ ཕུལ༌ལད༌,"]], [["ཡང༌ ངའེ༌ སེམས༌ཉིད༌དི༌ གའ༌མོ༌ ཅོའད༌,"], ["ཅིའ༌ཞུ༌ན༌ ཁོང༌ ངའ༌ སྐྱོབ༌བ༌ ཛད༌ཁན༌ནི༌ དཀོན༌མཆོག༌ ཨིན༌།"]], [["ཁོང༌ངི༌ ཁོང༌རང༌ངི༌ ཉམ༌ཤུང༌ ཞབ༌སྟོག༌པ༌ ཐུག༌རྗེ༌ ལྟན༌ཏེ༌ སྣང༌ང༌ ཛདས༌།"], ["ཏ༌ནེ༌ཕར༌ལ༌ མི༌རབས༌ ཚང༌མའེ༌ ངའ༌ ཅིན༌ལབས༌ཅན༌ ཟེར༌ཨིན༌།"]], [["ཅིའ༌ཟེར༌ན༌ ངའེ༌ ཕིའ༌ ཀུན༌ཝང༌ དཀོན༌མཆོག༌གི༌ ཆག༌ལས༌ གངས༌ཅན༌ ཛདས༌།"], ["ཁོང༌ངི༌ ཚན༌ དམ༌པ༌ ཨིན༌།"]], [["ཁོང༌ང༌ རྩི༌ཝ༌ དང༌ ཇིགས༌སི༌ ནང༌ང༌ གྲུལ༌ཁན༌གུན༌ ཉམ༌པོ༌,"], ["ཁོང༌ངི༌ སྙིང༌རྗེ༌ མི༌རབས༌ནེ༌ མི༌རབས༌ ལུས༌ཨིན༌།"]], [["ཁོང༌ངི༌ ཁོང༌རང༌ངི༌ སྟོབས༌ཅན༌ནི༌ ཆག༌ རྐྱང༌ང༌ ཛད༌ཏེ༌"], ["ཕོ༌སོ༌ཅན༌གུན༌ ཡན༌ཅུག༌ག༌ ཛདས༌།"]], [["ཁོང༌ངི༌ ཝང༌སྲུལ༌པ༌གུན༌ ཁྲིས༌སི༌ ཀ༌ནེ༌ ཕབ༌བ༌ ཛདས༌,"], ["ཨིན༌ནའང༌ ཉམས༌ཆུང༌གུན༌ སྟག༌ག༌ ཛདས༌།"]], [["ཁོང༌ངི༌ སྟོགས༌ཁན༌གུན༌ ཚིམ༌ ཅུག༌ག༌ ཛདས༌,"], ["ཨིན༌ནའང༌ ཆུག༌པོ༌གུན༌ སྟོང༌པ༌ ལོགས༌ཏེ༌ སལས༌།"]], [["ཁོང༌ངི༌ སྙིང༌རྗེ༌ ཛད༌ཅེས༌པོ༌ ཞེད༌ད༌ མ༌ཛད༌ད༌"], ["ཁོང༌རང༌ངི༌ ཡོག༌པོ༌ ཨིས༌ར༌ཨེལ༌པ༌གུན༌ལ༌ རོགས༌ ཛདས༌།"]], [["ཅིའ༌ཟེར༌ན༌ ཁོང༌ངི༌ ཨབ༌ར༌ཧམ༌ དང༌ ཁོའེ༌ པུར༌གྱུད༌,"], ["ང༌དང༌ངི༌ ཕ༌མེས༌པོ༌གུན༌ལ༌ ཏེ༌ ཐའ༌མེད༌པའེ༌ ཞལ༌ཆད༌པོ༌ ཛདས༌།\""]], [["མིར༌ཡམ༌ ཨེ༌ལི༌ས༌བེད༌ ཉམ༌པོ༌ ཟླ༌ཝ༌ སུམ༌ ཟམ༌ཤིག༌ དུགས༌ཏེ༌ སྟིང༌ནེ༌ ཁོ༌རང༌ངི༌ ཁང༌པའ༌ ན༌ཙ༌རེད༌ལ༌ ལོགས༌ཏེ༌ སོང༌།"]], [["1:57 ནེ༌ 66"], ["ཨེ༌ལི༌ས༌བེད༌ལ༌ ཕྲུ༌གུ༌ ཇོར༌ཅེས༌སི༌ ཏུས༌ ལེབ༌བ༌ཅིག༌ ཁོའ༌ བུ༌ཚ༌ཞིག༌ ཇོར༌།"]], [["ཉེན༌གྲུང༌ དང༌ ཁྱིམ༌ཚེས༌པ༌ གུན༌ནི༌ ཨེ༌ལི༌ས༌བེད༌ལ༌ གཙོ༌བོའེ༌ སྙིང༌རྗེ༌ ཆེན༌མོ༌ ཛད༌ཁན༌བོ༌ ཚོར༌ཏེ༌, ཁོང༌གུན༌ནི༌ ཁོ༌ ཉམ༌པོ༌ གའ༌མོ༌ ཅོས༌།"]], [["ཞག༌ རྒྱད༌པའེ༌ ཞག༌ག༌ ཁོང༌གུན༌ ཕྲུ༌གུ༌བོའ༌ སུན༌ནད༌ ཅོ༌ཅེས༌ལ༌ ཛོམ༌ཏེ༌, ཨ༌བའེ༌ མིང༌ ཙོགས༌ལ༌ ཕྲུ༌གུའང༌ ཟ༌ཀར༌ཡཱ༌ མིང༌ ཏག༌ཅེས༌ ཅོས༌།"]], [["ཨིན༌ནའང༌ ཁོའེ༌ ཨ༌མའེ༌ ཟེརས༌, \"མན༌ ཁོའེ༌ མིང༌ང༌ ཡོ༌ཧཱ༌ནན༌ ཏག༌གོས༌།\""]], [["ཁོང༌གུན༌ནི༌ ཁོའ༌ ཟེརས༌, \"ཁྱོ༌ཞའེ༌ གྱུད༌དི༌ ནང༌ནེ༌ འི༌ མིང༌བོ༌ སུའང༌ མེད༌།\""]], [["ཏེ༌ནེ༌ ཁོའེ༌ ཨ༌བའ༌ ལག༌པ༌ ཉམ༌པོ༌ སྟགས༌ ཅོ༌ཨིན༌ ཁོའེ༌ མིང༌ ཅི༌ ཏག༌ཉིན༌རག༌ ཟེར༌ཏེ༌ ཁོའ༌ ཏྲིས༌།"]], [["ཟ༌ཀར༌ཡཱའེ༌ སྟགས༌ ཅོ༌ཨིན༌ ལག༌ཤིང༌ཞིག༌ ཏོང༌ ཟེརས༌ ཡང༌ ཁོའེ༌ ཏེ༌ཀ༌, \"ཁོའེ༌ མིང༌ང༌ ཡོ༌ཧཱ༌ནན༌ ཏོག༌\" བྲིས༌པ༌ ཁོང༌ ཚང༌མ༌ ཧ༌ལས༌།"]], [["ཏེན༌ན༌མལ༌ལ༌ ཁོའ༌ ཡང༌སྐྱར༌ སྤེ༌ར༌ ཏང༌ཉན༌ ཡང༌ ཁོའེ༌ དཀོན༌མཆོག༌ག༌ སྟོད༌པ༌ ཕུལས༌།"]], [["ཏེ༌གུན༌ ཚོར༌ཏེ༌ ཁྱིམ༌ཚེས༌པ༌གུན༌ དཀོན༌མཆོག༌གི༌ ཇིགས༌སི༌ གང༌, ཡང༌ ཡ༌ཧུ༌དཱའེ༌ རི༌ ཡུལ༌ གང༌པོའེ༌ ནང༌ང༌ ཏེ༌ བྱུང༌ཁན༌གུན༌ནི༌ ནས༌ཚུལ༌བོ༌ ཕེལ༌།"]], [["ཏེ༌ ནས༌ཚུལ༌ ཚོར༌ཁན༌ ཚང༌མའེ༌ གཙོ༌བོའེ༌ ཁོའེ༌ཀ༌ ཆག༌ བོར༌ཏེ༌ ཅིན༌ལབས༌ སལ༌ཁན༌བོ༌ ཧ༌གོ༌ཏེ༌ ཁོ༌རང༌ ཅིག༌ དང༌ ཅིག༌ག༌ ཏྲིས༌, \"ལྡན༌ཏེ༌ འི༌ ཕྲུ༌གུ༌བོ༌ ཅི༌ཞིག༌ གྱུར༌ཨིན༌ཧེ༌?\""]], [["1:67 ནེ༌ 80"], ["ཏེ༌ནེ༌ ཨ༌བ༌ ཟ༌ཀར༌ཡཱ༌ དམ༌པའེ༌ ཐུག༌ཉིད༌དི༌ གངས༌ཏེ༌ ལུང༌སྟན༌ ཤདས༌,"]], [["\"ཨིས༌ར༌ཨེལ༌ལི༌ གཙོ༌བོ༌ དཀོན༌མཆོག༌ག༌ སྟོད༌པ༌ ཕུལ༌"], ["ཅིའ༌ཞུ༌ན༌ ཁོང༌ སྐྱོད༌ཏེ༌ ཁོང༌རང༌ངི༌ མི༌གུན༌ ཐར༌ ཅུག༌ག༌ ཛདས༌།"]], [["སྔུན༌མའེ༌ ལུང༌སྟོན༌པ༌ དམ༌པ༌གུན༌ གྱུད༌ཏེ༌"], ["དཀོན༌མཆོག༌གི༌ མོལ༌ཁན༌ ནང༌ཞིན༌, ང༌དང༌ངི༌ ཕིའ༌"], ["ཁོང༌ངི༌ ཞབ༌སྟོག༌པ༌ གྱལ༌པོ༌ དཱ༌བིད༌དི༌ པུར༌གྱུད༌ནེ༌"], ["ཁྱུད༌ཅན༌ སྐྱབ༌གོན༌ཞིག༌ ཀལ༌ལ༌ ཛདས༌,"]], [["སྔུན༌མའེ༌ ལུང༌སྟོན༌པ༌ དམ༌པ༌གུན༌ གྱུད༌ཏེ༌"], ["དཀོན༌མཆོག༌གི༌ མོལ༌ཁན༌ ནང༌ཞིན༌, ང༌དང༌ངི༌ ཕིའ༌"], ["ཁོང༌ངི༌ ཞབ༌སྟོག༌པ༌ གྱལ༌པོ༌ དཱ༌བིད༌དི༌ པུར༌གྱུད༌ནེ༌"], ["ཁྱུད༌ཅན༌ སྐྱབ༌གོན༌ཞིག༌ ཀལ༌ལ༌ ཛདས༌,"]], [["ཏ༌ གྲ༌འོ༌ དང༌ ནཕ༌རད༌ ཅོ༌ཁན༌ ཚང༌མ༌ནེ༌ ང༌དང༌གུན༌ སྐྱོབ༌བ༌ ཛད༌ཨིན༌།"]], [["དཀོན༌མཆོག༌གི༌ ང༌དང༌ངི༌ ཕ༌མེས༌པོ༌གུན༌ལ༌ དམ༌པ༌ ཆད༌དོན༌ ཛད༌ཁན༌བོ༌"], ["ཨིད༌ཏུ༌ བོར༌ར༌ ཛད༌ཏེ༌ ཁོང༌གུན༌ནི༌ཀ༌ སྙིང༌རྗེ༌ ཛདས༌།"]], [["ཁོང༌ངི༌ ང༌དང༌ངི༌ ཕ༌མེས༌པོ༌ ཨབ༌ར༌ཧམ༌ ཉམ༌པོ༌"], ["ནའ༌ ཁུར༌ར༌ ཛད༌ཏེ༌ ཏེ༌ ཆད༌དོན༌བོ༌ ཛདས༌།"]], [["ང༌དང༌གུན༌ ང༌དང༌གུན༌ནི༌ གྲ༌འོའེ༌ ལག༌ནེ༌ ཐར༌ཅུག༌ ཛདས༌"], ["ཏ༌ ང༌དང༌གུན༌ནི༌ མི༌ཚེ༌ གང༌པོ༌ ཇིགས༌ནང༌ མེད༌པ༌"], ["དམ༌པ༌ དང༌ དྲང༌པོའེ༌ ནང༌ང༌ དཀོན༌མཆོག༌ག༌ ཞབ༌སྟོག༌ ཞུ༌ཉན༌ཨིན༌།"]], [["ང༌དང༌གུན༌ ང༌དང༌གུན༌ནི༌ གྲ༌འོའེ༌ ལག༌ནེ༌ ཐར༌ཅུག༌ ཛདས༌"], ["ཏ༌ ང༌དང༌གུན༌ནི༌ མི༌ཚེ༌ གང༌པོ༌ ཇིགས༌ནང༌ མེད༌པ༌"], ["དམ༌པ༌ དང༌ དྲང༌པོའེ༌ ནང༌ང༌ དཀོན༌མཆོག༌ག༌ ཞབ༌སྟོག༌ ཞུ༌ཉན༌ཨིན༌།"]], [["ངའེ༌ བུ༌ཚ༌, ཁྱོ༌རང༌ང༌ ཀུན༌ཝང༌ དཀོན༌མཆོག༌གི༌ ལུང༌སྟོན༌པ༌ ཟེར༌ཨིན༌"], ["ཁྱོ༌རང༌ གཙོ༌བོའེ༌ སང༌ སྔུན༌ལ༌ སོང༌ཏེ༌,"], ["ཁོང༌ སྐྱོད༌ཅེས༌ལ༌ གྲལ༌གྲིག༌ ཅོ༌ཨིན༌།"]], [["མི༌གུན༌ནི༌ སྡིག༌པ༌གུན༌ལ༌ ཤགས༌པ༌ ཛད༌ཅེས༌པོ༌ གྱུད༌ཏེ༌"], ["ཁྱོ༌རང༌ངི༌ གཙོ༌བོའེ༌ མི༌གུན༌ལ༌ ཐར༌པ༌ ཐོབ༌ཅེས༌སི༌ ལམ༌བོ༌ ལྟན༌ཨིན༌།"]], [["དཀོན༌མཆོག༌གི༌ ཅམས༌པ༌ གངས༌ཁན༌ནི༌ སྙིང༌རྗེ༌ གྱུད༌ཏེ༌"], ["ཁོང༌ངི༌ མ༌ཤི༌ཀ༌ ང༌མོའེ༌ འོད༌ ལྡང༌ཤན༌བོ༌"], ["ང༌དང༌གུན༌ནི༌ཀ༌ ཤར༌ ཅུག༌ག༌ ཛད༌ཨིན༌།"]], [["སེམས༌ཉིད༌དི༌ མུན༌གྲིག༌ དང༌ ཤི༌ཅེས༌སི༌ ཇིགས༌ནང༌ངི༌"], ["ནང༌ང༌ ཡོད༌ཁན༌གུན༌ལ༌ འོད༌ ཤར༌ ཅུག༌ག༌ ཛད༌ཏེ༌"], ["ང༌དང༌གུན༌ ཞི༌དེ༌ ལམ༌མི༌ཀ༌ ཁྱོང༌ང༌ ཛད༌ཨིན༌།\""]], [["ཏེ༌ནེ༌ ཡོ༌ཧཱ༌ནན༌ ལྡན༌ཏེ༌ ཐུག༌ཉིད༌དི༌ ནང༌ང༌ ཤེད༌ཅན༌ སོང༌། ཨིས༌ར༌ཨེལ༌པ༌གུན༌ལ༌ ཆོས༌ཤད༌ཅེས༌ གོ༌ཟུག༌ ཅོ༌ཅོ༌ ཚོག༌པ༌ ཁོང༌ རི༌སྟོང༌ངི༌ ནང༌ང༌ ཞུགས༌།"]]], [[["2:1 ནེ༌ 7"], ["ཏེ༌ཏུས༌ལ༌ རོམ༌མི༌ གྱལ༌པོ༌ ཨའུ༌གུས༌དུས༌སི༌ རོམ༌ གྱལ༌སྲིད༌དི༌ ཡོག༌ག༌ ཡོད༌ཁན༌ནི༌ ཡུལ༌ ཚང༌མའེ༌ མི༌ཀྲངས༌ རྩི༌ཅེས༌ལ༌ བཀའ༌ ཏངས༌།"]], [["༼ཀྱི༌རི༌ནི༌འུས༌ སི༌རི༌ཡཱ༌ ཡུལ༌ཇོངས༌སི༌ ཀའ༌ལོན༌ འིན༌ནི༌ ཏུས༌ལ༌, འི༌ མི༌ཀྲངས༌ རྩི༌ཅེས༌པོ༌ ཏང༌པོ༌རང༌ ཨིན༌པིན༌༽"]], [["ཡང༌ མི༌ཚང༌མ༌ མིང༌ ཅུག༌ཅེས༌ལ༌ རང༌རང༌ངི༌ ཕ༌མེས༌པོའེ༌ ཡུལ༌ལ༌ སོང༌།"]], [["ཡོ༌སེབ༌ གྱལ༌པོ༌ དཱ༌བིད༌དི༌ པུར༌གྱུད༌ནེ༌ ཨིན༌པ༌, ཁོའང༌ གཱ༌ལིལ༌ལི༌ ཡུལ༌ཇོངས༌སི༌ ན༌ཙ༌རེད༌ གྲོང༌ཁྱེར༌ནེ༌, ཡ༌ཧུ༌དཱ༌ ཡུལ༌ཇོངས༌སི༌ དཱ༌བིད༌དི༌ གྲོང༌ཁྱེར༌ བེད༌ལེ༌ཧེམ༌མ༌ སོང༌།"]], [["ཡོ༌སེབ༌བི༌ ན༌མའ༌ ཏྲིས༌ཏེ༌ ཨིན༌ཁན༌ནི༌ མིར༌ཡམ༌, ཀ༌བོའ༌ ཕྲུ༌གུ༌ ཇོར༌ཅེས༌ ཡོད༌པིན༌, ཁོ༌ ཉམ༌པོ༌ མིང༌ ཅུག༌ཅེས༌ལ༌ ཁྱེརས༌།"]], [["ཏེ༌རུ༌ ཡོད༌ཏུས༌, ཕྲུ༌གུ༌ ཇོར༌ཅེས༌སི༌ ཏུས༌པོ༌ ལེབ༌།"]], [["ཡང༌ མིར༌ཡམ༌མ༌ གོ༌མ༌ ཕྲུ༌གུ༌, བུ༌ཚ༌ཞིག༌ ལྟམས༌། ཁོའེ༌ ཕྲུ༌གུ༌ རས༌སི༌ ནང༌ང༌ ཏུམས༌ཏེ༌ བྲེས༌སི༌ ནང༌ང༌ བོརས༌, ཅིའ༌ཟེར༌ན༌ ཁོང༌གུན༌ལ༌ བྲང༌ས༌ དུག༌སའེ༌ ནང༌ མ༌ཐོབ༌བ༌ ཨིན༌པིན༌།"]], [["2:8 ནེ༌ 21"], ["ཏེ༌ ཚན༌ལ༌, ཉེ༌ཁོར༌རི༌ ཐང༌ཞིག༌གི༌ཀ༌ ལུག༌རྫི༌གུན༌ དུགས༌ཏེ༌ ཁོང༌རང༌ངི༌ ལུག༌གུན༌ སྲུང༌ངད༌པིན༌།"]], [["གཙོ༌བོའེ༌ ཕོ༌ཉ༌ཞིག༌ ཁོང༌གུན༌ནི༌ ཇལ༌, ཡང༌ གཙོ༌བོའེ༌ ཟིར༌རྗིད༌དི༌ ཁོང༌གུན༌ ཡོད༌སའེ༌ ཉེ༌ཁོར༌རི༌ ནས༌ས༌ འོད༌ཅན༌ གྱུར༌པ༌, ཁོང༌གུན༌ སྲན༌ཏྲེ༌ ཇིགས༌།"]], [["ཨིན༌ནའང༌ ཕོ༌ཉའེ༌ ཁོང༌གུན༌ལ༌ མོལས༌, \"མ༌ཇིགས༌ཤིག༌, ངའེ༌ མི༌ཚང༌མ༌ལ༌ མ༌ གའ༌མོ༌ ཁྱོང༌ཅེས༌ཅན༌ནི༌ གའ༌མོའེ༌ ནས༌ཚུལ༌ ཤད༌དད༌།"]], [["དི༌རིང༌ ཁྱོ༌ཞའེ༌ ཕ༌མེས༌པོའེ༌ གྱལ༌པོ༌ དཱ༌བིད༌དི༌ གྲོང༌ཁྱེར༌རི༌ ནང༌ང༌ སྐྱབ༌གོན༌བོ༌ ཁྲུངས༌ཏེ༌ ཨིན༌། ཁོང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, གཙོ༌བོ༌བོ༌ ཨིན༌།"]], [["ཡང༌ ཏེ༌བོའེ༌ སྟགས༌པོ༌ ནི༌ ཁྱོ༌ཞ༌གུན༌ལ༌ ཕྲུ༌གུ༌ཞིག༌ རས༌སི༌ ནང༌ང༌ ཏུམས༌ཏེ༌, བྲེས༌སི༌ ནང༌ང༌ ཉལ༌ཏེ༌ ཐོང༌ཨིན༌།\""]], [["ཧུན༌མེད༌ལ༌ ནམ༌ཁའེ༌ ཕོ༌ཉའེ༌ ཚོགས༌ ཆེན༌མོ༌ཞིག༌ སྔོན༌ཏེ༌, ཏེ༌ ཕོ༌ཉ༌ ཉམ༌པོ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ མོལས༌,"]], [["\"ནམ༌ཁའེ༌ ཐོ༌ཤོག༌ག༌ ཞུགས༌ཏེ༌ ཡོད༌ཁན༌གུན༌ནི༌"], ["དཀོན༌མཆོག༌ག༌ སྟོད༌པ༌ ཕུལ༌,"], ["ཡང༌ དཀོན༌མཆོག༌ ཐུགས༌ཐད༌ད༌ ཛད༌ཁན༌ནི༌"], ["ཇིག༌རྟེན༌པ༌གུན༌ནི༌ཀ༌ ཞི༌དེ༌ བྱུང༌\""]], [["ཁོང༌གུན༌ བོར༌ཏེ༌ ཕོ༌ཉ༌གུན༌ ནམ༌ཁའ༌ ལོགས༌ཏེ༌ སྐྱོད༌ད༌ཅིག༌, ལུག༌རྫི༌གུན༌ནི༌ ཅིག༌ དང༌ ཅིག༌ག༌ ཟེརས༌, \"ཏ༌ གཙོ༌བོའེ༌ ང༌དང༌ང༌ མོལ༌ཁན༌ བྱུང༌ཁན༌གུན༌ ལྟའ༌ལ༌ ང༌དང༌ བེད༌ལེ༌ཧེམ༌མ༌ ཆེན༌།\""]], [["ཏེ༌ནེ༌ ཁོང༌གུན༌ གྱོགས༌པ༌ སོང༌ཏེ༌, མིར༌ཡམ༌, ཡོ༌སེབ༌ དང༌ བྲེས༌སི༌ ནང༌ང༌ ཉལ༌ཁན༌ ཕྲུ༌གུ༌བོ༌ ཇལ༌།"]], [["ཕྲུ༌གུ༌ ཇལ༌ཏེ༌ སྟིང༌ནེ༌ ལུག༌རྫི༌གུན༌ནི༌ ཕྲུ༌གུའི༌ སྐོར༌ལ༌ མོལ༌ཁན༌ནི༌ ནས༌ཚུལ༌བོ༌ ཚང༌མ༌ལ༌ ཤདས༌།"]], [["ལུག༌རྫི༌གུན༌ནི༌ ཤད༌ཁན༌གུན༌ ཚོར༌ཁན༌ནི༌ མི༌ ཚང༌མ༌ ཧ༌ལས༌།"]], [["ཨིན༌ནའང༌ མིར༌ཡམ༌མི༌ བྱུང༌ཁན༌ ཚང༌མ༌ སྙིང༌ངི༌ ནང༌ང༌ ཁུར༌ཏེ༌ ཡང༌ ཏེ༌ ཚང༌མའེ༌ སྐོར༌ལ༌ སམ༌བ༌ ཏང༌ཨིན༌ དུགས༌།"]], [["ལུག༌རྫི༌གུན༌ནི༌ ཚོར༌ཁན༌ དང༌ ཐོང༌ཁན༌ ཚང༌མའེ༌ ཕིའ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ལོགས༌ཏེ༌ སོང༌, ཅིའ༌ཟེར༌ན༌ ཏེ༌གུན༌ ཕོ༌ཉའེ༌ མོལ༌ཁན༌ ནང༌ཞིན༌ དྲན༌དྲའ༌ ཡོད༌པིན༌།"]], [["ཞག༌ རྒྱད༌པའེ༌ ཞག༌ག༌, ནམ༌ ཕྲུ༌གུའ༌ སུན༌ནད༌ ཅོ༌ཅེས༌སི༌ ཏུས༌ ཨིན༌པིན༌, ཕྲུ༌གུའི༌ ཚན༌ལ༌ ཡེ༌ཤུ༌ ཏགས༌, ཀ༌ཟུག༌ ཕྲུ༌གུ༌ མིར༌ཡམ༌མི༌ ཅང༌ཁོག༌ག༌ ཆགས༌སི༌ སང༌ སྔུན༌ལ༌ ཕོ༌ཉའེ༌, ཏེ༌ མིང༌བོ༌ ཏག༌ག༌ ཛད༌ཅེས༌ལ༌ མོལ༌ཏེ༌ ཨིན༌པིན༌།"]], [["2:22 ནེ༌ 40"], ["ལུང༌སྟོན༌པ༌ མོ༌ཟེས༌སི༌ བཀའ༌ཁྲིམས༌ ནང༌ཞིན༌ ཕྲུ༌གུ༌ སྐྱེས༌ཏེ༌ སྟིང༌ནེ༌ ཨ༌མ༌ རྩང༌མ༌ ཆ༌ཅེས༌སི༌ ཏུས༌ ཚང༌ང༌ཅིག༌, ཡོ༌སེབ༌ དང༌ མིར༌ཡམ༌མི༌ ཕྲུ༌གུ༌བོ༌ གཙོ༌བོ༌ དཀོན༌མཆོག༌གི༌ ཨིན༌ཁན༌ ལྟན༌ཅེས༌སི༌ ཕིའ༌ ཡེ༌རུ༌ཤ༌ལེམ༌མི༌ ཆོད༌ཁང༌ང༌ ཁྱེརས༌།"]], [["༼གཙོ༌བོའེ༌ བཀའ༌ཁྲིམས༌སི༌ ནང༌ང༌ བྲིས༌ཏེ༌ དུག༌, \"བུ༌ཚ༌ གོ༌བུ༌ ཚང༌མ༌ གཙོ༌བོའ༌ སྟད༌ཁན༌བོ༌ ལྟན༌གོས༌།\"༽"]], [["ཏེ༌ནེ༌ གཙོ༌བོའེ༌ བཀའ༌ཁྲིམས༌སི༌ ནང༌ཞིན༌, \"ཕུར༌གོན༌ ཀར༌པོ༌ ཆ༌ཅིག༌ ཡ༌ ཕུར༌གོན༌ནི༌ ཕྲུ༌གུ༌ ཉིས༌\" ཁོང༌གུན༌ནི༌ སྲོག༌ཆོད༌ལ༌ ཕུལས༌།\""]], [["ཏེན༌ན༌ ཏུས༌ལ༌ ཡེ༌རུ༌ཤ༌ལེམ༌མི༌ ནང༌ང༌ ཤི༌མི༌འོན༌ ཏད༌པ༌ཅན༌ དང༌ དྲང༌པོ༌ མི༌ཞིག༌, ཁོ༌ ཨིས༌ར༌ཨེལ༌པ༌གུན༌ལ༌ ཐར༌པ༌ ཁྱོང༌ཁན༌ནི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ སྐྱོད༌ཅེས༌ལ༌ སྲུངས༌ཏེ༌ ཡོད༌པིན༌། ཡང༌ དམ༌པའེ༌ ཐུག༌ཉིད༌ ཁོ༌ ཉམ༌པོ༌ ཡོད༌པིན༌།"]], [["དམ༌པའེ༌ ཐུག༌ཉིད༌དི༌ ཁོའ༌ ནམ༌ཚོག༌པ༌ ཁོའེ༌ གཙོ༌བོ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ མི༌ཇལ༌ ཏེ༌ཏེ༌ཚོག༌པ༌ ཁོ༌ མི༌ཤི༌ མོལ༌ཏེ༌ སྔོན༌ ཅུག༌ག༌ ཛདས༌།"]], [["དམ༌པའེ༌ ཐུག༌ཉིད༌དི༌ ཤི༌མི༌འོན༌ ཆོད༌ཁང༌ང༌ ཁྱེར༌ར༌ ཛདས༌། བཀའ༌ཁྲིམས༌སི༌ ལུག༌སྲོལ༌ ནང༌ཞིན༌ ཕྲུ༌གུའ༌ ཅོ༌གོ༌ཤེས༌པོ༌ ཅོའ༌ལ༌ ཕ༌མ༌ ཉིས༌ཀོའེ༌ ཡེ༌ཤུ༌ ཆོད༌ཁང༌ང༌ ཁྱོང༌ང༌ཅིག༌,"]], [["ཤི༌མི༌འོན༌ནི༌ ཕྲུ༌གུ༌ ལག༌པའེ༌ ནང༌ང༌ ཁུར༌ཏེ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཟེརས༌,"]], [["\"གཙོ༌བོ༌ ཀུན༌ཝང༌, ཉེ༌རང༌ངི༌ ཞལ༌ཆད༌ ཛད༌ཁན༌བོ༌ གྲུབ༌ པ༌སང༌,"], ["ཉེ༌རང༌ངི༌ ཞབ༌སྟོག༌པ༌ ཞི༌དེ༌ ཉམ༌པོ༌ ཤི༌ཅེས༌ལ༌ གོངས༌པ༌ སལ༌།"]], [["ངའེ༌ མིག༌ནེ༌ ཉེ༌རང༌ངི༌ ཐར༌པ༌བོ༌ ཇལ༌,"]], [["ཀ༌བོ༌ མི༌ ཚང༌མའེ༌ ཕིའ༌ ཉེ༌རང༌ངི༌ གྲལ༌གྲིག༌ ཛད༌ཏེ༌ ཨིན༌།"]], [["ཁོང༌ ནི༌ ཡ༌ཧུ༌དཱ༌པ༌ མན༌ཁན༌གུན༌ལ༌ དཀོན༌མཆོག༌ སྔོན༌ཅུག༌ཁན༌ནི༌ འོད༌ ཨིན༌,"], ["ཡང༌ ཉེ༌རང༌ངི༌ མི༌ ཨིས༌ར༌ཨེལ༌པ༌གུན༌ནི༌ སྤལ༌བོ༌ ཨིན༌།\""]], [["ཁོང༌ངི༌ སྐོར༌ལ༌ མོལ༌ཁན༌གུན༌ ཚོར༌ཏེ༌ ཕྲུ༌གུའི༌ ཨ༌བ༌ དང༌ ཨ༌མ༌ ཧ༌ལས༌།"]], [["ཏེ༌ནེ༌ ཤི༌མི༌འོན༌ནི༌ ཁོང༌གུན༌ལ༌ ཅིན༌ལབས༌ སལ༌ཏེ༌, ཨ༌མ༌ མིར༌ཡམ༌མ༌ མོལས༌, \"དཀོན༌མཆོག༌གི༌ ཐབས༌ལྡིངས༌ ནང༌ཞིན༌ འི༌ ཕྲུ༌གུ༌བོ༌ གྱུད༌ཏེ༌ ཨིས༌ར༌ཨེལ༌པ༌ མང༌པོ༌ཞིག༌ གྱེལ༌ཅེས༌ ཡང༌ མང༌པོ༌ཞིག༌ག༌ ཐར༌པ༌ ཐོབ༌ཨིན༌། ཁོང༌ དཀོན༌མཆོག༌གི༌ ཆོགས༌ནེ༌ ཨིན༌ཁན༌བོ༌ མི༌གུན༌ལ༌ ཧ༌གོ༌ཏེའང༌ མང༌པོའེ༌ ཁོང༌ང༌ གྱབ༌གལ༌ ཅོ༌ཨིན༌།"]], [["ཏེ༌བོའེ༌ ཞས༌ཏེ༌ མི༌ མང༌པོའེ༌ སྙིང༌ངི༌ ཐིལ༌ལི༌ སམ༌ཚུལ༌གུན༌ སྔོན༌ཅུག༌ག༌ ཛད༌ཨིན༌ ཡང༌ ཁྱོ༌རང༌ངི༌ སེམས༌ལའང༌ ར༌འི༌ ཟུག༌ཁན༌ ཙོགས༌ ཚེར༌ཁ༌ ཡོང༌ཨིན༌།\""]], [["ཨ༌ཤེར༌རི༌ སྡེ༌ནེ༌ ཨིན༌ཁན༌ནི༌ ཕ༌ནུ༌འེལ༌ལི༌ བུ༌མོ༌ ཨན༌ནཱ༌, མ༌ རྒད༌མོ༌ ལུང༌སྟོན༌མ༌ཞིག༌ ཡོད༌པིན༌། ན༌མ༌ ཅོས༌ཏེ༌ ལོ༌ རྡུན༌ནི༌ སྟིང༌ནེ༌ ཁོའེ༌ མག༌པ༌ ཤི༌།"]], [["ཨ༌ནེ༌ མ༌རང༌མོ༌ གྱུར༌ཏེ༌ སྟིང༌ནེ༌ ཁོའེ༌ ཡང༌སྐྱར༌ ན༌མ༌ མ༌ཅོས༌། ཁོ༌ ཆོད༌ཁང༌ནེ༌ མ༌ནེ༌ མ༌བིང༌ང༌, ཚན༌ དང༌ ཉི༌མ༌ དཀོན༌མཆོག༌ག༌ ཅོལ༌ཨིན༌, ཉེ༌ནས༌ ༼ཡང༌ན༌ རོ༌ཟཱ༌༽ དུགས༌ཏེ༌ མོས༌ལམ༌ ཞུའད༌པིན༌། ཏ༌ ཁོའ༌ ལོ༌ 84 ཆའད༌པིན༌,"]], [["ཤི༌མི༌འོན༌ནི༌ ཡོ༌སེབ༌ དང༌ མིར༌ཡམ༌མ༌ སྤེ༌ར༌ ཏངས༌ས༌ ཁོ༌ ཡོངས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཨིན༌, ཁོའེ༌ ཡེ༌རུ༌ཤ༌ལེམ༌པ༌གུན༌ལ༌ ཐར༌པ༌ ཐོབ༌ཅེས༌ལ༌ སྲུངས༌ཏེ༌ ཡོད༌ཁན༌ ཚང༌མ༌ལ༌ ཕྲུ༌གུ༌བོའེ༌ སྐོར༌ལ༌ ཤདས༌།"]], [["གཙོ༌བོའེ༌ བཀའ༌ཁྲིམས༌སི༌ སྒོས༌དོམ༌ ནང༌ཞིན༌ ཅོ༌ ཚར༌ར༌ཅིག༌ ཡོ༌སེབ༌ དང༌ མིར༌ཡམ༌ གཱ༌ལིལ༌ལིའི༌ ཡུལ༌ཇོངས༌, ཁོ༌རང༌གུན༌ནི༌ གྲོང༌ཁྱེར༌ ན༌ཙ༌རེད༌ལ༌ ལོགས༌ཏེ༌ སྐྱོདས༌།"]], [["ཡང༌ ཕྲུ༌གུ༌ ལྡན༌ཏེ༌ ཤེད༌ཅན༌ གྱུར༌། ཁོང༌ ཤེས༌རབས༌སི༌ གངས༌ཏེ༌ དཀོན༌མཆོག༌གི༌ ཐུག༌རྗེ༌ ཁོང༌ངི༌ཀ༌ ཡོད༌པིན༌།"]], [["2:41 ནེ༌ 52"], ["གཙོ༌བོ༌ ཡེ༌ཤུའི༌ ཕ༌མ༌ ལོ༌ཞུང༌ པེ༌སག༌གི༌ ཏུས༌ཆེན༌ རྩིའ༌ལ༌ ཡེ༌རུ༌ཤ༌ལེམ༌མ༌ སྐྱོད༌དད༌པིན༌།"]], [["ཡེ༌ཤུའ༌ གུང༌ལོ༌ ཅུག༌ཉིས༌ ཆ༌ ཟ༌ནེ༌ ལུག༌སྲོལ༌ ནང༌ཞིན༌ ཁོང༌གུན༌ ཡེ༌རུ༌ཤ༌ལེམ༌ གྱལ༌ས༌ ཏུས༌ཆེན༌ རྩིའ༌ སྐྱོདས༌།"]], [["ཏུས༌ཆེན༌ རྩི༌ ཚར༌ཏེ༌ ཁོང༌གུན༌ རང༌ཡུལ༌ལ༌ ལོག༌ཏེ༌ ཆའ༌ ཟ༌ནེ༌ བུ༌ཚ༌ ཡེ༌ཤུ༌ ཕ༌མ༌ ཉམ༌པོ༌ མ༌ཆའ༌ ཡེ༌རུ༌ཤ༌ལེམ༌མ༌ ཞུགས༌, ཨིན༌ནའང༌ ཁོང༌ངི༌ ཕ༌མའ༌ ཏེ༌བོ༌ གྱུས༌ མ༌སོང༌།"]], [["ཁོང༌གུན༌ནི༌ ཡེ༌ཤུ༌ ཕྲོ༌པ༌གུན༌ ཉམ༌པོ༌ ཡོད༌གྲོ༌ སམ༌ཏེ༌ ཞག༌ཅིག༌གི༌ ལམ༌ གྲུལ༌ཏེ༌ སྟིང༌ནེ༌ ཉེན༌ དང༌ ཛ༌འོ༌ གུན༌ནི༌ ཕྲོའ༌ ཕྲུ༌གུ༌བོ༌ ཙལ༌ཅེས༌ གོ༌ཟུག༌།"]], [["མ༌ཐོབ༌ པ༌སང༌ ཡེ༌རུ༌ཤ༌ལེམ༌མ༌ ལོག༌ཏེ༌ ཁོང༌ ཙལ༌ལ༌ སོང༌།"]], [["ཞག༌ སུམ༌པའེ༌ ཞག༌ག༌ ཁོང༌ ཆོད༌ཁང༌ངི༌ ནང༌ང༌ ཆོས༌ ཤད༌ཁན༌ནི༌ གེར༌གན༌གུན༌ནི༌ ཕྲོའ༌ ཞུགས༌ཏེ༌ ཁོང༌གུན༌ལ༌ ཉན༌ཨིན༌ ཏྲི༌ཝ༌ ཏྲི༌ཨིན༌ ཐོང༌།"]], [["ཁོང༌ངི༌ མོལ༌ལ༌ ཚོར༌ཁན༌ ཚང༌མ༌ ཁོང༌ངི༌ རིག༌པ༌ དང༌ ཁས༌པ༌ ལན༌ སལ༌ཁན༌བོའེ༌ཀ༌ ཧ༌ལས༌།"]], [["ཁོང༌གུན༌ ཉམ༌པོ༌ ཡེ༌ཤུ༌ ཐོང༌ང༌ཅིག༌ ཕ༌མ༌ ཧ༌ལས༌ ཡང༌ ཨ༌མའེ༌ ཁོང༌ང༌ ཟེརས༌, \"བུ༌ཚ༌, ཁྱོ༌རང༌ངི༌ ང༌ཞའ༌ འི༌ཟུག༌ ཅིའ༌ ཅོས༌པིན༌། ཁྱོ༌རང༌ངི༌ ཨ༌བ༌ དང༌ ངའེ༌ ཚེར༌ཁའ༌ ཉམ༌པོ༌ ཁྱོ༌རང༌ ཙལ༌པིན༌\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞའེ༌ ཅི༌ཕིའ༌ ངའ༌ ཙལ༌པིན༌། ངའེ༌ ཡབ༌བི༌ ཁང༌པའེ༌ ནང༌ང༌ ང༌ དུག༌གོ༌ཤེས༌པོ༌ གྱུས༌མེད༌ད༌?\""]], [["ཨིན༌ནའང༌ ཁོང༌ངི༌ མོལ༌ཁན༌བོ༌ ཕ༌མ༌ ཉིས༌ཀོའ༌ ཧ༌མ༌གོ༌།"]], [["ཏེ༌ནེ༌ ཡེ༌ཤུ༌ ཁོང༌གུན༌ ཉམ༌པོ༌ ན༌ཙ༌རེད༌ལ༌ ལོགས༌ཏེ༌ སྐྱོདས༌, ཡང༌ ཕ༌མའེ༌ ཁའ༌ཉན༌ན༌ ཛདས༌། ཁོང༌ངི༌ ཨ༌མའེ༌ བྱུང༌ཁན༌ ཚང༌མ༌ རིན༌ཅན༌ ཅོས༌ཏེ༌ ཁོ༌རང༌ངི༌ སེམས༌སི༌ ནང༌ང༌ ཁུར༌ཏེ༌ དུགས༌།"]], [["ཡེ༌ཤུ༌ ཤེས༌རབས༌ དང༌ སྐུ༌ཟུགས༌སི༌ ནང༌ང༌ ལྡན༌ན༌ ཛདས༌, ཁོང༌ང༌ མི༌གུན༌ནེ༌ རྩི༌ཝ༌ ཡང༌ དཀོན༌མཆོག༌ ཁོང༌ངི༌ཀ༌ ཐུག༌ཉེས༌ས༌ ཛདས༌།"]]], [[["3:1 ནེ༌ 20"], ["རོམ༌མི༌ གྱལ༌པོ༌ ཏི༌བིར༌ཡུས༌སི༌ ཝང༌སྲུལ༌ལི༌ ལོ༌ 15 པ༌, ནམ༌ པོན༌ཏིའུ༌ པི༌ལ༌ཏུ༌ ཡ༌ཧུ༌དཱ༌ ཡུལ༌ཇོངས༌སི༌ ཀའ༌ལོན༌, ཧེ༌རོ༌དཱ༌ གཱ༌ལིལ༌ལི༌ ཡུལ༌ཇོངས༌ ལོན༌པོ༌, ཁོའེ༌ ཨ༌ཅོ༌ ཕི༌ལིབ༌ ཨི༌ཏུ༌ར༌ཡཱ༌ དང༌ ཏྲ༌གོ༌ནི༌ཏིས༌ ཡུལ༌ཇོངས༌སི༌ ལོན༌པོ༌, ལི༌སན༌ཡས༌ ཨ༌བི༌ལེ༌ནེ༌ ཡུལ༌ཇོངས༌སི༌ ལོན༌པོ༌"]], [["ཡང༌ ཨན༌ནཱས༌ དང༌ ཀ༌ཡ༌ཕཱས༌ བླ༌མ༌ ཆེན༌མོའེ༌ ཀོ༌སའེ༌ཀ༌ ཡོད༌དི༌ ཏུས༌ རི༌སྟོང༌ངི༌ ནང༌ང༌ དཀོན༌མཆོག༌གི༌ བཀའ༌ ཟ༌ཀར༌ཡཱའེ༌ བུ༌ཚའ༌ ཡོ༌ཧཱ༌ནན༌ལ༌ ཀལ༌ལ༌ ཛདས༌།"]], [["ཡོར༌དཱན༌ ལྩངས༌པོའེ༌ ཉེ༌ཁོར༌རི༌ ཡུལ༌ ཚང༌མ༌ལ༌ ཡོ༌ཧཱ༌ནན༌ སྐྱོད༌ཏེ༌ ཤགས༌པ༌ ཐོབ༌ཅེས༌སི༌ ཕིའ༌ སྡིག༌པ༌ ཅོ༌ཁན༌གུན༌ནི༌ཀ༌ གྱོད༌པ༌ ཅོས༌ཏེ༌ ཁྲུས༌ལེན༌ཅེས༌ལ༌ ཆོས༌ཤདས༌།"]], [["ལུང༌སྟོན༌པ༌ ཡེ༌ཤ༌ཡཱའེ༌ སྤེ༌ཆའེ༌ ནང༌ང༌ ཡོ༌ཧཱ༌ནན༌ནི༌ སྐོར༌ལ༌ བྲིའ༌ ཛད༌ཏེ༌ ཨིན༌ནོག༌,"], ["\"རི༌སྟོང༌ངི༌ ནང༌ང༌ སྐད༌ ཆེན༌མོ༌ཞིག༌གི༌ མོལ༌ཨིན༌,"], ["'གཙོ༌བོ༌ ཕེབ༌ཤེས༌ལ༌ གྲལ༌གྲིག༌ ཅོ༌ཤིག༌,"], ["ཡང༌ ཁོང༌ངི༌ ཕེབས༌ལམ༌བོ༌ དྲང༌པོ༌ ཅོ༌ཤིག༌།"]], [["ལུང༌པ༌ ཚང༌མ༌ སྐང༌ང༌ ཛད༌ཨིན༌།"], ["ཡང༌ རི༌ ཆེན༌མོ༌ དང༌ ཆུ༌ངུན༌གུན༌ མ༌མོ༌ ཛད༌ཨིན༌།"], ["ལམ༌ ཀྱག༌ཀྱོག༌གུན༌ སྲོང༌,"], ["ཡང༌ གང༌ཧོབས༌གུན༌ སྙོམས༌ཏེ༌ ཏིང༌ཏིང༌ ཅོ༌ཤིག༌།"]], [["ཡང༌ མི༌ཚང༌མའེ༌ དཀོན༌མཆོག༌གི༌ ཐར༌ལམ༌བོ༌ ཇལ༌ཨིན༌'།"]], [["ཡོ༌ཧཱ༌ནན༌ནི༌ ཁྲུས༌ལེན༌ན༌ ཡོང༌ཁན༌ནི༌ མི༌ཚོགས༌ལ༌ མོལས༌, \"ཁྱོ༌ཞའ༌ ཏུག༌རུལ༌ལི༌ པུར༌གྱུད༌གུན༌, ཡོང༌ཅེས༌ཅན༌ནི༌ དཀོན༌མཆོག༌གི༌ ཆད༌པ༌ནེ༌ ཤོར༌ ཟེར༌ཏེ༌ ཁྱོ༌ཞའ༌ སྤང༌ སུའི༌ ཕུདས༌?"]], [["སྡིག༌པ༌ ཅོ༌ཅེས༌ སྤངས༌ཏེ༌ དཀོན༌མཆོག༌གི༌ ལམ༌མི༌ཀ༌ གྲུལ༌ཁན༌ནི༌ བྲས༌བུ༌ སྨིན༌ཅུག༌། ཡང༌ རང༌ དང༌ རང༌ང༌ མ༌ཟེར༌, 'ང༌ཞའ༌ ཨབ༌ར༌ཧམ༌མི༌ པུར༌གྱུད༌ ཨིན༌ པ༌སང༌ ཐར༌ཨིན༌།' ངའེ༌ ཁྱོ༌ཞ༌གུན༌ལ༌ ཟེར༌རད༌, དཀོན༌མཆོག༌གི༌ འི༌ རྡོའ༌གུན༌ནི༌ ནང༌ནེ༌ ཨབ༌ར༌ཧམ༌མི༌ ཕིའ༌ པུར༌གྱུད༌ ཛད༌ཉན༌ཨིན༌།"]], [["ཤང༌ ཅོ༌ཤིག༌, སྟ༌རི༌ ནི༌ ལྕང༌མ༌གུན༌ནི༌ རྩའི༌ཀ༌ གྱབ༌ཆོག༌ཆོག༌ དུག༌, བྲས༌བུ༌ ཟང༌པོ༌ མ༌སྨིན༌ཁན༌ནི༌ ལྕང༌མ༌ ཚང༌མ༌ ཅད༌ཏེ༌ མེའེ༌ ནང༌ང༌ ཕང༌ཨིན༌།\""]], [["མི༌ཚོགས༌པོའེ༌ ཡོ༌ཧཱ༌ནན༌ལ༌ ཏྲིས༌, \"ཏ༌ ང༌ཞ༌གུན༌ནི༌ ཅི༌ ཅོ༌གོས༌?\""]], [["ཡོ༌ཧཱ༌ནན༌ནི༌ ཁོང༌གུན༌ལ༌ མོལས༌, \"ཀོས༌ ཉིས༌ ཡོད༌ཁན༌གུན༌ནི༌ ཅིག༌པོ༌ མེད༌ཁན༌གུན༌ལ༌ ཏོང༌ ཡང༌ ཟན༌ ཡོད༌ཁན༌གུན༌ནི༌ མེད༌ཁན༌གུན༌ལ༌ བགོས༌ཏེ༌ ཏོང༌།\""]], [["ཁྲལ༌ལེན༌ཁན༌གུན༌ནའང༌ ཁྲུས༌ལེན༌ན༌ ཡོངས༌ཏེ༌ ཏྲིས༌, \"ལོབ༌པོན༌ལེ༌ ང༌ཞ༌གུན༌ནི༌ ཅི༌ ཅོ༌གོས༌?\""]], [["ཁོང༌ངི༌ ཁོང༌གུན༌ལ༌ མོལས༌, \"ལེན༌གོ༌ཤེས༌སི༌ སང༌ ཐལ༌ཏེ༌ ཁྲལ༌ མ༌ལེན༌།\""]], [["ཏེ༌ནེ༌ མག༌མི༌ ཁ༌ཅིག༌གི༌ ཡོ༌ཧཱ༌ནན༌ལ༌ ཏྲིས༌, \"ང༌ཞ༌གུན༌ནི༌ ཅི༌ ཅོ༌གོས༌?\""], ["ཁོང༌ངི༌ ཁོང༌གུན༌ལ༌ མོལས༌, \"ཇིགས༌ནང༌ ལྟན༌ཏེ༌ ཡ༌ ཟུན༌ནི༌ ཉད༌གལ༌ ཀལ༌ཏེ༌ སུ༌ཞིག༌གི༌ ཀ༌ནེ༌ པེ༌ནེ༌ མ༌ལེན༌། རང༌ང༌ ཕོགས༌ ཐོབ༌ཁན༌བོའེ༌ཀ༌ ཚིམས༌ཏེ༌ དུག༌།\""]], [["མི༌གུན༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ སྐྱོད༌ཅེས༌ལ༌ སྲུངས༌ཏེ༌ ཡོད༌ པ༌སང༌ ཁོང༌གུན༌ནི༌ ཡོ༌ཧཱ༌ནན༌ ཁོང༌རང༌ མ༌ཤི༌ཀ༌ ཨིན༌ མན༌ན༌ཧེ༌ སམ༌མད༌པིན༌།"]], [["ཡོ༌ཧཱ༌ནན༌ནི༌ མི༌གུན༌ལ༌ མོལས༌, \"ངའེ༌ ཁྱོ༌ཞའ༌ ཆུའི༌ཁྲུས༌ ཏང༌ངད༌། ཨིན༌ནའང༌ ངའེ༌ སྟིང༌ནེ༌ སྐྱོད༌ཅེས༌ཅན༌བོ༌, ངའེ༌ སང༌ མང༌ང༌ ཝང༌ཅན༌, ཡང༌ ངའ༌ ཞབ༌ཤི༌ ཙོགས༌ལ༌ ཁོང༌ངི༌ ཞབ༌པུལ༌ ལྡམས༌ཁན༌བོ༌ ཀྲོལ༌ཅེས༌སི༌ འོས༌པ༌ མེད༌། ཁོང༌ངི༌ དམ༌པའེ༌ ཐུག༌ཉིད༌ དང༌ མེའེ༌ ཁྲུས༌སལ༌ཨིན༌།"]], [["ཞིང༌བད༌པའེ༌ ཡུལ༌ཐག༌ག༌ ཟར༌ ཉམ༌པོ༌, ཀྲོ༌ དང༌ ཕུག༌མ༌ ཕེས༌ཏེ༌ ཀྲོ༌ ཁོ༌རང༌ངི༌ བང༌ངེ༌ ནང༌ང༌ ཡང༌ ཕུག༌མ༌ མེའེ༌ ནང༌ང༌ སྲག༌ག༌ ཙོགས༌ལ༌ ཁོང༌ངིའང༌ ཁོང༌རང༌ངི༌ མི༌གུན༌ དང༌ མི༌ ངན༌པ༌གུན༌ སོ༌སོའ༌ ཕེའ༌ ཛད༌ཨིན༌།"]], [["ཡོ༌ཧཱ༌ནན༌ནི༌ མི༌གུན༌ལ༌ ཏེ༌ཙོགས༌ མང༌པོ༌ སྤང༌ ཕུད༌ཨིན༌ནའང༌ གའ༌མོའེ༌ ནས༌ཚུལ༌བོ༌ ཤདས༌།"]], [["ཨིན༌ནའང༌ ཡོ༌ཧཱ༌ནན༌ནི༌ ཀའ༌ལོན༌ ཧེ༌རོ༌དཱ༌ལ༌, ཨ༌ཅོའེ༌ ན༌མ༌ ཧེ༌རོ༌དཱིས༌ ཉམ༌པོ༌ ན༌མ༌ ཅོ༌ཅེས༌ དང༌ ཞན༌ ལས༌ངན༌ ཅོ༌ཁན༌ ཚང༌མའེ༌ ཕིའ༌ སྐྱོན༌རྗོད༌ ཅོའ༌ ཛདས༌,"]], [["ཏེ༌ མ༌ཚད༌ ཧེ༌རོ༌དཱའི༌ ཡོ༌ཧཱ༌ནན༌ ཙོན༌ལ༌ ཀག༌ཅེས༌པོའང༌ སྡིག༌པ༌ ཅོས༌།"]], [["3:21 ནེ༌ 38"], ["མི༌ཚང༌མའེ༌ ཁྲུས༌ལེན༌ ཟ༌ནེ༌ གཙོ༌བོ༌ ཡེ༌ཤུའིང༌ ཁྲུས༌ལེན༌ན༌ ཛདས༌། ཁོང༌ངི༌ མོས༌ལམ༌ ཞུའ༌ ཛད༌ ཟ༌ནེ༌ ནམ༌ཁའ༌ བེ༌ཏེ༌"]], [["དམ༌པའེ༌ ཐུག༌ཉིད༌ ཕུར༌གོན༌ ཙོགས༌ལ༌ ཁོང༌ངི༌ཀ༌ བབས༌། ཡང༌ ནམ༌ཁའ༌ནེ༌ སུང༌སྐད༌ཤིག༌གི༌ མོལས༌, \"ཁྱོ༌རང༌ ངའེ༌ བུ༌ཚ༌ ཅེས༌པ༌བོ༌ ཨིན༌, ཁྱོ༌རང༌ ཉམ༌པོ༌ ངའ༌ མ༌སྲན༌ཏྲེ༌ ཐད༌པོ༌ ཨིན༌།\""]], [["ཡེ༌ཤུའི༌ དཀོན༌མཆོག༌གི༌ ཞབ༌སྟོག༌ ཛད༌ཅེས༌ གོ༌ཟུག༌ ཟ༌ནེ༌ ཁོང༌ངི༌ གུང༌ལོ༌ སུམ༌ཅུ༌ ཟམ༌ ཆའད༌པིན༌། མི༌གུན༌ནི༌ ཡེ༌ཤུ༌ ཡོ༌སེབ༌བི༌ བུ༌ཚ༌ ཨིན༌ནོག༌ སམ༌མད༌པིན༌།"]]], [[["4:1 ནེ༌ 13"], ["གཙོ༌བོ༌ ཡེ༌ཤུ༌ དམ༌པའེ༌ ཐུག༌ཉིད༌དི༌ གངས༌ཏེ༌ ཡོར༌དཱན༌ ལྩངས༌པོ༌ནེ༌ ལོགས༌ཏེ༌ སྐྱོདས༌, ཡང༌ དམ༌པའེ༌ ཐུག༌ཉིད༌དི༌ ཁོང༌ རི༌སྟོང༌ངི༌ ནང༌ང༌ ཁྱེར༌ར༌ ཛདས༌།"]], [["ཚན༌ཉིན༌ ཞིབ༌ཅུ༌ རྡུད༌གུན༌ནི༌ གོ༌བའེ༌ ཡེ༌ཤུ༌ སྡིག༌པའེ༌ ནང༌ང༌ གྱེལ༌ཅུག༌ཅེས༌ལ༌ རྩོན༌གྲུས༌ ཅོས༌། ཏེ༌ཏུས༌ གང༌པོ༌ ཁོང༌ དོན༌ཏང༌ ཅའང༌ མ༌དོན༌པ༌ སྟིང༌ཇུག༌པའེ༌ཀ༌ ཁོང༌ རིམས༌།"]], [["རྡུད༌གུན༌ནི༌ གོ༌བ༌བོའེ༌ ཁོང༌ང༌ ཟེརས༌, \"གལ༌ཏེས༌ ཉེ༌རང༌ དཀོན༌མཆོག༌གི༌ སྲས༌ ཨིན༌ན༌ འི༌ རྡོའ༌གུན༌ ཏ༌གི༌ གྱུར༌ཅེས༌ལ༌ བཀའ༌ སལ༌?\""]], [["ཡེ༌ཤུའི༌ ལན༌སལས༌, \"དམ༌པའེ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ དུག༌,"], ["'མི༌ ཏ༌གི༌ ཅིག༌པོའེ༌ སོན༌ཏེའ༌ མི༌ལུས༌'།"], ["\""]], [["རྡུད༌གུན༌ནི༌ གོ༌བའེ༌ ཁོང༌ ནས༌ས༌ ཐོན༌པོ༌ཞིག༌གི༌ཀ༌ ཁྱེར༌ཏེ༌ ཁོང༌ང༌ ཇིག༌རྟེན༌ནི༌ གྱལ༌སྲིད༌ ཚང༌མ༌ སྲིབ༌ཅིག༌གི༌ ནང༌ང༌ ལྟན༌ཏེ༌,"]], [["ཁོའེ༌ ཡེ༌ཤུའ༌ ཟེརས༌, \"ངའེ༌ ཁྱོ༌རང༌ང༌ འི༌གུན༌ནི༌ སྤལ༌ དང༌ ཝང༌ཆའ༌ ཚང༌མ༌ ཏང༌ཨིན༌, ཅིའ༌ཟེར༌ན༌ ཏེ༌གུན༌ ངའ༌ ཏངས༌ཏེ༌ ཨིན༌པ༌ ངའེ༌, ང༌རང༌ ཐད༌ཁན༌བོའ༌ ཏང༌ཨིན༌།"]], [["གལ༌ཏེས༌ ཁྱོ༌རང༌ངི༌ ང༌ ཆག༌ཕུལ༌ཏེ༌ ཅོལ༌ན༌ ངའེ༌ ཁྱོ༌རང༌ང༌ འི༌ ཚང༌མ༌ ཏང༌ཨིན༌།\""]], [["ཡེ༌ཤུའི༌ ཁོའ༌ ལན༌སལས༌, \"དམ༌པའེ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ དུག༌,"], ["'ཁྱོ༌ཞའེ༌, ཁྱོ༌ཞ༌རང༌ངི༌ གཙོ༌བོ༌ དཀོན༌མཆོག༌ག༌ ཅོལ༌གོས༌།"], ["ཡང༌ ཁོང༌ ཅིག༌པོའ༌ ཞབ༌སྟོག༌ ཞུ༌གོས༌'།"], ["\""]], [["ཏེ༌ནེ༌ རྡུད༌གུན༌ནི༌ གོ༌བའེ༌ ཡེ༌ཤུ༌ ཡེ༌རུ༌ཤ༌ལེམ༌མི༌ གྱལ༌ས༌ ཁྲིད༌ཏེ༌ ཁྱེརས༌ ཡང༌ ཆོད༌ཁང༌ངི༌ གོ༌ལིང༌ང༌ ཁྱེར༌ཏེ༌ ཟེརས༌, \"གལ༌ཏེས༌ ཉེ༌རང༌ དཀོན༌མཆོག༌གི༌ སྲས༌ ཨིན༌ན༌ འི༌ཀ༌ནེ༌ ཐུར༌ལ༌ ལྕེབ༌བའང༌"]], [["ཅིའ༌ཟེར༌ན༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ དུག༌,"], ["'ཁྱོ༌རང༌ སྐྱོབ༌ཅེས༌ལ༌ དཀོན༌མཆོག༌གི༌ ཕོ༌ཉ༌གུན༌ལ༌ བཀའ༌ སལ༌ཨིན༌,"]], [["ཁྱོ༌རང༌ངི༌ རྐང༌པའང༌ རྡོའེ༌ཀ༌ ཕོག༌ མི༌ཅུག༌ཅེས༌སི༌ ཕིའ༌"], ["ཕོ༌ཉ༌གུན༌ནི༌ ལག༌པ༌ རྐྱངས༌ཏེ༌ ཁྱོ༌རང༌ ཟུམ༌མ༌ ཛད༌ཨིན༌'།"], ["\""]], [["ཡེ༌ཤུའི༌ ཁོའ༌ ལན༌སལས༌, \"དམ༌པའེ༌ སུང༌རབས༌སི༌ ནང༌ང༌ འི༌བོའང༌ མོལ༌དུག༌, 'གཙོ༌བོ༌ ཁྱོ༌ཞ༌རང༌ངི༌ དཀོན༌མཆོག༌ག༌ ཚོད༌ མ༌ལྟའ༌།"], ["' \""]], [["རྡུད༌གུན༌ནི༌ གོ༌བའེ༌ ཡེ༌ཤུའ༌ ཚོད༌ལྟའ༌ ཚར༌ར༌ཅིག༌ ཁོའ༌ ཡང༌སྐབས༌ ཐོབ༌ཐོབ༌ ཚག༌པ༌ ཁོང༌ནེ༌ བེ༌ཏེ༌ སོང༌།"]], [["4:14 ནེ༌ 30"], ["ཏེ༌ནེ༌ གཙོ༌བོ༌ ཡེ༌ཤུ༌ དམ༌པའེ༌ ཐུག༌ཉིད༌དི༌ སྟོབས༌སི༌ གངས༌ཏེ༌, གཱ༌ལིལ༌ལིའི༌ ཡུལ༌ཇོངས༌ལ༌ ལོགས༌ཏེ༌ སྐྱོདས༌ ཡང༌ ཁོང༌ངི༌ སྐོར༌ལ༌ ནས༌ཚུལ༌ ཡུལ༌ཇོངས༌ གང༌པོའེ༌ ནང༌ང༌ ཕེལ༌།"]], [["ཁོང༌ངི༌ ཡ༌ཧུ༌དཱ༌པའེ༌ དུ༌ཁང༌གུན༌ནི༌ ནང༌ང༌ ལབ༌ཞ༌ སལ༌ཅེས༌ གོ༌ཟུག༌ ཛདས༌ ཡང༌ ཚང༌མའེ༌ ཁོང༌ངའ༌ སྟོད༌པ༌ ཕུལས༌།"]], [["ཡེ༌ཤུ༌ ན༌ཙ༌རེད༌དི༌ གྲོང༌ཁྱེར༌ལ༌ སྐྱོདས༌ ཀ༌རུ༌ ཁོང༌ ལྡན༌ཏེ༌ ཨིན༌པིན༌ ཡང༌ ཁོང༌རང༌ངི༌ ལོབས༌ ནང༌ཞིན༌ ཤབ༌བད༌ ངལ༌ཚོའེ༌ ཞག༌ག༌ དུ༌ཁང༌ངི༌ ནང༌ང༌ སྐྱོདས༌, ཡང༌ དམ༌པའེ༌ སུང༌རབས༌སི༌ ནང༌ནེ༌ སིལ༌ལ༌ ཛད༌ཅེས༌ལ༌ ཞངས༌།"]], [["ཡེ༌ཤ༌ཡཱའེ༌ ལུང༌སྟོན༌པའེ༌ བྲིས༌ཁན༌ནི༌ སྤེ༌ཆ༌ ཁོང༌ངི༌ ལག༌ག༌ ཏངས༌ ཡང༌ སྤེ༌ཆ༌ ཕེས༌ཏེ༌ ཙལ༌ལ༌ ཛད༌ཁན༌བོ༌ ཐོབ༌, ཏེ༌བོ༌ ནི༌,"]], [["\"གཙོ༌བོ༌ དཀོན༌མཆོག༌གི༌ ཐུག༌ཉིད༌ ངའེ༌ཀ༌ ནས༌,"], ["ཅིའ༌ཟེར༌ན༌ ཁོང༌ངི༌ ང༌ ཉམ༌ཤུང༌གུན༌ལ༌"], ["གའ༌མོའེ༌ ནས༌ཚུལ༌ ཤད༌ཅེས༌ལ༌ སྐོའ༌ ཛདས༌།"], ["ཙོན༌པ༌གུན༌ལ༌ ཐར༌པ༌ ཐོབ༌ཅེས༌, ཞ༌ར༌གུན༌ལ༌ ཐོང༌ཅེས༌,"], ["རྡུག༌ངལ༌ལི༌ ནང༌ང༌ ཡོད༌ཁན༌གུན༌ ཕུད༌ཅེས༌"], ["ཡང༌ གཙོ༌བོ༌ དཀོན༌མཆོག༌གི༌ ཁོང༌རང༌ངི༌ མི༌གུན༌ནི༌ཀ༌"], ["ཐུག༌རྗེ༌ ཛད༌ཅེས༌སི༌ ཏུས༌ ལེབ༌ཁན༌བོ༌ ཁྱབ༌གྲགས༌ ཅོ༌ཅེས༌ལ༌"], ["ཁོང༌ངི༌ ང༌ ཀལ༌ལ༌ ཛདས༌།"], ["\""]], [["\"གཙོ༌བོ༌ དཀོན༌མཆོག༌གི༌ ཐུག༌ཉིད༌ ངའེ༌ཀ༌ ནས༌,"], ["ཅིའ༌ཟེར༌ན༌ ཁོང༌ངི༌ ང༌ ཉམ༌ཤུང༌གུན༌ལ༌"], ["གའ༌མོའེ༌ ནས༌ཚུལ༌ ཤད༌ཅེས༌ལ༌ སྐོའ༌ ཛདས༌།"], ["ཙོན༌པ༌གུན༌ལ༌ ཐར༌པ༌ ཐོབ༌ཅེས༌, ཞ༌ར༌གུན༌ལ༌ ཐོང༌ཅེས༌,"], ["རྡུག༌ངལ༌ལི༌ ནང༌ང༌ ཡོད༌ཁན༌གུན༌ ཕུད༌ཅེས༌"], ["ཡང༌ གཙོ༌བོ༌ དཀོན༌མཆོག༌གི༌ ཁོང༌རང༌ངི༌ མི༌གུན༌ནི༌ཀ༌"], ["ཐུག༌རྗེ༌ ཛད༌ཅེས༌སི༌ ཏུས༌ ལེབ༌ཁན༌བོ༌ ཁྱབ༌གྲགས༌ ཅོ༌ཅེས༌ལ༌"], ["ཁོང༌ངི༌ ང༌ ཀལ༌ལ༌ ཛདས༌།"], ["\""]], [["ཁོང༌ངི༌ སྤེ༌ཆ༌ སིལ༌ ཚར༌ར༌ཅིག༌, སྲིལ༌ཏེ༌ དུ༌ཁང༌ངི༌ རོགས༌ ཅོ༌ཁན༌བོའ༌ སལ༌ཏེ༌ སའེ༌ཀ༌ ཞུགས༌། དུ༌ཁང༌ངི༌ ནང༌ང༌ ཛོམས༌ཏེ༌ ཡོད༌ཁན༌ ཚང༌མའེ༌ ཁོང༌ང༌ ལྟས༌ཏེ༌ དུགས༌།"]], [["ཁོང༌ངི༌ ཁོང༌གུན༌ལ༌ མོལས༌, \"དམ༌པའེ༌ སུང༌རབས༌སི༌ ནང༌ནེ༌ དག༌ས༌ ཁྱོ༌ཞའེ༌ ཚོར༌ཁན༌གུན༌, དི༌རིང༌ དྲན༌དྲ༌ གྲུབ༌ཏེ༌ ཨིན༌ནོག༌།\""]], [["ཚང༌མའེ༌ ཁོང༌ང༌ སྟོད༌པ༌ ཏངས༌ ཡང༌ ཁོང༌ངི༌ ཁས༌པ༌ དང༌ ལག༌མོ༌ ཞལ༌ཏ༌གུན༌ ཚོར༌ཏེ༌ ཚང༌མ༌ ཧ༌ལས༌ ཡང༌ ཟེརས༌, \"ཁོ༌ ཡོ༌སེབ༌བི༌ བུ༌ཚའ༌ མ༌ནོག༌ག༌?\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ཏན༌ཏན༌ལ༌ ཁྱོ༌ཞའེ༌ འི༌ ཏམ༌སྤེ༌བོ༌ ངའ༌ ཟེར༌ཨིན༌, 'ཨམ༌ཆི༌ རང༌ ཕན༌ཅུག༌གའང༌, ཀ༌ཕར༌ན༌ཧུམ༌མི༌ གྲོང༌ཁྱེར༌རི༌ ནང༌ང༌ ཅོ༌ཁན༌ནི༌ ལས༌ ང༌ཞའེ༌ ཚོར༌ཁན༌གུན༌ ཙོགས༌ རང༌ངི༌ ཡུལ༌ལི༌ ནང༌ང༌ ཅོས༌སའང༌།'"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, ལུང༌སྟོན༌པ༌ཞིག༌ག༌ ཁོ༌རང༌ངི༌ གྲོང༌ཁྱེར༌རི༌ ནང༌ང༌ རྩི༌ཝ༌ མི༌ཐོབ༌།"]], [["ལུང༌སྟོན༌པ༌ ཨེ༌ལི༌ཡཱའེ༌ ཏུས༌ལ༌ ལོ༌ སུམ༌ནང༌ཕད༌ ཆར༌པ༌ མ༌བབས༌ས༌ ཡུལ༌ གང༌པོའེ༌ ནང༌ང༌ མུ༌གེ༌ ཀྲག༌པོ༌ བྱུང༌ངི༌ ཏུས༌ལ༌ ཨིས༌ར༌ཨེལ༌ལི༌ ཡུལ༌ལི༌ ནང༌ང༌ ཨ༌ནེ༌ མ༌རང༌མོ༌ མང༌པོ༌ ཡོད༌ཁན༌བོ༌ ཏན༌ཏན༌ ཨིན༌ནོག༌།"]], [["ཨིན༌ནའང༌ དཀོན༌མཆོག༌གི༌ ལུང༌སྟོན༌པ༌ ཨེ༌ལི༌ཡཱ༌ ཁོང༌ སུ༌ཞིག༌གི༌ཀའང༌ ཀལ༌ལ༌ མ༌ཛད༌ད༌, ཡ༌ཧུ༌དཱ༌པ༌ མན༌ཁན༌ སི༌དཱོན༌ ཡུལ༌ཇོངས༌སི༌ ཟ༌རེ༌པད༌ ཡུལ༌ལི༌ ནང༌ང༌ དུག༌ཁན༌ནི༌ ཨ༌ནེ༌ མ༌རང༌མོ༌བོའེ༌ཀ༌ ཀལ༌ལ༌ ཛདས༌།"]], [["ཡང༌ ལུང༌སྟོན༌པ༌ ཨེ༌ལི༌ཤའེ༌ ཏུས༌ལའང༌ ཨིས༌ར༌ཨེལ༌ལི༌ ནང༌ང༌ ཛེ༌ནད༌ཅན༌ནི༌ མི༌ མང༌པོ༌ ཡོད༌ཁན༌ནི༌ ཕྲོ༌ནེ༌ ཅིག༌གའང༌ ཕན༌ཅུག༌ག༌ མ༌ཛད༌ད༌ སི༌རི༌ཡཱ༌པ༌ ནཱའ༌མན༌ ཅིག༌པོ༌ ཕན༌ཅུག༌ག༌ ཛད༌ཏེ༌ རྩང༌མ༌ ཛདས༌།\""]], [["ཏེ༌བོ༌ ཚོར༌ཏེ༌ དུ༌ཁང༌ངི༌ ནང༌ང༌ ཡོད༌ཁན༌ ཚང༌མ༌ལ༌ སྲོ༌ སྲན༌ཏྲེ༌ ཡོངས༌།"]], [["ཁོང༌གུན༌ ལངས༌ཏེ༌ ཡེ༌ཤུ༌ གྲོང༌ཁྱེར༌ནེ༌ ཕིངས༌ཏེ༌ གྲོང༌ཁྱེར༌བོ༌ ཚུགས༌ཏེ༌ ཡོད༌ཁན༌ནི༌ རི༌ ཟུར༌ནེ༌ ཕང༌ཅེས༌ལ༌ ཁོང༌ ཁྱེརས༌།"]], [["ཨིན༌ནའང༌ ཁོང༌ ཁོང༌གུན༌ནི༌ ཕྲོ༌ནེ༌ བིང༌ཏེ༌ སྐྱོདས༌།"]], [["4:31 ནེ༌ 37"], ["ཏེ༌ནེ༌ གཙོ༌བོ༌ ཡེ༌ཤུ༌ གཱ༌ལིལ༌ལིའི༌ ཡུལ༌ཇོངས༌སི༌ ཀ༌ཕར༌ན༌ཧུམ༌ གྲོང༌ཁྱེར༌ལ༌ སྐྱོདས༌ ཡང༌ ཤབ༌བད༌དི༌ ངལ༌ཚོའེ༌ ཞག༌ག༌ མི༌མངས༌ལ༌ ལབ༌ཞ༌ སལ༌ཅེས༌ གོ༌ཟུགས༌།"]], [["ཁོང༌གུན༌ ཡེ༌ཤུའི༌ ལབ༌ཞ༌གུན༌ནི༌ཀ༌ ཧ༌ལས༌, ཅིའ༌ཟེར༌ན༌ ཁོང༌ངི༌ ཝང༌ཆ༌ ཉམ༌པོ༌ མོལ༌ལ༌ ཛད༌དད༌པིན༌།"]], [["དུ༌ཁང༌ངི༌ ནང༌ང༌ རྡུད༌ ཞུགས༌ཁན༌ནི༌ མི༌ཞིག༌ ཡོད༌པིན༌། ཁོའེ༌ ཀུ༌ཅོ༌ སྲན༌ཏྲེ༌ ཏང༌ཨིན༌ ཟེརས༌,"]], [["\"ན༌ཙ༌རེད༌པ༌ ཡེ༌ཤུ༌, ཉེ༌རང༌ང༌ ང༌ཞ༌གུན༌ནི༌ ཀ༌ནེ༌ ཅི༌ གོས༌སད༌? ཉེ༌རང༌ ང༌ཞ༌གུན༌ མེད༌ཁན༌ ཅོའ༌ལ༌ སྐྱོད༌ཏེ༌ ཨིན༌ན༌? ཉེ༌རང༌ སུ༌ ཞུགས༌ཏེ༌ ཨིན༌ཁན༌བོ༌ ངའ༌ གྱུས༌ཡོད༌། ཉེ༌རང༌ དཀོན༌མཆོག༌གི༌ དམ༌པ༌བོ༌ ཞུགས༌ཏེ༌ ཨིན༌ནོག༌\""]], [["ཡེ༌ཤུའི༌ ཁོའ༌ ཁའ༌སྐྱེའ༌ ཛད༌ཏེ༌ མོལས༌, \"ཅུབ༌ཅོད༌ ཁོའེ༌ ནང༌ནེ༌ བིང༌ཏེ༌ ཡོང༌།\" ཏེན༌ན༌མལ༌ལ༌ རྡུད༌པོའེ༌ མི༌གུན༌ནི༌ དུན༌ལ༌ ཏེ༌ མི༌བོ༌ ས༌ རྡབས༌ཏེ༌ ནོད༌པ༌ མ༌སྐྱལ༌ལ༌ ཁོའེ༌ ནང༌ནེ༌ བིང༌ཏེ༌ སོང༌།"]], [["མི༌ཚང༌མ༌ ཧ༌ལས༌ཏེ༌ ཅིག༌ དང༌ ཅིག༌ག༌ ཟེརས༌, \"འི༌ མི༌བོའེ༌ ཙམ༌ཤིག༌གི༌ ཁྱུད༌ དང༌ ཝང༌ཆའ༌ ཉམ༌པོ༌ ཟེར༌དུག༌, ཁོའེ༌ བཀའ༌ ཏང༌ཁན༌བོའ༌ རྡུད༌གུན༌ནིའང༌ ཁའ༌ ཉན༌ཏེ༌ བིང༌ཏེ༌ ཡོང༌དུག༌།\""]], [["ཡང༌ ཁོང༌ངི༌ སྐོར༌ལ༌ ནས༌ཚུལ༌བོ༌ ཡུལ༌ཇོངས༌ གང༌པོའ༌ ཕེལ༌།"]], [["4:38 ནེ༌ 44"], ["གཙོ༌བོ༌ ཡེ༌ཤུ༌ དུ༌ཁང༌ནེ༌ བིང༌ཏེ༌ ཤི༌མོན༌ པི༌ཏྲར༌རི༌ ཁང༌པ༌ སྐྱོདས༌། ཤི༌མོན༌ནི༌ ན༌མའེ༌ ཨ༌མ༌ ཚད༌ སྲན༌ཏྲེ༌ ཡོངས༌ཏེ༌ ཡོད༌པིན༌ ཡང༌ ཁོང༌གུན༌ནི༌ ཡེ༌ཤུའ༌ ཁོའ༌ རོགས༌ ཛད༌ཅེས༌ལ༌ ཞུས༌པ༌"]], [["ཁོང༌ ཁོའེ༌ མལ༌ཙའེ༌ དུན༌ལ༌ ཞངས༌ཏེ༌ ཚད༌པོའ༌ ཁའ༌སྐྱེའ༌ཅིག༌ ཚད༌པོ༌ མེད༌ཁན༌ སོང༌, ཏེན༌ན༌མལ༌ལ༌ ཁོ༌ ལངས༌ཏེ༌ ཁོང༌གུན༌ལ༌ ཞབ༌སྟོག༌ ཞུས༌།"]], [["ཉི༌མ༌ ནུབ༌ཨིན༌ ཡོད༌ ཟ༌ནེ༌ མི༌གུན༌ནི༌ ཟུ༌མོ༌ སྣ༌ཚོགས༌ ཡོད༌ཁན༌ ཚང༌མ༌ ཡེ༌ཤུ༌ ཡོད༌ས༌ ཁྱོངས༌, ཡང༌ ཁོང༌ངི༌ རེ༌རེ༌ཀ༌ ཆག༌ བོར༌ར༌ ཛད༌ཏེ༌, ཁོང༌གུན༌ གྱལ༌ཅུག༌ག༌ ཛདས༌།"]], [["ཁོང༌ མང༌པོའེ༌ ནང༌ནེ༌ རྡུད༌གུན༌ བིངས༌ཏེ༌ ཡོང༌ ཟ༌ནེ༌ ཀུ༌ཅོ༌ ཏང༌ཨིན༌ ཟེརས༌, \"ཉེ༌རང༌ དཀོན༌མཆོག༌གི༌ སྲས༌ ཨིན༌ནོག༌།\" ཨིན༌ནའང༌ ཡེ༌ཤུའི༌ ཏེ༌གུན༌ལ༌ ཁའ༌སྐྱེས༌ཏེ༌ སྤེ༌ར༌ ཟེར༌ མ༌ཅུགས༌ ཅིའ༌ཟེར༌ན༌ ཏེ༌གུན༌ནི༌ ཁོང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོ༌ ཤེས༌སད༌པིན༌།"]], [["ནམ༌ལངས༌ས༌ཅིག༌ ཡེ༌ཤུ༌ ཡང༌སུའང༌ མེད༌སའེ༌ ནས༌ས༌ཞིག༌ག༌ སྐྱོདས༌། མི༌ཚོགས༌སི༌ ཁོང༌ ཙལ༌ལད༌པིན༌ ཡང༌ ཁོང༌ ཐོབ༌བ༌ཅིག༌ ཁོང༌གུན༌ནི༌ ཡེ༌ཤུའ༌ ཇུ༌ཇུ༌ ཞུ༌ཨིན༌ ཁོང༌གུན༌ བོར༌ཏེ༌ མི༌སྐྱོད༌ཅེས༌ལ༌ ཟེརས༌།"]], [["ཁོང༌ངི༌ ཁོང༌གུན༌ལ༌ མོལས༌, \"ངའ༌ ཞན༌ གྲོང༌ཁྱེར༌གུན༌ནི༌ ནང༌ངའང༌ དཀོན༌མཆོག༌གི༌ གྱལ༌སྲིད༌དི༌ གའ༌མོའེ༌ ནས༌ཚུལ༌ ཤད༌གོས༌། ཏེན༌ན༌ གྱུན༌ཚན༌བོའེ༌ ཕིའ༌ དཀོན༌མཆོག༌གི༌ ང༌ ཀལ༌ལ༌ ཛད༌ཏེ༌ ཨིན༌།\""]], [["ཏེ༌ནེ༌ ཁོང༌ངི༌ ཡ༌ཧུ༌དཱའེ༌ ཡུལ༌ཇོངས༌ གང༌པོའེ༌ ནང༌ང༌ སྐྱོད༌ཏེ༌ དུ༌ཁང༌གུན༌ནི༌ ནང༌ང༌ ལབ༌ཞ༌ སལ༌ལད༌པིན༌།"]]], [[["5:1 ནེ༌ 11"], ["ཞག༌ཤིག༌ གཙོ༌བོ༌ ཡེ༌ཤུ༌ གེ༌ནེ༌ས༌རེད༌ ཚོའེ༌ ཐའ༌མ༌ ཞངས༌ཏེ༌ ཡོད༌ཏུས༌, དཀོན༌མཆོག༌གི༌ བཀའ༌ ཉན༌ཅེས༌ལ༌ ཁོང༌ང༌ མི༌ཚོགས༌ ཆེན༌མོ༌ཞིག༌གི༌ སྐོར༌ཏེ༌ ནན༌ཨིན༌ ཁྱོང༌ངད༌པིན༌།"]], [["ཁོང༌ངི༌ གྲུ༌ཟིང༌ ཉིས༌ ཚོའེ༌ ཐའ༌མ༌ བོར༌ཏེ༌ ཟིགས༌, ཉ༌པ༌གུན༌ ཏེ༌ནང༌ནེ༌ བིངས༌ཏེ༌ ཉ༌དོལ༌གུན༌ ཁྲུ༌འད༌པིན༌།"]], [["ཤི༌མོན༌ པི༌ཏྲར༌རི༌ ཨིན༌ཁན༌ནི༌ གྲུ༌ཟིང༌བོའེ༌ ནང༌ང༌ སྐྱོད༌ཏེ༌ ཡེ༌ཤུའི༌ ཁོའ༌ གྲུ༌ཟིང༌བོ༌ ཐའ༌མ༌ནེ༌ ཙ༌པིག༌ ཆུའི༌ ནང༌ང༌ ཁྱེར༌ཅེས༌ལ༌ མོལས༌ ཡང༌ གྲུ༌ཟིང༌ངི༌ཀ༌ ཞུགས༌ཏེ༌ མི༌ཚོགས༌ལ༌ ལབ༌ཞ༌ སལས༌།"]], [["ལབ༌ཞ༌ སལ༌ ཚར༌ར༌ཅིག༌ ཁོང༌ངི༌ ཤི༌མོན༌ལ༌ མོལས༌, \"ཆུ༌ ཀོན༌དྲོ༌ ཡོད༌ས༌ གྲུ༌ཟིང༌ ཁྱེར༌ཏེ༌ ཉ༌ ཟུམ༌ཅེས༌ལ༌ ཉ༌དོལ༌བོ༌ ཕོང༌།\""]], [["ཤི༌མོན༌ནི༌ ཁོང༌ང༌ ཟེརས༌, \"སྤོན༌བོ༌ལེ༌, ང༌ཞའེ༌ ཚན༌ གང༌པོ༌ རྩོན༌གྲུས༌ སྲན༌ཏྲེ༌ ཅོས༌ཏེའང༌ ཉ༌ ཅིག༌གའང༌ མ༌ཁད༌། ཨིན༌ནའང༌ ཉེ༌རང༌ངི༌ མོལ༌ པ༌སང༌ ངའེ༌ ཉ༌དོལ༌ ཕང༌ཨིན༌།\""]], [["ཡང༌ ཁོང༌གུན༌ནི༌ ཏེ༌ཟུག༌ ཅོའ༌ཅིག༌, ཉ༌ མ༌མང༌པོ༌ ཁད༌ཏེ༌ ཁོང༌གུན༌ནི༌ ཉ༌དོལ༌ ཆད༌ཀྱིས༌ སོང༌།"]], [["ཞན༌ གྲུ༌ཟིང༌ངི༌ ནང༌ང༌ ཡོད༌ཁན༌ ཕྲོ༌པ༌གུན༌ལ༌ ལག༌པ༌ ཡུགས༌ཏེ༌ རོགས༌ ཅོའ༌ལ༌ ཡོང༌ ཟེརས༌། ཁོང༌གུན༌ ཡོངས༌ཏེ༌ གྲུ༌ཟིང༌ ཉིས༌ཀོ༌ ཆུའི༌ ནང༌ང༌ ནུབ༌ཀྱིས༌ ཆ༌ཆ༌ ཚོག༌པ༌ ཉའེ༌ སྐངས༌།"]], [["ཏེ༌བོ༌ ཐོང༌ང༌ཅིག༌ ཤི༌མོན༌ པི༌ཏྲར༌ ཡེ༌ཤུའི༌ དུན༌ལ༌ གྱེལ༌ཏེ༌ ཟེརས༌, \"གཙོ༌བོ༌, ང༌ནེ༌ ཐག༌རིང༌ང༌ སྐྱོད༌ ང༌ སྡིག༌ཅན༌ཞིག༌ ཨིན༌།\""]], [["ཅིའ༌ཟེར༌ན༌ ཁོ༌ དང༌ ཁོའེ༌ ཕྲོ༌པ༌གུན༌ ཉ༌ ཁད༌ཁན༌ནི༌ ཛད༌པ༌བོ༌ ཐོང༌ཏེ༌ མ༌ ཧ༌ལས༌"]], [["ཡང༌ ཤི༌མོན༌ནི༌ ཚོང༌པ༌ ཕྲོ༌པ༌ ཟེ༌བེད༌དིའི༌ བུ༌ཚ༌ ཡ༌ཀོབ༌ དང༌ ཡོ༌ཧཱ༌ནན༌ནའང༌ ཧ༌ལས༌། ཡེ༌ཤུའི༌ ཤི༌མོན༌ལ༌ མོལས༌, \"མ༌ཇིགས༌ཤིག༌, ཏ༌ནེ༌ཕར༌ལ༌ ཁྱོ༌ཞའེ༌ ཉའེ༌ ཚབས༌ལ༌ མི༌གུན༌ ཟུམ༌ཡིན༌།\""]], [["ཏེ༌ནེ༌ ཁོང༌གུན༌ནི༌ གྲུ༌ཟིང༌གུན༌ ཐའ༌མ༌ ཁྱོངས༌ ཡང༌ ཅི༌ཚང༌མ༌ ཕངས༌ཏེ༌ ཡེ༌ཤུའི༌ གྱབ༌ནེ༌ བྲངས༌།"]], [["5:12 ནེ༌ 16"], ["གཙོ༌བོ༌ ཡེ༌ཤུ༌ གྲོང༌ཁྱེར༌ཞིག༌གི༌ ནང༌ང༌ ཡོད༌ཏུས༌ ཏེ༌རུ༌ ཟུགས༌པོ༌ གང༌པོའ༌ ཛེ༌ནད༌ ཡོད༌ཁན༌ནི༌ མི༌ཞིག༌ ཡོད༌པིན༌། ཁོའེ༌ ཡེ༌ཤུ༌ ཇལ༌ལ༌ཅིག༌, སའེ༌ཀ༌ གྱེལ༌ཏེ༌ ཇུ༌ཇུ༌ ཞུ༌ཨིན༌ ཟེརས༌, \"གཙོ༌བོ༌ལེ༌, ཉེ༌རང༌ ཐུགས༌ཐད༌ན༌ ང༌ གྱལ༌ཅུགས༌ཏེ༌ རྩང༌མ༌ ཛད༌ ཉན༌ན༌ནོག༌།\""]], [["ཡེ༌ཤུའི༌ ཆག༌ རྐྱངས༌ཏེ༌ ཁོའ༌ ཐུག༌ཅུག༌ག༌ ཛད༌ཏེ༌ མོལས༌, \"ང༌ ཁྱོ༌རང༌ གྱལ༌ ཅུག༌ཏེ༌ རྩང༌མ༌ ཅོའ༌ ཐད༌ད༌རག༌།\" ཏེན༌ན༌མལ༌ལ༌ ཛེ༌ནད༌པོ༌ མེད༌ཁན༌ སོང༌།"]], [["ཏེ༌ནེ༌ ཁོང༌ངི༌ ཁོའ༌ བཀའ༌ སལས༌, \"སུའང༌ མ༌ཤད༌, ཨིན༌ནའང༌ སོང༌ཏེ༌ རང༌ངི༌ ཟུགས༌པོ༌ བླ༌མ༌ སྟོན༌ ཡང༌ ལུང༌སྟོན༌པ༌ མོ༌ཟེས༌སི༌ བཀའ༌ སལ༌ཁན༌ ནང༌ཞིན༌ དཀོན༌མཆོག༌ག༌ ཆོད༌པ༌ ཕུལ༌, ཏེ༌བོ༌ མི༌གུན༌ལ༌ ཁྱོ༌རང༌ རྩང༌མ༌ ཆའ༌ཁན༌ནི༌ སྤང༌པོ༌ ཨིན༌།\""]], [["ཨིན༌ནའང༌ ཁོང༌ངི༌ སྐོར༌ལ༌ ནས༌ཚུལ༌བོ༌ མང༌ང༌ ཕེལ༌། ཏེ༌བོའེ༌ ཞས༌ཏེ༌ མི༌ཚོགས༌གུན༌ ཁོང༌ང༌ ཉན༌ཅེས༌ དང༌ ནད༌ནེ༌ ཕན༌ཅེས༌ལ༌ ཁོང༌ ཡོད༌ས༌ ཡོངས༌།"]], [["ཨིན༌ནའང༌ ཡེ༌ཤུ༌ ཡང༌ནེ༌ ཡང༌ མོས༌ལམ༌ ཞུའ༌ལ༌ སུའང༌ མེད༌སའེ༌ ནས༌ས༌ སྐྱོད༌དད༌པིན༌།"]], [["5:17 ནེ༌ 26"], ["ཞག༌ཤིག༌ གཙོ༌བོ༌ ཡེ༌ཤུའི༌ ལབ༌ཞ༌ སལ༌ལ༌ ཛད༌ ཟ༌ནེ༌ གཱ༌ལིལ༌ལི༌ དང༌ ཡ༌ཧུ༌དཱའེ༌ གམ༌ཡུལ༌ ཚང༌མ༌ དང༌ ཡེ༌རུ༌ཤ༌ལེམ༌ གྱལ༌ས༌ནེ༌ ཡོངས༌ཁན༌ནི༌ ཕ༌རུ༌ཤི༌པ༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ ཏེ༌རུ༌ སའེ༌ཀ༌ དུགས༌ཏེ༌ ཡོད༌པིན༌, ཡང༌ ཕན༌ཅུག༌ཅེས༌སི༌ དཀོན༌མཆོག༌གི༌ སྟོབས༌ ཡེ༌ཤུ༌ ཉམ༌པོ༌ ཡོད༌པིན༌།"]], [["ཏེ༌ནེ༌ མི༌ ཁ༌ཅིག༌གི༌ ཟའ༌ཕོག༌ཁན༌ཞིག༌ མལ༌ཙའེ༌ཀ༌ ཁུར༌ཏེ༌ ཁྱོངས༌ ཡང༌ ཁང༌པའེ༌ ནང༌ང༌ ཡེ༌ཤུ༌ ཡོད༌ས༌ ཁྱེར༌ཅེས༌སི༌ རྩོན༌གྲུས༌ ཅོས༌།"]], [["མི༌ཚོགས༌སི༌ ཞས༌ཏེ༌ ཁོང༌གུན༌ལ༌ ཁོ༌ ནང༌ཀུག༌ག༌ ཁྱེར༌ མ༌ཉན༌། ཁོང༌གུན༌ ཁང༌པའེ༌ ཁེ༌ཐོག༌ག༌ སོང༌ཏེ༌ ཐོགས༌ས༌ ཀོགས༌ཏེ༌ མལ༌ཙའ༌ ཉམ༌པོ༌ ཁོ༌ མི༌ཚོགས༌སི༌ ཞུང༌ང༌ ཡེ༌ཤུའི༌ དུན༌ལ༌ ཕབས༌།"]], [["ཁོང༌གུན༌ནི༌ མི༌བོ༌ གྱལ༌ཅུག༌ཅེས༌སི༌ ཏད༌པ༌ ཅོ༌ཁན༌བོ༌ ཡེ༌ཤུའི༌ ཟིགས༌ཏེ༌ ཁོང༌ངི༌ ཟའ༌ཕོག༌ཁན༌བོའ༌ མོལས༌, \"ཛ༌འོ༌, ངའེ༌ ཁྱོ༌རང༌ངི༌ སྡིག༌པ༌གུན༌ལ༌ ཤགས༌པ༌ ཏང༌ངད༌།\""]], [["ཏེ༌ནེ༌ ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ གུན༌ནི༌ སེམས༌སི༌ ནང༌ང༌ སམས༌, \"དད༌ལོག༌ ཞུ༌ཁན༌ནི༌ འི༌ མི༌བོ༌ སུ༌ ཨིན༌ནོག༌། དཀོན༌མཆོག༌ མ༌སྟོག༌ སུའ༌ སྡིག༌པ༌ ཤགས༌པ༌ སལ༌ ཉན༌ཨིན༌།\""]], [["ཁོང༌གུན༌ནི༌ སམ༌ཁན༌བོ༌ ཡེ༌ཤུའི༌ ཁྱེན༌ཏེ༌ ཏྲིའ༌ ཛདས༌, \"ཁྱོ༌ཞའེ༌ ཁྱོ༌ཞ༌རང༌ངི༌ སེམས༌སི༌ ནང༌ང༌ འི༌ཟུག༌ ཅིའ༌ སམ༌མད༌?"]], [["ཅི༌ སམ༌མ༌རག༌, 'ཁྱོ༌རང༌ངི༌ སྡིག༌པའ༌ ཤགས༌པ༌ ཏངས༌ཏེ༌ ཨིན༌' ཟེར༌ཅེས༌པོ༌ ལ༌མོ༌ ཨིན༌ནོག༌ག༌ ཡ༌ 'ལངས༌ཏེ༌ གྲུལ༌' ཟེར༌ཅེས༌པོ༌?"]], [["ཨིན༌ནའང༌ མི༌རིགས༌སི༌བུའ༌ ཇིག༌རྟེན༌ནི༌ཀ༌ སྡིག༌པའ༌ ཤགས༌པ༌ ཏང༌ཅེས༌སི༌ ཝང༌ཆའ༌ ཡོད༌ཁན༌བོ༌ ངའེ༌ ཁྱོ༌ཞའ༌ ལྟན༌ཨིན༌\" ཏེ༌ནེ༌ ཡེ༌ཤུའི༌ ཟའ༌ཕོག༌ཁན༌བོའ༌ མོལས༌, \"ངའེ༌ ཁྱོ༌རང༌ ཟེར༌རད༌, ལོངས༌, རང༌ངི༌ མལ༌ཙ༌ ཁུར༌ཏེ༌ ཁང༌པ༌ སོང༌།\""]], [["ཏེན༌ན༌མལ༌ལ༌ ཁོང༌གུན༌ནི༌ དུན༌ལ༌ ཁོ༌ ལངས༌ཏེ༌ ཁོ༌རང༌ ཉལ༌ཁན༌ནི༌ མལ༌ཙ༌བོ༌ ཁུར༌ཏེ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཁང༌པ༌ སོང༌།"]], [["མི༌ཚང༌མ༌ ཧ༌ལས༌ཏེ༌ དཀོན༌མཆོག༌ག༌ སྟོད༌པ༌ ཕུལས༌, ཡང༌ རྩི༌ཝ༌ དང༌ ཇིགས༌སི༌ ནང༌ང༌ ཟེརས༌, \"དི༌རིང༌ ང༌དང༌གུན༌ནི༌ ཧ༌ལས༌ཤེས༌སི༌ ཆག༌ལས༌ ཐོང༌།\""]], [["5:27 ནེ༌ 32"], ["ཏེ༌ སྟིང༌ནེ༌ གཙོ༌བོ༌ ཡེ༌ཤུ༌ ཕི༌ལོག༌ག༌ སྐྱོདས༌ ཡང༌ ལི༌ཝི༌ ཟེར༌ཁན༌བོ༌ ཁྲལ༌ནེན༌སའེ༌ ནས༌སའེ༌ཀ༌ དུགས༌ཏེ༌ ཡོད༌ད༌ ཟིགས༌ ཡང༌ ཁོང༌ངི༌ ཁོའ༌ མོལས༌, \"ངའེ༌ སྟིང༌རང༌ནེ༌ བྲོངས༌།\""]], [["ཁོ༌ ལངས༌ ཡང༌ ཅི༌ཚང༌མ༌ ཕངས༌ཏེ༌ ཡེ༌ཤུའི༌ སྟིང༌རང༌ནེ༌ བྲངས༌།"]], [["ཏེ༌ནེ༌ ལི༌ཝི༌ ཡེ༌ཤུའི༌ ཕིའ༌ ཁོ༌རང༌ངི༌ ཁང༌པ༌ གྲོན༌ ཆེན༌མོ༌ཞིག༌ ཏངས༌། ཁྲལ༌ལེན༌ཁན༌ དང༌ ཞན༌, མི༌ཚོགས༌ ཆེན༌མོ༌ཞིག༌གི༌ ཁོང༌གུན༌ ཉམ༌པོ༌ ཁར༌ཇི༌ ཟའད༌པིན༌།"]], [["ཨིན༌ནའང༌ ཕ༌རུ༌ཤི༌པ༌གུན༌ དང༌ ཏེན༌ན༌ སྡེ༌ ཆོས༌ཁྲིམས༌ལ༌ ཁས༌པ༌ གུན༌ནི༌ ཡེ༌ཤུའི༌ ལོབ༌ཕྲུགས༌གུན༌ལ༌ སྐྱོན༌རྗོད༌ ཅོ༌ཨིན༌ ཟེརས༌, \"ཁྱོ༌ཞའེ༌ ཁྲལ༌ལེན༌ཁན༌ དང༌ སྡིག༌ཅན༌ མི༌གུན༌ ཉམ༌པོ༌ ཅིའ༌ ཟའད༌ ཡང༌ ཐུང༌ངད༌?\""]], [["ཡེ༌ཤུའི༌ ཁོང༌གུན༌ལ༌ ལན༌སལས༌, \"ཟུ༌མོ༌ ཡོང༌ཁན༌ཞིག༌ག༌ མ༌ནེ༌ ཁམ༌ཟང༌ མི༌ཞིག༌ག༌ ཨམ༌ཆི༌ གོས༌ས༌ མ༌ནོག༌།"]], [["ངའ༌ ཁྱོ༌ཞ༌ དྲང༌པོ༌ ཨིན༌ སམ༌ཁན༌གུན༌ལ༌ མན༌པ༌, སྡིག༌ཅན༌གུན༌ལ༌ གྱོད༌པ༌ ཅོ༌ཅེས༌ལ༌ བོད༌ད༌ ཡོངས༌པིན༌།\"།"]], [["5:33 ནེ༌ 39"], ["ཏེ༌ནེ༌ ཁོང༌གུན༌ནི༌ ཡེ༌ཤུའ༌ ཟེརས༌, \"ཡོ༌ཧཱ༌ནན༌ནི༌ ལོབ༌ཕྲུགས༌གུན༌ དང༌ ཕ༌རུ༌ཤི༌པའེ༌ ལོབ༌ཕྲུགས༌གུན༌ ལན༌ མང༌པོ༌ ཉེ༌ནས༌ལ༌ དུགས༌ཏེ༌ མོས༌ལམ༌ ཞུ༌རུག༌, ཨིན༌ནའང༌ ཉེ༌རང༌ངི༌ ལོབ༌ཕྲུགས༌གུན༌ ཏུས༌གྱུན༌ ཟེན༌ ཐུང༌ཨིན༌ ཅིའ༌ དུག༌ག༌ནོག༌?\""]], [["ཡེ༌ཤུའི༌ ལན༌སལས༌, \"བག༌སྟོན༌ནི༌ ནང༌ང༌ མག༌པ༌ ཉམ༌པོ༌ ཡོད༌ ཟ༌ནེ༌ ཁོའེ༌ གྲོན༌པོ༌གུན༌ ཉེ༌ནས༌ལ༌ དུག༌ཨིན༌ན༌? མི༌དུག༌།"]], [["ཨིན༌ནའང༌ ཏུས༌པོ༌ ལེབ༌ཨིན༌ ནམ༌ མག༌པ༌ གྲོན༌པོ༌གུན༌ནེ༌ ཕེས༌ཏེ༌ ཁྱེར༌ཨིན༌, ཏེ༌ནེ༌ ཁོང༌གུན༌ནི༌ རྡུག༌པོ༌ ཅོས༌ཏེ༌ ཉེ༌ནས༌ལ༌ དུག༌ཨིན༌།\""]], [["ཡེ༌ཤུའི༌ འི༌ རུངས༌པོ༌ ཤད༌ད༌ ཛདས༌, \"སུ༌ཞིག༌གིའང༌ ཀོས༌ལག༌ སོ༌མ༌ ཅད༌ཏེ༌ སྙིང༌པའེ༌ཀ༌ ལྷན༌བ༌ ཏབ༌བ༌ མ༌ནོག༌, གལ༌ཏེས༌ ཏབ༌ན༌ ཀོས༌ལག༌ སོ༌མ༌བོ༌ ཆད༌ཨིན༌ ཡང༌ ལམ༌བ༌ སོ༌མ༌བོ༌ སྙིང༌པའེ༌ཀ༌ མི༌ཟོབས༌།\""]], [["\"ཏེན༌ན༌ ཙོགས༌ལ༌ ཆང༌ སོ༌མ༌ པགས༌པའེ༌ སྐྱ༌པ༌ སྙིང༌པའེ༌ ནང༌ང༌ མི༌ལུག༌། གལ༌ཏེས༌ ལུག༌ན༌ ཆང༌བོའ༌ སྐྱུར༌ ལངས༌ཏེ༌ པགས༌པའེ༌ སྐྱ༌པ༌ བོས༌ཏེ༌ ཆད༌ཨིན༌, ཆང༌ བོ༌ཏེ༌ སྐྱ༌པའང༌ དོད༌མེད༌ ཆེན༌།"]], [["ཆང༌ སོ༌མ༌ སྐྱ༌པ༌ སོ༌མའེ༌ ནང༌ང༌ གྱང༌གོས༌།"]], [["ཡང༌ ཆང༌ སྙིང༌པ༌ ཐུངས༌ཏེ༌ སྟིང༌ནེ༌ སུ༌ཞིག༌གིའང༌ སོ༌མ༌ ཐུང༌ཨིན༌ གྲོའ༌ མ༌ནོག༌། 'ཆང༌ སྙིང༌པ༌ བྲོད༌ཅན༌ རག༌' ཟེར༌ཨིན༌།\""]]], [[["6:1 ནེ༌ 11"], ["གཙོ༌བོ༌ ཡེ༌ཤུ༌ ཤབ༌བད༌དི༌ ངལ༌ཚོའེ༌ ཞག༌ག༌ ཞིང༌ གྱུད༌ཏེ༌ སྐྱོད༌ཨིན༌ ཡོད༌ ཟ༌ནེ༌, ཁོང༌ངི༌ ལོབ༌ཕྲུགས༌གུན༌ནི༌ ཞིང༌ངི༌ སྙེ༌མ༌ ཅད༌ཏེ༌ ལག༌པའེ༌ཀ༌ སྙེས༌ཏེ༌ ཟོས༌།"]], [["ཕ༌རུ༌ཤི༌པ༌ ཁ༌ཅིག༌གི༌ ཏྲིས༌, \"ཁྱོ༌ཞ༌གུན༌ནི༌ ཤབ༌བད༌དི༌ ངལ༌ཚོའེ༌ ཞག༌ག༌ ལས༌ ཅོས༌ཏེ༌ ཅིའ༌ ཆོས༌ཁྲིམས༌ ཅག༌གད༌?\""]], [["ཡེ༌ཤུའི༌ ཁོང༌གུན༌ལ༌ ལན༌སལས༌, \"དཱ༌བིད༌ དང༌ ཁོའེ༌ ཕྲོ༌པ༌གུན༌ སྟོགས༌ཏེ༌ ཡོད༌ ཟ༌ནེ༌ ཅི༌ ཅོས༌ དམ༌པའེ༌ སུང༌རབས༌སི༌ ནང༌ནེ༌ ཁྱོ༌ཞའེ༌ མ༌ནེ༌ མ༌སིལ༌པིན༌ན༌?"]], [["དཱ༌བིད༌ དཀོན༌མཆོག༌གི༌ ཀུར༌རི༌ ནང༌ང༌ ཆོད༌པ༌ ཕུལ༌སའེ༌ཀ༌ སོང༌ཏེ༌ དམ༌པའེ༌ ཏ༌གི༌ ཁུར༌ཏེ༌ ཟོས༌, ཏེ༌བོ༌ ཡ༌ཧུ༌དཱ༌པའེ༌ བླ༌མའ༌ མ༌ནེ༌ ཟའ༌ཆོག༌ག༌ མེད༌པིན༌, ཡང༌ ཁོའེ༌, ཕྲོ༌པ༌གུན༌ལའང༌ ཏངས༌།"]], [["ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, \"མི༌རིགས༌སི༌བུའ ཤབ༌བད༌དི༌ ངལ༌ཚོའེ༌ ཞག༌ག༌ ཅི༌ ཅོ༌ ཆོགས༌ ཡ༌ མི༌ཆོགས༌ ཟེར༌ཅེས༌སི༌ ཝང༌ཆ༌ ཡོད༌།\""]], [["ཞན༌ ཤབ༌བད༌དི༌ ཞག༌ཤིག༌ག༌ ཡེ༌ཤུ༌ དུ༌ཁང༌ང༌ སྐྱོད༌ཏེ༌ ལབ༌ཞ༌ སལས༌, ཏེ༌རུ༌ ལག༌པ༌ ཡས༌པ༌ ཁོངས༌ཏེ༌ ཀོལ༌ མ༌ཉན༌ཁན༌ནི༌ མི༌ཞིག༌ ཡོད༌པིན༌།"]], [["ཡེ༌ཤུའི༌ ཁོ༌ གྱལ༌ཅུག༌ན༌ ཤབ༌བད༌དི༌ ཞག༌ག༌ ལས༌ ཅོ༌ཅེས༌པོའ༌ སྐྱོན༌ ཀལ༌ཅེས༌ལ༌ ཆོས༌ཁྲིམས༌ལ༌ ཁས༌པ༌གུན༌ དང༌ ཕ༌རུ༌ཤི༌པ༌གུན༌ནི༌ ཁོང༌ང༌ གྱལ༌ལ༌ ཅོས༌ཏེ༌ སྟེན༌དུགས༌།"]], [["ཁོང༌གུན༌ནི༌ སམ༌བ༌བོ༌ ཁྱེན༌ཏེའང༌ ལག༌པ༌ ཁོངས༌ཁན༌ནི༌ མི༌བོའ༌ ཡེ༌ཤུའི༌ མོལས༌, \"ཡོང༌ ཡང༌ ཚང༌མའེ༌ དུན༌ལ༌ ལོངས༌།\" ཏེ༌ནེ༌ ཁོ༌ ཡོངས༌ཏེ༌ ལངས༌ཏེ༌ དུགས༌།"]], [["ཏེ༌ནེ༌ ཁོང༌ངི༌ ཁོང༌གུན༌ལ༌ མོལས༌, \"ངའེ༌ ཁྱོ༌ཞའ༌ ཏྲིའད༌, ཆོས༌ཁྲིམས༌ ནང༌ཞིན༌ ཤབ༌བད༌དི༌ ཞག༌ག༌ ལས༌ ཟང༌པོ༌ ཅོ༌ ཆོག༌ག༌ནོག༌ག༌ ཡ༌ ངན༌པ༌, སྲོག༌ སྐྱོབ༌ ཆོག༌ག༌ནོག༌ག༌ ཡ༌ སད༌?\""]], [["ཡེ༌ཤུའི༌ ཨུ༌ གྱུར༌ཨིན༌ ཁོང༌ རེ༌རེའ༌ ཟིགས༌, ཏེ༌ནེ༌ ལག༌པ༌ ཁོངས༌ཁན༌བོའ༌ མོལས༌, \"ལག༌པ༌ རྐྱོང༌\" ཡང༌ ཁོའེ༌ ལག༌པ༌ རྐྱངས༌པ༌ ཏེ༌བོ༌ སིང༌ གྱལ༌།"]], [["ཨིན༌ནའང༌ ཁོང༌གུན༌ལ༌ སྲོ༌ སྲན༌ཏྲེ༌ ཡོངས༌ཏེ༌ ཡེ༌ཤུ༌ ཉམ༌པོ༌ ཅི༌ ཅོ༌ཨིན༌ ཟེར༌ཏེ༌ ཁོ༌རང༌གུན༌ནི༌ ནང༌ང༌ གྲབས༌ ཅོ༌ཅེས༌ གོ༌ཟུག༌།"]], [["6:12 ནེ༌ 16"], ["ཞག༌ཤིག༌ གཙོ༌བོ༌ ཡེ༌ཤུ༌ མོས༌ལམ༌ ཞུའ༌ལ༌ རི༌ཞིག༌གི༌ཀ༌ སྐྱོདས༌, ཡང༌ ཚན༌ གང༌པོ༌ དཀོན༌མཆོག༌ག༌ མོས༌ལམ༌ ཞུས༌།"]], [["ང༌ཏོག༌ ཆའ༌ཅིག༌ ལོབ༌ཕྲུགས༌གུན༌ བོད༌ད༌ ཛདས༌ ཡང༌ ཁོང༌གུན༌ནི༌ ཕྲོ༌ནེ༌ ཅུག༌ཉིས༌ ལྡམ༌མ༌ ཛད༌ཏེ༌ ཁོང༌གུན༌ སྐུ༌ཚབས༌ལ༌ སྐོའ༌ ཛདས༌།"]], [["སྐུ༌ཚབས༌ ཅུག༌ཉིས༌པོའེ༌ མིང༌གུན༌,"], ["ཤི༌མོན༌ ༼ཡེ༌ཤུའི༌ ཁོའེ༌ མིང༌ང༌ པི༌ཏྲར༌ ཏག༌ག༌ ཛདས༌༽, ཁོའེ༌ ནོ༌ ཨེན༌གྲིརུ༌, ཡ༌ཀོབ༌, ཡོ༌ཧཱ༌ནན༌, ཕི༌ལིབ༌, བར༌ཐོལ༌མཱ༌,"]], [["མད༌ཐཱ༌, ཐོ༌མཱས༌ དང༌ ཨལ༌ཕཱི༌འུས༌སི༌ བུ༌ཚ༌ ཡ༌ཀོབ༌, ཤི༌མོན༌ ༼ཁོའ༌ ཡུལ༌དད༌ཅན༌ ཟེར༌རད༌པིན༌༽,"]], [["ཡུ༌དཱ༌"], ["ཡ༌ཀོབ༌བི༌ བུ༌ཚ༌ དང༌ ཡུ༌དཱ༌ ཀར༌ཡོད༌པ༌ ཀ༌བོའེ༌ གཙོ༌བོ༌ ཡེ༌ཤུའ༌ སྟིང༌ནེ༌ ངོ༌ལོག༌ ཅོས༌།"]], [["6:17 ནེ༌ 26"], ["གཙོ༌བོ༌ ཡེ༌ཤུ༌ ལོབ༌ཕྲུགས༌གུན༌ ཉམ༌པོ༌ རི༌ནེ༌ བབས༌ཏེ༌ ནས༌ས༌ ཉོམ༌ཤིག༌ ཕལ༌ཅན༌ཞིག༌གི༌ཀ༌ ཞུགས༌། ཏེ༌ཀ༌ ཁོང༌ངི༌ ལོབ༌ཕྲུགས༌ མང༌པོ༌ དང༌ ཡ༌ཧུ༌དཱ༌ ཡུལ༌ཇོངས༌, ཡེ༌རུ༌ཤ༌ལེམ༌ གྱལ༌ས༌ ཡང༌ གྱ༌ཚོའེ༌ ཐའ༌མ༌ ཡོད༌ཁན༌ནི༌ ཏཱ༌ཡིར༌ དང༌ སི༌དཱོན༌ གྱལ༌ས༌ གུན༌ནེ༌ ཡོངས༌ཁན༌ནི༌ མི༌ཚོགས༌ ཆེན༌མོ༌ ཛོམ༌ཏེ༌ ཡོད༌པིན༌།"]], [["ཁོང༌གུན༌ ཡེ༌ཤུ༌ ཡོད༌ས༌ ཁོང༌ངི༌ ལབ༌ཞ༌ ཉན༌ཅེས༌ ཡང༌ ཁོང༌རང༌གུན༌ནི༌ ནད༌ གྱལ༌ཅུག༌ག༌ལ༌ ཡོངས༌, ཡང༌ གོང༌པོ༌ ཞུགས༌ཏེ༌ ཡོད༌ཁན༌གུན༌ནའང༌ ཡེ༌ཤུའི༌ ཕན༌ཅུག༌ག༌ ཛདས༌།"]], [["མི༌ཚང༌མའེ༌ ཡེ༌ཤུའ༌ ལག༌པ༌ ཐུག༌ཅེས༌སི༌ རྩོན༌གྲུས༌ ཅོའད༌པིན༌ ཅིའ༌ཟེར༌ན༌ ཁོང༌ངི༌ ནང༌ནེ༌ ཕན༌ཅུག༌ཅེས༌སི༌ སྟོབས༌ བིངས༌ཏེ༌ ནད༌པ༌ ཚང༌མ༌ གྱལ༌ཅུག༌ག༌ ཛདས༌།"]], [["ཏེ༌ནེ༌ ཡེ༌ཤུའི༌ ལོབ༌ཕྲུགས༌གུན༌ལ༌ ཟིགས༌ཏེ༌ མོལས༌,"], ["\"ཉལ༌བ༌ཅན༌ ཁྱོ༌ཞའ༌ ཅིན༌ལབས༌ཅན༌ ཨིན༌,"], ["ཅིའ༌ཟེར༌ན༌ ཁྱོ༌ཞའ༌ དཀོན༌མཆོག༌གི༌ གྱལ༌སྲིད༌ ནོར༌སྐལ༌ལ༌ ཐོབ༌ཨིན༌།"]], [["དག༌ས༌ སྟོགས༌ཁན༌གུན༌ ཁྱོ༌ཞའ༌ ཅིན༌ལབས༌ཅན༌ ཨིན༌"], ["ཅིའ༌ཟེར༌ན༌ ཁྱོ༌ཞ༌གུན༌ ཚིམ༌ཤུག༌ག༌ ཛད༌ཨིན༌།"], ["དག༌ས༌ ངུ༌ཁན༌གུན༌ ཁྱོ༌ཞའ༌ ཅིན༌ལབས༌ཅན༌ ཨིན༌"], ["ཅིའ༌ཟེར༌ན༌ ཁྱོ༌ཞ༌གུན༌ གོད༌ཨིན༌།"]], [["མི༌རིགས༌སི༌བུའ༌ ཏད༌པ༌ ཅོ༌ཅེས༌པོའེ༌"], ["མི༌གུན༌ནི༌ ནཕ༌རད༌ ཅོས༌ཏེ༌,"], ["ཁྲེལ༌ ཅུགས༌ཏེ༌ ཕྲོའ༌ མ༌སྲེའ༌ ངན༌པ༌ ཐེ༌ཁན༌གུན༌"], ["ཁྱོ༌ཞའ༌ ཅིན༌ལབས༌ཅན༌ ཨིན༌།"]], [["ཏེ༌ཟུག༌ བྱུང༌ང༌ཅིག༌ ཐད༌པོ༌ ཅོས༌ཏེ༌ ཆོམས༌, ཅིའ༌ཟེར༌ན༌ ནམ༌ཁའེ༌ ནང༌ང༌ ཁྱོ༌ཞའ༌ སོལ༌རས༌ ཀྲག༌པོ༌ ཡོད༌། ཏེན༌ན༌ ཙོགས༌ ངན༌པ༌ ཁོང༌ངི༌ ཕ༌མེས༌པོ༌གུན༌ནིའང༌ དཀོན༌མཆོག༌གི༌ ལུང༌སྟོན༌པ༌གུན༌ ཉམ༌པོ༌ ཅོས༌པིན༌,"]], [["ཨིན༌ནའང༌ ཁྱོ༌ཞའ༌ ཆུག༌པོ༌གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌"], ["ཁྱོ༌ཞ༌གུན༌ལ༌ སྐྱིད༌པོ༌ ཐོབ༌ ཚར༌ཏེ༌ ཨིན༌།"]], [["དག༌ས༌ གྲོད༌པ༌ གྲངས༌ཁན༌གུན༌ ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌"], ["ཁྱོ༌ཞའ༌ སྟོག༌རི༌ སྲན༌ཏྲེ༌ ཐོང༌ཨིན༌།"], ["དག༌ས༌ གོད༌ཁན༌གུན༌ ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌,"], ["ཁྱོ༌ཞ༌གུན༌ལ༌ རྡུག༌པོ༌ དང༌ ངུ༌ཅེས༌ ཡོང༌ཨིན༌།"]], [["མི༌ཚང༌མའེ༌ སྟོད༌པ༌ ཏང༌ཁན༌ ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌"], ["ཁོང༌གུན༌ནི༌ ཕ༌མེས༌པོ༌གུན༌ནིའང༌ ཟུས༌མའེ༌ ལུང༌སྟོན༌པ༌གུན༌ལ༌"], ["སྟོད༌པ༌ ཏངས༌ཏེ༌ ཨིན༌པིན༌།\""]], [["6:27 ནེ༌ 36"], ["\"ཨིན༌ནའང༌ ངའེ༌ ཁྱོ༌ཞའ༌ ཉན༌ཁན༌གུན༌ལ༌ ཟེར༌རད༌, གྲ༌འོ༌གུན༌ལ༌ ཅམས༌པ༌ ཡང༌ ཁྱོ༌ཞའ༌ ནཕ༌རད༌ ཅོ༌ཁན༌གུན༌ལ༌ ཟང༌པོ༌ ཅོས༌,"]], [["ཁྱོ༌ཞའ༌ ངན༌ ཏབས༌ཁན༌གུན༌ལ༌ ཅིན༌ལབས༌ ཏོང༌ ཡང༌ ཁྱོ༌ཞའ༌ ངན༌པ༌ ཅོ༌ཁན༌གུན༌ནི༌ ཕིའ༌ མོས༌ལམ༌ ཏོབ༌།"]], [["གལ༌ཏེས༌ སུ༌ཞིག༌གི༌ ཁྱོ༌ཞའེ༌ གྲམ༌པ༌ ཡས༌པའ༌ གྲམ༌ལྕགས༌ ཏང༌ན༌, གྲམ༌པ༌ ཡོ༌མའང༌ གྲམ༌ལྕགས༌ ལེན༌ན༌ལ༌ སྟོན༌། གལ༌ཏེས༌ སུ༌ཞིག༌གི༌ ཁྱོ༌ཞའེ༌ ཀོས༌པོ༌ ཀོགས༌ཏེ༌ ཁྱེར༌ན༌ ཁོའ༌ ཀ༌མིས༌པོའང༌ ཁྱེར༌ཅེས༌ནེ༌ སྒག༌ མ༌སྒག༌།"]], [["ཏོང༌ ཟེར༌ཁན༌ ཚང༌མ༌ལ༌ ཏོང༌, ཡང༌ མི༌འོས༌པ༌ ཅོས༌ཏེ༌ ཁྱོ༌ཞའེ༌ ནོར༌ ཁྱེར༌ཁན༌བོའ༌ ལོགས༌ཏེ༌ ཁྱོང༌ མ༌ཟེར༌།"]], [["ཞན༌མའེ༌ ཁྱོ༌ཞའ༌ ཅོ༌གོས༌ སམ༌ཁན༌ ཙོགས༌ ཁྱོ༌ཞ༌གུན༌ནིའང༌ ཞན༌མ༌གུན༌ལ༌ ཅོས༌།\""]], [["\"གལ༌ཏེས༌ ཁྱོ༌ཞའ༌ ཅམས༌པ༌ ཅོ༌ཁན༌གུན༌ལ༌ ཁྱོ༌ཞའེ༌ ཅམས༌པ༌ ཅོ༌ན༌, ཁྱོ༌ཞའ༌ ཅི༌ ཕན༌ཐོགས༌ ཐོབ༌ཨིན༌། སྡིག༌ཅན༌གུན༌ནིའང༌ ཁོང༌ང༌ ཅམས༌པ༌ ཅོ༌ཁན༌གུན༌ལ༌ ཅམས༌པ༌ ཅོའ༌ནོག༌།"]], [["ཡང༌ གལ༌ཏེས༌ ཁྱོ༌ཞའེ༌ ཁྱོ༌ཞའ༌ ཟང༌པོ༌ ཅོ༌ཁན༌གུན༌ལ༌ ཟང༌པོ༌ ཅོ༌ན༌ ཁྱོ༌ཞའ༌ ཅི༌ ཕན༌ཐོགས༌ ཐོབ༌ཨིན༌། མི༌ སྡིག༌ཅན༌གུན༌ནིའང༌ ཏེ༌ཟུག༌ ཅོའ༌ནོག༌།"]], [["ཡང༌ གལ༌ཏེས༌ ཁྱོ༌ཞའེ༌ ལོགས༌ཏེ༌ ཐོབ༌ཅེས༌སི༌ རེ༌ཝའ༌ ཡོད༌ཁན༌གུན༌ལ༌ སྐྱིས༌ཏེ༌ ཏང༌ན༌, ཁྱོ༌ཞའ༌ ཅི༌ ཕན༌ཐོགས༌ ཐོབ༌ཨིན༌། མི༌ སྡིག༌ཅན༌གུན༌ནིའང༌ སྡིག༌ཅན༌གུན༌ལ༌ སྐྱིས༌ཏེ༌ གང༌པོ༌ ལོགས༌ཏེ༌ ཐོབ༌ཅེས༌སི༌ རེ༌ཝའ༌ བོར༌ར༌ནོག༌།\""]], [["\"ཨིན༌ནའང༌ ཁྱོ༌ཞའེ༌ གྲ༌འོ༌གུན༌ལ༌ ཅམས༌པ༌ དང༌ ཟང༌པོ༌ ཅོས༌ ཡང༌ ལོགས༌ཏེ༌ ཐོབ༌ཅེས༌སི༌ སམ༌བ༌ མ༌ཏང༌ང༌ ཁོང༌གུན༌ལ༌ སྐྱིས༌། ཏེ༌ནེ༌ ཁྱོ༌ཞའ༌ སོལ༌རས༌ ཆེན༌མོ༌ ཐོབ༌ཨིན༌ ཡང༌ ཁྱོ༌ཞ༌གུན༌ ཀུན༌ཝང༌ དཀོན༌མཆོག༌གི༌ ཕྲུ༌གུ༌གུན༌ གྱུར༌ཨིན༌ ཅིའ༌ཟེར༌ན༌ ཁོང༌ངི༌, ཀའ༌ཀྲིན༌ མི༌དྲན༌ཁན༌ དང༌ མི༌ངན༌པ༌ ཚང༌མ༌ལ༌ ཐུག༌རྗེ༌ ཟིག༌ས༌ནོག༌།"]], [["ཁྱོ༌ཞའེ༌ ནམ༌ཁའེ༌ ཡབ༌ སྙིང༌རྗེ༌ཅན༌ ཞུགས༌ཁན༌ ཙོགས༌ལ༌ ཁྱོ༌ཞའང༌ སྙིང༌རྗེ༌ཅན༌ གྱུར༌།\""]], [["6:37 ནེ༌ 42"], ["ཁྱོ༌ཞའེ༌ ཞན༌མའ༌ སྐྱོན༌རྗོད༌ མ༌ཅོ༌ ཏེ༌ནེ༌ ཁྱོ༌ཞའང༌ སྐྱོན༌རྗོད༌ མི༌ཛད༌། ཞན༌མའ༌ ཉལ༌ཝའེ༌ ནང༌ང༌ ལེབ༌ཅེས༌སི༌ འོས༌པ༌ དུག༌ མ༌ཟེར༌, ཏེ༌ནེ༌ ཁྱོ༌ཞའང༌ ཉལ༌ཝའེ༌ ཆད༌པ༌ མི༌ཕོག༌། ཤགས༌པ༌ ཏོང༌ ཏེ༌ནེ༌ ཁྱོ༌ཞའང༌ ཤགས༌པ༌ སལ༌ལ༌ ཛད༌ཨིན༌།"]], [["ཞན༌མ༌ ཏོང༌, ཏེ༌ནེ༌ ཁྱོ༌ཞའང༌ སལ༌ལ༌ ཛད༌ཨིན༌, ཏེ༌བོ༌ ཏབ༌ཅེས༌སི༌ ནོད༌དི༌ ནང༌ང༌ ནན༌ཏེ༌ སྐངས༌ཏེ༌ ལུད༌ཨིན༌ དཀོན༌མཆོག༌གི༌ སེམས༌སངས༌ཏེ༌ ཁྱོ༌ཞའེ༌ ཐོའེ༌ ནང༌ང༌ སལ༌ཨིན༌། ཁྱོ༌ཞའེ༌ ཀོལ༌ཁན༌ནི༌ ཏབ༌ཟའ༌བོ༌ ཁྱོ༌ཞ༌གུན༌ནི༌ ཕིའང༌ ཀོལ༌ལ༌ ཛད༌ཨིན༌།\""]], [["ཁོང༌གུན༌ལ༌ རུངས༌ གྱུད༌ཏེ༌ ཡེ༌ཤུའི༌ མོལས༌, \"ཞ༌ར༌ཞིག༌གི༌ ཞ༌རའ༌ ལམ༌ལྟན༌ ཉན༌ཨིན༌ན༌? ཉིས༌ཀ༌ ས༌དོང༌ངི༌ ནང༌ང༌ མི༌གྱེལ༌ལའ༌?"]], [["ལོབ༌ཕྲུགས༌ ལོབ༌པོན༌ནི༌ སང༌ ཆེའ༌ མ༌ནོག༌, ཨིན༌ནའང༌ ལོབ༌པོན༌ནེ༌ ལོབ༌ཇོང༌ ཐར༌ཁྱེལ༌ ཐོབས༌ཏེ༌ སྟིང༌ནེ༌ ལོབ༌ཕྲུགས༌གའང༌ ཁོ༌ ཙོགས༌ གྱུར༌ཨིན༌།"]], [["ཁྱོ༌ཞའེ༌ རང༌ངི༌ མིག༌གི༌ ནང༌ང༌ ཡོད༌ཁན༌ནི༌ རྡུང༌མ༌བོའ༌ ནང༌སྟག༌ ཅོའ༌ མེད༌ན༌ ཏེ༌ནེ༌ སྤུན༌ནི༌ མིག༌གི༌ ནང༌ང༌ ཡོད༌ཁན༌ནི༌ ཤིང༌ཟེལ༌བོའ༌ ཅིའ༌ ལྟའད༌?"]], [["ཁྱོ༌རང༌ངི༌ སྤུན༌ལ༌, 'ངའེ༌ ཁྱོ༌རང༌ངི༌ མིག༌གི༌ ནང༌ནེ༌ ཤིང༌ཟེལ༌བོ༌ ཕིང༌ཨིན༌' ཟེར༌ཅེས༌སི༌ ཧམ༌པ༌ ཀ༌ཟུག༌གི༌ ཅོའད༌, ནམ༌ ཏེ༌ཏུས༌ལ༌ ཁྱོ༌རང༌ རང༌ངི༌ མིག༌གི༌ ནང༌ང༌ ཡོད༌ཁན༌ནི༌ རྡུང༌མ༌བོ༌ ཁྱོ༌རང༌ང༌ ཐོང༌ང༌ མི༌དུག༌། ཁྱོ༌ཞའ༌ ཁ༌ཆོས༌པ༌གུན༌, སྔུན༌ལ༌ རང༌ངི༌ མིག༌གི༌ རྡུང༌མ༌བོ༌ ཕིང༌, ཏེ༌ནེ༌ སྤུན༌ནི༌ མིག༌གི༌ ནང༌ནེ༌ ཤིང༌ཟེལ༌བོ༌ ཕིང༌ང༌ལ༌ ཁྱོ༌ཞའ༌ སལ༌པོ༌ ཅོས༌ཏེ༌ ཐོང༌ ཐུབ༌ཨིན༌།\""]], [["6:43 ནེ༌ 45"], ["\"ལྕང༌མ༌ ཟང༌པོ༌ཞིག༌ག༌ བྲས༌བུ༌ ངན༌པ༌ མི༌ཆགས༌ ཡང༌ ལྕང༌མ༌ ངན༌པ༌ཞིག༌ག༌ བྲས༌བུ༌ ཟང༌པོ༌ མི༌ཆགས༌།"]], [["ལྕང༌མའེ༌ རིགས༌པོ༌ ཏེ༌བོའེ༌ བྲས༌བུའི༌ ཀ༌ནེ༌ ཤེས༌ས༌ནོག༌། ཚེར༌མང༌ངི༌ ཀ༌ནེ༌ ཕིག༌གི༌ ཁ༌ཟས༌ ཡ༌ ལྕང༌ཚེར༌རི༌ ཀ༌ནེ༌ རྒུན༌ནི༌ ཁ༌ཟས༌ མི༌ཏུ༌།"]], [["མི༌ ཟང༌པོའེ༌ སེམས༌ ཟང༌པོའེ༌ བང༌ཛོད༌ནེ༌ བྲས༌བུ༌ ཟང༌པོ༌ སྨིན༌ན༌ནོག༌, ཡང༌ མི༌ ངན༌པའེ༌ སེམས༌ ངན༌པའེ༌ བང༌ཛོད༌ནེ༌ བྲས༌བུ༌ ངན༌པ༌ སྨིན༌ན༌ནོག༌། སྙིང༌ གངས༌ཏེ༌ ལུད༌ཁན༌བོ༌ ཁའ༌ནེ༌ བིང༌ང༌ནོག༌།"]], [["6:46 ནེ༌ 49"], ["\"ཁྱོ༌ཞའེ༌ ང༌ གཙོ༌བོ༌ལེ༌ གཙོ༌བོ༌ལེ༌ ཅིའ༌ ཟེར༌རད༌, ནམ༌ ཁྱོ༌ཞའེ༌ ངའེ༌ ཟེར༌ཁན༌གུན༌ ཅོའ༌ མི༌དུག༌?"]], [["ངའེ༌ཀ༌ ཡོངས༌ཏེ༌ ངའེ༌ སྤེ༌ར༌གུན༌ ཉན༌ཏེ༌ ཏེ༌ཀ༌ ལག༌ལེན༌ ཅོ༌ཁན༌བོ༌ ཀ༌ཟུག༌ མི༌ཞིག༌ ཨིན༌ ངའེ༌ ཁྱོ༌ཞའ༌ ལྟན༌ཨིན༌།"]], [["ཁོ༌, ཁང༌པ༌ རྩིག༌ཅེས༌ལ༌ ཀོན༌དྲོ༌ བྲུས༌ཏེ༌ བྲག༌གི༌ཀ༌ མག༌ལྡན༌ ཏང༌ཁན༌ནི༌ མི༌ ཙོགས༌ ཨིན༌། ཆུ༌ལོག༌ ཡོངས༌ཏེ༌ ཁང༌པ༌ སྲན༌ཏྲེ༌ ཕོག༌ནའང༌ ཞིག༌ མ༌ཞིག༌ ཅིའ༌ཟེར༌ན༌ ཏེ༌བོ༌ སྟན༌པོ༌ རྩིགས༌ཏེ༌ ཡོད༌པིན༌།"]], [["ངའེ༌ ཟེར༌ཁན༌གུན༌ ཚོར༌ཏེ༌ ལག༌ལེན༌ མ༌ཅོ༌ཁན༌བོ༌, མག༌ལྡན༌ མ༌ཏང༌ང༌ ཁང༌པ༌ སའེ༌ཀ༌ རྩིགས༌ཁན༌ ཙོགས༌ ཨིན༌། ཆུ༌ལོག༌གི༌ ཆུ༌ ཕོག༌ག༌ཅིག༌ ཁང༌པ༌བོ༌ རྡིབས༌ཏེ༌ པད༌ མེད༌ཁན༌ ཆེན༌།\""]]], [[["7:1 ནེ༌ 10"], ["མི༌གུན༌ལ༌ ལབ༌ཞ༌ ཚང༌མ༌ སལ༌ ཚར༌ར༌ཅིག༌, གཙོ༌བོ༌ ཡེ༌ཤུ༌ ཀ༌ཕར༌ན༌ཧུམ༌མི༌ གྲོང༌ཁྱེར༌ལ༌ སྐྱོདས༌།"]], [["ཏེ༌རུ༌ རོམ༌པ༌ མག༌མི༌རྒྱའེ༌ སྤོན༌བོའེ༌, མ༌ ཅེས༌པ༌ ཅོ༌ཁན༌ནི༌ ཡོག༌པོ༌ཞིག༌ག༌ ཟུ༌མོ༌ སྲན༌ཏྲེ༌ ཡོངས༌ཏེ༌ ཤི༌ཀྱིས༌ ཡོད༌པིན༌།"]], [["མག༌མི༌ སྤོན༌བོའ༌ ཡེ༌ཤུའི༌ སྐོར༌ལ༌ ཚོར༌ར༌ཅིག༌, སྐྱོད༌ཏེ༌ ཡོག༌པོ༌བོ༌ ཕན༌ཅུག༌ག༌ ཛད༌ཅེས༌སི༌ ཞུ༌ཝའ༌ ཕུལ༌ཅེས༌ལ༌ ཡ༌ཧུ༌དཱ༌པའེ༌ སྤོན༌བོ༌ ཁ༌ཅིག༌ ཡེ༌ཤུ༌ ཡོད༌ས༌ ལམ༌ཅུགས༌།"]], [["ཁོང༌གུན༌ ཡེ༌ཤུ༌ ཡོད༌ས༌ ཡོངས༌ ཡང༌ སྙིང༌ནེ༌ ཞུ༌ཝའ༌ སྲན༌ཏྲེ༌ ཕུལ༌ཏེ༌ ཟེརས༌, \"འི༌ མི༌བོ༌ ཉེ༌རང༌ངི༌ རོགས༌ ཛད༌ཅེས༌སི༌ འོས༌པ༌ ཨིན༌"]], [["ཅིའ༌ཟེར༌ན༌ ཁོའེ༌ ང༌དང༌ངི༌ མི༌གུན༌ལ༌ ཅམས༌པ༌ ཅོས༌ཏེ༌ ང༌དང༌ངི༌ དུ༌ཁང༌བོ༌ རྩིག༌ག༌ལ༌ རོགས༌ ཅོས༌ཏེ༌ ཨིན༌།\""]], [["ཏེ༌ནེ༌ ཡེ༌ཤུ༌ ཁོང༌གུན༌ ཉམ༌པོ༌ སྐྱོདས༌།"], ["ཁང༌པའེ༌ ཉེ༌མོའ༌ ལེབས༌ཏེ༌ ཡོད༌ ཟ༌ནེ༌, མག༌མི༌རྒྱའེ༌ སྤོན༌བོའེ༌ ཁོ༌རང༌ངི༌ ཛ༌འོ༌གུན༌ ཡེ༌ཤུའ༌ འི༌ཟུག༌ ཟེར༌ཅེས༌ལ༌ ཀལས༌, \"གཙོ༌བོ༌ འོབ༌གྱལ༌ མ༌ཛད༌, ཉེ༌རང༌ ངའེ༌ ཁང༌པ༌ སྐྱོད༌ཅེས༌སི༌ འོས༌པ༌ མན༌།"]], [["ཏེན༌ན༌ གྱུན༌ཚན༌བོའེ༌ ཕིའ༌ ངའ༌ ཉེ༌རང༌ངི༌ དུན༌ལ༌ ཇལ༌ཅེས༌པོའང༌ འོས༌པ༌ མ༌ཚོར༌། ཨིན༌ནའང༌ ཉེ༌རང༌ངི༌ བཀའ༌ སལ༌ན༌, ངའེ༌ ཡོག༌པོ༌ ཕན༌ཨིན༌"]], [["ཝང༌ཆའེ༌ ཡོག༌ག༌ ངའང༌ དུག༌གད༌ ཡང༌ ངའེ༌ ཝང༌ཆའེ༌ ཡོག༌ག༌ མག༌མི༌གུན༌ ཡོད༌། ངའེ༌ ཅིག༌ག༌ སོང༌ ཟེར༌ན༌ ཆའ༌ནོག༌ ཡང༌ ཅིག༌ག༌ ཡོང༌ ཟེར༌ན༌ ཡོང༌ང༌ནོག༌, ཡང༌ ངའེ༌ ཡོག༌པོའ༌ འི༌ ལས༌པོ༌ ཅོས༌ ཟེར༌ན༌ ཅོའ༌ནོག༌།\""]], [["ཡེ༌ཤུའི༌ ཏེ༌བོ༌ སན༌ན༌ཅིག༌, ཧ༌ལས༌ཏེ༌ ཁོང༌ང༌ བྲངས༌ཏེ༌ ཡོང༌ཁན༌ནི༌ མི༌ཚོགས༌ ཆོགས༌ལ༌ གྱུར༌ཏེ༌ མོལས༌, \"ངའེ༌ ཁྱོ༌ཞའ༌ ཟེར༌རད༌, ཨིས༌ར༌ཨེལ༌ལི༌ ནང༌ངའང༌ ང༌ འི༌ཙོགས༌སི༌ ཏད༌པ༌ཅན༌ཞིག༌ མ༌ནེ༌ མ༌ཐོབ༌།\""]], [["ཏེ༌ནེ༌ ལམ༌ཅུག༌ཁན༌ནི༌ མི༌གུན༌ ཁང༌པ༌ ལོག༌ཏེ༌ ལེབ༌བ༌ཅིག༌, ཡོག༌པོ༌བོའ༌ ཟུ༌མོ༌ གྱལ༌ཏེ༌ ཐོང༌།"]], [["7:11 ནེ༌ 17"], ["སྟིང༌མ༌ ཞག༌ག༌ གཙོ༌བོ༌ ཡེ༌ཤུ༌ ནཱ༌ཡིན༌ གྲོང༌ཁྱེར༌ལ༌ སྐྱོདས༌, ཡང༌ ཁོང༌ངི༌ ལོབ༌ཕྲུགས༌ དང༌ མི༌ཚོགས༌ ཆེན༌མོ༌ཞིག༌ ཁོང༌ ཉམ༌པོ༌ སོང༌།"]], [["གྲོང༌ཁྱེར༌རི༌ གྱས༌སྒོའེ༌ ཉེ༌མོ༌ ལེབ༌བ༌ཅིག༌ ཨ༌ནེ༌ མ༌རང༌མོ༌ཞིག༌གི༌ བུ༌ཚའ༌ ཅིག༌ཅིག༌པོ༌ ཤི༌ཁན༌ནི༌ རོ༌ ཕི༌ལོག༌ག༌ ཕིངས༌ཏེ༌ ཁྱོང༌ངད༌པིན༌ ཡང༌ ཏེ༌ གྲོང༌ཁྱེར༌རི༌ མི༌ཚོགས༌ ཆེན༌མོ༌ ཁོ༌ ཉམ༌པོ༌ ཡོད༌པིན༌།"]], [["ཡེ༌ཤའི༌ བུ༌མོ༌བོ༌ ཟིགས༌ས༌ཅིག༌, སྙིང༌རྗེ༌ སྐྱེས༌ཏེ༌ ཁོའ༌ མོལས༌, \"ངུ༌ མ༌ངུ༌།\""]], [["ཏེ༌ནེ༌ རོ༌སྒམ༌མི༌ དུན༌ལ༌ སྐྱོད༌ཏེ༌ ཆག༌རྩེའ༌ ཛདས༌, སྤུར༌ ཁུར༌ཁན༌གུན༌ གྲུལ༌ མ༌གྲུལ༌ལ༌ དུགས༌། ཁོང༌ངི༌ མོལས༌, \"ཁྱོག༌ཏོང༌ ཁྱོ༌རང༌ང༌ ངའེ༌ ཟེར༌རད༌, ལོངས༌།\""]], [["ཤི༌ཁན༌བོ༌ ལངས༌ཏེ༌ སྤེ༌ར༌ ཏང༌ཅེས༌ གོ༌ཟུགས༌ ཡང༌ ཡེ༌ཤུའི༌ ཁོ༌ ཁོ༌རང༌ངི༌ ཨ༌མ༌ སྟད༌ད༌ ཛདས༌།"]], [["མི༌ཚང༌མའེ༌ རྩི༌ཝ༌ དང༌ ཇིགས༌སི༌ ནང༌ང༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཟེརས༌, \"ལུང༌སྟོན༌པ༌ ཀྲག༌པོ༌ཞིག༌ ང༌དང༌ངི༌ ཕྲོའ༌ སྐྱོད༌ཏེ༌ ཨིན༌ནོག༌། དཀོན༌མཆོག༌ ང༌དང༌ངི༌ མི༌གུན༌ལ༌ རོགས༌ ཛད༌ད༌ལ༌ སྐྱོད༌ཏེ༌ ཨིན༌ནོག༌།\""]], [["ཏེ༌ ནས༌ཚུལ༌བོ༌ ཡ༌ཧུ༌དཱའེ༌ ཡུལ༌ཇོངས༌ གང༌པོ༌ དང༌ ཉེ༌ཁོར༌རི༌ ཡུལ༌ ཚང༌མའེ༌ ནང༌ང༌ ཁྱེབས༌།"]], [["7:18 ནེ༌ 35"], ["ཡོ༌ཧཱ༌ནན༌ནི༌ ལོབ༌ཕྲུགས༌གུན༌ནི༌ ཁོང༌ང༌ གཙོ༌བོ༌ ཡེ༌ཤུའི༌ ཛད༌ཁན༌ ཚང༌མ༌ ཤདས༌པ༌, ལོབ༌ཕྲུགས༌ ཉིས༌ བོད༌ཏེ༌,"]], [["ཡེ༌ཤུ༌ ཡོད༌ས༌ འི༌ ཏྲི༌ཝ༌བོ༌ ཏྲིའ༌ལ༌ ལམ༌ཅུགས༌, \"ལུང༌སྟོན༌པ༌གུན༌ནི༌ སྐྱོད༌ཨིན༌ མོལ༌ཁན༌ མ༌ཤི༌ཀ༌ ཉེ༌རང༌ ཞུགས༌ཏེ༌ ཨིན༌ན༌ ཡ༌ ང༌ཞའ༌ ཡང༌ཞིག༌ག༌ སྲུང༌?\""]], [["ཁོང༌གུན༌ ཡེ༌ཤུ༌ ཡོད༌ས༌ ལེབ༌བ༌ཅིག༌ ཟེརས༌, \"ཡོ༌ཧཱ༌ནན༌ ཁྲུས༌སལ༌ཁན༌ནི༌ ང༌ཞའ༌ འི༌བོ༌ ཏྲིའ༌ལ༌ ཀལས༌, 'ལུང༌སྟོན༌པ༌གུན༌ནི༌ སྐྱོད༌ཨིན༌ མོལ༌ཁན༌ མ༌ཤི༌ཀ༌ ཉེ༌རང༌ ཞུགས༌ཏེ༌ ཨིན༌ན༌ ཡ༌ ང༌ཞའ༌ ཡང༌ཞིག༌ག༌ སྲུང༌?' \""]], [["ཏེན༌ན༌ ཏུས༌ལ༌ ཡེ༌ཤུའི༌ ནད༌ ཡོང༌ཁན༌, ཟུ༌མོ༌ ཡོད༌ཁན༌ མང༌པོ༌ ཕན༌ཅུགས༌, གོང༌པོ༌ ཞུགས༌ཁན༌ མང༌པོ༌ ཕིང༌ང༌ ཛདས༌ ཡང༌ ཞ༌ར༌ མང༌པོའ༌ མིག༌ནེ༌ ཐོང༌ ཅུག༌ག༌ ཛདས༌།"]], [["ཡེ༌ཤུའི༌ ལོན༌ ཁྱོང༌ཁན༌གུན༌ལ༌ ལན༌སལས༌, \"ལོགས༌ཏེ༌ སོང༌ ཡང༌ ཁྱོ༌ཞའེ༌ ཐོང༌ཁན༌ དང༌ ཚོར༌ཁན༌ གུན༌ ཡོ༌ཧཱ༌ནན༌ལ༌ ཤོད༌། ཞ༌ར༌གུན༌ལ༌ ཐོང༌, ཞ༌འོ༌གུན༌ གྲུལས༌, ཛེ༌ནད༌ཅན༌གུན༌ གྱལ༌ཏེ༌ རྩང༌མ༌ སོང༌, མ༌ཚོར༌ཁན༌གུན༌ནི༌ ཚོར༌, ཤི༌ཁན༌གུན༌ སོན༌ཏེའ༌ ལངས༌, ཡང༌ ཉལ༌བ༌ཅན༌གུན༌ལ༌ གའ༌མོའེ༌ ནས༌ཚུལ༌ ཤདས༌།"]], [["ཁོའ༌ ཤོད༌, ངའེ༌ ཅོ༌ཁན༌གུན༌ནི༌ ཞས༌ཏེ༌ ངའ༌ མ༌ཕང༌ཁན༌གུན༌ལ༌ ཅིན༌ལབས༌ སལ༌ལ༌ ཛད༌ཨིན༌།"]], [["ཡོ༌ཧཱ༌ནན༌ནི༌ ལོན༌ ཁྱོང༌ཁན༌གུན༌ ལོགས༌ཏེ༌ ཆ༌ ཚར༌ར༌ཅིག༌, ཡེ༌ཤུའི༌ མི༌ཚོགས༌ལ༌ ཡོ༌ཧཱ༌ནན༌ནི༌ སྐོར༌ལ༌ མོལ༌ཅེས༌ གོ༌ཟུགས༌, \"ཁྱོ༌ཞའ༌ རི༌སྟོང༌ངི༌ ནང༌ང༌ ཀ༌ཟུག༌ མི༌ཞིག༌ག༌ ལྟའ༌ལ༌ སོང༌པིན༌? ཆུའི༌ ཐའ༌མའེ༌ ལྡམ༌བུ༌ ལུངས༌པོའེ༌ སྐུལ༌ལ༌ ཙོགས༌ལ༌, ལབ༌ཞའེ༌ ནང༌ང༌ ཏུས༌གྱུན༌ གྱུར༌ཇ༌ ཁྱོང༌ཁན༌ ཞིག༌ག༌?"]], [["གལ༌ཏེས༌ མན༌ན༌ ཁྱོ༌ཞ༌གུན༌ ཅི༌ ལྟའ༌ལ༌ སོང༌པིན༌? མི༌ ཀོས༌ལག༌ ཇམ༌པོ༌ དང༌ རིན༌ཅན༌ གོན༌ཁན༌ཞིག༌ ཁྱོ༌ཞ༌གུན༌ནི༌ ཐོང༌ང༌? མ༌ཐོང༌། ཀོས༌ རིན༌ཅན༌ གོན༌ཁན༌ དང༌ རིན༌ཅན༌ ཅ༌ལག༌ ཀོལ༌ཨིན༌ མི༌ཚེ༌ ཕུད༌ཁན༌གུན༌ གྱལ༌པོའེ༌ ཁར༌ལ༌ དུག༌ག༌ནོག༌།"]], [["ཁྱོ༌ཞའ༌ ལུང༌སྟོན༌པ༌ཞིག༌ག༌ ལྟའ༌ལ༌ སོང༌པིན༌ན༌? འོ༌ན༌, ཁོ༌ ལུང༌སྟོན༌པ༌ སང༌ ཀྲག༌ག༌ཞིག༌ ཨིན༌།"]], [["དམ༌པའེ༌ སུང༌རབས༌སི༌ ནང༌ང༌ ཁོའེ༌ སྐོར༌ལ༌ དཀོན༌མཆོག༌གི༌ མོལ༌ལ༌ ཛད༌ཏེ༌ དུག༌,"], ["\"ལྟོས༌, ཁྱོ༌རང༌ངི༌ སང༌ སྔུན༌ལ༌ ངའེ༌ ང༌རང༌ངི༌ ལོན༌ཁྱེར༌ཁན༌བོ༌ ཀལ༌ཨིན༌།"], ["ཁོའེ༌ ཁྱོ༌རང༌ངི༌ ཕིའ༌ ལམ༌ གྲལ༌གྲིག༌ ཅོ༌ཨིན༌།"]], [["ངའེ༌ ཁྱོ༌ཞའ༌ ཟེར༌རད༌, དག༌ས༌ ཚོག༌པ༌ སྐྱེས༌ཁན༌ མི༌གུན༌ནི༌ ནང༌ནེ༌ ཡོ༌ཧཱ༌ནན༌ནི༌ སང༌ ཀྲག༌ག༌ཞིག༌ སུའང༌ མེད༌པ༌ ཨིན༌ནོག༌, ཨིན༌ནའང༌ ནམ༌ཁའེ༌ གྱལ༌སྲིད༌དི༌ ནང༌ང༌ ཆུང༌ཤོག༌པོ༌ ཡོ༌ཧཱ༌ནན༌ནི༌ སང༌ ཀྲག༌ག༌ ཨིན༌།"]], [["༼ཁྲལ༌ནེན༌ཁན༌གུན༌ནའང༌ ཐེས༌ཏེ༌ ཡེ༌ཤུའི༌ མོལ༌ཁན༌གུན༌ ཚོར༌ཁན༌ ཚང༌མའེ༌, དཀོན༌མཆོག༌གི༌ བཀའ༌ དེན༌བ༌ ཨིན༌ནོག༌ ཟེརས༌ ཅིའ༌ཟེར༌ན༌ ཁོང༌གུན༌ནི༌ ཡོ༌ཧཱ༌ནན༌ནི༌ སལ༌ཁན༌ནི༌ ཁྲུས༌ ལེན༌ཏེ༌ ཨིན༌པིན༌།"]], [["ཨིན༌ནའང༌ ཕ༌རུ༌ཤི༌པ༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ ཡོ༌ཧཱ༌ནན༌ནེ༌ ཁྲུས༌ མ༌ལེན༌ན༌ ཁོང༌རང༌གུན༌ནི༌ ཕིའ༌ དཀོན༌མཆོག༌གི༌ ཐུགས༌དོད༌པོ༌ ཕངས༌༽།"]], [["ཡེ༌ཤུའི༌ མོལས༌, \"ངའེ༌ འི༌ མི༌རབས༌པོ༌ སུ༌ ཉམ༌པོ༌ ལྡུར༌? ཁོང༌གུན༌ སུ༌ ཙོགས༌ ཨིན༌ནོག༌?"]], [["ཁྲོམས༌སི༌ ནང༌ང༌ དུག༌ཁན༌ནི༌ ཕྲུ༌གུ༌གུན༌ ཙོགས༌ ཀ༌གུན༌ནི༌ ཅིག༌ དང༌ ཅིག༌ག༌ བོད༌ཨིན༌ ཟེར༌དུག༌,"], ["ང༌ཞའེ༌ ལིང༌བུ༌ ཕུས༌ཏེའང༌ ཁྱོ༌ཞའ༌ མ༌རྩེས༌།"], ["ང༌ཞའེ༌ ཤད༌པ༌ ཏང༌ ཟ༌ནེ༌ ཁྱོ༌ཞའ༌ མ༌ངུས༌།"]], [["ཏེན༌ན༌ ཙོགས༌ལ༌ ཡོ༌ཧཱ༌ནན༌ ཁྲུས༌སལ༌ཁན༌ ཡོངས༌ཏེ༌ ཟན༌ མ༌ཟོས༌ ཡ༌ ཆང༌ མ༌ཐུངས༌པ༌ ཁྱོ༌ཞའེ༌ ཁོའེ༌ ནང༌ང༌ རྡུད༌ ཞུགས༌ཏེ༌ ཨིན༌ནོག༌ ཟེརས༌།"]], [["མི༌རིགས༌སི༌བུ༌ ཡོང༌ཏེ༌ ཟན༌ ཟོས༌ཏེ༌ ཆང༌ ཐུངས༌པ༌, ཁྱོ༌ཞའེ༌ ཁོ༌ མུག༌ཞུགས༌ དང༌ ར༌རོས༌ཏེ༌ དུག༌ཁན༌ ཡང༌ ཁྲལ༌ལེན༌ཁན༌ དང༌ སྡིག༌ཅན༌ གུན༌ནི༌ ཛ༌འོ༌ ཨིན༌ནོག༌ ཟེརས༌།"]], [["ཨིན༌ནའང༌ ང༌ཞའ༌ དཀོན༌མཆོག༌གི༌ ཤེས༌རབས༌སི༌ ལམ༌མི༌ཀ༌ གྲུལ༌ཁན༌བོ༌ ཤེས༌རབས༌ཅན༌གུན༌ནི༌ ཤེས༌ས༌ནོག༌"], ["།\""]], [["7:36 ནེ༌ 50"], ["ཏེ༌ནེ༌ ཕ༌རུ༌ཤི༌པ༌ཞིག༌གི༌ གཙོ༌བོ༌ ཡེ༌ཤུའ༌ ཁོའེ༌ ཁང༌པ༌ དོན༌ཏང༌ང༌ བོད༌པ༌, ཡེ༌ཤུ༌ ཁོའེ༌ ཁང༌པ༌ སྐྱོད༌ཏེ༌ དོན༌ཏང༌ དོན༌ན༌ལ༌ ཅོག༌ཙེ༌ དུན༌ལ༌ ཞུགས༌།"]], [["ཏེ༌ གྲོང༌ཁྱེར༌རི༌ ནང༌ང༌ སྕོད༌ལམ༌ ངན༌པ༌ ཡོད༌ཁན༌ནི༌ བུ༌མོ༌ཞིག༌ག༌ ཡེ༌ཤུ༌ ཕ༌རུ༌ཤི༌པའེ༌ ཁང༌པ༌ དོན༌ཏང༌ དོན༌ན༌ ཞུགས༌ཏེ༌ ཡོད༌ཁན༌བོ༌ ཚོར༌ར༌ཅིག༌, ཁོ༌ ཀའ༌ཡོལ༌ལི༌ ནོད༌ ཏྲི༌ཞིམ༌མི༌ མར༌ནག༌ ཀུས༌པོ༌ སྐངས༌ཁན༌ ཁུར༌ཏེ༌ ཡོངས༌།"]], [["ཡེ༌ཤུའི༌ གྱབ༌བ༌ ཁོང༌ངི༌ ཞབས༌སི༌ དུན༌ལ༌ པིག༌དོང༌ ཙུགས༌ཏེ༌ ངུ༌ཨིན༌ནའང༌ ཆི༌མ༌ ཉམ༌པོ༌ ཁོང༌ངི༌ ཞབས༌ ལོན༌པ༌ ཅོས༌ཏེ༌ ཁོ༌རང༌ངི༌ སྲ༌ ཉམ༌པོ༌ ཕི༌ཨིན༌, པུག༌ ཏང༌ཨིན༌, ཁོའེ༌ ཏྲི༌ཞིམ༌ཅན༌ནི༌ མར༌ནག༌ ལུགས༌།"]], [["ཡེ༌ཤུ༌ དོན༌ཏང༌ང༌ བོད༌ཁན༌ནི༌ ཕ༌རུ༌ཤི༌པ༌བོའེ༌ ཏེ༌གུན༌ ཐོང༌ཏེ༌, \"གལ༌ཏེས༌ ཁོང༌ ལུང༌སྟོན༌པ༌ཞིག༌ ཨིན༌ན༌, ཁོང༌ང༌ ལག༌པ༌ རྩེ༌ཨིན༌ ཡོད༌ཁན༌ནི༌ བུ༌མོ༌བོ༌ སྡིག༌ཅན༌ཞིག༌ ཨིན༌ཁན༌ ཤེས༌གོས༌\" སམ༌།"]], [["ཁོའེ༌ སམ༌ཨིན༌ ཡོད༌ཁན༌བོའ༌ ཡེ༌ཤུའི༌ ལན༌སལས༌, \"ཤི༌མོན༌ ངའེ༌ ཁྱོ༌རང༌ང༌ ཅིག༌ ཟེར༌ཨིན༌།\" ཁོའེ༌ ཟེརས༌, \"ལོབ༌པོན༌ལེ༌ མོལ༌ལ༌ ཛད༌།\""]], [["\"བུ༌ལོན༌ ཏང༌ཁན༌ཞིག༌གི༌ མི༌ ཉིས༌ལ༌ པེ༌ནེ༌ བུ༌ལོན༌ ཏངས༌, ཅིག༌པོའ༌ ཞག༌ ལྔབ༌རྒྱའེ༌ ལ༌ཆ༌ ཟམ༌ཤིག༌ ཡང༌ ཅིག༌པོའ༌ ཞག༌ ལྔབ༌ཅུའི༌ ལ༌ཆ༌ ཟམ༌ཤིག༌།"]], [["ཁོང༌ ཉིས༌ཀོའ༌ བུ༌ལོན༌ ལོགས༌ཏེ༌ ཤལ༌ མ༌ཉན༌ པ༌སང༌ བུ༌ལོན༌ ཏང༌ཁན༌བོའེ༌ ཁོང༌གུན༌ནི༌ བུ༌ལོན༌བོ༌ ཕུད༌ཏངས༌། ཏ༌ ཁོང༌གུན༌ནི༌ ནང༌ནེ༌ སུའི༌ བུ༌ལོན༌ ཏང༌ཁན༌བོའ༌ མང༌ང༌ ཅེས༌པ༌ ཅོ༌ཨིན༌།\""]], [["ཤི༌མོན༌ནི༌ ཟེརས༌, \"ངའེ༌ སམ༌མ༌རག༌ བུ༌ལོན༌ མང༌ང༌ ཕུད༌ཁན༌བོའེ༌།\" ཡེ༌ཤུའི༌ མོལས༌, \"ཁྱོ༌རང༌ངི༌ དྲང༌པོ༌ ཟེརས༌།\""]], [["ཏེ༌ནེ༌ བུ༌མོ༌བོ༌ ཆོགས༌ལ༌ ཟིགས༌ཏེ༌ ཡེ༌ཤུའི༌ ཤི༌མོན༌ལ༌ མོལས༌, \"འི༌ བུ༌མོ༌ ཐོང༌ངའ༌? ང༌ ཁྱོ༌རང༌ངི༌ ཁང༌པ༌ ཡོངས༌ཏེའང༌ ཁྱོ༌རང༌ངི༌ ངའེ༌ རྐང༌པ༌ ཁྲུའ༌ལ༌ ཆུ༌ མ༌ཏངས༌, ཨིན༌ནའང༌ འི༌ བུ༌མོ༌བོའེ༌ ངའེ༌ རྐང༌པ༌ ཁོ༌རང༌ངི༌ ཆི༌མ༌ ཉམ༌པོ༌ ཁྲུས༌ཏེ༌ སྲའ༌ ཉམ༌པོ༌ ཕིས༌།"]], [["ཁྱོ༌རང༌ངི༌ ངའ༌ པུག༌ མ༌ཏངས༌ ཨིན༌ནའང༌ འི༌ བུ༌མོ༌བོའེ༌ ང༌ ནང༌ང༌ ཡོངས༌པ༌ནེ༌ ཕར༌ལ༌ ངའེ༌ རྐང༌པའ༌ པུག༌ ཏང༌ཨིན༌ དུགས༌།"]], [["ཁྱོ༌རང༌ངི༌ ངའེ༌ གོའ༌ མར༌ནག༌ མ༌སྐུས༌ ཨིན༌ནའང༌ འི༌ བུ༌མོའེ༌ ཏྲི༌ཞིམ༌བོ༌ ངའེ༌ རྐང༌པའེ༌ཀ༌ ལུགས༌།\""]], [["\"ངའེ༌ ཁྱོ༌རང༌ང༌ ཟེར༌རད༌, འི༌ བུ༌མོའེ༌ སྡིག༌པ༌ ཅོ༌ཁན༌ མང༌པོའ༌ ཤགས༌པ༌ ཏངས༌པ༌, ཁོའེ༌ ཅེས༌པ༌ མང༌པོ༌ ཅོས༌། ཨིན༌ནའང༌ སྡིག༌པ༌ ཉུ༌ངུན༌ ཅོ༌ཁན༌ནི༌ སྡིག༌པ༌ ཤགས༌པ༌ ཏང༌ཁན༌བོའེ༌ ཅམས༌པ༌ ཉུ༌ངུན༌ ཅོས༌།\""]], [["ཏེ༌ནེ༌ ཡེ༌ཤུའི༌ བུ༌མོ༌བོའ༌ མོལས༌, \"ཁྱོ༌རང༌ངི༌ སྡིག༌པ༌གུན༌ལ༌ ཤགས༌པ༌ ཏངས༌ཏེ༌ ཨིན༌།\""]], [["ཞན༌ གྲོན༌པོ༌གུན༌ནི༌ ཁོ༌རང༌ ཅིག༌ དང༌ ཅིག༌ག༌ ཟེརས༌, \"སྡིག༌པ༌ ཤགས༌པ༌ ཏང༌ཅེས༌སི༌ ཧམ༌པ༌ ཅོ༌ཁན༌ནི༌ འི༌ མི༌བོ༌ སུ༌ ཨིན༌ནོག༌།\""]], [["ཡེ༌ཤུའི༌ བུ༌མོ༌བོའ༌ མོལས༌, \"ཁྱོ༌རང༌ངི༌ ཏད༌པའེ༌ ཁྱོ༌རང༌ སྐྱོབས༌ཏེ༌ ཨིན༌། ཏ༌ སོང༌ དཀོན༌མཆོག༌གི༌ ཞི༌དེ༌ ཁོ༌རང༌ ཉམ༌པོ༌ ལུས༌ཨིན༌།\""]]], [[["8:1 ནེ༌ 3"], ["སྟིང༌མ༌ ཞག༌ག༌ གཙོ༌བོ༌ ཡེ༌ཤུ༌ དཀོན༌མཆོག༌གི༌ གྱལ༌སྲིད༌དི༌ གའ༌མོའེ༌ ནས༌ཚུལ༌ ཤད༌ཅེས༌ལ༌ གྲོང༌ཁྱེར༌ དང༌ གམ༌ཡུལ༌ ཅིག༌ནེ༌ ཅིག༌ག༌ སྐྱོདས༌, ཡང༌ ཁོང༌ ཉམ༌པོ༌ ལོབ༌ཕྲུགས༌ ཅུག༌ཉིས༌པོ༌ ཡང༌"]], [["རྡུད༌ ཞུགས༌ཁན༌ དང༌ ནད༌ གུན༌ནེ༌ གྱལ༌ཅུག༌ག༌ ཛད༌ཁན༌ནི༌ བུ༌མོ༌ ཁ༌ཅིག༌ ཡོད༌པིན༌: རྡུད༌ རྡུན༌ ཕིང༌ང༌ ཛད༌ཁན༌ནི༌ མིར༌ཡམ༌ མག༌དལ༌ལ༌མ༌,"]], [["ཧེ༌རོ༌དཱའི༌ ཆག༌ཟོད༌ ཀུ༌ཟཱའེ༌ ན༌མ༌ ཡོ༌འན༌ནཱ༌, སུ༌སན༌ནཱ༌ དང༌ ཡང༌ བུ༌མོ༌ མང༌པོ༌། ཁོང༌གུན༌ནི༌ རང༌ངི༌ ནོར༌ གྱུད༌ཏེ༌ ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌ ཅུག༌ཉིས༌པོའེ༌ སྒོས༌དོམ༌གུན༌ རིག༌གད༌པིན༌།"], ["8:4 ནེ༌ 15"]], [["གྲོང༌ཁྱེར༌ སོ༌སོ༌ནེ༌ མི༌གུན༌ ཡོང༌ཏེ༌ གཙོ༌བོ༌ ཡེ༌ཤུ༌ ཡོད༌ས༌ མི༌ཆོགས༌ ཆེན༌མོ༌ ཛོམ༌ཨིན༌ ཡོད༌ ཟ༌ནེ༌ ཁོང༌ངི༌ འི༌ རུངས༌པོ༌ ཤད༌ད༌ ཛདས༌,"]], [["\"ཞིང༌བད༌པ༌ཞིག༌ ས༌འོན༌ ཏབ༌བ༌ལ༌ སོང༌། ཞིང༌ང༌ ས༌འོན༌ ཏབ༌ ཟ༌ནེ༌ ཁ༌ཅིག༌ ལམ༌མི༌ཀ༌ བུད༌, ཏེ༌གུན༌ མིའི༌ རྐང༌པའེ༌ ནནས༌ ཡང༌ ཅི༌པ༌ ཡོངས༌ཏེ༌ ཟོས༌།"]], [["ས༌འོན༌ ཁ༌ཅིག༌ བྲག༌གི༌ཀ༌ བུད༌ ཡང༌ སྐྱེའ༌ཅིག༌, སའེ༌ ནང༌ང༌ ཧུས༌ མེད༌པ༌ སྐམས༌ཏེ༌ ཤི༌།"]], [["ས༌འོན༌ ཁ༌ཅིག༌ ཚེར༌མང༌ངི༌ ཕྲོའ༌ བུད༌ ཡང༌ ས༌འོན༌ ཉམ༌པོ༌ ཚེར༌མང༌ སྐྱེས༌ཏེ༌ ནན༌པ༌ ཞིང༌བོ༌ ལྡན༌ མ༌ཐུབ༌།"]], [["ཞན༌ ས༌འོན༌གུན༌ ས༌ གྱལ༌ལ༌ ཡོད༌སའེ༌ ཞིང༌ངི༌ཀ༌ བུད༌པ༌, སྐྱེས༌ཏེ༌ སྟོན༌ཐོག༌ སྨིན༌, ཀ༌བོ༌ ས༌འོན༌ ཏབ༌ཁན༌ ནི༌ སང༌ 100 གྱུར༌ སྨིན༌།\" ཏེ༌བོ༌ མོལ༌ ཚར༌ར༌ཅིག༌ ཁོང༌ངི༌ ཤེད༌ནའང༌ མོལས༌, \"ནམ༌ཅོག༌ ཡོད༌ཁན༌གུན༌ནི༌ ངའེ༌ ཟེར༌ཁན༌ལ༌ ཉོན༌ཤིག༌།\""]], [["ཏེ༌ནེ༌ ཡེ༌ཤའི༌ ལོབ༌ཕྲུགས༌གུན༌ནི༌ ཁོང༌ངི༌ ཤད༌ད༌ ཛད༌ཁན༌ནི༌ རུངས༌སི༌ ཏོན༌བོ༌ ཁོང༌ང༌ ཏྲིས༌།"]], [["ཁོང༌ངི༌ ཁོང༌གུན༌ལ༌ མོལས༌, \"དཀོན༌མཆོག༌གི༌ གྱལ༌སྲིད༌དི༌ སང༌ཝ༌གུན༌ ཁྱོ༌ཞའ༌ ཧ༌གོ༌ཅེས༌ལ༌ གོངས༌པ༌ སལ༌ལ༌ ཛད༌ཏེ༌ ཨིན༌ནོག༌, ཨིན༌ནའང༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཁན༌བོ༌ དྲན༌དྲ༌ གྲུབ༌ཅེས༌ལ༌ ངའེ༌ ཞན༌གུན༌ལ༌ རུངས༌ གྱུད༌ཏེ༌ ཤད༌དད༌, ཏེ༌བོ༌ ནི༌,"], ["\"ཁོང༌གུན༌ནི༌ ངའེ༌ ཅོ༌ཁན༌གུན༌ ཐོང༌ནའང༌ ང༌ སུ༌ ཨིན༌ཁན༌བོ༌ ངོ༌ཤེས༌ས༌ མི༌དུག༌,"], ["ཁོང༌གུན༌ནི༌ ངའེ༌ ཤད༌ཁན༌གུན༌ ཚོར༌ནའང༌ ཧ༌གོ༌ཐུབ༌བ༌ མི༌དུག༌།"], ["\""]], [["\"ཏེ༌ རུངས༌སི༌ ཏོན༌ ནི༌ འི༌བོ༌ ཨིན༌, ས༌འོན༌བོ༌ ནི༌ དཀོན༌མཆོག༌གི༌ བཀའ༌ ཨིན༌།"]], [["ལམ༌མི༌ཀ༌ ས༌འོན༌ བུད༌ཁན༌གུན༌ ནི༌ དཀོན༌མཆོག༌གི༌ བཀའ༌ ཚོར༌ཁན༌གུན༌ ཨིན༌ནོག༌, ཨིན༌ནའང༌ ཏད༌པ༌ ཅོས༌ཏེ༌ ཐར༌པ༌ མི༌ཐོབ༌ཅེས༌ལ༌ ཤེ༌ཏན༌ ཡོངས༌ཏེ༌ ཁོང༌གུན༌ནི༌ སྙིང༌ངི༌ ནང༌ནེ༌ ཏེ༌བོ༌ ཀོགས༌ཏེ༌ ཁྱེར༌ར༌ནོག༌།"]], [["བྲག༌གི༌ཀ༌ ས༌འོན༌ བུད༌ཁན༌བོ༌ ནི༌ དཀོན༌མཆོག༌གི༌ བཀའ༌ ཚོར༌ར༌ཅིག༌ ཐད༌པོ༌ ཉམ༌པོ༌ ཏད༌པ༌ ཅོ༌ཁན༌གུན༌ ཨིན༌ནོག༌། ཏེ༌བོའ༌ པ༌ཀྲག༌ ཏིང༌ཅན༌ མེད༌ པ༌སང༌ ཁོང༌གུན༌ནི༌ ཏུས༌ ཉུ༌ངུན༌ཞིག༌གི༌ ཕིའ༌ ཏད༌པ༌ ཅོ༌རུག༌, ཡང༌ ཚོད༌ལྟའེ༌ ཏུས༌ལ༌ ཏད༌པ༌ ཕང༌ཨིན༌།"]], [["ཚེར༌མངས༌སི༌ ཕྲོའ༌ བུད༌ཁན༌ནི༌ ས༌འོན༌གུན༌ ནི༌, དཀོན༌མཆོག༌གི༌ བཀའ༌ ཚོར༌ཁན༌གུན༌ ཨིན༌ནོག༌ ཨིན༌ནའང༌ མི༌ཚེ༌ ཚེར༌ཁ༌, གྱུ༌ནོར༌ དང༌ སྐྱིད༌པོ༌ གུན༌ནི༌ ནན༌ཏེ༌ ཁོང༌གུན༌ནི༌ ཏད༌པ༌ ལྡན༌ན༌ མ༌ནོག༌།"]], [["ཨིན༌ནའང༌ ས༌ ཟང༌པོའེ༌ཀ༌ ས༌འོན༌ བུད༌ཁན༌བོ༌ ནི༌ སྙིང༌ ཟང༌པོ༌ དང༌ དྲང༌པོ༌ ཉམ༌པོ༌ དཀོན༌མཆོག༌གི༌ བཀའ༌ ཉན༌ཁན༌གུན༌ ཨིན༌ནོག༌ ཡང༌ ཟོད༌པ༌ ཉམ༌པོ༌ ཏེ༌བོ༌ སྟན༌པོ༌ ཐམས༌ཏེ༌ དུགས༌པ༌ བྲས༌བུ༌ མང༌པོ༌ སྨིན༌ན༌ནོག༌།\""]], [["8:16 ནེ༌ 18"], ["\"མི༌གུན༌ནི༌ འོད༌ ཏུགས༌ཏེ༌ གོར༌མོའེ༌ ཡོག༌ག༌ སྦས༌ཏེ༌ ཡ༌ ཉལ༌ཁྲི༌ ཡོག༌ག༌ མ༌བོར༌ར༌ ནང༌ང༌ ཡོང༌ཁན༌གུན༌ནི༌ ཏེ༌བོའེ༌ ལྡངས༌སི༌ ནང༌ང༌ ཐོང༌ཅེས༌ལ༌ འོད༌སྟགས༌སི༌ཀ༌ བོར༌ཨིན༌།"]], [["སྦས༌ཏེ༌ བོར༌ཁན༌ ཚང༌མ༌ ཕི༌ལོག༌ག༌ ཕིང༌ང༌ ཛད༌ཨིན༌, ཡང༌ ཀབས༌ཏེ༌ བོར༌ཁན༌ ཚང༌མ༌ འོད༌དི༌ ནང༌ང༌ ཁྱོང༌ང༌ ཛད༌ཏེ༌ ཚང༌མ༌ སྔོན༌ཅུག༌ག༌ ཛད༌ཨིན༌།"]], [["ཏེ༌བོའེ༌ཕིའ༌ ཁྱོ༌ཞའེ༌ ཉན༌ཚུལ༌བོའེ༌ཀ༌ སྣང༌སྟག༌ ཏོང༌། ངའེ༌ ལབ༌ཞ༌ ཉན༌ཁན༌གུན༌ལ༌ མང༌ང༌ ཧ༌གོ༌ཅུག༌ག༌ ཛད༌ཨིན༌, ཨིན༌ནའང༌ མ༌ཉན༌ཁན༌གུན༌ནེ༌ ཧ༌གོ༌ཏེ༌ ཨིན༌ སམ༌ཁན༌བོའང༌ ཁྱེར༌ར༌ ཛད༌ཨིན༌།\""]], [["8:19 ནེ༌ 21"], ["ཏེ༌ནེ༌ གཙོ༌བོ༌ ཡེ༌ཤུའི༌ ཨ༌མ༌ དང༌ ནོ༌གུན༌ ཁོང༌ ཐུག༌ག༌ ཡོངས༌, ཨིན༌ནའང༌ མི༌ཚོགས༌ ཆེན༌མོ༌ ཡོད༌ཅེས༌པོའེ༌ ཁོང༌ངི༌ དུན༌ལ༌ ལེབ༌ མ༌ཐུབ༌།"]], [["མི༌ཞིག༌གི༌ ཁོང༌ང༌ ཟེརས༌, \"ཉེ༌རང༌ངི༌ ཨ༌མ༌ དང༌ ནོ༌གུན༌ ཉེ༌རང༌ ཐུག༌ག༌ ཕི༌ལོག༌ག༌ སྲུང༌ཏེ༌ དུག༌།\""]], [["ཡེ༌ཤུའི༌ ལན༌སལས༌, \"དཀོན༌མཆོག༌གི༌ བཀའ༌ ཉན༌ཏེ༌ ལག༌ལེན༌ ཅོ༌ཁན༌གུན༌ ངའེ༌ ཨ༌མ༌ དང༌ ནོ༌གུན༌ ཨིན༌།\""]], [["8:22 ནེ༌ 25"], ["ཞག༌ཤིག༌ གཙོ༌བོ༌ ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌གུན༌ལ༌ མོལས༌, \"ང༌དང༌ ཚོའེ༌ ཕར༌ཀ༌ ཆེན༌།\" ཏེ༌ནེ༌ ཁོང༌གུན༌ གྲུ༌ཟིང༌ཞིག༌གི༌ ནང༌ང༌ ཞོན༌ཏེ༌ སྐྱོདས༌།"]], [["གྲུ༌ཟིང༌ངི༌ ནང༌ང༌ ཆའ༌ ཟ༌ནེ༌ ཡེ༌ཤུ༌ ནལ༌ལ༌ སྐྱོདས༌། ནམ༌ཚུབས༌ཏེ༌ ཚོའེ༌ ནང༌ང༌ ལུང༌རག༌ ཀྲག༌པོ༌ ཡོངས༌ཏེ༌ གྲུ༌ཟིང༌ ཆུའི༌ གངས༌ཏེ༌ ནུབ༌ཅེས༌སི༌ ཇིགས༌ནང༌ ཡོད༌པིན༌།"]], [["ལོབ༌ཕྲུགས༌གུན༌ སོང༌ཏེ༌ ཡེ༌ཤུའི༌ ཉིད༌ཚད༌ད༌ ཛད༌ཏེ༌ ཟེརས༌, \"སྤོན༌བོ༌ལེ༌, སྤོན༌བོ༌ལེ༌, ང༌ཞ༌གུན༌ ཆུའི༌ ནང༌ང༌ ནུབ༌ཏེ༌ ཤི༌ཅེས༌ དུག༌།\" ཁོང༌ ཞངས༌ཏེ༌ ལུང༌རག༌ དང༌ ཆུལ༌བག༌ གུན༌ལ༌ ཁའ༌སྐྱེའ༌ ཛདས༌, ཏེན༌ན༌མལ༌ལ༌ ཏེ༌གུན༌ མེད༌ཁན༌ སོང༌ཏེ༌ ཞི༌དེ༌ བྱུང༌།"]], [["ཁོང༌ངི༌ ཁོང༌གུན༌ལ༌ མོལས༌, \"ཁྱོ༌ཞའེ༌ ཏད༌པ༌ ཀ༌རུ༌ སོང༌།\""], ["ལོབ༌ཕྲུགས༌གུན༌ ཇིགས༌ཨིན༌ ཧ༌ལས༌ཏེ༌ ཅིག༌ དང༌ ཅིག༌ག༌ ཟེརས༌, \"ཁོང༌ སུ༌ ཨིན༌ནོག༌? ཁོང༌ངི༌ བཀའ༌ སལ༌ལ༌ཅིག༌ ལུངས༌པོ༌ དང༌ ཚོའིང༌ ཁའ༌ ཉན༌དུག༌།"]], [["8:26 ནེ༌ 39"], ["ཏེ༌ནེ༌ ཁོང༌གུན༌ གྲུ༌ཟིང༌ངི༌ ནང༌ང༌ གཱ༌ལིལ༌ལི༌ ཡུལ༌ཇོངས༌ནེ༌ ཚོའེ༌ ཕར༌ཀ༌ ཡོད༌ཁན༌ནི༌ ག༌ད༌རཱའེ༌ ཡུལ༌ཇོངས༌ལ༌ ལེབ༌།"]], [["གཙོ༌བོ༌ ཡེ༌ཤུ༌ གྲུ༌ཟིང༌ནེ༌ བིང༌ང༌ ཛད༌ད༌ཅིག༌, ཏེན༌ན༌ གྲོང༌ཁྱེར༌རི༌ མི༌, རྡུད༌ ཞུགས༌ཁན༌ ཞིག༌ ཁོང༌ ཇལ༌ལ༌ལ༌ ཡོངས༌། ཁོ༌ ཏུས༌ མང༌པོ༌ཞིག༌ནེ༌ ཕར༌ལ༌ ཁང༌པ༌ མ༌དུག༌ག༌ རོམ༌ཁང༌གུན༌ནི༌ ནང༌ང༌ ལྗེར༌ཉལ༌ལ༌ དུག༌གད༌པིན༌།"]], [["ཁོའེ༌ ཡེ༌ཤུ༌ ཇལ༌ལ༌ཅིག༌ ཀུ༌ཅོ༌ སྲན༌ཏྲེ༌ ཏང༌ཨིན༌ ཡེ༌ཤུའི༌ ཞབས༌སི༌ དུན༌ལ༌ གྱེལ༌ཏེ༌ ཟེརས༌, \"ཡེ༌ཤུ༌ དཀོན༌མཆོག༌ ཀུན༌ཝང༌ངི༌ སྲས༌, ཉེ༌རང༌ ངའེ༌ ལས༌སི༌ ནང༌ང༌ ཅིའ༌ དྲེས༌སད༌? ཇུ༌ཇུ༌ ང༌ ནགས༌ ལྟན༌ན༌ མ༌ཛད༌\""]], [["ཅིའ༌ཟེར༌ན༌ ཡེ༌ཤུའི༌ རྡུད༌པོའ༌, མི༌བོའེ༌ ནང༌ནེ༌ བིང༌ཏེ༌ ཡོང༌ མོལ༌ཏེ༌ བཀའ༌ སལས༌། ༼མི༌བོའེ༌ རྐང༌ལག༌ ལྕག༌ཐགས༌ ཉམ༌པོ༌ ཅིངས༌ཏེ༌ སྲུང༌ཁན༌ དུགས༌ཏེའང༌ རྡུད༌པོའེ༌ ལན༌ མང༌པོ༌ ཁོའེ༌ཀ༌ ཝང༌ སྲུལ༌ཏེ༌ ལྕག༌ཐགས༌ ཅགས༌ཏེ༌ ཁོ༌ རི༌སྟོང༌ང༌ ཁྱེར༌རད༌པིན༌༽།"]], [["ཡེ༌ཤུའི༌ ཁོའ༌ ཏྲིའ༌ ཛདས༌, \"ཁྱོ༌རང༌ངི༌ མིང༌ ཅི༌ ཨིན༌།\""], ["ཁོའེ༌ ལན༌ཏངས༌, \"རྡུད༌ཚོགས༌\" ཅིའ༌ཟེར༌ན༌ མི༌བོའེ༌ ནང༌ང༌ རྡུད༌ མང༌པོ༌ ཞུགས༌ཏེ༌ ཡོད༌པིན༌།"]], [["ཡང༌ ཏེ༌གུན༌ནི༌ ལན༌ མང༌པོ༌ ཡེ༌ཤུའ༌ ཁོང༌གུན༌ ཐའ༌ མ༌ནེ༌ མེད༌ཁན༌ནི༌ ས༌དོང༌ ཏིང༌ཅན༌ནི༌ ནང༌ང༌ ཕང༌ང༌ མི༌ཛད༌ཅེས༌ལ༌ ཇུ༌ཇུ༌ ཞུས༌།"]], [["ཏེ༌རུ༌ རི༌ཀ༌ ཕག༌གི༌ ཁྱུ༌ ཆེན༌མོ༌ཞིག༌ རྩཱ༌ ཟེན༌ ཡོད༌པིན༌། རྡུད༌གུན༌ནི༌ ཡེ༌ཤུའ༌ ཇུ༌ཇུ༌ ཞུས༌ཏེ༌ ཁོང༌གུན༌ ཏེ༌ ཕག༌གུན༌ནི༌ ནང༌ང༌ ཆ༌ཅུག༌ག༌ ཛད༌ཅེས༌ལ༌ ཟེརས༌, ཡེ༌ཤུའི༌ ཏེ༌གུན༌ལ༌ གོངས༌པ༌ སལ༌ལ༌ ཛདས༌།"]], [["ཏེ༌ནེ༌ རྡུད༌གུན༌ མི༌བོའེ༌ ནང༌ནེ༌ བིང༌ཏེ༌ ཕག༌གུན༌ནི༌ ནང༌ང༌ ཞུགས༌། ཡང༌ ཕག༌གི༌ ཁྱུ༌ རི༌ནེ༌ ཐུར༌ལ༌ བང༌ཏངས༌ཏེ༌ ཚོའེ༌ ནང༌ང༌ བུད༌ ཡང༌ ཆུའི༌ ནང༌ང༌ ནུབ༌ཏེ༌ ཤི༌།"]], [["ཕག༌ཚོ༌ཁན༌གུན༌ནི༌ བྱུང༌ཁན༌གུན༌ ཐོང༌ང༌ཅིག༌, གྲོང༌ཁྱེར༌ དང༌ ཉེ༌ཁོར༌རི༌ ནས༌ས༌གུན༌ལ༌ བང༌ཏངས༌ཏེ༌ སོང༌ ཡང༌ ཏེ༌གུན༌ ཤདས༌།"]], [["ཏེ༌ནེ༌ བྱུང༌ཁན༌གུན༌ ལྟའ༌ལ༌ མི༌གུན༌ སོང༌, ཡེ༌ཤུ༌ ཡོད༌ས༌ ལེབ༌བ༌ཅིག༌, རྡུད༌གུན༌ ཕིང༌ཁན༌ནི༌ མི༌བོ༌ ཡེ༌ཤུའི༌ ཞབས༌སི༌ དུན༌ལ༌ ཀོས༌ལག༌ གོན༌ཏེ༌ སྙོ༌ མ༌སྙོའ༌ དུགས༌ཏེ༌ ཐོང༌པ༌ ཁོང༌གུན༌ ཇིགས༌།"]], [["ཏེ༌ ཚང༌མ༌ ཐོང༌ཁན༌གུན༌ནི༌ རྡུད༌གུན༌ ཞུགས༌ཁན༌ནི༌ མི༌བོ༌ ཡེ༌ཤུའི༌ ཀ༌ཟུག༌གི༌ གྱལ༌ཅུག༌ག༌ ཛདས༌ཁན༌བོ༌ མི༌གུན༌ལ༌ ཞིབ༌སལ༌ ཅོས༌ཏེ༌ ཤདས༌།"]], [["ག༌ད༌རཱ༌ ཡུལ༌ཇོངས༌སི༌ མི༌ཚང༌མ༌ མ༌སྲན༌ཏྲེ༌ ཇིགས༌པ༌, ཁོང༌གུན༌ནི༌ ཡེ༌ཤུའ༌ ཁོང༌གུན༌ནི༌ ཡུལ༌ནེ༌ བིང༌ཏེ༌ སྐྱོད༌ ཟེརས༌། ཏེ༌ནེ༌ ཡེ༌ཤུ༌ དང༌ ལོབ༌ཕྲུགས༌གུན༌ གྲུ༌ཟིང༌ང༌ ཞོན༌ཏེ༌ ལོགས༌ཏེ༌ སྐྱོདས༌།"]], [["རྡུད༌གུན༌ ཕིང༌ཁན༌ནི༌ མི༌བོའེ༌ ཡེ༌ཤུའ༌, ཁོ༌ ཁོང༌ ཉམ༌པོ༌ ཡོང༌ ཅུག༌ག༌ ཛད༌ཅེས༌ལ༌ ཇུ༌ཇུ༌ ཟེར༌ཨིན༌ ཞུ༌ཝ༌ ཕུལས༌, ཨིན༌ནའང༌ ཡེ༌ཤུའི༌ ཁོ༌ ལོགས༌ཏེ༌ ལམ༌ཅུག༌ག༌ ཛད༌ཏེ༌ མོལས༌,"]], [["\"ཁང༌པ༌ ལོགས༌ཏེ༌ སོང༌, ཡང༌ མི༌ཚང༌མ༌ལ༌ ཁྱོ༌རང༌ངི༌ ཕིའ༌ དཀོན༌མཆོག༌གི༌ ཛད༌ཁན༌ ཚང༌མ༌ ཤོད༌།\" ཏེ༌ནེ༌ ཁོ༌ སོང༌ཏེ༌ གྲོང༌ཁྱེར༌ གང༌པོའེ༌ ནང༌ང༌ ཡེ༌ཤུའི༌ ཁོའེ༌ ཕིའ༌ ཛད༌ཁན༌ ཚང༌མ༌ ཤདས༌།"]], [["8:40 ནེ༌ 56"], ["ཚོའེ༌ འ༌ངོ༌ ཆོགས༌སི༌ ཕར༌ཀ༌ ལེབ༌བ༌ཅིག༌ མི༌ཚོགས༌ ཆེན༌མོ༌ཞིག༌གི༌ ཡེ༌ཤུའ༌ གའ༌སུས༌ ཞུས༌ ཅིའ༌ཟེར༌ན༌ ཁོང༌གུན༌ ཁོང༌ སྐྱོད༌ཅེས༌ལ༌ སྲུངས༌ཏེ༌ ཡོད༌པིན༌།"]], [["ཏེ༌ནེ༌ ཡ༌ཧུ༌དཱ༌པའེ༌ དུ༌ཁང༌ངི༌ འུ༌སྐྱོང༌ ཡའེ༌རས༌ ཟེར༌ཁན༌བོ༌ ཡོངས༌ཏེ༌ ཡེ༌ཤུའི༌ ཞབས༌སི༌ དུན༌ལ༌ གྱེལ༌ཏེ༌ ཇུ༌ཇུ༌ ཞུ༌ཨིན༌ ཁོའེ༌ ཁང༌པ༌ སྐྱོད༌ཅེས༌ལ༌ ཟེརས༌,"]], [["ཅིའ༌ཟེར༌ན༌ ཧ༌ལམ༌ ལོ༌ ཅུག༌ཉིས༌ ཆའ༌ཁན༌ནི༌ ཁོའེ༌ བུ༌མོ༌ ཅིག༌ཅིག༌པོ༌ ཤི༌ཀྱིས༌ ཡོད༌པིན༌།"], ["ཡེ༌ཤུ༌ ཁོ༌ ཉམ༌པོ༌ སྐྱོད༌ ཟ༌ནེ༌ མི༌ཚོགས༌ ཆེན༌མོའེ༌ ཁོང༌ང༌ ནན༌ཏེ༌ ཁྱོངས༌,"]], [["བུད༌ཁན༌ནི༌ ལོ༌ ཅུག༌ཉིས༌ནེ༌ ཕར༌ལ༌ ཏུས༌གྱུན༌ ཟུགས༌པོ༌ ཞིག༌ཅེས༌སི༌ ཟུ༌མོ༌ ཡོངས༌ཁན༌ནི༌ བུ༌མོ༌ཞིག༌ མི༌ཚོགས༌སི༌ ཕྲོའ༌ ཡོད༌པིན༌། སུ༌ཞིག༌གའང༌ ཁོ༌ ནད༌པོ༌ནེ༌ ཕན༌ཅུག༌ མ༌ཉན༌།"]], [["ཁོ༌ ཡེ༌ཤུའི༌ གྱབ༌ནེ༌ ཡོངས༌ཏེ༌ ཁོང༌ངི༌ ནམ༌ཟའེ༌ གྲུ༌ཞིག༌ག༌ ལག༌པ༌ ཏུག༌ག༌ཅིག༌, ཁོའེ༌ ཁྲག༌པོ༌ ཆད༌།"]], [["ཡེ༌ཤུའི༌ མོལས༌, \"ངའ༌ སུའི༌ ལག༌པ༌ ཏུགས༌།\""], ["མི༌ཚང༌མའེ༌ ལག༌པ༌ མ༌ཏུགས༌པིན༌ ཟེརས༌, ཏེ༌ནེ༌ པི༌ཏྲར༌རི༌ ཟེརས༌, \"སྤོན༌བོ༌ལེ༌, མི༌ཚོགས༌སི༌ ཉེ༌རང༌ ནན༌ཨིན༌ ཕུལ༌ཨིན༌ ཁྱོང༌དུག༌།\""]], [["ཨིན༌ནའང༌ ཡེ༌ཤུའི༌ མོལས༌, \"སུ༌ཞིག༌གི༌ ང༌ ལག༌པ༌ ཏུགས༌ ཅིའ༌ཟེར༌ན༌ ངའེ༌ ནང༌ནེ༌ ཕན༌ཅུག༌ཁན༌ནི༌ སྟོབས༌ བིང༌ཏེ༌ ཆའ༌ཁན༌བོ༌ ང༌ ཚོར༌།\""]], [["ཏེ༌ནེ༌ བུ༌མོ༌བོའེ༌ ཏེ༌བོ༌ སྦས༌ཏེ༌ བོར༌ མི༌ཉན༌ན༌ནོག༌ སམ༌ཏེ༌, དར༌ཨིན༌ ཡེ༌ཤུའི༌ དུན༌ལ༌ ཡོངས༌ཏེ༌ ཁོང༌ངི༌ ཞབས༌སི༌ཀ༌ གྱེལས༌། མི༌ཚང༌མའེ༌ དུན༌ལ༌ ཁོའེ༌ ཡེ༌ཤུའ༌ ལག༌པ༌ ཅིའ༌ རྩེས༌པིན༌ ཡང༌ ལག༌པ༌ ཏུག༌ག༌ཅིག༌ ཏེན༌ན༌མལ༌ལ༌ ཁོའེ༌ ཟུ༌མོ༌ ཕན༌ཁན༌བོ༌ ཤདས༌།"]], [["ཏེ༌ནེ༌ ཡེ༌ཤུའི༌ ཁོའ༌ མོལས༌, \"བུ༌མོ༌ ཁྱོ༌རང༌ངི༌ ཏད༌པའེ༌ ཁྱོ༌རང༌ ཕན༌ཅུགས༌ཏེ༌ ཨིན༌། ཞི༌དེའེ༌ ཉམ༌པོ༌ སོང༌།\""]], [["ཁོང༌ངི༌ ཞལ༌ཏ༌ སལ༌ཨིན༌ ཡོད༌ ཟ༌ནེ༌, དུ༌ཁང༌ངི༌ འུ༌སྐྱོང༌ ཡའེ༌རས༌སི༌ ཁང༌པ༌ནེ༌ མི༌ཞིག༌ ཡོངས༌ཏེ༌ ཁོའ༌ ཟེརས༌, \"ཉེ༌རང༌ངི༌ བུ༌མོ༌བོ༌ ཤི༌། ཏ༌ ལོབ༌པོན༌ལེའ༌ འོབ༌གྱལ༌ ལྟན༌ན༌ མ༌ཛད༌།\""]], [["ཏེ༌བོ༌ ཚོར༌ར༌ཅིག༌, ཡེ༌ཤུའི༌ ཡའེ༌རས༌ལ༌ མོལས༌, \"ཇིགས༌ མ༌ཇིགས༌, ཏད༌པ༌ རང༌ ཅོས༌ ཁྱོ༌རང༌ངི༌ བུ༌མོ༌ གྱལ༌ཨིན༌།\""]], [["ཡེ༌ཤུ༌ ཡའེ༌རས༌སི༌ ཁང༌པ༌ ལེབ༌བ༌ཅིག༌, པི༌ཏྲར༌, ཡ༌ཀོབ༌, ཡོ༌ཧཱ༌ནན༌ དང༌ བུ༌མོའེ༌ ཕ༌མ༌ མ༌སྟོགས༌ ཞན༌སུ༌ཞིག༌གའང༌ ཁོང༌ ཉམ༌པོ༌ ཡོང༌ ཅུག༌ག༌ མ༌ཛདས༌།"]], [["ཏེན༌ན༌ ཏུས༌ལ༌ མི༌ཚང༌མ༌ ངུ༌ཨིན༌ ཉ༌ངན༌ ཅོའད༌པིན༌, ཡེ༌ཤུའི༌ ཁོང༌གུན༌ལ༌ མོལས༌, \"མ༌ངུ༌, ཁོ༌ མ༌ཤིའ༌ ཉིད༌ལོགས༌ཏེ༌ ཨིན༌།\""]], [["ཁོང༌གུན༌ནི༌ ཁྲེལ༌གོད༌ ཏངས༌ ཅིའ༌ཟེར༌ན༌ ཁོང༌གུན༌ལ༌ བུ༌མོ༌ ཤི༌ཏེ༌ ཨིན༌ཁན༌ གྱུས༌ཡོད༌པིན༌།"]], [["ཨིན༌ནའང༌ ཡེ༌ཤུའི༌ བུ༌མོའེ༌ ལག༌པ༌ ཐམས༌ས༌ ཛད༌ཏེ༌ ཁོའ༌ མོལས༌, \"ངའེ༌ ཕྲུ༌གུ༌, ལོངས༌།\""]], [["ཏེན༌ན༌མལ༌ལ༌ བུ༌མོའེ༌ སེམས༌ཉིད༌ ལོགས༌ཏེ༌ ཡོངས༌པ༌ ཁོ༌ ཀོའག༌ ལངས༌ ཡང༌ ཡེ༌ཤུའི༌ ཁོང༌གུན༌ལ༌ བུ༌མོ༌བོའ༌ ཅི༌ཏོང༌ཤིག༌ ཟའ༌ ཏང༌ཅེས༌ལ༌ མོལས༌།"]], [["ཕ༌མ༌གུན༌ མ༌སྲན༌ཏྲེ༌ ཧ༌ལས༌ ཨིན༌ནའང༌ ཡེ༌ཤུའི༌ ཁོང༌གུན༌ལ༌ བྱུང༌ཁན༌བོ༌ སུའང༌ མི༌ཤད༌ཅེས༌ལ༌ བཀའ༌ སལས༌།"]]], [[["9:1 ནེ༌ 9"], ["གཙོ༌བོ༌ ཡེ༌ཤུའི༌ ལོབ༌ཕྲུགས༌ ཅུག༌ཉིས༌པོའ༌ བོད༌ད༌ ཛད༌ཏེ༌ རྡུད༌ ཞུགས༌ཁན༌གུན༌ནི༌ ནང༌ནེ༌ རྡུད༌ ཚང༌མ༌ ཕིང༌ཅེས༌ དང༌ ནད༌ ཕན༌ཅུག༌ཅེས༌སི༌ ཁྱུད༌ དང༌ ཝང༌ཆ༌ སལ༌ལ༌ ཛདས༌།"]], [["ཡང༌ དཀོན༌མཆོག༌གི༌ གྱལ༌སྲིད༌དི༌ གའ༌མོའེ༌ ནས༌ཚུལ༌ ཤད༌ཅེས༌ དང༌ ཟུ༌མོ༌ ཡོང༌ཁན༌གུན༌ ཕན༌ཅུག༌ཅེས༌ལ༌ ཏེ༌ཀ༌ནེ༌ ལམ༌ཅུག༌ག༌ ཛདས༌།"]], [["ཁོང༌གུན༌ལ༌ མོལས༌, \"ཁྱོ༌རང༌གུན༌ནི༌ བེས༌སི༌ ཕིའ༌ གྲུལ༌ཅེས༌སི༌ བེར༌ཀ༌, ཡ༌ ཇོ༌ལ༌, ཡ༌ ཁར༌ཇི༌ ཡ༌ པེ༌ནེ༌ ཡ༌ ཀོས༌ལག༌ ཐེ༌བ༌ མ༌ཁུར༌།"]], [["ཁྱོ༌ཞའ༌ དུག༌ས༌ ཏང༌ཁན༌ནི༌ ཏེན༌ན༌ ཁང༌པའེ༌ ནང༌ང༌ དུག༌ ནམ༌ ཚོག༌པ༌ ཏེ༌ གྲོང༌ཁྱེར༌ནེ༌ བིང༌ཏེ༌ མི༌ཆའ༌།"]], [["གལ༌ཏེས༌ གྲོང༌ཁྱེར༌ཞིག༌གི༌ ནང༌ང༌ སུ༌ཞིག༌གིའང༌ ཁྱོ༌ཞའ༌ གའ༌སུས༌ མ༌ཅོ༌ན༌, ཏེ༌ གྲོང༌ཁྱེར༌ནེ༌ བིང༌ཏེ༌ ཆའ༌ ཟ༌ནེ༌ རང༌ངི༌ པ༌བུའི༌ ཐལ༌བ༌ སྲུགས༌ཏེ༌ ཁོང༌གུན༌ དཀོན༌མཆོག༌གི༌ ཆད༌པའེ༌ ཕིའ༌ བོར༌ཁན༌བོ༌ སྟོན༌།\""]], [["ཁོང༌གུན༌ གམ༌ཡུལ༌ནེ༌ གམ༌ཡུལ༌ལ༌ སྐྱོད༌ཏེ༌ ཀ༌རུང༌ས༌ གའ༌མོའེ༌ ནས༌ཚུལ༌ ཤདས༌ ཡང༌ ཟུ༌མོ༌ ཡོང༌ཁན༌གུན༌ ཕན༌ཅུག༌ག༌ ཛདས༌།"]], [["ཀའ༌ལོན༌ ཧེ༌རོ༌དཱ༌ལ༌ ཡེ༌ཤུའི༌ ཛད༌ཁན༌ ཚང༌མ༌ ཚོར༌པ༌ ཐ༌མ༌ཐེ༌ཚོམས༌ སོང༌ ཅིའ༌ཟེར༌ན༌ ཁ༌ཅིག༌གི༌ ཡོ༌ཧཱ༌ནན༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ ཨིན༌ནོག༌ ཟེར༌རད༌པིན༌།"]], [["ཞན༌ ཁ༌ཅིག༌གི༌ སྔུན༌མའེ༌ ལུང༌སྟོན༌པ༌ ཨེ༌ལི༌ཡཱ༌ སྔོན༌ཏེ༌ ཨིན༌ནོག༌ ཡང༌ ཁ༌ཅིག༌གི༌ སྔུན༌མའེ༌ ལུང༌སྟོན༌པ༌གུན༌ནི༌ ཕྲོ༌ནེ༌ ཅིག༌ སོན༌ཏེའ༌ ལངས༌ཏེ༌ ཨིན༌ནོག༌ ཟེརས༌།"]], [["ཧེ༌རོ༌དཱའི༌ ཟེརས༌, \"ངའེ༌ ཡོ༌ཧཱ༌ནན༌ནི༌ གོ༌ ཅད༌ཅུགས༌ཏེ༌ ཨིན༌པིན༌། ཏེ༌ནེ༌ འི༌བོ༌ སུ༌ ཨིན༌ནོག༌ ཀ༌བོའེ༌ སྐོར༌ལ༌ ང༌ ཧ༌ལས༌ཤེས༌སི༌ སྤེ༌ར༌གུན༌ ཚོར༌ཨིན༌ ཨིན༌ནོག༌\" ཡང༌ ཁོའེ༌ ཡེ༌ཤུ༌ ཐོང༌ཅེས༌སི༌ སྐབ༌ཞིག༌ ཙལ༌ལད༌པིན༌།"]], [["9:10 ནེ༌ 17"], ["གཙོ༌བོ༌ ཡེ༌ཤུའི༌ སྐུ༌ཚབས༌གུན༌ ལོག༌ཏེ༌ ཡོངས༌ཏེ༌ ཁོང༌གུན༌ནི༌ ཅོས༌ཁན༌ ཚང༌མའེ༌ སྐོར༌ལ༌ ཤདས༌, ཡང༌ ཡེ༌ཤུའི༌ ཁོང༌གུན༌ ཅིག༌པོ༌ ཁྲིད༌ཏེ༌ བེད༌སའི༌ད༌ ཟེར༌ཁན༌ནི༌ གྲོང༌ཁྱེར༌ལ༌ སྐྱོདས༌།"]], [["ཨིན༌ནའང༌ མི༌ཚོགས༌ལ༌ ཏེ༌བོ༌ གྱུས༌སོང༌ཏེ༌ ཁོང༌ངི༌ སྟིང༌རང༌ནེ༌ བྲངས༌ཏེ༌ སོང༌། ཡེ༌ཤུའི༌ ཁོང༌གུན༌ལ༌ གའ༌སུས༌ ཞུས༌ཏེ༌ དཀོན༌མཆོག༌གི༌ གྱལ༌སྲིད༌དི༌ སྐོར༌ལ༌ ཤད༌ད༌ ཛདས༌ ཡང༌ ཁོང༌ངི༌ ཟུ༌མོ༌ ཡོངས༌ཏེ༌ ཡོད༌ཁན༌གུན༌ ཕན༌ཅུག༌ག༌ ཛདས༌།"]], [["ཉི༌མ༌ གོར༌གོར༌ལ༌, ལོབ༌ཕྲུགས༌ ཅུག༌ཉིས༌པོ༌ ཡེ༌ཤུ༌ ཡོད༌ས༌ ཡོངས༌ཏེ༌ ཟེརས༌, \"ཉེ༌ཁོར༌རི༌ ནས༌ས༌ དང༌ གམ༌ཡུལ༌གུན༌ལ༌ སོང༌ཏེ༌ ཁོ༌རང༌གུན༌ནི༌ ཕིའ༌ ཟན༌ ཉོ༌ཅེས༌ ཡང༌ དུག༌ས༌ ཙལ༌ཅེས༌ལ༌ མི༌ཚོགས༌པོ༌ ལམ༌ཅུག༌ག༌ ཛད༌དའང༌ ཅིའ༌ཟེར༌ན༌ ང༌དང༌གུན༌ ཅའང༌ མེད༌སའེ༌ རི༌སྟོང༌ངི༌ ནང༌ང༌ ཨིན༌ནོག༌།\""]], [["ཡེ༌ཤུའི༌ མོལས༌, \"ཁྱོ༌ཞའེ༌ ཁོང༌གུན༌ལ༌ ཟའ༌ཅེས༌ ཏོང༌།\""], ["ཁོང༌གུན༌ནི༌ ལན༌ཏངས༌, \"ང༌ཞའ༌ འི༌ མི༌ཚོགས༌ལ༌ གབ༌ཅེས༌སི༌ ཟན༌ ཉོའ༌ སོང༌ཏེ༌ མ༌ནེ༌, ང༌ཞའེ༌ ལག༌ག༌ ཏ༌གི༌ ལྔ༌ དང༌ ཉ༌ ཉིས༌ མ༌ནེ༌ མེད༌\""]], [["ཏེ༌རུ༌ ཡོད༌ཁན༌ནི༌ བུ༌ཚ༌གུན༌ ནི༌"], ["ཀྲངས༌ཀ༌ སྟོང༌ལྔ༌ ཟམ༌ཤིག༌ ཡོད༌པིན༌།"], ["ཡེ༌ཤུའི༌ ལོབ༌ཕྲུགས༌གུན༌ལ༌ མོལས༌, \"ཏ༌ ཚང༌མ༌ ཧ༌ལམ༌ ལྔབ༌ཅུ༌ ལྔབ༌ཅུའི༌ སྡེ༌ ཅོས༌ཏེ༌ དུག༌ཅུག༌།\""]], [["ཏེ༌ནེ༌ ཁོང༌ངི༌ མོལ༌ཁན༌ ནང༌ཞིན༌ ཁོང༌གུན༌ནི༌ མི༌ཚང༌མ༌ དུག༌ཅུགས༌།"]], [["ཡེ༌ཤུའི༌ ཏ༌གི༌ ལྔ༌ དང༌ ཉ༌ ཉིས༌པོ༌ ཆག༌ག༌ ནམས༌ ཡང༌ ནམ༌ཁའ༌ ཟིགས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌, ཏ༌གི༌ ཅགས༌ཏེ༌ མི༌ཚོགས༌ལ༌ བགོ༌ཅེས༌སི༌ ཕིའ༌ ལོབ༌ཕྲུགས༌གུན༌ལ༌ སལ༌ལ༌ ཛདས༌།"]], [["ཁོང༌ ཚང༌མ༌ གྲང༌གྲང༌ ཟོས༌ ཡང༌ ལོབ༌ཕྲུགས༌གུན༌ནི༌ ལག༌ལུས༌གུན༌ ལྡུས༌པ༌ པག༌ཙེ༌ ཅུག༌ཉིས༌ གང༌།"]], [["9:18 ནེ༌ 27"], ["ཞག༌ཤིག༌ གཙོ༌བོ༌ ཡེ༌ཤུ༌ ཅིག༌པོ༌ མོས༌ལམ༌ ཞུའ༌ སྐྱོདས༌ ཁོང༌ངི༌ ལོབ༌ཕྲུགས༌གུན༌ ཁོང༌ངི༌ ཉེ༌མོའ༌ ཡོད༌པིན༌, ཁོང༌ངི༌ ཁོང༌གུན༌ལ༌ ཏྲིའ༌ ཛདས༌, \"མི༌གུན༌ནི༌ ང༌ སུ༌ ཨིན༌ནོག༌ ཟེར༌དུག༌?\""]], [["ཁོང༌གུན༌ནི༌ ལན༌ཏངས༌, \"ཁ༌ཅིག༌གི༌ ཁྲུས༌སལ༌ཁན༌ ཡོ༌ཧཱ༌ནན༌, ཁ༌ཅིག༌གི༌ ལུང༌སྟོན༌པ༌ ཨེ༌ལི༌ཡཱ༌, ཡང༌ ཞན༌མ༌གུན༌ནི༌ ལུང༌སྟོན༌པ༌ ཤི༌ཁན༌གུན༌ནི༌ ཕྲོ༌ནེ༌ ཅིག༌ཅིག༌ སོང༌ཏེའ༌ ལངས༌ཏེ༌ ཨིན༌ནོག༌ ཟེར༌དུག༌།\""]], [["ཡེ༌ཤུའི༌ མོལས༌, \"ཁྱོ༌ཞའེ༌ ང༌ སུ༌ ཨིན༌ནོག༌ ཟེར༌རད༌།\""], ["པི༌ཏྲར༌རི༌ ལན༌ཏངས༌, \"ཉེ༌རང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཞུགས༌ཏེ༌ ཨིན༌ནོག༌།\""]], [["ཡེ༌ཤུའི༌ ཁོང༌གུན༌ལ༌ ཏེ༌ སྤེ༌ར༌གུན༌ སུའང༌ མི༌ཤད༌ཅེས༌ལ༌ བཀའ༌ སལས༌།"]], [["ཁོང༌ངི༌ མོལས༌, \"ཡ༌ཧུ༌དཱ༌པའེ༌ འུ༌སྐྱོང༌གུན༌, བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ ཀ༌ནེ༌ མི༌རིགས༌སི༌བུའ༌ རྡུག༌ངལ༌ མང༌པོ༌ ཉོངས༌ཏེ༌ ཤི༌གོ༌ཤེས༌ ཡང༌ ཞག༌ སུམ༌པའེ༌ ཞག༌ག༌ སོན༌པོ༌ ལང༌ཨིན༌།\""]], [["ཏེ༌ནེ༌ ཁོང༌ངི༌ ཁོང༌ ཚང༌མ༌ལ༌ མོལས༌, \"ངའེ༌ སྟིང༌རང༌ནེ༌ ཡོང༌ང༌ ཐད༌ཁན༌གུན༌, རང༌དོད༌ ཕངས༌ཏེ༌ ཞག༌ཏང༌ རང༌ངི༌ རྡུག༌ངལ༌ལི༌ རྐྱང༌ཤིང༌ ཁུར༌ཏེ༌ ངའ༌ བྲངས༌གོས༌།"]], [["རང༌སྲོག༌ སྐྱོབ༌ཉིན༌ ཡོད༌ཁན༌གུན༌ནི༌ དེན༌བའེ༌ མི༌ཚེ༌ སྐྱལ༌ཨིན༌, ཨིན༌ནའང༌ ངའེ༌ ཕིའ༌ ཁོ༌རང༌ངི༌ སྲོག༌ སྐྱལ༌ཁན༌གུན༌ནི༌ དེན༌བའེ༌ མི༌ཚེ༌བོ༌ སྐྱོབ༌ཨིན༌།"]], [["མི༌ཞིག༌ག༌ ཇིག༌རྟེན༌ གང༌པོ༌ ཐོབ༌ཏེའང༌ རང༌ངི༌ དེན༌བའེ༌ མི༌ཚེ༌ སྐྱལ༌ན༌ ཅི༌ ཕན༌ཐོགས༌།"]], [["གལ༌ཏེས༌ སུ༌ཞིག༌གི༌ ང༌ དང༌ ངའེ༌ ལབ༌ཞའེ༌ སྤང༌པོ༌ ཏང༌ཅེས༌ལ༌ ཁྲེལ༌བ༌ ཚོར༌ན༌, ང༌ མི༌རིགས༌སི༌བུ༌ ང༌རང༌ངི༌ ཟིར༌རྗིད༌ དང༌ ཡབ༌བི༌ ཟིར༌རྗིད༌དི༌ ནང༌ང༌ དམ༌པའེ༌ ཕོ༌ཉ༌གུན༌ ཉམ༌པོ༌ ལོགས༌ཏེ༌ ཡོང༌ ཟ༌ནེ༌, ངའང༌ ཁོའེ༌ཀ༌ ཁྲེལ༌བ༌ ཚོར༌ཨིན༌།\""]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ཀ༌ ཡོད༌ཁན༌ ཁ༌ཅིག༌གི༌ དཀོན༌མཆོག༌གི༌ གྱལ༌སྲིད༌ ཐོང༌ཏེ༌ མ༌ནེ༌ མི༌ཤི༌།\""]], [["9:28 ནེ༌ 36"], ["ཏེ༌གུན༌ མོལ༌ཏེ༌ ཧ༌ལམ༌ ཞག༌ རྒྱད༌དི༌ སྟིང༌ནེ༌ ཡེ༌ཤུའི༌ པི༌ཏྲར༌, ཡོ༌ཧཱ༌ནན༌ དང༌ ཡ༌ཀོབ༌ ཁྲིད༌ཏེ༌ རི༌ཞིག༌གི༌ཀ༌ མོས༌ལམ༌ ཞུའ༌ལ༌ སྐྱོདས༌།"]], [["མོས༌ལམ༌ ཞུ༌ཨིན༌ ཡོད༌ ཟ༌ནེ༌ ཁོང༌ངི༌ ཞལ༌དོང༌ངི༌ ནང༌ང༌ གྱུར༌ཇ༌ ཡོངས༌, ཡང༌ ཁོང༌ངི༌ ནམ༌ཟའ༌ ལྟ༌མི༌ཉན༌ཅེས༌ འོད༌ཅན༌ ཀར༌པོ༌ གྱུར༌།"]], [["ཧུན༌མེད༌ལ༌ ཁོང༌གུན༌ནི༌ མི༌ ཉིས༌, མོ༌ཟེས༌ དང༌ ཨེ༌ལི༌ཡཱའེ༌ ཡེ༌ཤུ༌ ཉམ༌པོ༌ ཞལ༌ཏ༌ སལ༌ཨིན༌ ཇལ༌།"]], [["ཟིར༌རྗིད༌དི༌ ནང༌ང༌ ཁོང༌གུན༌ནི༌ ཡེ༌ཤུ༌ ཇིག༌རྟེན༌ནེ༌ སྐྱོད༌ཅེས༌སི༌ སྐོར༌ལ༌ མོལ༌ལ༌ ཛད༌ཨིན༌ ཚོར༌, ཀ༌བོ༌ ཡེ༌རུ༌ཤ༌ལེམ༌མི༌ ནང༌ང༌ ཁོང༌ངི༌ གྱོགས༌པ༌ གྲུབ༌ཅུག༌ག༌ ཛད༌ཨིན༌།"]], [["པི༌ཏྲར༌ དང༌ ཁོའེ༌ ཕྲོ༌པ༌གུན༌ ཉིད༌ལ༌ ཆེན༌ ཡོད༌པིན༌, ཨིན༌ནའང༌ ཉིད༌ ཚད༌ད༌ཅིག༌ ཁོང༌གུན༌ནི༌ ཡེ༌ཤུའི༌ ཟིར༌རྗིད༌ དང༌ ཁོང༌ ཉམ༌པོ༌ ཞངས༌ཏེ༌ ཡོད༌ཁན༌ནི༌ མི༌ ཉིས༌ཀོ༌ ཇལ༌།"]], [["ཡང༌ མོ༌ཟེས༌ དང༌ ཨེ༌ལི༌ཡཱ༌ ཡེ༌ཤུ༌ནེ༌ བེ༌ཏེ༌ སྐྱོད༌ ཟ༌ནེ༌ པི༌ཏྲར༌རི༌ ཡེ༌ཤུའ༌ ཟེརས༌, \"སྤོན༌བོ༌ལེ༌, ང༌ཞའ༌ འི༌ཀ༌ ཡོད༌ཅེས༌པོ༌ གྱལ༌ལ༌ སོང༌། ང༌ཞའེ༌ ཞུགས༌ས༌ སུམ༌ རྩིག༌ཨིན༌, ཉེ༌རང༌ངི༌ ཕིའ༌ ཅིག༌, མོ༌ཟེས༌སི༌ ཕིའ༌ ཅིག༌, ཡང༌ ཨེ༌ལི༌ཡཱའེ༌ ཕིའ༌ ཅིག༌།\" ཁོའ༌ ཅི༌ ཟེར༌གོ༌ཤེས༌པོ༌ ཧ༌མ༌གོ༌པ༌, ཁོའེ༌ ཏེ༌བོ༌ ཟེརས༌།"]], [["ཁོའེ༌ ཏེ༌གུན༌ ཟེར༌ཨིན༌ ཡོད༌ ཟ༌ནེ༌ སྲིན༌ཞིག༌ བབས༌ཏེ༌ ཁོང༌གུན༌ ཀབས༌, སྲིན༌ནི༌ ཀབ༌ཨིན༌ ཡོད༌ ཟ༌ནེ༌ ཁོང༌གུན༌ སྲན༌ཏྲེ༌ ཇིགས༌།"]], [["ཏེ༌ནེ༌ སྲིན༌ནི༌ ནང༌ནེ༌ སུང༌སྐད༌ཅིག༌གི༌ མོལས༌, \"འི༌བོ༌ ངའེ༌ སྲས༌ ང༌རང༌ངི༌ ལྡམ༌ཁན༌བོ༌ ཨིན༌, ཁོའེ༌ ཟེར༌ཁན༌གུན༌ལ༌ ཉོན༌།\""]], [["སུང༌སྐད༌པོ༌ ཚར༌ར༌ཅིག༌, ཁོང༌གུན༌ནི༌ ཡེ༌ཤུ༌ ཅིག༌པོ༌ མ༌སྟོགས༌ སུའང༌ མ༌ཇལ༌། ལོབ༌ཕྲུགས༌གུན༌ནི༌ ཐོང༌ཁན༌ དང༌ ཚོར༌ཁན༌གུན༌ ཏེ༌ཏུས༌ལ༌ སུའང༌ མ༌ཤད༌ད༌ སངས༌ཏེ༌ བོརས༌།\""]], [["9:37 ནེ༌ 45"], ["སྟིང༌མ༌ཞག༌ག༌ ཁོང༌གུན༌ རི༌ནེ༌ བབས༌ཏེ༌ སྐྱོད༌ད༌ཅིག༌, མི༌ཚོགས༌ ཆེན༌མོ༌ཞིག༌ ཡེ༌ཤུ༌ ཐུག༌ག༌ལ༌ ཡོངས༌།"]], [["མི༌ཚོགས༌སི༌ ཕྲོ༌ནེ༌ མི༌ཞིག༌གི༌ ཀུ༌ཅོ༌ ཏང༌ཨིན༌ ཟེརས༌, \"ལོབ༌པོན༌ལེ༌, ཇུ༌ཇུ༌ ངའེ༌ བུ༌ཚ༌ ཕན༌ཅུག༌ག༌ ཛད༌དའང༌, ཁོ༌ ངའེ༌ ཕྲུ༌གུའ༌ ཅིག༌ཅིག༌པོ༌ ཨིན༌།"]], [["རྡུད༌པོ༌ ངའེ༌ བུ༌ཚའེ༌ ནང༌ང༌ ཞུགས༌ས༌ཅིག༌ ཁོའེ༌ ཀུ༌ཅོ༌ སྲན༌ཏྲེ༌ ཏང༌དུག༌ ཡང༌ ཁོ༌ ས༌ གྱབས༌ཏེ༌ ཟུགས༌པོ༌ གང༌པོ༌ དར༌ཨིན༌ ཁའ༌ནེ༌ སྦོའ༌ བིང༌དུག༌། ཏུས༌ མང༌ཆེའ༌ རྡུད༌པོ༌ ཁོའེ༌ ནང༌ང༌ དུགས༌ཏེ༌ ཁོའ༌ ནགས༌ སྲན༌ཏྲེ༌ ལྟན༌དུག༌།"]], [["ཉེ༌རང༌ངི༌ ལོབ༌ཕྲུགས༌གུན༌ལ༌ རྡུད༌པོ༌ ཕིང༌ ཇུ༌ཇུ༌ ཟེར༌ཏེ༌ ཞུ༌ཝ༌ ཕུལ༌པིན༌ ཨིན༌ནའང༌ ཁོང༌གུན༌ལ༌ ཏེ༌བོ༌ ཕིང༌ མ༌ཉན༌།\""]], [["ཡེ༌ཤུའི༌ མོལས༌, \"ཏད༌པ༌ མེད༌ཁན༌ དང༌ མི༌རབས༌ ངན༌པ༌, ནམ༌ཚོག༌པ༌ ང༌ ཁྱོ༌ཞ༌གུན༌ ཉམ༌པོ༌ དུག༌? ནམ༌ཚོག༌པ༌ ངའེ༌ ཁྱོ༌རང༌གུན༌ལ༌ སྲན༌གོས༌? ཁྱོ༌རང༌ངི༌ བུ༌ཚ༌བོ༌ འི༌ཀ༌ ཁྱོང༌།\""]], [["བུ༌ཚ༌བོ༌ ཡོང༌ ཟ༌ནེ༌ རྡུད༌པོའེ༌ ཁོ༌ ས༌ གྱབས༌ཏེ༌ ཟུགས༌པོ༌བོ༌ དར༌ཨིན༌ ལུས༌། ཨིན༌ནའང༌ ཡེ༌ཤུའི༌ རྡུད༌པོའ༌ ཁའ༌སྐྱེའ༌ ཛད༌ཏེ༌ བུ༌ཚ༌བོ༌ ཕན༌ཅུག༌ག༌ ཛདས༌ ཡང༌ ཁོ༌ ཁོ༌རང༌ངི༌ ཨ༌བའ༌ སྟདས༌།"]], [["ཁོང༌ ཚང༌མ༌ དཀོན༌མཆོག༌གི༌ ཆག༌ལས༌ ཇིགས༌པོ༌ ཐོང༌ཏེ༌ ཧ༌ལས༌།"], ["མི༌ཚང༌མའེ༌ ཡེ༌ཤུའི༌ ཛད༌ཁན༌ ཚང༌མ༌ ཧ༌ལས༌ཏེ༌ ལྟེན༌ ཡོད༌ ཟ༌ནེ༌, ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌གུན༌ལ༌ མོལས༌,"]], [["\"ངའེ༌ ཟེར༌ཅེས༌ཅན༌བོའ༌ གྱལ༌ལ༌ ཅོས༌ཏེ༌ ཉོན༌: མི༌རིགས༌སི༌བུའ༌ ངོ༌ལོག༌ ཅོས༌ཏེ༌ གྲ༌འོ༌གུན༌ནི༌ ལག༌ག༌ སྟད༌ཨིན༌།\""]], [["ཨིན༌ནའང༌ ཁོང༌གུན༌ལ༌ ཡེ༌ཤུའི༌ མོལ༌ཁན༌བོ༌ ཧ༌མ༌གོ༌ ཅིའ༌ཟེར༌ན༌ ཏེ༌གུན༌ སང༌ཝའེ༌ ནང༌ང༌ བོར༌ར༌ ཛད༌ཏེ༌ ཨིན༌པིན༌, ཡང༌ ཁོང༌གུན༌ལ༌ ཏེ༌བོའེ༌ ཏོན༌བོ༌ ཏྲི༌ཅེས༌སི༌ ཧམ༌པ༌ མ༌ཡོངས༌།"]], [["9:46 ནེ༌ 50"], ["ལོབ༌ཕྲུགས༌གུན༌ནི༌ ནང༌ང༌ ཁོ༌རང༌གུན༌ནི༌ ཕྲོ༌ནེ༌ ཀྲག༌ཤོག༌ སུ༌ ཨིན༌ ཟེར༌ཨིན༌ ཟེར༌ཟེར༌ གོ༌ཟུག༌།"]], [["གཙོ༌བོ༌ ཡེ༌ཤུའི༌ ཁོང༌གུན༌ནི༌ སམ༌བ༌ ཁྱེན༌པ༌ ཁོང༌ངི༌ ཕྲུ༌གུ༌ ཆུ༌ངུན༌ཞིག༌ ཁྱོངས༌ཏེ༌ ཁོང༌རང༌ངི༌ ལྡོའ༌ ལང༌ཅུག༌ག༌ ཛདས༌།"]], [["ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ མིང༌ངི༌ ནང༌ང༌ སུ༌ཞིག༌གི༌ འི༌ ཕྲུ༌གུ༌ ཙོགས༌ཤིག༌ག༌ གའ༌སུས༌ ཅོ༌ན༌ ངའ༌ གའ༌སུས༌ ཅོས༌ཏེ༌ ཨིན༌ ཡང༌ སུ༌ཞིག༌གི༌ ངའ༌ གའ༌སུས༌ ཅོ༌ན༌ ང༌ ཀལ༌ལ༌ ཛད༌ཁན༌ནི༌ ཡབ༌བ༌ གའ༌སུས༌ ཞུས༌ཏེ༌ ཨིན༌། ཁྱོ༌ཞའེ༌ ཕྲོ༌ནེ༌ ཆུང༌ཤོག༌པོ༌ ཀྲག༌ཤོག༌ ཨིན༌།\""]], [["ཡོ༌ཧཱ༌ནན༌ནི༌ ཟེརས༌, \"གཙོ༌བོ༌, མི༌ཞིག༌གི༌ ཉེ༌རང༌ངི༌ ཚན༌ ཁུར༌ཏེ༌ རྡུད༌ ཕིང༌ང༌ ང༌ཞའེ༌ ཐོང༌, ཡང༌ ང༌ཞའེ༌ ཁོའ༌ ཏེ༌བོ༌ ཅོ༌ མི༌ཅུག༌ཅེས༌སི༌ རྩོན༌གྲུས༌ ཅོས༌པིན༌ ཅིའ༌ཟེར༌ན༌ ཁོ༌ ང༌དང༌ངི༌ ཕྲོ༌པ༌ མན༌པིན༌།\""]], [["ཨིན༌ནའང༌ ཡེ༌ཤུའི༌ མོལས༌, \"ཁོའ༌ སྒག༌ མ༌སྒག༌, སུ༌ཞིག༌གི༌ ཁྱོ༌ཞའེ༌ གྱབ༌གལ༌ མ༌ཅོ༌ན༌ ཁོ༌ ཁྱོ༌ཞའེ༌ ཆོགས༌ལ༌ ཨིན༌ནོག༌།\""]], [["9:51 ནེ༌ 56"], ["གཙོ༌བོ༌ ཡེ༌ཤུ༌ ནམ༌ཁའ༌ ལེན༌ཅེས༌སི༌ ཏུས༌ ཉེ༌མོ༌ ལེབ༌པ༌ སེམས༌སི༌ ནང༌ང༌ ཐེ༌ཚོམས༌ མ༌ཛད༌ད༌ ཁོང༌ ཡེ༌རུ༌ཤ༌ལེམ༌ ཆོགས༌ལ༌ སྐྱོད༌ད༌ ཛདས༌།"]], [["ཁོང༌ངི༌ ལོན༌ ཁྱེར༌ཁན༌ ཁག༌ཅིག༌ སྔུན༌ལ༌ ལམ༌ཅུག༌ག༌ ཛདས༌, ཆེན༌ ཡོད༌ ཟ༌ནེ༌ ཁོང༌གུན༌ ས༌མར༌རི༌ཡཱ༌ ཡུལ༌ཇོངས༌སི༌ གམ༌ཡུལ༌ཞིག༌ག༌ སོང༌ཏེ༌ ཡེ༌ཤུ༌ མི༌གུན༌ ཉམ༌པོ༌ ཐུག༌ཅེས༌ལ༌ གྲལ༌གྲིག༌ ཅོས༌།"]], [["ཨིན༌ནའང༌ ཏེ༌ གམ༌ཡུལ༌པ༌གུན༌ནི༌ ཁོང༌ང༌ གའ༌སུས༌ མ༌ཞུས༌ ཅིའ༌ཟེར༌ན༌ ཁོང༌ ཡེ༌རུ༌ཤ༌ལེམ༌མ༌ སྐྱོད༌ད༌ ཛད༌ཅེས༌པོ༌ ཁོང༌གུན༌ལ༌ གྱུས༌སོང༌།"]], [["ཁོང༌ངི༌ ལོབ༌ཕྲུགས༌ ཡ༌ཀོབ༌ དང༌ ཡོ༌ཧཱ༌ནན༌ནི༌ ཏེ༌བོ༌ ཐོང༌ང༌ཅིག༌ ཟེརས༌, \"གཙོ༌བོ༌, ཉེེ༌རང༌ ཐུགས༌ཐད༌ན༌ ང༌ཞའེ༌ ནམ༌ཁའ༌ནེ༌ མེ༌ བབས༌ཏེ༌ ཁོང༌གུན༌ མེད༌ཁན༌ ཅོ༌ཅེས༌ལ༌ བཀའ༌ ཏང༌ངའ༌?\""]], [["ཨིན༌ནའང༌ ཡེ༌ཤུའི༌ ཁོང༌ ཆོགས༌ལ༌ གྱུར༌ར༌ ཛད༌ཏེ༌ ཁའ༌སྐྱེའ༌ ཛདས༌།"]], [["ཏེ༌ནེ༌ ཁོང༌གུན༌ ཞན༌ གམ༌ཡུལ༌ཞིག༌ག༌ སྐྱོདས༌།"]], [["9:57 ནེ༌ 62"], ["གཙོ༌བོ༌ ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌ ལམ༌ནེ༌ སྐྱོད༌ ཟ༌ནེ༌ མི༌ཞིག༌གི༌ ཡེ༌ཤུའ༌ ཟེརས༌, \"ཉེ༌རང༌ ཀ༌རུ༌ སྐྱོད༌ནའང༌ ང༌ ཉེ༌རང༌ང༌ བྲངས༌ཏེ༌ ཡོང༌ཨིན༌།\""]], [["ཡེ༌ཤུའི༌ ལན༌སལས༌, \"ཝ༌ཙེའ༌ ཝ༌ཚངས༌ དང༌, ནམ༌ཁའེ༌ ཅ༌ ཅ༌ཚངས༌ ཡོད༌ཏེ༌ ཨིན༌ནོག༌, ཨིན༌ནའང༌ ང༌ མི༌རིགས༌སི༌བུའ༌ གོ༌ བོར༌ཏེ༌ ངལ༌ཚོ༌ཅེས༌སི༌ ནས༌སའང༌ མེད༌།\""]], [["ཡེ༌ཤུའི༌ ཞན༌ མི༌ཞིག༌ག༌ མོལས༌, \"ངའེ༌ སྟིང༌རང༌ནེ༌ བྲོངས༌\", ཨིན༌ནའང༌ ཁོའེ༌ ཟེརས༌, \"གཙོ༌བོ༌ལེ༌, སྔུན༌ལ༌ ང༌ ཁང༌པ༌ སོང༌ཏེ༌ ང༌རང༌ངི༌ ཨ༌བ༌ ཤི༌ཏེ༌ སུབ༌ཅེས༌སི༌ ཕིའ༌ གྲལ༌གྲིག༌ ཅོ༌ཅེས༌ལ༌ གོངས༌པ༌ སལ༌།\""]], [["ཡེ༌ཤུའི༌ ཁོའ༌ མོལས༌, \"སེམས༌ཉིད༌དི༌ ཐོག༌ནེ༌ ཤི༌ཁན༌གུན༌ལ༌ ཁོ༌རང༌གུན༌ནི༌ ཤི༌ཁན༌གུན༌ སུབ༌ཅུག༌, ཨིན༌ནའང༌ ཁྱོ༌རང༌ སོང༌ཏེ༌ མི༌གུན༌ལ༌ དཀོན༌མཆོག༌གི༌ གྱལ༌སྲིད༌དི༌ སྐོར༌ལ༌ ཤོད༌།\""]], [["ཡང༌ མི༌ཞིག༌གི༌ ཟེརས༌, \"གཙོ༌བོ༌, ང༌ ཉེ༌རང༌ངི༌ སྟིང༌རང༌ནེ༌ བྲངས༌ཨིན༌, ཨིན༌ནའང༌ སྔུན༌ལ༌ ང༌ ངའེ༌ ནང༌ཚངས༌ལ༌ ཇུ༌ ཟེར༌ར༌ལ༌ ཆ༌ཅུག༌ག༌ ཛད༌།\""]], [["ཡེ༌ཤུའི༌ ཁོའ༌ མོལས༌, \"ཤོལ༌ལ༌ ཐམས༌ཏེ༌ གྱབ༌བ༌ ལྟའ༌ཁན༌གུན༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ཞབ༌ཤི༌ ཞུའ༌ཅེས༌སི༌ འོས༌པ༌ མན༌།\""]]], [[["10:1 ནེ༌ 20"], ["ཏེ༌ སྟིང༌ནེ༌ གཙོ༌བོའེ༌ ཞན༌ ལོབ༌ཕྲུགས༌ རྡུན༌ཅུ༌དོན༌ཉིས༌ ལྡམ༌མ༌ ཛདས༌ ཡང༌ ཁོང༌གུན༌ ཉིས༌ཉིས༌ ཅོས༌ཏེ༌ ཁོང༌ངི༌ སང༌ སྔུན༌ལ༌ ཁོང༌ སྐྱོད༌ཅེས༌ཅན༌ནི༌ གྲོང༌ཁྱེར༌ དང༌ ནས༌ས༌ ཚང༌མ༌ལ༌ ཀལ༌ལ༌ ཛདས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"སྟོན༌ཐོག༌ མང༌པོ༌ཞིག༌ རྔ༌ ཆོག༌ཆོག༌ དུག༌, ཨིན༌ནའང༌ སྟོན༌ཐོག༌ རྔ༌ཁན༌ནི༌ ལས༌མི༌ མ༌ ཉུ༌ངུན༌ཞིག༌ མ༌ནེ༌ མི༌དུག༌། ཏེ༌བོའེ༌ཕིའ༌ སྟོན༌ཐོག༌གི༌ དག༌པོ༌ དཀོན༌མཆོག༌ག༌ སྟོན༌ཐོག༌ རྔ༌ཁན༌ནི༌ ལས༌མི༌ མང༌ང༌ ཀལ༌ལ༌ ཛད༌ཅེས༌ལ༌ ཞུ༌ཝ༌ ཕུལ༌།"]], [["ཏ༌ སོང༌ ངའེ༌ ཁྱོ༌ཞའ༌ ཤང༌ཀུའི༌ ཕྲོའ༌ ལུ༌གུ༌ ཙོགས༌ལ༌ ལམ༌ཅུག༌གད༌།"]], [["ཁོ༌མགས༌ ཡ༌ ཇོ༌ལ༌ ཡ༌ པ༌བུ༌ མ༌ཁུར༌, ཡང༌ ལམ༌མ༌ མི༌གུན༌ལ༌ ལོན༌སྲུལ༌ཨིན༌ དུགས༌ཏེ༌ ཏུས༌ གོད༌ལ༌ མ༌ཏང༌།\""]], [["\"ཁྱོ༌ཞ༌ ཁང༌པ༌ཞིག༌གི༌ ནང༌ང༌ ཆའ༌ཅིག༌ གོ༌མ༌རང༌ ཟེར༌, 'དཀོན༌མཆོག༌གི༌ ཞི༌དེ༌ ཏེ༌ ཁང༌པ༌བོའ༌ སལ༌ཤིག༌།'"]], [["ཏེ༌ ཁང༌པའེ༌ ནང༌ང༌ ཞི༌དེ༌ཅན༌ མི༌ཞིག༌ ཡོད༌ན༌, དཀོན༌མཆོག༌གི༌ ཞི༌དེ༌ ཁོའ༌ སལ༌ཨིན༌། གལ༌ཏེས༌ མེད༌ན༌, ཏེ༌ ཞི༌དེ༌བོ༌ ཁྱོ༌ཞའ༌ ལོགས༌ཏེ༌ ལེབ༌ཨིན༌།"]], [["ཁྱོ༌ཞའ༌ ཅི༌ ཏང༌ཁན༌བོ༌ ཟེན༌ ཐུང༌ཨིན༌ ཏེན༌ན༌ ཁང༌པའེ༌ ནང༌ང༌ དུག༌, ཅིའ༌ཟེར༌ན༌ ལས༌ ཅོ༌ཁན༌ནི༌ མིའ༌ ལ༌ཆའ༌ ཐོབ༌ཅེས༌ འོས༌པ༌ ཨིན༌ནོག༌། ཁང༌པ༌ ཅིག༌ནེ༌ ཅིག༌ག༌ གྲུལ༌ཨིན༌ མི༌དུག༌།\""]], [["\"གྲོང༌ཁྱེར༌ཞིག༌ག༌ ལེབ༌བ༌ཅིག༌ ཁྱོ༌ཞའ༌ གའ༌སུས༌ ཅོ༌ན༌ ཁོང༌གུན༌ནི༌ ཏང༌ཁན༌ནི༌ ཟན༌གུན༌ ཟོ༌།"]], [["ཏེ༌རུ༌ ཡོད༌ཁན༌ནི༌ ནད༌པ༌གུན༌ ཕན༌ཅུག༌ ཡང༌ ཁོང༌གུན༌ལ༌, 'དཀོན༌མཆོག༌གི༌ གྱལ༌སྲིད༌ ཁྱོ༌ཞའེ༌ ཉེ༌མོ༌ ཨིན༌ནོག༌' ཟེར༌ཏེ༌ ཤོད༌།"]], [["ཨིན༌ནའང༌ གྲོང༌ཁྱེར༌ཞིག༌གི༌ ནང༌ང༌ ལེབས༌ཏེ༌ སུ༌ཞིག༌གིའང༌ ཁྱོ༌ཞ༌ གའ༌སུས༌ མ༌ཅོ༌ན༌, ཏེ༌ གྲོང༌ཁྱེར༌རི༌ ལམ༌མི༌ཀ༌ སོང༌ ཡང༌ ཟེར༌,"]], [["'ང༌ཞའེ༌ པ༌བུའ༌ ཇར༌ཁན༌ནི༌ ཁྱོ༌ཞའེ༌ གྲོང༌ཁྱེར༌རི༌ ཐལ༌བ༌བོའང༌ ཕིས༌ཏེ༌ ང༌ཞའེ༌ ཁྱོ༌ཞ༌གུན༌ དཀོན༌མཆོག༌གི༌ ཆད༌པའེ༌ ཕིའ༌ བོར༌ཏེ༌ ཨིན༌ཁན༌བོ༌ ལྟན༌ནད༌། ཏེ༌ནེའང༌ འི༌བོ༌ ཧ༌གོ༌གོས༌: དཀོན༌མཆོག༌གི༌ གྱལ༌སྲིད༌ ཉེ༌མོ༌ ཨིན༌ནོག༌།'"]], [["ངའེ༌ ཁྱོ༌ཞའ༌ ཟེར༌རད༌, དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཞག༌ག༌, སོ༌དོམ༌ གྲོང༌ཁྱེར༌རི༌ མི༌ངན༌པ༌གུན༌ནི༌ སང༌ ཏེ༌ གྲོང༌ཁྱེར༌རི༌ མི༌གུན༌ལ༌ ཆད༌པ༌ མང༌ང༌ སྲན༌ཏྲེ༌ ཕོག༌ཨིན༌།\""]], [["\"ཀོ༌ར༌ཟིན༌པ༌ དང༌ བེད༌སའི༌ད༌པ༌ གུན༌ ཁྱོ༌ཞ༌གུན༌ལ༌ ཙམ༌ཤིག༌གི༌ ཇིགས༌ནང༌ མ༌ནོག༌། གལ༌ཏེས༌ ཁྱོ༌ཞའེ༌ ནང༌ང༌ ལྟན༌ཁན༌ནི༌ ཛད༌པ༌གུན༌, ཏཱ༌ཡིར༌ དང༌ སི༌དཱོན༌ གྲོང༌ཁྱེར༌ ངན༌པ༌གུན༌ནི༌ ནང༌ང༌ ལྟན༌པིན༌ན༌, ཁོང༌གུན༌ནི༌ སྡིག༌པ༌ སྤངས༌ཏེ༌ གྱོད༌པ༌ ཅོས༌ཏེ༌ ཕ༌ཙའ༌ གོན༌ཏེ༌, གོག༌ཐལ༌ ཡོག༌ཨིན༌ རྡུག༌པོ༌ ཅོས༌ཏེ༌ ཡོད༌གྲོ༌།"]], [["ཨིན༌ནའང༌ དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌, ཏཱ༌ཡིར༌ དང༌ སི༌དཱོན༌པ༌ གྲོང༌ཁྱེར༌རི༌ མི༌ངན༌པ༌གུན༌ནི༌ སང༌ ཁྱོ༌ཞའ༌ ཆད༌པ༌ མང༌ང༌ སྲན༌ཏྲེ༌ ཕོག༌ཨིན༌།"]], [["ཝ༌ ཀ༌ཕར༌ན༌ཧུམ༌པ༌གུན༌ ཅི༌ ཁྱོ༌ཞའ༌, རྩི༌ཝ༌ ཏངས༌ཏེ༌ ནམ༌ཁའ༌ ཁྱེར༌ར༌ ཛད༌ཨིན༌ སམ༌མ༌ རག༌ག༌? མ༌ནེ༌ མི༌ཐེན༌། ཁྱོ༌ཞ༌གུན༌ ཉལ༌ཝའེ༌ ནང༌ང༌ ཕང༌ང༌ ཛད༌ཨིན༌།\""]], [["ཡེ༌ཤུའི༌ ཁོང༌ངི༌ ལོབ༌ཕྲུགས༌གུན༌ལ༌ མོལས༌, \"ཁྱོ༌ཞའེ༌ ལོན༌ ཉན༌ཁན༌གུན༌ནི༌ ངའང༌ ཉན༌ཏེ༌ ཨིན༌ནོག༌, ཡང༌ ཁྱོ༌ཞའེ༌ ལོན༌ མ༌ཉན༌ཁན༌གུན༌ནི༌ ངའང༌ མ༌ཉན༌ན༌ ཨིན༌ནོག༌། ང༌ མ༌ཉན༌ཁན༌གུན༌ནི༌ ང༌ ཀལ༌ལ༌ ཛད༌ཁན༌བོའ༌ མ༌ཉན༌ན༌ ཨིན༌ནོག༌།\""]], [["ཏེ༌ནེ༌ རྡུན༌ཅུ༌དོན༌ཉིས༌པོ༌ སྐྱིད༌པོ༌ ཉམ༌པོ༌ ལོགས༌ཏེ༌ ལེབས༌ཏེ༌ ཟེརས༌, \"གཙོ༌བོ༌, ཉེ༌རང༌ངི༌ ཚན༌ནི༌ ནང༌ང༌, རྡུད༌ ཚང༌མེའང༌ ང༌ཞའེ༌ ཁའ༌ཉནས༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ཤེ༌ཏན༌ སྐམ༌ལག༌ ཙོགས༌ལ༌ ནམ༌ཁའེ༌ ནང༌ནེ༌ བུད༌ད༌ལ༌ ངའེ༌ ཐོང༌།"]], [["ལྟོས༌, ངའེ༌ ཁྱོ༌ཞ༌གུན༌ལ༌ རུལ༌ དང༌ སྡིག༌པ༌རཱ༌ཙེ༌"], ["གུན༌ རྐང༌ཡོག༌ག༌ ནན༌ཅེས༌སི༌ ཝང༌ ཡང༌ ང༌དང༌གུན༌ནི༌ གྲ༌འོ༌ ཤེ༌ཏན༌ནི༌ ཝང༌ ཚང༌མ༌ མེད༌ཁན༌ ཅོ༌ཅེས༌སི༌ ཁྱུད༌དའང༌ ཏངས༌ཏེ༌ ཨིན༌ ཡང༌ ཁྱོ༌ཞ༌གུན༌ལ༌ སུ༌ཞིག༌གིའང༌ ནོད༌སྐྱལ༌ མི༌ཉན༌།"]], [["རྡུད༌གུན༌ ཁྱོ༌ཞའེ༌ ཁའ༌ ཉན༌ཁན༌བོའེ༌ཀ༌ གའ༌མོ༌ མ༌ཅོ༌, ཨིན༌ནའང༌ ཁྱོ༌ཞ༌གུན༌ནི༌ མིང༌ ནམ༌ཁའེ༌ ནང༌ང༌ བྲིས༌ཏེ༌ ཨིན༌ཁན༌བོའེ༌ཀ༌ གའ༌མོ༌ ཅོས༌།"]], [["10:21 ནེ༌ 24"], ["ཏེན༌ན༌ ཏུས༌ལ༌ གཙོ༌བོ༌ ཡེ༌ཤུ༌ དམ༌པའེ༌ ཐུག༌ཉིད༌ གྱུད༌ཏེ༌ གའ༌མོའེ༌ གངས༌ཏེ༌ མོལས༌, \"ངའེ༌ ཡབ༌ ནམ༌ཁའ༌ དང༌ ཇིག༌རྟེན༌ནི༌ གཙོ༌བོ༌ལེ༌, ངའེ༌ ཉེ༌རང༌ང༌ སྟོད༌པ༌ ཕུལ༌ལད༌ ཅིའ༌ཟེར༌ན༌ ཉེ༌རང༌ངི༌ དྲང༌པོ༌ ལམ༌བོ༌ ཁས༌པ༌ དང༌ ཡོན༌ཏན༌ཅན༌གུན༌ནེ༌ སྦས༌ཏེ༌, ཕྲུ༌གུ༌ ཙོགས༌ ཡོད༌ཁན༌གུན༌ལ༌ སྔོན༌ ཅུག༌ག༌ ཛདས༌། འོ༌ན༌ ཡབ༌ལེ༌ ཏེ༌ཟུག༌ ཛད༌ཅེས༌པོའ༌ ཉེ༌རང༌ ཐུགས༌ཐད༌།\""]], [["\"ངའེ༌ ཡབ༌ དཀོན༌མཆོག༌གི༌ ཝང༌ཆ༌ ཚང༌མ༌ ངའ༌ སྟད༌ད༌ ཛད༌ཏེ༌ ཨིན༌། ཡབ༌བི༌ མ༌ནེ༌ ཞན༌སུའང༌ བུ༌ཚ༌ ངོ༌ མི༌ཤེས༌, ཡང༌ བུ༌ཚའེ༌ མ༌ནེ༌ ཞན༌སུའང༌ ཡབ༌ ངོ༌ མི༌ཤེས༌, ཨིན༌ནའང༌ ངའེ༌ ལྡམ༌ཁན༌གུན༌ལ༌ ཡབ༌ སྔོན༌ཅུག༌ཨིན༌།\""]], [["ཏེ༌ནེ༌ ལོབ༌ཕྲུགས༌གུན༌ ཆོགས༌ལ༌ གྱུར༌ཏེ༌ ཞན༌མ༌གུན༌ལ༌ ཚོར༌ མ༌ཅུག༌ག༌ མོལས༌, \"ངའེ༌ ཅོ༌ཁན༌གུན༌ ཐོང༌ཁན༌ནི༌ ཁྱོ༌ཞའེ༌ མིག༌གུན༌ ཅིན༌ལབས༌ཅན༌ ཨིན༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྱོ༌ཞ༌གུན༌ལ༌ ཐོང༌ཁན༌ དང༌ ཚོར༌ཁན༌ གུན༌, སྔུན༌མའེ༌ ལུང༌སྟོན༌པ༌ དང༌ གྱལ༌པོ༌ མང༌པོ༌ཞིག༌གི༌ ཐོང༌ཅེས༌ དང༌ ཚོར༌ཅེས༌སི༌ དོད༌པ༌ ཡོད༌ནའང༌ མ༌ཐོང༌ང༌ ཡང༌ མ༌ཚོར༌ར༌ ཨིན༌པིན༌།\""]], [["10:25 ནེ༌ 37"], ["ཆོས༌ཁྲིམས༌ལ༌ ཁས༌པ༌ཞིག༌ ལངས༌ཏེ༌ གཙོ༌བོ༌ ཡེ༌ཤུའ༌ ཚོད༌ལྟ༌ཅེས༌ལ༌ ཏྲིས༌, \"ལོབ༌པོན༌ལེ༌, ཐའ༌མེད༌པའེ༌ མི༌ཚེ༌ ནོར༌སྐལ༌ལ༌ ཐོབ༌ཅེས༌སི༌ ཕིའ༌ ངའེ༌ ཅི༌ ཅོ༌གོས༌?\""]], [["ཡེ༌ཤུའི༌ ཁོའ༌ མོལས༌, \"བཀའ༌ཁྲིམས༌སི༌ སྤེ༌ཆ༌གུན༌ནི༌ ནང༌ང༌ ཅི༌ བྲིའ༌ ཛད༌ཏེ༌ དུག༌། ཁྱོ༌རང༌ངི༌ ཏེ༌གུན༌ནི༌ ནང༌ནེ༌ ཅི༌ ཧ༌གོ༌?\""]], [["ཁོའེ༌ ལན༌ཏངས༌, \"གཙོ༌བོ༌ དཀོན༌མཆོག༌ག༌ སྙིང༌ གང༌པོ༌, སེམས༌ གང༌པོ༌, སྟོབས༌ གང༌པོ༌ དང༌ སམ༌བ༌ གང༌པོ༌ནེ༌ ཅམས༌པ༌ ཅོས༌"], [", ཡང༌ རང༌ང༌ ཅམས༌པ༌ ཅོ༌ཁན༌ ཙོགས༌ ཁྱོ༌རང༌ངི༌ ཁྱིམ༌ཚེས༌པའང༌ ཅམས༌པ༌ ཅོས༌།"], ["\""]], [["ཡེ༌ཤུའི༌ ཁོའ༌ མོལས༌, \"ཁྱོ༌རང༌ངི༌ ལན༌ དྲང༌པོ༌ ཏངས༌། ཏ༌ ཏེན༌ན༌ ཙོགས༌ ཅོ༌ན༌ ཐའ༌མེད༌པའེ༌ མི༌ཚེ༌ ཐོབ༌ཨིན༌།\""]], [["ཁོའེ༌ ཁོ༌རང༌ ཤེས༌རབས༌ཅན༌ ཨིན༌ཁན༌བོ༌ ལྟན༌ཅེས༌ལ༌ ཡེ༌ཤུའ༌ ཏྲིས༌, \"ངའེ༌ ཁྱིམ༌ཚེས༌ སུ༌ ཨིན༌ནོག༌?\""]], [["ཡེ༌ཤུའི༌ རུངས༌ གྱུད༌ཏེ༌ ལན༌སལས༌, \"ཡ༌ཧུ༌དཱ༌པ༌ཞིག༌ ཡེ༌རུ༌ཤ༌ལེམ༌ནེ༌ ཐུར༌ལ༌ ཡེ༌རི༌ཀོའ༌ སོང༌, ཁོའ༌ ལམ༌མ༌ ཅག༌པའེ༌ སྤུང༌གོལ༌ ཅོས༌ཏེ༌ ལྗེར༌ཉལ༌ ཅོས༌ ཡང༌ ཁོའ༌ སྲན༌ཏྲེ༌ རྡུངས༌ཏེ༌ ཤི༌ཅེས༌ལ༌ བོརས༌།"]], [["ཏེན༌ན༌ ལམ༌ནེ༌ ཡ༌ཧུ༌དཱ༌པའེ༌ བླ༌མ༌ཞིག༌ སོང༌, ཡང༌ ཁོ༌ ཐོང༌ང༌ཅིག༌ རོགས༌ ཅོའེ༌ སང༌ ཁོ༌ ལམ༌མི༌ འ༌ངོ༌ ཆོགས༌ནེ༌ སོང༌།"]], [["ཏེན༌ན༌ ཙོགས༌ལ༌ ཆོད༌ཁང༌ངི༌ ནང༌ང༌ ཞབ༌སྟོག༌ ཞུ༌ཁན༌ ལི༌ཝི༌ཞིག༌ ཏེ༌ཀ༌ ལེབས༌ཏེ༌ ཁོ༌ ཐོང༌ང༌ཅིག༌ ཁོའང༌ ལམ༌མི༌ འ༌ངོ༌ ཆོགས༌ནེ༌ སོང༌།"]], [["ཨིན༌ནའང༌ ས༌མར༌རི༌ཡཱ༌པ༌ བེས༌པ༌ཞིག༌ ཏེ༌ཀ༌ ལེབ༌ ཡང༌ ཁོའེ༌ ཕོག༌ཁན༌ནི༌ མི༌བོ༌ ཐོང༌ང༌ཅིག༌ ཁོའེ༌ཀ༌ སྙིང༌རྗེ༌ སྐྱེས༌།"]], [["ཁོའེ༌ དུན༌ལ༌ སོང༌ཏེ༌ ཾཾཾཾཾམ༌ཁའ༌གུན༌ གྱལ༌ཅེས༌ལ༌ མར༌ནག༌ དང༌ རྒུན༌ཆང༌ ལུགས༌ཏེ༌ རས༌ ལག༌མོ༌ སྲིལས༌། ཏེ༌ནེ༌ ཁོ༌རང༌ངི༌ བུང༌བུའི༌ཀ༌ སྐྱོན༌ཏེ༌ བེས༌ཁང༌ང༌ ཁྱེར༌ཏེ༌ ཁོའ༌ ལྟ༌སྟོག༌ ཅོས༌།"]], [["སྟིང༌མ༌ཞག༌པོ༌ ཁོའེ༌ བེས༌ཁང༌ སྲུལ༌ཁན༌བོའ༌ མུལ༌ལི༌ པེ༌ནེ༌ ཉིས༌ ཏངས༌ཏེ༌, 'འི༌ མི༌བོའ༌ ལྟ༌སྟོག༌ ཅོས༌, འི༌ སང༌ མང༌ང༌ ཆ༌ན༌ ང༌ ལོགས༌ཏེ༌ ཡོང༌ང༌ཅིག༌ ཁྱོ༌རང༌ང༌ ཏང༌ཨིན༌' ཟེརས༌།\""]], [["\"ཏེ༌ སུམ༌མི༌ ཕྲོ༌ནེ༌ ཅག༌པའེ༌ སྤུང༌གོལ༌ ཅོ༌ཁན༌ མི༌བོའེ༌ ཁྱིམ༌ཚེས༌པ༌བོ༌ ཁྱོ༌རང༌ངི༌ སུ༌ ཨིན༌ནོག༌ སམ༌མ༌རག༌?\""]], [["ཆོས༌ཁྲིམས༌ལ༌ ཁས༌པ༌བོའེ༌ ལན༌ཏངས༌, \"ཁོའ༌ སྙིང༌རྗེ༌ ལྟན༌ཁན༌བོ༌།\" ཡེ༌ཤུའི༌ ཁོའ༌ མོལས༌, \"སོང༌ཏེ༌ ཏེན༌ན༌ ཙོགས༌ ཅོས༌།\""]], [["10:38 ནེ༌ 42"], ["གཙོ༌བོ༌ ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌ ཡེ༌རུ༌ཤ༌ལེམ༌མ༌ སྐྱོད༌ ཟ༌ནེ༌ གམ༌ཡུལ༌ཞིག༌ག༌ ལེབ༌, ཏེ༌རུ༌ མར༌ཐཱ༌ ཟེར༌ཁན༌ནི༌ བུ༌མོ༌ཞིག༌གི༌ ཁོང༌ང༌ ཁོ༌རང༌ངི༌ ཁང༌པའ༌ གའ༌སུས༌ ཞུས༌།"]], [["ཁོའེ༌ ནོ༌མོ༌ མིར༌ཡམ༌ གཙོ༌བོའེ༌ ཞབས༌སི༌ དུན༌ལ༌ དུགས༌ཏེ༌ ཁོང༌ངི༌ ལབ༌ཞ༌གུན༌ལ༌ ཉན༌ནད༌པིན༌།"]], [["ཨིན༌ནའང༌ ཡེ༌ཤུའ༌ དོན༌ཏང༌ གྱས༌པ༌ གྲལ༌གྲིག༌ ཅོ༌ཅེས༌སི༌ ནང༌ང༌ མར༌ཐཱ༌ ཨེལ༌ཏེ༌ ལུས༌། ཁོ༌ ཡེ༌ཤུ༌ ཡོད༌ས༌ ཡོངས༌ཏེ༌ ཟེརས༌, \"གཙོ༌བོ༌ལེ༌, ངའེ༌ ནོ༌མོའེ༌ ང༌རང༌ ཅིག༌པོའ༌ ལས༌ ཚང༌མ༌ ཅོ༌ ཅུག༌ཁན༌བོའ༌ སྣང༌ང༌ སལ༌ལ༌ མེད༌ད༌? ཁོའ༌ ངའ༌ ཡ༌ཏོ༌ ཅོས༌ མོལ༌ལའང༌།\""]], [["ཨིན༌ནའང༌ གཙོ༌བོའེ༌ ཁོའ༌ མོལས༌, \"མར༌ཐཱ༌, མར༌ཐཱ༌, ཏེ༌ ལས༌ མང༌པོའེ༌ ཕིའ༌ ཁྱོ༌རང༌ངི༌ ཚེར༌ཁ༌ ཅོས༌ཏེ༌ ཁྱོ༌རང༌ ཨེལ༌དུག༌།"]], [["ཨིན༌ནའང༌ ལས༌ ཅིག༌ཅིག༌ ནི༌ ཁག༌ཅན༌ ཨིན༌ ཡང༌ མིར༌ཡམ༌མི༌ ཏེ༌བོ༌ ལྡམས༌ཏེ༌ ཨིན༌ནོག༌, ཁོའེ༌ ཀ༌ནེ༌ ཏེ༌བོ༌ སུའང༌ ཀོགས༌ཏེ༌ ཁྱེར༌ མི༌ཉན༌།\""]]], [[["11:1 ནེ༌ 13"], ["ཞག༌ཤིག༌ ཡེ༌ཤུའི༌ ནས༌ས༌ཞིག༌གི༌ཀ༌ མོས༌ལམ༌ ཞུའད༌པིན༌, མོས༌ལམ༌ ཞུ༌ ཚར༌ར༌ཅིག༌ ལོབ༌ཕྲུགས༌ ཅིག༌གི༌ ཁོང༌ང༌ ཟེརས༌, \"གཙོ༌བོ༌ལེ༌, ང༌ཞའ༌ མོས༌ལམ༌ ཞུ༌ཅེས༌ ལབ༌བ༌ ཛད༌དའང༌ ཀ༌ཟུག༌ ཡོ༌ཧཱ༌ནན༌ནི༌ ཁོ༌རང༌ངི༌ ལོབ༌ཕྲུགས༌གུན༌ལ༌ ལབ༌བ༌ ཛདས༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞའེ༌ མོས༌ལམ༌ ཞུ༌ ཟ༌ནེ༌ འི༌ཟུག༌ ཟེར༌,"], ["'ཡབ༌ལེ༌, ཉེ༌རང༌ང༌ མི༌ ཐམས༌ཅད༌ནེ༌ རྩི༌ཝ༌ ཐོབ༌ཤིག༌།"], ["ཉེ༌རང༌ངི༌ གྱལ༌སྲིད༌ གྱོགས༌པ༌ ལེབ༌ཤིག༌།"]], [["ཞག༌ཏང༌ ང༌ཞའ༌ སྒོས༌དོམ༌མི༌ ཁར༌ཇི༌ སལ༌ལ༌ ཛད༌།"]], [["ང༌ཞའེ༌ སྡིག༌པ༌ ཅོ༌ཁན༌གུན༌ལ༌ ཤགས༌པ༌ སལ༌ལ༌ ཛད༌,"], ["ཅིའ༌ཞུ༌ན༌ ང༌ཞའེ༌ གྱབ༌གལ༌ལ༌ སྡིག༌པ༌ ཅོ༌ཁན༌ ཚང༌མ༌ལ༌"], ["ང༌ཞེའང༌ ཤགས༌པ༌ ཏང༌ངད༌།"], ["ཚོད༌ལྟའེ༌ ཏུས༌ལ༌ སྡིག༌པ༌ ཅོ༌ཅེས༌ནེ༌ ང༌ཞའ༌ སྐྱོབ༌བ༌ཛད༌།"]], [["ཏེ༌ནེ༌ ཁོང༌ངི༌ ཁོང༌གུན༌ལ༌ རུང༌ཞིག༌ ཤད༌ད༌ ཛདས༌, \"ཁྱོ༌ཞ༌ ཅིག༌, ཁོ༌རང༌ངི༌ ཛ༌འོའེ༌ ཁང༌པ༌ ཚན༌ཕེད༌ལ༌ སོང༌ཏེ༌ ཟེར༌ན༌ 'ཛ༌འོ༌ ཇུ༌ཇུ༌ ང༌ ཏ༌གི༌ སུམ༌ སྐྱིས༌ཏེ༌ ཏོང༌ངའང༌, བེས༌སི༌ ནང༌ང༌ ཡོད༌ཁན༌ནི༌ ངའེ༌ ཛ༌འོ༌ཞིག༌ ཡོངས༌པ༌ ངའ༌ ཁོའ༌ ཟའ༌ལ༌ ཏང༌ཅེས༌ ཅའང༌ མེད༌།'"]], [["ཏེ༌ནེ༌ ཁོང༌ངི༌ ཁོང༌གུན༌ལ༌ རུང༌ཞིག༌ ཤད༌ད༌ ཛདས༌, \"ཁྱོ༌ཞ༌ ཅིག༌, ཁོ༌རང༌ངི༌ ཛ༌འོའེ༌ ཁང༌པ༌ ཚན༌ཕེད༌ལ༌ སོང༌ཏེ༌ ཟེར༌ན༌ 'ཛ༌འོ༌ ཇུ༌ཇུ༌ ང༌ ཏ༌གི༌ སུམ༌ སྐྱིས༌ཏེ༌ ཏོང༌ངའང༌, བེས༌སི༌ ནང༌ང༌ ཡོད༌ཁན༌ནི༌ ངའེ༌ ཛ༌འོ༌ཞིག༌ ཡོངས༌པ༌ ངའ༌ ཁོའ༌ ཟའ༌ལ༌ ཏང༌ཅེས༌ ཅའང༌ མེད༌།'"]], [["ཏེ༌ནེ༌ ནང༌ཀུག༌ནེ༌ ཟེརས༌, 'ང༌ ནགས༌ མ༌ལྟན༌། སྒོ༌ ཅུག༌ཚར༌ ཡང༌ ང༌ དང༌ ངའེ༌ ཕྲུ༌གུ༌གུན༌ མལ༌ཙའེ༌ ནང༌ང༌ ཞུགས༌ཚར༌། ངའེ༌ ཁྱོ༌རང༌ང༌ རོགས༌ ཅོ༌ཉན༌ཅེས༌ མེ༌རག༌།'"]], [["ངའེ༌ ཁྱོ༌ཞའ༌ ཟེར༌རད༌, ཛ༌འོ༌ ཨིན༌ཅེས༌པོའེ༌ ཁོའེ༌ ལངས༌ཏེ༌ ཏ༌གི༌ མ༌ཏང༌ང༌, ཁོའེ༌ ཁྲེལ༌ མེད༌པ༌ ཏོང༌ ཟེར༌ཨིན༌ དུགས༌ པ༌སང༌ ཁོ༌ ལངས༌ཏེ༌ ཁོའ༌ སྒོས༌དོམ༌ ཡོད༌ཁན༌བོ༌ ཏང༌ཨིན༌།\""]], [["\"ཏེ༌བོའེ༌ཕིའ༌ ངའེ༌ ཁྱོ༌ཞའ༌ ཟེར༌རད༌, ཞུ༌ཨིན༌ དུག༌ ཁྱོ༌ཞའ༌ སལ༌ལ༌ ཛད༌ཨིན༌, ཙལ༌ཨིན༌ དུག༌ ཁྱོ༌ཞའ༌ ཐོབ༌ཅུག༌ག༌ ཛད༌ཨིན༌, སྒོ༌ རྡུང༌ཨིན༌ དུག༌ ཕེའ༌ ཛད༌ཨིན༌།"]], [["ཞུ༌ཁན༌ ཚང༌མ༌ལ༌ སལ༌ལ༌ ཛད༌ཨིན༌, ཙལ༌ཁན༌ ཚང༌མ༌ལ༌ ཐོབ༌ཨིན༌, ཡང༌ སྒོ༌ རྡུང༌ཁན༌ ཚང༌མ༌ལ༌ ཕེའ༌ ཛད༌ཨིན༌།\""]], [["\"ཁྱོ༌ཞ༌གུན༌ནི༌ ཕྲོ༌ནེ༌ ཀ༌ ཨ༌བ༌བོའེ༌ རང༌ངི༌ བུ༌ཚའེ༌ ཉ༌ ཏོང༌ ཟེར༌ན༌ རུལ༌ ཏང༌ཨིན༌ན༌?"]], [["ཡ༌ ཕྲུ༌གུའི༌ ཁྲུལ༌ ཏོང༌ ཟེར༌ན༌ ཁོའ༌ སྡིག༌པ༌རཱ༌ཙེ༌"], ["ཏང༌ཨིན༌ན༌?"]], [["ཁྱོ༌ཞ༌གུན༌ སྡིག༌ཅན༌ ཨིན༌ཨིན༌ནའང༌ རང༌ངི༌ ཕྲུ༌གུའ༌ ཕན༌ཐོགས༌ཅན༌ ཏང༌ཅེས༌ ཤེས༌སད༌ན༌, ཁྱོ༌ཞའེ༌ ནམ༌ཁའ༌ ཞུགས༌ཁན༌ནི༌ ཡབ༌བི༌ ཁོང༌ང༌ ཞུ༌ཝ༌ ཞུ༌ཁན༌གུན༌ལ༌ དམ༌པའེ༌ ཐུག༌ཉིད༌ མང༌ང༌ མི༌སལ༌ལ༌?\""]], [["11:14 ནེ༌ 28"], ["གཙོ༌བོ༌ ཡེ༌ཤུའི༌ མི༌ ཧན༌གྲང༌ཞིག༌ནེ༌ རྡུད༌ ཕིང༌ང༌ ཛདས༌། རྡུད༌པོ༌ བིང༌ང༌ཅིག༌, ཧན༌གྲང༌བོའེ༌ སྤེ༌ར༌ ཏངས༌, ཡང༌ མི༌ཚོགས༌པོ༌ ཧ༌ལས༌།"]], [["ཨིན༌ནའང༌ ཁོང༌ ཁ༌ཅིག༌གི༌ ཟེརས༌, \"བེལ༌ཟེ༌བུལ༌ རྡུད༌གུན༌ནི༌ གོ༌བའེ༌ ཁོའ༌ རྡུད༌གུན༌ ཕིང༌ཅེས༌སི༌ ཁྱུད༌ ཏངས༌ཏེ༌ ཨིན༌ནོག༌།\""]], [["ཞན༌ ཁ༌ཅིག༌གི༌ ཁོང༌ང༌ ཚོད༌ལྟས༌ཏེ༌ དཀོན༌མཆོག༌གི༌ ཝང༌ཆ༌ སལ༌ཁན༌བོ༌ ཏན༌ཏན༌ ཅོ༌ཅེས༌ལ༌ ནམ༌ཁའ༌ནེ༌ སྟགས༌ཤིག༌ སྟོན༌ ཟེརས༌།"]], [["ཁོང༌གུན༌ནི༌ སམ༌བ༌ ངན༌པ༌བོ༌ ཡེ༌ཤུའི༌ ཁྱེན༌ཏེ༌ མོལས༌, \"གྱལ༌སྲིད༌དི༌ ནང༌ང༌ ཡོད༌ཁན༌གུན༌ ཐུན༌ཏེ༌ མ༌དུག༌ན༌ ཏེ༌བོ༌ མེད༌ཁན༌ ཆེན༌, ཡང༌ ནང༌ཚངས༌ཞིག༌གི༌ མི༌གུན༌ ནོལ༌ཨིན༌ དུག༌ན༌ ཏེ༌བོ༌ ཞིག༌ཨིན༌།"]], [["གལ༌ཏེས༌ ཤེ༌ཏན༌ནི༌ ཁོ༌རང༌ང༌ ནོལ༌ལད༌ན༌, ཏེ༌ནེ༌ ཁོའེ༌ གྱལ༌སྲིད༌པོ༌ ཀ༌ཟུག༌གི༌ ལུས༌ཨིན༌? ངའེ༌ ཏེ༌བོ༌ ཟེར༌རད༌, ཅིའ༌ཟེར༌ན༌ ཁྱོ༌ཞའེ༌, ངའེ༌ རྡུད༌དི༌ གོ༌བ༌ བེལ༌ཟེ༌བུལ༌ གྱུད༌ཏེ༌ རྡུད༌གུན༌ ཕིང༌དུག༌ ཟེར༌ར༌ནོག༌།"]], [["གལ༌ཏེས༌ ངའེ༌ རྡུད༌དི༌ གོ༌བ༌ བེལ༌ཟེ༌བུལ༌ གྱུད༌ཏེ༌ རྡུད༌གུན༌ ཕིང༌ངད༌ན༌ ཏེ༌ནེ༌ ཁྱོ༌ཞའ༌ བྲངས༌ཁན༌གུན༌ནི༌ སུ༌ གྱུད༌ཏེ༌ རྡུད༌གུན༌ ཕིང༌ང༌ནོག༌? ཏེ༌བོའེ༌ཕིའ༌ ཁོང༌གུན༌ནི༌ ཁྱོ༌ཞའེ༌ ཟེར༌ཁན༌བོའ༌ སྐྱོན༌རྗོད༌ ཅོ༌ཨིན༌།"]], [["ཨིན༌ནའང༌ གལ༌ཏེས༌ ངའེ༌ དཀོན༌མཆོག༌གི༌ ཁྱུད༌ གྱུད༌ཏེ༌ རྡུད༌གུན༌ ཕིང༌ངད༌ན༌ ཏེ༌ནེ༌ ཁྱོ༌ཞའེ༌ཀ༌ ནམ༌ཁའེ༌ གྱལ༌སྲིད༌ ལེབ༌ ཚར༌ཏེ༌ ཨིན༌།"]], [["མི༌ ཤེད༌ཅན༌ཞིག༌གི༌ ལག༌ཆ༌ ཁུར༌ཏེ༌ རང༌ངི༌ ཁར༌ སྲུང༌ན༌ ཁོའེ༌ ནོར༌གུན༌ རྐུ༌ མི༌ཉན༌།"]], [["ཨིན༌ནའང༌ ཁོའེ༌ སང༌ ཤེད༌ ཆེའ༌ཞིག༌གི༌ ཁོའ༌ ནོལ༌ཏེ༌ ཕམ༌ཀལ༌ཏེ༌ ཁོ༌ སྐྱོབ༌ཅེས༌ལ༌ ལོ༌ཁྱེལ༌ ཡོད༌ཁན༌ནི༌ ལག༌ཆ༌གུན༌ ཀོགས༌ཏེ༌ ཁོའེ༌ ནོར༌གུན༌ ཁྱེར༌ཨིན༌།\""]], [["\"ངའེ༌ ཆོགས༌ལ༌ མན༌ཁན༌གུན༌ནི༌ ངའ༌ གྱབ༌གལ༌ ཅོའ༌ནོག༌, ཡང༌ ང༌ ཉམ༌པོ༌ ལས༌ ཅོས༌ཏེ༌ བྲས༌བུ༌ མ༌ལྡུམ༌ཁན༌གུན༌ནི༌, ངའེ༌ ལས༌སི༌ བྲས༌བུ༌ ཡན༌ཅུག༌ག༌ནོག༌།"]], [["མི༌ཞིག༌གི༌ ནང༌ནེ༌ གོང༌པོ༌ བིང༌ཏེ༌ སྟིང༌ནེ༌, གོང༌པོའེ༌ ཆུ༌ མེད༌ས༌ རི༌སྟོང༌ངི༌ ནང༌ང༌ ཁོར༌ཨིན༌ ངལ༌ཚོས༌སེ༌ ནས༌ས༌ ཙལ༌ཏེའང༌ མ༌ཐོབ༌ པ༌སང༌, ཁོའེ༌ ཁོ༌རང༌ང༌ ཟེར༌ར༌ནོག༌, 'ང༌ བིང༌ཏེ༌ ཡོང༌ཁན༌ནི༌ ཏེན༌ན༌ མིའི༌ ནང༌ང༌ ལོགས༌ཏེ༌ ཆེན༌།'"]], [["ཏེ༌རུ༌ ལེབ༌བ༌ཅིག༌, ཏེ༌ ནས༌ས༌བོ༌ ལག༌མོ༌ ལྡུས༌ཏེ༌ ཅི༌ཚང༌མ༌ རང༌རང༌ངི༌ མལ༌ལ༌ བོར༌ཏེ༌ ཐོང༌།"]], [["ཏེ༌ནེ༌ ཁོ༌ སོང༌ཏེ༌ ཁོ༌རང༌ངི༌ སང༌ མང༌ང༌ ངན༌པ༌ ཞན༌ གོང༌པོ༌ རྡུན༌ ཁྲིད༌ཏེ༌ ཁྱོངས༌ ཡང༌ ཏེན༌ན༌ ནས༌སའེ༌ ནང༌ང༌ དུགས༌། ཏེ༌ནེ༌ ཏེ༌ མི༌བོའེ༌ ནས༌ལུག༌པོ༌ སྔུན༌ནི༌ སང༌ ཐུའ༌ སོང༌།\""]], [["ཡེ༌ཤུའི༌ འི༌ ཞལ༌ཏ༌གུན༌ མོལ༌ཨིན༌ ཡོད༌ ཟ༌ནེ༌ མི༌ཚོགས༌སི༌ ཕྲོ༌ནེ༌ བུ༌མོ༌ཅིག༌གི༌ ཀུ༌ཅོ༌ ཏང༌ཨིན༌ ཟེརས༌, \"ཉེ༌རང༌ ལྟམས༌ཁན༌ ཡང༌ ཉེ༌རང༌ང༌ པི༌བི༌ ཏང༌ཁན༌ནི༌ ཨ༌མ༌ ཅིན༌ལབས༌ཅན༌ ཨིན༌།\""]], [["ཡེ༌ཤུའི༌ ལན༌སལས༌, \"དཀོན༌མཆོག༌གི༌ བཀའ༌ ཉན༌ཏེ༌ ཏེ༌གུན༌ནི༌ཀ༌ ལག༌ལེན༌ ཅོ༌ཁན༌གུན༌ མང༌ང༌ ཅིན༌ལབས༌ཅན༌ ཨིན༌།\""]], [["11:29 ནེ༌ 32"], ["མི༌ཚོགས༌པོ༌ གྱས༌ཨིན༌ སོང༌པ༌ ཡེ༌ཤུའི༌ མོལས༌, \"འི༌ མི༌རབས༌ ངན༌པའེ༌ ངའ༌ ནམ༌ཁའ༌ནེ༌ སྟགས༌ སྟོན༌ ཟེར༌ར༌ནོག༌, ཨིན༌ནའང༌ ལུང༌སྟོན༌པ༌ ཡོ༌ནཱའེ༌ སྟགས༌པོ༌ མ༌ནེ༌ ཁོང༌གུན༌ལ༌, ཡང༌སྟགས༌ཤིག༌ མི༌ལྟན༌།"]], [["ལུང༌སྟོན༌པ༌ ཡོ༌ནཱ༌ བྱུང༌ཁན༌བོ༌ ནི༌ནེ༌ཝ༌པ༌གུན༌ནི༌ ཕིའ༌ དཀོན༌མཆོག༌གི༌ ཁོ༌ ཀལ༌ལ༌ ཛད༌ཁན༌ནི༌ སྟགས༌ཤིག༌ ཨིན༌པིན༌, ཏེན༌ན༌ ཙོགས༌ལ༌ མི༌རིགས༌སི༌བུ༌ ཉམ༌པོ༌ བྱུང༌ཅེས༌ཅན༌བོའང༌ འི༌ མི༌རབས༌སི༌ ཕིའ༌ སྟགས༌ཤིག༌ ཨིན༌།\""]], [["\"ཁྲིམས༌ཅད༌དི༌ ཞག༌ག༌ ལངས༌ ཟ༌ནེ༌ ལྷོ༌ ཆོགས༌སི༌ གྱལ༌མོའེ༌ འི༌ མི༌རབས༌པོའ༌ ཆད༌པ༌ ཕོག༌ཅེས༌ འོས༌པ༌ ཨིན༌ནོག༌ ཟེར༌ཨིན༌ ཅིའ༌ཟེར༌ན༌ ཁོ༌ གྱལ༌པོ༌ སོ༌ལོ༌མོན༌ནི༌ ཤེས༌རབས༌སི༌ སྤེ༌ར༌གུན༌ ཉན༌ན༌ལ༌ ས༌ཆ༌ མ༌ ཐག༌རིང༌ནེ༌ ཡོངས༌, ལྟོས༌སའང༌ སོ༌ལོ༌མོན༌ནི༌ སང༌ ཀྲག༌ག༌ཞིག༌ དག༌ས༌ འི༌ཀ༌ ཡོད༌།"]], [["དཀོན༌མཆོག༌གི༌ ཁྲིམས༌ཅད༌དི༌ ཞག༌ག༌ ལངས༌ ཟ༌ནེ༌ ནི༌ནེ༌ཝ༌པ༌གུན༌ནིའང༌ འི༌ མི༌རབས༌པོའ༌ ཆད༌པ༌ ཕོག༌ཅེས༌ འོས༌པ༌ ཨིན༌ནོག༌ ཟེར༌ཨིན༌ ཅིའ༌ཟེར༌ན༌ ཁོང༌གུན༌ནི༌ ཡོ༌ནཱའེ༌ ཆོས༌ཤད༌ཁན༌བོ༌ ཉན༌ཏེ༌, གྱོད༌པ༌ ཅོས༌, ལྟོས༌སའང༌ ཡོ༌ནཱ༌ སང༌ ཀྲག༌ག༌ཞིག༌ དག༌ས༌ འི༌ཀ༌ ཡོད༌།\""]], [["11:33 ནེ༌ 36"], ["\"སུ༌ཞིག༌གིའང༌ འོད༌ ཏུགས༌ཏེ༌ སྦས༌ཏེ༌ ཡ༌ གོར༌མོའེ༌ ཡོག༌ག༌ མ༌བོར༌ར༌, ནང༌ང༌ ཡོང༌ཁན༌ ཚང༌མའེ༌ ཐོང༌ཅེས༌ལ༌ འོད༌སྟགས༌སི༌ཀ༌ བོར༌ཨིན༌།\""]], [["\"ཁྱོ༌ཞའེ༌ མིག༌ ནི༌ ཟུགས༌སི༌ འོད༌པོ༌ ཨིན༌། མིག༌པོ༌ ཁམ༌ཟང༌ ཡོད༌ན༌, ཁྱོ༌ཞའེ༌ ལུས༌ གང༌པོ༌ འོད༌དི༌ གང༌ཨིན༌, ཨིན༌ནའང༌ མིག༌པོ༌ ཁམ༌ཟང༌ མེད༌ན༌, ཁྱོ༌ཞའེ༌ ལུས༌ གང༌པོ༌ མུན༌གྲིག༌གི༌ གང༌ཨིན༌།"]], [["ཏན༌ཏན༌ ཅོ༌ཤིག༌, ཁྱོ༌ཞ༌རང༌ངི༌ ནང༌ང༌ འོད༌ ཡོད༌ སམ༌ཁན༌བོ༌ ངོས༌པོའ༌ མུན༌གྲིག༌ཏ༌ མན༌ན༌?"]], [["ཏ༌ གལ༌ཏེས༌ ཁྱོ༌ཞའེ༌ ཟུགས༌པོ༌ གང༌པོ༌ འོད༌དི༌ གངས༌ཏེ༌, ཁག༌ཅིག༌གའང༌ མུན༌གྲིག༌གི༌ ནང༌ང༌ མ༌ལུས༌ན༌, ཏེ༌ནེ༌ ཁྱོ༌ཞའེ༌ཀ༌ འོད༌ ཀྲག༌པོ༌ ཕོག༌ཁན༌ ཙོགས༌ལ༌ ཁྱོ༌ཞའེ༌ ཟུགས༌པོ༌ གང༌པོ༌ ལྡང༌ཤན༌ གྱུར༌ཨིན༌།"]], [["11:37 ནེ༌ 54"], ["གཙོ༌བོ༌ ཡེ༌ཤུའི༌ ཞལ༌ཏའ༌ མོལ༌ ཚར༌ར༌ཅིག༌, ཕ༌རུ༌ཤི༌པ༌ཞིག༌གི༌ ཁོང༌ང༌ ཁོ༌རང༌ངི༌ ཁང༌པ༌ དོན༌ཏང༌ང༌ སྐྱོད༌ ཞུས༌པ༌ ཡེ༌ཤུ༌ སྐྱོད༌ཏེ༌ ཅོག༌ཙེ༌ དུན༌ལ༌ ཞུགས༌།"]], [["ཕ༌མེས༌པོའེ༌ ལུག༌སྲོལ༌ ནང༌ཞིན༌ ཆག༌ མ༌སིལ༌ལ༌ ཁོང༌ དོན༌ཏང༌ དོན༌ན༌ ཞུག༌ཅེས༌པོ༌ ཐོང༌ཏེ༌ ཕ༌རུ༌ཤི༌པ༌ ཧ༌ལས༌།"]], [["ཏེ༌ནེ༌ གཙོ༌བོའེ༌ ཁོའ༌ མོལས༌, \"ཁྱོ༌ཞའ༌ ཕ༌རུ༌ཤི༌པ༌གུན༌ནི༌ ཀོ༌རེ༌ དང༌ ཐལ༌ལི༌ ཕི༌ལོག༌པོ༌ ལག༌མོ༌ ཅོ༌རུག༌, ཨིན༌ནའང༌ ཁྱོ༌ཞའེ༌ ནང༌ཀུག༌པོ༌ ནབ༌སེམས༌ དང༌ རང༌དོད༌དི༌ གངས༌ཏེ༌ དུག༌།"]], [["ཁྱོ༌ཞའ༌ སམ༌བ༌ མེད༌ཁན༌གུན༌ ཕི༌ལོག༌ ཛད༌ཁན༌བོའེ༌ ནང༌ཀུག༌པོའང༌ ཛད༌ཏེ༌ མ༌ནོག༌ག༌?"]], [["ཁྱོ༌ཞའེ༌ སྙིང༌ནེ༌ སྒོས༌དོམ༌ ཡོད༌ཁན༌གུན༌ལ༌ ཅིན༌བ༌ ཏོང༌, ཏེ༌ནེ༌ ཁྱོ༌ཞའ༌ ནང༌ཀུག༌ དང༌ ཕི༌ལོག༌ ཉིས༌ཀོ༌ནེ༌ ལག༌མོ༌ ཐེའ༌ ཛད༌ཨིན༌།\""]], [["\"ཕ༌རུ༌ཤི༌པ༌གུན༌, ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞ༌གུན༌ནི༌ མ༌ས༌ལའེ༌ ཚས༌སི༌ ཀ༌ནེ༌ ཡོང༌གོ༌ ཆུང༌ཤོག༌གི༌ ནང༌ནེའང༌ རྕུ༌ཁག༌བོ༌ ཕུལ༌དུག༌པ༌, ཨིན༌ནའང༌ འོས༌པའེ༌ ཁྲིམས༌ཅད༌ དང༌ དཀོན༌མཆོག༌ག༌ ཡ༌ཤ༌ ཅོ༌ཅེས༌ གུན༌ལ༌ སྣང༌ང༌ བོར༌ར༌ མི༌དུག༌། ཁྱོ༌ཞའེ༌ ཏེ༌ བཀའ༌ཁྲིམས༌གུན༌ལ༌ སྣང༌ང༌ ཅོ༌ཅེས༌ མ༌ཚད༌ ཡོང༌གོའེ༌ རྕུ༌ཁག༌པོའང༌ དཀོན༌མཆོག༌ག༌ ཕུལ༌གོས༌།\""]], [["ཡེ༌ཤུའི༌ མོལས༌, \"ཕ༌རུ༌ཤི༌པ༌གུན༌, ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞའེ༌ དུ༌ཁང༌ངི༌ ནང༌ང༌ རྩི༌ཝ༌ཅན༌ནི༌ ནས༌ས༌ ཙལ༌ལ༌ནོག༌, ཡང༌ ཁྲོམས༌སི༌ ནང༌ང༌ མི༌གུན༌ནི༌ ཀ༌ནེ༌ རྩི༌ཝ༌ ཐོབ༌ཅེས༌ལ༌ ཐད༌ད༌ནོག༌།"]], [["ཁྱོ༌ཞ༌གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌, ཁྱོ༌ཞ༌གུན༌ སྟགས༌ མེད༌ཁན༌ནི༌ རོམ༌ཁང༌ ཙོགས༌ ཨིན༌ནོག༌, ཏེ༌ ནས༌ས༌ མ༌ཤེས༌ས༌ ཏེ༌ཀ༌ གྲུལ༌ པ༌སང༌ མི༌གུན༌ ཚི༌ཏུ༌ གྱུར༌ར༌ནོག༌།\""]], [["ཆོས༌ཁྲིམས༌ལ༌ ཁས༌པ༌གུན༌ནི༌ ཕྲོ༌ནེ༌ཅིག༌གི༌ ཡེ༌ཤུའ༌ ཟེརས༌, \"ལོབ༌པོན༌ལེ༌, འི༌ཟུག༌ མོལ༌ཏེ༌ ཉེ༌རང༌ངི༌ ང༌ཞའང༌ ཁྲེལ༌བ༌ ཅོས༌།\""]], [["ཡེ༌ཤུའི༌ ལན༌སལས༌, \"ཆོས༌ཁྲིམས༌ལ༌ ཁས༌པ༌གུན༌ ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌, ཁྱོ༌ཞ༌གུན༌ནི༌ ཁུར༌ མི༌ཉན༌ཅེས༌སི༌ ཁྲིམས༌སི༌ ཁུ༌རུ༌ ལྕིན༌ཏྲེ༌ མི༌གུན༌ལ༌ ཀལ༌ལ༌ནོག༌, ཨིན༌ནའང༌ ཡ༌ཏོ༌ ཅོ༌ཅེས༌ལ༌ ཁོ༌རང༌གུན༌ནི༌ ཛི༌གུའང༌ རྩེའ༌ ཐད༌ད༌ མ༌ནོག༌།\""]], [["ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞའེ༌ ལུང༌སྟོན༌པ༌གུན༌ནི༌ སྤུར༌ཁང༌ རྩིག༌དུག༌ ཀ༌གུན༌ ཁྱོ༌ཞའེ༌ ཕ༌མེས༌པོ༌གུན༌ནི༌ སདས༌།"]], [["ཁྱོ༌ཞའེ༌ ཁྱོ༌ཞ༌རང༌ངི༌ ཕ༌མེས༌པོ༌གུན༌ནི༌ ཅོས༌ཁན༌གུན༌ལ༌ ཁའ༌ཆམས༌ཏེ༌ སྤང༌པོ༌ ཏང༌དུག༌ ཅིའ༌ཟེར༌ན༌ ཁོང༌གུན༌ནི༌ ལུང༌སྟོན༌པ༌གུན༌ སདས༌ ཡང༌ ཁྱོ༌ཞའེ༌ ཁོང༌གུན༌ནི༌ སྤུར༌ཁང༌ རྩིགས༌།"]], [["ཏེ༌བོའེ༌ ཞས༌ཏེ༌ དཀོན༌མཆོག༌གི༌ ཤེས༌རབས༌སི༌ ནང༌ང༌ ཁྱོ༌ཞའེ༌ སྐོར༌ལ༌ མོལས༌, 'ངའེ༌ ཁོང༌གུན༌ནི༌ཀ༌ ལུང༌སྟོན༌པ༌གུན༌ དང༌ སྐུ༌ཚབས༌གུན༌ ཀལ༌ཨིན༌, ཁོང༌གུན༌ནི༌ ཁ༌ཅིག༌ སད༌ཨིན༌ ཡང༌ ཁ༌ཅིག༌ག༌ ནགས༌བར༌དོ༌ ལྟན༌ཨིན༌།'"]], [["ཏེ༌བོའེ༌ཕིའ༌ ཇིག༌རྟེན༌ ཆགས༌པ༌ནེ༌ ཕར༌ལ༌ ལུང༌སྟོན༌པ༌ ཚང༌མའེ༌ སྲོག༌ ལེན༌ཁན༌ནི༌ ཉད༌གལ༌བོ༌ འིན༌ན༌ མི༌རབས༌པོའེ༌ཀ༌ ཕོག༌ཨིན༌,"]], [["ཨ༌བེལ༌ སད༌ཁན༌ནེ༌ ཏངས༌ཏེ༌ ཆོད༌ཁང༌ དང༌ ཆོད༌ཁྲིའི༌ པར༌ལ༌ སད༌ཁན༌ནི༌ བ༌རག༌ཡཱའི༌ བུ༌ཚ༌ ཟ༌ཀར༌ཡཱའེ༌ ཚག༌པ༌། ངའེ༌ དེན༌བ༌ ཟེར༌རད༌, ཏེ༌ བྱུང༌ཁན༌ ཚང༌མའེ༌ ཆད༌པ༌བོ༌ འི༌ མི༌རབས༌པོའེ༌ཀ༌ ཕོག༌ཨིན༌།\""]], [["\"ཆོས༌ཁྲིམས༌ལ༌ ཁས༌པ༌, ཁྱོ༌ཞའ༌ ཙམ༌ཤིག༌གི༌ ཇིགས༌པ༌ མི༌ཡོང༌། ཁྱོ༌ཞའེ༌ དཀོན༌མཆོག༌ ཤེ༌ཤེས༌སི༌ ལམ༌བོ༌ སྦས༌ཏེ༌ བོར༌དུག༌, ཁྱོ༌ཞ༌རང༌གུན༌ ཏེ༌ནང༌ང༌ ཆ༌ མི༌དུག༌ མ༌ཚད༌ ཏེ༌ནང༌ང༌ ཆེན༌ ཡོད༌ཁན༌གུན༌ལ༌ གག༌སྐྱིལ༌ ཏང༌དུག༌།\""]], [["ཡེ༌ཤུ༌ ཏེ༌ཀ༌ནེ༌ སྐྱོད༌ ཟ༌ནེ༌ ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ ཚང༌མའ༌ སྲོ༌ ཡོངས༌ པ༌སང༌ ཁོང༌ང༌ ཏྲི༌ཝ༌ མང༌པོ༌ ཏྲིས༌ཏེ༌ ཁོང༌ ཁད༌ཅུག༌ཅེས༌སི༌ རྩོན༌གྲུས༌ ཅོས༌།"]], [["ཡེ༌ཤུ༌ ཏེ༌ཀ༌ནེ༌ སྐྱོད༌ ཟ༌ནེ༌ ཆོས༌ཁྲིམས༌ལ༌ ཁས༌པ༌ དང༌ ཕ༌རུ༌ཤི༌པ༌ ཚང༌མའ༌ སྲོ༌ ཡོངས༌ པ༌སང༌ ཁོང༌ང༌ ཏྲི༌ཝ༌ མང༌པོ༌ ཏྲིས༌ཏེ༌ ཁོང༌ ཁད༌ཅུག༌ཅེས༌སི༌ རྩོན༌གྲུས༌ ཅོས༌།"]]], [[["12:1 ནེ༌ 12"], ["ཏེ༌ཏུས༌ལ༌ སྟོང༌ཕྲག༌ མང༌པོའེ༌ མི༌ཚོགས༌ ཛོམ༌ཅེས༌པོའེ༌ ཅིག༌ དང༌ ཅིག༌ ནན༌ནད༌པིན༌, ཡེ༌ཤུའི༌ སྔུན༌ལ༌ ཁོང༌རང༌ངི༌ ལོབ༌ཕྲུགས༌གུན༌ལ༌ ཟིགས༌ཏེ༌ མོལས༌, \"ཕ༌རུ༌ཤི༌པའེ༌ སྐྱུར༌ནེ༌ ཤང༌ ཅོས༌ ཀ༌བོ༌ ཁོང༌ངི༌ ཁ༌ཆོས༌པོ༌ ཨིན༌ནོག༌།"]], [["ཀབས༌ཏེ༌ བོར༌ཁན༌ ཚང༌མ༌ ཕིང༌ང༌ ཛད༌ཨིན༌ ཡང༌ སྦས༌ཏེ༌ བོར༌ཁན༌ ཚང༌མ༌ མི༌གུན༌ལ༌ སྔོན༌ ཅུག༌ག༌ ཛད༌ཨིན༌།"]], [["ཁྱོ༌ཞའེ༌ མུན༌གྲིག༌གི༌ ནང༌ང༌ ཟེར༌ཁན༌གུན༌ ཉི༌མའེ༌ འོད༌དི༌ ནང༌ང༌ ཚོར༌ཨིན༌, ཡང༌ ཁྱོ༌ཞའེ༌ ཁང༌པའེ༌ ནང༌ཀུག༌ག༌ ནམ༌ཅོག༌གི༌ ནང༌ང༌ ཤུབས༌ཏེ༌ ཟེར༌ཁན༌གུན༌ ཁང༌པའེ༌ ཁེ༌ཐོག༌ནེ༌ ཀུ༌ཅོ༌ ཏངས༌ཏེ༌ ཤད༌ཨིན༌།\""]], [["\"ངའེ༌ ཛ༌འོ༌གུན༌ ཁྱོ༌ཞའ༌ ཟེར༌རད༌, ལུས༌ ཅིག༌པོ༌ སད༌ ཉན༌ཁན༌གུན༌ལ༌ མ༌ཇིགས༌ ཏེ༌སང༌ མང༌ང༌ ཁོང༌ང༌ ཅའང༌ ཅོ༌མི༌ཉན༌།"]], [["ཨིན༌ནའང༌ ཇིགས༌གོ༌ཤེས༌ཅན༌བོ༌ ངའེ༌ ཁྱོ༌ཞ༌གུན༌ལ༌ ཤད༌ཨིན༌, ལུས༌ སད༌ཏེ༌ སྟིང༌ནེ༌ ཉལ༌ཝའེ༌ ནང༌ང༌ ཕང༌ང༌ ཛད༌ཅེས༌སི༌ ཝང༌ཆ༌ ཡོད༌ཁན༌ནི༌ དཀོན༌མཆོག༌ག༌ ཇིགས༌། འོ༌ན༌ ངའེ༌ ཁྱོ༌ཞའ༌ ཟེར༌རད༌, ཁོང༌ང༌ ཇིགས༌།\""]], [["\"པེ༌ནེ༌ ཉིས༌ལ༌ ཅི༌པ༌ ལྔ༌ ཙོང༌ང༌ མི༌དུག༌ག༌? ཨིན༌ནའང༌ དཀོན༌མཆོག༌གི༌ ཏེ༌གུན༌ནི༌ ནང༌ནེ༌ ཅིག༌གའང༌ ཞེད༌ད༌ ཛད༌ད༌ མི༌དུག༌།"]], [["ཁྱོ༌ཞའེ༌ གོའེ༌ཀ༌ ཡོད༌ཁན༌ནི༌ སྲའེ༌ ཀྲངས༌ཀའང༌ ཁོང༌ངི༌ ཁྱེན༌ན༌ ཛད༌ད༌ནོག༌། ཏེན༌ན༌བོའེ༌ཕིའ༌ ཇིགས༌ མ༌ཇིགས༌, དཀོན༌མཆོག༌གི༌ སྐུན༌དུན༌ལ༌ ཅི༌པ༌ མང༌པོའེ༌ སང༌ ཁྱོ༌ཞའ༌ ཅིག༌ མང༌ང༌ རིན༌ཆེའ༌ ཨིན༌ནོག༌།\""]], [["\"ངའེ༌ ཁྱོ༌ཞའ༌ ཟེར༌རད༌, མི༌གུན༌ནི༌ དུན༌ལ༌, ཡེ༌ཤུ༌ ངའེ༌ གཙོ༌བོ༌ ཨིན༌ ཟེར༌ཁན༌ ཚང༌མའ༌ མི༌རིགས༌སི༌བུའིང༌ དཀོན༌མཆོག༌གི༌ ཕོ༌ཉ༌གུན༌ནི༌ དུན༌ལ༌ ཁོང༌གུན༌ ཁོའེ༌ དེན༌བའེ༌ ལོབ༌ཕྲུགས༌ ཨིན༌ ཟེར༌ཨིན༌།"]], [["ཨིན༌ནའང༌ མི༌གུན༌ནི༌ དུན༌ལ༌ ངའ༌ མི༌ཤེས༌ཟུན༌ ཏང༌ཁན༌ ཚང༌མའ༌, ངེའང༌ དཀོན༌མཆོག༌གི༌ ཕོ༌ཉ༌གུན༌ནི༌ དུན༌ལ༌ ཁོང༌གུན༌ མི༌ཤེས༌ ཟེར༌ཨིན༌།"]], [["མི༌རིགས༌སི༌བུའི༌ གྱབ༌གལ༌ལ༌ ཟེར༌ཁན༌ ཚང༌མའ༌ ཤགས༌པ༌ སལ༌ལ༌ ཛད༌ཨིན༌, ཨིན༌ནའང༌ དམ༌པའེ༌ ཐུག༌ཉིད༌དི༌ གྱབ༌གལ༌ལ༌ ཟེར༌ཁན༌གུན༌ལ༌ ཤགས༌པ༌ མ༌ནེ༌ མི༌སལ༌།\""]], [["\"ཁོང༌གུན༌ནི༌ ཁྱོ༌ཞའ༌ དུ༌ཁང༌, ཝང༌སྲུལ༌པ༌ དང༌ ཝང༌ཆ༌ ཡོད༌ཁན༌ གུན༌ནི༌ དུན༌ལ༌ ཁྱོང༌ང༌ཅིག༌ རང༌ ནོངས༌མེད༌ ཀ༌ཟུག༌གི༌ ལྟན༌ཨིན༌ ཡ༌ ཅི༌ ཟེར༌ཨིན༌ སམ༌ཏེ༌ ཚེར༌ མ༌ཚེར༌།"]], [["ཅིའ༌ཟེར༌ན༌ ཏེན༌ན༌ ཏུས༌ལ༌ ཟེར༌གོ༌ཤེས༌པོ༌ དམ༌པའེ༌ ཐུག༌ཉིད༌དི༌ ཁྱོ༌ཞའ༌ སལ༌ལ༌ ཛད༌ཨིན༌།\""]], [["12:13 ནེ༌ 21"], ["ཏེ༌ནེ༌ མི༌ཚོགས༌སི༌ ཕྲོ༌ནེ༌ མི༌ཞིག༌གི༌ གཙོ༌བོ༌ ཡེ༌ཤུའ༌ ཟེརས༌, \"ལོབ༌པོན༌ལེ༌, ང༌ཞའ༌ ནོར༌སྐལ༌ ཐོབ༌ཁན༌བོ༌ ང༌ ཉམ༌པོ༌ བགོ༌ཅེས༌ལ༌ ངའེ༌ ཨ༌ཅོ༌ མོལ༌ལའང༌།\""]], [["ཡེ༌ཤུའི༌ ཁོའ༌ མོལས༌, \"ཛ༌འོ༌ ཁྱོ༌ཞའེ༌ ནོར༌སྐལ༌ བགོ༌ཁན༌ནི༌ ཁྲིམས༌པོན༌ ཡ༌ བར༌མིའ༌ ངའ༌ སུའི༌ སྐོས༌?\""]], [["ཏེ༌ནེ༌ ཁོང༌ངི༌ མི༌ཚོགས༌ལ༌ མོལས༌, \"ཤང༌ ཅོས༌, ནབ༌སེམས༌སི༌ རིགས༌ ཚང༌མ༌ནེ༌ ཐག༌རིང༌ང༌ ཁྱོ༌ཞའེ༌ རང༌ སྐྱོབས༌ཏེ༌ བོར༌ ཅིའ༌ཟེར༌ན༌ མི༌ཞིག༌གི༌ མི༌ཚེ༌ རིན༌བོ༌ ཁོའ༌ ཡོད༌ཁན༌ནི༌ ནོར༌རི༌ཀ༌ རག༌ལས༌ས༌ མ༌ནོག༌།\""]], [["ཏེ༌ནེ༌ ཡེ༌ཤུའི༌ རུངས༌ཤིག༌ ཤད༌ད༌ ཛདས༌, \"མི༌ ཆུག༌པོ༌ཞིག༌གི༌ ས༌ཀྱད༌ལ༌ སྟོན༌ཐོག༌ གྱལ༌ལ༌ མ༌ མང༌པོ༌ སྨིན༌།"]], [["ཁོའེ༌ སམ༌ 'ཏ༌ ངའེ༌ ཅི༌ ཅོ༌ཨིན༌? འི༌ སྟོན༌ཐོག༌ ཚང༌མ༌ ཆུད༌ཅེས༌སི༌ བང༌ང༌ ངའ༌ མེད༌།'"]], [["ཏེ༌ནེ༌ ཁོའེ༌ ཁོ༌རང༌ང༌ ཟེརས༌, 'ངའེ༌ བང༌ང༌གུན༌ དང༌ ཅ༌ལག༌ བོར༌ས༌ ཤིགས༌ཏེ༌ ཆེན༌མོ༌ རིག༌ རྩིག༌ཨིན༌ ཡང༌ ཏེ༌གུན༌ནི༌ ནང༌ང༌ ངའེ༌ ཀྲོ༌ནས༌ དང༌ ནོར༌ ཚང༌མ༌ བོར༌ཨིན༌།"]], [["ངའེ༌ ང༌རང༌ང༌ ཟེར༌ཨིན༌, \"ངའ༌ སོ༌དེ༌ཅན༌, ཏ༌ ལོ༌ མང༌པོའེ༌ ཕིའ༌ ནོར༌ དུག༌། ངལ༌ཚོས༌ཏེ༌ ཟོ༌ཐུང༌, སྐྱིད༌པོ༌ དང༌ ཐད༌པོ༌ ཅོས༌'།\""]], [["\"ཨིན༌ནའང༌ དཀོན༌མཆོག༌གི༌ ཁོའ༌ མོལས༌, 'སམ༌མེད༌ ཁྱོ༌རང༌, དི༌རིང༌ ཚན༌ལ༌ ཁྱོ༌རང༌ངི༌ སྲོག༌ ངའེ༌ ཁྱེར༌ཨིན༌། རང༌ངི༌ ཕིའ༌ སགས༌ཁན༌ནི༌ ནོར༌གུན༌ སུའ༌ ཕན༌ཨིན༌?' \""]], [["\"དཀོན༌མཆོག༌གི༌ དུན༌ལ༌ ཆུག༌པོ༌ མ༌གྱུར༌ར༌ རང༌ངི༌ ཕིའ༌ ཇིག༌རྟེན༌ནི༌ཀ༌ ནོར༌ སག༌ཁན༌གུན༌ལ༌ ཏེན༌ན༌ ཙོགས༌ ཆེན༌།\""]], [["12:22 ནེ༌ 34"], ["ཏེ༌ནེ༌ ཡེ༌ཤུའི༌ རང༌ངི༌ ལོབ༌ཕྲུགས༌གུན༌ལ༌ མོལས༌, \"ཏེ༌བོའེ༌ཕིའ༌ ངའེ༌ ཁྱོ༌ཞའ༌ ཟེར༌རད༌, ཅི༌ ཟེན༌, ཡ༌ ཟུགས༌ལ༌ ཅི༌ གོན༌ཨིན༌ སམས༌ཏེ༌ རང༌ངི༌ མི༌ཚེའེ༌ ཕིའ༌ ཚེར༌ མ༌ཚེར༌།"]], [["ཟན༌ནི༌ སང༌ སྲོག༌པོ༌ ཡང༌ ཀོས༌སི༌ སང༌ ལུས༌པོ༌ ཁག༌ཆེའ༌ མ༌ནོག༌ག༌?"]], [["ཕོ༌རོག༌གུན༌ལ༌ ལྟོས༌, ཏེ༌གུན༌ནི༌ ཞིང༌ ཏབ༌བ༌ ཡ༌ ཞིང༌ རྔའ༌ མི༌དུག༌, ཏེ༌གུན༌ལ༌ ཛོད༌ ཡ༌ བང༌ང༌ མི༌དུག༌, ཨིན༌ནའང༌ དཀོན༌མཆོག༌གི༌ ཏེ༌གུན༌ལ༌ ཟན༌ སལ༌ལ༌ ཛད༌དུག༌། ཅ༌གུན༌ནི༌ སང༌ ཁྱོ༌ཞའ༌ མང༌ང༌ རིན༌ མི༌ཆེའ༌།"]], [["ཁྱོ༌ཞའ༌ སུ༌ཞིག༌གི༌ ཚེར༌ཁ༌ ཅོས༌ཏེ༌ ཁྱོ༌ཞའེ༌ མི༌ཚེ༌ ནང༌ང༌ ཆུ༌ཚོད༌ ཅིག༌ སྐྱེད༌ ཐུབ༌ཨིན༌ན༌?"]], [["ཁྱོ༌ཞའེ༌ ཚེར༌ཁ༌ ཅོས༌ཏེ༌ ཏེ༌ཙོགས༌ ཆུ༌ངུན༌ ལས༌ཤིག༌ ཅོ༌ མ༌ཉན༌ན༌, ཏེ༌ནེ༌ ཞན༌ ལུས༌ཁན༌གུན༌ནི༌ ཕིའ༌ ཅིའ༌ ཚེར༌ཁ༌ ཅོའད༌?\""]], [["\"སྤང༌ཐང༌ངི༌ མེན༌ཏོག༌གུན༌ ཀ༌ཟུག༌གི༌ ལྡན༌དུག༌ ལྟོས༌ཤིག༌, ཏེ༌གུན༌ནི༌ ལས༌ ཅོའ༌ ཡ༌ བལ༌ ཁལ༌ཏེ༌ ཀོས༌ ཐག༌ག༌ མི༌དུག༌། ཨིན༌ནའང༌ ངའེ༌ ཁྱོ༌ཞའ༌ ཟེར༌རད༌, གྱལ༌པོ༌ སོ༌ལོ༌མོན༌, ཁོ༌རང༌ངི༌ སྤལ༌ལི༌ ནང༌ང༌ མ༌ཀྲག༌པོ༌ ཀོས༌ལག༌ གོན༌ནའང༌ ཏེ༌ མེན༌ཏོག༌གུན༌ ཙོགས༌ ལྡེ༌མོ༌ དང༌ ཛེས༌པོ༌ ཐོང༌ང༌ མེད༌པིན༌།"]], [["གལ༌ཏེས༌ དཀོན༌མཆོག༌གི༌ དི༌རིང༌ ཡོད༌ཁན༌ ཐོ༌རེ༌ མེའ༌ སྲག༌ག༌ ཕང༌ཅེས༌ཅན༌ནི༌ སྤང༌ཐང༌ངི༌ མེན༌ཏོག༌གུན༌ལ༌ ཏེ༌ཙོགས༌སི༌ ཀོས༌ལག༌ སྐོན༌ ཐུབ༌བད༌ན༌, ཏད༌ཆུང༌ཅན༌གུན༌ དཀོན༌མཆོག༌གི༌ ཁྱོ༌ཞ༌གུན༌ལ༌ ཏེ༌གུན༌ནི༌ སང༌ ཀོས༌ལག༌ ཀྲག༌པོ༌ སྐོན༌ན༌ མི༌ཛད༌ད༌?\""]], [["\"ཏེ༌བོའེ༌ཕིའ༌ ཏུས༌གྱུན༌ ཁྱོ༌ཞའེ༌ ཅི༌ ཟེན༌ ཡ༌ ཐུང༌ཨིན༌ མ༌སམ༌, ཏེ༌གུན༌ནི༌ ཕིའ༌ ཚེར༌ཁ༌ མ༌ཅོ༌།"]], [["ཇིག༌རྟེན༌ནི༌ ཞན༌ ཆོས༌ལུག༌གི༌ མི༌གུན༌ ཏེ༌ ཚང༌མའེ༌ སྟིང༌རང༌ནེ༌ བང༌ཏང༌ང༌ནོག༌, ཡང༌ ཁྱོ༌ཞའེ༌ ནམ༌ཁའེ༌ ཡབ༌བི༌, ཁྱོ༌ཞའེ༌ ཏེ༌ཙོགས༌ སྒོས༌དོམ༌གུན༌ ཁྱེན༌ན༌ ཛད༌ད༌ནོག༌།"]], [["ཨིན༌ནའང༌ ཁྱོ༌ཞ༌གུན༌ དཀོན༌མཆོག༌གི༌ གྱལ༌སྲིད༌དི༌ སྟིང༌རང༌ནེ༌ བང༌ཏོང༌, ཏེ༌ནེ༌ ཁོང༌ངི༌ ཏེ༌ཀ༌ ནན༌ཏེ༌ ཁྱོ༌ཞའེ༌ ཞན༌ སྒོས༌དོམ༌གུན༌ནའང༌ སལ༌ལ༌ ཛད༌ཨིན༌།\""]], [["\"ངའེ༌ ལུག༌ ཁྱུ༌ ཆུ༌ངུན༌, ཇིགས༌ མ༌ཇིགས༌། ཁྱོ༌ཞའེ༌ ནམ༌ཁའེ༌ ཡབ༌ ཁྱོ༌ཞ༌གུན༌ལ༌ ཁོང༌རང༌ངི༌ གྱལ༌སྲིད༌ སལ༌ལ༌ ཐུགས༌ཐད༌ད༌ནོག༌།"]], [["རང༌ངི༌ ནོར༌གུན༌ ཙོངས༌ཏེ༌ ཉལ༌བ༌ཅན༌གུན༌ལ༌ ཅིན༌བ༌ ཏོང༌། ཏེ༌ཟུག༌ ཅོ༌ན༌ ཁྱོ༌ཞའེ༌ ཁྱོ༌ཞ༌རང༌ངི༌ ཕིའ༌ མ༌ནེ༌ མི༌ཆད༌ཅེས༌སི༌ ཁོ༌མགས༌ དང༌ ནམ༌ཁའེ༌ ནང༌ང༌ མི༌ཚར༌ཅེས༌སི༌ ནོར༌ ཐོབ༌ཨིན༌, ཏེ༌རུ༌ རྐུན༌མ༌ མི༌ཡོང༌ ཡ༌ མུག༌པའེ༌ མི༌ཟའ༌།"]], [["ཁྱོ༌ཞའེ༌ ནོར༌ ཡོད༌ས༌ ཁྱོ༌ཞའེ༌ སྙིང༌ངའང༌ ཆགས༌ཨིན༌།\""]], [["12:35 ནེ༌ 48"], ["\"ཞབ༌སྟོག༌ ཞུ༌ཅེས༌སི༌ ཕིའ༌ གྲལ༌གྲིག༌ ཅོས༌ཏེ༌ ཁྱོ༌ཞ༌རང༌ངི༌ འོད༌ སྤར༌ཏེ༌ བོར༌,"]], [["ཀ༌ཟུག༌ སྤོན༌བོ༌ བག༌སྟོན༌ནི༌ གྲོན༌ནེ༌ ལོག༌ཏེ༌ ལེབ༌ཅེས༌ལ༌ སྲུངས༌ཏེ༌ དུག༌ཁན༌ནི༌ ཡོག༌པོ༌གུན༌ནི༌ ཅོའད༌། སྒོ༌ རྡུང༌ང༌ཅིག༌ ཁོང༌གུན༌ནི༌ གོར༌ མ༌ཅུག༌ག༌ སྤོན༌བོའ༌ སྒོ༌ ཕེས༌།"]], [["སྤོན༌བོ༌ ཡོང༌ང༌ཅིག༌ སྲུངས༌ཏེ༌ ཉིད༌ མ༌ཏང༌ང༌ ཐོང༌ཁན༌ནི༌ ཡོག༌པོ༌གུན༌ནི༌ཀ༌ ཐད༌པོ༌ ཆེན༌། ངའེ༌ ཁྱོ༌ཞའ༌ དེན༌བ༌ ཟེར༌རད༌, སྤོན༌བོའེ༌ ཞབ༌སྟོག༌པའེ༌ ཀོས༌ལག༌ གོན༌ཏེ༌ ཁོང༌གུན༌ ཟན༌ ཟའ༌སའེ༌ ཅོག༌ཙེ༌ དུན༌ལ༌ དུག༌ཅུགས༌ཏེ༌, ཁོང༌གུན༌ལ༌ ཞབ༌སྟོག༌ ཞུ༌ཨིན༌།"]], [["སྤོན༌བོ༌ ཚན༌ཕེད༌ལ༌ ཡ༌ ནམ༌ལང༌སྐྱིའ༌ ཡོངས༌ཏེའང༌ ཁོང༌གུན༌ ཉིད༌ མ༌ཏང༌ང༌ ཤང༌ ཅོས༌ཏེ༌ ཐོང༌ན༌, ཁོང༌གུན༌ལ༌ སོལ༌རས༌ ཏང༌ཨིན༌།\""]], [["\"ཨིན༌ནའང༌ འི༌བོ༌ ཧ༌གོ༌ཤིག༌, གལ༌ཏེས༌ ཚན༌ལ༌ རྐུན༌མ༌ ཡོང༌ཅེས༌སི༌ ཏུས༌ཚོད༌པོ༌ ཁང༌དག༌ག༌ གྱུས༌ཡོད༌པིན༌ན༌, ཁོའེ༌ ཁོ༌རང༌ངི༌ ཁང༌པའེ༌ ནང༌ང༌ རྐུན༌མ༌ ཞུགས༌ མི༌ཅུག༌།"]], [["ཏེ༌བོའེ༌ཕིའ༌ ཁྱོ༌ཞའ༌ ཏུས༌གྱུན༌ གྲལ༌གྲིག༌ དུག༌གོས༌ ཅིའ༌ཟེར༌ན༌ ཁྱོ༌ཞ༌གུན༌ནི༌ རེ༌ཝ༌ མེད༌དི༌ ཏུས༌ལ༌ མི༌རིགས༌སི༌བུ༌ ཡོང༌སྲིད༌ཅེས༌ ཨིན༌ནོག༌།\""]], [["པི༌ཏྲར༌རི༌ ཏྲིས༌, \"གཙོ༌བོ༌, འི༌ རུངས༌སི༌ སྤེ༌བོ༌ ང༌ཞའེ༌ ཕིའ༌ ཨིན༌ན༌ ཡ༌ མི༌ཚང༌མའེ༌ ཕིའ༌ ཨིན༌?\""]], [["གཙོ༌བོའེ༌ ཡང༌ རུངས༌ཤིག༌ གྱུད༌ཏེ༌ ལན༌སལས༌, \"སྤོན༌བོའེ༌ ཁོ༌རང༌ངི༌ ཁང༌པའེ༌ ལྟ༌སྟོག༌ དང༌ ཞན༌ ཡོག༌པོ༌གུན༌ལ༌ ཏུས༌སི༌ཀ༌ ཞག༌ཏང༌ངི༌ ཁར༌ཇི༌ ཏང༌ཅེས༌སི༌ ཕིའ༌ སྐོས༌ཁན༌ ཨིད༌ཤེས༌ཅན༌ དང༌ ཤེས༌རབས༌ཅན༌ནི༌ ཆག༌ཟོད༌ སུ༌ ཨིན༌ནོག༌?"]], [["སྤོན༌བོ༌ ལོགས༌ཏེ༌ ཡོང༌ང༌ཅིག༌ ཡོག༌པོ༌བོའེ༌ ཁོའེ༌ སྐོས༌ཁན༌ནི༌ ལས༌པོ༌ ཅོ༌ཨིན༌ ཐོང༌ན༌ ཁོའ༌ སོལ༌རས༌ ཏང༌ཨིན༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, སྤོན༌བོའེ༌, ཁོ༌རང༌ངི༌ ནོར༌ ཚང༌མ༌ ལྟ༌སྟོག༌ ཅོ༌ཅེས༌སི༌ ཁག༌པོ༌ ཁོའ༌ ཏང༌ཨིན༌།"]], [["ཨིན༌ནའང༌ གལ༌ཏེས༌ ཡོག༌པོ༌བོའེ༌, ངའེ༌ སྤོན༌བོ༌ ཏུས༌ཡུན༌རིང༌ ལོགས༌ཏེ༌ མི༌ཡོང༌ སམས༌ཏེ༌ ཞན༌ ཡོག༌པོ༌ དང༌ ཡོག༌མོ༌ གུན༌ལ༌ རྡུང༌ཅེས༌ གོ༌ཟུག༌ ཅོས༌ཏེ༌ ཟེན༌ ཆང༌ ཐུང༌ཨིན༌ ར༌རོས༌ན༌,"]], [["ཁོའེ༌ རེ༌ཝ༌ མི༌ཅོའེ༌ ཞག༌ག༌ ཡང༌ ཁོའ༌ གྱུས༌མེད༌དི༌ ཏུས༌ཚོད༌པོའེ༌ཀ༌ སྤོན༌བོ༌ ཡོངས༌ཏེ༌ ཁོ༌ ཏུམ༌པ༌ཏུམ༌པའེ༌ ནང༌ང༌ སྟུབས༌ཏེ༌ ཏད༌པ༌ མེད༌ཁན༌གུན༌ ཕང༌སའེ༌ ནས༌སའེ༌ ནང༌ང༌ ཕང༌ཨིན༌།\""]], [["\"སྤོན༌བོའེ༌ ཐུགས༌དོད༌པོ༌ གྱུས༌ཡོད༌ཏེའང༌ གྲལ༌གྲིག༌ ཡ༌ ཏེ༌གུན༌ ལག༌ལེན༌ མ༌ཅོ༌ཁན༌ནི༌ ཡོག༌པོ༌གུན༌ལ༌ ཆད༌པ༌ སྲན༌ཏྲེ༌ ཏང༌ཨིན༌།"]], [["ཨིན༌ནའང༌ སྤོན༌བོའེ༌ ཐུགས༌དོད༌པོ༌ མ༌ཤེས༌ས༌ ཡང༌ ཆད༌པ༌ ཕོག༌ཅེས༌སི༌ ལས༌ ཅོ༌ཁན༌ནི༌ ཡོག༌པོ༌གུན༌ལ༌ ཆད༌པ༌ ཉུ༌ངུན༌ ཕོག༌ཨིན༌། ཁག༌ མང༌ང༌ ཀལ༌ཁན༌གུན༌ནི༌ ཀ༌ནེ༌ ཞབ༌སྟོག༌ མང༌ང༌ ཐོབ༌ཅེས༌སི༌ རེ༌ཝ༌ བོར༌ཨིན༌, ཡང༌ མང༌ང༌ སྟད༌ཁན༌གུན༌ནི༌ ཀ༌ནེ༌ མང༌ང༌ རྩོད༌ཨིན༌།\""]], [["12:49 ནེ༌ 53"], ["\"ང༌ འི༌ ཇིག༌རྟེན༌པ༌གུན༌ནི༌ སེམས༌སི༌ ནང༌ང༌ མེ༌ སྤར༌ར༌ ཡོངས༌པིན༌, ཡང༌ ངའེ༌ དོད༌པ༌ ནི༌ སྤར༌ ཚར༌ཏེ༌ བར༌ཨིན༌ ཡོད༌ཅེས༌པོ༌ ཨིན༌།"]], [["ཨིན༌ནའང༌ ངའེ༌ རྡུག༌ངལ༌ལི༌ ཁྲུས༌ཤིག༌ ལེན༌ཅེས༌ ཨིན༌, ཏེ༌བོ༌ དྲན༌དྲ༌ གྲུབ༌གྲུབ༌ ཚག༌པ༌ ངའ༌ སེམས༌ལྡོམ༌ སྲན༌ཏྲེ༌ རག༌།"]], [["ཁྱོ༌ཞའེ༌ ང༌ ཇིག༌རྟེན༌ནི༌ཀ༌ ཞི༌དེ༌ ཁྱོང༌ང༌ ཡོངས༌ཏེ༌ ཨིན༌ནོག༌ སམ༌མ༌ རག༌ག༌? མན༌, ངའེ༌ ཁྱོ༌ཞའ༌ ཟེར༌རད༌, ངའ༌ པོ༌ པུད༌ད༌ལ༌ ཡོངས༌ཏེ༌ ཨིན༌།"]], [["ཏ༌ནེ༌ཕར༌ལ༌, སྤེར༌ན༌ ནང༌མི༌ ལྔའེ༌ ནང༌ཚངས༌སི༌ ནང༌ང༌ པོ༌ བུད༌ཨིན༌, སུམ༌བོའེ༌ ཉིས༌སི༌ གྱབ༌གལ༌ ཡ༌ ཉིས༌པོའེ༌ སུམ༌མི༌ གྱབ༌གལ༌ ཅོ༌ཨིན༌,"]], [["ངའེ༌ཀ༌ ཏད༌པ༌ ཅོ༌ཅེས༌པོའེ༌,"], ["ཨ༌བའེ༌ རང༌ངི༌ བུ༌ཚ༌ ངོ༌ལོག༌ ཡང༌"], ["བུ༌ཚའེ༌ རང༌ངི༌ ཨ༌བའ༌ ངོ༌ལོག༌ ཅོ༌ཨིན༌།"], ["ཨ༌མའེ༌ རང༌ངི༌ བུ༌མོའ༌ ངོ༌ལོག༌ ཡང༌"], ["བུ༌མོའེ༌ རང༌ངི༌ ཨ༌མའ༌ ངོ༌ལོག༌ ཅོ༌ཨིན༌།"], ["བུ༌ཚའེ༌ ཨ༌མའེ༌ བུ༌ཚའེ༌ ན༌མའ༌ ངོ༌ལོག༌ ཡང༌"], ["བུ༌ཚའེ༌ ན༌མའེ༌ རང༌ངི༌ མག༌པའེ༌ ཨ༌མའ༌ ངོ༌ལོག༌ ཅོ༌ཨིན༌།\""]], [["12:54 ནེ༌ 59"], ["གཙོ༌བོ༌ ཡེ༌ཤུའི༌ མི༌ཚོགས༌ལ༌ མོལས༌, \"ཁྱོ༌ཞའེ༌ ནུབ༌ ཆོགས༌ནེ༌ སྲིན༌ ལང༌ང༌ ཐོང༌ང༌ཅིག༌, ཆར༌པ༌ ཏང༌ཅེས༌ ཨིན༌ནོག༌ ཟེར༌དུག༌, ཡང༌ ཆར༌པ༌ ཏང༌དུག༌།"]], [["ཡང༌ ལྷོ༌ ཆོགས༌ནེ༌ ལུངས༌པོ༌ གྱུག༌ག༌ཅིག༌, ཁྱོ༌ཞའེ༌ ཚད༌ ཡོང༌ཅེས༌ ཨིན༌ནོག༌ ཟེར༌དུག༌, ཡང༌ ཚད༌ ཡོང༌དུག༌།"]], [["ཝ༌ ཁ༌ཆོས༌པ༌གུན༌, ཁྱོ༌ཞའེ༌ ནམ༌ཁའ༌ དང༌ སའེ༌ཀ༌ བྱུང༌ཁན༌ནི༌ ནམ༌ལའེ༌ སྟགས༌གུན༌ ཤད༌ཉན༌དུག༌, ཨིན༌ནའང༌ ཁྱོ༌ཞ༌གུན༌ནི༌ འི༌ཏུས༌སི༌ སྟགས༌གུན༌ ཅིའ༌ ཤད༌ཉན༌ན༌ མེ༌རག༌?\""]], [["\"དྲང༌པོ༌ ཅི༌ ཨིན༌ ཁྱོ༌ཞ༌རང༌ངི༌ ཐག༌ཅད༌ ཅིའ༌ ཉན༌ན༌ མེ༌རག༌?"]], [["ཁྱོ༌རང༌ངི༌ ཉད༌གལ༌པ༌ ཉམ༌པོ༌ ཁྲིམས༌པོན༌ནི༌ དུན༌ལ༌ ལེབ༌བི༌ སང༌ སྔུན༌ལ༌ ལམ༌མ༌ ནང༌གྲིག༌ ཅོ༌ཅེས༌སི༌ རྩོན༌གྲུས༌ ཅོས༌, ཏེ༌ མན༌ན༌ ཁོའེ༌ ཁྱོ༌རང༌ ཁྲིམས༌པོན༌ནི༌ དུན༌ལ༌ ཁྱེར༌སྲིད༌ཅེས༌ ཨིན༌ནོག༌, ཡང༌ ཁྲིམས༌པོན༌ནི༌ ཁྲིམས༌ཁུང༌ངི༌ མག༌སྤོན༌ལ༌ སྟད༌ཏེ༌, ཁྱོ༌རང༌ ཙོན༌ཁང༌ང༌ ཀག༌ཨིན༌།"]], [["ངའེ༌ ཁྱོ༌ཞའ༌ ཟེར༌རད༌, ཁྱོ༌རང༌ ཙོན༌ཁང༌ནེ༌ ཏེ༌ཏེ༌ཚོག༌པ༌ མི༌ཕུད༌ ནམ༌ཚོག༌པ༌ ཁྱོ༌རང༌ངི༌ ཆད༌པའེ༌ པེ༌ནེ༌ ཚང༌མ༌ མི༌ཤལ༌།"]]], [[["13:1 ནེ༌ 9"], ["མི༌ ཁ༌ཅིག༌གི༌ གཙོ༌བོ༌ ཡེ༌ཤུའ༌ རོམ༌མི༌ ཀའ༌ལོན༌ པི༌ལ༌ཏུའི༌ གཱ༌ལིལ༌ལི༌པ༌ ཁ༌ཅིག༌ ཆོད༌ཁང༌ང༌ ཆོད༌པ༌ ཕུལ༌ ཟ༌ནེ༌ སད༌ཁན༌བོའེ༌ སྐོར༌ལ༌ ཤདས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞ༌གུན༌ནི༌ ཏེ༌ གཱ༌ལིལ༌ལི༌པ༌གུན༌ལ༌ ཏེ༌ཟུག༌ རྡུག༌ངལ༌ ཐོང༌པ༌, ཞན༌ གཱ༌ལིལ༌ལི༌པ༌ ཚང༌མའེ༌ སང༌ མང༌ང༌ སྡིག༌ཅན༌ ཨིན༌གྲོ༌ སམ༌མ༌ རག༌ག༌?"]], [["ངའེ༌ ཁྱོ༌ཞའ༌ ཟེར༌རད༌, ཏེ༌བོ༌ དེན༌བ༌ མ༌ནོག༌, ཨིན༌ནའང༌ གྱོད༌པ༌ མ༌ཅོ༌ན༌, ཁྱོ༌ཞ༌གུན༌ནའང༌ མེད༌ཁན༌ ཅོའ༌ ཛད༌ཨིན༌།"]], [["ཡ༌ སི༌ལོམ༌མི༌ རྩིག༌པ༌ རྡིབས༌ཏེ༌ ཤི༌ཁན༌ནི༌ མི༌ ཅོབ༌རྒྱད༌པོ༌ ཡེ༌རུ༌ཤ༌ལེམ༌པ༌ ཚང༌མའེ༌སང༌ མང༌ང༌ སྡིག༌ཅན༌ ཨིན༌གྲོ༌ སམ༌མ༌ རག༌ག༌?"]], [["ངའེ༌ ཁྱོ༌ཞའ༌ ཟེར༌རད༌, ཏེ༌བོ༌ དེན༌བ༌ མ༌ནོག༌, ཨིན༌ནའང༌ ཁྱོ༌ཞའེ༌ གྱོད༌པ༌ མ༌ཅོ༌ན༌, ཁྱོ༌ཞ༌གུན༌ནའང༌ མེད༌ཁན༌ ཅོའ༌ ཛད༌ཨིན༌།\""]], [["ཏེ༌ནེ༌ ཡེ༌ཤུའི༌ འི༌ རུངས༌པོ༌ ཤད༌ད༌ ཛདས༌, \"མི༌ཞིག༌གི༌ ཁོ༌རང༌ངི༌ རྒུན༌ཚས༌སི༌ ནང༌ང༌ ཕིག༌གི༌ ཁ༌ཟས༌སི༌ ལྕང༌མ༌ ཙུགས༌ཏེ༌, བྲས༌བུ༌ ཙལ༌ལ༌ སོང༌ ཨིན༌ནའང༌ བྲས༌བུ༌ མ༌ཐོབ༌།"]], [["ཁོའེ༌ ཚས༌ཁན༌ལ༌ ཟེརས༌, 'ལོ༌ སུམ༌ སོང༌ འི༌ ལྕང༌མའེ༌ ཀ༌ནེ༌ ང༌ བྲས༌བུ༌ ཅིག༌གའང༌ མ༌ཐོབ༌། ཅད༌ཏེ༌ ཕངས༌ཏོང༌, ཏོན༌མེད༌ལ༌ ནས༌ས༌ གགས༌ཏེ༌ བོར༌དུག༌'།\""]], [["\"ཚས༌ཁན༌ནི༌ ལན༌ཏངས༌, 'སྤོན༌བོ༌, ཏ༌རུང༌ ལོ༌ ཅིག༌ བོར༌ར༌ ཛད༌, ངའེ༌ ཀྱིར༌ སྐོར༌ཏེ༌ ས༌ སྐོས༌ཏེ༌ ལུད༌ ཏང༌ཨིན༌།"]], [["གལ༌ཏེས༌ སྟིང༌མ༌ ལོ༌ བྲས༌བུ༌ ཆགས༌ན༌ གྱལ༌ལ༌ སོང༌, ཨིན༌ནའང༌ མ༌ཆགས༌ན༌ ཅད༌ཨིན༌།' \""]], [["13:10 ནེ༌ 17"], ["ཤབ༌བད༌དི༌ ངལ༌ཚོའེ༌ ཞག༌ག༌ གཙོ༌བོ༌ ཡེ༌ཤུའི༌ ཡ༌ཧུ༌དཱ༌པའེ༌ དུ༌ཁང༌ཞིག༌གི༌ ནང༌ང༌ ལབ༌ཞ༌ སལ༌ ཟ༌ནེ༌"]], [["བུད༌ཁན༌ནི༌ ལོ༌ ཅོབ༌རྒྱད༌ནེ༌ ཕར༌ལ༌ གོང༌པོའེ༌ ཁོངས༌ཅུག༌ཁན༌ནི༌ བུ༌མོ༌ཞིག༌ ཡོད༌པིན༌, ཁོ༌ གུ༌རུ༌ སོང༌ཏེ༌ དྲང༌པོའ༌ ལངས༌ ཉན༌ན༌ མེད༌པིན༌།"]], [["ཡེ༌ཤུའི༌ ཁོ༌ ཟིགས༌ས༌ཅིག༌ དུན༌ལ༌ བོད༌ད༌ ཛད༌ཏེ༌ མོལས༌, \"བུ༌མོ༌, ཁྱོ༌རང༌ འི༌ ཟུ༌མོ༌ནེ༌ ཐར༌ཨིན༌།\""]], [["ཁོང༌ངི༌ ཁོའེ༌ཀ༌ ཆག༌ བོར༌ར༌ ཛད༌ད༌ཅིག༌, ཏེན༌ན༌མལ༌ལ༌ ཁོ༌ དྲང༌པོའ༌ ལང༌ཉན༌ཏེ༌ དཀོན༌མཆོག༌ག༌ སྟོད༌པ༌ ཕུལས༌།"]], [["ཨིན༌ནའང༌ དུ༌ཁང༌ངི༌ འུ༌སྐྱོང༌ངི༌ ཤབ༌བད༌དི༌ ཞག༌ག༌ ཡེ༌ཤུའི༌ ནད༌ ཕན༌ཅུག༌ག༌ ཛད༌ པ༌སང༌, སྲོ༌ ཡོངས༌ཏེ༌ མི༌ཚོགས༌ལ༌ ཟེརས༌, \"ཞག༌ དྲུག༌ ལས༌ ཅོ༌ ཆོགས༌ཏེ༌ ཨིན༌ནོག༌། ཏེན༌ན༌ ཞག༌ དྲུག༌གི༌ ནང༌ང༌ ནད༌ནེ༌ ཕན༌ཅུག༌ཅེས༌ལ༌ ཡོང༌, ཨིན༌ནའང༌ ཤབ༌བད༌དི༌ ཞག༌ག༌ ཕན༌ཅུག༌ མི༌ཉན༌།\""]], [["གཙོ༌བོའེ༌ ཁོའ༌ མོལས༌, \"ཁ༌ཆོས༌པ༌ ཁྱོ༌ཞའེ༌ ལང༌ཏོ༌ དང༌ བུང༌བུ༌ ཤབ༌བད༌དི༌ ཞག༌ག༌ བྲེས༌ནེ༌ ཀྲོལ༌ཏེ༌ ཆུ༌ ཏང༌ང༌ ཁྱེར༌ར༌ མེད༌ད༌?"]], [["ཏེ༌ནེ༌ བུད༌ཁན༌ནི༌ ལོ༌ ཅོབ༌རྒྱད༌ནེ༌ ཕར༌ལ༌ ཤེ༌ཏན༌ནི༌ ལྡམས༌ཏེ༌ བོར༌ཁན༌ནི༌ ཨབ༌ར༌ཧམ༌མི༌ པུར༌གྱུད༌ འི༌ བུ༌མོ༌བོ༌ ཤབ༌བད༌དི༌ ཞག༌ག༌ ཐར༌ཅུག༌ མ༌གོས༌ས༌?\""]], [["ཡེ༌ཤུའི༌ ཏེ༌གུན༌ མོལ༌ལ༌ཅིག༌, ཁོང༌ངི༌ གྲ༌འོ༌གུན༌ ཁྲེལ༌བ༌ སོང༌, ཨིན༌ནའང༌ མི༌ཚོགས༌ གང༌པོ༌ ཡེ༌ཤུའི༌ ཛད༌ཁན༌ནི༌ ཧ༌ལས༌ཤེས༌སི༌ ཆག༌ལས༌གུན༌ ཐོངས༌ཏེ༌ མ༌ ཐད༌པོ༌ སོང༌།"]], [["13:18 ནེ༌ 21"], ["ཏེ༌ནེ༌ གཙོ༌བོ༌ ཡེ༌ཤུའི༌ མོལས༌, \"དཀོན༌མཆོག༌གི༌ གྱལ༌སྲིད༌པོ༌ ཅི༌ ཙོགས༌ ཨིན༌ནོག༌? ངའེ༌ ཏེ༌བོ༌ ཅི༌ཞིག༌ ཉམ༌པོ༌ ལྡུར༌?\""]], [["ཏེ༌བོ༌ ནི༌ ཉུང༌སྐར༌རི༌ ས༌འོན༌ ཙོགས༌ ཨིན༌ནོག༌ ཀ༌བོ༌ མི༌ཞིག༌གི༌ ཁོ༌རང༌ངི༌ ཚས༌སི༌ ནང༌ང༌ ཏབ༌བ༌ལ༌ ཁྱེརས༌, ཏེ༌བོ༌ སྐྱེས༌ཏེ༌ ལྕང༌མའ༌ ལྡན༌, ཡང༌ ནམ༌ཁའེ༌ ཅ༌གུན༌ནི༌ ཏེ༌བོའེ༌ ཡལ༌གེ༌ཀ༌ ཚངས༌ ཅོས༌།\""]], [["ཡེ༌ཤུའི༌ ཡང༌སྐྱར༌ ཏྲིའ༌ ཛདས༌, \"ངའེ༌ དཀོན༌མཆོག༌གི༌ གྱལ༌སྲིད༌པོ༌ ཅི༌ཞིག༌ ཉམ༌པོ༌ ལྡུར༌?"]], [["ཏེ༌བོ༌ སྐྱུར༌ ཙོགས༌ ཨིན༌, ཀ༌བོ༌ བུ༌མོའེ༌, ཕེ༌ མང༌པོའེ༌ ནང༌ང༌ སྲེས༌ཏེ༌ རུས༌པ༌ སྐྱུར༌བོ༌ པག༌པའེ༌ གང༌པོའེ༌ ནང༌ང༌ ཁྱེད༌།\""]], [["13:22 ནེ༌ 30"], ["གཙོ༌བོ༌ ཡེ༌ཤུ༌ གྲོང༌ཁྱེར༌ དང༌ གམ༌ཡུལ༌ གུན༌ གྱུད༌ཏེ༌ ཡེ༌རུ༌ཤ༌ལེམ༌ ཆོགས༌ལ༌ སྐྱོད༌ ཟ༌ནེ༌ ཁོང༌ངི༌ ལབ༌ཞ༌ སལ༌ལ༌ ཛདས༌།"]], [["མི༌ཞིག༌གི༌ ཡེ༌ཤུའ༌ ཏྲིས༌, \"གཙོ༌བོ༌ལེ༌ མི༌ ཉུ༌ངུན༌ཞིག༌ག༌ མ༌ནེ༌ ཐར༌པ༌ མི༌ཐོབ༌བ༌?\""], ["ཁོང༌ངི༌ ལན༌སལས༌,"]], [["\"སྒོ༌ ཕྲ༌མོ༌ནེ༌ ཞུགས༌ཤེས༌སི༌ རྩོན༌གྲུས༌ སྲན༌ཏྲེ༌ ཅོས༌, ཅིའ༌ཟེར༌ན༌ ངའེ༌ ཁྱོ༌ཞའ༌ ཟེར༌རད༌, མི༌ མང༌པོའེ༌ ཏེ༌ནང༌ནེ༌ ཞུགས༌ཤེས༌སི༌ རྩོན༌གྲུས༌ ཅོ༌ཨིན༌, ཨིན༌ནའང༌ ཞུགས༌ མི༌ཉན༌།"]], [["ཁང༌དག༌ ལངས༌ཏེ༌ སྒོ༌ ཅུག༌ཚར༌ར༌ཅིག༌, ཁྱོ༌ཞ༌གུན༌ ཕི༌ལོག༌ག༌ ལུས༌ཏེ༌ སྒོ༌ རྡུང༌ཨིན༌ ཇུ༌ཇུ༌, 'གཙོ༌བོ༌ལེ༌ ང༌ཞའེ༌ ཕིའ༌ སྒོ༌ ཕེའ༌ཛད༌' ཟེར༌ཨིན༌། ཁོའེ༌ ལན༌ཏང༌ཨིན༌, 'ངའེ༌ ཁྱོ༌ཞའ༌ ཤེས༌ས༌མེད༌ ཡ༌ ཁྱོ༌ཞའ༌ ཀ༌ནེ༌ ཡོངས༌ཏེ༌ ཨིན༌ ངའ༌ གྱུས༌མེད༌།'"]], [["ཏེ༌ནེ༌ ཁྱོ༌ཞའེ༌ ཟེར༌ཨིན༌, 'ང༌ཞའེ༌ ཉེ༌རང༌ ཉམ༌པོ༌ ཟོས༌པིན༌ ཐུངས༌པིན༌, ང༌ཞའེ༌ གྲོང༌ཁྱེར༌རི༌ ལམ༌གུན༌ནི༌ཀ༌ ཉེ༌རང༌ངི༌ ལབ༌ཞ༌ སལ༌ལ༌ ཛདས༌།'"]], [["ཨིན༌ནའང༌ ཁོའེ༌ ལན༌ཏང༌ཨིན༌, 'ངའེ༌ ཁྱོ༌ཞའ༌ ཤེས༌ས༌མེད༌ ཡ༌ ཁྱོ༌ཞའ༌ ཀ༌ནེ༌ ཡོངས༌ཏེ༌ ཨིན༌ ངའ༌ གྱུས༌མེད༌, ལས༌ ངན༌པ༌ ཅོ༌ཁན༌གུན༌ ངའེ༌ ཀ༌ནེ༌ ཐག༌རིང༌ང༌ སོང༌'། \""]], [["\"ཨབ༌ར༌ཧམ༌, ཨི༌སཱག༌, ཡ༌ཀོབ༌ དང༌ ལུང༌སྟོན༌པ༌ ཚང༌མ༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ཡང༌ ཁྱོ༌ཞ༌གུན༌ ཕི༌ལོག༌ག༌ ཕངས༌ཁན༌བོ༌ ཁྱོ༌ཞའེ༌ ཐོང༌ང༌ཅིག༌, ཁྱོ༌ཞའ༌ ངུ༌ཅེས༌ དང༌ སོ༌ སྲིག༌ཅེས༌ ཡོང༌ཨིན༌།"]], [["མི༌གུན༌ ཤར༌, ལྷོ༌, ནུབ༌, བྱང༌ནེ༌ ཡོངས༌ཏེ༌, དཀོན༌མཆོག༌གི༌ གྱལ༌སྲིད༌དི༌ ནང༌ང༌ དོན༌ཏང༌ངི༌ ཕིའ༌ རང༌ངི༌ ནས༌སའེ༌ཀ༌ དུག༌ཨིན༌།"]], [["ཏན༌ཏན༌, སྟིང༌ཇུག༌ག༌ ཡོད༌ཁན༌གུན༌ གོའ༌ ལེབ༌ཨིན༌ ཡང༌ གོའ༌ ཡོད༌ཁན༌གུན༌ སྟིང༌ཇུག༌ག༌ ལུས༌ཨིན༌།\""]], [["13:31 ནེ༌ 35"], ["ཏེན༌ན༌ ཏུས༌ལ༌ ཕ༌རུ༌ཤི༌པ༌ ཁ༌ཅིག༌ ཡོངས༌ཏེ༌ ཁོང༌ང༌ ཟེརས༌, \"འི༌ཀ༌ནེ༌ ཞན༌ ནས༌ས༌ཞིག༌ག༌ སྐྱོད༌ ཅིའ༌ཟེར༌ན༌ གྱལ༌པོ༌ ཧེ༌རོ༌དཱའི༌ ཉེ༌རང༌ སད༌ཅེས༌སི༌ སྐབས༌ ཙལ༌དུག༌།\""]], [["གཙོ༌བོ༌ ཡེ༌ཤུའི༌ ཁོང༌གུན༌ལ༌ མོལས༌, \"སོང༌ ཡང༌ ཏེ༌ ཝ༌ཙེའ༌ ཟེར༌, 'དི༌རིང༌ དང༌ ཐོ༌རེ༌ ངའེ༌ རྡུད༌གུན༌ ཕིང༌ཅེས༌ དང༌ ནད༌པ༌གུན༌ ཕན༌ཅུག༌གད༌ ཡང༌ ཞག༌ སུམ༌པའེ༌ ཞག༌ག༌ ང༌ ཅོའ༌ ཡོང༌ཁན༌ནི༌ ལས༌པོ༌ གྲུབ༌ཨིན༌།'"]], [["འོ༌ན༌, དི༌རིང༌, ཐོ༌རེ༌ དང༌ ནངས༌ གུན༌ ངའེ༌ ཡེ༌རུ༌ཤ༌ལེམ༌མ༌ ཆ༌ཅེས༌སི༌ ང༌རང༌ངི༌ བེས༌པོ༌ གག༌ མ༌གོས༌, ཅིའ༌ཟེར༌ན༌ ཏན༌ཏན༌ ལུང༌སྟོན༌པ༌ཞིག༌ ཡེ༌རུ༌ཤ༌ལེམ༌མི༌ ཕི༌ལོག༌ག༌ མི༌སད༌།\""]], [["\"ཡེ༌རུ༌ཤ༌ལེམ༌པ༌, ཡེ༌རུ༌ཤ༌ལེམ༌པ༌, ལུང༌སྟོན༌པ༌གུན༌ སད༌ཁན༌ ཡང༌ ཁྱོ༌ཞའེ༌ཀ༌ ལམ༌ཅུག༌ག༌ ཛད༌ཁན༌གུན༌ལ༌ རྡོའ༌ གྱབས༌ཏེ༌ སད༌ཁན༌ གུན༌, ཅ༌མོའེ༌ རང༌ངི༌ ཅབ༌ཕྲུག༌གུན༌ སྐྱོབ༌ཅེས༌ལ༌ ཤོག༌པའེ༌ ཡོག༌ག༌ ལྡུའ༌ ཙོགས༌ལ༌, ངེའང༌ ཁྱོ༌ཞའ༌ ལན༌ མང༌པོ༌ ལྡུ༌ཅེས༌སི༌ དོད༌པ༌ ཅོས༌པིན༌, ཨིན༌ནའང༌ ཁྱོ༌ཞའེ༌ ངའ༌ ཅོ༌ མ༌ཅུགས༌།"]], [["ཏ༌ ལྟོས༌, ཁྱོ༌ཞའེ༌ ཆོད༌ཁང༌ངི༌ ནང༌ང༌ ནས༌ཏེ༌ ཡོད༌ཁན༌བོ༌ བིང༌ཏེ༌ སྐྱོདས༌། ངའེ༌ ཁྱོ༌ཞའ༌ དེན༌བ༌ ཟེར༌རད༌, ཁྱོ༌ཞའ༌ ང༌ ཡང༌སྐྱར༌ མི༌ཐོང༌ ནམ༌ཚོག༌པ༌ ཁྱོ༌ཞའེ༌, 'གཙོ༌བོ༌ དཀོན༌མཆོག༌གི༌ ཝང༌ཆའེ༌ ནང༌ང༌ སྐྱོད༌ཁན༌བོ༌ ཅིན༌ལབས༌ཅན༌ ཨིན༌' མི༌ཟེར༌།"], ["\""]]], [[["14:1 ནེ༌ 14"], ["ཤབ༌བད༌དི༌ ངལ༌ཚོའེ༌ ཞག༌ཤིག༌ག༌ ཡེ༌ཤུ༌ ཕ༌རུ༌ཤི༌པའེ༌ སྤོན༌བོ༌ཞིག༌གི༌ ཁང༌པ༌ དོན༌ཏང༌ང༌ སྐྱོདས༌, ཕ༌རུ༌ཤི༌པ༌གུན༌ནི༌ ཁོང༌ང༌ ཞིབ༌ཅ༌ ཅོས༌ཏེ༌ སྟེན༌དུགས༌།"]], [["ཡེ༌ཤུའི༌ དུན༌ལ༌ རྐང༌ལག༌ག༌ ཆུ༌ ཞུགས༌ཁན༌ནི༌ ནད༌པ༌ཞིག༌ ཡོད༌པིན༌།"]], [["ཡེ༌ཤུའི༌ ཕ༌རུ༌ཤི༌པ༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ལ༌ མོལས༌, \"ཤབ༌བད༌དི༌ ཞག༌ག༌ ཆོས༌ཁྲིམས༌ ནང༌ཞིན༌ ནད༌ནེ༌ ཕན༌ཅུག༌ན༌ གྲིགས༌ཏེ༌ ཨིན༌ནོག༌ག༌ ཡ༌ མ༌ནོག༌?\""]], [["ཨིན༌ནའང༌ ཁོང༌གུན༌ནི༌ ཅའང༌ ལན༌ མ༌ཏངས༌། ཁོང༌ངི༌ ཁོའ༌ ཆག༌རྩེའ༌ ཛད༌ཏེ༌ ཕན༌ཅུག༌ག༌ ཛདས༌, ཡང༌ ཁོ༌ ཁོ༌རང༌ངི༌ ཁང༌པ༌ ལམ༌ཅུག༌ག༌ ཛདས༌།"]], [["ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, \"གལ༌ཏེས༌ ཤབ༌བད༌དི༌ ཞག༌ག༌ ཁྱོ༌ཞའ༌ ཅིག༌གི༌ ཕྲུ༌གུ༌ ཡ༌ ལང༌ཏོ༌ ཆུ༌དོང༌ངི༌ ནང༌ང༌ བུད༌ན༌, ཁྱོ༌ཞའེ༌ ཏེན༌ན༌མལ༌ལ༌ ཁོ༌ ཕིང༌ མི༌ ཕིང༌ང༌?\""]], [["ཡང༌སྐྱར༌ ཁོང༌གུན༌ནི༌ ལན༌ ཏང༌ མ༌ཉན༌།"]], [["གྲོན༌པོ༌གུན༌ནི༌ གྲལ༌གོའ༌ ཙལ༌ཁན༌བོ༌ ཡེ༌ཤུའི༌ ཟིགས༌ས༌ཅིག༌ ཁོང༌ངི༌ འི༌ རུངས༌པོ༌ ཤད༌ད༌ ཛདས༌,"]], [["\"མི༌ཞིག༌གི༌ ཁྱོ༌རང༌ང༌ བག༌སྟོན༌ནི༌ གྲོན༌ལ༌ བོད༌ན༌, གྲལ༌གོའེ༌ཀ༌ མི༌དུག༌, ཅི༌ གྱུས༌, གྲོན༌ ཏང༌ཁན༌བོའེ༌ ཁྱོ༌རང༌ངི༌ སང༌ ཁག༌ཅན༌ གྲོན༌པོ༌ཞིག༌ བོད༌ཏེ༌ ཡོད༌གྲོ༌།"]], [["གལ༌ཏེས༌ ཡོད༌ན༌ ཁྱོ༌ཞའ༌ ཉིས༌ཀོའ༌ གྲོན༌ ཏང༌ཁན༌བོ༌ ཡོངས༌ཏེ༌ ཁྱོ༌རང༌ང༌ 'ཁྱོ༌རང༌ དུག༌ཁན༌ནི༌ ནས༌ས༌ འི༌ མི༌བོའ༌ ཏོང༌' ཟེར༌ན༌ ཁྱོ༌རང༌ ཁྲེལ༌བ༌ ཆེན༌ ཡང༌ ཁྱོ༌རང༌ གྲལ༌ལི༌ ཇུག༌ག༌ ཆ༌གོས༌ཨིན༌།\""]], [["\"ཨིན༌ནའང༌ ཁྱོ༌རང༌ང༌ གྲོན༌ལ༌ བོད༌ན༌ སོང༌ཏེ༌ གྲལ༌ལི༌ ཇུག༌ག༌ དུག༌། གྲོན༌ལ༌ བོད༌ཁན༌བོ༌ ཡོངས༌ཏེ༌ ཁྱོ༌རང༌ང༌, 'ཛ༌འོ༌ གྲལ༌གོའ༌ སྐྱོད༌' ཟེར༌ཨིན༌། ཏེ༌ནེ༌ ཞན༌མ༌ གྲོན༌པོ༌ ཚང༌མའེ༌ དུན༌ལ༌ ཁྱོ༌རང༌ང༌ རྩི༌ཝ༌ ཐོབ༌ཨིན༌།"]], [["ཀྲག༌པོ༌ ལྟན༌ཁན༌ ཚང༌མ༌ པས༌མོ༌ ཅོའ༌ ཛད༌ཨིན༌ ཡང༌ ཁོ༌རང༌ པས༌མོ༌ བོར༌ཁན༌བོའ༌ རྩི༌ཝ༌ སལ༌ལ༌ ཛད༌ཨིན༌།\""]], [["ཏེ༌ནེ༌ ཡེ༌ཤུའི༌ གྲོན༌ ཏང༌ཁན༌བོའ༌ མོལས༌, \"ཁྱོ༌རང༌ངི༌ ཛ༌ར༌ ཡ༌ གོང༌ཟན༌ ཏང༌ ཟ༌ནེ༌ རང༌ངི༌ ཛ༌འོ༌གུན༌, ཡ༌ ཨ༌ཅོ༌ ཡ༌ ནོ༌, ཡ༌ ཉེན༌གྲུང༌ ཡ༌ ཁྱིམ༌ཚེས༌ ཆུག༌པོ༌གུན༌ལ༌ མ༌བོད༌། གལ༌ཏེས༌ བོད༌ན༌, ཁོང༌གུན༌ནི༌ ཁྱོ༌རང༌ང༌ གྲོན༌ ལན༌ཏངས༌ཏེ༌ ཁྱོ༌རང༌ངི༌ ཏྲིན༌ལན༌ ལོག༌སྲིད༌ཅེས༌ ཨིན༌ནོག༌།"]], [["ཨིན༌ནའང༌ ཁྱོ༌རང༌ངི༌ གྲོན༌ ཏང༌ ཟ༌ནེ༌ ཉལ༌བ༌ཅན༌, ལུས༌སྐྱོན༌བ༌, ཞ༌འོ༌ དང༌ ཞ༌ར༌ གུན༌ལ༌ བོད༌།"]], [["ཏེ༌ནེ༌ ཁྱོ༌རང༌ང༌ ཅིན༌ལབས༌ ཐོབ༌ཨིན༌། ཁོང༌གུན༌ནི༌ གྲོན༌ ལན༌ཏང༌ མ༌ཐུབ༌ནའང༌ དཀོན༌མཆོག༌གི༌ མི༌ དྲང༌པོ༌གུན༌ སོན༌ཏེའ༌ ལང༌ཅུག༌ག༌ ཛད༌ ཟ༌ནེ༌ ཁྱོ༌རང༌ང༌ སོལ༌རས༌ སལ༌ཨིན༌།\""]], [["14:15 ནེ༌ 24"], ["ཏེ༌བོ༌ ཚོར༌ཏེ༌ གྲོན༌པོ༌ ཅིག༌གི༌ ཡེ༌ཤུའ༌ ཟེརས༌, \"དཀོན༌མཆོག༌གི༌ གྱལ༌སྲིད༌དི༌ ནང༌ང༌ གྲོན༌ ཟའ༌ཁན༌གུན༌ ཅིན༌ལབས༌ཅན༌ ཨིན༌ནོག༌།\""]], [["ཨིན༌ནའང༌ ཡེ༌ཤུའི༌ ལན༌སལས༌, \"མི༌ཞིག༌གི༌ གྲོན༌ ཆེན༌མོ༌ ཏང༌ཅེས༌ གྲལ༌གྲིག༌ ཅོས༌ཏེ༌ གྲོན༌པོ༌ མང༌པོའ༌ བོདས༌།"]], [["དོན༌ཏང༌ གྲུབ༌བ༌ཅིག༌ བོད༌ཏེ༌ ཡོད༌ཁན༌གུན༌ལ༌, 'ཡོང༌ཤིག༌, དོན༌ཏང༌ གྲུབ༌ཏེ༌ ཡོད༌' ཟེར༌ཏེ༌ བོད༌ད༌ ཁོ༌རང༌ངི༌ ཡོག༌པོ༌གུན༌ ལམ༌ཅུགས༌།"]], [["ཨིན༌ནའང༌ ཁོང༌ ཚང༌མའེ༌ ཉད༌ཏག༌ཅེས༌ གོ༌ཟུགས༌ཏེ༌ ཏང༌པོ༌ མི༌བོའེ༌ ཟེརས༌, 'ངའེ༌ དག༌ས༌རང༌ ཞིང༌ཞིག༌ ཉོས༌པིན༌, ཏེ༌བོའ༌ ལྟའ༌ལ༌ ཆ༌གོས༌སད༌, ཇུ༌ཇུ༌ ང༌ གོངས༌པ༌ སལ༌།'"]], [["ཞན༌ཞིག༌གི༌ ཟེརས༌, 'ངའེ༌ ལང༌ཏོ༌ ཆ༌ལྔ༌ ཉོས༌པིན༌, ཏེ༌གུན༌ ཞིང༌ངི༌ཀ༌ ཀོལ༌ཏེ༌ ལྟའ༌ལ༌ ཆ༌གོས༌སད༌, ཇུ༌ཇུ༌ ང༌ གོངས༌པ༌ སལ༌།'"]], [["ཞན༌ཞིག༌གི༌ ཟེརས༌, 'ངའེ༌ དག༌ས༌རང༌ ན༌མ༌ ཅོས༌པིན༌ ང༌ ཡོང༌ཉན༌ཅེས༌ མེ༌རག༌།' \""]], [["\"ཏེ༌ནེ༌ ཡོག༌པོ༌བོ༌ ལོག༌ཏེ༌ ཡོངས༌ཏེ༌ སྤོན༌བོའ༌ ཏེ༌གུན༌ ཤད༌། སྤོན༌བོའ༌ སྲོ༌ མ༌སྲན༌ཏྲེ༌ ཡོངས༌ ཡང༌ ཡོག༌པོའ༌ ཟེརས༌, 'གྱོགས༌པ༌ གྲོང༌ཁྱེར༌རི༌ ལམ༌ དང༌ སྲང༌ གུན༌ལ༌ སོང༌ཏེ༌ ཉལ༌བ༌ཅན༌, ལུས༌སྐྱོན༌བ༌, ཞ༌ར༌ དང༌ ཞ༌འོ༌ གུན༌ ཁྱོང༌།'"]], [["ཡོག༌པོའེ༌ ཟེརས༌, 'སྤོན༌བོ༌ལེ༌, ཉེ༌རང༌ངི༌ མོལ༌ཁན༌ ནང༌ཞིན༌ ཅོས༌པིན༌, ཨིན༌ནའང༌ ཏ༌རུང༌ངའང༌ ནས༌ས༌ སྟོང༌པ༌ དུག༌།'"]], [["ཏེ༌ནེ༌ སྤོན༌བོའེ༌ ཡོག༌པོ༌བོའ༌ ཟེརས༌, 'ངའེ༌ ཁང༌པ༌ གང༌ཅུག༌ཅེས༌ལ༌ གྲོང༌ཁྱེར༌ནེ༌ ཕི༌ལོག༌གི༌ ལམ༌ དང༌ སྲང༌ གུན༌ལ༌ སོང༌ཏེ༌ ཏེ༌རུ༌ ཡོད༌ཁན༌གུན༌ བོད༌ཏེ༌ ཁྱོང༌།"]], [["ངའེ༌ ཁྱོ༌རང༌ང༌ ཟེར༌རད༌, གྲོན༌ལ༌ བོད༌ཁན༌གུན༌ནི༌ ནང༌ནེ༌ ཅིག༌གའང༌ ངའེ༌ གྲལ༌གྲིག༌ ཅོས༌ཁན༌ནི༌ གྲོན༌ནི༌ ཁར༌ཇི༌ ཉང༌ཅེས༌སི༌ སྐབས༌ མི༌ཐོབ༌།' \""]], [["14:25 ནེ༌ 35"], ["མི༌ཚོགས༌ ཆེན༌མོ༌ཞིག༌ ཡེ༌ཤུའི༌ སྟིང༌རང༌ནེ༌ ཡོངས༌, ཡང༌ ཁོང༌གུན༌ནི༌ ཆོགས༌ལ༌ གྱུར༌ཏེ༌ ཁོང༌ངི༌ མོལས༌,"]], [["\"ངའེ༌ སྟིང༌རང༌ནེ༌ ཡོང༌དུག༌ ཨིན༌ནའང༌ རང༌ངི༌ ཨ༌བ༌, ཨ༌མ༌, ན༌མ༌, ཕྲུ༌གུ༌, མིང༌སྲིང༌ མ༌ཚད༌ རང༌ངི༌ སྲོག༌གའང༌ ངའེ༌ སང༌ མང༌ང༌ ཡ༌ཤ༌ ཅོ༌ཁན༌བོ༌ ངའེ༌ ལོབ༌ཕྲུགས༌ གྱུར༌ མི༌ཉན༌།"]], [["ཡང༌ རང༌ངི༌ རྡུག༌ངལ༌ལི༌ རྐྱང༌ཤིང༌ ཁུར༌ཏེ༌ ངའེ༌ སྟིང༌ནེ༌ མ༌བྲངས༌ཁན༌བོ༌ ངའེ༌ ལོབ༌ཕྲུགས༌ གྱུར༌ མི༌ཉན༌།\""]], [["\"གལ༌ཏེས༌ ཁྱོ༌ཞ༌ ཅིག༌གི༌ ཁང༌པ༌ ཀྲག༌པོ༌ཞིག༌ རྩིག༌ཨིན༌ སམ༌ན༌, སྔུན༌ལ༌ དུགས༌ཏེ༌ ཏེ༌བོ༌ རྩིག༌ཅེས༌སི༌ སྒོས༌དོམ༌མི༌ པེ༌ནེ༌ ཁོ༌རང༌ངི༌ ལག༌ག༌ དུག༌ག༌ མི༌དུག༌ མི༌ལྟའ༌?"]], [["ཏེ༌ མན༌ན༌ མག༌ལྡན༌ ཏིངས༌ཏེ༌ ཁང༌པ༌ གང༌པོ༌ གྲུབ༌ མི༌ཐུབ༌, ཏེ༌ནེ༌ ཏེ༌བོ༌ ཐོང༌ཁན༌ ཚང༌མའེ༌ ཧབ༌གོད༌ ཏངས༌ཏེ༌ ཟེར༌ཨིན༌"]], [["'འི༌ མི༌བོའེ༌ ཁར༌ རྩིག༌ཅེས༌ ཅོས༌པ༌ ཨིན༌ནའང༌ གྲུབ༌ མ༌ཐུབ༌'།\""]], [["\"ཡ༌ མག༌མི༌ སྟོང༌ཅུ༌ ཡོད༌ཁན༌ནི༌ གྱལ༌པོའེ༌, མག༌མི༌ སྟོང༌ཉི༌ཤུ༌ ཁྲིད༌ཏེ༌ ཡོང༌ཁན༌ནི༌ གྱལ༌པོའེ༌ གྱབ༌གལ༌ལ༌ མག༌ཏང༌ང༌ ཆའེ༌ སང༌ སྔུན༌ལ༌ ཁོའེ༌ ལག༌ག༌ ཏེ༌ གྱལ༌པོ༌བོའ༌ ཕམ༌ཀལ༌ཅེས༌སི༌ ཁྱུད༌ དུག༌ག༌ མི༌དུག༌ ལྟའ༌ མི༌ལྟའ༌?"]], [["གལ༌ཏེས༌ ཁྱུད༌ མེད༌ན༌ ཁོའེ༌ ཏ༌རུང༌ ཐག༌རིང༌ང༌ ཡོད༌ཁན༌ནི༌ གྲ༌འོའ༌ ཞི༌དེ༌ ཕིའ༌ ནང༌གྲིག༌ ཅོ༌ཅེས༌ལ༌ ཐུས༌མི༌གུན༌ ཀལ༌ཨིན༌།"]], [["ཏེན༌ན༌ ཙོགས༌ལ༌ ཁྱོ༌ཞ༌གུན༌ནི༌ ཡོད༌ཁན༌ ཚང༌མ༌ སྤང༌ མ༌སྤང༌ན༌ ཁྱོ༌ཞའ༌ ངའེ༌ ལོབ༌ཕྲུགས༌ གྱུར༌ མི༌ཉན༌།\""]], [["ཚཱ༌ ཕན༌ཐོགས༌ཅན༌ ཨིན༌ནོག༌, ཨིན༌ནའང༌ གལ༌ཏེས༌ ཚཱའེ༌ བྲོད༌པོ༌ ཡོལ༌ན༌ ཏེ༌བོ༌ ཀ༌ཟུག༌གི༌ ལོགས༌ཏེ༌ ཁྱོང༌ཨིན༌?"]], [["ཏེ༌ ཚཱའ༌ ཞིང༌ངི༌ ནང༌ང༌ ཡ༌ ལུད༌ལའང༌ མི༌ཕན༌, ཏེ༌བོ༌ ཕི༌ལོག༌ག༌ ཕང༌ཨིན༌། ནམ༌ཅོག༌ ཡོད༌ཁན༌གུན༌ནི༌ ངའེ༌ ཟེར༌ཁན༌ལ༌ ཉོན༌ཤིག༌།\""]]], [[["15:1 ནེ༌ 7"], ["ཁྲལ༌ནེན༌ཁན༌གུན༌ དང༌ སྡིག༌ཅན༌གུན༌ ཡེ༌ཤུའི༌ ལབ༌ཞ༌གུན༌ ཉན༌ན༌ལ༌ ཡོངས༌།"]], [["ཨིན༌ནའང༌ ཕ༌རུ༌ཤི༌པ༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ བ༌ག༌བོ༌གེ༌ ཤད༌ཨིན༌ ཟེརས༌, \"འི༌ མི༌བོའེ༌ སྡིག༌ཅན༌གུན༌ལ༌ གའ༌སུས༌ ཞུས༌ཏེ༌ ཁོང༌གུན༌ ཉམ༌པོ༌ ཟན༌ ཟའ༌དུག༌།\""]], [["ཏེ༌ནེ༌ ཡེ༌ཤུའི༌ ཁོང༌གུན༌ལ༌ འི༌ རུངས༌པོ༌ ཤད༌ད༌ ཛདས༌,"]], [["\"ཁྱོ༌ཞ༌ ཅིག༌ག༌ ལུག༌ གྱ༌ ཡོད༌ཁན༌བོའེ༌ ནང༌ནེ༌ ལུག༌ ཅིག༌ སྟོར༌ན༌, ཞན༌ གུབ༌ཅུ༌ གོར༌གུ༌བོ༌ ཐང༌སྟོང༌ང༌ བོར༌ཏེ༌ སྟོར༌ཁན༌བོ༌ ཐོབ༌ཐོབ༌ ཚག༌པ༌ ཙལ༌ལ༌ མི༌ཆའ༌?"]], [["ཐོབ༌བ༌ཅིག༌, གའ༌མོ༌ ཉམ༌པོ༌ ཇིང༌བེ༌ཀ༌ ཁུར༌ཏེ༌"]], [["ཁང༌པ༌ ཁྱེར༌ཨིན༌། ཏེ༌ནེ༌ ཁོའེ༌ ཁོ༌རང༌ངི༌ ཛ༌འོ༌ དང༌ ཁྱིམ༌ཚེས༌ གུན༌ བོད༌ཏེ༌ ཟེར༌ཨིན༌, 'ང༌ ཉམ༌པོ༌ གའ༌མོ༌ སྐྱིད༌པོ༌ ཅོས༌ ཅིའ༌ཟེར༌ན༌ ངའེ༌ ལུག༌ སྟོར༌ཁན༌བོ༌ ཐོབ༌།'"]], [["ངའེ༌ ཁྱོ༌ཞའ༌ ཟེར༌རད༌, ཏེན༌ན༌ ཙོགས༌ལ༌ ནམ༌ཁའེ༌ ནང༌ང༌ མི༌ དྲང༌པོ༌ སྡིག༌པའེ༌ ཀ༌ནེ༌ གྱོད༌པ༌ ཅོ༌གོས༌མེད༌ སམ༌ཁན༌ གུབ༌ཅུ༌ གོར༌གུ༌ སང༌ གྱོད༌པ༌ ཅོ༌ཁན༌ནི༌ སྡིག༌ཅན༌ ཅིག༌གི༌ ཕིའ༌ མང༌ང༌ གའ༌མོ༌ ཅོ༌ཨིན༌།\""]], [["15:8 ནེ༌ 10"], ["\"བུ༌མོ༌ཞིག༌ག༌ མུལ༌ལི༌ པེ༌ནེ༌ རྕུ༌ ཡོད༌ཁན༌བོའེ༌ ནང༌ནེ༌ ཅིག༌ སྟོར༌ན༌, ཁོའེ༌ འོད༌ དུགས༌ཏེ༌ ཁང༌པ༌ ལྡུས༌ཏེ༌ པེ༌ནེ༌ སྟོར༌ཁན༌བོ༌ ཐོབ༌ཐོབ༌ ཚག༌པ༌ གྱལ༌ལ༌ ཅོས༌ཏེ༌ མི༌ཙལ༌ལ༌?"]], [["ཐོབ༌བ༌ཅིག༌, ཁྱིམ༌ཚེས༌ དང༌ ཛ༌འོ༌ གུན༌ བོད༌ཏེ༌ ཟེར༌ཨིན༌, 'ང༌ ཉམ༌པོ༌ སྐྱིད༌པོ༌ ཅོས༌ ཅིའ༌ཟེར༌ན༌ ངའེ༌ པེ༌ནེ༌ སྟོར༌ཁན༌བོ༌ ཐོབ༌།'"]], [["ངའེ༌ ཁྱོ༌ཞའ༌ ཟེར༌རད༌, ཏེན༌ན༌ ཙོགས༌ལ༌ གྱོད༌པ༌ ཅོ༌ཁན༌ནི༌ སྡིག༌ཅན༌ ཅིག༌གི༌ ཕིའ༌ དཀོན༌མཆོག༌གི༌ ཕོ༌ཉ༌གུན༌ནིའང༌ གའ༌མོ༌ ཅོ༌ཨིན༌།\""]], [["15:11 ནེ༌ 32"], ["གཙོ༌བོ༌ ཡེ༌ཤུའི༌ ཏ༌རུང༌ངའང༌ མོལས༌, \"མི༌ཞིག༌ག༌ བུ༌ཚ༌ ཉིས༌ ཡོད༌པིན༌།"]], [["བུ༌ཚ༌ ཆུ༌ངུན༌བོའེ༌ ཨ༌བ༌ ཟེརས༌, 'ཨ༌བ༌ ངའེ༌ སྐལ༌ལེ༌ ནོར༌སྐལ༌བོ༌ སལ༌།' ཏེ༌ནེ༌ ཨ༌བའེ༌ ཁོ༌རང༌ངི༌ ནོར༌བོ༌ བུ༌ཚ༌ ཉིས༌ཀོའེ༌ ནང༌ང༌ བགོས༌།"]], [["ཞག༌ ཁ༌ཅིག༌གི༌ སྟིང༌ནེ༌, བུ༌ཚ༌ ཆུ༌ངུན༌བོ༌ ནོར༌ ཚང༌མ༌ ཁུར༌ཏེ༌, ཐག༌རིང༌ངི༌ ཡུལ༌ཞིག༌ག༌ སོང༌། ཁོའེ༌ ནོར༌ ཚང༌མ༌ སམ༌བ༌ མ༌ཏང༌ང༌ སྕོད༌པ༌ ངན༌པའེ༌ ནང༌ང༌ གོད༌ལ༌ ཏངས༌།"]], [["ནོར༌ ཡོད༌ཁན༌ ཚང༌མ༌ སྐྱག༌ ཚར༌ར༌ཅིག༌, ཏེ༌ ཡུལ༌ལ༌ མུ༌གེ༌ ཀྲག༌པོ༌ ལངས༌, ཡང༌ ཁོའ༌ སྟོག༌རི༌ དང༌ ཁྱག༌རི༌ ཐོང༌།"]], [["ཏེ༌ནེ༌ ཁོ༌ ལས༌ ཙལ༌ལ༌ ཏེ༌ ཡུལ༌ལི༌ མི༌ཞིག༌གི༌ཀ༌ སོང༌, ཡང༌ ཁོའེ༌ ཞིང༌ངི༌ཀ༌ ཕག༌གུན༌ལ༌ ཟན༌ ཏང༌ང༌ ཁོ༌ ལམ༌ཅུགས༌།"]], [["ཁོའེ༌ ཕག༌གི༌ ཟན༌བོ༌ ཟོས༌ཏེ༌ ཁོ༌རང༌ངི༌ བྲོད༌པ༌ གྲང༌ཅུག༌ཅེས༌སི༌ དོད༌པ༌ ཅོས༌, ཨིན༌ནའང༌ ཁོའ༌ སུའིང༌ ཅའང༌ མ༌ཏངས༌།\""]], [["\"ཏེ༌ནེ༌ ཁོའ༌ སམ༌བ༌ ཡོངས༌ཏེ༌ ཟེརས༌, 'ངའེ༌ ཨ༌བའེ༌ ལ༌པ༌ མང༌པོའེ༌ བྲང༌བྲངས༌ ཟོས༌ཏེ༌ ལག༌ལུས༌ བོར༌རད༌པིན༌, ཨིན༌ནའང༌ ང༌ འི༌ཀ༌ སྟོག༌རི༌ ཐོང༌ཏེ༌ ཤི༌ཀྱིས༌ རག༌།"]], [["ང༌ ང༌རང༌ངི༌ ཨ༌བའེ༌ཀ༌ ལོགས༌ཏེ༌ སོང༌ཏེ༌ ཟེར༌ཨིན༌, \"ངའེ༌ དཀོན༌མཆོག༌ དང༌ ཉེ༌རང༌ངི༌ གྱབ༌གལ༌ལ༌ སྡིག༌པ༌ ཅོས༌ཏེ༌ ཨིན༌ནོག༌།"]], [["ངའ༌ ཉེ༌རང༌ངི༌ བུ༌ཚ༌ ཨིན༌ ཟེར༌ཅེས༌སི༌ འོས༌པ༌ མན༌, ཉེ༌རང༌ངི༌ ལ༌པ༌ཞིག༌ ཙོགས༌ལ༌ ངའ༌ བོར༌ར༌ ཛད༌'།'"]], [["ཏེ༌ནེ༌ ཁོ༌ ལངས༌ཏེ༌ ཁོ༌རང༌ངི༌ ཨ༌བ༌ ཡོད༌ས༌ སོང༌།\""], ["\"ཁོ༌ ཨ༌བ༌ནེ༌ ཏ༌རུང༌ ཐག༌རིང༌ང༌ ཡོད༌ཏེའང༌ ཁོའེ༌ བུ༌ཚའ༌ ཡོང༌ང༌ ཐོང༌ཏེ༌ ཨ༌བའེ༌ སེམས༌ སྙིང༌རྗེ༌ གངས༌། ཨ༌བ༌ བང༌ཏངས༌ཏེ༌ སོང༌ ཡང༌ བུ༌ཚའ༌ ཁྲིལ༌ཏེ༌ པུག༌ ཏངས༌།"]], [["བུ༌ཚའེ༌ ཁོའ༌ ཟེརས༌, 'ཨ༌བ༌ལེ༌, ངའེ༌ དཀོན༌མཆོག༌ དང༌ ཉེ༌རང༌ངི༌ གྱབ༌གལ༌ལ༌ སྡིག༌པ༌ ཅོས༌ཏེ༌ ཨིན༌ནོག༌། ངའ༌ ཉེ༌རང༌ངི༌ བུ༌ཚ༌ ཨིན༌ ཟེར༌ཅེས༌སི༌ འོས༌པ༌ མན༌'།"]], [["ཨིན༌ནའང༌ ཨ༌བའེ༌ ཡོག༌པོ༌གུན༌ བོད༌ཏེ༌ ཟེརས༌, 'གྱོགས༌པ༌ ཅོས༌, ཚང༌མའེ༌སང༌ རིན༌ཅན༌ ཀོས༌ ཁྱོངས༌ཏེ༌ ཁོའ༌ སྐོན༌, ལག༌པ༌ སེར༌རི༌ སེར༌དུབ༌ དང༌ རྐང༌པ༌ པ༌བུ༌ སྐོན༌།"]], [["བེ༌ཙོ༌ གྱགས༌པ༌ ཁྱོངས༌ཏེ༌ སོད༌, ང༌དང༌གུན༌ནི༌ གྲོན༌ ཏངས༌ཏེ༌ གའ༌མོ༌ སྐྱིད༌པོ༌ ཅོ༌ཨིན༌,"]], [["ཅིའ༌ཟེར༌ན༌ ངའེ༌ འི༌ བུ༌ཚ༌བོ༌ ཤི༌ཏེ༌ ཨིན༌པིན༌, ཏ༌ སོན༌ཏེ༌ ཨིན༌ནོག༌། སྟོར༌ཏེ༌ ཨིན༌པིན༌, ཏ༌ ཐོབ༌ཏེ༌ ཨིན༌ནོག༌།' ཡང༌ ཁོང༌གུན༌ནི༌ གའ༌མོ༌ སྐྱིད༌པོ༌ ཅོ༌ཅེས༌ གོ༌ཟུགས༌།\""]], [["\"ཏེན༌ན༌ ཏུས༌ལ༌ བུ༌ཚའ༌ ཆེན༌མོ༌བོ༌ ཞིང༌ནེ༌ ལོག༌ཏེ༌ ཁང༌པའེ༌ ཉེ༌མོ༌ ལེབ༌བ༌ཅིག༌, ཁོའ༌ ལུ༌ དང༌ རྩེས༌ ཏང༌ཁན༌ ཚོར༌།"]], [["ཁོའེ༌, ཡོག༌པོ༌ཞིག༌ བོད༌ཏེ༌ ཅི༌ ཨིན༌ནོག༌ ཟེར༌ཏེ༌ ཏྲིས༌,"]], [["ཡོག༌པོ༌བོའེ༌ ལན༌ཏངས༌, 'ཉེ༌རང༌ངི༌ ནོ༌ ལོགས༌ཏེ༌ ཡོངས༌ ཡང༌ ཁོ༌ ཁམ༌ཟང༌ ཁྲངས༌པོ༌ ལེབ༌ པ༌སང༌ ཉེ༌རང༌ངི༌ ཨ༌བའེ༌ པེ༌ཙེ༌ གྱགས༌པ༌བོ༌ སད༌ཏེ༌ གའ༌མོ༌ སྐྱིད༌པོ༌ ཅོ༌ཨིན༌ ཨིན༌ནོག༌'།\""]], [["\"ཨ༌ཅོའ༌ སྲོ༌ ཡོངས༌ཏེ༌ ནང༌ཀུག༌ག༌ མ༌སོང༌། ཏེ༌ནེ༌ ཨ༌བ༌ ཕི༌ལོག༌ག༌ ཡོངས༌ཏེ༌ ཁོའ༌ ཇུ༌ཇུ༌ ནང༌ང༌ ཡོང༌ ཟེརས༌།"]], [["ཨིན༌ནའང༌ བུ༌ཚའེ༌ ཨ༌བའ༌ ཟེརས༌, 'ངའེ༌ འི༌ཟམ༌ ལོ༌ མང༌པོ༌ ཉེ༌རང༌ང༌ ཡོག༌པོ༌ ཙོགས༌ལ༌ ཞབ༌སྟོག༌ ཞུས༌པིན༌ ཡང༌ ཉེ༌རང༌ངི༌ ཁའ༌ ནམ༌ མ༌ཉནས༌? ངའ༌ ང༌རང༌ངི༌ ཛ༌འོ༌གུན༌ ཉམ༌པོ༌ གའ༌མོ༌ ཅོའ༌ལ༌ ཉེ༌རང༌ངི༌ རེ༌གུ༌ཞིག༌གའང༌ མ༌ཏངས༌།"]], [["ཨིན༌ནའང༌ ཉེ༌རང༌ངི༌ འི༌ བུ༌ཚ༌ ཀ༌བོའེ༌ ཟུགས༌ཙོང༌མ༌གུན༌ ཉམ༌པོ༌ ཉེ༌རང༌ངི༌ ནོར༌ ཚང༌མ༌ གོད༌ལ༌ ཏངས༌ཏེ༌ ལོགས༌ཏེ༌ ཡོང༌ང༌ཅིག༌, ཉེ༌རང༌ངི༌ ཁོའེ༌ ཕིའ༌ པེ༌ཙེ༌ གྱགས༌པ༌བོ༌ སདས༌'།\""]], [["\"ཏེ༌ནེ༌ ཨ༌བའེ༌ ཁོའ༌ ཟེརས༌, 'ངའེ༌ བུ༌ཚ༌ ཁྱོ༌རང༌ ཏུས༌གྱུན༌ ང༌ ཉམ༌པོ༌ ཨིན༌ནོག༌, ཡང༌ ངའེ༌ ཨིན༌ཁན༌ ཚང༌མ༌ ཁྱོ༌རང༌ངི༌ ཨིན༌ནོག༌།"]], [["ཨིན༌ནའང༌ ང༌དང༌གུན༌ནི༌ གའ༌མོ༌ སྐྱིད༌པོ༌ ཅོ༌གོས༌ ཅིའ༌ཟེར༌ན༌ འི༌ ཁྱོ༌རང༌ངི༌ ནོ༌ ཤི༌ཏེ༌ ཨིན༌པིན༌, ཏ༌ སོན༌ཏེ༌ ཨིན༌ནོག༌། ཁོ༌ སྟོར༌ཏེ༌ ཨིན༌པིན༌, ཏ༌ ཐོབ༌ཏེ༌ ཨིན༌ནོག༌'།\""]]], [[["16:1 ནེ༌ 15"], ["གཙོ༌བོ༌ ཡེ༌ཤུའི༌ ལོབ༌ཕྲུགས༌གུན༌ལ༌ མོལས༌, \"མི༌ ཆུག༌པོ༌ཞིག༌ག༌ ཁོའེ༌ ཆག༌ཟོད༌པོའེ༌ ནོར༌ གོད༌ལ༌ ཏང༌དུག༌ ཟེར༌ཏེ༌ སྤེ༌ར༌ ཚོར༌པ༌"]], [["ཁོའེ༌ ཆག༌ཟོད༌པོ༌ བོད༌ཏེ༌ ཟེརས༌, 'ཁྱོ༌རང༌ངི༌ སྐོར༌ལ༌ ངའེ༌ ཅི༌ ཚོར༌ར༌ནོག༌? ཁྱོ༌རང༌ང༌ ཀལ༌ཁན༌ནི༌ ཁག༌ དང༌ པེ༌ནེ༌ རྩི༌རུག༌གུན༌ ཏོང༌, ཏ༌ནེ༌ཕར༌ལ༌ ངའེ༌ ཁྱོ༌རང༌ ཆག༌ཟོད༌དི༌ ཀོ༌སའེ༌ཀ༌ བོར༌ར༌མེད༌'།\""]], [["\"ཆག༌ཟོད༌པོའེ༌ ཁོ༌རང༌ང༌ ཟེརས༌, 'ཏ༌ ངའེ༌ ཅི༌ ཅོ༌གོས༌? སྤོན༌བོའེ༌ ངའ༌ ལས༌ནེ༌ ཕིངས༌། ས༌ སྐོ༌ཅེས༌སི༌ ཁྱུད༌ ངའ༌ མེ༌རག༌, ལྩང༌ང༌ལ༌ ངའ༌ ཁྲེལ༌ཅེས༌རག༌།"]], [["ལས༌ནེ༌ ཕིངས༌ཏེ༌ སྟིང༌ནེ༌ མི༌གུན༌ནི༌ ང༌ ཁོང༌གུན༌ནི༌ ཁང༌པའེ༌ ནང༌ང༌ དུག༌ས༌ དང༌ ཟན༌ ཏང༌ཅེས༌སི༌ ཕིའ༌ ཅི༌ ཅོ༌གོ༌ཤེས༌ ཨིན༌ཁན༌བོ༌ ང༌ ཧ༌གོ༌'།\""]], [["\"ཏེ༌ནེ༌ ཁོའེ༌ སྤོན༌བོའེ༌ བུ༌ལོན༌ ཏངས༌ཏེ༌ ཡོད༌ཁན༌ ཚང༌མ༌ རེ༌རེ༌ ཅོས༌ཏེ༌ བོདས༌། ཏང༌པོ༌བོའ༌ ཏྲིས༌, 'ཁྱོ༌རང༌ང༌ ངའེ༌ སྤོན༌བོའ༌ ཤལ༌གོ༌ཤེས༌སི༌ བུ༌ལོན༌ ཙམ༌ ཡོད༌?'"]], [["ཁོའེ༌ ལན༌ ཏངས༌, 'ཨོ༌ལིཝ༌ཝི༌ མར༌ནག༌ ལི༌ཀྲར༌ སྟོང༌སུམ༌།' ཁོའེ༌ ཟེརས༌, 'གྱོགས༌པ༌ ཁྱོ༌རང༌ངི༌ བུ༌ལོན༌ནི༌ ཐོ༌ ཁྱོངས༌ཏེ༌ སྟོང༌ ཅིག༌ནང༌ཕེད༌ བྲིས༌'།\""]], [["\"ཏེ༌ནེ༌ ཁོའེ༌ ཡང༌ཅིག༌ག༌ ཏྲིས༌, 'ཁྱོ༌རང༌ང༌ བུ༌ལོན༌ ཤལ༌གོ༌ཤེས༌ ཙམ༌ ཡོད༌?' ཁོའེ༌ ལན༌ཏངས༌, 'ཀྲོ༌ ཀྱི༌ལོ༌ག༌རམ༌ སྟོན༌ ཉི༌ཤུ༌', ཡང༌ ཁོའེ༌ ཟེརས༌, 'ཁྱོ༌རང༌ངི༌ བུ༌ལོན༌ནི༌ ཐོ༌ ཁྱོངས༌ཏེ༌ སྟོན༌ ཅུ༌རུག༌ བྲིས༌'།\""]], [["\"སྤོན༌བོའེ༌ དྲང༌པོ༌ མེད༌ཁན༌ནི༌ ཆག༌ཟོད༌པོའ༌, སམ༌བ༌ཅན༌ནི༌ ལས༌ ཅོས༌ཁན༌བོའེ༌ ཕིའ༌ སྟོད༌པ༌ ཏངས༌། འི༌ ཇིག༌རྟེན༌པ༌གུན༌ ཁོ༌རང༌གུན༌ནི༌ ཕྲོ༌པ༌གུན༌ ཉམ༌པོ༌ བྲེལ༌ ཅོ༌ཅེས༌སི༌ ནང༌ང༌, དཀོན༌མཆོག༌གི༌ འོད༌དི༌ ནང༌ང༌ དུག༌ཁན༌ནི༌ མི༌གུན༌ནི༌ སང༌ མང༌ང༌ ཤང༌པོ༌ ཡོད༌ཏེ༌ ཨིན༌ནོག༌།"]], [["ངའེ༌ ཁྱོ༌ཞ༌གུན༌ལ༌ ཟེར༌རད༌, ཁྱོ༌ཞའེ༌ ཇིག༌རྟེན༌ནི༌ ནོར༌གུན༌ ཞན༌མ༌ ཕན༌ཐོགས༌ ཏང༌ཅེས༌ དང༌ ཁོང༌གུན༌ ཉམ༌པོ༌ ཛ༌འོ༌ ཅོ༌ཅེས༌ལ༌ ཀོལ༌། ཏེ༌ནེ༌ ནོར༌བོ༌ མེད༌ཁན༌ ཆའ༌ཅིག༌, ནམ༌ཁའེ༌ ཁང༌པའེ༌ ནང༌ང༌ ཁྱོ༌ཞ༌གུན༌ལ༌ གའ༌སུས༌ ཞུ༌ཨིན༌།\""]], [["\"ཉུ༌ངུན༌ཞིག༌གི༌ ནང༌ང༌ ལོ༌ཁྱེལ༌ཅན༌གུན༌, མང༌པོའེ༌ ནང༌ངའང༌ ལོ༌ཁྱེལ༌ཅན༌ ལུས༌ཨིན༌། ཉུ༌ངུན༌ཞིག༌གི༌ ནང༌ང༌ དྲང༌པོ༌ མ༌ཅོ༌ཁན༌གུན༌ནི༌ མང༌པོའེ༌ ནང༌ངའང༌ དྲང༌པོ༌ མི༌ཅོ༌།"]], [["གལ༌ཏེས༌ ཁྱོ༌ཞ༌ ཇིག༌རྟེན༌ནི༌ ནོར༌རི༌ ལག༌ལེན༌ ཅོ༌ཅེས༌སི༌ ནང༌ང༌ ལོ༌ཁྱེལ༌ཅན༌ མེད༌ན༌ ཏེ༌ནེ༌ སུའི༌ ཁྱོ༌ཞའ༌ ནམ༌ཁའེ༌ དེན༌བའེ༌ ནོར༌ སྟད༌ཨིན༌།"]], [["གལ༌ཏེས༌ ཁྱོ༌ཞའ༌ ཞན༌མའེ༌ ནོར༌རི༌ ནང༌ང༌ ལོ༌ཁྱེལ༌ཅན༌ མེད༌ན༌, ཏེ༌ནེ༌ ཁྱོ༌ཞ༌རང༌ངི༌ ཨིན༌ཁན༌བོ༌ སུའི༌ ཁྱོ༌ཞའ༌ ཏང༌ཨིན༌།"]], [["ཡོག༌པོ༌ཞིག༌གི༌ སྤོན༌བོ༌ ཉིས༌སི༌ ཞབ༌སྟོག༌ ཅོ༌ མི༌ཉན༌, ཅིག༌པོའ༌ ནཕ༌རད༌ ཡང༌ ཅིག༌པོའ༌ ཅེས༌པ༌ ཅོ༌ཨིན༌, ཡ༌ ཅིག༌པོའ༌ སྙིང༌ནེ༌ ཞབ༌སྟོག༌ ཡང༌ ཅིག༌པོའ༌ མ༌ཐད༌ད༌ ཞབ༌སྟོག༌ ཞུའ༌ནོག༌། ཏེན༌ན༌ ཙོགས༌ལ༌ དཀོན༌མཆོག༌ དང༌ ནོར༌ ཉིས༌ཀོའ༌ ཞབ༌སྟོག༌ ཞུ༌ མི༌ཉན༌།\""]], [["ཏེ༌ ཚང༌མ༌ ཏེ༌ཀ༌ ཡོད༌ཁན༌ནི༌ ནོར༌དོད༌ཅན༌ ཕ༌རུ༌ཤི༌པ༌གུན༌ནི༌ ཚོར༌པ༌, ཁོང༌གུན༌ནི༌ ཡེ༌ཤུའ༌ ཁྲེལ༌གོད༌ ཏངས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"མི༌གུན༌ནི༌ དུན༌ལ༌ ཁྱོ༌ཞ༌གུན༌ནི༌ ཁྱོ༌ཞ༌རང༌ དྲང༌པོ༌ ཨིན༌ཁན༌ ལྟན༌ཅེས༌ལ༌ ཐད༌དུག༌, ཨིན༌ནའང༌ ཁྱོ༌ཞའེ༌ སྙིང༌གུན༌ དཀོན༌མཆོག༌གི༌ ཁྱེན༌ན༌ནོག༌། མི༌གུན༌ནི༌ མ༌ རིན༌ཅན༌ ཐེ༌ཁན༌བོ༌, དཀོན༌མཆོག༌གི༌ སྐུན༌དུན༌ལ༌ ཏེ༌བོ༌ ཁམ༌ལོག༌ ཐེ༌ཨིན༌།\""]], [["16:16 ནེ༌ 18"], ["གཙོ༌བོ༌ ཡེ༌ཤུའི༌ མོལས༌, \"བཀའ༌ཁྲིམས༌ དང༌ ལུང༌སྟོན༌པ༌གུན༌ནི༌ བྲིའ༌ ཛད༌ཁན༌གུན༌ ཡོ༌ཧཱ༌ནན༌ནི༌ ཏུས༌ ཚག༌པ༌ ཤད༌ད༌ ཛདས༌། ཏེ༌ཏུས༌ནེ༌ ཕར༌ལ༌ དཀོན༌མཆོག༌གི༌ གྱལ༌སྲིད༌དི༌ གའ༌མོའེ༌ ནས༌ཚུལ༌ ཤད༌ཨིན༌ ཨིན༌ནོག༌, ཡང༌ ཏེ༌ནང༌ང༌ ཆ༌ཅེས༌སི༌ རྩོན༌གྲུས༌ ཚང༌མའེ༌ ཅོ༌ཨིན༌ ཨིན༌ནོག༌།\""]], [["\"ཨིན༌ནའང༌ དཀོན༌མཆོག༌གི༌ བཀའ༌ཁྲིམས༌སི༌ ཨི༌གེ༌ ཡ༌ ཙག༌ཅིག༌ སྟོར༌རི༌ སང༌, ནམ༌ཁའ༌ དང༌ ས༌ ཉིས༌ཀོ༌ སྟོར༌ཅེས༌པོ༌ ལ༌མོ༌ ཨིན༌།"]], [["ཁོ༌རང༌ངི༌ ན༌མ༌ ཅད༌ཏེ༌ ཞན༌ བུ༌མོ༌ཞིག༌ ཉམ༌པོ༌ ན༌མ༌ ཅོ༌ཁན༌བོའེ༌ ལོག༌ཡེམ༌ ཅོས༌ཏེ༌ ཨིན༌ནོག༌, ཡང༌ ཅད༌ཁན༌ནི༌ བུ༌མོ༌ ཉམ༌པོ༌ ན༌མ༌ ཅོ༌ཁན༌བོའེང༌ ལོག༌ཡེམ༌ ཅོས༌ཏེ༌ ཨིན༌ནོག༌།\""]], [["16:19 ནེ༌ 31"], ["\"ཆུག༌པོ༌ མི༌ཞིག༌ ཀོ༌ཤེན༌ དང༌ རི༌ཤེམ༌མི༌ ཀོས༌ལག༌ རིན༌ཅན༌ གོན༌ཏེ༌, ཞག༌ཏང༌ གྲོན༌ཏང༌ཨིན༌ སྐྱིད༌པོ༌ ཅོ༌ཨིན༌ དུག༌གད༌པིན༌།"]], [["ཁོའེ༌ སྒོའེ༌ དུན༌ལ༌ ཟུགས༌པོ༌ གང༌པོའ༌ ཤོའ༌ བིང༌ཏེ༌ ཡོད༌ཁན༌ ལ༌ཟར༌རས༌ ཟེར༌ཁན༌ནི༌ ལྩང༌ཁན༌ཞིག༌ དུག༌གད༌པིན༌།"]], [["ཁོའེ༌ མི༌ ཆུག༌པོ༌བོའེ༌ ཅོག༌ཙེ༌ ཀ༌ནེ༌ བུད༌ཁན༌གུན༌ ཟའ༌ཅེས༌སི༌ དོད༌པ༌ ཅོའད༌པིན༌, ཏེ༌ཀ༌ ནན༌མ༌ ཁྱི༌གུན༌ ཡོངས༌ཏེ༌ ཁོའེ༌ ཾཾཾཾཾམ༌ཁའ༌གུན༌ ལྡག༌གད༌པིན༌།\""]], [["\"ཞག༌ཤིག༌ ལྩང༌ཁན༌བོ༌ ཤི༌, ཡང༌ དཀོན༌མཆོག༌གི༌ ཕོ༌ཉ༌གུན༌ སྐྱོད༌ཏེ༌ ཁོ༌ ཨབ༌ར༌ཧམ༌ ཡོད༌ས༌ ཁུར༌ཏེ༌ ཁྱེར༌ར༌ ཛདས༌། མི༌ ཆུག༌པོ༌བོའང༌ ཤི༌ ཡང༌ སུབས༌།"]], [["ཉལ༌ཝའེ༌ ནང༌ང༌ རྡུག༌ངལ༌ སྲན༌ཏྲེ༌ ཐོང༌ཨིན༌, ཁོའེ༌ ནམ༌ཁའ༌ ལྟས༌པ༌ ཐག༌རིང༌ཞིག༌ནེ༌ ཨབ༌ར༌ཧམ༌ དང༌ ཁོང༌ངི༌ དུན༌ལ༌ ལ༌ཟར༌རས༌ ཐོང༌།\""]], [["\"ཁོའེ༌ སྐད༌ ཆེན༌མོ༌ ཉམ༌པོ༌ ཟེརས༌, 'ཨ༌བ༌ ཨབ༌ར༌ཧམ༌, ངའེ༌ཀ༌ སྙིང༌རྗེ༌ ཛདས༌ཏེ༌ ལ༌ཟར༌རས༌སི༌ ཛི༌གུ༌བོ༌ ཆུའི༌ ནང༌ང༌ ཅུགས༌ཏེ༌ ངའེ༌ ལྕེ༌བོ༌ ཀྲང༌མོ༌ ཅོ༌ ཅུག༌ག༌ ཀལ༌ལ༌ ཛད༌དའང༌, ཅིའ༌ཟེར༌ན༌ ང༌ འི༌ མེ༌ ནང༌ང༌ རྡུག༌ངལ༌ ཆེན༌མོ༌ ཐོང༌ང༌རག༌'། \""]], [["\"ཨིན༌ནའང༌ ཨབ༌ར༌ཧམ༌མི༌ ལན༌ཏངས༌, 'བུ༌ཚ༌ ཨིད༌ཏུ༌ ཅོས༌, ཁྱོ༌རང༌ང༌ རང༌ངི༌ མི༌ཚེ༌ ནང༌ང༌ སྐྱིད༌པོ༌གུན༌ ཐོབ༌ ཟ༌ནེ༌ ལ༌ཟར༌རས༌ལ༌ རྡུག༌ངལ༌གུན༌ ཐོབ༌ཏེ༌ ཨིན༌པིན༌། ཏ༌ འི༌ཀ༌ ལ༌ཟར༌རས༌ལ༌ སྐྱིད༌པོ༌ ཡང༌ ཁྱོ༌རང༌ང༌ རྡུག༌ངལ༌ ཐོང༌དུག༌,"]], [["ཏེ༌ ཚང༌མ༌ མ༌ཚད༌ ང༌ཞའ༌ དང༌ ཁྱོ༌རང༌ངི༌ པར༌ལ༌ ལུང༌པ༌ ཆེན༌མོ༌ཞིག༌ ཡོད༌། འི༌ཀ༌ནེ༌ ཁྱོ༌རང༌ ཆོགས༌ལ༌ ཆའ༌ ཐད༌ནའང༌ ཆའ༌ མི༌ཉན༌, ཡང༌ ཏེ༌ཀ༌ནེ༌ སུ༌ཞིག༌གའང༌ ང༌ཞའ༌ ཡོད༌ས༌ ཡོང༌ མི༌ཉན༌'།\""]], [["\"ཁོའེ༌ ཟེརས༌, 'ཇུ༌ཇུ༌ ཡབ༌ ཨབ༌ར༌ཧམ༌, ལ༌ཟར༌རས༌ ངའེ༌ ཨ༌བའེ༌ ཁང༌པ༌ ཀལ༌ལ༌ ཛད༌ཏེ༌"]], [["ངའེ༌ ཨ༌ཅོ༌ནོ༌ ལྔ༌ཀོའ༌ སྡིག༌པའེ༌ མི༌ཚེ༌ ཕུད༌ཅེས༌ མ༌ཕང༌ན༌ ཁོང༌གུན༌ནའང༌ འི༌ བར༌དོ༌ཅན༌ནི༌ ནས༌སའེ༌ ནང༌ང༌ ལེབ༌ཨིན༌ མོལ༌ཏེ༌ སྤང༌པུད༌ ཅུག༌ག༌ ཛད༌དའང༌'།\""]], [["\"ཨིན༌ནའང༌ ཨབ༌ར༌ཧམ༌མི༌ ལན༌ཏངས༌, 'མོ༌ཟེས༌ དང༌ ཞན༌ ལུང༌སྟོན༌པ༌གུན༌ནི༌ བྲི༌ཁན༌གུན༌ ཁོང༌གུན༌ནི༌ ལག༌ག༌ ཡོད༌ཏེ༌ ཨིན༌ནོག༌, ཏེ༌གུན༌ལ༌ ཉན༌གོས༌'།\""]], [["\"ཁོའེ༌ ཟེརས༌, 'ཡབ༌ ཨབ༌ར༌ཧམ༌ ཏེ༌ཟུག༌ མ༌མོལ༌། གལ༌ཏེས༌ ཤི༌ཁན༌གུན༌ནེ༌ ཕྲོ༌ནེ༌ ཅིག༌ ཁོང༌གུན༌ནི༌ཀ༌ ཆ༌ན༌, ཁོང༌གུན༌ནི༌ གྱོད༌པ༌ ཅོས༌ཏེ༌ སེམས༌ གྱུར༌ཨིན༌'།\""]], [["\"ཨབ༌ར༌ཧམ༌མི༌ ཁོའ༌ ཟེརས༌, 'གལ༌ཏེས༌ ཁོང༌གུན༌ནི༌ མོ༌ཟེས༌ དང༌ ལུང༌སྟོན༌པ༌གུན༌ནི༌ བྲིས༌ཁན༌གུན༌ ཁའ༌ མ༌ཉན༌ན༌, ཤི༌ཁན༌གུན༌ནི༌ ཕྲོ༌ནེ༌ ལངས༌ཏེ༌ ཆའ༌ཁན༌བོའེ༌ ཁའང༌ ཁོང༌གུན༌ནི༌ མི༌ཉན༌'།\""]]], [[["17:1 ནེ༌ 10"], ["གཙོ༌བོ༌ ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌གུན༌ལ༌ མོལས༌, \"སྡིག༌པའེ༌ ནང༌ང༌ གྱེལ༌ཅུག༌ཁན༌ ཏན༌ཏན༌ བྱུང༌ཨིན༌, ཨིན༌ནའང༌ ཏེ༌བོ༌ བྱུང༌ཅུག༌ཁན༌བོའ༌ ཙམ༌ཤིག༌གི༌ ཇིགས༌པ༌ མི༌ཡོང༌།"]], [["འི༌ ཆུ༌ངུན༌གུན༌ནི༌ ནང༌ནེ༌ ཅིག༌ག༌ སྡིག༌པ༌ ཅོ༌ཅུག༌གི༌ སང༌ ཁོ༌རང༌ངི༌ སྐྱེའ༌ རན༌ཐག༌གི༌ རྡོའ༌ ཏགས༌ཏེ༌ གྱ༌ཚོའེ༌ ནང༌ང༌ ཕང༌ན༌ གྱལ༌།"]], [["ཏེ༌ནེ༌ ཁྱོ༌ཞའེ༌ ཞས༌ཏེ༌ སུ༌ཞིག༌གའང༌ སྡིག༌པའེ༌ ནང༌ང༌ མི༌གྱེལ༌ཅེས༌ལ༌ ཏན༌ཏན༌ ཅོས༌།\""], ["\"གལ༌ཏེས༌ ཁྱོ༌ཞའེ༌ སྤུན༌ཞིག༌གི༌ སྡིག༌པ༌ ཅོ༌ན༌, ཁོའ༌ ཁའ༌སྐྱེས༌ཏེ༌ སྐྱོང༌, ཡང༌ གལ༌ཏེས༌ ཁོའེ༌ གྱོད༌པ༌ ཅོ༌ན༌ ཤགས༌པ༌ ཏོང༌།"]], [["གལ༌ཏེས༌ ཁོའེ༌ ཉི༌མ༌ ཅིག༌གི༌ ནང༌ང༌ ལན༌ རྡུན༌ ཁྱོ༌ཞའེ༌ གྱབ༌གལ༌ལ༌ སྡིག༌པ༌ ཅོས༌ཏེ༌ ལན༌ རྡུན༌ ཁྱོ༌ཞའེ༌ཀ༌ ཡོངས༌ཏེ༌ གྱོད༌པ༌ ཅོ༌ན༌, ཁྱོ༌ཞའེ༌ ཁོའ༌ ཤགས༌པ༌ ཏོང༌།\""]], [["སྐུ༌ཚབས༌གུན༌ནི༌ གཙོ༌བོའ༌ ཟེརས༌, \"ང༌ཞའ༌ ཏད༌པའེ༌ ནང༌ང༌ ལྡན༌ ཅུག༌ག༌ ཛད༌།\""]], [["གཙོ༌བོའེ༌ ལན༌སལས༌, \"གལ༌ཏེས༌ ཁྱོ༌རང༌ང༌ ཉུང༌སྐར༌རི༌ ས༌འོན༌ ཆུ༌ངུན༌ ཟམ༌ཤིག༌གི༌ ཏད༌པ༌ ཡོད༌ན༌ ཁྱོ༌རང༌ངི༌ འོ༌སེ༌ ལྕང༌མའ༌ ཟེར༌, 'པ༌ཀྲག༌ནེ༌ པུད༌ཏེ༌ ཚོའེ༌ ནང༌ང༌ སོང༌' ཡང༌ ཏེ༌བོའེ༌ ཁྱོ༌རང༌ངི༌ ཁའ༌ ཉན༌ཨིན༌།\""]], [["\"ཁྱོ༌རང༌ངི༌ ཡོག༌པོ༌ཞིག༌ ཞིང༌སྔོའ༌ ཡ༌ ལུག༌ ཚོའ༌ སོང༌ཏེ༌ ཁང༌པ༌ ལོག༌ཏེ༌ ཡོང༌ང༌ཅིག༌, ཁྱོ༌རང༌ངི༌ ཁོའ༌ ཟེར༌ཨིན༌ན༌, 'ཡོང༌, འི༌ཀ༌ དུགས༌ཏེ༌ ཁར༌ཇི༌ ཟོ༌'?"]], [["ཁྱོ༌རང༌ངི༌ ཁོའ༌ མི༌ཟེར༌ར༌, 'གོང༌ཟན༌ནི༌ གྲལ༌གྲིག༌ ཅོས༌, ཡང༌ ང༌ ཟའ༌ དང༌ ཐུང༌ ཚར༌ཚར༌ ཚག༌པ༌ སྐྱེ༌རགས༌ ཅིངས༌ཏེ༌ ཞབ༌སྟོག༌ ཅོས༌, ཏེ༌ སྟིང༌ནེ༌ ཁྱོ༌རང༌ ཟ༌ཐུང༌ནའང༌ གྲིག༌'?"]], [["ཟེར༌ཁན༌ ནང༌ཞིན༌ ཡོག༌པོ༌བོའེ༌ ཅོས༌པ༌, ཁྱོ༌རང༌ངི༌ ཁོའ༌ ཐུག༌རྗེ༌ཆེ༌ ཟེར༌ཨིན༌ན༌? ཏན༌ཏན༌ལ༌ མི༌ཟེར༌།"]], [["ཏེན༌ན༌ ཙོགས༌ལ༌ མོལ༌ཁན༌ ནང༌ཞིན༌ ཁྱོ༌ཞའེ༌, ཅི༌ཚང༌མ༌ ཅོ༌ཚར༌ཏེ༌, ཁྱོ༌ཞའེ༌ ཟེར༌གོས༌, 'ང༌ཞའ༌ རྩི༌ཝའེ༌ འོས༌པ༌ མན༌ཁན༌ ཡོག༌པོ༌ ཨིན༌, ཁག༌ ཀལ༌ཁན༌ནི༌ ལས༌པོ༌ ང༌ཞའེ༌ ཅོས༌པིན༌'།\""]], [["17:11 ནེ༌ 19"], ["གཙོ༌བོ༌ ཡེ༌ཤུ༌ ཡེ༌རུ༌ཤ༌ལེམ༌མི༌ གྱལ༌ས༌ ཆོགས༌ལ༌ སྐྱོད༌ ཟ༌ནེ༌ ས༌མར༌རི༌ཡཱ༌ དང༌ གཱ༌ལིལ༌ལིའི༌ ཡུལ༌ཇོངས༌སི༌ པར༌ཚམས༌ནེ༌ སྐྱོདས༌།"]], [["ཁོང༌ གམ༌ཡུལ༌ཞིག༌གི༌ ནང༌ང༌ སྐྱོད༌ ཟ༌ནེ༌ ཛེ༌ནད༌ ཡོང༌ཁན༌ རྕུའི༌ ཡེ༌ཤུ༌ ཐོང༌ ཡང༌ ཐག༌རིང༌ང༌ དུགས༌ཏེ༌"]], [["ཀུ༌ཅོ༌ ཏང༌ཨིན༌ ཁོང༌གུན༌ནི༌ ཟེརས༌, \"ཡེ༌ཤུ༌ སྤོན༌བོ༌ལེ༌, ང༌ཞའེ༌ཀ༌ སྙིང༌རྗེ༌ ཛད༌དའང༌།\""]], [["ཁོང༌གུན༌ ཟིགས༌ས༌ཅིག༌ ཁོང༌ངི༌ མོལས༌, \"སོང༌, ཁྱོ༌ཞ༌རང༌ངི༌ ཟུགས༌པོ༌ བླ༌མ༌གུན༌ལ༌ སྟོན༌།\" ཁོང༌གུན༌ ཆེན༌ ཡོད༌ ཟ༌ནེ༌ ཁོང༌གུན༌ ཛེ༌ནད༌ནེ༌ ཕན༌།"]], [["ཁོང༌གུན༌ནི༌ ཕྲོ༌ནེ༌ ཅིག༌གི༌ ནད༌ གྱལ༌ཁན༌བོ༌ ཐོང༌ཏེ༌ སྐད༌ ཆེན༌མོའེ༌ ནང༌ང༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ལོགས༌ཏེ༌ ཡོངས༌།"]], [["ཡང༌ ཡེ༌ཤུའི༌ ཞབས༌སི༌ དུན༌ལ༌ གྱེལ༌ཏེ༌ ཁོང༌ང༌ ཐུག༌རྗེ༌ཆེ༌ ཞུས༌། ཁོ༌ ས༌མར༌རི༌ཡཱ༌པ༌ཞིག༌ ཨིན༌པིན༌།"]], [["ཡེ༌ཤུའི༌ མོལས༌, \"ཁྱོ༌ཞ༌ རྕུ༌ ནད༌ནེ༌ ཕན༌ མ༌ཕན༌ས༌? ཞན༌ དགུ༌བོ༌ ཀ༌རེ༌?"]], [["ཡ༌ཧུ༌དཱ༌པ༌ མན༌ཁན༌ ཁྱོ༌རང༌ ཅིག༌པོ༌ མ༌ནེ༌, ཞན༌ ཚང༌མ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའ༌ལ༌ ལོགས༌ཏེ༌ མ༌ཡོངས༌ས༌?\""]], [["ཏེ༌ནེ༌ ཁོང༌ངི༌ ཁོའ༌ མོལས༌, \"ལོངས༌ ཡང༌ སོང༌, ཁྱོ༌རང༌ངི༌ ཏད༌པའེ༌ ཁྱོ༌རང༌ གྱལ༌ཅུགས༌ཏེ༌ ཨིན༌།\""]], [["17:20 ནེ༌ 37"], ["ཞག༌ཤིག༌ ཕ༌རུ༌ཤི༌པ༌གུན༌ནི༌ དཀོན༌མཆོག༌གི༌ གྱལ༌སྲིད༌ ནམ༌ ལེབ༌ཨིན༌ ཟེར༌ཏེ༌ ཏྲི༌ཁན༌བོའ༌ གཙོ༌བོ༌ ཡེ༌ཤུའི༌ ལན༌སལས༌, \"ཞིབ༌ཅ༌ ཅོས༌ཏེ༌ ལྟེན༌ དུག༌ནའང༌ དཀོན༌མཆོག༌གི༌ གྱལ༌སྲིད༌པོ༌ ལེབ༌བ༌ མི༌ཐོང༌,"]], [["ཡ༌ མི༌གུན༌ནི༌ 'འི༌ཀ༌ནེ༌ ཡ༌ འ༌ཀ༌ནེ༌ དུག༌' མི༌ཟེར༌ ཅིའ༌ཟེར༌ན༌ དཀོན༌མཆོག༌གི༌ གྱལ༌སྲིད༌ ནི༌ ཁྱོ༌ཞ༌གུན༌ནི༌ ཕྲོའ༌ ཡོད༌ཏེ༌ ཨིན༌ནོག༌།\""]], [["ཏེ༌ནེ༌ ཁོང༌ངི༌ ཁོང༌རང༌ངི༌ ལོབ༌ཕྲུགས༌གུན༌ལ༌ མོལས༌, \"ཏུས༌པོ༌ ལེབ༌ཨིན༌ ནམ༌ ཁྱོ༌ཞ༌གུན༌ནི༌ མི༌རིགས༌སི༌བུ༌ ལོགས༌ཏེ༌ ཡོང༌ཅེས༌སི༌ ཞག༌པོ༌ ཐོང༌ཅེས༌སི༌ དོད༌པ༌ བོར༌ཨིན༌ ཨིན༌ནའང༌ ཐོང༌ མི༌ཐུབ༌།"]], [["མི༌གུན༌ནི༌ ཁྱོ༌ཞའ༌ ཟེར༌ཨིན༌, 'ལྟོས༌, ཁོང༌ འི༌ཀ༌ནེ༌ ཡ༌ འ༌ཀ༌ནེ༌ དུག༌', ཁོང༌གུན༌ནི༌ སྟིང༌རང༌ནེ༌ བང༌ཏངས༌ཏེ༌ མ༌ཆ༌།"]], [["སྐམ༌ལག༌གི༌ འོད༌ ནམ༌ཁའེ༌ ཆོགས༌ ཅིག༌ནེ༌ ཞན༌ཆོགས༌ ཅིག༌ག༌ ཁྱེབས༌ས༌ ཙོགས༌ མི༌རིགས༌སི༌བུ༌ ལོགས༌ཏེ༌ ཡོང༌ ཟ༌ནེའང༌ ཆེན༌།"]], [["ཨིན༌ནའང༌ ཏེ༌ཏུས༌སི༌ སང༌ སྔུན༌ལ༌ ཁོའ༌ རྡུག༌ངལ༌ མང༌པོ༌ ཐོངས༌ཏེ༌ འི༌ མི༌རབས༌པོའེ༌ ཁོ༌ སུ༌ ཨིན༌ཁན༌བོའེ༌ཀ༌ ཏད༌པ༌ མ༌ཅོའ༌ ཕང༌ཨིན༌།\""]], [["\"མི༌ དྲང༌པོ༌ ནོ༌ཨཱའེ༌ ཏུས༌ལ༌ བྱུང༌ཁན༌ ཙོགས༌ མི༌རིགས༌སི༌བུ༌ ཡོང༌ངི༌ ཏུས༌ལའང༌ བྱུང༌ཨིན༌"]], [["ནོ༌ཨཱ༌ གྲུ༌ཟིང༌ངི༌ ནང༌ང༌ ཞུགས༌སི༌ ཞག༌ ཚོག༌པ༌ མི༌གུན༌ ཟེན༌, ཐུང༌ཨིན༌, ན༌མ༌ ཅོ༌ཨིན༌ དང༌ བག༌མ༌ ཏང༌ཨིན༌ དུགས༌། ཏེ༌ནེ༌ ཇིག༌རྟེན༌ནི༌ཀ༌ ཆུ༌ལོག༌ ཡོངས༌ཏེ༌ མི༌ཚང༌མ༌ ཆུའི༌ ནང༌ང༌ ནུབ༌ཏེ༌ ཤི༌།\""]], [["\"ཏེན༌ན༌ ཙོགས༌ལ༌ ལོཊ༌ ཟེར༌ཁན༌ནི༌ ཏུས༌ལའང༌ སོང༌པིན༌, མི༌གུན༌ ཟེན༌, ཐུང༌ཨིན༌, ཉོ༌ཨིན༌, ཚོང༌ཏང༌ཨིན༌, ཞིང༌ ཏབ༌ཨིན༌ དང༌ ཁང༌པ༌ རྩིག༌ཨིན༌ ཡོད༌པིན༌,"]], [["ཨིན༌ནའང༌ ལོཊ༌ སོ༌དོམ༌མི༌ གྱལ༌ས༌ནེ༌ བིང༌ང༌ཅིག༌, ནམ༌ཁའ༌ནེ༌ མེ༌ དང༌ མུ༌ཟི༌ ཞེན༌ཨིན༌ ཡོད༌ཁན༌གུན༌ བབས༌ཏེ༌ ཚང༌མ༌ མེད༌ཁན༌ སོང༌།"]], [["ཏེན༌ན༌ ཙོགས༌ མི༌རིགས༌སི༌བུ༌ ཡང༌སྐྱར༌ སྐྱོད༌དི༌ ཏུས༌ལ༌ བྱུང༌ཨིན༌།"]], [["ཏེ༌ ཞག༌ག༌ ཁང༌པའེ༌ ཁ༌ཐོག༌ག༌ ཡོད༌ཁན༌གུན༌ ཡོག༌ག༌ བབས༌ཏེ༌ ཁང༌པའེ༌ ནང༌ང༌ ནོར༌གུན༌ ལེན༌ན༌ལ༌ མ༌ཆ༌། ཏེན༌ན༌ ཙོགས༌ལ༌ ཞིང༌ངི༌ཀ༌ ལས༌ ཅོ༌ཨིན༌ ཡོད༌ཁན༌གུན༌ ལོགས༌ཏེ༌ ཁང༌པའ༌ ཅི༌ཏོང༌ ལེན༌ན༌ལ༌ མ༌ཆ༌།"]], [["ལོཊ༌དི༌ ན༌མའ༌ བྱུང༌ཁན༌བོ༌ ཨིད༌ཏུ༌ ཅོས༌།"]], [["རང༌སྲོག༌ ཐམས༌ཏེ༌ དུག༌ཁན༌གུན༌ནི༌ དེན༌བའེ༌ མི༌ཚེ༌ སྐྱལ༌ཨིན༌, ཨིན༌ནའང༌ ངའེ༌ ཕིའ༌ ཁོ༌རང༌ངི༌ སྲོག༌ སྐྱལ༌ཁན༌གུན༌ནི༌ དེན༌བའེ༌ མི༌ཚེ༌བོ༌ སྐྱོབ༌ཨིན༌།"]], [["ངའེ༌ ཁྱོ༌ཞ༌གུན༌ལ༌ ཟེར༌རད༌, ཏེ༌ ཚན༌ལ༌ མི༌ ཉིས༌ མལ༌ཙ༌ ཅིག༌གི༌ཀ༌ ཉིད༌ ཏངས༌ཏེ༌ ཡོད༌ཁན༌གུན༌ནི༌ ནང༌ནེ༌ ཅིག༌པོ༌ ནམ༌ཁའ༌ ཁྱེར༌ར༌ ཛད༌ཨིན༌ ཡང༌ ཅིག༌པོ༌ བོར༌ཨིན༌།"]], [["རང༌ཐག༌གི༌ཀ༌ ཀྲོ༌ ཐག༌ཨིན༌ ཡོད༌ཁན༌ བུ༌མོ༌ ཉིས༌སི༌ ནང༌ནེ༌ ཅིག༌པོ༌ ནམ༌ཁའ༌ ཁྱེར༌ར༌ ཛད༌ཨིན༌ ཡང༌ ཅིག༌པོ༌ བོར༌ཨིན༌།\""]], [["ཁོང༌གུན༌ནི༌ ཏྲིས༌, \"གཙོ༌བོ༌, འི༌ ཚང༌མ༌ ཀ༌རུ༌ བྱུང༌ཨིན༌?\""], ["ཁོང༌ངི༌ ལན༌སལས༌, \"རོ༌ ཡོད༌ས༌ ཤ༌ ཟའ༌ཁན༌ནི༌ ཅ༌གུན༌ ཁོར༌ར༌ནོག༌།\" ༼ཁྱོ༌ཞའེ༌ ཏེ༌ སྟགས༌གུན༌ བྱུང༌ང༌ ཐོང༌ང༌ཅིག༌ ཐའ༌མའེ༌ ཏུས༌ ལེབ༌ཅེས༌པོ༌ ཁྱོ༌ཞའ༌ ཧ༌གོ༌གོས༌༽།"]]], [[["18:1 ནེ༌ 8"], ["ཞག༌ཤིག༌ གཙོ༌བོ༌ ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌གུན༌ལ༌ སུན༌ མ༌སུན༌ན༌ ཏུས༌གྱུན༌ མོས༌ལམ༌ ཞུ༌གོ༌ཤེས༌ལ༌ ལབ༌ཞ༌ སལ༌ཨིན༌ རུངས༌ཤིག༌ ཤད༌ད༌ ཛདས༌།"]], [["\"གྱལ༌ས༌ཞིག༌གི༌ ནང༌ང༌ དཀོན༌མཆོག༌ག༌ མི༌ཇིགས༌ཁན༌ ཡང༌ མི༌གུན༌ལ༌ རྩི༌ཝ༌ མེད༌ཁན༌ནི༌ ཁྲིམས༌པོན༌ཞིག༌ ཡོད༌པིན༌།"]], [["ཏེན༌ན༌ གྱལ༌སའེ༌ ནང༌ང༌ ཨ༌ནེ༌ མ༌རང༌མོ༌ཞིག༌ ཞག༌ཏང༌ ཁོའེ༌ཀ༌ ཡོངས༌ཏེ༌ ཞུ༌ཝའ༌ ཕུལ༌ལད༌པིན༌, 'ང༌ ངའེ༌ གྲ༌འོའེ༌ ཀ༌ནེ༌ འོས༌པའེ༌ ཁྲིམས༌ཅད༌ ཅོའ༌ ཛད༌།'"]], [["ཁྲིམས༌པོན༌ནི༌ ལན༌ མང༌པོ༌ ཁོའེ༌ ཞུ༌ཝའ༌ སྣང༌ང༌ མ༌ཏངས༌ ཨིན༌ནའང༌ སྟིང༌ཇུག༌ག༌ ཁོའེ༌ སམ༌, 'ང༌ དཀོན༌མཆོག༌ག༌ མི༌ཇིགས༌ཁན༌ ཡང༌ མི༌གུན༌ལ༌ རྩི༌ཝ༌ མེད༌ཁན༌"]], [["ཨིན༌ནའང༌ འི༌ ཨ༌ནེ༌ མ༌རང༌མོ༌བོའེ༌ ང༌ སྣང༌ང༌ ཚེར༌ཅུག༌པ༌, ངའེ༌ ཁོའ༌ འོས༌པའེ༌ ཁྲིམས༌ཅད༌ ཏང༌ཨིན༌, ཏེ༌ མ༌ནེ༌ ཁོ༌ ཞག༌ཏང༌ ཡོངས༌ཏེ༌ ང༌ འུན༌ལ༌ ཐུག༌ཅུག༌གོག༌'།\""]], [["གཙོ༌བོའེ༌ མོལས༌, \"ཁྲིམས༌པོན༌, འོས༌པ༌ མ༌ཅོ༌ཁན༌ནི༌ རུངས༌པོའེ༌ ཀ༌ནེ༌ ལབ༌ཞའ༌ ལེན༌།"]], [["དཀོན༌མཆོག༌གི༌ ཉིན༌ཚན༌ མེད༌པ༌ ཁོང༌ང༌ མོས༌ལམ༌ ཞུ༌ཁན༌, ཁོང༌ངི༌ ལྡམས༌མ༌ ཛད༌ཁན༌གུན༌ལ༌ འོས༌པའེ༌ ཁྲིམས༌ཅད༌ མི༌ཛད༌ད༌? ཅི༌ དཀོན༌མཆོག༌གི༌ ཁོང༌གུན༌ལ༌ རོགས༌ ཅོའ༌ལ༌ གོར༌ཅུག༌ག༌ ཛད༌ཨིན༌ན༌?"]], [["ངའེ༌ ཁྱོ༌ཞའ༌ ཟེར༌རད༌, གྱོགས༌པ༌ ཁོང༌གུན༌ལ༌ འོས༌པའེ༌ ཁྲིམས༌ཅད༌ སལ༌ཨིན༌། ཨིན༌ནའང༌ མི༌རིགས༌སི༌བུ༌ ཡོང༌ངི༌ ཏུས༌ལ༌ ཁོའ༌ ཇིག༌རྟེན༌ནི༌ཀ༌ ཏད༌པ༌ཅན༌ ཐོབ༌ཨིན༌ན༌?\""]], [["18:9 ནེ༌ 14"], ["རང༌ དྲང༌པོ༌ ཨིན༌ཁན༌བོའེ༌ཀ༌ ལོ༌ཁྱེལ༌ ཡང༌ ཞན༌ ཚང༌མ༌ ཐུ༌ཤོག༌ སམ༌ཁན༌ ཁ༌ཅིག༌ག༌, གཙོ༌བོ༌ ཡེ༌ཤུའི༌ འི༌ རུངས༌པོ༌ ཤད༌ད༌ ཛདས༌,"]], [["\"མི༌ ཉིས༌ ཆོད༌ཁང༌ང༌ མོས༌ལམ༌ ཞུའ༌ལ༌ སོང༌, ཅིག༌པོ༌ ཕ༌རུ༌ཤི༌པ༌ ཡང༌ ཅིག༌པོ༌ ཁྲལ༌ནེན༌ཁན༌"], ["།"]], [["ཕ༌རུ༌ཤི༌པ༌བོ༌ ལངས༌ཏེ༌ ཁོ༌རང༌ངི༌ སྐོར༌ལ༌ མོས༌ལམ༌ ཞུས༌, 'དཀོན༌མཆོག༌, ང༌ ཉེ༌རང༌ངི༌ ཞན༌ མི༌གུན༌ ཡང༌ན༌ ཅག༌པ༌, མི༌ངན༌པ༌, ལོག༌ཡེམ༌ ཅོ༌ཁན༌, ཡ༌ འི༌ ཁྲལ༌ནེན༌ཁན༌བོ༌ ཙོགས༌ མི༌ཛད༌ཅེས༌ལ༌ ངའེ༌ ཐུག༌རྗེ༌ཆེ༌ ཞུའད༌།"]], [["ངའ༌ རྡུན༌ཞག༌གི༌ ནང༌ང༌ ལན༌ ཉིས༌ རོ༌ཟཱ༌ དུག༌གད༌, ཡང༌ ངའེ༌ ཡོང༌གོ༌ ཚང༌མའེ༌ རྕུ༌ ཁག༌པོ༌ ཉེ༌རང༌ང༌ ཕུལ༌ལད༌'།\""]], [["\"ཨིན༌ནའང༌ ཁྲལ༌ནེན༌ཁན༌བོ༌ ཞན༌གུན༌ནི༌ སང༌ ཐག༌རིང༌ང༌ ལངས༌ཏེ༌ གོ༌ སྒུས༌ཏེ༌ ནམ༌ཁའ༌ མ༌ལྟའ༌, ཀྲང༌ རྡུང༌ཨིན༌ མོས༌ལམ༌ ཞུས༌, 'ཀྱེ༌ དཀོན༌མཆོག༌, ང༌ སྡིག༌ཅན༌ལ༌ སྙིང༌རྗེ༌ ཛད༌'།\""]], [["\"ངའེ༌ ཁྱོ༌ཞའ༌ ཟེར༌རད༌, དཀོན༌མཆོག༌གི༌ སྐུན༌དུན༌ལ༌ ཕ༌རུ༌ཤི༌པ༌བོ༌ མན༌པ༌ འི༌ མི༌བོའ༌ ཤགས༌པ༌ ཐོབ༌ཏེ༌ ཁོ༌རང༌ངི༌ ཁང༌པ༌ ལོགས༌ཏེ༌ སོང༌ ཅིའ༌ཟེར༌ན༌ ཀྲག༌པོ༌ ལྟན༌ཁན༌ ཚང༌མ༌ པས༌མོ༌ ཅོའ༌ ཛད༌ཨིན༌ ཡང༌ ཁོ༌རང༌ པས༌མོ༌ བོར༌ཁན༌བོའ༌ རྩི༌ཝ༌ སལ༌ལ༌ ཛད༌ཨིན༌།\""]], [["18:15 ནེ༌ 17"], ["ཞག༌ཤིག༌ ཕ༌མ༌གུན༌ནི༌ ཕྲུ༌གུ༌ ཆུ༌ངུན༌གུན༌ གཙོ༌བོ༌ ཡེ༌ཤུའི༌ ཆག༌རྩེའ༌ ཛད༌ཏེ༌ ཅིན༌ལབས༌ སལ༌ཅེས༌ལ༌ ཁྱོངས༌། ཏེ༌བོ༌ ཐོང༌ང༌ཅིག༌ ལོབ༌ཕྲུགས༌གུན༌ནི༌ ཕ༌མ༌གུན༌ལ༌ ཡེ༌ཤུའ༌ འོབ༌གྱལ༌ ལྟན༌ པ༌སང༌ ཁའ༌སྐྱེས༌།"]], [["ཨིན༌ནའང༌ ཡེ༌ཤུའི༌ ཕྲུ༌གུ༌གུན༌ ཁོང༌རང༌ ཡོད༌ས༌ བོད༌ད༌ ཛད༌ཏེ༌ མོལས༌, \"ཕྲུ༌གུ༌ ཆུ༌ངུན༌གུན༌ སྒག༌ མ༌སྒག༌ག༌ ང༌ ཡོད༌ས༌ ཡོང༌ཅུག༌, འི༌ཙོགས༌གུན༌ནི༌ ཕིའ༌ དཀོན༌མཆོག༌གི༌ གྱལ༌སྲིད༌པོ༌ ཨིན༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, དཀོན༌མཆོག༌གི༌ གྱལ༌སྲིད༌ ཕྲུ༌གུ༌ ཆུ༌ངུན༌གུན༌ ཙོགས༌ལ༌ ཕྲུ༌གུ༌ ཆུ༌ངུན༌གུན༌ ཙོགས༌ལ༌ ལེན༌ཏེ༌ མ༌ནེ༌ ཏེ༌ནང༌ང༌ ཞུགས༌ མི༌ཉན༌།\""]], [["18:18 ནེ༌ 30"], ["ཡ༌ཧུ༌དཱ༌པའེ༌ སྤོན༌བོ༌ཞིག༌གི༌ གཙོ༌བོ༌ ཡེ༌ཤུའ༌ ཏྲིས༌, \"ལོབ༌པོན༌ ཟང༌པོ༌ལེ༌, ཐའ༌མེད༌པའེ༌ མི༌ཚེ༌ ནོར༌སྐལ༌ལ༌ ཐོབ༌ཅེས༌སི༌ ཕིའ༌ ཅི༌ ཅོ༌གོས༌?\""]], [["ཡེ༌ཤུའི༌ ཁོའ༌ ཏྲིའ༌ ཛདས༌, \"ཅི༌ཕིའ༌ ཁྱོ༌རང༌ངི༌ ངའ༌ ཟང༌པོ༌ ཟེར༌རད༌? དཀོན༌མཆོག༌ ཅིག༌པོ༌ མ༌སྟོག༌ སུའང༌ ཟང༌པོ༌ མན༌།"]], [["ཁྱོ༌རང༌ངི༌ བཀའ༌རྒྱ༌གུན༌ ཤེས༌ས༌ནོག༌: རང༌ངི༌ ཞིད༌མད༌ མན༌པ༌ ཞན༌མ༌ ཉམ༌པོ༌ ལུས༌བྲེལ༌ མ༌ཅོ༌, མི༌ མ༌སད༌, རྐུ༌མ༌རྐུ༌, སྤང༌པོ༌ ཟུན༌བ༌ མ༌ཏང༌, རང༌ངི༌ ཨ༌བ༌ དང༌ ཨ༌མའ༌ རྩི༌ཝ༌ ཅོས༌།"], ["\""]], [["ཁོའེ༌ ཡེ༌ཤུའ༌ ཟེརས༌, \"ཏེ༌ ཚང༌མ༌ ངའེ༌ ཆུང༌ཏུས༌ནེ༌ ཕར༌ལ༌ སྲུངས༌ཏེ༌ ཨིན༌\""]], [["ཏེ༌བོ༌ སན༌ན༌ཅིག༌ ཡེ༌ཤུའི༌ ཁོའ༌ མོལས༌, \"ཏ༌རུང༌ ཁྱོ༌རང༌ང༌ ཅོ༌གོ༌ཤེས༌ ཅིག༌ ལུས༌ཏེ༌ དུག༌། སོང༌ ཡང༌ ཁྱོ༌རང༌ངི༌ གྱུ༌ནོར༌ ཚང༌མ༌ ཙོངས༌ཏེ༌ པེ༌ནེ༌བོ༌ ཉལ༌བ༌ཅན༌གུན༌ལ༌ ཏོང༌, ནམ༌ཁའེ༌ ནང༌ང༌ ཁྱོ༌རང༌ང༌ བང༌ཛོད༌ ཐོབ༌ཨིན༌། ཏེ༌ནེ༌ ཡོངས༌ཏེ༌ ངའེ༌ གྱབ༌ནེ༌ བྲོངས༌།\""]], [["ཏེ༌བོ༌ ཚོར༌ར༌ཅིག༌, ཁོའ༌ ཚེར༌ཁ༌ སྲན༌ཏྲེ༌ ཡོངས༌ ཅིའ༌ཟེར༌ན༌ ཁོ༌ མ༌ཆུག༌པོ༌ ཡོད༌པིན༌།"]], [["ཡེ༌ཤུའི༌ ཁོའ༌ ཟིགས༌ཏེ༌ མོལས༌, \"ཆུག༌པོ༌གུན༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ལེབ༌ཅེས༌ ཙམ༌ཤིག༌གི༌ ཀགས༌པོ༌ མ༌ནོག༌།\""]], [["ཏན༌ཏན༌, མི༌ ཆུག༌པོ༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ལེབ༌ཅེས༌སི༌ སང༌ ཁབ༌བི༌ མིག༌ནེ༌ རྔ༌བོང༌ བིང༌ཅེས༌པོ༌ ལ༌མོ༌ ཆེན༌།\""]], [["ཏེ༌བོ༌ ཚོར༌ཁན༌གུན༌ནི༌ ཁོང༌ང༌ ཏྲིས༌, \"ཏེ༌ནེ༌ སུའ༌ ཐར༌པ༌ ཐོབ༌ཨིན༌།\""]], [["ཡེ༌ཤུའི༌ ལན༌སལས༌, \"མིའ༌ ཅོ༌ མི༌ཉན༌ཅེས༌པོ༌ དཀོན༌མཆོག༌ག༌ ཛད༌ ཉན༌ན༌ནོག༌།\""]], [["པི༌ཏྲར༌རི༌ ཡེ༌ཤུའ༌ ཟེརས༌, \"ཟིགས༌སའང༌ ང༌ཞའེ༌ ཅི༌ཚང༌མ༌ ཕངས༌ཏེ༌ ཉེ༌རང༌ང༌ བྲངས༌པིན༌\""]], [["ཁོང༌ངི༌ ཁོང༌གུན༌ལ༌ མོལས༌, \"ངའེ༌ ཁྱོ༌ཞའ༌ དེན༌བ༌ ཟེར༌རད༌, དཀོན༌མཆོག༌གི༌ གྱལ༌སྲིད༌དི༌ ཕིའ༌ ཁང༌པ༌ ཡ༌ ན༌མའ༌ ཡ༌ ཨ༌ཅོ༌ནོ༌ ཡ༌ ཕ༌མ༌ ཡ༌ ཕྲུ༌གུ༌ ཕངས༌ཁན༌ ཚང༌མ༌ལ༌,"]], [["འིན༌ན༌ མི༌ཚེ༌ ནང༌ང༌, ཏེ༌གུན༌ནི༌ ལྡབ༌ མང༌པོ༌ མ༌ཚད༌ དཀོན༌མཆོག༌གི༌ གྱལ༌སྲིད༌དི༌ ཏུས༌ལ༌ ཐའ༌མེད༌པའེ༌ མི༌ཚེ༌ ཐོབ༌ཨིན༌།\""]], [["18:31 ནེ༌ 34"], ["གཙོ༌བོ༌ ཡེ༌ཤུའི༌ ཁོང༌ངི༌ ལོབ༌ཕྲུགས༌ ཅུག༌ཉིས༌པོ༌ སོ༌སོ༌ ཁྱེར༌ཏེ༌ མོལས༌, \"ང༌དང༌གུན༌ ཀེན༌ལ༌ ཡེ༌རུ༌ཤ༌ལེམ༌མ༌ ཆ༌ཅེས༌ ཨིན༌ནོག༌, ཡང༌ ལུང༌སྟོན༌པ༌གུན༌ནི༌ མི༌རིགས༌སི༌བུའི༌ སྐོར༌ལ༌ བྲིས༌ཁན༌ ཚང༌མ༌ དྲན༌དྲ༌ གྲུབ༌ཨིན༌།"]], [["ཁོ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ལག༌ག༌ སྟད༌ཨིན༌ ཡང༌ ཁོང༌གུན༌ནི༌ ཁོའ༌ ཁྲེལ༌བ༌ ལྟན༌ཏེ༌, ཆིལ༌མག༌ དང༌ རྟལ༌ལྕག༌ གྱབས༌ཏེ༌ སད༌ཨིན༌།"]], [["ཡང༌ ཞག༌ སུམ༌པའེ༌ ཞག༌ག༌ ཡང༌སྐྱར༌ སོན༌ཏེའ༌ ལང༌ཨིན༌།\""]], [["ཨིན༌ནའང༌ ལོབ༌ཕྲུགས༌གུན༌ལ༌ ཁོང༌ངི༌ མོལ༌ཁན༌གུན༌ ཅའང༌ ཧ༌མ༌གོ༌། ཏེ༌ སྤེ༌རའེ༌ ཏོན༌གུན༌ སང༌ཝའེ༌ ནང༌ང༌ བོར༌པ༌ ཁོང༌གུན༌ལ༌ ཧ༌གོ༌ མ༌ཐུབ༌།"]], [["18:35 ནེ༌ 43"], ["གཙོ༌བོ༌ ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌, ཡེ༌རི༌ཀོའེ༌ ཉེ༌མོའ༌ ཡོད༌ ཟ༌ནེ༌, ཞ༌ར༌ཞིག༌ ལམ༌མི༌ ཐའ༌མ༌ ལྩང༌ཨིན༌ དུགས༌ཏེ༌ ཡོད༌པིན༌།"]], [["ཏེ༌ཀ༌ནེ༌ མི༌ཚོགས༌ཤིག༌ ཆེན༌ ཡོད༌ཁན༌བོ༌ ཚོར༌ཏེ༌ ཁོའེ༌ ཁོང༌གུན༌ལ༌ ཅི༌ ཨིན༌ནོག༌ ཟེར༌ཏེ༌ ཏྲིས༌?"]], [["ཁོང༌གུན༌ནི༌ ཟེརས༌, \"ན༌ཙ༌རེད༌པ༌ ཡེ༌ཤུ༌ སྐྱོད༌ཨིན༌ ཨིན༌ནོག༌།\""]], [["ཏེ༌ནེ༌ ཁོའེ༌ ཀུ༌ཅོ༌ ཏང༌ཨིན༌ ཟེརས༌, \"ཡེ༌ཤུ༌, གྱལ༌པོ༌ དཱ༌བིད༌དི༌ པུར༌གྱུད༌ ངའེ༌ཀ༌ སྙིང༌རྗེ༌ ཛད༌།\""]], [["སྔུན༌ལ༌ ཆའ༌ཁན༌གུན༌ནི༌ ཁོའ༌ ཁའ༌སྐྱེས༌ཏེ༌ ཅུབ༌ཅོད༌ ཟེརས༌, ཨིན༌ནའང༌ ཁོའེ༌ མང༌ང༌ ཀུ༌ཅོ༌ ཏངས༌ཏེ༌ ཟེརས༌, \"གྱལ༌པོ༌ དཱ༌བིད༌དི༌ པུར༌གྱུད༌, ངའེ༌ཀ༌ སྙིང༌རྗེ༌ ཛད༌དའང༌།\""]], [["ཡེ༌ཤུ༌ སྲུང༌ང༌ ཛདས༌ ཡང༌ ཞ༌ར༌བོ༌ ཁོང༌ངི༌ དུན༌ལ༌ ཁྱོང༌ཅེས༌ལ༌ མོལས༌། ཁོ༌ ཡེ༌ཤུའི༌ དུན༌ལ༌ ལེབ༌བ༌ཅིག༌, ཁོང༌ངི༌ ཁོའ༌ ཏྲིའ༌ ཛདས༌,"]], [["\"ངའེ༌ ཁྱོ༌རང༌ངི༌ ཕིའ༌ ཅི༌ ཅོ༌།\""], ["ཁོའེ༌ ཟེརས༌, \"གཙོ༌བོ༌ལེ༌, ངའ༌ ཡང༌སྐྱར༌ ཐོང༌ ཅུག༌ག༌ ཛད༌།\""]], [["ཡེ༌ཤུའི༌ ཁོའ༌ མོལས༌, \"ཁྱོ༌རང༌ངི༌ ཐོང༌ཅེས༌སི༌ ཁྱུད༌པོ༌ ལེན༌, ཁྱོ༌རང༌ངི༌ ཏད༌པའེ༌ ཁྱོ༌རང༌ ཕན༌ཅུགས༌ཏེ༌ ཨིན༌།\""]], [["ཏེན༌ན༌མལ༌ལ༌ ཁོའ༌ ཐོང༌ཐུབ༌, དཀོན༌མཆོག༌ག༌ སྟོད༌པ༌ ཕུལ༌ཨིན༌ ཡེ༌ཤུའ༌ བྲངས༌ཏེ༌ སོང༌། མི༌ཚང༌མའེ༌ ཏེ༌བོ༌ ཐོང༌ང༌ཅིག༌ ཁོང༌གུན༌ནིའང༌ དཀོན༌མཆོག༌ག༌ སྟོད༌པ༌ ཕུལས༌།"]]], [[["19:1 ནེ༌ 10"], ["གཙོ༌བོ༌ ཡེ༌ཤུ༌ ཡེ༌རི༌ཀོ༌ གྲོང༌ཁྱེར༌ གྱུད༌ཏེ༌ སྐྱོད༌ ཟ༌ནེ༌,"]], [["ཏེ༌རུ༌ ཁྲལ༌ནེན༌ཁན༌ནི༌ སྤོན༌བོ༌ ཟཀ༌ཀཱ༌འེས༌ ཟེར༌ཁན༌ མི༌ ཆུག༌པོ༌ཞིག༌ ཡོད༌པིན༌།"]], [["ཁོའ༌ ཡེ༌ཤུ༌ ཇལ༌ཅེས༌སི༌ དོད༌པ༌ ཡོད༌པིན༌, ཨིན༌ནའང༌ མི༌ཚོགས༌ དང༌ ཁོའེ༌ གོ༌བོ༌ ཆུ༌ངུན༌ ཡོད༌ཅེས༌པོའེ༌ ཡེ༌ཤུ༌ ཇལ༌ མ༌ཉན༌།"]], [["ཁོ༌ སྔུན༌ལ༌ བང༌ཏངས༌ཏེ༌ ཡེ༌ཤུའ༌ ལྟ༌ཅེས༌ལ༌ ཁོང༌ སྐྱོད༌ཅེས༌ཅན༌ནི༌ ལམ༌མི༌ཀ༌ ཡོད༌ཁན༌ནི༌ སི༌ཀ༌མོར༌རི༌ ལྕང༌མའེ༌ཀ༌ ཛགས༌།"]], [["ཡེ༌ཤུ༌ ཏེ༌ ནས༌སའེ༌ཀ༌ ལེབ༌བ༌ཅིག༌, ཀེན༌ལ༌ ཟིགས༌ཏེ༌ ཁོའ༌ མོལས༌, \"ཟཀ༌ཀཱ༌འེས༌, ཡོག༌ག༌ གྱོགས༌པ༌ བབས༌ཏེ༌ ཡོང༌། དི༌རིང༌ ངའ༌ ཁྱོ༌རང༌ངི༌ ཁང༌པ༌ བྲང༌ས༌ དུག༌གོས༌།\""]], [["ཏེ༌ནེ༌ ཁོ༌ གྱོགས༌པ༌ བབས༌ཏེ༌, མ༌ ཐད༌པོ༌ ཉམ༌པོ༌ ཡེ༌ཤུའ༌ ཁོ༌རང༌ངི༌ ཁང༌པ༌ གའ༌སུས༌ ཞུས༌།"]], [["ཏེ༌རུ༌ ཡོད༌ཁན༌ནི༌ མི༌ཚང༌མའེ༌ ཏེ༌བོ༌ ཐོང༌ཏེ༌ བ༌ག༌བོ༌གེ༌ ཤད༌ཨིན༌ ཟེརས༌, \"ཁོང༌ མི༌ སྡིག༌ཅན༌ ཉམ༌པོ༌ ཞུགས༌ས༌ སྐྱོད༌།\""]], [["ཟཀ༌ཀཱ༌འེས༌ ལངས༌ཏེ༌ གཙོ༌བོའ༌ ཟེརས༌, \"གཙོ༌བོ༌ལེ༌ ཟིགས༌སའང༌ ངའ༌ ཡོད༌ཁན༌ནི༌ ནོར༌ ཕེད༌པོ༌ ངའེ༌ ཉལ༌བ༌ཅན༌ལ༌ ཏང༌ཨིན༌ ཡང༌ གལ༌ཏེས༌ ངའེ༌ སུ༌ཞིག༌ག༌ གོབ༌སྐོར༌ཏེ༌ པེ༌ནེ༌ ལེན༌ཏེ༌ ཡོད༌ན༌, ཏེ༌བོའེ༌ ཞི༌ལྡབ༌ ངའེ༌ ལོགས༌ཏེ༌ ཏང༌ཨིན༌།\""]], [["ཡེ༌ཤུའི༌ ཁོའ༌ མོལས༌, \"དི༌རིང༌ འི༌ ཁང༌པའེ༌ ནང༌ང༌ ཐར༌པ༌ ལེབས༌ཏེ༌ ཨིན༌ ཅིའ༌ཟེར༌ན༌ ཁོའང༌ ཨབ༌ར༌ཧམ༌མི༌ པུར༌གྱུད༌ ཨིན༌ནོག༌།"]], [["མི༌རིགས༌སི༌བུ༌ སྟོར༌ཁན༌གུན༌ ཙལ༌ཅེས༌ དང༌ སྐྱོབ༌ཅེས༌ལ༌ ཡོངས༌ཏེ༌ ཨིན༌།\""]], [["19:11 ནེ༌ 27"], ["མི༌གུན༌ནི༌ ཉན༌ཨིན༌ ཡོད༌ ཟ༌ནེ༌, གཙོ༌བོ༌ ཡེ༌ཤུའི༌ ཁོང༌གུན༌ལ༌ རུངས༌ཤིག༌ ཤད༌ད༌ ཛདས༌ ཅིའ༌ཟེར༌ན༌ ཁོང༌ ཡེ༌རུ༌ཤ༌ལེམ༌ གྱལ༌སའེ༌ ཉེ༌མོའ༌ ཡོད༌པིན༌ ཡང༌ མི༌གུན༌ནི༌ དཀོན༌མཆོག༌གི༌ གྱལ༌སྲིད༌ ཏེན༌ན༌ ཟ༌ནེ༌ སྔོན༌ཅེས༌ ཨིན༌ནོག༌ སམ༌མད༌པིན༌།"]], [["ཁོང༌ངི༌ མོལས༌, \"སྐུ༌ཁྲག༌ཞིག༌ ཡུལ༌ ཐག༌རིང༌ཞིག༌ག༌ གྱལ༌པོའེ༌ ཀོ༌ས༌ ལེན༌ཏེ༌ ལོགས༌ཏེ༌ ཡོང༌ཅེས༌ལ༌ སོང༌།"]], [["ཁོ༌ ཆའེ༌ སང༌ སྔུན༌ལ༌ ཁོ༌རང༌ངི༌ ཡོག༌པོ༌ རྕུ༌ བོད༌ཏེ༌, ཁོང༌ རེ༌རེའ༌ ཟླ༌ཝ༌ སུམ༌མི༌ ལ༌ཆའ༌ དྲན༌དྲའེ༌ པེ༌ནེ༌ ཏངས༌ཏེ༌ ཟེརས༌, 'ང༌ ལོགས༌ཏེ༌ ཡོང༌ཡོང༌ ཚག༌པ༌ འི༌ པེ༌ནེ༌བོའ༌ ཚོང༌ལེན༌ ཅོས༌'།"]], [["ཨིན༌ནའང༌ ཏེ༌ ཡུལ༌ལི༌ མི༌ཚང༌མའེ༌ ཁོའ༌ ནཕ༌རད༌ ཅོས༌པ༌, ཁོའེ༌ སྟིང༌རང༌ནེ༌ མི༌ ཁ༌ཅིག༌, 'འི༌ མི༌བོ༌ ང༌ཞའེ༌ གྱལ༌པོ༌ ཅོའ༌ལ༌ ང༌ཞ༌གུན༌ ཐད༌ད༌ མེ༌རག༌ ཟེར༌ར༌ལ༌ ཀལས༌'།\""]], [["\"ཨིན༌ནའང༌ ཁོ༌ གྱལ༌པོ༌ གྱུར༌ཏེ༌ ལོག༌ཏེ༌ ཡོངས༌། ཏེ༌ནེ༌ ཚོང༌ ཏངས༌ཏེ༌ ཙམ༌ ཁྱེ༌ ཐོབ༌ཏོག༌ ལྟ༌ཅེས༌ལ༌ ཁོའེ༌ པེ༌ནེ༌ ཏངས༌ཁན༌ནི༌ ཡོག༌པོ༌གུན༌ བོདས༌།"]], [["ཡོག༌པོ༌ ཏང༌པོ༌ ཡོངས༌ཏེ༌ ཟེརས༌, 'སྤོན༌བོ༌ལེ༌, ཉེ༌རང༌ངི༌ པེ༌ནེ༌ ཏང༌ཁན༌བོའེ༌ རྕུ༌ལྡབ༌པོ༌ ངའ༌ ཇོར༌'།\""]], [["\"སྤོན༌བོའེ༌ ཁོའ༌ ཟེརས༌, 'གྱལ༌ལ༌ ཅོས༌, ཡོག༌པོ༌ ཟང༌པོ༌, ཁྱོ༌རང༌ ཉུ༌ངུན༌ཞིག༌གི༌ ནང༌ང༌ ཨིད༌ཤེས༌ཅན༌ ལུས༌པ༌, ཁྱོ༌རང༌ང༌ ངའེ༌ གྱལ༌ས༌ རྕུའི༌ཀ༌ ཝང༌ཆ༌ ཏང༌ངད༌'།\""]], [["\"ཡོག༌པོ༌ ཉིས༌པ༌བོ༌ ཡོངས༌ཏེ༌ ཟེརས༌, 'སྤོན༌བོ༌ལེ༌, ཉེ༌རང༌ངི༌ པེ༌ནེ༌ ཏང༌ཁན༌བོའེ༌ ལྔ༌ལྡབ༌པོ༌ ངའ༌ ཇོར༌'།\""]], [["\"སྤོན༌བོའེ༌ ཁོའ༌ ཟེརས༌, 'ཁྱོ༌རང༌ང༌ གྱལ༌ས༌ ལྔའེ༌ཀ༌ ཝང༌ཆ༌ ཏང༌ངད༌'།\""]], [["\"ཏེ༌ནེ༌ ཡོག༌པོ༌ སུམ༌པ༌ ཡོངས༌ཏེ༌ ཟེརས༌, 'སྤོན༌བོ༌, ཉེ༌རང༌ངི༌ པེ༌ནེ༌ ངའེ༌ ལག༌ཕིས༌སི༌ ནང༌ང༌ ཏུམས༌ཏེ༌ སྦས༌ཏེ༌ བོར༌པིན༌, ཏ༌ ལོགས༌ཏེ༌ ནམས༌།"]], [["ང༌ ཉེ༌རང༌ང༌ ཇིགས༌ ཅིའ༌ཟེར༌ན༌ ཉེ༌རང༌ སྤོན༌བོ༌ སྙིང༌རྗེ༌ མེད༌ཁན༌, མ༌ཏང༌ང༌ ལེན༌ཁན༌ དང༌ མ༌ཏབ༌ཁན༌ནི༌ ཀ༌ནེ༌ རྔ༌ཁན༌ ཨིན༌ནོག༌'།\""]], [["\"སྤོན༌བོའེ༌ ཁོའ༌ ཟེརས༌, 'ཡོག༌པོ༌ ངན༌པ༌, ཁྱོ༌རང༌ངི༌ ཟེར༌ཁན༌གུན༌ གྱུད༌ཏེ༌ ངའེ༌ ཁྱོ༌རང༌ང༌ ཁྲིམས༌ཅད༌ཨིན༌། ང༌ སྙིང༌རྗེ༌ མེད༌ཁན༌ ཡང༌ ང༌ མ༌ཏང༌ང༌ ལེན༌ཁན༌ དང༌ མ༌ཏབ༌ཁན༌ནི༌ ཀ༌ནེ༌ རྔ༌ཁན༌ ཨིན༌ཁན༌བོ༌ གྱུས༌ཡོད༌ཏེའང༌,"]], [["ཁྱོ༌རང༌ངི༌ ངའེ༌ པེ༌ནེ༌བོ༌ མུལ༌ཛོད༌ཁང༌ངི༌ ནང༌ང༌ ཅི༌ཕིའ༌ མ༌ཏངས༌པིན༌? གལ༌ཏེས༌ ཏངས༌པིན༌ན༌, ང༌ ཡོངས༌ཏེ༌ ཕར༌ཉམ༌པོ༌ ང༌རི༌ པེ༌ནེ༌ ལེན༌ཏེ༌ ཡོད༌གྲོ༌'།\""]], [["\"ཏེ༌ནེ༌ སྤོན༌བོའེ༌ ཏེ༌ཀ༌ ལངས༌ཏེ༌ ཡོད༌ཁན༌གུན༌ལ༌ ཟེརས༌, 'ཁོའེ༌ ཀ༌ནེ༌ པེ༌ནེ༌བོ༌ ལེན༌ཏེ༌ རྕུ༌ལྡབ༌ ཇོར༌ཁན༌བོའ༌ ཏོང༌'།\""]], [["\"ཁོང༌གུན༌ནི༌ ཟེརས༌, 'སྤོན༌བོ༌, ཁོའེ༌ ལག༌ག༌ རྕུ༌ལྡབ༌ མང༌ང༌ པེ༌ནེ༌ ཡོད༌ཏེ༌ ཨིན༌ནོག༌'།\""]], [["\"སྤོན༌བོའེ༌ ལན༌ཏངས༌, 'འོ༌ན༌, ཏངས༌ཁན༌བོ༌ གྱལ༌ལ༌ ཅོས༌ཏེ༌ ཀོལ༌ཁན༌གུན༌ལ༌ མང༌ང༌ ཏང༌ཨིན༌, ཨིན༌ནའང༌ མ༌ཀོལ༌ཁན༌གུན༌ནི༌ ཀ༌ནེ༌ ཉུ༌ངུན༌ ཡོད༌ཁན༌བོའང༌ ཁྱེར༌ཨིན༌།"]], [["ཏ༌ ངའ༌ གྱལ༌པོ༌ གྱུར༌ཏེ༌ ཁོང༌གུན༌ནི༌ཀ༌ ཝང༌སྲུལ༌ མ༌ཐད༌ཁན༌ནི༌ ངའེ༌ གྲ༌འོ༌གུན༌ ངའེ༌ དུན༌ལ༌ ཁྱོངས༌ཏེ༌ སོད༌'།\""]], [["19:28 ནེ༌ 40"], ["ཏེ༌གུན༌ མོལ༌ ཚར༌ར༌ཅིག༌ གཙོ༌བོ༌ ཡེ༌ཤུ༌ ལོབ༌ཕྲུགས༌གུན༌ནི༌ སྔུན༌སྔུན༌ལ༌ ཡེ༌རུ༌ཤ༌ལེམ༌མ༌ སྐྱོད༌།"]], [["ཁོང༌ ཨོ༌ལིཝ༌ཝི༌ རི༌ཀ༌"], ["ཡོད༌ཁན༌ བེད༌ཕ༌གེ༌ དང༌ བེད༌ཐཱ༌ནི༌ གྲོང༌སེབ༌གུན༌ལ༌ ལེབ༌ཀྱིས༌ ཡོད༌ད༌ཅིག༌, ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌ ཉིས༌ སྔུན༌ལ༌ ལམ༌ཅུག༌ག༌ ཛད༌ཏེ༌,"]], [["མོལས༌, \"འ༌ གྲོང༌སེབ༌བི༌ ནང༌ང༌ སོང༌, ཏེ༌རུ༌ ལེབ༌བ༌ཅིག༌, སུའང༌ མ༌ཞོན༌ཁན༌ནི༌ བུང༌སར༌ཞིག༌ ཏགས༌ཏེ༌ ཐོང༌ཅེན༌, ཏེ༌བོ༌ ཀྲོལ༌ཏེ༌ འི༌རུ༌ ཁྱོང༌།"]], [["གལ༌ཏེས༌ སུ༌ཞིག༌གི༌, 'ཁྱོ༌ཞའེ༌ བུང༌སར༌བོ༌ ཅི༌ཕིའ༌ ཀྲོལ༌ལད༌' ཟེར༌ན༌, 'གཙོ༌བོའ༌ སྒོས༌དོམ༌ དུག༌' ཟེར༌།\""]], [["སྔུན༌ལ༌ ཀལ༌ཁན༌ནི༌ ལོབ༌ཕྲུགས༌གུན༌ སོང༌ཏེ༌ ཡེ༌ཤུའི༌ མོལ༌ཁན༌ ནང༌ཞིན༌ ཐོང༌།"]], [["བུང༌སར༌བོ༌ ཀྲོལ༌ ཟ༌ནེ༌ ཏེ༌བོའེ༌ དག༌པོ༌གུན༌ནི༌ ཁོང༌གུན༌ལ༌ ཏྲིས༌, \"བུང༌སར༌བོ༌ ཅི༌ཕིའ༌ ཀྲོལ༌ལད༌?\""]], [["ཁོང༌གུན༌ནི༌ ལན༌ཏངས༌, \"གཙོ༌བོའ༌ སྒོས༌དོམ༌ དུག༌།\""]], [["ཏེ༌ནེ༌ ཁོང༌གུན༌ནི༌ བུང༌སར༌བོ༌ ཡེ༌ཤུ༌ ཡོད༌ས༌ ཁྱོངས༌ཏེ༌ ཁོང༌རང༌གུན༌ནི༌ ཀོས༌ ཏེ༌བོའ༌ སྟདས༌ ཡང༌ ཡེ༌ཤུ༌ ཏེ༌བོའེ༌ཀ༌ སྐྱོནས༌།"]], [["ཡེ༌ཤུ༌ སྐྱོད༌ ཟ༌ནེ༌, མི༌གུན༌ནི༌ རང༌རང༌ངི༌ ཀོས༌ ཁོང༌ སྐྱོད༌སའེ༌ ལམ༌མི༌ཀ༌ ཏིངས༌།"]], [["ཁོང༌ ཨོ༌ལིཝ༌ཝི༌ རི༌ནེ༌ ཐུར༌ལ༌ ཆའ༌ཁན༌ནི༌ ལམ༌མི༌ ནས༌སའེ༌ ཉེ༌མོའ༌ ལེབ༌བ༌ཅིག༌, ཁོང༌ང༌ བྲངས༌ཏེ༌ ཡོང༌ཁན༌ ཚང༌མའེ༌, ཁོང༌ངི༌ ཧ༌ལས༌ཤེས༌སི༌ ཛད༌པ༌གུན༌ ཐོང༌ པ༌སང༌ གའ༌མོ༌ ཉམ༌པོ༌ དཀོན༌མཆོག༌ག༌ སྟོད༌པ༌ ཕུལ༌ཅེས༌ གོ༌ཟུགས༌ཏེ༌ ཟེརས༌,"]], [["\"གཙོ༌བོ༌ དཀོན༌མཆོག༌གི༌ ཝང༌ཆའེ༌ ནང༌ང༌"], ["སྐྱོད༌ཁན༌ནི༌ གྱལ༌པོ༌ ཅིན༌ལབས༌ཅན༌།"], ["ནམ༌ཁའེ༌ ནང༌ང༌ ཞི༌དེ༌ དང༌ ནམ༌ཁའེ༌ ཐོ༌ཤོག༌ག༌"], ["ཞུགས༌ཁན༌ནི༌ དཀོན༌མཆོག༌ག༌ སྤལ༌ ཁྱོང༌ཨིན༌།\""]], [["ཏེ༌ མི༌ཚོགས༌སི༌ ཕྲོ༌ནེ༌ ཕ༌རུ༌ཤི༌པ༌ ཁ༌ཅིག༌གི༌ ཡེ༌ཤུའ༌ ཟེརས༌, \"ལོབ༌པོན༌ལེ༌, ཉེ༌རང༌ངི༌ ལོབ༌ཕྲུགས༌གུན༌ལ༌ ཁའ༌སྐྱེའ༌ ཛད༌ཏེ༌ ཏེ༌ཟུག༌ ཟེར༌ཅེས༌ནེ༌ གག༌ག༌ ཛད༌དའང༌།\""]], [["ཁོང༌ངི༌ ལན༌སལས༌, \"ངའེ༌ ཁྱོ༌ཞའ༌ ཟེར༌རད༌, གལ༌ཏེས༌ ཁོང༌གུན༌ ཅུབ༌ཅད༌ན༌, འི༌ རྡོའ༌གུན༌ནི༌ ཀུ༌ཅོ༌ ཏང༌ཏེ༌ སྟོད༌པ༌ ཕུལ༌ཨིན༌།\""]], [["19:41 ནེ༌ 44"], ["ཡེ༌རུ༌ཤ༌ལེམ༌ གྱལ༌སའེ༌ ཉེ༌མོ༌ ལེབ༌བ༌ཅིག༌ གྱལ༌སའ༌ ཟིགས༌ཏེ༌ གཙོ༌བོ༌ ཡེ༌ཤུ༌ ཤུམ༌ས༌ ཛདས༌"]], [["ཡང༌ ཁོང༌ངི༌ མོལས༌, \"གལ༌ཏེས༌ ཁྱོ༌ཞའ༌ ཡེ༌རུ༌ཤ༌ལེམ༌པ༌གུན༌ནི༌ དི༌རིང༌ངི༌ ཞག༌ག༌ ཞི༌དེ༌ ཐོབ༌ཅེས༌སི༌ ལམ༌བོ༌ ཤེས༌པིན༌ན༌, ཁྱོ༌ཞའ༌ ཐོབ༌ཏེ༌ ཡོད༌གྲོ༌ ཨིན༌ནའང༌ དག༌ས༌ ཏེ༌བོ༌ ཁྱོ༌ཞ༌གུན༌ནི༌ མིག༌ནེ༌ སྦས༌ཏེ༌ བོར༌ཏེ༌ ཨིན༌ནོག༌།"]], [["ཁྱོ༌ཞ༌གུན༌ནི༌ཀ༌ ཏེ༌ ཞག༌པོ༌ ལེབ༌ཨིན༌ ནམ༌ ཁྱོ༌ཞའེ༌ གྲ༌འོ༌གུན༌ནི༌ ཁྱོ༌ཞའེ༌ གྱལ༌ས༌ ཀྱིར༌ སྐོར༌ཏེ༌ རྩིག༌པ༌ རྩིགས༌ཏེ༌ ཆོགས༌ ཚང༌མ༌ནེ༌ ཁྱོ༌ཞའེ༌ཀ༌ སྤུང༌གོལ༌ ཅོ༌ཨིན༌།"]], [["གྱལ༌ས༌བོ༌ ཁྲེས༌སྟོར༌ ཅོས༌ཏེ༌ མི༌གུན༌ སད༌ཏེ༌ མེད༌ཁན༌ ཅོ༌ཨིན༌། རྡོའ༌ ཅིག༌གའང༌ ཅིག༌གི༌ཀ༌ རྩགས༌ཏེ༌ མི༌ལུས༌ ཅིའ༌ཟེར༌ན༌ དཀོན༌མཆོག༌ ཁྱོ༌ཞའ༌ སྐྱོབ༌བ༌ ཡོང༌ཁན༌ནི༌ ཏུས༌པོ༌ ཁྱོ༌ཞ༌གུན༌ནི༌ ངོ༌ མ༌ཤེས༌།"]], [["19:45 ནེ༌ 48"], ["ཏེ༌ནེ༌ གཙོ༌བོ༌ ཡེ༌ཤུ༌ ཆོད༌ཁང༌ང༌ སྐྱོད༌ཏེ༌ སྲོག༌ཆོད༌ལ༌ ཕུལ༌ཅེས༌སི༌ སེམས༌ཅན༌ ཙོང༌ཁན༌གུན༌ ཕིང༌ཅེས༌ གོ༌ཟུག༌ ཛདས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌ལ༌ ཛད༌ཏེ༌ དུག༌, 'ངའེ༌ ཁང༌པའ༌ མོས༌ལམ༌ ཞུས༌སེ༌ ཁང༌པ༌ ཟེར༌ཨིན༌,' ཨིན༌ནའང༌ ཁྱོ༌ཞ༌གུན༌ནི༌ འི༌བོ༌ ཅག༌པ༌གུན༌ནི༌ བའོ༌ ཅོས༌ཏེ༌ དུག༌།"], ["\""]], [["ཞག༌ཏང༌ ཁོང༌ངི༌ ཆོད༌ཁང༌ངི༌ ནང༌ང༌ ལབ༌ཞ༌ སལ༌ལ༌ ཛད༌དད༌པིན༌། བླ༌མ༌ འུ༌སྐྱོང༌གུན༌, ཆོས༌ཁྲིམས༌ལ༌ ཁས༌པ༌གུན༌ དང༌ ཡུལ༌ མིའི༌ འུ༌སྐྱོང༌གུན༌ནི༌ ཁོང༌ སད༌ཅེས༌སི༌ ཐབས༌ ཙལ༌ཅེས༌ གོ༌ཟུག༌།"]], [["ཨིན༌ནའང༌ ཁོང༌གུན༌ལ༌ སྐབས༌ མ༌ཐོབ༌ ཅིའ༌ཟེར༌ན༌ ཡེ༌ཤུའི༌ ལབ༌ཞ༌ ཆུ༌ངུན༌ཞིག༌གའང༌ བུད༌ མ༌ཅུག༌ག༌ ཉན༌ཅེས༌ལ༌ མི༌ཚང༌མའ༌ ཐད༌དད༌པིན༌།"]]], [[["20:1 ནེ༌ 8"], ["ཞག༌ཤིག༌ གཙོ༌བོ༌ ཡེ༌ཤུའི༌ མི༌གུན༌ལ༌ ཆོད༌ཁང༌ངི༌ ནང༌ང༌ ལབ༌ཞ༌ སལ༌ཨིན༌ གའ༌མོའེ༌ ནས༌ཚུལ༌ ཤད༌ད༌ ཛད༌ཨིན༌ ཡོད༌ ཟ༌ནེ༌, བླ༌མ༌ འུ༌སྐྱོང༌གུན༌, ཆོས༌ཁྲིམས༌ལ༌ ཁས༌པ༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ ཁོང༌ ཡོད༌ས༌ ཡོངས༌ཏེ༌"]], [["ཏྲིས༌, \"ང༌ཞའ༌ ཤོད༌དའང༌, ཀ༌ ཝང༌ཆ༌ ཉམ༌པོ༌ ཁྱོ༌རང༌ངི༌ འི༌གུན༌ ཅོའད༌ ཡང༌ ཁྱོ༌རང༌ང༌ འི༌ ཝང༌ཆ༌ སུའི༌ ཏངས༌?\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ངེའང༌ ཁྱོ༌ཞ༌གུན༌ལ༌ ཏྲི༌ཝ༌ཞིག༌ ཏྲི༌ཨིན༌, ཤོད༌དའང༌,"]], [["ཡོ༌ཧཱ༌ནན༌ལ༌ ཁྲུས༌སལ༌ཅེས༌སི༌ ཝང༌ཆ༌ དཀོན༌མཆོག༌གི༌ ཆོགས༌ནེ༌ ཐོབ༌ཏེ༌ ཨིན༌ནོག༌ག༌ ཡ༌ མི༌ ཆོགས༌ནེ༌?\""]], [["ཁོང༌གུན༌ནི༌ ཁོ༌རང༌གུན༌ནི༌ ཕྲོའ༌ སྤེ༌ར༌ ཏངས༌ཏེ༌ ཟེརས༌, \"གལ༌ཏེས༌ དཀོན༌མཆོག༌གི༌ ཆོགས༌ནེ༌ ཨིན༌ནོག༌ ཟེར༌ན༌ ཁོའེ༌ ང༌དང༌ང༌, ཁྱོ༌ཞའེ༌ ཁོའེ༌ཀ༌ ཨིད༌ཤེས༌ ཅིའ༌ མ༌ཅོས༌པིན༌ ཟེར༌ཨིན༌།"]], [["ཨིན༌ནའང༌ གལ༌ཏེས༌ མིའི༌ ཆོགས༌ནེ༌ ཨིན༌ནོག༌ ཟེར༌ན༌, མི༌ཚང༌མའེ༌ ང༌དང༌ང༌ རྡོའ༌ གྱབས༌ཏེ༌ སད༌ཨིན༌ ཅིའ༌ཟེར༌ན༌ ཁོང༌གུན༌ནི༌ ཡོ༌ཧཱ༌ནན༌ ལུང༌སྟོན༌པ༌ ཨིན༌ཁན༌བོའ༌ ཏད༌པ༌ ཅོའ༌ནོག༌།"]], [["ཏེ༌བོའེ༌ཕིའ༌ ཁོང༌གུན༌ནི༌ ཡེ༌ཤུའ༌ ལན༌ཏངས༌, \"ཀ༌ནེ༌ ཐོབ༌ཏེ༌ ཨིན༌ ང༌ཞའ༌ གྱུས༌མེད༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ངེའང༌ མི༌ཤད༌, སུའི༌ ཝང༌ཆའེ༌ ནང༌ང༌ ངའེ༌ འི༌གུན༌ ཅོའད༌།\""], ["20:9 ནེ༌ 19"]], [["གཙོ༌བོ༌ ཡེ༌ཤུའི༌ མི༌གུན༌ལ༌ འི༌ རུངས༌པོ༌ ཤད༌ད༌ ཛདས༌, \"མི༌ཞིག༌གི༌ ཁོ༌རང༌ངི༌ ཞིང༌ང༌ རྒུན༌ ཙུགས༌ཏེ༌ ཞན༌ ཞིང༌བད༌པ༌གུན༌ལ༌ ཤས༌ལ༌ ཏངས༌ ཡང༌ ལོ༌ ཁ༌ཅིག༌ ཁོ༌རང༌ ཞན༌ཡུལ༌ཞིག༌ག༌ དུག༌ག༌ སོང༌།"]], [["སྟོན༌ཐོག༌གི༌ ཏུས༌ལ༌ ཤིང༌ཏོག༌གི༌ སྐལ༌ལ༌ ལེན༌ན༌ལ༌ ཁོའེ༌ ཁོ༌རང༌ངི༌ ཡོག༌པོ༌ཞིག༌ ཤས༌ལ༌ ཏང༌ཁན༌གུན༌ནི༌ཀ༌ ལམ༌ཅུགས༌། ཨིན༌ནའང༌ ཁོང༌གུན༌ནི༌ ཡོག༌པོ༌བོའ༌ རྡུངས༌ཏེ༌, ཁོ༌ ལག༌སྟོང༌ང༌ ལོགས༌ཏེ༌ ལམ༌ཅུགས༌།"]], [["ཞིང༌ངི༌ དག༌པོའེ༌ ཞན༌ཡང༌ ཡོག༌པོ༌ཞིག༌ ལམ༌ཅུགས༌, ཨིན༌ནའང༌ ཁོང༌གུན༌ནི༌ ཁོའང༌ རྡུངས༌ ཡང༌ ཁྲེལ༌བ༌ ལྟན༌ཏེ༌ ལག༌སྟོང༌ང༌ ལོགས༌ཏེ༌ ལམ༌ཅུགས༌།"]], [["ཁོའེ༌ ཡོག༌པོ༌ སུམ༌པ༌བོ༌ ལམ༌ཅུགས༌པ༌ ཁོང༌གུན༌ནི༌ ཁོའ༌ རྡུངས༌ཏེ༌ མ༌ཁའ༌ ཕིངས༌ཏེ༌ ཕི༌ལོག༌ག༌ ཕངས༌ཏངས༌།\""]], [["\"ཏེ༌ནེ༌ རྒུན༌ཚས༌སི༌ དག༌པོའེ༌ སམ༌, 'ངའེ༌ ཅི༌ ཅོ༌གོས༌? ངའེ༌ ཅེས༌པ༌ ཅོ༌ཁན༌ནི༌ བུ༌ཚ༌ ལམ༌ཅུག༌ན༌ ཁོའ༌ རྩི༌ཝ༌ ཅོ༌ མི༌ཅོའ༌ཧེ༌'།\""]], [["\"ཨིན༌ནའང༌ ཤས༌པ༌གུན༌ནི༌ བུ༌ཚ༌ ཐོང༌ང༌ཅིག༌, ཁོང༌གུན༌ནི༌ ཅིག༌ དང༌ ཅིག༌ག༌ ཟེརས༌, 'འི༌ ཞིང༌ ནོར༌སྐལ༌ལ༌ ཐོབ༌ཅེས༌ཅན༌བོ༌ ཡོང༌ང༌ལ༌། ཡོང༌ཤིག༌, ཁོ༌ སད༌ཨིན༌ ཏེ༌ནེ༌ ཁོའེ༌ ནོར༌སྐལ༌བོ༌ ང༌དང༌ང༌ ཐོབ༌ཨིན༌།'"]], [["ཏེ༌བོའེ༌ཕིའ༌ ཁོང༌གུན༌ནི༌ ཁོ༌ རྒུན༌ཚས༌ནེ༌ ཕི༌ལོག༌ག༌ ཕིངས༌ཏེ༌ སདས༌།\""], ["ཡེ༌ཤུའི༌ ཏྲིའ༌ ཛདས༌, \"ཏེ༌ནེ༌ ཁོང༌གུན༌ལ༌ རྒུན༌ཚས༌སི༌ དག༌པོའེ༌ ཅི༌ ཅོ༌ཨིན༌?"]], [["ཁོ༌ ཡོངས༌ཏེ༌, ཤས༌པ༌གུན༌ སད༌ཨིན༌, ཡང༌ རྒུན༌ཚས༌པོ༌ ཞན༌ ཞིང༌བད༌པ༌ རིག༌ག༌ ཤས༌ལ༌ ཏང༌ཨིན༌།\""], ["མི༌གུན༌ནི༌ ཏེ༌ རུངས༌པོ༌ ཚོར༌ར༌ཅིག༌ ཟེརས༌, \"ཏེ༌ཙོགས༌ ངན༌པ༌ མ༌ནེ༌ མ༌བྱུང༌ཤིག༌།\""]], [["ཨིན༌ནའང༌ ཁོང༌ངི༌ ཁོང༌གུན༌ལ༌ ཟིགས༌ཏེ༌ མོལས༌, \"ཏེ༌ནེ༌ དམ༌པའེ༌ སུང༌རབས༌སི༌ ནང༌ང༌ འི༌ བྲིས༌ཁན༌བོའེ༌ ཏོན༌ཏག༌པོ༌ ཅི༌ ཨིན༌ནོག༌,"], ["ཀ༌ རྡོའ༌བོ༌ ཁང༌པ༌ རྩིག༌ཁན༌གུན༌ནི༌ ཕན༌མི༌ཐོགས༌ ཐེས༌,"], ["ཏེན༌ན༌ རྡོའ༌བོ༌ ཁང༌པའེ༌ ཀྲུ༌རྡོའ༌བོ༌ གྱུར༌"], ["ཀ༌བོ༌ ཚང༌མའེ༌སང༌ ཁག༌ཅན༌ རྡོའ༌བོ༌ ཨིན༌ནོག༌།"]], [["ཏེ༌ རྡོའེ༌ཀ༌ སྒག༌གྱབ༌ཁན༌ ཚང༌མ༌ ཏུམ༌པ༌ཏུམ༌པའེ༌ ནང༌ང༌ ཆག༌ཨིན༌, ཨིན༌ནའང༌ ཏེ༌ རྡོའ༌བོ༌ ཁོང༌གུན༌ནི༌ཀ༌ བུད༌ན༌, ཁོང༌གུན༌ མེད༌ཁན༌ ཆེན༌།\""]], [["ཆོས༌ཁྲིམས༌ལ༌ ཁས༌པ༌གུན༌ དང༌ བླ༌མ༌ འུ༌སྐྱོང༌གུན༌ནི༌ ཏེན༌ན༌མལ༌ལ༌ ཡེ༌ཤུ༌ ཟུམ༌ཅེས༌སི༌ དོད༌པ༌ ཡོད༌པིན༌, ཅིའ༌ཟེར༌ན༌ ཏེ༌ རུངས༌པོ༌ ཁོང༌གུན༌ནི༌ གྱབ༌གལ༌ལ༌ ཤད༌ཏེ༌ ཨིན༌ཁན༌བོ༌ ཧ༌གོ༌། ཨིན༌ནའང༌ ཁོང༌གུན༌ མི༌གུན༌ལ༌ ཇིགས༌།"]], [["20:20 ནེ༌ 26"], ["ཁོང༌གུན༌ནི༌ མི༌ དྲང༌པོ༌ ཨིན༌ཟུན༌ ཏངས༌ཏེ༌ གཙོ༌བོ༌ ཡེ༌ཤུའི༌ཀ༌ སྣང༌སྟག༌ བོར༌ར༌ ཇཱ༌སུས༌གུན༌ ཀལས༌། ཁོང༌གུན༌ནི༌ ཡེ༌ཤུའི༌ མོལ༌ཁན༌ནི༌ སྤེ༌རའེ༌ ནང༌ང༌ ཁོང༌ ཁད༌ཅུགས༌ཏེ༌ རོམ༌མི༌ ཀའ༌ལོན༌ནི༌ ལག༌ག༌ སྟད༌ཅེས༌སི༌ དོད༌པ༌ ཅོའད༌པིན༌།"]], [["ཇཱ༌སུས༌གུན༌ནི༌ ཡེ༌ཤུའ༌ ཏྲིས༌, \"ལོབ༌པོན༌ལེ༌, ཉེ༌རང༌ངི༌ མོལ༌ཁན༌ དང༌ ལབ༌ཞ༌ སལ༌ཁན༌བོ༌ དྲང༌པོ༌ ཡང༌ མི༌ ནང༌ང༌ ཡ༌ཕེས༌ མ༌ཛད༌ད༌ དྲང༌པོ༌ ཉམ༌པོ༌ དཀོན༌མཆོག༌གི༌ ལམ༌མི༌ཀ༌ གྲུལ༌ཅེས༌ ལབ༌བ༌ ཛད༌ཁན༌བོ༌ ང༌ཞའ༌ གྱུས༌ཡོད༌།"]], [["མོལ༌ལ༌ ཛད༌དའང༌, རོམ༌མི༌ གྱལ༌པོའ༌ ཁྲལ༌ ཤལ༌ཅེས༌པོ༌ འོས༌པ༌ ཨིན༌ནོག༌ག༌ ཡ༌ མ༌ནོག༌?\""]], [["ཡེ༌ཤུའི༌ ཁོང༌གུན༌ནི༌ ཅུས༌ངན༌ ཁྱེན༌ཏེ༌, ཁོང༌གུན༌ལ༌ མོལས༌"]], [["\"རོམ༌པའེ༌ མུལ༌ལི༌ པེ༌ནེ༌ཞིག༌ ངའ༌ སྟོན༌ནའང༌། འི༌ པེ༌ནེ༌ཀ༌ ཡོད༌ཁན༌ནི༌ པར༌ དང༌ མིང༌ སུའི༌ ཨིན༌ནོག༌?\""], ["ཁོང༌གུན༌ནི༌ ལན༌ཏངས༌, \"རོམ༌མི༌ གྱལ༌པོའེ༌།\""]], [["ཁོང༌ངི༌ ཁོང༌གུན༌ལ༌ མོལས༌, \"གྱལ༌པོའེ༌ ཨིན༌ཁན༌བོ༌ གྱལ༌པོའ༌ ཏོང༌ ཡང༌ དཀོན༌མཆོག༌གི༌ ཨིན༌ཁན༌བོ༌ དཀོན༌མཆོག༌ག༌ ཕུལ༌།\""]], [["མི༌གུན༌ནི༌ དུན༌ལ༌ ཁོང༌ངི༌ མོལ༌ཁན༌བོ༌ གྱུད༌ཏེ༌ ཡེ༌ཤུ༌ ཁད༌ཅུག༌ མ༌ཉན༌ ཡང༌ ཁོང༌ངི༌ ལན༌སལ༌ཁན༌བོའ༌ ཧ༌ལས༌ཏེ༌ ཁོང༌གུན༌ ཧན༌གྲང༌ སོང༌།"]], [["20:27 ནེ༌ 40"], ["ཏེ༌ནེ༌ ཤི༌ཁན༌གུན༌ སོན༌ཏེའ༌ ལང༌ང༌ མ༌ནོག༌ ཟེར༌ཁན༌ནི༌ སད༌དུ༌ཀི༌པ༌ ཁ༌ཅིག༌ གཙོ༌བོ༌ ཡེ༌ཤུ༌ ཡོད༌ས༌ ཏྲི༌ཝ༌ཞིག༌ ཏྲིའ༌ལ༌ ཡོངས༌,"]], [["ཁོང༌གུན༌ནི༌ ཟེརས༌, \"ལོབ༌པོན༌ལེ༌ མོ༌ཟེས༌སི༌ ང༌དང༌གུན༌ལ༌ ཁྲིམས༌ཤིག༌ སལ༌ལ༌ ཛད༌ཏེ༌ དུག༌, 'གལ༌ཏེས༌ བུ༌ཚ༌ཞིག༌ ཕྲུ༌གུ༌ མེད༌པ༌ ཤི༌ན༌, ཨ༌ཅོ༌ ཡ༌ ནོ༌བོའེ༌ ཁོའེ༌ མིར༌གྱུད༌ ལུས༌ཤེས༌སི༌ ཕིའ༌ ཤི༌ཁན༌ནི༌ ན༌མ༌ ཉམ༌པོ༌ བག༌སྟོན༌ ཅོས༌ཏེ༌ ཕྲུ༌གུ༌ ཇོར༌ཅུག༌ གོས༌།''"]], [["ཏ༌ ཨ༌ཅོ༌ནོ༌ རྡུན༌ ཡོད༌པིན༌, ཏང༌པོ༌བོའེ༌ ན༌མ༌ ཅོས༌ ཡང༌ ཕྲུ༌གུ༌ མེད༌པ༌ ཤི༌།,"]], [["ཏེན༌ན༌ ཙོགས༌ ཉིས༌པ༌"]], [["དང༌ སུམ༌པ༌བོ༌ མ༌ཚད༌ རྡུན༌ཀོའེ༌ ཏེན༌ན༌ བུ༌མོ༌ ཉམ༌པོ༌ ན༌མ༌ ཅོས༌ ཨིན༌ནའང༌ ཕྲུ༌གུ༌ མེད༌པ༌ ཤི༌,"]], [["ཡང༌ སྟིང༌ཇུག༌ག༌ བུ༌མོ༌བོའང༌ ཤི༌།"]], [["བུ༌མོ༌བོའེ༌ ཁོང༌ རྡུན༌ཀོ༌ ཉམ༌པོ༌ ན༌མ༌ ཅོས༌པ༌, ཤི༌ཁན༌གུན༌ སོན༌ཏེའ༌ ལང༌ངི༌ ཏུས༌ལ༌ ཁོ༌ ཁོང༌གུན༌ནི༌ ནང༌ནེ༌ སུའི༌ ན༌མ༌ གྱུར༌ཨིན༌?\""]], [["ཡེ༌ཤུའི༌ ལན༌སལས༌, \"འི༌ ཇིག༌རྟེན༌ནི༌ མི༌གུན༌ནི༌ བག༌མ༌ ཅོའ༌ནོག༌།"]], [["ཨིན༌ནའང༌ ཡོང༌ཅེས༌ཅན༌ནི༌ ཏུས༌སི༌ ནང༌ང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ཅེས༌སི༌ འོས༌པ༌ ཡོད༌ཁན༌གུན༌ནི༌ ན༌མ༌ མི༌ཅོ༌ ཡ༌ བག༌མ༌ མི༌ཏང༌,"]], [["ཡང༌ ཁོང༌གུན༌ ཡང༌སྐྱར༌ མ༌ནེ༌ མི༌ཤི༌ ཅིའ༌ཟེར༌ན༌ ཁོང༌གུན༌ ནམ༌ཁའེ༌ ཕོ༌ཉ༌ ཙོགས༌ ཨིན༌ནོག༌། ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ པ༌སང༌ ཁོང༌གུན༌ དཀོན༌མཆོག༌གི༌ ཕྲུ༌གུ༌གུན༌ ཨིན༌ནོག༌།"]], [["བུར༌ཙེ༌ ལྕང༌མ༌ མེའ༌ བར༌ཁན༌ནི༌ སྐོར༌ལ༌ བྲིའ༌ ཛད༌ཁན༌བོའེ༌ ནང༌ང༌ མོ༌ཟེས༌སིའང༌ ཤི༌ཁན༌གུན༌ སོན༌ཏེའ༌ ལང༌ང༌ ཛད༌ཅེས༌པོ༌ ལྟན༌ན༌ནོག༌, ཅིའ༌ཟེར༌ན༌ ཁོའེ༌ གཙོ༌བོ༌ དཀོན༌མཆོག༌ག༌ ཨབ༌ར༌ཧམ༌མི༌ དཀོན༌མཆོག༌, ཨི༌སཱག༌གི༌ དཀོན༌མཆོག༌ དང༌ ཡ༌ཀོབ༌བི༌ དཀོན༌མཆོག༌"], ["ཟེརས༌།'"]], [["ཏེ༌བོའེ༌ ཁོང༌ ནི༌ ཤི༌ཁན༌གུན༌ནི༌ དཀོན༌མཆོག༌ མན༌པ༌, སོན༌པོ༌གུན༌ནི༌ དཀོན༌མཆོག༌ ཞུགས༌ཏེ༌ ཨིན༌ཁན༌བོ༌ ལྟན༌ན༌ནོག༌, ཅིའ༌ཟེར༌ན༌ ཁོང༌ ཚང༌མ༌ དཀོན༌མཆོག༌གི༌ དུན༌ལ༌ སོན༌ཏེའ༌ ཨིན༌ནོག༌།\""]], [["ཆོས༌ཁྲིམས༌ལ༌ ཁས༌པའེ༌ མི༌ ཁ༌ཅིག༌གི༌ ཁོང༌ང༌ ཟེརས༌, \"ལོབ༌པོན༌ལེ༌, ཉེ༌རང༌ངི༌ ལན༌ གྱལ༌ལ༌ སལས༌།\""]], [["ཏེ༌ནེ༌ ཕར༌ལ༌ སུ༌ཞིག༌གིའང༌ ཁོང༌ང༌ ཏྲི༌ཝ༌ ཏྲི༌ཅེས༌སི༌ ཧམ༌པ༌ མ༌ཅོས༌།"]], [["20:41 ནེ༌ 44"], ["ཏེ༌ནེ༌ གཙོ༌བོ༌ ཡེ༌ཤུའི༌ ཁོང༌གུན༌ལ༌ མོལས༌, \"དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, གྱལ༌པོ༌ དཱ༌བིད༌དི༌ པུར༌གྱུད༌ ཨིན༌ནོག༌ ཀ༌ཟུག༌གི༌ ཟེར༌ར༌ནོག༌།"]], [["སུང༌གུར༌རི༌ སྤེ༌ཆའེ༌ ནང༌ང༌ དཱ༌བིད༌དི༌ བྲིས༌ཏེ༌ དུག༌,"], ["'དཀོན༌མཆོག༌གི༌ ངའེ༌ གཙོ༌བོའ༌ མོལས༌,"], ["ངའེ༌ ཁྱོ༌རང༌ངི༌ གྲ༌འོ༌ ཚང༌མ༌,"], ["ཁྱོ༌རང༌ངི༌ རྐང༌པའེ༌ ཕོས༌སྟག༌ ཅོ༌ཅོ༌ ཚག༌པ༌,"], ["ཁྱོ༌རང༌ ངའེ༌ ལག༌པ༌ ཡས༌པའེ༌ ཁྲིས༌སི༌ཀ༌ དུག༌།'"]], [["སུང༌གུར༌རི༌ སྤེ༌ཆའེ༌ ནང༌ང༌ དཱ༌བིད༌དི༌ བྲིས༌ཏེ༌ དུག༌,"], ["'དཀོན༌མཆོག༌གི༌ ངའེ༌ གཙོ༌བོའ༌ མོལས༌,"], ["ངའེ༌ ཁྱོ༌རང༌ངི༌ གྲ༌འོ༌ ཚང༌མ༌,"], ["ཁྱོ༌རང༌ངི༌ རྐང༌པའེ༌ ཕོས༌སྟག༌ ཅོ༌ཅོ༌ ཚག༌པ༌,"], ["ཁྱོ༌རང༌ ངའེ༌ ལག༌པ༌ ཡས༌པའེ༌ ཁྲིས༌སི༌ཀ༌ དུག༌།'"]], [["གལ༌ཏེས༌ དཱ༌བིད༌དི༌ མ༌ཤི༌ཀའ༌ 'གཙོ༌བོ༌' ཟེར༌རད༌ན༌, ཏེ༌ནེ༌ ཀ༌ཟུག༌གི༌ མ༌ཤི༌ཀ༌ ཁོའེ༌ པུར༌གྱུད༌ ཨིན༌ནོག༌?\""]], [["20:45 ནེ༌ 47"], ["མི༌ཚང༌མ༌ ཉན༌ཨིན༌ ཡོད༌ ཟ༌ནེ༌ གཙོ༌བོ༌ ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌གུན༌ལ༌ མོལས༌,"]], [["\"ཆོས༌ཁྲིམས༌ལ༌ ཁས༌པ༌གུན༌ནི༌ ཀ༌ནེ༌ ཤང༌ ཅོས༌། ཁོང༌གུན༌ ཆོས༌སི༌ ཀོས༌ལག༌ ཐུལ༌ཅན༌ གོན༌ཏེ༌ གྲུལ༌ལ༌ལ༌, ཡང༌ ཁྲོམས༌སི༌ ནང༌ང༌ མི༌གུན༌ནི༌ ཀ༌ནེ༌ རྩི༌ཝ༌ ཐོབ༌ཅེས༌ལ༌ ཐད༌ད༌ནོག༌། དུ༌ཁང༌ངི༌ ནང༌ང༌ རྩི༌ཝ༌ཅན༌ནི༌ ནས༌སའེ༌ཀ༌ ཡང༌ གྲོན༌ནི༌ ནང༌ང༌ གྲལ༌གོའ༌ དུག༌ག༌ལ༌ ཐད༌ད༌ནོག༌།"]], [["ཨ༌ནེ༌ མ༌རང༌མོ༌གུན༌ལ༌ གོབ༌སྐོར༌ཏེ༌ ཁོང༌ངི༌ ཁང༌པ༌གུན༌ ཁྱེར༌ཅེས༌, ཡང༌ མི༌གུན༌ལ༌ ལྟན༌ཅེས༌སི༌ ཕིའ༌ མོས༌ལམ༌ རིང༌མོ༌ ཞུ༌དུག༌། ཏེ༌བོའེ༌ ཞས༌ཏེ༌ ཁོང༌གུན༌ལ༌ ཆད༌པ༌ སྲན༌ཏྲེ༌ ཕོག༌ཨིན༌།"]]], [[["21:1 ནེ༌ 4"], ["གཙོ༌བོ༌ ཡེ༌ཤུའི༌ ཆོད༌ཁང༌ངི༌ ནང༌ང༌ ཡོད༌ཏུས༌ མི༌ ཆུག༌པོ༌གུན༌ནི༌ བུལ༌ལྡུས༌སི༌ སྒམ༌མི༌ ནང༌ང༌ ཁོ༌རང༌གུན༌ནི༌ བུལ༌ལྡུས༌ ཕུལ༌ཨིན༌ ཟིགས༌།"]], [["ཁོང༌ངི༌ ཉལ༌བ༌ཅན༌ ཨ༌ནེ༌ མ༌རང༌མོ༌ཞིག༌གི༌ ཟངས༌སི༌ པེ༌ནེ༌ ཉིས༌ ཕུལ༌ཁན༌བོའང༌ ཟིགས༌།"]], [["ཁོང༌ངི༌ མོལས༌, \"ངའེ༌ ཁྱོ༌ཞའ༌ དེན༌བ༌ ཟེར༌རད༌, ཞན༌ ཚང༌མའེ༌ སང༌ འི༌ ཨ༌ནེ༌ མ༌རང༌མོ༌ ཉལ༌བ༌ཅན༌བོའེ༌ མང༌ང༌ ཕུལས༌,"]], [["ཅིའ༌ཟེར༌ན༌ མི༌ཚང༌མའེ༌ ཁོ༌རང༌གུན༌ལ༌ མང༌པོ༌ ཡོད༌ཁན༌ནི༌ ནང༌ནེ༌ ཉུ༌ངུན༌ཞིག༌ ཏངས༌, ཨིན༌ནའང༌ འི༌ ཨ༌ནེ༌ མ༌རང༌མོ༌བོའེ༌ ཉལ༌བ༌ཅན༌ ཨིན༌ཏེའང༌ ཁོ༌ སོན༌ཏེའ༌ ལུས༌ཤེས༌སི༌ སྒོས༌དོམ༌ ཡོད༌ཁན༌ ཚང༌མ༌ ཏངས༌།\""]], [["21:5 ནེ༌ 38"], ["གཙོ༌བོ༌ ཡེ༌ཤུའི༌ ལོབ༌ཕྲུགས༌ ཁ༌ཅིག༌གི༌ ཆོད༌ཁང༌ ཧ༌ལས༌ཤེས༌ རྩིགས༌ཏེ༌ རིན༌ཅན༌ རྡོའ༌གུན༌ ཡང༌ མི༌གུན༌ནི༌ དཀོན༌མཆོག༌ག༌ ཕུལ༌ཁན༌ནི༌ སྟགས༌གུན༌ ཉམ༌པོ༌ མ༌ ལྡེ༌མོ༌ ཅོས༌ཏེ༌ ཡོད༌ཁན༌བོའེ༌ སྐོར༌ལ༌ སྤེ༌ར༌ ཏང༌ཨིན༌ ཡོད༌ ཟ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌,"]], [["\"ཁྱོ༌ཞ༌གུན༌ནི༌ འི༌བོ༌ ཐོང༌དུག༌ག༌? ཏེ༌ཏུས༌པོའང༌ ལེབ༌ཨིན༌ ནམ༌ འི༌ རྡོའ༌ ཅིག༌གའང༌ ཅིག༌གི༌ཀ༌ རྩགས༌ཏེ༌ མི༌ལུས༌, ཚང༌མ༌ ཤིག༌ཨིན༌།\""]], [["ཁོང༌གུན༌ནི༌ ཁོང༌ང༌ ཏྲིས༌, \"ལོབ༌པོན༌ལེ༌, ཏེ༌བོ༌ ནམ༌ བྱུང༌ཨིན༌, ཡང༌ ཏེ༌གུན༌ དྲན༌དྲ༌ གྲུབ༌ཅེས༌སི༌ སྟགས༌ ཀ༌ཟུག༌ རིག༌ ཡོང༌ཨིན༌?\""]], [["ཡེ༌ཤུའི༌ ལན༌སལས༌, \"སུ༌ཞིག༌གིའང༌ ཁྱོ༌ཞའ༌ གོབ༌སྐོར༌ ཏང༌མི༌ཅུག༌ཅེས༌ལ༌ ཤང༌ ཅོས༌, ཅིའ༌ཟེར༌ན༌ ངའེ༌ མིང༌ ཁུར༌ཏེ༌ 'ང༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ ཡང༌ ཏུས༌པོ༌ ཉེ༌མོ༌ དུག༌' ཟེར༌ཁན༌ མང༌པོ༌ ཡོང༌ཅེན༌། ཁོང༌གུན༌ནི༌ སྟིང༌རང༌ནེ༌ མ༌ཆ༌།"]], [["མག༌ དང༌ ཝང༌སྲུལ༌པ༌ ངོ༌ལོག༌ ཅོ༌ཅེས༌གུན༌ ཚོར༌ར༌ཅིག༌ ཇིགས༌ མ༌ཇིགས༌། གོ༌མ༌ ཏེ༌གུན༌ བྱུང༌གོས༌ ཨིན༌ནའང༌ ཐའ༌མའེ༌ ཏུས༌ ཏ༌རུང༌ མི༌ལེབ༌།\""]], [["ཏེ༌ནེ༌ ཁོང༌ངི༌ ཁོང༌གུན༌ལ༌ མོལས༌, \"གྱལ༌ཁམས༌ ཅིག༌ དང༌ ཅིག༌གི༌ ཡང༌ གྱལ༌སྲིད༌ ཅིག༌ དང༌ ཅིག༌གི༌ གྱབ༌གལ༌ལ༌ མག༌ ཏང༌ཨིན༌།"]], [["ནས༌ས༌ མང༌པོའེ༌ ནང༌ང༌ མུ༌གེ༌, སང༌གུལ༌ དང༌ ཇར༌ནད༌ གུན༌ ཡོང༌ཨིན༌, ཡང༌ ནམ༌ཁའེ༌ ནང༌ང༌ ཇིགས༌ནང༌ཅན༌ནི༌ ལྟས༌གུན༌ དང༌ ཀྲག༌པོ༌ སྟགས༌གུན༌ བྱུང༌ཨིན༌།\""]], [["\"ཨིན༌ནའང༌ ཏེ༌གུན༌ བྱུང༌ངི༌ སང༌ སྔུན༌ལ༌ ངའེ༌ཀ༌ ཏད༌པ༌ ཅོ༌ཅེས༌པོའེ༌ ཁོང༌གུན༌ནི༌ ཁྱོ༌ཞའ༌ ཟུམས༌ཏེ༌ ནགས༌ ལྟན༌ཨིན༌, དུ༌ཁང༌གུན༌ནི༌ ནང༌ང༌ ཁྱེར༌ཏེ༌ ཙོན༌ཁང༌ང༌ ཀག༌ཨིན༌ ཡང༌ ཁྲིམས༌ཅད༌ད༌ལ༌ ཀའ༌ལོན༌ དང༌ གྱལ༌པོ༌ གུན༌ནི༌ཀ༌ ཁྱེར༌ཨིན༌།"]], [["ཏེ༌ཏུས༌ ཁྱོ༌ཞའ༌, ངའ༌ སུ༌ ཨིན༌ཁན༌བོའེ༌ སྤང༌པོ༌ ཁོང༌གུན༌ལ༌ ཏང༌ཅེས༌སི༌ སྐབས༌ ཐོབ༌ཨིན༌།"]], [["ཨིན༌ནའང༌ ཁོང༌གུན༌ནི༌ དུན༌ལ༌ ཁྱོ༌ཞའ༌ ནོངས༌མེད༌ ཀ༌ཟུག༌གི༌ ལྟན༌ཨིན༌ སམས༌ཏེ༌ སྔུན༌ལ༌ ཚེར༌ མ༌ཚེར༌།"]], [["ཅིའ༌ཟེར༌ན༌ ངའེ༌ ཁྱོ༌ཞ༌གུན༌ལ༌ ཏེ༌ཟུག༌ སྤེ༌ར༌ དང༌ ཤེས༌རབས༌ ཏང༌ཨིན༌, ཁྱོ༌ཞའེ༌ གྲ༌འོ༌ སུ༌ཞིག༌གའང༌ ཏེ༌བོའ༌ གྱབ༌གལ༌ ཡ༌ ལན༌ ཏང༌ མི༌ཉན༌།"]], [["ཕ༌མ༌, ཨ༌ཅོ༌ནོ༌, ཉེན༌ དང༌ ཛ༌འོ༌ གུན༌ནིའང༌ ཁྱོ༌ཞའ༌ ངོ༌ལོག༌ ཅོས༌ཏེ༌ ཁྱོ༌ཞ༌ ཁ༌ཅིག༌ སད༌ཅུག༌ཨིན༌།"]], [["ཁྱོ༌ཞའ༌ ངའེ༌ཀ༌ ཏད༌པ༌ ཅོ༌ཅེས༌པོའེ༌ མི༌ཚང༌མའེ༌ ཁྱོ༌ཞའ༌ ནཕ༌རད༌ ཅོ༌ཨིན༌།"]], [["ཇིག༌ མ༌ཇིག༌ཤིག༌ ཁྱོ༌ཞ༌གུན༌ནི༌ གོའི༌ སྲ༌ཉག༌ ཅིག༌གའང༌ མེད༌ཁན༌ ཆ༌ཅུག༌ག༌ མི༌ཛད༌།"]], [["ངའེ༌ ནང༌ང༌ སྟན༌པོ༌ དུག༌ན༌ ཁྱོ༌ཞའ༌ ཐའ༌མེད༌པའེ༌ མི༌ཚེ༌ ཐོབ༌ཨིན༌།\""]], [["\"ཁྱོ༌ཞའེ༌, ཡེ༌རུ༌ཤ༌ལེམ༌མི༌ གྱལ༌ས༌ མག༌མི༌གུན༌ནི༌ སྐོར༌ཏེ༌ ཐོང༌ང༌ཅིག༌, ཏེ༌བོ༌ མེད༌ཁན༌ ཆ༌ཅེས༌སི༌ ཏུས༌ ཉེ༌མོ༌ ལེབས༌ཏེ༌ ཨིན༌ཁན༌བོ༌ ཤེས༌གོས༌།"]], [["ཏེ༌ནེ༌ ཡ༌ཧུ༌དཱའེ༌ ཡུལ༌ཇོངས༌སི༌ ནང༌ང༌ དུག༌ཁན༌གུན༌ རི༌གུན༌ལ༌ ཤོར༌གོས༌, ཡེ༌རུ༌ཤ༌ལེམ༌མི༌ གྱལ༌སའེ༌ ནང༌ང༌ ཡོད༌ཁན༌གུན༌ ཕི༌ལོག༌ག༌ བིང༌གོས༌, ཡང༌ ཕི༌ལོག༌ག༌ ཡོད༌ཁན༌གུན༌ གྱལ༌སའེ༌ ནང༌ང༌ ལོགས༌ཏེ༌ ཆ༌ མ༌གོས༌"]], [["འི༌ཏུས༌པོ༌ ནི༌ དཀོན༌མཆོག༌གི༌ ཆད༌པའེ༌ ཏུས༌ ཨིན༌, ཏེ༌བོའེ༌ དམ༌པའེ༌ སུང༌རབས༌སི༌ ནང༌ང༌ བྲིས༌ཁན༌ ཚང༌མ༌ གྲུབ༌ཨིན༌།"]], [["ཏེ༌ཏུས༌ལ༌ སྐྱེ༌ཅེས༌མ༌ དང༌ ཕྲུ༌གུའ༌ པི༌བི༌ ཏང༌ཁན༌ནི༌ ཨ༌མ༌གུན༌ལ༌ ཙམ༌ཤིག༌གི༌ ཇིགས༌ནང༌ མ༌ནོག༌, འི༌ ནས༌སའེ༌ ནང༌ང༌ རྡུག༌ངལ༌ ཀྲག༌པོ༌ བྱུང༌ཨིན༌, ཡང༌ འི༌ མི༌གུན༌ནི༌ཀ༌ ཐུགས༌སྲོ༌ ཀྲག༌པོ༌ བབས༌ཨིན༌།"]], [["གྲ༌འོའེ༌ མག༌མི༌གུན༌ནི༌ ཁོང༌གུན༌ སད༌ཨིན༌ ཡང༌ ཞན༌ གྱལ༌ཁམས༌ ཚང༌མའེ༌ ནང༌ང༌ ཙོན༌པ༌ ཅོས༌ཏེ༌ ཁྱེར༌ཨིན༌, ཡང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཡེ༌རུ༌ཤ༌ལེམ༌པ༌གུན༌ ཝང༌ངི༌ ཡོག༌ག༌ ནན༌ཏེ༌ བོར༌ཨིན༌ ནམ༌ ཚག༌པ༌ ཁོང༌གུན༌ནི༌ ཏུས༌པོ༌ ཚང༌ མི༌ཚང༌།\""]], [["\"ཉི༌མ༌, ཟླ༌ཝ༌ དང༌ སྐར༌མ༌ གུན༌ནི༌ ནང༌ང༌ སྟགས༌གུན༌ ཐོང༌ཨིན༌། གྱ༌ཚོའེ༌ སྐད༌ ཀྲག༌པོ༌ དང༌ ཆུལ༌བག༌ ཆེན༌མོ༌ ལང༌ཅེས༌པོའེ༌ ཇིག༌རྟེན༌ནི༌ཀ༌ གྱལ༌ཁམས༌ ཚང༌མའེ༌ མི༌གུན༌ ཇིགས༌ཏེ༌ ཅིག༌ ནང༌ ཅིག༌ག༌ ཅི༌ བྱུངས༌ཏེ༌ ཨིན༌ནོག༌ ཟེར༌ཏེ༌ ཏྲི༌ཨིན༌།"]], [["དཀོན༌མཆོག༌གི༌ ནམ༌ཁའེ༌ ཝང༌གུན༌ སྲུག༌ག༌ ཛད༌ཁན༌བོ༌ ཐོང༌ང༌ཅིག༌ ཇིག༌རྟེན༌ནི༌ཀ༌ ཅི༌ བྱུང༌ཨིན༌ སམས༌ཏེ༌ ཇིགས༌ནང༌ངི༌ ནང༌ང༌ མི༌གུན༌ མུན༌ཨིན༌།"]], [["ཏེ༌ནེ༌ ཁོང༌གུན༌ནི༌ མི༌རིགས༌སི༌བུ༌ ཝང༌ དང༌ ཟིར༌རྗིད༌ ཀྲག༌པོ༌ ཉམ༌པོ༌, སྲིན༌ནི༌ཀ༌ ཞོན༌ཏེ༌ ཡོང༌ང༌ ཐོང༌ཨིན༌།"]], [["ཏེ༌གུན༌ བྱུང༌ང༌ ཐོང༌ང༌ཅིག༌, ལངས༌ཏེ༌ གོ༌ སྟོགས༌ཏེ༌ ཀེན༌ལ༌ ལྟོས༌ ཅིའ༌ཟེར༌ན༌ ཁྱོ༌ཞའེ༌ ཐར༌པ༌ ཉེ༌མོ༌ ལེབས༌ཏེ༌ ཨིན༌ནོག༌།"]], [["ཏེ༌ནེ༌ ཡེ༌ཤུའི༌ ཁོང༌གུན༌ལ༌ འི༌ རུངས༌པོ༌ ཤད༌ད༌ ཛདས༌, \"ཕིག༌ ཁ༌ཟས༌སི༌ ལྕང༌མ༌ དང༌ ལྕང༌མ༌ ཚང༌མ༌ ལྟོས༌།"]], [["ཏེ༌གུན༌ལ༌ ལོ༌མ༌ བིང༌ང༌ཅིག༌, ཁྱོ༌ཞའ༌ ཡར༌ ཉེ༌མོ༌ ལེབ༌ཁན༌བོ༌ ཤེས༌ས༌ནོག༌།"]], [["ཏེན༌ན༌ ཙོགས༌ལ༌ ཁྱོ༌ཞ༌གུན༌ནི༌ ཏེ༌ སྟགས༌གུན༌ ཐོང༌ང༌ཅིག༌, ཁྱོ༌ཞའེ༌ དཀོན༌མཆོག༌གི༌ གྱལ༌སྲིད༌ ཉེ༌མོའ༌ ལེབས༌ཏེ༌ ཡོད༌ཁན༌བོ༌ ཤེས༌ཨིན༌།"]], [["ངའེ༌ ཁྱོ༌ཞའ༌ དེན༌བ༌ ཟེར༌རད༌, འི༌ མི༌རབས༌པོ༌ མེད༌ཁན༌ ཆེ༌ སང༌ སྔུན༌ལ༌ ཏེ༌ ཚང༌མ༌ བྱུང༌ཨིན༌།"]], [["ནམ༌ཁའ༌ དང༌ ཇིག༌རྟེན༌ ཉིས༌ཀོ༌ མེད༌ཁན༌ ཆེན༌, ཨིན༌ནའང༌ ངའེ༌ ཟེར༌ཁན༌གུན༌ མེད༌ཁན༌ མ༌ནེ༌ མི༌ཆ༌།\""]], [["གྲོན༌ ཏང༌ཅེས༌ དང༌ ར༌རོས༌ཤེས༌ དང༌ འི༌ མི༌ཚེའེ༌ ཚེར༌ཁ༌གུན༌ནི༌ ཁྱོ༌ཞ༌གུན༌ནི༌ སེམས༌ དཀོན༌མཆོག༌ནེ༌ ཐག༌རིང༌ང༌ མི༌ཁྱེར༌ཅེས༌ལ༌ ཤང༌ ཅོས༌། ཏེ༌ཟུག༌ མ༌ཅོ༌ན༌, ཏེ༌ ཞག༌པོ༌ ལེབས༌ཏེ༌ ཧུན༌མེད༌ལ༌ ཁྱོ༌ཞ༌གུན༌ ཁད༌ཨིན༌,"]], [["ཏེ༌ ཞག༌པོ༌ ཇིག༌རྟེན༌ནི༌ཀ༌ མི༌ཚེ༌ ཕུད༌ཁན༌ ཚང༌མའེ༌ཀ༌ བབས༌ཨིན༌།"]], [["ཏུས༌གྱུན༌ ཤང༌ ཅོས༌ཏེ༌ དུག༌ ཡང༌ འི༌ བྱུང༌ཅེས༌ཅན༌ནི༌ ནས༌ལུག༌ ཚང༌མ༌ནེ༌ ཐར༌ཅེས༌ དང༌ མི༌རིགས༌སི༌བུའི༌ དུན༌ལ༌ ཇིགས༌ མ༌ཇིགས༌ས༌ ལངས༌ཏེ༌ དུག༌ ཐུབ༌ཅེས༌ལ༌ མོས༌ལམ༌ ཞུས༌།\""]], [["ཡེ༌ཤུའི༌ ཞག༌ཏང༌ ཆོད༌ཁང༌ང༌ ལབ༌ཞ༌ སལ༌ལ༌ ཛདས༌ ཡང༌ ཕི༌ཏོག༌ བིང༌ཏེ༌ ཨོ༌ལིཝ༌ཝི༌ རི༌ ཟེརས༌སའེ༌ ནས༌ས༌ སྐྱོད༌ཏེ༌ ཚན༌ལ༌ ཞུགས༌ས༌ ཛད༌དད༌པིན༌།"]], [["ཡང༌ མི༌ཚོགས༌ ཞག༌ཏང༌ མ༌ ང༌མོ༌ནེ༌ ཁོང༌ངི༌ ལབ༌ཞ༌ ཉན༌ན༌ལ༌ ཆོད༌ཁང༌ང༌ ཡོང༌ངད༌པིན༌།"]]], [[["22:1 ནེ༌ 6"], ["ཏ༌ སྐྱུར༌ མེད༌ཁན༌ནི༌ ཏ༌གི༌ ཏུས༌ཆེན༌ ཀ༌བོའ༌ པེ༌སག༌གི༌ ཏུས༌ཆེན༌ ཟེར༌རད༌ ཉེ༌མོ༌ ཡོད༌པིན༌,"]], [["བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ སང༌ཝའེ༌ ཐོག༌ནེ༌ ཡེ༌ཤུ༌ སད༌ཅེས༌སི༌ ཐབས༌ ཙལས༌ ཅིའ༌ཟེར༌ན༌ མི༌ཚོགས༌སི༌ ཏེ༌བོའ༌ གྱབ༌གལ༌ ཅོའ༌ནོག༌ སམ༌ཏེ༌ ཁོང༌གུན༌ ཇིགས༌སད༌པིན༌།"]], [["ཏེ༌ནེ༌ ལོབ༌ཕྲུགས༌ ཅུག༌ཉིས༌སི༌ ནང༌ནེ༌ ཅིག༌, ཀར༌ཡོད༌པ༌ ཟེར༌ཁན༌ནི༌ ཡུ༌དཱའེ༌ ནང༌ང༌ ཤེ༌ཏན༌ ཞུགས༌,"]], [["ཡང༌ ཁོ༌ བླ༌མ༌ འུ༌སྐྱོང༌གུན༌ དང༌ ཆོད༌ཁང༌ སྲུང༌ཁན༌ནི༌ མག༌མི༌ འུ༌སྐྱོང༌གུན༌ ཡོད༌ས༌ སོང༌ཏེ༌ ཡེ༌ཤུའ༌ ངོ༌ལོག༌ ཅོས༌ཏེ༌ ཀ༌ཟུག༌གི༌ ཁོང༌གུན༌ནི༌ ལག༌ག༌ སྟད༌ཨིན༌ ཟེར༌ཏེ༌ གྲབས༌ ཅོས༌།"]], [["ཁོང༌གུན༌ མ༌སྲན༌ཏྲེ༌ ཐད༌ཏེ༌ ཁོའ༌ པེ༌ནེ༌ ཏང༌ཅེས༌ལ༌ ཁའ༌ཆམས༌།"]], [["ཁོའང༌ ཏེ༌བོའ༌ ཁའ༌ཆམས༌ཏེ༌ མི༌ཚོགས༌ མེད༌ ཟ༌ནེ༌ ཡེ༌ཤུ༌ ཁོང༌གུན༌ནི༌ ལག༌ག༌ སྟད༌ཅེས༌སི༌ སྐབས༌ ཙལ༌ཅེས༌ གོ༌ཟུག༌།"]], [["22:7 ནེ༌ 30"], ["ཏེ༌ནེ༌ སྐྱུར༌ མེད༌ཁན༌ནི༌ ཏ༌གི༌ ཏུས༌ཆེན༌ ལེབ༌, ཏེ༌ ཞག༌ག༌ པེ༌སག༌གི༌ ལུ༌གུ༌བོ༌ སྲོག༌ཆོད༌ལ༌ ཕུལ༌ལད༌པིན༌,"]], [["གཙོ༌བོ༌ ཡེ༌ཤུའི༌ པི༌ཏྲར༌ དང༌ ཡོ༌ཧཱ༌ནན༌ ལམ༌ཅུག༌ག༌ ཛད༌ཨིན༌ མོལས༌, \"སོང༌ཏེ༌ ང༌དང༌གུན༌ ཟའ༌ཅེས༌ལ༌ པེ༌སག༌གི༌ དོན༌ཏང༌ གྲལ༌གྲིག༌ ཅོས༌།\""]], [["ཁོང༌གུན༌ནི༌ ཡེ༌ཤུའ༌ ཏྲིས༌, \"ང༌ཞའེ༌ པེ༌སག༌གི༌ དོན༌ཏང༌ ཀ༌རུ༌ གྲལ༌གྲིག༌ ཅོ༌ལེ༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"གྱལ༌སའེ༌ ནང༌ང༌ ཞུགས༌ ཟ༌ནེ༌, ཏེ༌རུ༌ ཆུ༌ཀར༌ ཁུར༌ཁན༌ནི༌ མི༌ཞིག༌ ཁྱོ༌ཞ༌གུན༌ལ༌ ཐུག༌ཅེན༌, ཁོའེ༌ སྟིང༌རང༌ནེ༌ སོང༌། ཁོ༌ ཞུགས༌ཏེ༌ ཆ༌སའེ༌ ཁང༌པའེ༌"]], [["ཁང༌དག༌པོའ༌ ཟེར༌ 'ལོབ༌པོན༌ནི༌ ཏྲིའ༌རག༌, \"གྲོན༌པོ༌ ཞུག༌སི༌ ནང༌བོ༌ ཀ༌ནེ༌ ཡོད༌, ཏེ༌རུ༌ ངའེ༌ ང༌རང༌ངི༌ ལོབ༌ཕྲུགས༌གུན༌ ཉམ༌པོ༌ པེ༌སག༌གི༌ དོན༌ཏང༌ ཟེན༌?\""]], [["ཁོའེ༌ ཁྱོ༌ཞའ༌ སྟང༌ཐོག༌ག༌ གྲལ༌གྲིག༌ ཅོས༌ཁན༌ནི༌ ནང༌ ཆེན༌མོ༌ཞིག༌ ལྟན༌ཅེན༌, ཏེ༌རུ༌ དོན༌ཏང༌ངི༌ གྲལ༌ ཅོས༌།\""]], [["ཏེ༌ནེ༌ ཁོང༌གུན༌ སོང༌ ཡང༌ ཅི༌ཚང༌མ༌ ཡེ༌ཤུའི༌ མོལ༌ཁན༌ ནང༌ཞིན༌ ཐོང༌། ཁོང༌གུན༌ནི༌ ཏེ༌རུ༌ པེ༌སག༌གི༌ དོན༌ཏང༌ངི༌ གྲལ༌གྲིག༌ ཅོས༌།"]], [["ཏུས༌ཚོད༌ ལེབ༌བ༌ཅིག༌ ཡེ༌ཤུ༌ ཁོང༌རང༌ངི༌ སྐུ༌ཚབས༌གུན༌ ཉམ༌པོ༌ ཅོག༌ཙེ༌ཀ༌ སྟེན༌ཏེ༌ ཞུགས༌"]], [["ཡང༌ ཁོང༌ངི༌ སྐུ༌ཚབས༌གུན༌ལ༌ མོལས༌, \"ང༌ རྡུག༌ངལ༌ ཉུང༌ངི༌ སང༌ སྔུན༌ལ༌ འི༌ པེ༌སག༌གི༌ དོན༌ཏང༌ ཁྱོ༌ཞའ༌ ཉམ༌པོ༌ དུགས༌ཏེ༌ ཟའ༌ཅེས༌སི༌ དོད༌པ༌ ཆེན༌མོ༌ ཡོད༌པིན༌,"]], [["ཅིའ༌ཟེར༌ན༌ ངའེ༌ ཁྱོ༌ཞ༌གུན༌ལ༌ ཟེར༌རད༌, ངའེ༌ འི༌བོ༌ ཡང༌སྐྱར༌ མ༌ནེ༌ མི༌ཟ༌ ནམ༌ཚོག༌པ༌ འི༌བོའེ༌ ཏོན༌ཏག༌པོ༌ དཀོན༌མཆོག༌གི༌ གྱལ༌སྲིད༌ ནང༌ང༌ དྲན༌དྲ༌ མི༌གྲུབ༌།\""]], [["ཏེ༌ནེ༌ ཡེ༌ཤུའི༌ དོན༌སྐྱོག༌པོ༌ ནམས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌ ཡང༌ ཁོང༌གུན༌ལ༌ མོལས༌, \"འི༌བོ༌ ལེན༌ཏེ༌ ཁྱོ༌ཞ༌རང༌གུན༌ནི༌ ནང༌ང༌ བགོས༌།"]], [["ངའེ༌ ཁྱོ༌ཞའ༌ ཟེར༌རད༌, འི༌ རྒུན༌ཆང༌བོ༌ ངའེ༌ ཡང༌སྐྱར༌ མི༌ཐུང༌ ནམ༌ཚོག༌པ༌ དཀོན༌མཆོག༌གི༌ གྱལ༌སྲིད༌ མི༌ལེབ༌།\""]], [["ཏེ༌ནེ༌ དོན༌ཀྱིར༌ ནམས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌ ཡང༌ ཅག༌ག༌ ཛད༌ཏེ༌ ལོབ༌ཕྲུགས༌གུན༌ལ༌ སལས༌ ཡང༌ མོལས༌, \"འི༌བོ༌ ཁྱོ༌ཞ༌གུན༌ནི༌ ཕིའ༌ ཏངས༌ཁན༌ནི༌ ངའེ༌ ཟུགས༌པོ༌ ཨིན༌། ང༌ ཨིད༌ཏུ༌ ཅོ༌ཅེས༌ལ༌ འི༌བོ༌ ཅོས༌།\""]], [["ཏེན༌ན༌ ཙོགས༌ལ༌ ཁར༌ཇི༌ སྟིང༌ནེ༌ ཡང༌སྐྱར༌ རྒུན༌ཆང༌ངི༌ དོན༌སྐྱོག༌པོ༌ ནམས༌ ཡང༌ མོལས༌, \"འི༌ ཀོ༌རེ༌བོ༌ དཀོན༌མཆོག༌ དང༌ ཁོང༌ངི༌ མི༌གུན༌ནི༌ པར༌ལ༌ ངའེ༌ ཁྲག༌ ཉམ༌པོ༌ ཅོས༌ཁན༌ནི༌ ཆད༌དོན༌ སོ༌མ༌ ཨིན༌།"]], [["ཨིན༌ནའང༌ ལྟོས༌, ང༌ གྲ༌འོའེ༌ ལག༌ག༌ སྟད༌ཁན༌ནི༌ ལག༌པ༌ འི༌ ཅོག༌ཙེ༌ཀ༌ ང༌ ཉམ༌པོ༌ དུག༌།"]], [["ཐག༌ཅད༌ད༌ ཛད༌ཁན༌ ནང༌ཞིན༌ མི༌རིགས༌སི༌བུ༌ ཤི༌གོས༌, ཨིན༌ནའང༌ ཁོ༌ གྲ༌འོའེ༌ ལག༌ག༌ སྟད༌ཁན༌ནི༌ མི༌བོའ༌ ཙམ༌ཤིག༌གི༌ ཇིགས༌པ༌ མི༌ཡོང༌།\""]], [["ཏེ༌བོ༌ སུའི༌ ཅོ༌ཨིན༌ ཟེར༌ཏེ༌ ལོབ༌ཕྲུགས༌གུན༌ནི༌ ཁོ༌རང༌ ཅིག༌ དང༌ ཅིག༌ག༌ ཏྲི༌ཅེས༌ གོ༌ཟུག༌།"]], [["ཏེ༌ནེ༌ ལོབ༌ཕྲུགས༌གུན༌ནི༌ ནང༌ང༌ ཁོ༌རང༌གུན༌ནི༌ ཕྲོ༌ནེ༌ ཀྲག༌ཤོག༌ སུ༌ ཨིན༌ ཟེར༌ཨིན༌ ཟེར༌ཟེར༌ སོང༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ཡ༌ཧུ༌དཱ༌པ༌ མན༌ཁན༌ནི༌ གྱལ༌པོ༌གུན༌ནི༌ མི༌གུན༌ནི༌ཀ༌ སྙིང༌རྗེ༌ མེད༌པ༌ ཝང༌སྲུལ༌ལ༌ནོག༌, ཡང༌ མི༌གུན༌ནི༌ཀ༌ ཝང༌ཆ༌ ཡོད༌ཁན༌གུན༌ནི༌ ཁོ༌རང༌གུན༌ལ༌ 'མི༌གུན༌ལ༌ ཕན༌ཐོགས༌ ཏང༌ཁན༌' ཟེར༌ར༌ནོག༌།"]], [["ཁྱོ༌ཞའེ༌ ནང༌ང༌ ཏེ༌ཙོགས༌ ཡོང༌ མ༌གོས༌། ཁྱོ༌ཞའེ༌ ཕྲོ༌ནེ༌ ཀྲག༌པོ༌ ཨིན༌ཁན༌བོ༌ ཆུང༌ཤོག༌ གྱུར༌གོས༌ ཡང༌ ཝང༌སྲུལ༌ཁན༌བོ༌ ཞབ༌སྟོག༌ ཞུ༌ཁན༌ གྱུར༌གོས༌།"]], [["ཅོག༌ཙེ༌ཀ༌ ཟན༌ཟའ༌ལ༌ དུག༌ཁན༌བོ༌ ཆེའ༌ ཨིན༌ནོག༌ག༌ ཡ༌ ཞབ༌ཤི༌ ཞུ༌ཁན༌བོ༌? ཅོག༌ཙེ༌ཀ༌ ཟན༌ཟའ༌ལ༌ དུག༌ཁན༌བོ༌ མི༌ཆེའ༌? ཨིན༌ནའང༌ ངའེ༌ ཞབ༌ཤི༌ ཞུ༌ཁན༌ནི༌ ཚུལ༌ལ༌ ཁྱོ༌ཞ༌གུན༌ནི༌ ཕྲོའ༌ མི༌ཚེ༌ ཕུད༌དད༌།\""]], [["\"ང༌ ཀགས༌པོ༌ ཐོང༌ངི༌ ཏུས༌ལ༌ ཁྱོ༌ཞའ༌ ང༌ ཉམ༌པོ༌ དུག༌ཁན༌གུན༌ ཨིན༌ནོག༌།"]], [["ཀ༌ཟུག༌ ངའེ༌ ཡབ༌བི༌ ངའ༌ གྱལ༌སྲིད༌ཞིག༌ ཝང༌སྲུལ༌ལ༌ སལས༌ ཏེན༌ན༌ ཙོགས༌ ངེའང༌ ཁྱོ༌ཞ༌གུན༌ལ༌ གྱལ༌སྲིད༌ཞིག༌ ཝང༌སྲུལ༌ལ༌ ཏང༌ཨིན༌།"]], [["ཁྱོ༌ཞ༌ ངའེ༌ གྱལ༌སྲིད༌དི༌ ནང༌ང༌ ང༌ ཉམ༌པོ༌ ངའེ༌ ཅོག༌ཙེ༌ ཀ༌ནེ༌ ཟེན༌, ཐུང༌ཨིན༌ ཡང༌ ཨིས༌ར༌ཨེལ༌ལི༌ སྡེ༌ ཅུག༌ཉིས༌སི༌ཀ༌ ཝང༌སྲུལ༌ཅེས༌ལ༌ ཁྲིས༌སི༌ཀ༌ དུག༌ཨིན༌།\""]], [["22:31 ནེ༌ 38"], ["གཙོ༌བོའེ༌ ཡེ༌ཤུའི༌ མོལས༌, \"ཤི༌མོན༌, ཤི༌མོན༌, ཁྱོ༌ཞ༌གུན༌ ཚོད༌ལྟའེ༌ ནང༌ང༌ ཀྲོ༌ སིག༌ག༌ ཙོགས༌ལ༌ སིག༌ཅུག༌ཅེས༌ལ༌ ཤེ༌ཏན༌ནི༌ དཀོན༌མཆོག༌ག༌ ཞུ༌ཝ༌ ཕུལས༌།"]], [["ཨིན༌ནའང༌ ཁྱོ༌རང༌ངི༌ ཏད༌པ༌ མི༌ཕང༌ཅེས༌ ཡང༌ གྱོད༌པ༌ ཅོས༌ཏེ༌ ཡང༌སྐྱར༌ ངའེ༌ཀ༌ ཏད༌པ༌ ཅོའ༌ཅིག༌, ཁྱོ༌རང༌ངི༌ སྤུན༌གུན༌ལ༌ སྤོས༌པ༌ ཏང༌ཅེས༌ལ༌ མོས༌ལམ༌ ཞུས༌པིན༌།\""]], [["པི༌ཏྲར༌རི༌ ལན༌ཏངས༌, \"གཙོ༌བོ༌, ང༌ ཉེ༌རང༌ ཉམ༌པོ༌ ཙོན༌ལ༌ ཆ༌ཅེས༌ མ༌ཚད༌ ཤི༌ཅེས༌ལའང༌ གྲལ༌གྲིག༌ ཨིན༌།\""]], [["ཡེ༌ཤུའི༌ པི༌ཏྲར༌ལ༌ མོལས༌, \"ངའེ༌ ཁྱོ༌རང༌ང༌ ཟེར༌རད༌, དི༌རིང༌ ཅ༌པོའེ༌ ཅ༌སྐད༌ ཏང༌ངི༌ སང༌ སྔུན༌ལ༌ ཁྱོ༌རང༌ངི༌ ངའ༌ ལན༌ སུམ༌ མི༌ཤེས༌ཟུན༌ ཏང༌ཨིན༌།\""]], [["ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ ཁྱོ༌ཞའ༌ ཁོ༌མགས༌, ཇོ༌ལ༌ དང༌ པ༌བུ༌ མེད༌པ༌ ཀལ༌ ཟ༌ནེ༌ ཁྱོ༌ཞ༌གུན༌ལ༌ སྒོས༌དོམ༌གུན༌ དྲན༌དྲ༌ མ༌སོང༌ང༌?\" ཁོང༌གུན༌ནི༌ ཟེརས༌, \"དྲན༌དྲ༌ སོང༌ལེ༌།\""]], [["\"ཨིན༌ནའང༌ ཁོ༌མགས༌ ཡོད༌ཁན༌གུན༌ནི༌ ཏེ༌བོ༌ ཁུར༌གོས༌ ཏེན༌ན༌ ཙོགས༌ལ༌ ཇོ༌ལའང༌། ར༌འི༌ མེད༌ཁན༌གུན༌ནི༌ རང༌ངི༌ ཀོས༌ ཙོངས༌ཏེ༌ ར༌འི༌ ཉོ༌གོས༌།"]], [["ངའེ༌ ཁྱོ༌ཞའ༌ ཟེར༌རད༌, དམ༌པའེ༌ སུང༌རབས༌སི༌ ནང༌ང༌ 'ཁོ༌ ཁྲིམས༌ ཅག༌ཁན༌གུན༌ནི༌ ཕྲོའ༌ རྩི༌ཨིན༌' བྲིས༌ཁན༌བོ༌ ངའེ༌ ནང༌ང༌ གྲུབ༌གོས༌། ཏན༌ཏན༌ ངའེ༌ སྐོར༌ལ༌ ཏེ༌ བྲིས༌ཁན༌བོ༌ གྲུབ༌ཨིན༌ ཨིན༌ནོག༌།\""]], [["ཁོང༌གུན༌ནི༌ ཟེརས༌, \"གཙོ༌བོ༌ལེ༌, ང༌ཞའེ༌ ལག༌ག༌ ར༌འི༌ ཉིས༌ ཡོད༌།\""], ["ཡེ༌ཤུའི༌ མོལས༌, \"ར༌འི༌ སྐོར༌ལ༌ མང༌པོ༌ ཟེརས༌, ཏ༌ བྲའོག༌།\""]], [["22:39 ནེ༌ 46"], ["གཙོ༌བོ༌ ཡེ༌ཤུ༌ ལོབས༌ ནང༌ཞིན༌ གྱལ༌ས༌ནེ༌ ཕི༌ལོག༌ག༌ བིངས༌ཏེ༌ ཨོ༌ལིཝ༌ཝི༌ རི༌ཀ༌ སྐྱོདས༌ ཡང༌ ཁོང༌ངི༌ ལོབ༌ཕྲུགས༌གུན༌ ཁོང༌ངི༌ སྟིང༌རང༌ནེ༌ སོང༌།"]], [["ཏེ༌ ནས༌སའེ༌ཀ༌ ལེབ༌བ༌ཅིག༌ ཁོང༌ངི༌ ཁོང༌གུན༌ལ༌ མོལས༌, \"ཁྱོ༌ཞའ༌ སྡིག༌པའེ༌ ནང༌ང༌ མི༌གྱེལ༌ཅེས༌སི༌ ཕིའ༌ མོས༌ལམ༌ ཞུས༌།\""]], [["ཏེ༌ནེ༌ རྡོའ༌ ཕངས༌ཏེ༌ ལེབ༌ཚད༌ ཟམ༌ཤིག༌ ཁོང༌གུན༌ནེ༌ ཐག༌རིང༌ང༌ སྐྱོད༌ཏེ༌ པིག༌དོང༌ ཙུགས༌ཏེ༌ མོས༌ལམ༌ ཞུས༌,"]], [["\"ཡབ༌ལེ༌ གལ༌ཏེས༌ ཉེ༌རང༌ ཐུགས༌ཐད༌ན༌ འི༌ རྡུག༌ངལ༌ལི༌ ཀོ༌རེ༌བོ༌ ངའེ༌ ཀ༌ནེ༌ ཐེན༌ན༌ ཛད༌, ཨིན༌ནའང༌ ངའེ༌ དོད༌པ༌ ནང༌ཞིན༌ མན༌པ༌, ཉེ༌རང༌ངི༌ ཐུག༌གོངས༌ ནང༌ཞིན༌ ཅོའ༌ ཛད༌།\""]], [["ཏེ༌ནེ༌ ནམ༌ཁའ༌ནེ༌ ཕོ༌ཉ༌ཞིག༌ སྐྱོད༌ཏེ༌ ཁོང༌ང༌ སྟོབས༌ ཅུག༌ག༌ ཛདས༌།"]], [["རྡུག༌ངལ༌ སྲན༌ཏྲེ༌ ནང༌ང༌ སྙིང༌ངི༌ ཐིལ༌ནེ༌ མོས༌ལམ༌ ཞུའ༌ ཛདས༌, ཡང༌ ཁོང༌ངི༌ ཞལ༌དོང༌ནེ༌ བིང༌ཁན༌ནི༌ མུལ༌ཆུ༌ ཁྲག༌གི༌ ཐིགས༌པ༌ ཙོགས༌ལ༌ སའེ༌ཀ༌ བུད༌།"]], [["མོས༌ལམ༌ ཞུ༌ ཚར༌ར༌ཅིག༌, ཁོང༌ ཞངས༌ཏེ༌ ལོབ༌ཕྲུགས༌གུན༌ ཡོད༌ས༌ ལོགས༌ཏེ༌ སྐྱོདས༌། ཁོང༌གུན༌ ཉིད༌ལ༌ སོང༌ཏེ༌ ཟིགས༌, ཚེར༌ཁའེ༌ ཞས༌ཏེ༌ ཁོང༌གུན༌ སྲན༌ཏེ༌ ངལ༌ཏེ༌ ཡོད༌པིན༌།"]], [["ཁོང༌ངི༌ ཁོང༌གུན༌ལ༌ ཏྲིའ༌ ཛདས༌, \"ཁྱོ༌ཞའ༌ ཅིའ༌ ཉིད༌ལོགས༌ཏེ༌ ཨིན༌། ལོང༌ཤིག༌, ཁྱོ༌ཞའ༌ སྡིག༌པའེ༌ ནང༌ང༌ མི༌གྱེལ༌ཅེས༌སི༌ ཕིའ༌ མོས༌ལམ༌ ཞུས༌།\""]], [["22:47 ནེ༌ 53"], ["གཙོ༌བོ༌ ཡེ༌ཤུའི༌ ཞལ༌ཏ༌ སལ༌ཨིན༌ ཡོད༌ ཟ༌ནེ༌ ལོབ༌ཕྲུགས༌ ཅུག༌ཉིས༌པོའེ༌ ནང༌ནེ༌ ཅིག༌, ཡུ༌དཱ༌ ཟེར༌ཁན༌བོའེ༌ མི༌ཚོགས༌ལ༌ གོ༌ ཅོས༌ཏེ༌ ཡེ༌ཤུའ༌ པུག༌ ཏང༌ང༌ལ༌ ཁོང༌ ཡོད༌ས༌ ཡོངས༌།"]], [["ཨིན༌ནའང༌ ཡེ༌ཤུའི༌ ཁོའ༌ མོལས༌, \"ཡུ༌དཱ༌, ཁྱོ༌རང༌ངི༌ པུག༌ ཏངས༌ཏེ༌ མི༌རིགས༌སི༌བུའ༌ ངོ༌ལོག༌ ཅོའ༌དའ༌?\""]], [["ཡེ༌ཤུའི༌ ལོབ༌ཕྲུགས༌གུན༌ནི༌ བྱུང༌ཅེས༌ཅན༌བོ༌ ཐོང༌ང༌ཅིག༌ ཁོང༌གུན༌ནི༌ ཟེརས༌, \"གཙོ༌བོ༌ལེ༌, ང༌ཞའེ༌ ར༌འི༌ གྱབ༌བ༌?\""]], [["ཡང༌ ཁོང༌ ཅིག༌ཅིག༌གི༌ བླ༌མ༌ ཆེན༌མོའེ༌ ཡོག༌པོའ༌ ར༌འི༌ གྱབས༌ཏེ༌ ཁོའེ༌ ནམ༌ཅོག༌ ཡས༌པ༌ ཅད༌ཏངས༌།"]], [["ཨིན༌ནའང༌ ཡེ༌ཤུའི༌ མོལས༌, \"ཏ༌ བྲའོག༌, འི༌ཙོགས༌ མ༌ཅོ༌\" ཡང༌ ཏེ༌ མི༌བོའེ༌ ནམ༌ཅོག༌པོའ༌ ཆག༌ རྩེས༌ཏེ༌ ཕན༌ཅུག༌ག༌ ཛདས༌།"]], [["ཏེ༌ནེ༌ ཡེ༌ཤུའི༌ བླ༌མ༌ འུ༌སྐྱོང༌, ཆོད༌ཁང༌ སྲུང༌ཁན༌ནི༌ མག༌མི༌ འུ༌སྐྱོང༌ དང༌ ཡ༌ཧུ༌དཱ༌པའེ༌ འུ༌སྐྱོང༌ ཁོང༌ ཟུམ༌མ༌ ཡོང༌ཁན༌གུན༌ལ༌ མོལས༌, \"ར༌འི༌ དང༌ བེར༌ཀ༌ ཁུར༌ཏེ༌ ང༌ ཟུམ༌མ༌ ཡོངས༌ཏེ༌ ཅི༌ ང༌ ཅག༌པ༌ ཨིན༌ནོག༌ག༌?"]], [["ཆོད༌ཁང༌ངི༌ ནང༌ང༌ ཞག༌ཏང༌ ངའེ༌ ལབ༌ཞ༌ ཏང༌ ཟ༌ནེ༌ ཁྱོ༌ཞའེ༌ ང༌ ཅིའ༌ མ༌ཟུམས༌པིན༌?, ཨིན༌ནའང༌ འི༌བོ༌ ནི༌ ཁྱོ༌ཞ༌གུན༌ནི༌ ཏུས༌ཚོད༌, མུན༌གྲིག༌གི༌ ཝང༌སྲུལ༌ལི༌ ཏུས༌ ཨིན༌ནོག༌།\""]], [["22:54 ནེ༌ 65"], ["ཏེ༌ནེ༌ ཆོད༌ཁང༌ སྲུང༌ཁན༌གུན༌ནི༌ ཁོང༌ ཟུམས༌ཏེ༌, བླ༌མ༌ ཆེན༌མོའེ༌ ཕོ༌གྲང༌ང༌ ཁྱེརས༌ ཡང༌ པི༌ཏྲར༌ ཐག༌རིང༌ཞིག༌ནེ༌ ཁོང༌ངི༌ གྱབ༌ནེ༌ སོང༌།"]], [["ཁོང༌གུན༌ནི༌ ཕོ༌གྲང༌ངི༌ གྱང༌སྐོར༌རི༌ ཞུང༌ང༌ མེའ༌ ཏངས༌ཏེ༌ ཏེ༌བོའ༌ ཁོར༌ཏེ༌ དུགས༌, པི༌ཏྲར༌རའང༌ ཁོང༌གུན༌ ཉམ༌པོ༌ དུགས༌།"]], [["ཏེ༌ནེ༌ ཡོག༌མོ༌ཞིག༌གི༌ པི༌ཏྲར༌ མེའ༌ དུགས༌ཏེ༌ ཐོང༌པ༌ ཁོའ༌ ཞིབ༌ཅ༌ ཅོས༌ཏེ༌ ལྟས༌ ཡང༌ ཟེརས༌, \"འི༌ མི༌བོའང༌ ཡེ༌ཤུ༌ ཉམ༌པོ༌ དུག༌པིན༌།\""]], [["ཨིན༌ནའང༌ པི༌ཏྲར༌རི༌ ཟུན༌ ཏངས༌ཏེ༌ ཟེརས༌, \"བུ༌མོ༌, ངའེ༌ ཁོ༌ ཤེས༌ས༌མེད༌།\""]], [["ཙ༌པིག༌ སྟིང༌ནེ༌ ཡང༌ མི༌ཞིག༌གི༌ ཁོ༌ ཐོང༌ཏེ༌ ཟེརས༌, \"ཁྱོ༌རང༌ངའང༌ ཁོང༌གུན༌ནི༌ ཕྲོ༌པ༌ ཅིག༌ ཨིན༌ནོག༌།\""], ["པི༌ཏྲར༌རི༌ ཁོའ༌ ཟེརས༌, \"ཛ༌འོ༌, ངའ༌ མན༌།\""]], [["ཆུ༌ཚོད༌ ཅིག༌ ཛོད༌ ཅིག༌གི༌ སྟིང༌ནེ༌ ཞན༌ མི༌ཞིག༌གི༌ ཟེརས༌, \"ཏན༌ཏན༌ འི༌ མི༌བོའང༌ ཁོའེ༌ ཕྲོ༌པ༌གུན༌ནི༌ ནང༌ནེ༌ ཅིག༌ ཨིན༌ནོག༌ ཅིའ༌ཟེར༌ན༌ ཁོ༌ གཱ༌ལིལ༌ལི༌པ༌ ཨིན༌ནོག༌།\""]], [["ཨིན༌ནའང༌ པི༌ཏྲར༌རི༌ ལན༌ཏངས༌, \"ཁྱོ༌རང༌ངི༌ ཅི༌ ཟེར༌ཏེ༌ ཨིན༌ ང༌ ཧ༌གོའ༌ མེ༌རག༌།\" ཁོའེ༌ ཏེ༌བོ༌ ཟེར༌ཨིན༌ ཡོད༌ ཟ༌ནེ༌, ཅ༌པོའེ༌ ཅ༌སྐད༌ ཏངས༌།"]], [["གཙོ༌བོའེ༌ གྱུར༌ཏེ༌ པི༌ཏྲར༌ལ༌ ཟིགས༌། ཏེ༌ནེ༌ པི༌ཏྲར༌ལ༌ གཙོ༌བོའེ༌, \"ཅ༌པོའེ༌ ཅ༌སྐད༌ ཏང༌ངི༌ སང༌ སྔུན༌ལ༌ ཁྱོ༌རང༌ངི༌ ངའ༌ ལན༌ སུམ༌ མི༌ཤེས༌ཟུན༌ ཏང༌ཨིན༌\" མོལ༌ཁན༌བོ༌ ཨིད༌ཏུ༌ ཡོངས༌,"]], [["ཡང༌ ཁོ༌ ཕི༌ལོག༌ག༌ སོང༌ཏེ༌ མ༌སྲན༌ཏྲེ༌ ངུས༌།"]], [["ཡེ༌ཤུ༌ སྲུང༌ཁན༌གུན༌ནི༌ ཁོང༌ང༌ ཚིག༌ ཏང༌ཨིན༌ རྡུང༌ཅེས༌ གོ༌ཟུག༌།"]], [["ཁོང༌གུན༌ནི༌ ཁོང༌ངི༌ མིག༌ ལག༌ཕིས༌ ཉམ༌པོ༌ ཀབས༌ཏེ༌ ལྡབས༌ཏེ༌ ཟེརས༌, \"ལུང༌སྟན༌ སལ༌ལའང༌ ཁྱོ༌རང༌ང༌ རྡུང༌ཁན༌བོ༌ སུ༌ ཨིན༌ནོག༌?\""]], [["ཡང༌ སྤེ༌ར༌ རྩོག༌པོ༌ མང༌པོ༌ ཟེར༌ཏེ༌ ཁོང༌ང༌ ཁྲེལ༌བ༌ སྟནས༌།"], ["22:66 ནེ༌ 71"]], [["ནམ༌ལངས༌ས༌ཅིག༌ ཡ༌ཧུ༌དཱ༌པའེ༌ འུ༌སྐྱོང༌གུན༌, བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ ཚོགས༌དུ༌ ཚོགས༌ཏེ༌ གཙོ༌བོ༌ ཡེ༌ཤུ༌ ཁོང༌གུན༌ནི༌ དུན༌ལ༌ ཁྱོང༌ཅུགས༌།"]], [["ཁོང༌གུན༌ནི༌ ཟེརས༌, \"ང༌ཞའ༌ ཤོད༌དའང༌, ཁྱོ༌རང༌ ལྡམ༌མ༌ ཛད༌ཁན༌ནི༌ མ༌ཤི༌ཀའ༌ ཨིན༌ན༌?\""], ["ཁོང༌ངི༌ ལན༌སལས༌, \"གལ༌ཏེས༌ ངའེ༌ ཁྱོ༌ཞའ༌ ཟེར༌ན༌ ཁྱོ༌ཞའ༌ དེན༌ མི༌ཤེས༌,"]], [["ཡང༌ གལ༌ཏེས༌ ངའེ༌ ཏྲི༌ཝ༌ཞིག༌ ཏྲི༌ན༌ ཁྱོ༌ཞའེ༌ ལན༌ མི༌ཏང༌།"]], [["ཨིན༌ནའང༌ ཏ༌ནེ༌ཕར༌ལ༌ མི༌རིགས༌སི༌བུ༌ ཀུན༌ཝང༌ དཀོན༌མཆོག༌གི༌ ཆག༌ ཡས༌པའེ༌ ཁྲིས༌སི༌ཀ༌ དུག༌ཨིན༌།\""]], [["ཁོང༌ ཚང༌མའེ༌ ཟེརས༌, \"ཁྱོ༌རང༌ དཀོན༌མཆོག༌གི༌ སྲས༌ ཨིན༌ན༌?\" ཁོང༌ངི༌ ལན༌སལས༌ \"ཁྱོ༌ཞའེ༌ ཟེར༌ཁན༌བོ༌ ང༌ ཨིན༌།\""]], [["ཏེ༌ནེ༌ ཁོང༌གུན༌ནི༌ ཟེརས༌, \"ང༌དང༌ང༌ འི༌ སང༌ མང༌ང༌ སྤང༌པོ༌ ཅི༌ གོས༌ཨིན༌? ཁོའེ༌ ཟེར༌ཁན༌བོ༌ ང༌དང༌གུན༌ནི༌ ཚོར༌།\""]]], [[["23:1 ནེ༌ 7"], ["ཏེ༌ནེ༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ གང༌པོ༌ ལངས༌ཏེ༌ གཙོ༌བོ༌ ཡེ༌ཤུ༌ རོམ༌པའེ༌ ཀའ༌ལོན༌ པི༌ལ༌ཏུའི༌ཀ༌ ཁྱེརས༌།"]], [["ཁོང༌གུན༌ནི༌ ཡེ༌ཤུའ༌ སྐྱོན༌ ཀལ༌ཨིན༌ ཟེརས༌, \"འི༌ མི༌བོའེ༌ མི༌གུན༌ལ༌ རོམ༌མི༌ གྱལ༌པོའ༌ ངོ༌ལོག༌ ཅོ༌ཅུགས༌ཏེ༌ ཁྲལ༌ མ༌ཤལ༌ ཡང༌ ཁོ༌རང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, གྱལ༌པོ༌ ཨིན༌ ཟེར༌དུག༌།\""]], [["ཏེ༌ནེ༌ ཀའ༌ལོན༌ པི༌ལ༌ཏུའི༌ ཡེ༌ཤུའ༌ ཏྲིས༌, \"ཁྱོ༌རང༌ ཡ༌ཧུ༌དཱ༌པའེ༌ གྱལ༌པོ༌ ཨིན༌ན༌?\""], ["ཁོང༌ངི༌ ལན༌སལས༌, \"ཨིན༌, ཉེ༌རང༌ངི༌ ཟེར༌ཁན༌བོ༌ ཨིན༌།\""]], [["ཨིན༌ནའང༌ པི༌ལ༌ཏུའི༌ བླ༌མ༌ འུ༌སྐྱོང༌གུན༌ དང༌ མི༌ཚོགས༌གུན༌ལ༌ ཟེརས༌, \"ངའ༌ འི༌ མི༌བོའེ༌ ནང༌ང༌ སྐྱོན༌ ཅའང༌ ཐོབ༌བ༌ མི༌དུག༌།\""]], [["ཁོང༌གུན༌ནི༌ འུ༌ཙུག༌ ཏངས༌ཏེ༌ ཟེརས༌, \"འི༌ མི༌བོའེ༌ ཁོ༌རང༌ངི༌ ལབ༌ཞ༌ གྱུད༌ཏེ༌ ཡ༌ཧུ༌དཱའེ༌ ཡུལ༌ཇོངས༌ གང༌པོའེ༌ མི༌གུན༌ ཁྲུགས༌ ཤུགས༌, གཱ༌ལིལ༌ལིའི༌ ཡུལ༌ནེ༌ གོ༌ཟུགས༌ཏེ༌ འི༌ ཚག༌པ༌ ལེབ༌།\""]], [["ཏེ༌བོ༌ ཚར༌ཏེ༌ པི༌ལ༌ཏུའི༌, ཁོ༌ གཱ༌ལིལ༌ལི༌པ༌ ཨིན༌ནོག༌ག༌ ཟེར༌ཏེ༌ ཏྲིས༌།"]], [["ཁོང༌ ཧེ༌རོ༌དཱའི༌ ཝང༌ངི༌ ཡོག༌ག༌ ཨིན༌ཁན༌བོ༌ ཁོའ༌ གྱུས༌ ཆའ༌ཅིག༌ ཁོའེ༌ ཡེ༌ཤུ༌ ཧེ༌རོ༌དཱ༌ ཡོད༌ས༌ ཀལས༌, ཏེ༌ཏུས༌ལ༌ ཧེ༌རོ༌དཱ༌ ཡེ༌རུ༌ཤ༌ལེམ༌མི༌ ནང༌ང༌ ཡོད༌པིན༌།"]], [["23:8 ནེ༌ 12"], ["ཧེ༌རོ༌དཱ༌ལ༌ གཙོ༌བོ༌ ཡེ༌ཤུའ༌ ཐུག༌ཅེས༌སི༌ སྐབས༌ ཐོབ༌པ༌ མ༌སྲན༌ཏྲེ༌ ཐད༌ ཅིའ༌ཟེར༌ན༌ ཁོའ༌ ཁོང༌ངི༌ སྐོར༌ལ༌ ཚོར༌ཏེ༌ ཏུས༌ མང༌པོ༌ཞིག༌ནེ༌ ཕར༌ལ༌ ཡེ༌ཤུ༌ ཇལ༌ཏེ༌ ཁོང༌ནེ༌ ལྟས༌ཤིག༌ ལྟ༌ཅེས༌སི༌ དོད༌པ༌ ཆེན༌མོ༌ ཡོད༌པིན༌།"]], [["ཁོའེ༌ ཡེ༌ཤུའ༌ ཏྲི༌ཝ༌ མང༌པོ༌ ཏྲིས༌ ཨིན༌ནའང༌ ཁོང༌ངི༌ ལན༌ ཅིག༌གའང༌ མ༌སལས༌།"]], [["ཏེ༌ཀ༌ ཡོད༌ཁན༌ནི༌ བླ༌མ༌ འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ནི༌ སྲོའེ༌ ནང༌ང༌ ཀུ༌ཅོ༌ ཏངས༌ཏེ༌ ཁོང༌ང༌ ཉད༌གལ༌ ཀལ༌ཨིན༌ དུགས༌།"]], [["ཧེ༌རོ༌དཱ༌ དང༌ ཁོའེ༌ མག༌མི༌གུན༌ནི༌ ཡེ༌ཤུའ༌ ཁྲེལ༌བ༌ ལྟན༌ཏེ༌ ཧབ༌གོད༌ ཏངས༌, ཏེ༌ནེ༌ ཁོང༌ང༌ ནམ༌ཟའ༌ ཀྲག༌པོ༌ སྐོན༌ཏེ༌ པི༌ལ༌ཏུ༌ ཡོད༌ས༌ ལོགས༌ཏེ༌ ཀལས༌།"]], [["ཏེ༌ ཞག༌ག༌ པི༌ལ༌ཏུ༌ དང༌ ཧེ༌རོ༌དཱ༌ ཛ༌འོ༌ གྱུར༌, སྔུན༌ལ༌ ཁོང༌ ཉིས༌ཀ༌ ཐུན༌ན༌ མེད༌པིན༌།"]], [["23:13 ནེ༌ 25"], ["ཏེ༌ནེ༌ པི༌ལ༌ཏུའི༌ བླ༌མ༌ འུ༌སྐྱོང༌གུན༌, ཡ༌ཧུ༌དཱ༌པའེ༌ འུ༌སྐྱོང༌གུན༌ དང༌ མི༌གུན༌ བོད༌ཏེ༌,"]], [["ཁོང༌གུན༌ལ༌ ཟེརས༌, \"ཁྱོ༌ཞ༌གུན༌ནི༌ འི༌ མི༌བོའེ༌ མི༌གུན༌ལ༌ རོམ༌མི༌ གྱལ༌པོའ༌ ངོ༌ལོག༌ ཅོ༌ཅུག༌ཁན༌ནི༌ ཉད༌གལ༌ ཀལ༌ཏེ༌ ངའེ༌ དུན༌ལ༌ ཁྱོངས༌། ངའེ༌ ཁྱོ༌ཞའེ༌ དུན༌ལ༌ ཁོའ༌ རྩར༌ཅོད༌ ཏངས༌ཏེའང༌, ཁོའེ༌ ནང༌ང༌ ཁྱོ༌ཞ༌གུན༌ནི༌ ཀལ༌ཁན༌ནི༌ སྐྱོན༌ ཅའང༌ མ༌ཐོབ༌།\""]], [["ཧེ༌རོ༌དཱའང༌ ཅའང༌ སྐྱོན༌ མ༌ཐོབ༌བ༌, ངའེ༌ཀ༌ ལོགས༌ཏེ༌ ཀལ༌ཁན༌བོ༌ ཁྱོ༌ཞའེ༌ ཐོང༌ཨིན༌ ཨིན༌ནོག༌, ཁོ༌ སད༌གོ༌ཤེས༌སི༌ སྐྱོན༌ཞིག༌ ཅའང༌ ཐོབ༌བ༌ མི༌དུག༌།"]], [["ཏེན༌ན༌བོའེ༌ཕིའ༌ ཁོའ༌ རྟལ༌ལྕག༌ གྱབ༌ཅུགས༌ཏེ༌ ཕུད༌ཨིན༌།\""]], [["ཁོང༌ ཚང༌མ༌ ཅིག༌ སོང༌ཏེ༌ ཀུ༌ཅོ༌ ཏང༌ཨིན༌ ཟེརས༌, \"འི༌ མི༌བོ༌ སད༌ད༌ ཁྱེར༌ ཡང༌ བཱ༌ར༌བས༌ ང༌ཞའེ༌ ཕིའ༌ ཕུད༌ད༌ ཛད༌།\""]], [["༼ཡེ༌རུ༌ཤ༌ལེམ༌མི༌ གྱལ༌སའེ༌ ནང༌ང༌ རོམ༌མི༌ ཝང༌སྲུལ༌པའེ༌ ངོ༌ལོག༌ ཅོས༌ཏེ༌ མི༌ སད༌ཅེས༌པོའེ༌ བཱ༌ར༌བས༌ ཙོན༌ལ༌ ཀགས༌ཏེ༌ ཡོད༌པིན༌༽།"]], [["པི༌ལ༌ཏུའ༌ ཡེ༌ཤུ༌ ཕུད༌ཅེས༌སི༌ དོད༌པ༌ ཡོད༌པ༌ ཡང༌སྐྱར༌ མི༌ཚོགས༌ལ༌ ཏྲིས༌,"]], [["ཨིན༌ནའང༌ ཁོང༌གུན༌ནི༌ མང༌ང༌ ཀུ༌ཅོ༌ ཏང༌ཨིན༌ ཟེརས༌, \"ཁོ༌ རྐྱང༌ཤིང༌ང༌ རྐྱོང༌, རྐྱང༌ཤིང༌ང༌ རྐྱོང༌།\""]], [["པི༌ལ༌ཏུའི༌ ལན༌ སུམ༌པ༌ ཁོང༌གུན༌ལ༌ ཟེརས༌, \"ཅི༌ཕིའ༌, ཁོའེ༌ ཁྲིམས༌སི༌ གྱབ༌གལ༌ ཅི༌ ཅོས༌ཏོག༌། སད༌གོ༌ཤེས༌སི༌ སྐྱོན༌ཞིག༌ ཁོའེ༌ ནང༌ང༌ ངའ༌ ཅའང༌ མ༌ཐོབ༌། ཏེ༌བོའེ༌ཕིའ༌ ངའེ༌ ཁོའ༌ རྟལ༌ལྕག༌ གྱབ༌ཅུགས༌ཏེ༌ ཕུད༌ཨིན༌།\""]], [["ཁོང༌ ཚང༌མའེ༌ ཆད༌མེད༌ལ༌ སྐད༌ ཆེན༌མོའེ༌ ནང༌ང༌ ཁོ༌ རྐྱང༌ཤིང༌ང༌ རྐྱོང༌ ཟེར༌ཏེ༌ ཀུ༌ཅོ༌ ཏངས༌, ཡང༌ ཁོང༌གུན༌ནི༌ ཀུ༌ཅོ༌ ཏང༌ཁན༌བོ༌ ཁྲངས༌པོ༌ ལུས༌།"]], [["པི༌ལ༌ཏུའི༌ ཁོང༌གུན༌ནི༌ ཟེར༌ཁན༌ ནང༌ཞིན༌ ཅོས༌།"]], [["ངོ༌ལོག༌ ཅོས༌ཏེ༌ མི༌ སད༌ཅེས༌པོའེ༌ ཙོན༌ལ༌ ཀགས༌ཁན༌ནི༌ མི༌ ཁོང༌གུན༌ནི༌ ཕུད༌ ཟེར༌ཁན༌བོ༌ ཕུདས༌ ཡང༌ ཁོང༌གུན༌ནི༌ དོད༌པ༌ ནང༌ཞིན༌ ཡེ༌ཤུ༌ རྐྱང༌ཤིང༌ང༌ རྐྱང༌ཅེས༌ལ༌ སྟདས༌།"]], [["23:26 ནེ༌ 43"], ["གཙོ༌བོ༌ ཡེ༌ཤུ༌ ཁྲིད༌ཏེ༌ ཁྱེར༌ ཟ༌ནེ༌ མག༌མི༌གུན༌ནི༌ གམ༌ཡུལ༌ནེ༌ ཡོང༌ཁན༌ནི༌ ཀི༌རིན༌པ༌ ཤི༌མོན༌ ཟུམས༌ ཡང༌ རྐྱང༌ཤིང༌བོ༌ ཀལ༌ཏེ༌ ཡེ༌ཤུའི༌ སྟིང༌རང༌ནེ༌ གྲུལ༌ཅུགས༌།"]], [["མི༌ཚོགས༌ ཆེན༌མོ༌ཞིག༌ ཡེ༌ཤུའི༌ གྱབ༌ནེ༌ ཡོངས༌, ཁོང༌གུན༌ནི༌ ཕྲོའ༌ ཡེ༌ཤུའི༌ ཕིའ༌ རྡུག༌པོ༌ ཅོས༌ཏེ༌ ངུ༌ཨིན༌ ཡོད༌ཁན༌ནི༌ བུ༌མོ༌གུན༌ནའང༌ ཨིན༌ནོག༌།"]], [["ཡེ༌ཤུའི༌ གྱབ༌བ༌ ཟིགས༌ཏེ༌ ཁོང༌གུན༌ལ༌ མོལས༌, \"ཡེ༌རུ༌ཤ༌ལེམ༌མི༌ བུ༌མོ༌གུན༌ ངའེ༌ ཕིའ༌ མ༌ངུ༌, ཁྱོ༌ཞ༌རང༌ དང༌ ཁྱོ༌ཞའེ༌ ཕྲུ༌གུ༌གུན༌ནི༌ ཕིའ༌ ངུས༌།"]], [["ཏུས༌པོ༌ ལེབ༌ཨིན༌, ནམ༌ ཁྱོ༌ཞ༌གུན༌ནི༌ ཟེར༌ཨིན༌, 'ཕྲུ༌གུ༌ མ༌ཇོར༌ཁན༌, ཅང༌ཁོག༌ག༌ ཕྲུ༌གུ༌ མ༌ཁུར༌ཁན༌ དང༌ འོ༌མ༌ མ༌སྟེར༌ཁན༌ནི༌ པི༌བི༌, ཅིན༌ལབས༌ཅན༌ ཨིན༌།'"]], [["ཏེ༌ཏུས༌ལ༌ མི༌གུན༌ནི༌ རི༌གུན༌ལ༌ ཟེར༌ཨིན༌, 'ང༌ཞའེ༌ཀའ༌ དིབ༌ཤིག༌གའང༌', ཡང༌ བྲག༌གུན༌ལ༌ ང༌ཞའ༌ 'ཀོབ༌ཤིག༌གའང༌།"], ["'"]], [["གལ༌ཏེས༌ ལྕང༌མ༌ སྔོན༌པོའ༌ ཡོད༌ ཟ༌ནེ༌ མི༌གུན༌ནི༌ འི༌ཟུག༌ ཅོ༌ན༌, ཏེ༌ནེ༌ ལྕང༌མ༌ སྐམས༌ཏེ༌ སྟིང༌ནེ༌ ཁོང༌གུན༌ནི༌ ཅི༌ མི༌ཅོ༌?\""]], [["ཁྲིམས༌ ཅག༌ཁན༌ནི༌ ཞན༌མི༌ ཉིས༌སའང༌ སད༌ཅེས༌ལ༌ ཡེ༌ཤུ༌ ཉམ༌པོ༌ ཁྲིད༌ཏེ༌ ཁྱེརས༌།"]], [["གོའི༌ རུས༌པ༌ ཟེར༌ཁན༌ནི༌ ནས༌སའེ༌ཀ༌ ལེབ༌བ༌ཅིག༌, མག༌མི༌གུན༌ནི༌ ཡེ༌ཤུ༌ རྐྱང༌ཤིང༌ངི༌ཀ༌ རྐྱངས༌, ཁོང༌ ཉམ༌པོ༌ ཁྲིམས༌ ཅག༌ཁན༌ནི༌ མི༌ ཉིས༌ཀོའང༌ རྐྱང༌ཤིང༌ངི༌ཀ༌ རྐྱངས༌, ཅིག༌པོ༌ ཁོང༌ངི༌ ཡས༌པ༌ ཡང༌ ཅིག༌པོ༌ ཡོ༌མའ༌།"]], [["ཡེ༌ཤུའི༌ མོལས༌, \"ཡབ༌ལེ༌, ཁོང༌གུན༌ལ༌ ཤགས༌པ༌ སལ༌ ཅིའ༌ཟེར༌ན༌ ཁོང༌གུན༌ནི༌ ཅི༌ ཅོ༌ཨིན༌ ཡོད༌ཁན༌བོ༌ མ༌ཤེས༌ས༌ ཅོས༌ཏེ༌ ཨིན༌ནོག༌།\" མག༌མི༌གུན༌ནི༌ ཁོང༌ངི༌ ནམ༌ཟའ༌ བགོ༌ཅེས༌ལ༌ གྱན༌ གྱབས༌།"]], [["མི༌གུན༌ནི༌ བྱུང༌ཁན༌ ཚང༌མ༌ ལྟེན༌ དུགས༌ ཨིན༌ནའང༌ འུ༌སྐྱོང༌གུན༌ནི༌ ཚིགས༌ ཏང༌ཨིན༌ ཟེརས༌, \"ཁོའེ༌ ཞན༌མ༌གུན༌ སྐྱོབས༌, གལ༌ཏེས༌ ཁོ༌ དཀོན༌མཆོག༌གི༌ མ༌ཤི༌ཀ༌ ལྡམ༌མ༌ ཛད༌ཁན༌བོ༌ ཨིན༌ན༌ ཁོ༌རང༌ སྐྱོབ༌ཅུག༌གའང༌།\""]], [["ཡང༌ མག༌མི༌གུན༌ནིའང༌ ཚིགས༌ ཏང༌ཨིན༌ ཁོང༌ངི༌ དུན༌ལ༌ ཡོངས༌ཏེ༌ ཁོང༌ང༌ རྒུན༌ཆང༌ སྐྱུར༌མོ༌ ཏངས༌"]], [["ཡང༌ ཟེརས༌, \"གལ༌ཏེས༌ ཁྱོ༌རང༌ ཡ༌ཧུ༌དཱ༌པའེ༌ གྱལ༌པོ༌ ཨིན༌ན༌, རང༌ སྐྱོབ༌བའང༌།\""]], [["ཁོང༌ངི༌ ཨུའི༌ སྟག༌ག༌ \"འི༌ མི༌བོ༌ ཡ༌ཧུ༌དཱ༌པའེ༌ གྱལ༌པོ༌ ཨིན༌\" བྲིས༌ཏེ༌ ཡོད༌པིན༌།"]], [["རྐྱང༌ཤིང༌ངི༌ཀ༌ རྐྱངས༌ཁན༌ནི༌ ཁྲིམས༌ཅག༌ཁན༌ ཅིག༌པོའེ༌ ཁོང༌ང༌ ཚིགས༌ ཏངས༌ཏེ༌ ཟེརས༌, \"ཁྱོ༌རང༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ མན༌ན༌? ཁྱོ༌རང༌ དང༌ ང༌ཞའ༌ སྐྱོབ༌བའང༌།\""]], [["ཞན༌ ཅིག༌པོའེ༌ ཁོའ༌ ཁའ༌སྐྱེས༌ཏེ༌ ཟེརས༌, \"ཁོང༌ ཙོགས༌ ཁྱོ༌རང༌ང༌ ཤི༌ཅེས༌སི༌ ཆད༌པ༌ ཕོག༌ཏེའང༌ དཀོན༌མཆོག༌གི༌ ཁྲིམས༌ཅད༌ལ༌ ཇིགས༌ས༌ མེ༌རག༌ག༌?"]], [["ང༌དང༌ ཉིས༌ཀོའ༌ ང༌དང༌ངི༌ ལས༌ ངན༌པ༌ ཅོ༌ཁན༌ནི༌ འོས༌པའེ༌ ཆད༌པ༌ ཕོག༌ཏེ༌ ཨིན༌ནོག༌, ཨིན༌ནའང༌ འི༌ མི༌བོའེ༌ ངན༌པ༌ ལས༌ ཅའང༌ ཅོའ༌ མ༌ཛདས༌།"]], [["ཏེ༌ནེ༌ ཁོའེ༌ ཡེ༌ཤུའ༌ ཟེརས༌, \"གཙོ༌བོ༌ལེ༌, ཉེ༌རང༌ ཉེ༌རང༌ངི༌ གྱལ༌སྲིད༌དི༌ ནང༌ང༌ སྐྱོད༌ད༌ཅིག༌, ང༌ ཨིད༌ཏུ༌ བོར༌ར༌ ཛད༌།\""]], [["ཡེ༌ཤུའི༌ ལན༌སལས༌, \"ངའེ༌ ཁྱོ༌རང༌ང༌ དེན༌བ༌ ཟེར༌རད༌, དི༌རིང༌ ཁྱོ༌རང༌ ང༌ ཉམ༌པོ༌ ནམ༌ཁའེ༌ ནང༌ང༌ ལེབ༌ཨིན༌།\""], ["23:44 ནེ༌ 49"]], [["ཉིང༌གུང༌ ཟམ༌ཤིག༌ནེ༌ ཆུ༌ཚོད༌ སུམ༌པ༌ ཚག༌པ༌ ཡུལ༌ གང༌པོ༌ མུན༌གྲིག༌ སོང༌།"]], [["ཉི༌མའེ༌ འོད༌ མེད༌ཁན༌ སོང༌ ཡང༌ ཆོད༌ཁང༌ངི༌ ཡོ༌ལ༌ གོ༌ནེ༌ ཇུག༌ ཚོག༌པ༌ ཁག༌ཉིས༌སི༌ ནང༌ང༌ ཆད༌།"]], [["ཏེ༌ནེ༌ ཡེ༌ཤུའི༌ སྐད༌ ཆེན༌མོའེ༌ ནང༌ང༌ མོལས༌, \"ཀྱེ༌ ཡབ༌, ངའེ༌ སེམས༌ཉིད༌ ཉེ༌རང༌ངི༌ ཆག༌ག༌ སྟད༌དད༌\" ཏེ༌ཟུག༌ མོལ༌ ཚར༌ར༌ཅིག༌ ཁོང༌ ཀྲོངས༌།"]], [["མག༌མི༌རྒྱའེ༌ སྤོན༌བོའེ༌ བྱུང༌ཁན༌གུན༌ ཐོང༌ཏེ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཟེརས༌, \"འི༌ མི༌བོ༌ དྲང༌པོ༌ མི༌ཞིག༌ ཨིན༌ཁན༌བོ༌ ཏན༌ཏན༌ ཨིན༌ནོག༌།\""]], [["ཏེ༌རུ༌ རྐྱང༌ཤིང༌ང༌ རྐྱང༌ཅེས༌ ལྟའ༌ལ༌ ཡོང༌ཁན༌ནི༌ མི༌ཚང༌མའེ༌ བྱུང༌ཁན༌ ཚང༌མ༌ ཐོང༌ང༌ཅིག༌ ཀྲང༌ རྡུང༌ཏང༌ཨིན༌ ལོགས༌ཏེ༌ སོང༌"]], [["ཨིན༌ནའང༌ གཱ༌ལིལ༌ལིའི༌ ཡུལ༌ནེ༌ ཡེ༌ཤུའི༌ སྟིང༌རང༌ནེ༌ ཡོངས༌ཁན༌ནི༌ བུ༌མོ༌གུན༌ ཐེས༌ཏེ༌ ཁོང༌ ཤེས༌ཁན༌ ཚང༌མའེ༌ ཐག༌རིང༌ང༌ དུགས༌ཏེ༌ བྱུང༌ཁན༌གུན༌ ལྟས༌།"]], [["23:50 ནེ༌ 56"], ["ཏ༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ ཡོ༌སེབ༌ ཟེར༌ཁན༌ནི༌ དྲང༌པོ༌ དང༌ ཟང༌པོ༌ མི༌ཞིག༌ ཡོད༌པིན༌,"]], [["ཁོང༌གུན༌ནི༌ ཐབས༌ལྡིངས༌ དང༌ ལས༌གུན༌ལ༌ ཁོའེ༌ ཁའ༌མ༌ཆམས༌། ཁོ༌ ཡ༌ཧུ༌དཱའེ༌ གྲོང༌ཁྱེར༌ ཨ༌རི༌མ༌ཐཱ༌པ༌, དཀོན༌མཆོག༌གི༌ གྱལ༌སྲིད༌ ལེབ༌ཅེས༌ལ༌ སྲུངས༌ཏེ༌ ཡོད༌པིན༌།"]], [["ཁོ༌ པི༌ལ༌ཏུའི༌ཀ༌ སོང༌ཏེ༌ གཙོ༌བོ༌ ཡེ༌ཤུའི༌ སྤུར༌ ཁོའ༌ སལ༌ ཟེར༌ཏེ༌ ཞུ༌ཝ༌ ཕུལས༌།"]], [["སྤུར༌ རྐྱང༌ཤིང༌ངི༌ ཀ༌ནེ༌ བབས༌ཏེ༌ རས༌ ཀུས༌པོའེ༌ ནང༌ང༌ ཏུམས༌ ཡང༌ བྲག༌གི༌ ནང༌ང༌ སྐོས༌ཁན༌ནི༌ སྤུར༌ཁང༌ རོ༌ མ༌ནེ༌ མ༌བོར༌ཁན༌ཞིག༌གི༌ ནང༌ང༌ ཁོང༌ངི༌ སྤུར༌བོ༌ བོརས༌།"]], [["ཏེ༌ ཞག༌པོ༌ ཤབ༌བད༌དི༌ ཕིའ༌ གྲལ༌ཅོ༌ཅེས༌ ཡང༌ ཤབ༌བད༌དི༌ ཞག༌པོ༌ གོ༌ཟུག༌ ཆ༌ཀྱིས༌ ཡོད༌པིན༌།"]], [["གཱ༌ལིལ༌ལིའི༌ ཡུལ༌ཇོངས༌ནེ༌ ཡེ༌ཤུ༌ ཉམ༌པོ༌ ཡོངས༌ཁན༌ནི༌ བུ༌མོ༌གུན༌ ཡོ༌སེབ༌བི༌ གྱབ༌གྱབ༌ནེ༌ སོང༌ ཡང༌ ཡེ༌ཤུའི༌ སྤུར༌ བོར༌ར༌ ཛད༌ཁན༌ནི༌ སྤུར༌ཁང༌བོ༌ ཐོང༌།"]], [["ཏེ༌ནེ༌ ཁོང༌གུན༌ ཁང༌པ༌ ལོགས༌ཏེ༌ ཡོངས༌ ཡང༌ སྤུར༌ལ༌ སྐུ༌ཅེས༌སི༌ ཕིའ༌ ཏྲི༌ཞིམ༌ཅན༌ནི༌ མར༌ དང༌ མར༌ནག༌ གྲལ༌གྲིག༌ ཅོས༌། བཀའ༌ཁྲིམས༌ ནང༌ཞིན༌ ཁོང༌གུན༌ ཤབ༌བད༌དི༌ ངལ༌ཚོའེ༌ ཞག༌ག༌ ངལ༌ཚོས༌ཏེ༌ དུགས༌།"]]], [[["24:1 ནེ༌ 12"], ["ཟ༌ཉི༌མའེ༌ ཞག༌ག༌ ང༌མོ༌ ཟང༌ཟིང༌ནེ༌ བུ༌མོ༌གུན༌ གྲལ༌གྲིག༌ ཅོས༌ཁན༌ནི༌ ཏྲི༌ཞིམ༌ཅན༌ མར༌ དང༌ མར༌ནག༌ ཁུར༌ཏེ༌ སྤུར༌ཁང༌ངི༌ དུན༌ལ༌ ལེབ༌བ༌ཅིག༌,"]], [["སྤུར༌ཁང༌ང༌ ཀབས༌ཏེ༌ ཡོད༌ཁན༌ནི༌ ཁར༌རྡོ༌བོ༌ ཐེན༌ཏེ༌ ཐོང༌།"]], [["ཁོང༌གུན༌ སྤུར༌ཁང༌ངི༌ ནང༌ང༌ ཞུགས༌ས༌ཅིག༌ གཙོ༌བོ༌ ཡེ༌ཤུའི༌ སྤུར༌ མ༌ཐོང༌།"]], [["ཁོང༌ ཧན༌པན༌ སོང༌ཏེ༌ འི༌ སྐོར༌ལ༌ སམ༌ཨིན༌ ཡོད༌ཏུས༌ ཧུན༌མེད༌ལ༌ མ༌ ལྡང༌ཤན༌ ཀོས༌ལག༌ གོན༌ཁན༌ནི༌ མི༌ ཉིས༌ ཁོང༌གུན༌ནི༌ དུན༌ལ༌ ཞངས༌ཏེ༌ ཞུགས༌།"]], [["སྲན༌ཏྲེ༌ ཇིགས༌པ༌ བུ༌མོ༌གུན༌ནི༌ གོ༌ སྒུས༌ཏེ༌ སའ༌ ལྟས༌, ཨིན༌ནའང༌ ཁོང༌ ཉིས༌ཀོའེ༌ ཁོང༌གུན༌ལ༌ མོལས༌, \"ཁྱོ༌ཞའེ༌ ཤི༌ཁན༌གུན༌ནི༌ ཕྲོའ༌ སོན༌ཏེ༌ ཅིའ༌ ཙལ༌ལད༌?"]], [["ཁོང༌ འི༌ཀ༌ མེད༌, ཁོང༌ སོན༌ཏེའ༌ ཞངས༌ཏེ༌ ཨིན༌། གཱ༌ལིལ༌ལིའི༌ ཡུལ༌ཇོངས༌སི༌ ནང༌ང༌ ཡོད༌ ཟ༌ནེ༌ ཁོང༌ངི༌ ཁྱོ༌ཞའ༌, 'མི༌རིགས༌སི༌བུ༌ སྡིག༌ཅན༌གུན༌ནི༌ ལག༌ག༌ སྟད༌ཏེ༌, རྐྱང༌ཤིང༌ངི༌ཀ༌ རྐྱང༌ཨིན༌ ཡང༌ ཞག༌ སུམ༌པའེ༌ ཞག༌ག༌ སོན༌ཏེའ༌ ལང༌ང༌ ཛད༌ཨིན༌' མོལ༌ཁན༌བོ༌ ཨིད༌ཏུ༌ ཅོས༌\""]], [["ཁོང༌ འི༌ཀ༌ མེད༌, ཁོང༌ སོན༌ཏེའ༌ ཞངས༌ཏེ༌ ཨིན༌། གཱ༌ལིལ༌ལིའི༌ ཡུལ༌ཇོངས༌སི༌ ནང༌ང༌ ཡོད༌ ཟ༌ནེ༌ ཁོང༌ངི༌ ཁྱོ༌ཞའ༌, 'མི༌རིགས༌སི༌བུ༌ སྡིག༌ཅན༌གུན༌ནི༌ ལག༌ག༌ སྟད༌ཏེ༌, རྐྱང༌ཤིང༌ངི༌ཀ༌ རྐྱང༌ཨིན༌ ཡང༌ ཞག༌ སུམ༌པའེ༌ ཞག༌ག༌ སོན༌ཏེའ༌ ལང༌ང༌ ཛད༌ཨིན༌' མོལ༌ཁན༌བོ༌ ཨིད༌ཏུ༌ ཅོས༌\""]], [["ཏེ༌ནེ༌ ཁོང༌གུན༌ལ༌ ཁོང༌ངི༌ མོལ༌ཁན༌གུན༌ ཨིད༌ཏུ༌ ཡོངས༌།"]], [["སྤུར༌ཁང༌ནེ༌ ལོགས༌ཏེ༌ ལེབ༌བ༌ཅིག༌ སྐུ༌ཚབས༌ ཅུག༌ཤིག༌ དང༌ ཞན༌ ཚང༌མ༌ལ༌ བྱུང༌ཁན༌ ཚང༌མ༌ ཤདས༌།"]], [["སྐུ༌ཚབས༌གུན༌ལ༌ ཏེ༌ ལོན༌ ཁྱོང༌ཁན༌གུན༌ མིར༌ཡམ༌ མག༌དལ༌ལ༌མ༌, ཡོ༌འན༌ནཱ༌ དང༌ ཡ༌ཀོབ༌བི༌ ཨ༌མ༌ མིར༌ཡམ༌ དང༌ ཁོང༌ངི༌ ཕྲོ༌པ༌ བུ༌མོ༌གུན༌ ཨིན༌པིན༌།"]], [["ཏེ༌ སྤེ༌ར༌གུན༌ ཏོན༌མེད༌ ཚོར༌པ༌ ཁོང༌གུན༌ནི༌ ཨིད༌ཤེས༌ མ༌ཅོས༌།"]], [["ཨིན༌ནའང༌ པི༌ཏྲར༌ ལངས༌ཏེ༌ སྤུར༌ཁང༌ང༌ གྱུགས༌ཏེ༌ སོང༌, སྒུས༌ཏེ༌ ལྟས༌པ༌ སྤུར༌རས༌པོ༌ ཅིག༌པོ༌ བོར༌ཏེ༌ ཐོང༌། ཏེ༌གུན༌ ཅི༌ བྱུངས༌ཏེ༌ ཨིན༌ སམ༌ཨིན༌ ཁོ༌ ཧན༌པན༌ སོང༌ཏེ༌ ཁང༌པ༌ ལོགས༌ཏེ༌ སོང༌།"]], [["24:13 ནེ༌ 35"], ["ཏེན༌ན༌ ཞག༌ག༌ ཁོང༌གུན༌ནི༌ ཕྲོ༌ནེ༌ ལོབ༌ཕྲུགས༌ ཉིས༌ ཡེ༌རུ༌ཤ༌ལེམ༌ནེ༌ ཀི༌ལོ༌མི༌ཀྲར༌ རྕུག༌ཅིག༌ ཐག༌རིང༌ང༌ ཡོད༌ཁན༌ནི༌ ཨེ༌མ༌འུས༌ ཟེར༌ཁན༌ནི༌ གྲོང༌ཁྱེར༌ལ༌ ཆའད༌པིན༌།"]], [["ཁོང༌ ཉིས༌ཀོའེ༌ བྱུང༌ཁན༌ ཚང༌མའེ༌ སྐོར༌ལ༌ སྤེ༌ར༌ ཏང༌ངད༌པིན༌།"]], [["སྤེ༌ར༌ ཏང༌ཨིན༌, གྲོས༌དུར༌ ཅོ༌ ཟ༌ནེ༌ གཙོ༌བོ༌ ཡེ༌ཤུ༌ ཁོང༌ངི༌ གྱབ༌ནེ༌ སྐྱོད༌ཏེ༌ ཁོང༌གུན༌ ཉམ༌པོ༌ གྲུལ༌ལ༌ ཛདས༌,"]], [["ཨིན༌ནའང༌ ཡེ༌ཤུ༌ ཨིན༌ཁན༌བོ༌ ཁོང༌ང༌ ངོ༌ཤེས༌ ཅུག༌ག༌ མ༌ཛད༌།"]], [["ཁོང༌ངི༌ ཁོང༌གུན༌ལ༌ མོལས༌, \"ཁྱོ༌ཞའེ༌ ཆེན༌ནའང༌ ཅི༌ སྐོར༌ལ༌ སྤེ༌ར༌ ཏང༌ངད༌?\""], ["ཁོང༌ ཐེན༌ཞིག༌ སྲུངས༌, ཡང༌ ཁོང༌གུན༌ ཚེར༌ཏེ༌ དུག༌པིན༌།"]], [["ཁོང༌ངི༌ ཕྲོ༌ནེ༌ ཀེལེ༌འོ༌པས༌ ཟེར༌ཁན༌བོའེ༌ ཁོང༌ང༌ ཟེརས༌, \"དང༌དི༌རིང༌ང༌ ཡེ༌རུ༌ཤ༌ལེམ༌མི༌ ནང༌ང༌ བྱུང༌ཁན༌གུན༌ གྱུས༌ མེད༌ཁན༌ནི༌ བེས༌པ༌ ཉེ༌རང༌ ཅིག༌པོ༌ ཨིན༌ན༌?\""]], [["ཁོང༌ངི༌ ཁོང༌གུན༌ལ༌ ཏྲིའ༌ ཛདས༌, \"ཅི༌ བྱུང༌ཀྱག༌?\""], ["ཁོང༌གུན༌ནི༌ ལན༌ཏངས༌, \"ཡེ༌ཤུ༌ ན༌ཙ༌རེད༌པའེ༌ སྐོར༌། ཁོང༌ ནི༌ ལུང༌སྟོན༌པ༌, ཧ༌ལས༌ཤེས༌སི༌ ཛད༌པ༌ ཛད༌ཁན༌ ཡང༌ དཀོན༌མཆོག༌ དང༌ མི༌ཚང༌མའེ༌ དུན༌ལ༌ ཝང༌ཆ༌ ཉམ༌པོ༌ ཧ༌ལས༌ཤེས༌སི༌ ལབ༌ཞ༌ སལ༌ཁན༌བོ༌ ཨིན༌པིན༌།"]], [["བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཁོང༌ང༌ སྲོག༌གི༌ ཆད༌པ༌ ཏང༌ང༌ལ༌ སྟདས༌ ཡང༌ ཁོང༌ རྐྱང༌ཤིང༌ངི༌ཀ༌ རྐྱངས༌།"]], [["ཨིན༌ནའང༌ ཁོང༌ ཨིས༌ར༌ཨེལ༌པ༌གུན༌ ཐར༌ ཅུག༌ག༌ ཛད༌ཅེས༌ལ༌ སྐྱོད༌ཏེ༌ ཨིན༌ཁན༌བོ༌ ང༌ཞའེ༌ རེ༌ཝ༌ ཡོད༌པིན༌, ཏེ༌གུན༌ བྱུངས༌ཏེ༌ དི༌རིང༌ ཞག༌ སུམ༌པའེ༌ ཞག༌ག༌,"]], [["ང༌ཞའེ༌ ཕྲོ༌ནེ༌ བུ༌མོ༌ ཁ༌ཅིག༌གི༌ འི༌ ནས༌ཚུལ༌བོ༌ ཤད༌ཏེ༌ ང༌ཞའ༌ ཧ༌ལས༌ཤུགས༌། ཁོང༌གུན༌ ང༌ཏོག༌ནེ༌ ཁོང༌ངི༌ སྤུར༌ཁང༌ང༌ སོང༌,"]], [["ཨིན༌ནའང༌ ཏེ༌ནང༌ང༌ ཁོང༌ངི༌ སྤུར༌ མེད༌ པ༌སང༌ ང༌ཞའ༌ ཡོད༌ས༌ ལོགས༌ཏེ༌ ཡོངས༌ཏེ༌ ཁོང༌གུན༌ལ༌ ཞལ༌ཟིགས༌སི༌ ནང༌ང༌ ཕོ༌ཉ༌གུན༌ ཇལ༌ཏེ༌ ཡེ༌ཤུ༌ སོན༌ཏེའ༌ ཞངས༌ཏེ༌ ཡོད༌ མོལ༌ལ༌རག༌ ཟེར༌ཨིན༌ ཤདས༌།"]], [["ང༌ཞའེ༌ ཕྲོ༌ནེ༌ ཁ༌ཅིག༌ སྤུར༌ཁང༌ང༌ སོང༌ཏེ༌ བུ༌མོ༌གུན༌ནི༌ ཤད༌ཁན༌ ནང༌ཞིན༌ ཡེ༌ཤུའི༌ སྤུར༌ སྤུར༌ཁང༌ངི༌ ནང༌ང༌ མེད༌ཁན༌བོ༌ ཐོང༌ཏོག༌།\""]], [["ཏེ༌ནེ༌ ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞའ༌ ཙམ༌ཤིག༌ སམ༌བ༌ མེད༌ཁན༌ ཡང༌ ཁྱོ༌ཞའེ༌ ཀགས༌པོ༌ ཉམ༌པོ༌ མ༌ནེ༌ ལུང༌སྟོན༌པ༌གུན༌ནི༌ མོལ༌ཁན༌ ཚང༌མའ༌ ཨིད༌ཤེས༌ ཅོའ༌ མི༌དུག༌།"]], [["མ༌ཤི༌ཀའ༌ ཏེ༌ རྡུག༌ངལ༌གུན༌ ཉུངས༌ཏེ༌ མ༌ནེ༌ སྤལ༌ མི༌ཐོབ༌ མོལ༌ཁན༌བོ༌ གྱུས༌མེད༌ད༌?\""]], [["ཏེ༌ནེ༌ ཁོང༌ངི༌ ལུང༌སྟོན༌པ༌ མོ༌ཟེས༌ནེ༌ གོ༌ཟུགས༌ཏེ༌ ལུང༌སྟོན༌པ༌ ཚང༌མའེ༌ ཁོང༌ངི༌ སྐོར༌ལ༌ དམ༌པའེ༌ སུང༌རབས༌ ཚང༌མའེ༌ ནང༌ང༌ བྲིའ༌ ཛད༌ཁན༌ནི༌ ཏོན༌ ཁོང༌གུན༌ལ༌ ཧ༌གོ༌ཅུག༌ག༌ ཛདས༌།"]], [["ཁོང༌གུན༌ ཨེ༌མ༌འུས༌ལ༌ ལེབ༌ཅེས༌ དང༌ བེས༌པོ༌ ཚར༌ཅེས༌ ཉེ༌མོ༌ ལེབ༌བ༌ཅིག༌, ཡེ༌ཤུ༌ ཁོང༌གུན༌ནི༌ སང༌ ནས༌ས༌ ཐག༌རིང༌ང༌ སྐྱོད༌ཅེས༌པོ༌ ཐོང༌"]], [["ཨིན༌ནའང༌ ཁོང༌གུན༌ནི༌ ཁོང༌ང༌ འུ༌ཙུག༌ ཏངས༌ཏེ༌ ཟེརས༌, \"ང༌ཞའ༌ ཉམ༌པོ༌ ཞུགས༌ས༌ ཛད༌ ཅིའ༌ཟེར༌ན༌ མུན༌ཅུ༌ རུབས༌ཏེ༌ ཚན༌ ཆ༌ཀྱིས༌དུག༌།\" ཏེ༌ནེ༌ ཁོང༌ ཁོང༌གུན༌ ཉམ༌པོ༌ ཞུག༌ཅེས༌ལ༌ ནང༌ང༌ སྐྱོདས༌།"]], [["གོང༌ཟན༌ དོན༌ན༌ ཅོག༌ཙེ༌ དུན༌ལ༌ ཞུགས༌ས༌ཅིག༌ ཡེ༌ཤུའི༌ དོན༌ཀྱིར༌ ཆག༌ག༌ ནམས༌ཏེ༌ ཐུག༌རྗེ༌ཆེ༌ ཞུས༌ཏེ༌ ཅག༌ག༌ ཛདས༌, ཡང༌ ཁོང༌ང༌ སལས༌།"]], [["ཏེ༌ནེ༌ ཁོང༌གུན༌ནི༌ མིག༌ ཕེད༌ཏེ༌ ཁོང༌ སུ༌ ཨིན༌ཁན༌བོ༌ ངོ༌ཤེས༌ས༌ཅིག༌ ཁོང༌ ཁོང༌གུན༌ནི༌ དུན༌ནེ༌ སྟོར༌།"]], [["ཁོང༌གུན༌ནི༌ ཅིག༌ དང༌ ཅིག༌ག༌ ཟེརས༌, \"ཁོང༌ངི༌ ལམ༌མ༌ ང༌དང༌ང༌ ཞལ༌ཏ༌ ཛད༌ཨིན༌ དམ༌པའེ༌ སུང༌རབས༌སི༌ ནང༌ནེ༌ ཧ༌གོ༌ཅུག༌ག༌ ཛད༌ ཟ༌ནེ༌, ང༌དང༌གུན༌ནི༌ སྙིང༌ངི༌ ནང༌ང༌ མེ༌ བར༌ཁན༌ ཙོགས༌ མ༌ཚོར༌ར༌?\""]], [["ཏེན༌ན༌མལ༌ལ༌, ཁོང༌གུན༌ ལངས༌ཏེ༌ ཡེ༌རུ༌ཤ༌ལེམ༌མ༌ ལོགས༌ཏེ༌ སོང༌ ཡང༌ སྐུ༌ཚབས༌ རྕུག༌ཅིག༌པོ༌ ཞན༌ ཕྲོ༌པ༌གུན༌ ཉམ༌པོ༌ ཛོམས༌ཏེ༌ ཡོད༌ཁན༌བོ༌ ཐོང༌།"]], [["ཁོང༌ ཉིས༌ཀོའ༌ ཁོང༌གུན༌ནི༌, \"གཙོ༌བོ༌ དེན༌བ༌ སོན༌ཏེའ༌ ཞངས༌ཏེ༌ ཤི༌མོན༌ནི༌ ཇལ༌ཏོག༌\" ཟེར༌ཨིན༌ ཚོར༌།"]], [["ཏེ༌ནེ༌ ཁོང༌ ཉིས༌ཀོའེང༌ ལམ༌མ༌ བྱུང༌ཁན༌ ཚང༌མའེ༌ སྐོར༌ དང༌ ཁོང༌ངི༌ དོན༌ཀྱིར༌ ཅག༌ག༌ ཛད༌ད༌ཅིག༌ ཁོང༌ ངོ༌ཤེས༌ཁན༌བོ༌ ཤདས༌།"]], [["24:36 ནེ༌ 49"], ["ཁོང༌ ཉིས༌ཀོའེ༌ སྤེ༌ར༌གུན༌ ཤད༌ཨིན༌ ཡོད༌ ཟ༌ནེ༌ ཧུན༌མེད༌ལ༌ གཙོ༌བོ༌ ཡེ༌ཤུ༌ ཁོང༌གུན༌ནི༌ སྐྱིལ༌ལ༌ སྐྱོདས༌ ཡང༌ མོལས༌, \"དཀོན༌མཆོག༌གི༌ ཞི༌དེ༌ ཁྱོ༌ཞའ༌ ཉམ༌པོ༌ ལུས༌ཤིག༌།\""]], [["ཨིན༌ནའང༌ ཁོང༌གུན༌ དྲོགས༌ ཡང༌ ཇིགས༌, ཁོང༌ང༌ ཤིན༌དྲེ༌ཞིག༌ ཐོང༌ཏེ༌ ཨིན༌ནོག༌ སམ༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞའ༌ ཅིའ༌ ཇིགས༌ས༌རག༌ ཡང༌ ཁྱོ༌ཞའེ༌ སྙིང༌ངི༌ ནང༌ང༌ ཐེ༌ཚོམས༌ ཅིའ༌ སྐྱེའ༌རག༌?"]], [["ངའེ༌ རྐང༌པ༌ ལག༌པ༌ གུན༌ལ༌ ལྟོས༌སའང༌, ང༌རང༌ ཨིན༌། ལག༌པ༌ རྩེས༌ཏེ༌ ངའ༌ ཉུག༌གའང༌, ཤིན༌དྲེའ༌ ཤ༌ དང༌ རུས༌པ༌ ཡོང༌ང༌ མ༌ནོག༌ ཨིན༌ནའང༌ ང༌ ཏེ༌གུན༌ ཡོད༌།\""]], [["ཏེ༌བོ༌ མོལ༌ཏེ༌ ཁོང༌ངི༌ ཁོང༌རང༌ངི༌ ཆག༌ དང༌ ཞབས༌ གུན༌ ཁོང༌གུན༌ལ༌ ལྟན༌ན༌ ཛདས༌།"]], [["ཐད༌པོ༌ དང༌ གའ༌མོ༌ ཆ༌ནའང༌ ཏ༌རུང༌ ཁོང༌གུན༌ནི༌ ཨིད༌ཤེས༌ མ༌ཅོས༌པ༌ ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞའེ༌ ལག༌ག༌ ཟའ༌ཅེས༌ཤིག༌ ཡོད༌ད༌?\""]], [["ཁོང༌གུན༌ནི༌ ཉ༌ སྲགས༌ཁན༌ནི༌ ཁག༌ཞིག༌ ཁོང༌ང༌ ཏངས༌།"]], [["ཁོང༌ངི༌ ཏེ༌བོ༌ ནམས༌ཏེ༌ ཁོང༌གུན༌ནི༌ དུན༌ལ༌ དོནས༌།"]], [["ཏེ༌ནེ༌ ཁོང༌གུན༌ལ༌ མོལས༌, \"ང༌ ཁྱོ༌ཞའ༌ ཉམ༌པོ༌ ཡོད༌ ཟ༌ནེ༌ ངའེ༌ འི༌གུན༌ ཟེར༌པིན༌, 'མོ༌ཟེས༌སི༌ བཀའ༌ཁྲིམས༌, ལུང༌སྟོན༌པ༌གུན༌ དང༌ སུང༌གུར༌རི༌ སྤེ༌ཆ༌གུན༌ནི༌ ནང༌ང༌ ངའེ༌ སྐོར༌ལ༌ བྲིས༌ཁན༌ ཚང༌མ༌ དྲན༌དྲའ༌ གྲུབ༌གོས༌'།\""]], [["ཏེ༌ནེ༌ ཡེ༌ཤུའི༌ ཁོང༌གུན༌ལ༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཁན༌གུན༌ ཧ༌གོ༌ཅེས༌སི༌ ཁྱུད༌ སལས༌།"]], [["ཁོང༌ངི༌ ཁོང༌གུན༌ལ༌ མོལས༌, \"འི༌བོ༌ བྲིའ༌ ཛད༌ཏེ༌ དུག༌,"], ["'དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ རྡུག༌ངལ༌ ཉུང༌ཨིན༌"], ["ཡང༌ ཞག༌ སུམ༌པའེ༌ ཞག༌ག༌"], ["ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཨིན༌།"]], [["ཡེ༌རུ༌ཤ༌ལེམ༌ནེ༌ གོ༌ཟུགས༌ཏེ༌ གྱལ༌ཁམས༌ ཚང༌མའེ༌ ནང༌ང༌"], ["སྡིག༌པ༌ནེ༌ གྱོད༌པ༌ ཅོ༌ཅེས༌ དང༌ སྡིག༌པ༌ སེལ༌ཅེས༌སི༌ ཕིའ༌"], ["ཁོང༌ངི༌ ཚན༌ནི༌ ནང༌ང༌ ཆོས༌ཤད༌ཨིན༌།'"]], [["\"ཏེ༌ ཚང༌མའེ༌ སྤང༌པོ༌ ཏང༌ཨིན༌ ཁྱོ༌ཞའེ༌ མི༌ཚང༌མ༌ལ༌ ཤོད༌།"]], [["ངའེ༌ ཡབ༌བི༌, དམ༌པའེ༌ ཐུག༌ཉིད༌དི༌ ཞལ༌ཆད༌ ཛད༌ཁན༌བོ༌ ངའེ༌ ཁྱོ༌ཞ༌གུན༌ལ༌ ཀལ༌ཨིན༌། ཨིན༌ནའང༌ ནམ༌ཁའ༌ནེ༌ དམ༌པའེ༌ ཐུག༌ཉིད༌ སྐྱོད༌ཏེ༌ ཁྱོ༌ཞ༌གུན༌ ཁྱུད༌དི༌ སྐང༌སྐང༌ ཚག༌པ༌ ཁྱོ༌ཞའ༌ འིན༌ན༌ གྱལ༌སའེ༌ ནང༌ང༌ དུག༌།\""]], [["24:50 ནེ༌ 53"], ["ཏེ༌ནེ༌ གཙོ༌བོ༌ ཡེ༌ཤུའི༌ ཁོང༌གུན༌ ཕི༌ལོག༌ག༌ བེད༌ཐཱ༌ནི༌ གྲོང༌སེབ༌བི༌ ཉེ༌མོ༌ཞིག༌ག༌ ཁྱེར༌ར༌ ཛདས༌, ཡང༌ ནམ༌ཁའ༌ ཆོགས༌ལ༌ ཆག༌ རྐྱང༌ང༌ ཛད༌ཏེ༌ ཁོང༌གུན༌ལ༌ ཅིན༌ལབས༌ སལས༌།"]], [["ཁོང༌གུན༌ལ༌ ཅིན༌ལབས༌ སལ༌ཨིན༌ ཡོད༌ ཟ༌ནེ༌ ཁོང༌གུན༌ནེ༌ ཕེས༌ཏེ༌ ཡེ༌ཤུ༌ ནམ༌ཁའ༌ ཁྱེར༌ར༌ ཛདས༌།"]], [["ཁོང༌གུན༌ནི༌ ཁོང༌ང༌ ཅོལ༌ཨིན༌, མ༌ ཐད༌པོ༌ ཉམ༌པོ༌ ཡེ༌རུ༌ཤ༌ལེམ༌མ༌ ལོགས༌ཏེ༌ སོང༌།"]], [["ཞག༌ཏང༌ ཁོང༌གུན༌ ཆོད༌ཁང༌ང༌ སྐྱོད༌ཏེ༌ དཀོན༌མཆོག༌ག༌ སྟོད༌པ༌ ཕུལ༌ལད༌པིན༌༎"]]]], "John": [[[["1:1 ནེ༌ 18"], ["ཇིག༌རྟེན༌ ཆགས༌སི༌ སང༌ སྔུན༌ལ༌ བཀའ༌ ཡོད༌པིན༌།"], ["བཀའ༌བོ༌ དཀོན༌མཆོག༌ ཉམ༌པོ༌ ཡོད༌པིན༌,"], ["ཡང༌ ཏེན༌ན༌ བཀའ༌བོ༌ ནི༌ དཀོན༌མཆོག༌ ཁོང༌རང༌ ཨིན༌པིན༌།"]], [["ཁོང༌ གོ༌མ༌ནེ༌ ཕར༌ལ༌ དཀོན༌མཆོག༌ ཉམ༌པོ༌ ཞུགས༌ཏེ༌ ཡོད༌པིན༌།"]], [["ཁོང༌ གྱུད༌ཏེ༌ དཀོན༌མཆོག༌གི༌ ཅི༌ཚང༌མ༌ ཞང༌ང༌ ཛདས༌,"], ["ཁོང༌ མེད༌པའ༌ ཅི༌ཞིག༌གའང༌ ཞང༌ང༌ མ༌ཛདས༌།"]], [["ཁོང༌ ནི༌ སྲོག༌ ཚང༌མའེ༌ བྱུང༌ཁུངས༌པོ༌ ཨིན༌ནོག༌།"], ["ཡང༌ ཁོང༌ངི༌ སྐུ༌ཚེ༌, མི༌ཚང༌མའེ༌ ཕིའ༌ འོད༌ ཨིན༌ནོག༌,"]], [["འི༌ འོད༌པོའེ༌ མུན༌གྲིག༌ ལྡང༌ཤན༌ ཛད༌ད༌ནོག༌,"], ["ཡང༌ མུན༌གྲིག༌གི༌ ཏེ༌བོའ༌ ཕམ༌ཀལ༌ མི༌ཉན༌།"]], [["དཀོན༌མཆོག༌གི༌ མི༌ཞིག༌ ཀལ༌ལ༌ ཛདས༌, ཀ༌བོའ༌ ཡོ༌ཧཱ༌ནན༌ ཁྲུས༌སལ༌ཁན༌ ཟེར༌རད༌པིན༌།"]], [["ཁོང༌ གྱུད༌ཏེ༌ མི༌ཚང༌མའེ༌ ཏེ༌ འོད༌པོའེ༌ཀ༌ ཏད༌པ༌ ཁྱོང༌ཅེས༌སི༌ ཕིའ༌ ཁོང༌ ཏེ༌བོའེ༌ སྐོར༌ལ༌ སྤང༌པོ༌ ཏང༌ཅེས༌ལ༌ སྐྱོདས༌།"]], [["ཡོ༌ཧཱ༌ནན༌ ཁོང༌རང༌ ཏེ༌ འོད༌པོ༌ མན༌པིན༌, ཨིན༌ནའང༌ ཁོང༌ ཏེ༌ འོད༌པོའེ༌ སྐོར༌ལ༌ སྤང༌པོ༌ སལ༌ལ༌ སྐྱོདས༌།"]], [["མི༌ཚང༌མ༌ལ༌ འོད༌ སལ༌ཁན༌ནི༌ ཏེ༌ དེན༌བའེ༌ འོད༌པོ༌ ཇིག༌རྟེན༌ནི༌ ནང༌ང༌ སྐྱོད༌ད༌ ཛད༌ཏེ༌ ཨིན༌ནོག༌།"]], [["ཇིག༌རྟེན༌ ཛད༌ཁན༌བོ༌ ཇིག༌རྟེན༌ནི༌ ནང༌ང༌ སྐྱོད༌ཏེའང༌, ཇིག༌རྟེན༌པ༌གུན༌ནི༌ ཁོང༌ ངོ༌ མ༌ཤེས༌།"]], [["ཁོང༌ ཁོང༌རང༌ངི༌ མི༌གུན༌ནི༌ཀ༌ སྐྱོདས༌, ཨིན༌ནའང༌ ཁོང༌གུན༌ནི༌ ཁོང༌ང༌ གའ༌སུས༌ མ༌ཞུས༌།"]], [["ཁོང༌ང༌ གའ༌སུས༌ ཞུས༌ཁན༌ ཡང༌ ཏད༌པ༌ ཅོས༌ཁན༌གུན༌ལ༌ ཁོང༌ངི༌, དཀོན༌མཆོག༌གི༌ ཕྲུ༌གུ༌གུན༌ གྱུར༌ཅེས༌སི༌ འོས༌པ༌ ཐེས༌།"]], [["ཁོང༌གུན༌ དཀོན༌མཆོག༌གི༌ ཕྲུ༌གུ༌, མིར༌གྱུད༌ ཡ༌ མི༌ ཐབས༌ ཡ༌ ཨ༌བའེ༌ དོད༌པའེ༌ ཞས༌ཏེ༌ མ༌གྱུར༌ར༌ དཀོན༌མཆོག༌ནེ༌ སྐྱེས༌ཏེ༌ ཨིན༌ནོག༌།"]], [["ཏེ༌ བཀའ༌བོ༌ སྐུ༌ལུས༌ལ༌ གྱུར༌ར༌ ཛདས༌ ཡང༌ ང༌ཞ༌གུན༌ནི༌ ཕྲོའ༌ ཞུགས༌ས༌ ཛདས༌། ང༌ཞ༌གུན༌ནི༌ ཁོང༌ངི༌ ཟིར༌རྗིད༌པོ༌ ཇལ༌, ཏེ༌ ཟིར༌རྗིད༌པོ༌ ཡབ༌བི༌ སྲས༌ ཅིག༌ཅིག༌པོ༌, ཐུག༌རྗེ༌ དང༌ དེན༌བའེ༌ གངས༌ཁན༌བོ༌ ཨིན༌།"]], [["ཡོ༌ཧཱ༌ནན༌ནི༌ ཁོང༌ངི༌ སྐོར༌ལ༌ སྤང༌པོ༌ སལ༌ཏེ༌ ཀུ༌ཅོ༌ ཏང༌ཨིན༌ མོལས༌, \"ཁོང༌ ནི༌ ངའེ༌ ཟེར༌ཁན༌ ཏེན༌ན༌བོ༌ ཨིན༌, 'ངའེ༌ སྟིང༌ནེ༌ སྐྱོད༌ཅེས༌ཅན༌བོ༌ ངའེ༌ སང༌ ཀྲག༌པོ༌ ཞུགས༌ཏེ༌ ཨིན༌, ཅིའ༌ཟེར༌ན༌ ཁོང༌ ངའེ༌ སང༌ སྔུན༌ལ༌ ཞུགས༌ཏེ༌ ཡོད༌པིན༌'།\""]], [["ཁོང༌ ཐུག༌རྗེ༌ གངས༌ཏེ༌ ཡོད༌ཅེས༌པོའེ༌, ང༌དང༌གུན༌ལ༌ ཐུག༌རྗེ༌ཅན༌ནི༌ ཅིན༌ལབས༌ ཅིག༌གི༌ སྟིང༌ནེ༌ ཅིག༌ ཐོབ༌,"]], [["ལུང༌སྟོན༌པ༌ མོ༌ཟེས༌ གྱུད༌ཏེ༌ དཀོན༌མཆོག༌གི༌ བཀའ༌ཁྲིམས༌གུན༌ ང༌དང༌གུན༌ལ༌ སལ༌ལ༌ ཛད༌ཏེ༌ ཨིན༌པིན༌, ཡང༌ ཐུག༌རྗེ༌ དང༌ དེན༌བའེ༌ ལམ༌ ང༌དང༌གུན༌ལ༌ ཡེ༌ཤུ༌ མ༌ཤི༌ཀ༌ གྱུད༌ཏེ༌ སལ༌ལ༌ ཛད༌ཏེ༌ ཨིན༌།"]], [["དཀོན༌མཆོག༌ ནི༌ སུའིང༌ མ༌ཇལ༌ལ༌ ཨིན༌ནོག༌, ཨིན༌ནའང༌ ཡབ༌ དཀོན༌མཆོག༌གི༌ སྙིང༌ནེ༌ ཅེས༌པ༌ ཛད༌ཁན༌ སྲས༌ ཅིག༌ཅིག༌པོ༌, ཀ༌བོ༌ དཀོན༌མཆོག༌ ཨིན༌, ཁོང༌ངི༌ ང༌དང༌ང༌ ཡབ༌ སྔོན༌ ཅུག༌ག༌ ཛདས༌།"]], [["1:19 ནེ༌ 28"], ["ཡེ༌རུ༌ཤ༌ལེམ༌མི༌ གྱལ༌སའེ༌ ནང༌ང༌ ཡོད༌ཁན༌ནི༌ ཡ༌ཧུ༌དཱ༌པའེ༌ ཝང༌སྲུལ༌ཁན༌གུན༌ནི༌, བླ༌མ༌གུན༌ དང༌ ལི༌ཝི༌པ༌གུན༌ ཡོ༌ཧཱ༌ནན༌ནི༌ཀ༌ ཁོང༌ སུ༌ ཨིན༌ ཟེར༌ཏེ༌ ཏྲིའ༌ལ༌ ལམ༌ཅུགས༌།"]], [["ཡོ༌ཧཱ༌ནན༌ནི༌ ཐེ༌ཚོམས༌ མེད༌པ༌ སལ༌པོ༌ དང༌ དྲང༌པོ༌ མོལས༌, \"ང༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ མན༌།\""]], [["ཁོང༌གུན༌ནི༌ ཏྲིས༌, \"ཏེ༌ནེ༌ ཉེ༌རང༌ སུ༌ ཞུགས༌ཏེ༌ ཨིན༌, ཉེ༌རང༌ ལུང༌སྟོན༌པ༌ ཨེ༌ལི༌ཡཱ༌ ཨིན༌ན༌?\""], ["ཡོ༌ཧཱ༌ནན༌ནི༌ མོལས༌, \"ངའ༌ མན༌།\""], ["ཁོང༌གུན༌ནི༌ ཏྲིས༌, \"ཏེ༌ནེ༌ ཉེ༌རང༌ དཀོན༌མཆོག༌གི༌ ཀལ༌ལ༌ ཛད༌ཅེས༌སི༌ ཁ༌ཆད༌ ཅོའ༌ ཛད༌ཁན༌ནི༌ ལུང༌སྟོན༌པ༌བོ༌ ཨིན༌ན༌?\""], ["ཁོང༌ངི༌ མོལས༌, \"མན༌།\""]], [["སྟིང༌ཇུག༌ག༌ ཏེ༌ མི༌གུན༌ནི༌ ཁོང༌ང༌ ཏྲིས༌, \"ཏེ༌ནེ༌ ཉེ༌རང༌ ཨིན༌བོ༌ སུ༌ ཨིན༌, ཤོད༌དའང༌ ཅིའ༌ཟེར༌ན༌ ང༌ཞའ༌, ང༌ཞའ༌ ཀལ༌ཁན༌གུན༌ལ༌ ལན༌ཏང༌གོས༌སད༌། ཉེ༌རང༌ངི༌ རང༌ངི༌ སྐོར༌ལ༌ ཅི༌ མོལ༌ལད༌?\""]], [["ཡོ༌ཧཱ༌ནན༌ནི༌ ལུང༌སྟོན༌པ༌ ཡེ༌ཤ༌ཡཱའེ༌ མོལ༌ཁན༌ ནང༌ཞིན༌ལ༌ ལན༌སལས༌,"], ["\"རི༌སྟོང༌ངི༌ ནང༌ང༌ སྐད༌ ཆེན༌མོ༌ ཏང༌ཁན༌བོ༌ ང༌ ཨིན༌,"], ["''གཙོ༌བོའེ༌ ཕེབས༌ལམ༌བོ༌ དྲང༌པོ༌ ཅོ༌ཤིག༌།"], ["' \""]], [["ཏེ༌ནེ༌ ཀལ༌ཁན༌ནི༌ ཕ༌རུ༌ཤི༌པ༌གུན༌ནི༌"]], [["ཡོ༌ཧཱ༌ནན༌ལ༌ ཏྲིས༌, \"གལ༌ཏེས༌ ཉེ༌རང༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཡ༌ ཨེ༌ལི༌ཡཱ༌ ཡ༌ ཏེ༌ ལུང༌སྟོན༌པ༌བོ༌ མན༌ན༌, ཏེ༌ནེ༌ ཉེ༌རང༌ངི༌ ཁྲུས༌ ཅིའ༌ སལ༌ལད༌?\""]], [["ཡོ༌ཧཱ༌ནན༌ནི༌ ཁོང༌གུན༌ལ༌ ལན༌སལས༌, \"ངའེ༌ མི༌གུན༌ལ༌ ཆུ༌ ཉམ༌པོ༌ ཁྲུས༌ ཏང༌ངད༌, ཨིན༌ནའང༌ ཁྱོ༌ཞ༌གུན༌ནི༌ ཕྲོའ༌ ཁྱོ༌ཞའེ༌ མ༌ཤེས༌ཁན༌ནི༌ མི༌བོ༌ ཞུགས༌ཏེ༌ ཡོད༌།"]], [["ཁོང༌ ངའེ༌ སྟིང༌ནེ༌ སྐྱོད༌ཨིན༌, ངའ༌ ཁོང༌ངི༌ ཞབ༌ཤི༌ ཙོགས༌ལ༌ ཞབ༌པུལ༌ ལྡམས༌ཁན༌བོ༌ ཀྲོལ༌ཅེས༌སི༌ འོས༌པ༌ མེད༌།\""]], [["འི༌ ཚང༌མ༌ ཡོ༌ཧཱ༌ནན༌ནི༌ མི༌གུན༌ལ༌ ཁྲུས༌སལ༌སའེ༌ ཡོར༌དཱན༌ ལྩངས༌པོའེ༌ ཤར༌ ཆོགས༌ལ༌ ཡོད༌ཁན༌ནི༌ བེད༌ཐཱ༌ནི༌ གྲོང༌ཁྱེར༌ལ༌ བྱུང༌།"]], [["1:29 ནེ༌ 34"], ["ཐོ༌རེ༌ཟུག༌པོ༌ ཡོ༌ཧཱ༌ནན༌ནི༌ ཡེ༌ཤུ༌ ཁོང༌རང༌ ཆོགས༌ལ༌ སྐྱོད༌ད༌ ཟིགས༌ཏེ༌ མོལས༌, \"ལྟོས༌ཤིག༌ ཁོང༌ ནི༌ དཀོན༌མཆོག༌གི༌ ལུ༌གུ༌, ཇིག༌རྟེན༌པ༌གུན༌ནི༌ སྡིག༌པ༌ མེད༌ཁན༌ ཅོའ༌ ཛད༌ཁན༌བོ༌ ཨིན༌ནོག༌།"]], [["ཁོང༌ ཏེན༌ན༌བོ༌ ཞུགས༌ཏེ༌ ཨིན༌, ཀ༌བོའེ༌ སྐོར༌ལ༌ ངའེ༌ ཟེར༌པིན༌, 'ངའེ༌ སྟིང༌ནེ༌ སྐྱོད༌ཅེས༌ཅན༌བོ༌ ངའེ༌ སང༌ ཀྲག༌པོ༌ ཞུགས༌ཏེ༌ ཨིན༌ ཅིའ༌ཟེར༌ན༌ ཁོང༌ ངའེ༌ སང༌ སྔུན༌ལ༌ ཞུགས༌ཏེ༌ ཡོད༌པིན༌།'"]], [["སྔུན༌ལ༌ ངེའང༌ ཁོང༌ ངོ༌ མ༌ཤེས༌, ཨིན༌ནའང༌ ཨིས༌ར༌ཨེལ༌པ༌གུན༌ལ༌ ཁོང༌ སྔོན༌ཅུག༌ཅེས༌སི༌ ཕིའ༌, ངའེ༌ ཆུ༌ ཉམ༌པོ༌ ཁྲུས༌ ཏང༌ཨིན༌ ཡོངས༌པིན༌།\""]], [["ཏེ༌ནེ༌ ཡོ༌ཧཱ༌ནན༌ནི༌ སྤང༌པོ༌ སལས༌, \"ངའེ༌ དམ༌པའེ༌ ཐུག༌ཉིད༌ ཕུར༌གོན༌ཞིག༌གི༌ ཚུལ༌ལ༌ ནམ༌ཁའ༌ནེ༌ བབས༌ཏེ༌ ཁོང༌ངི༌ཀ༌ ཞུགས༌ས༌ལ༌ ཐོང༌།"]], [["གོ༌མ༌ ངའེ༌ ཁོང༌ སུ༌ ཨིན༌ཁན༌བོ༌ ངོ༌ཤེས༌ས༌ མེད༌པིན༌, ཨིན༌ནའང༌ ང༌ ཆུ༌ ཉམ༌པོ༌ ཁྲུས༌ ཏང༌ང༌ལ༌ ཀལ༌ལ༌ ཛད༌ཁན༌བོའེ༌ མོལས༌, 'ཁྱོ༌རང༌ངི༌ དམ༌པའེ༌ ཐུག༌ཉིད༌ བབས༌ཏེ༌ ཞུགས༌ས༌ལ༌ ཐོང༌ཁན༌བོའེ༌, དམ༌པའེ༌ ཐུག༌ཉིད༌ ཉམ༌པོ༌ ཁྲུས༌སལ༌ལ༌ ཛད༌ཨིན༌།'"]], [["ངའེ༌ ཁོང༌ ཇལ༌པ༌ ངའེ༌ ཁོང༌ དཀོན༌མཆོག༌གི༌ སྲས༌ ཨིན༌ཁན༌བོའེ༌ སྤང༌པོ༌ ཏང༌ངད༌།\""]], [["1:35 ནེ༌ 42"], ["སྟིང༌མ༌ ཞག༌ག༌ ཡོ༌ཧཱ༌ནན༌ ཡང༌སྐྱར༌ ཁོང༌རང༌ངི༌ ལོབ༌ཕྲུགས༌ ཉིས༌ ཉམ༌པོ༌ ཡོད༌པིན༌,"]], [["ཁོང༌ངི༌ ཡེ༌ཤུ༌ ཏེ༌ཀ༌ནེ༌ གྲུལ༌ཨིན༌ སྐྱོད༌ད༌ལ༌ ཟིགས༌ཏེ༌ མོལས༌, \"ལྟོས༌ཤིག༌, ཁོང༌ དཀོན༌མཆོག༌གི༌ ལུ༌གུ༌ ཨིན༌ནོག༌\","]], [["ཡང༌ ཡོ༌ཧཱ༌ནན༌ནི༌ ལོབ༌ཕྲུགས༌ ཉིས༌ཀོའ༌ ཁོང༌ངི༌ ཏེ༌ཟུག༌ མོལ༌ལ༌ ཚོར༌ར༌ཅིག༌, ཁོང༌གུན༌ ཡེ༌ཤུའི༌ སྟིང༌རང༌ནེ༌ སོང༌།"]], [["ཡེ༌ཤུའི༌ གྱབ༌ ལོགས༌ཏེ༌ ཁོང༌གུན༌ སྟིང༌རང༌ནེ༌ ཡོང༌ང༌ ཟིགས༌པ༌, ཁོང༌གུན༌ལ༌ ཏྲིའ༌ ཛདས༌, \"ཁྱོ༌ཞའ༌ ཅི༌ གོས༌སད༌?\""], ["ཁོང༌གུན༌ནི༌ ལན༌ཏངས༌, \"རབ༌བི༌\" ༼ཡང༌ན༌ \"ལོབ༌པོན༌ལེ༌\"༽ \"ཉེ༌རང༌ ཀ༌རུ༌ ཞུགས༌སད༌?\""]], [["ཡེ༌ཤུའི༌ ཁོང༌གུན༌ལ༌ ལན༌སལས༌, \"ང༌ ཉམ༌པོ༌ ཡོངས༌ཏེ༌ ལྟོས༌ཤིག༌།\" ཏེ༌ནེ༌ ཁོང༌ ཉིས༌ཀ༌ ཡེ༌ཤུ༌ ཉམ༌པོ༌ སོང༌ཏེ༌ ཁོང༌ ཞུག༌སི༌ ནས༌ས༌བོ༌ ཐོང༌། ཏེ༌ ཟ༌ནེ༌ ཕི༌ཏོག༌གི༌ ཆུ༌ཚོད༌ ཞི༌པ༌ ཟོད༌ སོང༌པ༌ ཏེ༌ ཚན༌བོ༌ ཁོང༌གུན༌ ཡེ༌ཤུ༌ ཉམ༌པོ༌ དུགས༌།"]], [["ཡོ༌ཧཱ༌ནན༌ནི༌ མོལ༌ཁན༌གུན༌ ཚོར༌ཏེ༌, ཡེ༌ཤུའི༌ གྱབ༌ནེ༌ བྲངས༌ཁན༌ ཉིས༌སི༌ ནང༌ནེ༌ ཅིག༌པོ༌ ཤི༌མོན༌ པི༌ཏྲར༌རི༌ ནོ༌ ཨེན༌གྲིརུ༌ ཨིན༌པིན༌།"]], [["ཚང༌མའེ༌ སང༌ སྔུན༌ལ༌ ཨེན༌གྲིརུ༌འི༌ ཁོའེ༌ ཨ༌ཅོ༌ ཤི༌མོན༌ པི༌ཏྲར༌ ཙལ༌ཏེ༌ ཁོའ༌ ཟེརས༌, \"ང༌ཞའ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ༼ཡང༌ན༌ སྐོའ༌ ཛད༌ཁན༌བོ༌༽ ཐོབ༌།\""]], [["ཨེན༌གྲིརུ༌འི༌ ཤི༌མོན༌ ཁྲིད༌ཏེ༌ ཡེ༌ཤུའི༌ཀ༌ ཁྱེརས༌། ཡེ༌ཤུའི༌ ཁོའ༌ ཟིགས༌ཏེ༌ མོལས༌, \"ཁྱོ༌རང༌ ཡོ༌ཧཱ༌ནན༌ནི༌ བུ༌ཚ༌ ཤི༌མོན༌ མན༌ན༌? ཏ༌ནེ༌ཕར༌ལ༌ ཁྱོ༌རང༌ངི༌ མིང༌ང༌ ཀྱེ༌ཕས༌ ༼ཡང༌ན༌ པི༌ཏྲར༌༽ ཟེར༌ཨིན༌།"]], [["1:43 ནེ༌ 51"], ["ཐོ༌རེ༌ཟུག༌པོ༌ ཡེ༌ཤུ༌ གཱ༌ལིལ༌ལིའི༌ ཡུལ༌ཇོངས༌ལ༌ སྐྱོད༌ཅེས༌ ཐག༌ཅད༌ད༌ ཛདས༌། ཕི༌ལིབ༌ ཐོབ༌བ༌ཅིག༌ ཁོང༌ངི༌ ཁོའ༌ མོལས༌, \"ངའེ༌ སྟིང༌རང༌ནེ༌ ཡོང༌།\""]], [["ཕི༌ལིབ༌, ཨེན༌གྲིརུ༌ དང༌ པི༌ཏྲར༌རི༌ གྲོང༌ཁྱེར༌ བེད༌སའི༌ད༌ ཨིན༌པིན༌།"]], [["ན༌ཐན༌ནི༌འེལ༌ ཐོབ༌བ༌ཅིག༌ ཕི༌ལིབ༌བི༌ ཟེརས༌, \"མོ༌ཟེས༌ དང༌ ལུང༌སྟོན༌པ༌གུན༌ནི༌ བྲིའ༌ ཛད༌ཁན༌ནི༌ མི༌བོ༌ ང༌ཞའ༌ ཐོབ༌། ཁོང༌ ནི༌ ཡོ༌སེབ༌བི༌ བུ༌ཚ༌ ན༌ཙ༌རེད༌པ༌ ཡེ༌ཤུ༌ ཨིན༌ནོག༌།\""]], [["ན༌ཐན༌ནི༌འེལ༌ལི༌ ཁོའ༌ ཟེརས༌, \"ན༌ཙ༌རེད༌ནེ༌ མི༌ ཟང༌པོ༌ཞིག༌ བིང༌ སྲིད༌ད༌ནོག༌ག༌?\" ཕི༌ལིབ༌བི༌ ཁོའ༌ ཟེརས༌, \"ཡོངས༌ཏེ༌ ལྟོས༌།\""]], [["ཡེ༌ཤུའི༌ ན༌ཐན༌ནི༌འེལ༌ ཡོང༌ང༌ ཟིགས༌ཏེ༌ ཁོའེ༌ སྐོར༌ལ༌ མོལས༌, \"ལྟོས༌ཤིག༌, འི༌ མི༌བོའ༌ ཨིས༌ར༌ཨེལ༌པ༌ ཟེར༌ཅེས༌ འོས༌པ༌ ཨིན༌ནོག༌, ཅིའ༌ཟེར༌ན༌ ཁོའེ༌ སུ༌ཞིག༌གའང༌ མ༌ནེ༌ གོབས༌མི༌སྐོར༌།\""]], [["ན༌ཐན༌ནི༌འེལ༌ལི༌ ཡེ༌ཤུའ༌ ཟེརས༌, \"ཉེ༌རང༌ངི༌ ང༌ ཀ༌ཟུག༌གི༌ ཁྱེན༌ནད༌།\""], ["ཡེ༌ཤུའི༌ ཁོའ༌ མོལས༌, \"ཕི༌ལིབ༌བི༌ བོད༌དི༌ སང༌ སྔུན༌ལ༌ ངའེ༌ ཁྱོ༌རང༌ ཕིག༌ ཁ༌ཟས༌སི༌ ལྕང༌མའེ༌ ཡོག༌ག༌ དུགས༌ཏེ༌ ཐོང༌།\""]], [["ན༌ཐན༌ནི༌འེལ༌ལི༌ ཟེརས༌, \"ལོབ༌པོན༌ལེ༌, ཉེ༌རང༌ དཀོན༌མཆོག༌གི༌ སྲས༌ དང༌ ཁོང༌ངི༌ ཨིས༌ར༌ཨེལ༌ལི༌ ཕིའ༌ སྐོའ༌ ཛད༌ཁན༌ནི༌ གྱལ༌པོ༌ ཨིན༌ནོག༌།\""]], [["ཡེ༌ཤུའི༌ ན༌ཐན༌ནི༌འེལ༌ལ༌ མོལས༌, \"ངའེ༌ ཁྱོ༌རང༌ ཕིག༌ ཁ༌ཟས༌སི༌ ལྕང༌མའེ༌ ཡོག༌ག༌ དུགས༌ཏེ༌ ཐོང༌ ཟེར༌པ༌ ཁྱོ༌རང༌ངི༌ ཏད༌པ༌ ཅོས༌ཏེ༌ ཨིན༌ན༌? ཁྱོ༌རང༌ངི༌ འི༌ སང༌ ཧ༌ལས༌ཤེས༌སི༌ ལས༌ ཆེའ༌ ཐོང༌ཨིན༌།\""]], [["ཡེ༌ཤུའི༌ ཏ༌རུང༌ངའང༌ མོལས༌, \"ངའེ༌ ཁྱོ༌རང༌ང༌ དེན༌བ༌ ཟེར༌རད༌, ཁྱོ༌རང༌ངི༌ ནམ༌ཁའ༌ བེས༌ཏེ༌ ཡང༌ དཀོན༌མཆོག༌གི༌ ཕོ༌ཉ༌གུན༌, ང༌ མི༌རིགས༌སི༌བུའི༌ཀ༌ ཛགས༌ཨིན༌ ཡང༌ བབས༌ཨིན༌ ཐོང༌ཨིན༌།"], ["\""]]], [[["2:1 ནེ༌ 12"], ["ཞག༌ ཉིས༌སི༌ སྟིང༌ནེ༌, གཱ༌ལིལ༌ལིའི༌ ཡུལ༌ཇོངས༌སི༌ ཀ༌ནཱའེ༌ གྲོང༌ཁྱེར༌རི༌ ནང༌ང༌ བག༌སྟོན༌ཞིག༌ ཡོད༌པིན༌, ཡང༌ ཡེ༌ཤུའི༌ ཨ༌མ༌ ཏེ༌རུ༌ སོང༌།"]], [["ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌ནའང༌ ཏེ༌ བག༌སྟོན༌ལ༌ བོད༌ཏེ༌ ཡོད༌པིན༌།"]], [["ཏེ༌རུ༌ བག༌སྟོན༌ནི༌ གྲོན༌ནི༌ ཏུས༌ལ༌ རྒུན༌ཆང༌ ཚར༌ར༌ཅིག༌, ཡེ༌ཤུའི༌ ཨ༌མའེ༌ ཡེ༌ཤུའ༌ ཟེརས༌, \"ཁོང༌གུན༌ལ༌ རྒུན༌ཆང༌ ཚར༌ཏེ༌ མི༌དུག༌།\""]], [["ཡེ༌ཤུའི༌ ཨ༌མའ༌ མོལས༌, \"ཅེས༌པའེ༌ བུ༌མོ༌, ང༌ འི༌ ནང༌ང༌ ཅིའ༌ སྲེའད༌། ཏ༌རུང༌ ངའེ༌ ཏུས༌ མ༌ལེབ༌བ༌ཨིན༌།\""]], [["ཨ༌མའེ༌ ཡོག༌པོ༌གུན༌ལ༌ ཟེརས༌, \"ཁོང༌ངི༌ ཅི༌ མོལ༌ནའང༌ ཏེ༌ཟུག༌ ཅོས༌།\""]], [["ཏེན༌ན༌ དུན༌ལ༌ ཡ༌ཧུ༌དཱ༌པའེ༌ རྩང༌མ༌ ཅོ༌ཅེས༌སི༌ ལུག༌སྲོལ༌ ནང༌ཞིན༌ ཁྲུ༌ཅེས༌ལ༌ ཆུའི༌ ཟ༌མ༌ དྲུག༌ ཡོད༌པིན༌། འི༌ ཟ༌མ༌ རེ༌རེ༌ ནང༌ང༌ ཧ༌ལམ༌ ཆུ༌ ལི༌ཀྲར༌ 80 ནེ༌ 120 ཟམ༌ ཆུད༌དད༌པིན༌།"]], [["ཡེ༌ཤུའི༌ ཡོག༌པོ༌གུན༌ལ༌ མོལས༌, \"ཏེ༌ ཛ༌མ༌གུན༌ནི༌ ནང༌ང༌ ཆུ༌ སྐོང༌\", ཡོག༌པོ༌གུན༌ནི༌ ཁོང༌ངི༌ མོལ༌ཁན༌ ནང༌ཞིན༌ ཛ༌མ༌གུན༌ གང༌ཅུགས༌ཏེ༌ ཆུ༌ སྐངས༌།"]], [["ཏེ༌ སྟིང༌ནེ༌ ཡེ༌ཤུའི༌ ཡོག༌པོ༌གུན༌ལ༌ མོལས༌, \"ཏ༌ ཟ༌མའེ༌ ནང༌ནེ༌ ཆུ༌ ཅུས༌ཏེ༌, གྲོན༌ནི༌ ལྡིང༌སྤོན༌ལ༌ ཁྱེར༌\", ཡང༌ ཁོང༌གུན༌ནི༌ ཡེ༌ཤུའི༌ མོལ༌ཁན༌བོ༌ ཅོས༌།"]], [["ལྡིང༌སྤོན༌ནི༌ རྒུན༌ཆང༌ གྱུར༌ཁན༌ནི༌ ཏེ༌ ཆུ༌བོ༌ ཉངས༌, ཁོའ༌ འི༌ རྒུན༌ཆང༌བོ༌ ཀ༌ནེ༌ ཁྱོངས༌ གྱུས༌ མེད༌པིན༌, ༼ཨིན༌ནའང༌ ལྡིངས༌སྤོན༌ལ༌ ཆུ༌ ཁྱེར༌ཁན༌ནི༌ ཡོག༌པོ༌གུན༌ལ༌ གྱུས༌ཡོད༌པིན༌༽ ཁོའེ༌ མག༌པའ༌ བོད༌ཏེ༌ ཟེརས༌,"]], [["\"ཚང༌མའེ༌ གྲོན༌པོ༌གུན༌ལ༌ ཆང༌ གྱལ༌ལ༌བོ༌ སྔུན༌ལ༌ ཏངས༌ཏེ༌ གྲོན༌པོ༌གུན༌ ར༌རོས༌ས༌ཅིག༌ ཆང༌ ཐུའ༌བོ༌ ཁྱོང༌ཅེན༌, ཨིན༌ནའང༌ ཁྱོ༌རང༌ངི༌ ཚང༌མའེ༌སང༌ ཆང༌ གྱལ༌ལ༌བོ༌ དག༌ས༌ ཚག༌པ༌ བོར༌ཏེ༌ རག༌།\""]], [["འི༌བོ༌ ཡེ༌ཤུའི༌ ཧ༌ལས༌ཤེས༌སི༌ ལྟས༌ ཏང༌པོ༌བོ༌ ཨིན༌པིན༌, ཀ༌བོ༌ ཁོང༌ངི༌ གཱ༌ལིལ༌ལི༌ ཡུལ༌ཇོངས༌སི༌ ཀ༌ནཱའེ༌ གྲོང༌ཁྱེར༌ལ༌ ལྟན༌ན༌ ཛད༌ཏེ༌ ཁོང༌རང༌ངི༌ ཟིར༌རྗིད༌ སྔོན༌ ཅུག༌ག༌ ཛདས༌, ཡང༌ ཁོང༌ངི༌ ལོབ༌ཕྲུགས༌གུན༌ནི༌ ཁོང༌ངི༌ཀ༌ ཏད༌པ༌ ཅོས༌།"]], [["ཏེ༌ སྟིང༌ནེ༌ ཡེ༌ཤུ༌, ཁོང༌ངི༌ ཨ༌མ༌, ནོ༌ དང༌ ལོབ༌ཕྲུགས༌ གུན༌ ཀ༌ཕར༌ན༌ཧུམ༌ གྲོང༌ཁྱེར༌ལ༌ སྐྱོདས༌, ཏེ༌རུ༌ ཞག༌ ཁ༌ཅིག༌ ཞུགས༌།"]], [["2:13 ནེ༌ 25"], ["ཡ༌ཧུ༌དཱ༌པའེ༌ པེ༌སག༌གི༌ ཏུས༌ཆེན༌ ཉེ༌མོ༌ ལེབ༌བ༌ཅིག༌, ཡེ༌ཤུ༌ ཀེན༌ལ༌ ཡེ༌རུ༌ཤ༌ལེམ༌མ༌ སྐྱོདས༌།"]], [["ཁོང༌ངི༌ ཏེ༌རུ༌ ཆོད༌ཁང༌ངི༌ གྱང༌སྐོར༌རི༌ ནང༌ང༌ ལང༌ཏོ༌, ལུག༌ དང༌, ཕུར༌གོན༌ གུན༌ ཙོང༌ཁན༌ ཡང༌ པེ༌ནེ༌ རྡེབ༌ཁན༌ གུན༌ ཁོ༌རང༌གུན༌ནི༌ ཅོག༌ཙེ༌ དུན༌ལ༌ དུག༌ཏེ༌ ཡོད༌ད༌ ཟིགས༌།"]], [["ཡེ༌ཤུའི༌ ཐག༌པ༌ཞིག༌ག༌ རྟལ༌ལྕག༌ ཛད༌ཏེ༌, ཆོད༌ཁང༌ངི༌ གྱང༌སྐོར༌རི༌ ནང༌ང༌ ཡོད༌ཁན༌ནི༌ ལུག༌, ལང༌ཏོ༌ དང༌ ཕུར༌གོན༌ ཚང༌མ༌ ཕི༌ལོག༌ག༌ ཕིང༌ང༌ ཛདས༌, ཡང༌ པེ༌ནེ༌ རྡེབ༌ཁན༌གུན༌ནི༌ ལྕགས༌སི༌ པེ༌ནེ༌གུན༌ ཁྲེས༌སྟོར༌ ཛད༌ཏེ༌ ཅོག༌ཙེ༌གུན༌ ལོག༌ག༌ ཛདས༌།"]], [["ཡང༌ ཕུར༌གོན༌ ཙོང༌ཁན༌གུན༌ལ༌ མོལས༌, \"འི༌ ཚང༌མ༌ ཕིངས༌ཏེ༌ ཁྱེར༌, ངའེ༌ ཡབ༌བི༌ ཞུགས༌ས༌བོ༌ ཁྲོམས༌ས༌ མ༌ཅོ༌ཤིག༌།\""]], [["ཡེ༌ཤུའི༌ ལོབ༌ཕྲུགས༌གུན༌ལ༌ དམ༌པའེ༌ སུང༌རབས༌སི༌ ནང༌ང༌ བྲིས༌ཏེ༌ ཡོད༌ཁན༌བོ༌ ཨིད༌ཏུ༌ ཡོངས༌, \"ཉེ༌རང༌ངི༌ ཞུག༌སའེ༌ ནས༌སའེ༌ ཕིའ༌ ངའེ༌ ཅེས༌པ༌བོ༌ ནི༌, མེ༌ བར༌ཁན༌ ཙོགས༌ ཨིན༌ ཀ༌བོའེ༌ ང༌ མེད༌ཁན༌ ཅོ༌ཨིན༌།"], ["\""]], [["ཡ༌ཧུ༌དཱ༌པའེ༌ སྤོན༌བོ༌གུན༌ནི༌ ཡེ༌ཤུའ༌ ཟེརས༌, \"འི༌གུན༌ ཅོ༌ཅེས༌སི༌ ཝང༌ ཡོད༌ཁན༌བོ༌ ལྟན༌ཅེས༌ལ༌ ཁྱོ༌རང༌ངི༌ ཅི༌ ཧ༌ལས༌ཤེས༌སི༌ སྟགས༌ཤིག༌ ལྟན༌ཨིན༌།\""]], [["ཡེ༌ཤུའི༌ ཏེ༌ མི༌གུན༌ལ༌ ལན༌སལ༌ཨིན༌ མོལས༌, \"འི༌ ཆོད༌ཁང༌བོ༌ ཤིག༌, ངའེ༌ ཞག༌ སུམ༌མི༌ ནང༌ང༌ ཡང༌ ལང༌ཨིན༌།\""]], [["ཏེ༌གུན༌ནི༌ ཁོང༌ང༌ ཏྲིས༌, \"འི༌ ཆོད༌ཁང༌བོ༌ རྩིག༌ག༌ལ༌ ལོ༌ ཞིབ༌ཅུ༌ ཞ༌རུག༌ གོར༌ཏེ༌ ཨིན༌པིན༌, ཅི༌ ཁྱོ༌རང༌ངི༌ འི༌བོ༌ ཞག༌ སུམ༌མི༌ ནང༌ང༌ ཞང༌ཨིན༌ན༌?\""]], [["ཨིན༌ནའང༌ ཡེ༌ཤུའི༌ མོལ༌ཁན༌ནི༌ ཆོད༌ཁང༌བོ༌ ནི༌ ཁོང༌རང༌ངི༌ སྐུ༌ཟུགས༌སི༌ སྐོར༌ལ༌ ཨིན༌པིན༌།"]], [["ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཏེ༌ སྟིང༌ནེ༌ ཁོང༌ངི༌ ལོབ༌ཕྲུགས༌གུན༌ལ༌ ཁོང༌ངི༌ འི༌ ཞལ༌ཏ༌ མོལ༌ཁན༌གུན༌ ཨིད༌ཏུ༌ ཡོངས༌, ཡང༌ ཁོང༌གུན༌ནི༌ དམ༌པའེ༌ སུང༌རབས༌ དང༌ ཡེ༌ཤུའི༌ མོལ༌ཁན༌ནི༌ ཞལ༌ཏ༌གུན༌ནི༌ཀ༌ ཏད༌པ༌ ཅོས༌།"]], [["ཡེ༌ཤུ༌ པེ༌སག༌གི༌ ཏུས༌ཆེན༌ལ༌ ཡེ༌རུ༌ཤ༌ལེམ༌མ༌ ཞུགས༌ཏེ༌ ཡོད༌ ཟ༌ནེ༌, ཏེ༌རུ༌ མི༌ མང༌པོའེ༌ ཁོང༌ངི༌ ཧ༌ལས༌ཤེས༌སི༌ ཛད༌པ༌གུན༌ ཐོང༌ཏེ༌, ཁོང༌ངི༌ཀ༌ ཏད༌པ༌ ཁྱོངས༌།"]], [["ཨིན༌ནའང༌ ཡེ༌ཤུའ༌ ཏེ༌ མི༌གུན༌ནི༌ཀ༌ ལོ༌མ༌ཁྱེལ༌ ཅིའ༌ཞུ༌ན༌ ཁོང༌ངི༌ ཚང༌མའེ༌ སྙིང༌ ཁྱེན༌ན༌ ཛདས༌།"]], [["མི༌གུན༌ ཀ༌ཟུག༌ཤིག༌ ཨིན༌ཁན༌བོ༌ ཁོང༌ང༌ སུའིང༌ ཤད༌གོས༌ མེད༌ཀྱག༌ ཅིའ༌ཞུ༌ན༌ ཁོང༌ངི༌ ཁོང༌གུན༌ནི༌ སྙིང༌ངི༌ ནང༌ང༌ ཡོད༌ཁན༌བོ༌ ཁྱེན༌ན༌ ཛད༌ད༌ནོག༌།"]]], [[["3:1 ནེ༌ 21"], ["ནི༌ཀོ༌དེ༌མས༌ ཟེར༌ཁན༌ནི༌ ཕ༌རུ༌ཤི༌པ༌ཞིག༌ ཡོད༌པིན༌, ཁོ༌ ཡ༌ཧུ༌དཱ༌པ༌ ཝང༌སྲུལ༌པའེ༌ ཚོགས༌དུའི༌ ཐུས༌མི༌ཞིག༌ ཨིན༌པིན༌།"]], [["ཞག༌ཤིག༌ ཁོ༌ ཡེ༌ཤུ༌ ཡོད༌ས༌ ཚན༌ལ༌ ཡོངས༌ཏེ༌ ཟེརས༌, \"ལོབ༌པོན༌ལེ༌"], [", ཉེ༌རང༌ དཀོན༌མཆོག༌གི༌ ཆོགས༌ནེ༌ ཕེབས༌ཁན༌ནི༌ ལོབ༌པོན༌ ཨིན༌ཁན༌བོ༌ ང༌ཞའེ༌ ཤེས༌, ཅིའ༌ཞུ༌ན༌ དཀོན༌མཆོག༌ ཉམ༌པོ༌ ཡོད༌ཏེ༌ མ༌ནེ༌ སུ༌ཞིག༌གའང༌, ཉེ༌རང༌ངི༌ ལྟན༌ན༌ ཛད༌ཁན༌ནི༌ ཧ༌ལས༌ཤེས༌སི༌ ལྟས༌གུན༌ ལྟན༌ མི༌ཉན༌།\""]], [["ཡེ༌ཤུའི༌ ཁོའ༌ ལན༌སལས༌, \"ངའེ༌ ཁྱོ༌རང༌ང༌ དེན༌བ༌ དེན༌བ༌ ཟེར༌རད༌, ནམ༌ཚོག༌པ༌ སུ༌ཞིག༌ ཡང༌སྐྱར༌ མི༌སྐྱེ༌, དཀོན༌མཆོག༌གི༌ གྱལ༌སྲིད༌པོ༌ ཁོའ༌ མི༌ཐོང༌།\""]], [["ནི༌ཀོ༌དེ༌མས༌སི༌ ཟེརས༌, \"མི༌ རྒད༌པོ༌ཞིག༌ ཡང༌སྐྱར༌ ཀ༌ཟུག༌གི༌ སྐྱེའ༌ནོག༌། ཁོ༌རང༌ངི༌ ཨ༌མའེ༌ ཅང༌ཁོག༌གི༌ ནང༌ང༌ ཞུགས༌ཏེ༌ ལན༌ ཉིས༌པ༌ སྐྱེ༌ མི༌ཐུབ༌།\""]], [["ཡེ༌ཤུའི༌ ལན༌སལས༌, \"ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ནམ༌ཚོག༌པ༌ མི༌ཞིག༌ ཆུ༌ དང༌ ཐུག༌ཉིད༌ནེ༌ སྐྱེ༌ མི༌སྐྱེ༌, ཏེ༌གུན༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ཞུགས༌ མི༌ཉན༌།"]], [["མི༌ཞིག༌ ཟུགས༌པོའེ༌ ཐོག༌ག༌ ཕ༌མ༌ནེ༌ སྐྱེའ༌ནོག༌, ཨིན༌ནའང༌ ཐུག༌ཉིད༌ནེ༌ སྐྱེས༌ཁན༌གུན༌ ནི༌ དམ༌པའེ༌ ཐུག༌ཉིད༌ནེ༌ སྐྱེའ༌ནོག༌།"]], [["ངའེ༌ 'ཁྱོ༌རང༌ང༌ ཡང༌སྐྱར༌ སྐྱེ༌གོས༌' ཟེར༌ཁན༌བོའ༌ ཧ༌མ༌ལས༌།"]], [["ལུངས༌པོ༌ ཀ༌རུ༌ ཐད༌ནའང༌ ཏེན༌ན༌ ཆོགས༌ལ༌ གྱུག༌ག༌ནོག༌། ཁྱོ༌རང༌ང༌ ཏེ༌བོའེ༌ སྐད༌ ཚོར༌ར༌ནོག༌, ཨིན༌ནའང༌ ཏེ༌བོ༌ ཀ༌ནེ༌ ཡོང༌ངད༌ ཡང༌ ཀ༌རུ༌ ཆའད༌ ཤེས༌ས༌ མ༌ནོག༌, ཏེན༌ན༌ ཙོགས༌ ཐུག༌ཉིད༌ནེ༌ སྐྱེས༌ཁན༌ ཚང༌མ༌ ཉམ༌པོ༌ ཨིན༌ནོག༌།\""]], [["ནི༌ཀོ༌དེ༌མས༌སི༌ ཟེརས༌, \"ཀ༌ཟུག༌གི༌ ཏེ༌བོ༌ དེན༌བ༌ ཨིན༌ནོག༌?\""]], [["ཡེ༌ཤུའི༌ ལན༌སལས༌, \"ཁྱོ༌རང༌ ཨིས༌ར༌ཨེལ༌པའེ༌ ཆོས༌སི༌ ལོབ༌པོན༌ཞིག༌ ཨིན༌ཏེའང༌ ཁྱོ༌རང༌ང༌ ཧ༌གོའ༌ མེད༌ད༌?"]], [["ངའེ༌ ཁྱོ༌རང༌ང༌ དེན༌བ༌ དེན༌བ༌ ཟེར༌རད༌, ང༌ཞའེ༌ གྱུས༌ཡོད༌ཁན༌གུན༌ ཟེར༌རད༌ ཡང༌ ཐོང༌ཏེ༌ ཨིན༌ཁན༌བོའེ༌ སྤང༌པོ༌ ཏང༌ངད༌། ཏེ༌ནེའང༌ ཁྱོ༌ཞ༌གུན༌ནི༌ ང༌ཞའེ༌ སྤང༌པོ༌བོའ༌ དེན༌ཤེས༌ས༌ མི༌དུག༌།"]], [["ངའེ༌ ཁྱོ༌ཞ༌གུན༌ལ༌ ཇིག༌རྟེན༌ དང༌ བྲེལ༌ཁན༌ནི༌ སྤེ༌ར༌ ཤད༌པིན༌, ཨིན༌ནའང༌ ཏེ༌བོའ༌ ཁྱོ༌ཞའེ༌ དེན༌ མ༌ཤེས༌། གལ༌ཏེས༌ ངའེ༌ ནམ༌ཁའ༌ དང༌ བྲེལ༌ཁན༌ནི༌ སྤེ༌ར༌ ཤད༌ན༌, ཁྱོ༌རང༌ངི༌ ཀ༌ཟུག༌ག༌ དེན༌ཤེས༌ཨིན༌།"]], [["ནམ༌ཁའ༌ནེ༌ ཡོངས༌ཏེ༌ ཨིན༌ཁན༌ མི༌རིགས༌སི༌བུ༌ མན༌པ༌ སུ༌ཞིག༌གའང༌ ནམ༌ཁའ༌ མ༌སོང༌།"]], [["ཀ༌ཟུག༌ རི༌སྟོང༌ངི༌ ནང༌ང༌ མོ༌ཟེས༌སི༌ ཨིས༌ར༌ཨེལ༌པ༌གུན༌ སྐྱོབ༌ཅེས༌ལ༌ ར༌གན༌ནི༌ རུལ༌ཞིག༌ བེར༌ཀའེ༌ཀ༌ སྟག༌ག༌ ཙོགས༌ལ༌, མི༌རིགས༌སི༌བུའི༌ཀ༌ ཏད༌པ༌ ཁྱོང༌ཁན༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཕིའ༌ ངའང༌ སྟག༌གོས༌ཨིན༌།\""]], [["ཀ༌ཟུག༌ རི༌སྟོང༌ངི༌ ནང༌ང༌ མོ༌ཟེས༌སི༌ ཨིས༌ར༌ཨེལ༌པ༌གུན༌ སྐྱོབ༌ཅེས༌ལ༌ ར༌གན༌ནི༌ རུལ༌ཞིག༌ བེར༌ཀའེ༌ཀ༌ སྟག༌ག༌ ཙོགས༌ལ༌, མི༌རིགས༌སི༌བུའི༌ཀ༌ ཏད༌པ༌ ཁྱོང༌ཁན༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཕིའ༌ ངའང༌ སྟག༌གོས༌ཨིན༌།\""]], [["དཀོན༌མཆོག༌གི༌ ཇིག༌རྟེན༌པ༌གུན༌ལ༌ འི༌ཟམ༌ ཅམས༌པ༌ ཛདས༌, ཁོང༌ངི༌ ཁོང༌རང༌ངི༌ སྲས༌ ཅིག༌ཅིག༌པོའང༌ སལ༌ལ༌ ཛདས༌, ཁོང༌ངི༌ སྲས༌སི༌ཀ༌ ཏད༌པ༌ ཅོ༌ཁན༌ ཚང༌མ༌ མེད༌ཁན༌ མ༌ཆའ༌ ཐའ༌མེད༌པའེ༌ མི༌ཚེ༌ ཐོབ༌ཨིན༌།"]], [["དཀོན༌མཆོག༌གི༌ རང༌ངི༌ སྲས༌ ཇིག༌རྟེན༌པ༌གུན༌ལ༌ ཆད༌པ༌ ཅད༌ཅེས༌ལ༌ མན༌པ༌, ཁོང༌ གྱུད༌ཏེ༌ ཐར༌པ༌ སལ༌ཅེས༌སི༌ ཕིའ༌ ཇིག༌རྟེན༌ནི༌ ནང༌ང༌ ཀལ༌ལ༌ ཛདས༌།"]], [["སྲས༌སི༌ཀ༌ ཏད༌པ༌ ཅོ༌ཁན༌གུན༌ ཉལ༌ཝའེ༌ ནང༌ང༌ མ༌ནེ༌ ཕང༌ང༌ མི༌ཛད༌, ཨིན༌ནའང༌ ཏད༌པ༌ མ༌ཅོ༌ཁན༌གུན༌ལ༌ ཉལ༌ཝའེ༌ ཆད༌པ༌ ཕོག༌ ཚར༌ཏེ༌ ཨིན༌ ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌གི༌ སྲས༌ ཅིག༌ཅིག༌པོའེ༌ཀ༌ ཏད༌པ༌ མ༌ཅོས༌།"]], [["ཏེ༌ ཆད༌པ༌ སལ༌ཅེས༌སི༌ ཏོན༌བོ༌ ནི༌: དཀོན༌མཆོག༌གི༌ འོད༌ ཇིག༌རྟེན༌ནི༌ ནང༌ང༌ སྐྱོདས༌ ཨིན༌ནའང༌ མི༌གུན༌ འོད༌དི༌ སང༌ མུན༌གྲིག༌པོའ༌ ཐད༌ ཅིའ༌ཟེར༌ན༌ ཁོང༌གུན༌ནི༌ ལས༌གུན༌ ངན༌པ༌ ཡོད༌ཏེ༌ ཨིན༌ནོག༌།"]], [["ལས༌ ངན༌པ༌ ཅོ༌ཁན༌ ཚང༌མའེ༌ འོད༌ལ༌ ནཕ༌རད༌ ཅོའ༌ནོག༌, ཁོང༌གུན༌ནི༌ ལས༌ངན༌གུན༌ ཞན༌མ༌གུན༌ལ༌ སྔོན༌ཨིན༌ སམ༌ཏེ༌ འོད༌དི༌ ནང༌ང༌ ཡོང༌ང༌ མ༌ནོག༌།"]], [["ཨིན༌ནའང༌ དྲང༌པོའེ༌ ལམ༌མི༌ཀ༌ གྲུལ༌ཨིན༌ ཡོད༌ཁན༌གུན༌, འོད༌དི༌ ནང༌ང༌ ཡོང༌ང༌ ཐད༌ད༌ནོག༌, ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌ ཐུགས༌ཐད༌ད༌ ཛད༌ཁན༌ནི༌ ལས༌ ཅོ༌ཨིན༌ ཡོད༌ཁན༌བོ༌ ཞན༌མ༌གུན༌ནི༌ ཐོང༌ཐུབ༌ཨིན༌།"]], [["3:22 ནེ༌ 36"], ["ཏེ༌བོའེ༌ སྟིང༌ནེ༌ ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌ གྱལ༌ས༌ནེ༌ བིང༌ཏེ༌ ཡ༌ཧུ༌དཱའེ༌ གྲོང༌སེབ༌གུན༌ལ༌ སྐྱོདས༌, ཡང༌ ཏེ༌རུ༌ ཞག༌བན༌ཤིག༌ ཞུགས༌ཏེ༌ ཁོང༌ངི༌ མི༌གུན༌ལ༌ ཁྲུས༌སལ༌ལ༌ ཛདས༌།"]], [["ཡོ༌ཧཱ༌ནན༌ནིའང༌ ཤ༌ལིམ༌ གྲོང༌སེབ༌ དང༌ ཉེ༌མོའ༌ ཡོད༌ཁན༌ ཨེ༌ནོན༌ནི༌ ནང༌ང༌ ཁྲུས༌སལ༌ལད༌པིན༌ ཅིའ༌ཟེར༌ན༌ ཏེ༌རུ༌ ཆུ༌ མང༌པོ༌ ཡོད༌པིན༌, ཡང༌ མི༌གུན༌ ཁྲུས༌ ལེན༌ན༌ལ༌ ཡོང༌ཨིན༌ དུག༌གད༌པིན༌།"]], [["༼འི༌ ཚང༌མ༌ ཡོ༌ཧཱ༌ནན༌ ཙོན༌ལ༌ ཀག༌གི༌ སང༌ སྔུན༌ལ༌ བྱུངས༌༽"]], [["ཡོ༌ཧཱ༌ནན༌ནི༌ ལོབ༌ཕྲུགས༌གུན༌ དང༌ ཡ༌ཧུ༌དཱ༌པ༌ཞིག༌གི༌ ནང༌ང༌ ཆུ༌ ཉམ༌པོ༌ རྩང༌མ༌ ཅོ༌ཅེས༌སི༌ ལུག༌སྲོལ༌ལི༌ སྐོར༌ལ༌ ཟེར༌ཟེར༌ སོང༌།"]], [["ཏེ༌ནེ༌ ཡོ༌ཧཱ༌ནན༌ནི༌ ལོབ༌ཕྲུགས༌གུན༌ ཁོང༌ ཡོད༌ས༌ ཡོངས༌ཏེ༌ ཡེ༌ཤུའི༌ སྐོར༌ལ༌ ཤདས༌, \"ལོབ༌པོན༌ལེ༌, ཡོར༌དཱན༌ནི༌ ལྩངས༌པོའེ༌ ཕར༌ཀ༌ ཉེ༌རང༌ ཉམ༌པོ༌ ཡོད༌ཁན༌ནི༌ མི༌ ཀ༌བོའེ༌ ཕིའ༌ ཉེ༌རང༌ངི༌ སྤང༌པོ༌ སལ༌ལད༌པིན༌, ཁོང༌ངིའང༌ ཁྲུས༌སལ༌དུག༌ ཡང༌ མི༌ཚང༌མ༌ ཁོང༌ངི༌ཀ༌ ཆ༌རུག༌།\""]], [["ཡོ༌ཧཱ༌ནན༌ནི༌ ལན༌ལ༌ མོལས༌, \"ནམ༌ཚོག༌པ༌ དཀོན༌མཆོག༌གི༌ ནམ༌ཁའ༌ནེ༌ གོངས༌པ༌ མི༌སལ༌, སུ༌ཞིག༌གའང༌ ཅའང༌ ཐོབ༌ མི༌ཐུབ༌།"]], [["ངའེ༌ ཁྱོ༌ཞའ༌ ཟེར༌ཁན༌ ནང༌ཞིན༌, 'ང༌ ལྡམ༌མ༌ ཛདས༌ཁན༌ནི༌ མ༌ཤི༌ཀ༌ མན༌ ཨིན༌ནའང༌ ཁོང༌ངི༌ སང༌ སྔུན༌ལ༌ ཀལ༌ལ༌ ཛད༌ཁན༌བོ༌ ཨིན༌', ཏེ༌བོའེ༌ སྤང༌པོ༌ ཁྱོ༌ཞའ༌ ཨིན༌ནོག༌།"]], [["ན༌མ༌ ནི༌ མག༌པའེ༌ ཕིའ༌ ཨིན༌ནོག༌, ཨིན༌ནའང༌ མག༌རོག༌ ནི༌ མག༌པའེ༌ སྐད༌ ཉན༌ཏེ༌ སྐྱིད༌པོ༌ ཅོའ༌ལ༌ ཐད༌ད༌ནོག༌། ཏེ༌བོའེ༌ཕིའ༌ ཏེ༌ ནས༌ཚུལ༌བོ༌ ཚོར༌ཏེ༌ ངའེ༌ སྙིང༌ངའང༌ ཐད༌པོའེ༌ གང༌།"]], [["ཁོང༌ མིང༌ཅན༌ ཡང༌ ངའ༌ རིན༌མེད༌ གྱུར༌གོས༌།\""]], [["\"ནམ༌ཁའ༌ནེ༌ སྐྱོད༌ཁན༌བོ༌ ཚང༌མའེ༌སང༌ ཇིགས༌པོ༌ ཨིན༌ནོག༌, ང༌དང༌གུན༌ ནི༌ ཇིག༌རྟེན༌ནི༌ ཨིན༌པ༌ ཇིག༌རྟེན༌པའེ༌ ཚུལ༌ལ༌ སྤེ༌ར༌ ཏང༌ང༌ནོག༌། ཨིན༌ནའང༌ ནམ༌ཁའ༌ནེ༌ སྐྱོད༌ཁན༌བོ༌ ཚང༌མའེ༌སང༌ ཐོ༌ཤོག༌པོ༌ ཨིན༌ནོག༌།"]], [["ཁོང༌ངི༌ དཀོན༌མཆོག༌ནེ༌ ཚོར༌ཁན༌ ཡང༌ ཟིགས༌ཁན༌གུན༌ནི༌ སྤང༌པོ༌ སལ༌ལ༌ནོག༌, ཨིན༌ནའང༌ སུ༌ཞིག༌གའང༌ ཁོང༌ངི༌ སྤང༌པོའེ༌ཀ༌ ཨིད༌ཤེས༌ མ༌ཅོས༌།"]], [["ཁོང༌ངི༌ ལོན༌ནི༌ཀ༌ ཨིད༌ཤེས༌ ཅོ༌ཁན༌གུན༌ནི༌ གཙོ༌བོ༌ དཀོན༌མཆོག༌གི༌ དྲང༌པོ༌ མོལ༌ཁན༌བོའེ༌ སྤང༌པོ༌ ཏངས༌ཏེ༌ ཨིན༌ནོག༌།"]], [["དཀོན༌མཆོག༌གི༌ ཀལ༌ལ༌ ཛད༌ཁན༌བོའེ༌ དཀོན༌མཆོག༌གི༌ ཞལ༌ཏ༌ མོལ༌ལ༌ནོག༌ ཅིའ༌ཟེར༌ན༌ དཀོན༌མཆོག༌གི༌ ཁོང༌ང༌ དམ༌པའེ༌ ཐུག༌ཉིད༌ ཚད༌མེད༌པ༌ སལ༌ལ༌ ཛད༌དུག༌།"]], [["ཡབ༌ དཀོན༌མཆོག༌གི༌ སྲས༌ལ༌ ཅམས༌པ༌ ཛད༌པ༌ ཁོང༌ངི༌ ཅི༌ཚང༌མ༌ སྲས༌སི༌ ཆག༌ག༌ སྟད༌ད༌ ཛདས༌།"]], [["སྲས༌སི༌ཀ༌ ཏད༌པ༌ ཁྱོང༌ཁན༌གུན༌ལ༌ ཐའ༌མེད༌པའེ༌ མི༌ཚེ༌བོ༌ ཐོབ༌ ཚར༌ཏེ༌ ཨིན༌ནོག༌། ཨིན༌ནའང༌ སྲས༌སི༌ཀ༌ ཏད༌པ༌ མ༌ཅོའ༌ ཁའ༌ མ༌ཉན༌ཁན༌གུན༌ལ༌ ཏེ༌ མི༌ཚེ༌བོ༌ མ༌ནེ༌ མི༌ཐོབ༌, ཡང༌ དཀོན༌མཆོག༌གི༌ ཐུགས༌སྲོ༌ ཁོང༌གུན༌ནི༌ཀ༌ ལུས༌ཨིན༌།\""]]], [[["4:1 ནེ༌ 26"], ["གཙོ༌བོ༌ ཡེ༌ཤུའི༌ ཁྲུས༌སལ༌ཨིན༌ ཡོ༌ཧཱ༌ནན༌ནི༌ སང༌ མང༌ང༌ ལོབ༌ཕྲུགས༌ གྱུར༌ཏེ༌ དུག༌ ཟེར༌ཏེ༌ ཕ༌རུ༌ཤི༌པ༌གུན༌ལ༌ ཚོར༌།"]], [["༼ངོས༌མ༌བོ༌ ཡེ༌ཤུ༌ མན༌པ༌ ཁོང༌ངི༌ ལོབ༌ཕྲུགས༌གུན༌ནི༌ ཁྲུས༌སལ༌ལད༌པིན༌༽,"]], [["ཏེ༌བོ༌ ཡེ༌ཤུའ༌ ཐུག༌གྱུས༌ སྐྱོད༌ད༌ཅིག༌ ཁོང༌ ཡ༌ཧུ༌དཱའེ༌ ཡུལ༌ཇོངས༌ནེ༌ བིང༌ཏེ༌ གཱ༌ལིལ༌ལིའི༌ ཡུལ༌ཇོངས༌ལ༌ ལོགས༌ཏེ༌ སྐྱོདས༌།"]], [["ཡེ༌ཤུ༌ ས༌མར༌རི༌ཡཱའེ༌ ཡུལ༌ཇོངས༌ གྱུད༌ཏེ༌ སྐྱོད༌གོས༌པ༌"]], [["ཁོང༌ ས༌མར༌རི༌ཡཱ༌ ཡུལ༌ཇོངས༌སི༌ སའི༌ཀར༌ གྲོང༌ཁྱེར༌, ཏུས༌ མང༌པོའེ༌ སྔུན༌ལ༌ ཡ༌ཀོབ༌བི༌ རང༌ངི༌ བུ༌ཚ༌ ཡོ༌སེབ༌བ༌ ཏངས༌ཁན༌ནི༌ ས༌ཀྱད༌དི༌ ཉེ༌མོའ༌ ལེབ༌།"]], [["ཏེ༌ཀ༌ ཡ༌ཀོབ༌བི༌ ཆུ༌དོང༌ཞིག༌ ཡོད༌པིན༌, ཡེ༌ཤུ༌ ཐག༌རིང༌ནེ༌ ཞབ༌གྲུལ༌ལ༌ སྐྱོད༌པ༌ ཐུག༌ངལ༌ཏེ༌ ཏེ༌ ཆུ༌དོང༌ངི༌ དུན༌ལ༌ ཞུགས༌, ཏེ༌བོ༌ ཉིང༌གུང༌ ཟོད༌ཅིག༌ག༌ ཨིན༌པིན༌།"]], [["ས༌མར༌རི༌ཡཱ༌མ༌ཞིག༌ ཆུ༌ ཕིང༌ང༌ལ༌ ཡོངས༌, ཡང༌ ཡེ༌ཤུའི༌ ཏེ༌ བུ༌མོ༌བོའ༌ མོལས༌, \"ང༌ ཐུང༌ཅེས༌ལ༌ ཆུ༌ ཙ༌པིག༌ སལ༌།\""]], [["༼ཅིའ༌ཞུ༌ན༌ ཁོང༌ངི༌ ལོབ༌ཕྲུགས༌གུན༌ ཁྲོམས༌ལ༌ ཟའ༌ཅེས༌ ཉོའ༌ལ༌ སོང༌ཏེ༌ མེད༌པིན༌༽།"]], [["ས༌མར༌རི༌ཡཱ༌པ༌ བུ༌མོ༌བོའེ༌ ཡེ༌ཤུའ༌ ཟེརས༌, \"ཉེ༌རང༌ ཡ༌ཧུ༌དཱ༌པ༌ ཡང༌ ང༌ ས༌མར༌རི༌ཡཱ༌མ༌ཞིག༌, ཀ༌ཟུག༌གི༌ ཉེ༌རང༌ངི༌ ང༌ ཐུང༌ཅིས༌ལ༌ ཆུ༌ ཏོང༌ མོལ༌ཏེ༌ ཨིན༌\" ༼ཅིའ༌ཟེར༌ན༌ ཡ༌ཧུ༌དཱ༌པ༌གུན༌ནི༌ ས༌མར༌རི༌ཡཱ༌པ༌གུན༌ ཉམ༌པོ༌ བྲེལ༌ བོར༌ར༌ མ༌ནོག༌༽།"]], [["ཡེ༌ཤུའི༌ ཏེ༌ བུ༌མོ༌བོའ༌ མོལས༌, \"གལ༌ཏེས༌ ཁྱོ༌རང༌ངི༌ དཀོན༌མཆོག༌གི༌ རྟགས༌པོ༌ དང༌ ཁྱོ༌རང༌ང༌ ཆུ༌ ཏོང༌ ཟེར༌ཁན༌བོ༌ ཤེས༌པིན༌ན༌ ཁྱོ༌རང༌ངི༌ ངའ༌ ཏོང༌ ཟེར༌ཏེ༌ ཡོད༌གྲོ༌, ཡང༌ ངའེ༌ ཁྱོ༌རང༌ང༌ ཚེ༌ ཏང༌ཁན༌ནི༌ ཆུ༌ ཏངས༌ཏེ༌ ཡོད༌གྲོ༌།\""]], [["བུ༌མོ༌བོའེ༌ ཟེརས༌, \"སྤོན༌བོ༌ལེ༌ ཉེ༌རང༌ངི༌ ལག༌ག༌ ཆུ༌ ཅུ༌ཅེས༌ལ༌ ནོད༌ ཅའང༌ མི༌དུག༌, ཡང༌ འི༌ ཆུ༌དོང༌བོ༌ མ༌ ཀོན༌དྲོ༌ ཡོད༌པ༌ ཉེ༌རང༌ང༌ ཚེ༌ ཏང༌ཁན༌ནི༌ ཆུ༌བོ༌ ཀ༌ནེ༌ ཐོབ༌ཨིན༌།"]], [["ཅི༌ ཉེ༌རང༌ ང༌ཞ༌གུན༌ལ༌ འི༌ ཆུ༌དོང༌ སལ༌ཁན༌ ང༌ཞའེ༌ ཕ༌མེས༌པོ༌ ཡ༌ཀོབ༌བི༌ སང༌ ཇིགས༌ས༌ཞིག༌ ཨིན༌ན༌? ཁོང༌, ཁོང༌ངི༌ ཕྲུ༌གུ༌གུན༌ དང༌ ཁོང༌ངི༌ སེམས༌ཅན༌གུན༌ནི༌ འིན༌ན༌ ཆུ༌དོང༌བོའེ༌ ཆུ༌ ཐུངས༌ཏེ༌ ཨིན༌པིན༌།"]], [["ཡེ༌ཤུའི༌ ལན༌སལས༌, \"འི༌ ཆུ༌དོང༌ནེ༌ ཆུ༌ ཐུང༌ཁན༌གུན༌ ཡང༌སྐྱར༌ སྐོམས༌ཨིན༌,"]], [["ཨིན༌ནའང༌ ངའེ༌ ཏང༌ཁན༌ནི༌ ཆུ༌ ཐུང༌ཁན༌གུན༌ ཡང༌སྐྱར༌ མ༌ནེ༌ མི༌སྐོམས༌། ངའེ༌ ཏང༌ཁན༌ནི༌ ཆུ༌བོ༌ ཁོང༌གུན༌ནི༌ ནང༌ང༌ ཐའ༌མེད༌པའེ༌ མི༌ཚེའེ༌ ཏང༌ཁན༌ནི༌ ཆུ༌མིག༌ག༌ གྱུར༌ཨིན༌།\""]], [["བུ༌མོ༌བོའེ༌ ཟེརས༌, \"གཙོ༌བོ༌ ཡང༌སྐྱར༌ མ༌ནེ༌ མི༌སྐོམ༌ཅེས༌ དང༌ འི༌ཀ༌ ཆུ༌ ནེན༌ན༌ལ༌ ཡོང༌ མི༌གོ༌ཤེས༌སི༌ ཕིའ༌ ཇུ༌ཇུ༌ ཏེ༌ ཆུ༌བོ༌ ང༌ སལ༌ལ༌ ཛད༌།\""]], [["ཡེ༌ཤུའི༌ བུ༌མོ༌བོའ༌ མོལས༌, \"སོང༌ཏེ༌ རང༌ངི༌ མག༌པ༌ འི༌ཀ༌ ཁྲིད༌ཏེ༌ ཁྱོང༌།\""]], [["བུ༌མོ༌བོའེ༌ ལན༌ཏངས༌, \"ང༌ མག༌པ༌ མེད༌།\""], ["ཡེ༌ཤུའི༌ ཁོའ༌ མོལས༌, \"ཁྱོ༌རང༌ངི༌ ང༌ མག༌པ༌ མེད༌ ཟེར༌ཁན༌བོ༌ དྲང༌པོ༌ ཨིན༌ནོག༌།"]], [["ངོས༌མ༌བོ༌ ཁྱོ༌རང༌ང༌ མག༌པ༌ ལྔ༌ ཡོད༌པིན༌, དག༌ས༌ ཁྱོ༌རང༌ ཉམ༌པོ༌ ཡོད༌ཁན༌བོ༌ ཁྱོ༌རང༌ངི༌ མག༌པ༌ མན༌། ཁྱོ༌རང༌ངི༌ ཟེར༌ཁན༌བོ༌ དེན༌བ༌ ཨིན༌།\""]], [["བུ༌མོ༌བོའེ༌ ཟེརས༌, \"གཙོ༌བོ༌ ཉེ༌རང༌ ལུང༌སྟོན༌པ༌ཞིག༌ ཨིན༌ཅེས༌ དུག༌།"]], [["ང༌ཞའ༌ ས༌མར༌རི༌ཡཱ༌པ༌གུན༌ནི༌, ང༌ཞའེ༌ ཕ༌མེས༌པོ༌གུན༌ནི༌ ཅོལ༌ཁན༌ནི༌ འི༌ རི༌བོའི༌ཀ༌ དཀོན༌མཆོག༌ག༌ ཅོལ༌ལད༌, ཨིན༌ནའང༌ ཁྱོ༌ཞའ༌ ཡ༌ཧུ༌དཱ༌པ༌གུན༌ནི༌ དཀོན༌མཆོག༌ག༌ ཡེ༌རུ༌ཤ༌ལེམ༌མི༌ ནང༌ང༌ ཅོལ༌གོས༌ ཅིའ༌ ཟེར༌ར༌ནོག༌?\""]], [["ཡེ༌ཤུའི༌ མོལས༌, \"བུ༌མོ༌ ངའེ༌ ཟེར༌ཅེས༌ཅན༌བོའ༌ དེན༌ཤེས༌, ཏུས༌པོ༌ ཉེ༌མོ༌ ཡོད༌, ནམ༌ ཁྱོ༌ཞ༌གུན༌ནི༌ རང༌ངི༌ ཡབ༌ དཀོན༌མཆོག༌ག༌ འི༌ རི༌བོའི༌ཀ༌ ཡ༌ ཡེ༌རུ༌ཤ༌ལེམ༌མི༌ ནང༌ང༌ མི༌ཅོལ༌།"]], [["ཁྱོ༌ཞའ༌ ས༌མར༌རི༌ཡཱ༌པ༌གུན༌ནི༌ ཅོལ༌ཁན༌བོ༌ ཤེས༌ས༌ མི༌དུག༌, ང༌ཞ༌གུན༌ནི༌ ཅོལ༌ཁན༌བོ༌ ཤེས༌སད༌ ཅིའ༌ཟེར༌ན༌ ཡ༌ཧུ༌དཱ༌པ༌གུན༌ གྱུད༌ཏེ༌ ཐར༌པ༌བོ༌ ལེབས༌ཏེ༌ ཨིན༌།"]], [["ཨིན༌ནའང༌ ཏུས༌པོ༌ ཉེ༌མོ༌ ཨིན༌ནོག༌, མ༌ཚད༌ ལེབ༌ ཚར༌ཏེ༌ ཨིན༌, ནམ༌ དེན༌བའེ༌ ཅོལ༌ཁན༌གུན༌ནི༌ ཡབ༌ དཀོན༌མཆོག༌ག༌ ཐུག༌ཉིད༌ དང༌ དྲང༌པོའེ༌ ཐོག༌ནེ༌ ཅོལ༌ཨིན༌, ཅིའ༌ཟེར༌ན༌ འི༌ཙོགས༌ལ༌ ཅོལ༌ཁན༌གུན༌ ཡབ༌བི༌ ཙལ༌ལ༌ ཛད༌དུག༌།"]], [["དཀོན༌མཆོག༌ ནི༌ ཐུག༌ཉིད༌ ཨིན༌ནོག༌, ཁོང༌ང༌ ཅོལ༌ཁན༌བོའེ༌ ཁོང༌ང༌ ཐུག༌ཉིད༌ དང༌ དེན༌བའེ༌ ཐོག༌ནེ༌ ཅོལ༌གོས༌།\""]], [["བུ༌མོ༌བོའེ༌ ཟེརས༌, \"དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཕེབ༌ཤེས༌ཅན༌བོ༌ ང༌ གྱུས༌ཡོད༌, ཁོང༌ སྐྱོད༌ད༌ཅིག༌, ང༌ཞའ༌, ཅི༌ཚང༌མ༌ ཧ༌གོ༌ཅུག༌ག༌ ཛད༌ཨིན༌།\""]], [["ཡེ༌ཤུའི༌ བུ༌མོ༌བོའ༌ མོལས༌, \"ཁྱོ༌རང༌ ཉམ༌པོ༌ སྤེ༌ར༌ ཏང༌ཁན༌ ངའ༌ ཏེན༌ན༌བོ༌ ཨིན༌།\""]], [["4:27 ནེ༌ 38"], ["གཙོ༌བོ༌ ཡེ༌ཤུའི༌ ཏེ༌ཟུག༌ མོལ༌ ཚར༌ར༌ཅིག༌ ཁོང༌ངི༌ ལོབ༌ཕྲུགས༌གུན༌ ལོགས༌ཏེ༌ ལེབ༌། ཡེ༌ཤུའི༌ བུ༌མོ༌ཞིག༌ ཉམ༌པོ༌ ཞལ༌ཏའ༌ སལ༌ཨིན༌ ཐོང༌པ༌ ཁོང༌གུན༌ ཧ༌ལས༌"], [", ཨིན༌ནའང༌ ཡེ༌ཤུའ༌, \"ཉེ༌རང༌ང༌ ཅི༌ གོས༌སད༌?\" ཡ༌ \"ཅི༌ཕིའ༌ ཉེ༌རང༌ངི༌ ཏེ༌ བུ༌མོ༌བོའ༌ ཞལ༌ཏའ༌ སལ༌ལད༌?\" ཟེར༌ཏེ༌ སུའིང༌ མ༌ཏྲིས༌།"]], [["བུ༌མོའེ༌ ཆུ༌ཁར༌བོ༌ ཏེ༌ནེ༌ཀ༌ བོར༌ཏེ༌ ཁོ༌རང༌ངི༌ གྲོང༌ཁྱེར༌ལ༌ བང༌ཏངས༌ཏེ༌ སོང༌ ཡང༌ མི༌གུན༌ལ༌ ཟེརས༌,"]], [["\"ངའེ༌ མི༌ཚེའེ༌ ནང༌ང༌ ཅོས༌ཁན༌ ཚང༌མའ༌ ཤད༌ད༌ ཛད༌ཁན༌ནི༌ མི༌བོའ༌ ལྟའ༌ལ༌ ཡོང༌ཤིག༌། ཁོང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ན༌ཧེ༌?\""]], [["མི༌གུན༌ གྲོང༌ཁྱེར༌ནེ༌ བིང༌ཏེ༌ ཡེ༌ཤུ༌ ཡོད༌ས༌ ཆོགས༌ལ༌ ཡོངས༌།"]], [["ཏེན༌ན༌ ཏུས༌ལ༌ ཡེ༌ཤུའི༌ ལོབ༌ཕྲུགས༌གུན༌ནི༌ ཁོང༌ང༌ ཟེརས༌, \"ལོབ༌པོན༌ལེ༌, ཅི༌ཏོང༌ཤིག༌ དོན༌ན༌ ཛད༌།\""]], [["ཨིན༌ནའང༌ ཡེ༌ཤུའི༌ ཁོང༌གུན༌ལ༌ མོལས༌, \"ངའ༌ ཟའ༌ཅེས༌སི༌ ཁར༌ཇི༌ཞིག༌ ཡོད༌, ཏེ༌བོའེ༌ སྐོར༌ལ༌ ཁྱོ༌ཞའ༌ ཅའང༌ གྱུས༌མེད༌།\""]], [["ཏེ༌བོ༌ ཚོར༌ར༌ཅིག༌ ལོབ༌ཕྲུགས༌གུན༌ནི༌ ཅིག༌ དང༌ ཅིག༌ག༌ ཟེརས༌, \"སུ༌ཞིག༌གི༌ ཁོང༌ང༌ དོན༌ཏང༌ ཁྱོངས༌པིན༌ན༌ ཧེ༌?\""]], [["ཡེ༌ཤུའི༌ མོལས༌, \"ངའེ༌ ཁར༌ཇི༌བོ༌ ནི༌ ང༌ ཀལ༌ལ༌ ཛད༌ཁན༌ནི༌ དཀོན༌མཆོག༌གི༌ ཐུགས༌ཐད༌གུན༌ ཅོ༌ཅེས༌ དང༌ ཁོང༌ངི༌ ཆག༌ལས༌ གུན༌ དྲན༌དྲ༌ གྲུབ༌ཅུག༌ཅེས༌པོ༌ ཨིན༌།"]], [["ཁྱོ༌ཞའ༌ ཟེར༌ལོ༌ཞིག༌ མེད༌ད༌, 'སྟོན༌ཐོག༌ སྨིན༌ཅེས༌ལ༌ ཟླ༌ཝ༌ ཞི༌ ལུས༌ཏེ༌ ཨིན༌ནོག༌'? ངའེ༌ ཁྱོ༌ཞ༌གུན༌ལ༌ ཟེར༌རད༌, རང༌རང༌ངི༌ མིག༌ ཕེས༌ཏེ༌ ཞིང༌གུན༌ལ༌ ལྟོས༌ཤིག༌, ཏེ༌ སྟོན༌ཐོག༌གུན༌ ཚོས༌ཏེ༌ རྔབ༌ས༌ རན༌ ཚར༌ཏེ༌ དུག༌།"]], [["རྔབ༌ས༌ ཏང༌ཁན༌གུན༌ལ༌ ལ༌ཆ༌ གྱལ༌ལ༌ ཐོབ༌ཨིན༌ ཨིན༌ནོག༌, ཡང༌ མི༌གུན༌ ཐའ༌མེད༌པའེ༌ མི༌ཚེའེ༌ ནང༌ང༌ ཁྱོང༌ཅེས༌པོ༌ ཁོང༌ངི༌ རྔ༌ཁན༌ནི༌ ཁ༌ཟས༌པོ༌ ཨིན༌ནོག༌། ཏེ༌ནེ༌ ས༌འོན༌ ཏབ༌ཁན༌ དང༌ རྔབ༌ས༌ ཏང༌ཁན༌ ཉིས༌ཀོའ༌ ཙམ༌ཤིག༌གི༌ སྐྱིད༌པོ༌ མི༌ཡོང༌།"]], [["འི༌ ཟེར༌ལོ༌བོ༌ དེན༌བ༌ ཨིན༌ནོག༌, 'ཅིག༌གི༌ ཏབ༌ཨིན༌, ཞན༌ཞིག༌གི༌ རྔ༌ཨེན༌།'"]], [["ངའེ༌ ཁྱོ༌ཞ༌གུན༌ ཁྱོ༌ཞའེ༌ མ༌ཏབ༌ཁན༌ནི༌ སྟོན༌ཐོག༌པོ༌ རྔའ༌ལ༌ ཀལ༌པིན༌། ཞན༌མ༌གུན༌ནི༌ རྩོན༌གྲུས༌ སྲན༌ཏྲེ༌ ཅོས༌ ཡང༌ ཁྱོ༌ཞ༌གུན༌ནི༌ ཁོང༌ངི༌ རྩོན༌གྲུས༌སི༌ བྲས༌བུ༌གུན༌ རྔས༌།\""]], [["4:39 ནེ༌ 42"], ["ཏེ༌ བུ༌མོ༌བོའེ༌, གཙོ༌བོ༌ ཡེ༌ཤུའི༌ ངའེ༌ མི༌ཚེའེ༌ ནང༌ང༌ ཅོས༌ཁན༌ ཚང༌མའ༌ ཤད༌ད༌ ཛདས༌ ཟེར༌ཨིན༌ སྤང༌པོ༌ ཏངས༌ པ༌སང༌ ས༌མར༌རི༌ཡཱ༌པ༌ མང༌པོ༌ཞིག༌གི༌ ཡེ༌ཤུའི༌ཀ༌ ཏད༌པ༌ ཅོས༌།"]], [["ཏེ༌ནེ༌ ས༌མར༌རི༌ཡཱ༌པ༌གུན༌ ཡེ༌ཤུ༌ ཡོད༌ས༌ ཡོངས༌ཏེ༌ ཇུ༌ཇུ༌ ཁོང༌གུན༌ ཉམ༌པོ༌ ཞུགས༌ས༌ ཛད༌ ཟེར༌ཏེ༌ ཞུ༌ཝ༌ ཕུལས༌པ༌, ཁོང༌ ཞག༌མ༌ ཉིས༌ ཏེ༌རུ༌ ཞུགས༌།"]], [["ཁོང༌ངི༌ ལབ༌ཞ༌གུན༌ ཚོར༌ཏེ༌ ཞན༌མི༌ མང༌པོ༌ཞིག༌གི༌ ཏད༌པ༌ ཅོས༌།"]], [["མི༌གུན༌ནི༌ ཏེ༌ བུ༌མོ༌བོའ༌ ཟེརས༌, \"ང༌ཞའེ༌ ཁྱོ༌རང༌ངི༌ ཟེར༌ཁན༌ནི༌ སྤེ༌ར༌ ཚོར༌ཅེས༌ ཅིག༌པོ༌ མན༌པ༌, ང༌ཞ༌རང༌ངི༌ ནམ༌ཅོག༌ནེ༌ ཁོང༌ངི༌ མོལ༌ཁན༌གུན༌ ཚོར༌ཅེས༌པོའེ༌ ཏད༌པ༌ ཅོའད༌, ཡང༌ དེན༌བ༌ འི༌ མི༌བོ༌ ཇིག༌རྟེན༌པ༌གུན༌ནི༌ སྐྱབ༌གོན༌ ཨིན༌ཁན༌བོ༌ ང༌ཞའེ༌ ཤེས༌སད༌།\""]], [["4:43 ནེ༌ 54"], ["ཞག༌ ཉིས༌སི༌ སྟིང༌ནེ༌ གཙོ༌བོ༌ ཡེ༌ཤུ༌ ཡང༌ གཱ༌ལིལ༌ལིའི༌ ཡུལ༌ཇོངས༌ ཆོགས༌ལ༌ ལོགས༌ཏེ༌ སྐྱོདས༌།"]], [["༼ཡེ༌ཤུའི༌ སྔུན༌ལ༌ ལུང༌སྟོན༌པ༌ སུ༌ཞིག༌གའང༌ ཁོ༌རང༌ངི༌ ཡུལ༌ལི༌ ནང༌ང༌ རྩི༌ཝ༌ མི༌ཐོབ༌ མོལ༌ཏེ༌ ཨིན༌པིན༌༽"]], [["ཁོང༌ གཱ༌ལིལ༌ལིའ༌ ལེབ༌བ༌ཅིག༌, གཱ༌ལིལ༌ལི༌པ༌གུན༌ནི༌ ཁོང༌ང༌ གའ༌སུས༌ ཞུས༌ ཅིའ༌ཟེར༌ན༌ པེ༌སག༌གི༌ ཏུས༌ཆེན༌ ཟ༌ནེ༌ ཡེ༌རུ༌ཤ༌ལེམ༌མི༌ ནང༌ང༌ ཡེ༌ཤུའི༌ ཛད༌ཁན༌ ཚང༌མ༌ ཁོང༌གུན༌ནི༌ ཐོང༌།"]], [["ཡེ༌ཤུ༌ ལན༌ ཉིས༌པ༌ གཱ༌ལིལ༌ལིའི༌ ཡུལ༌ཇོངས༌སི༌ ཀ༌ནཱ༌ གྲོང༌ཁྱེར༌ལ༌ སྐྱོདས༌, ཀ༌རུ༌ ཁོང༌ངི༌ ཆུ༌ རྒུན༌ཆང༌ང༌ གྱུར༌ ཅུག༌ག༌ ཛད༌ཏེ༌ ཨིན༌པིན༌། ཀ༌ནཱའེ༌ ཉེ༌མོའ༌ ཀ༌ཕར༌ན༌ཧུམ༌ གྱལ༌སའེ༌ ནང༌ང༌ ལོན༌པོ༌ཞིག༌གི༌ བུ༌ཚའ༌ ཟུ༌མོ༌ ཡོངས༌ཏེ༌ ཡོད༌པིན༌།"]], [["ལོན༌པོའ༌ ཡེ༌ཤུ༌ ཡ༌ཧུ༌དཱ༌ནེ༌ གཱ༌ལིལ༌ལིའ༌ ལོགས༌ཏེ༌ སྐྱོད༌ཏོག༌ ཟེར༌ཏེ༌ ཚོར༌པ༌ ཁོ༌ ཡེ༌ཤུ༌ ཡོད༌ས༌ སོང༌ ཡང༌ ཇུ༌ཇུ༌ སྐྱོད༌ཏེ༌ ཁོའེ༌ བུ༌ཚ༌ ཤི༌ཀྱིས༌ ཡོད༌ཁན༌བོ༌ ཕན༌ཅུག༌ག༌ ཛད༌ ཟེར༌ཏེ༌ ཞུ༌ཝ༌ ཕུལས༌།"]], [["ཡེ༌ཤུའི༌ ལོན༌པོ༌བོའ༌ མོལས༌, \"ཁྱོ༌ཞ༌གུན༌ནི༌ ཧ༌ལས༌ཤེས༌སི༌ ལྟས༌ དང༌ སྟགས༌ ཐོངས༌ཏེ༌ མ༌ནེ༌ ཏད༌པ༌ མི༌ཅོ༌།\""]], [["ལོན༌པོ༌བོའེ༌ ཟེརས༌, \"གཙོ༌བོ༌ ངའེ༌ ཕྲུ༌གུ༌ ཤིའི༌ སང༌ སྔུན༌ལ༌ སྐྱོད༌ད༌ ཛད༌དའང༌།\""]], [["ཡེ༌ཤུའི༌ ཁོའ༌ མོལས༌, \"ཏ༌ སོང༌ ཁྱོ༌རང༌ངི༌ བུ༌ཚ༌ མི༌ཤི༌།\" ཁོའེ༌ ཡེ༌ཤུའི༌ མོལ༌ཁན༌བོའ༌ དེན༌ཤེས༌ ཡང༌ ཁང༌པ༌ ལོགས༌ཏེ༌ ཆ༌ཅེས༌ གོ༌ཟུག༌།"]], [["ཁོ༌ ལམ༌བར༌ལ༌ ཡོད༌ ཟ༌ནེ༌, ཁོའེ༌ ཡོག༌པོ༌གུན༌ ཁོའེ༌ བུ༌ཚ༌ ཟུ༌མོ༌ ཡོངས༌ཁན༌བོ༌ གྱལ༌ཏེ༌ ཁམ༌ཟང༌ གྱུར༌ཁན༌ནི༌ ནས༌ཚུལ༌ ཤད༌ད༌ལ༌ ཡོངས༌།"]], [["ལོན༌པོ༌བོའེ༌ ཁོའེ༌ བུ༌ཚ༌བོ༌ ཙམ༌ ཟོད༌ཤིག༌ག༌ གྱལ༌ ཟེར༌ཏེ༌ ཏྲིས༌པ༌ ཁོང༌གུན༌ནི༌ ཟེརས༌, \"དའང༌ ཛར༌རེ༌ ཆུ༌ཚོད༌ ཅིག༌པ༌ ཟོད༌ཅིག༌ག༌ ཁོའེ༌ ཚད༌པོ༌ མེད༌ཁན༌ སོང༌།\""]], [["ཏེ༌ནེ༌ ཨ༌བ༌བོའ༌, ཏེན༌ན༌ ཏུས༌པོའེ༌ཀ༌ ཡེ༌ཤུའི༌ ཁོའ༌, \"ཁྱོ༌རང༌ངི༌ བུ༌ཚ༌ མི༌ཤི༌\" མོལ༌ཁན༌བོ༌ ཨིད༌ཏུ༌ ཡོངས༌། ཁོ༌ དང༌ ཁོའེ༌ ནང༌ཚང༌ གང༌པོའེ༌ ཡེ༌ཤུའི༌ཀ༌ ཏད༌པ༌ ཅོས༌།"]], [["ཏེ༌བོ༌ ཡ༌ཧུ༌དཱ༌ནེ༌ གཱ༌ལིལ༌ལིའ༌ སྐྱོད༌ཏེ༌ ཡེ༌ཤུའི༌ ཧ༌ལས༌ཤེས༌སི༌ ཛད༌པ༌ ཉིས༌པ༌བོ༌ ཛད༌ཏེ༌ ཨིན༌པིན༌།"]]], [[["5:1 ནེ༌ 15"], ["ཏེ༌ སྟིང༌ནེ༌ ཡ༌ཧུ༌དཱ༌པ༌གུན༌ནི༌ ཏུས༌ཆེན༌ཞིག༌གི༌ ཏུས༌ གཙོ༌བོ༌ ཡེ༌ཤུ༌ ཡེ༌རུ༌ཤ༌ལེམ༌ གྱལ༌ས༌ སྐྱོདས༌།"]], [["ཡེ༌རུ༌ཤ༌ལེམ༌མི༌ ནང༌ང༌ ལུག༌ ཟེར༌ཁན༌ནི༌ གྱས༌སྒོའེ༌ ཉེ༌མོའ༌ ཟིང༌ཞིག༌ ཡོད༌པིན༌, ཀ༌བོའ༌ ཨིབ༌རི༌པའེ༌ སྐད༌ལ༌ བེད༌སའི༌ད༌ ཟེར༌རད༌པིན༌, ཡང༌ ཏེ༌བོའ༌ ཐོག༌ ཡོད༌ཁན༌ནི༌ ཡབས༌ ལྔའེ༌ སྐོར༌ཏེ༌ ཡོད༌པིན༌།"]], [["ཏེ༌ ཡབས༌གུན༌ནི༌ཀ༌ ནད༌པ༌: ཁོངས༌ཁན༌, ཞ༌ར༌ དང༌ ཞ༌འོ༌ མང༌པོ༌ཞིག༌ ཉལ༌ཏེ༌ ཡོད༌པིན༌།"]], [["ཏེ༌ཀ༌ ཁོངས༌ཏེ༌ ལོ༌ 38 ཆའ༌ཁན༌ནི༌ མི༌ཞིག༌ ཡོད༌པིན༌།"]], [["ཡེ༌ཤུའི༌ ཁོ༌ ཟིགས༌ཏེ༌ ལོ༌ མང༌པོ༌ཞིག༌ནེ༌ ཕར༌ལ༌ ཁོངས༌ཏེ༌ ཡོད༌ཁན༌བོ༌ ཁྱེན༌ན༌ ཛད༌པ༌ ཁོང༌ངི༌ ཁོའ༌ ཏྲིའ༌ ཛདས༌, \"ཁྱོ༌རང༌ འི༌ ཟུ༌མོ༌བོ༌ནེ༌ ཕན༌ན༌ ཐད༌ད༌ རག༌ག༌?\""]], [["ཁོའེ༌ ཟེརས༌, \"གཙོ༌བོ༌, ཟིང༌ངི༌ ཆུ༌བོ༌ སྲུག༌ ཟ༌ནེ༌ ང༌ འི༌ ནང༌ང༌ ཞུགས༌ཤེས༌ལ རོགས༌ ཅོ༌ཁན༌ སུའང༌ མེད༌, ཡང༌ ང༌ དུན༌ལ༌ ལེབ༌བི༌ སང༌ སྔུན༌ལ༌ ཡང༌སུ༌ཞིག༌ ཏེ༌ནང༌ང༌ ཞུགས༌ ཚར༌དུག༌།\""]], [["ཡེ༌ཤུའི༌ ཁོའ༌ མོལས༌, \"ལོངས༌, རང༌ངི༌ མལ༌ཙ༌ ཁུར༌ ཡང༌ གྲུལ༌།\""]], [["ཁོ༌ ཏེན༌ན༌མལ༌ལ༌ གྱལ༌, རང༌ངི༌ ཉལ༌སྟན༌ ཁུར༌ཏེ༌ གྲུལ༌ཅེས༌ གོ༌ཟུག༌, ཏེ༌ ཛད༌པ༌བོ༌ ཤབ༌བད༌དི༌ ངལ༌ཚོའེ༌ ཞག༌ག༌ བྱུང༌ཏེ༌ ཨིན༌པིན༌།"]], [["ཏེན༌ན༌བོའེ༌ཕིའ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ གྱལ༌ཅུག༌ག༌ ཛད༌ཁན༌ནི༌ མི༌བོའ༌ ཟེརས༌, \"དི༌རིང༌ ཤབ༌བད༌དི༌ ངལ༌ཚོའེ༌ ཞག༌ག༌ ཁྱོ༌རང༌ངི༌ ལས༌ ཅོ༌མི༌ཆོག༌། ཆོས༌ཁྲིམས༌ ནང༌ཞིན༌ ཁྱོ༌རང༌ང༌ ཉལ༌སྟན༌ ཁུར༌ཅེས༌སི༌ གོངས༌པ༌ མི༌ཏང༌།\""]], [["ཁོའེ༌ ཁོང༌གུན༌ལ༌ ལན༌ཏངས༌, \"ང༌ ཕན༌ཅུག༌ག༌ ཛད༌ཁན༌ནི༌ མི༌བོའེ༌ མོལ༌ལ༌རག༌ 'རང༌ངི༌ ཉལ༌སྟན༌ ཁུར༌ཏེ༌ གྲུལ༌'།\""]], [["ཁོང༌གུན༌ནི༌ ཁོའ༌ ཏྲིས༌, \"ཁྱོ༌རང༌ང༌ ཉལ༌སྟན༌ ཁུར༌ཏེ༌ གྲུལ༌ ཟེར༌ཁན༌བོ༌ སུ༌ ཨིན༌ནོག༌?\""]], [["ཁོའ༌ ཁོ༌ ཕན༌ཅུག༌ཁན༌བོ༌ སུ༌ ཨིན༌ གྱུས༌ མེད༌པིན༌, ཅིའ༌ཞུ༌ན༌ ཡེ༌ཤུ༌ ཏེ༌རུ༌ མི༌ཚོགས༌སི༌ ནང༌ང༌ སྟོར༌ སོང༌།"]], [["སྟིང༌ནེ༌ ཡེ༌ཤུའི༌ ཁོ༌ ཆོད༌ཁང༌ངི༌ ནང༌ང༌ ཟིགས༌ ཡང༌ ཁོའ༌ མོལས༌, \"ལྟོས༌ ཏ༌ ཁྱོ༌རང༌ གྱལ༌ཏེ༌ ཨིན༌ནོག༌། སྡིག༌པ༌ ཅོ༌ཅེས༌ ཕོང༌, ཏེ༌ མན༌ན༌ ཁྱོ༌རང༌ང༌ འི༌ སང༌ ཐུའ༌ བྱུང༌སྲིད༌ཅེས༌ ཨིན༌ནོག༌།\""]], [["ཏེ༌ནེ༌ ཁོ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ཀ༌ སོང༌ཏེ༌ ཟེརས༌, \"ང༌ ཕན༌ཅུག༌ག༌ ཛདས༌ཁན༌བོ༌ ནི༌ ཡེ༌ཤུ༌ ཨིན༌ནོག༌།\""]], [["5:16 ནེ༌ 30"], ["གཙོ༌བོ༌ ཡེ༌ཤུའི༌ ཏེན༌ན༌ ཙོགས༌སི༌ ཧ༌ལས༌ཤེས༌སི༌ ཛད༌པ༌གུན༌ ཤབ༌བད༌དི༌ ངལ༌ཚོའེ༌ ཞག༌ག༌ ཛད༌ པ༌སང༌, ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཁོང༌ངི༌ མོལ༌ཁན༌ དང༌ ཛད༌ཁན༌ གུན༌ནི༌ གྱབ༌གལ༌ ཅོ༌ཅེས༌ གོ༌ཟུག༌།"]], [["ཨིན༌ནའང༌ ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ ཡབ༌ དཀོན༌མཆོག༌གི༌ ཏུས༌གྱུན༌ ཆག༌ལས༌ ཛད༌ཅེས༌པོའེ༌, ངེའང༌ ཅོའད༌།\""]], [["ཡ༌ཧུ༌དཱ༌པ༌གུན༌ནི༌ ཁོང༌ སད༌ཅེས༌སི༌ རྩོན༌གྲུས༌ མང༌ང༌ སྲན༌ཏྲེ༌ ཅོས༌, ཅིའ༌ཟེར༌ན༌ ཡེ༌ཤུའི༌ ཡ༌ཧུ༌དཱ༌པོའེ༌ ཤབ༌བད༌དི༌ ཞག༌གི༌ ཁྲིམས༌པོ༌ ཅག༌ཅེས༌, མ༌ཚད༌ ཁོང༌ངི༌ དཀོན༌མཆོག༌ག༌ ཁོང༌རང༌ངི༌ ཡབ༌ མོལ༌ཏེ༌ ཁོང༌རང༌ དཀོན༌མཆོག༌ དྲན༌དྲ༌ ཐེའ༌ཛདས༌།"]], [["ཡེ༌ཤུའི༌ ཁོང༌གུན༌ལ༌ ལན༌སལས༌, \"ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, སྲས༌ ཁོ༌རང༌ ཅིག༌པོའ༌ ཅའང༌ ཅོ༌ཉན༌ན༌ མ༌ནོག༌། ཡབ༌ དཀོན༌མཆོག༌གི༌ ཛད༌ཁན༌ ཁོའེ༌ ཐོང༌ཁན༌བོ༌ མ༌ནེ༌ སྲས༌སི༌ ཅོའ༌ མ༌ནོག༌། ཡབ༌བི༌ ཅི༌ ཅོའ༌ ཛད༌ནའང༌ སྲས༌སིའང༌ ཅོའ༌ནོག༌།"]], [["ཡབ༌བི༌ སྲས༌ལ༌ ཅམས༌པ༌ ཛད༌ཅེས༌པོའེ༌ ཁོང༌ངི༌ ཆག༌ལས༌ ཚང༌མ༌ སྲས༌ལ༌ ལྟན༌ན༌ ཛད༌ད༌ནོག༌། ཡབ༌བི༌ འི༌གུན༌ནི༌ སང༌ ཇིགས༌པོ༌ ལས༌གུན༌ སྲས༌ལ༌ ཅོ༌ཅེས༌ལ༌ ལྟན༌ན༌ ཛད༌ཨིན༌, ཏེ༌ནེ༌ ཁྱོ༌ཞ༌གུན༌ མང༌ང༌ ཧ༌ལས༌ཨིན༌།"]], [["སྤེར༌ན༌ ཀ༌ཟུག༌ ཡབ༌བི༌ ཤི༌ཁན༌གུན༌ སོན༌ཏེའ༌ ལང༌ང༌ ཛད༌ཏེ༌ སྲོག༌ སལ༌ལད༌, ཏེན༌ན༌ ཙོགས༌ལ༌ སྲས༌སིའང༌ ཁོ༌རང༌ ཐད༌ཁན༌གུན༌ལ༌ མི༌ཚེ༌ ཏང༌ཨིན༌།"]], [["ཡབ༌བི༌ སུ༌ཞིག༌གའང༌ ཤགས༌ མ༌ཛད༌ད༌, ཤགས༌ ཅད༌ཅེས༌སི༌ ཝང༌ ཚང༌མ༌ སྲས༌ལ༌ སལ༌ལ༌ ཛད༌ཏེ༌ ཨིན༌།"]], [["ཏེ༌ ཝང༌བོ༌ སལ༌ལ༌ ཛད༌ཅེས༌སི༌ གྱུན༌ཚན༌བོ༌ ནི༌, ཀ༌ཟུག༌གི༌ ཡབ༌བ༌ མི༌ཚང༌མའེ༌ རྩི༌ཝ༌ ཅོའད༌ ཏེན༌ན༌ ཙོགས༌ལ༌ མི༌ཚང༌མའེ༌ སྲས༌ལའང༌ རྩི༌ཝ༌ ཏང༌ཅེས༌པོ༌ ཨིན༌ནོག༌། སྲས༌ལ༌ རྩི༌ཝ༌ མ༌ཅོ༌ཁན༌གུན༌ནི༌ ཏན༌ཏན༌ལ༌ སྲས༌ ཀལ༌ལ༌ ཛད༌ཁན༌ནི༌ ཡབ༌བའང༌ རྩི༌ཝ༌ མ༌ཅོའ༌ ཨིན༌ནོག༌།"]], [["ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ངའེ༌ ལོན༌གུན༌ལ༌ ཉན༌ཏེ༌ ང༌ ཀལ༌ཁན༌ནི༌ དཀོན༌མཆོག༌གི༌ཀ༌ ཏད༌པ༌ ཁྱོང༌ཁན༌གུན༌ལ༌ ཐའ༌མེད༌པའེ༌ མི༌ཚེ༌ ཡོད༌, ཡང༌ ཁོང༌གུན༌ནི༌ སྡིག༌པ༌གུན༌ལ༌ ཆད༌པ༌ མི༌ཕོག༌། ཁོང༌གུན༌ ཤི༌ཅེས༌ནེ༌ ཐར༌ཏེ༌ ཐའ༌མེད༌པའེ༌ མི༌ཚེ༌ ནང༌ང༌ ལེབས༌ཏེ༌ ཨིན༌ནོག༌།\""]], [["ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ཏུས༌པོ༌ ལེབ༌ཅེས༌ ཡོད༌ མ༌ཚད༌ ལེབ༌ ཚར༌ཏེ༌ ཨིན༌, ནམ༌ སེམས༌ཉིད༌དི༌ ཐོག༌ནེ༌ ཤི༌ཁན༌གུན༌ནི༌, དཀོན༌མཆོག༌གི༌ སྲས༌སི༌ སྐད༌ ཚོར༌ཨིན༌། ཡང༌ ཚོར༌ཏེ༌ ཨིད༌ཤེས༌ ཅོ༌ཁན༌གུན༌ སོན༌ཏེའ༌ ལུས༌ཨིན༌།"]], [["ཀ༌ཟུག༌གི༌ ཡབ༌བ༌ སྲོག༌ སལ༌ཅེས༌སི༌ ཝང༌ ཡོད༌, ཏེན༌ན༌ ཙོགས༌ལ༌ ཁོང༌ངི༌ སྲས༌ལ༌ སྲོག༌ ཏང༌ཅེས༌སི༌ ཝང༌བོ༌ སལ༌ལ༌ ཛད༌ཏེ༌ ཨིན༌།"]], [["ཁོ༌ ནི༌ མི༌རིགས༌སི༌བུ༌ ཨིན༌ པ༌སང༌, ཡབ༌བི༌ ཁོའ༌ ཤགས༌ ཅད༌ཅེས༌སི༌ ཝང༌ཆ༌ སྟད༌ད༌ ཛད༌ཏེ༌ ཨིན༌།"]], [["ངའེ༌ ཟེར༌ཁན༌བོའ༌ ཧ༌ མ༌ལས༌ཤིག༌, ཏེ༌ཏུས༌པོ༌ ལེབ༌ཅེས༌ ཡོད༌, ནམ༌ ཤི༌ཁན༌ ཚང༌མའེ༌ སྤུར༌ཁང༌ངི༌ ནང༌ང༌ དཀོན༌མཆོག༌གི༌ སྲས༌སི༌ སྐད༌པོ༌ ཚོར༌ཏེ༌"]], [["སྤུར༌ཁང༌གུན༌ནེ༌ བིང༌ཏེ༌ ཡོང༌ཨིན༌། ལས༌ ཟང༌པོ༌ ཅོ༌ཁན༌གུན༌ ཐའ༌མེད༌པའེ༌ མི༌ཚེ༌ ཕིའ༌, ཡང༌ ངན༌པ༌ ཅོ༌ཁན༌གུན༌ ཐའ༌མེད༌པའེ༌ ཆད༌པའེ༌ ཕིའ༌ ལང༌ཨིན༌།"]], [["ངའ༌ ང༌རང༌ང༌ ཅའང༌ ཅོ༌ མི༌ཉན༌, དཀོན༌མཆོག༌གི༌ མོལ༌ཁན༌ ནང༌ཞིན༌ལ༌ ཤགས༌ ཏང༌ངད༌, ཡང༌ ངའེ༌ ཤགས༌གུན༌ནི༌ དྲང༌པོ༌ ཨིན༌ ཅིའ༌ཟེར༌ན༌ ངའེ༌ ང༌རང༌ ཐད༌ཁན༌ ནང༌ཞིན༌ མན༌པ༌, ང༌ ཀལ༌ལ༌ ཛད༌ཁན༌ནི༌ ཡབ༌བི༌ ཐུགས༌ཐད༌ ནང༌ཞིན༌ ཅོའད༌།\""]], [["5:31 ནེ༌ 47"], ["གཙོ༌བོ༌ ཡེ༌ཤུའི༌ ཏ༌རུང༌ངའང༌ མོལས༌, \"གལ༌ཏེས༌ ངའེ༌ ང༌རང༌ངི༌ སྐོར༌ལ༌ སྤང༌པོ༌ ཏང༌ངད༌ན༌ ངའེ༌ སྤང༌པོ༌བོའ༌ ཞན༌མ༌གུན༌ དེན༌ མི༌ཤེས༌།"]], [["ཞན༌མ༌ཞིག༌གི༌ ངའེ༌ སྐོར༌ལ༌ སྤང༌པོ༌ སལ༌ལད༌, ཡང༌ ང༌ གྱུས༌ཡོད༌ ཁོང༌ངི༌ ངའེ༌ སྐོར༌ལ༌ སལ༌ཁན༌ནི༌ སྤང༌པོ༌ དྲང༌པོ༌ ཨིན༌།"]], [["ཁྱོ༌ཞའེ༌ ཡོ༌ཧཱ༌ནན༌ནི༌ཀ༌ མི༌གུན༌ ཏྲིའ༌ལ༌ ཀལས༌པ༌, ཁོང༌ངི༌ ངའེ༌ སྐོར༌ལ༌ དེན༌བའེ༌ སྤང༌པོ༌ ཏངས༌།"]], [["ང༌ མི༌གུན༌ནི༌ སྤང༌པོའ༌ རག༌ལས༌ཏེ༌ མེད༌, ཨིན༌ནའང༌ ཁྱོ༌ཞ༌གུན༌ལ༌ ཐར༌པ༌ ཐོབ༌ཅེས༌སི༌ ཕིའ༌ ཡོ༌ཧཱ༌ནན༌ནི༌ སྤང༌པོའེ༌ སྐོར༌ལ༌ ཤད༌དད༌།"]], [["ཡོ༌ཧཱ༌ནན༌ ནི༌ འོད༌ ལྡང༌ཤན༌ བར༌ཨིན༌ ཡོད༌ཁན༌ཞིག༌ ཨིན༌པིན༌, ཡང༌ ཁྱོ༌ཞ༌གུན༌ སྐབས༌སྟོགས༌ཤིག༌ ཏེ༌ འོད༌པོའེ༌ ལྡངས༌སི༌ ནང༌ང༌ དུགས༌ཏེ༌ ཐད༌པོ༌ ཅོས༌།"]], [["ངའེ༌ ལག༌ག༌ ཡོ༌ཧཱ༌ནན༌ནི༌ སྤང༌པོའེ༌ སང༌ ཇིགས༌པོ༌ སྤང༌པོ༌ཞིག༌ ཡོད༌, ཡབ༌ དཀོན༌མཆོག༌གི༌ ངའ༌ གྲུབ༌ཅུག༌ཅེས༌ལ༌ སྟད༌ད༌ ཛད༌ཁན༌ནི༌ ལས༌གུན༌ ངའེ༌ ཅོ༌ཨིན༌ ཡོད༌ ཡང༌ ཏེན༌ན༌ ལས༌གུན༌, ང༌ ཡབ༌བི༌ ཀལ༌ལ༌ ཛད༌ཁན༌བོའེ༌ སྤང༌པོ༌ ཨིན༌།"]], [["ང༌ ཀལ༌ལ༌ ཛད༌ཁན༌ནི༌ ཡབ༌བི༌, ངའེ༌ སྐོར༌ལ༌ སྤང༌པོ༌ སལ༌ཏེ༌ ཨིན༌། ཁྱོ༌ཞ༌གུན༌ནི༌ ཁོང༌ངི༌ སུང༌སྐད༌ མ༌ནེ༌ མ༌ཚོར༌ར༌ ཡ༌ ཁོང༌ངི༌ ཡིབས༌ མ༌ནེ༌ མ༌ཇལ༌ལ༌ ཨིན༌ནོག༌།"]], [["ཁོང༌ངི༌ ལོན༌ ཁྱོ༌ཞ༌གུན༌ནི༌ སྙིང༌ངི༌ ནང༌ང༌ ལུས༌ས༌ མི༌དུག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ང༌ དཀོན༌མཆོག༌གི༌ ཀལ༌ལ༌ ཛད༌ཁན༌བོའེ༌ཀ༌ དེན༌ མ༌ཤེས༌།\""]], [["\"ཁྱོ༌ཞའེ༌ དམ༌པའེ༌ སུང༌རབས༌ལ༌ མ༌ ཞིབ༌སལ༌ ཉམ༌པོ༌ ལོབ༌ཇོང༌ ཅོ༌རུག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ དམ༌པའེ༌ སུང༌རབས༌ གྱུད༌ཏེ༌ ཐའ༌མེད༌པའེ༌ མི༌ཚེ༌ ཐོབ༌བ༌ནོག༌ སམ༌དུག༌། ཏེན༌ན༌ སུང༌རབས༌པོའེ༌ ངའེ༌ སྐོར༌ལ༌ སྤང༌པོ༌ ཏང༌ང༌ནོག༌།"]], [["ཏེ༌ནེའང༌ ངའེ༌ཀ༌ ཨིད༌ཤེས༌ ཅོས༌ཏེ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌ལ༌ ཁྱོ༌ཞའ༌ ཐད༌ད༌ མི༌དུག༌།\""]], [["\"ང༌ ནི༌ མི༌གུན༌ནི༌ སྟོད༌པ༌ ཏང༌ཅེས༌པོའ༌ ཐད༌ད༌མེད༌,"]], [["ཨིན༌ནའང༌ ཁྱོ༌ཞ༌གུན༌ནི༌ སེམས༌སི༌ ནང༌ང༌ དཀོན༌མཆོག༌གི༌ ཕིའ༌ ཅམས༌པ༌ མེད༌ཁན༌བོ༌ ང༌ གྱུས༌ཡོད༌།"]], [["ང༌ ང༌རང༌ངི༌ ཡབ༌བི༌ ཝང༌ཆའེ༌ ནང༌ང༌ ཡོང༌ནའང༌ ཁྱོ༌ཞ༌གུན༌ནི༌ ང༌ གའ༌སུས༌ མ༌ཅོས༌། གལ༌ཏེས༌ ཞན༌ཞིག༌ ཁོ༌རང༌ངི༌ ཝང༌ཆའེ༌ ནང༌ང༌ ཡོང༌ན༌ ཁྱོ༌ཞ༌གུན༌ནི༌ ཁོའ༌ གའ༌སུས༌ ཅོ༌ཨིན༌།"]], [["ཁྱོ༌ཞ༌གུན༌ནི༌ ཀ༌ཟུག༌གི༌ ངའེ༌ཀ༌ ཏད༌པ༌ ཁྱོང༌ཨིན༌, ནམ༌ ཁྱོ༌ཞ༌གུན༌ ཅིག༌ དང༌ ཅིག༌ནེ༌ སྟོད༌པ༌ ཐོབ༌ཅེས༌ལ༌ ཐད༌དུག༌, ཨིན༌ནའང༌ དཀོན༌མཆོག༌ ཅིག༌ཅིག༌པོའེ༌ སྟོད༌པ༌ ཐོབ༌ཅེས༌པོ༌ ཙལ༌ལ༌ མི༌དུག༌།\""]], [["\"ཁྱོ༌ཞའེ༌ མ༌སམ༌ཤིག༌ ཡབ༌བི༌ སྐུན༌དུན༌ལ༌ ངའེ༌ ཁྱོ༌ཞ༌གུན༌ལ༌ སྐྱོན༌ ཀལ༌ཨིན༌། ཁྱོ༌ཞ༌གུན༌ལ༌ སྐྱོན༌ ཀལ༌ཁན༌བོ༌ ཁྱོ༌ཞ༌རང༌ངི༌ རེ༌ཝ༌ བོར༌ཁན༌ནི༌ མོ༌ཟེས༌ ཨིན༌ནོག༌།"]], [["གལ༌ཏེས༌ ཁྱོ༌ཞ༌གུན༌ནི༌ མོ༌ཟེས༌སི༌ཀ༌ ཏད༌པ༌ ཅོས༌པིན༌ན༌, ངའེ༌ཀའང༌ ཏད༌པ༌ ཅོས༌ཏེ༌ ཡོད༌གྲོ༌, ཅིའ༌ཟེར༌ན༌ ཁོང༌ངི༌ ངའེ༌ སྐོར༌ལ༌ བྲིའ༌ ཛད༌ཏེ༌ ཨིན༌ནོག༌།"]], [["ཁྱོ༌ཞ༌གུན༌ནི༌ མོ༌ཟེས༌སི༌ བྲིའ༌ ཛད༌ཁན༌བོའ༌ ཨིད༌ མ༌ཤེས༌ པ༌སང༌, ངའེ༌ ཟེར༌ཁན༌གུན༌ལ༌ ཁྱོ༌ཞའེ༌ ཀ༌ཟུག༌གི༌ དེན༌ཤེས༌ཨིན༌།\""]]], [[["6:1 ནེ༌ 15"], ["ཞག༌བན༌ཤིག༌གི༌ སྟིང༌ནེ༌ གཙོ༌བོ༌ ཡེ༌ཤུ༌ གྲུ༌ཟིང༌ངི༌ ནང༌ང༌ ཞོན༌ན༌ ཛད༌ཏེ༌, གཱ༌ལིལ༌ལིའི༌ ཚོའེ༌ ཕར༌ཀའ༌ སྐྱོད༌ ཀ༌བོའ༌ ཏི༌བེ༌རི༌ཡཱས༌སི༌ ཚོའང༌ ཟེར༌ར༌ནོག༌།"]], [["མི༌ཚོགས༌ ཆེན༌མོ༌ཞིག༌ ཁོང༌ང༌ བྲངས༌ཏེ༌ ཡོངས༌, ཅིའ༌ཟེར༌ན༌ ཁོང༌གུན༌ནི༌ ཡེ༌ཤུའི༌ ནད༌པ༌ ཕན༌ཅུག༌ག༌ ཛད༌ཁན༌ནི༌ ལྟས༌གུན༌ ཐོང༌ཏེ༌ ཨིན༌པིན༌།"]], [["ཡེ༌ཤུ༌ རིའ༌ ཛགས༌ཏེ༌ སྐྱོད༌ཏེ༌ ཁོང༌རང༌ངི༌ ལོབ༌ཕྲུགས༌གུན༌ ཉམ༌པོ༌ སའེ༌ཀ༌ ཞུགས༌།"]], [["ཡ༌ཧུ༌དཱ༌པའེ༌ པེ༌སག༌གི༌ ཏུས༌ཆེན༌ ཉེ༌མོ༌ ཡོད༌པིན༌།"]], [["ཡེ༌ཤུའི༌ ཨུ༌ སྟགས༌པ༌ མི༌ཚོགས༌ ཆེན༌མོ༌ ཁོང༌ ཆོགས༌ལ༌ ཡོང༌ཨིན༌ ཟིགས༌ ཡང༌ ཁོང༌ངི༌ ཕི༌ལིབ༌བ༌ མོལས༌, \"འི༌ མི༌ཚང༌མ༌ ཟའ༌ལ༌ ཏང༌ཅེས༌སི༌ ཏ༌གི༌ ང༌དང༌ངི༌ ཀ༌ནེ༌ ཉོ༌ཨིན༌།\""]], [["ཡེ༌ཤུའི༌ ཁོའེ༌ ཅི༌ ཟེར༌དུག༌ ལྟ༌ཅེས༌ལ༌ ཏེ༌བོ༌ ཏྲིའ༌ ཛདས༌, ཅིའ༌ཟེར༌ན༌ ཁོང༌ངི༌ ཅོའ༌ ཛད༌ཅེས༌པོ༌ ཁོང༌ང༌ ཐུག༌གྱུས༌ ཡོད༌པིན༌།"]], [["ཕི༌ལིབ༌བི༌ ཁོང༌ང༌ ཟེརས༌, \"གལ༌ཏེས༌ ཞག༌མ༌ ཉིབ༌རྒྱའི༌ ལ༌ཆའེ༌ པེ༌ནེའ༌ ཏ༌གི༌ ཉོ༌ནའང༌ འི༌ མི༌ཚང༌མ༌ལ༌ ཁམ༌བུ༌ རེ༌རེ༌ ཏ༌གི༌ མི༌ཐོབ༌།\""]], [["ཡེ༌ཤུའི༌ ཡང༌ ལོབ༌ཕྲུགས༌ ཅིག༌, ཤི༌མོན༌ པི༌ཏྲར༌རི༌ ནོ༌ ཨེན༌གྲིརུ༌འི༌ ཁོང༌ང༌ ཟེརས༌,"]], [["\"འི༌ཀ༌ ཕྲུ༌གུ༌ཞིག༌གི༌ ལག༌ག༌ ནས༌སའེ༌ ཏ༌གི༌ ལྔ༌ དང༌ ཉ༌ ཆུ༌ངུན༌ ཉིས༌ དུག༌, ཨིན༌ནའང༌ ཏེ༌བོའེ༌ འི༌ཟམ༌ཤིག༌གི༌ མིའ༌ ཅི༌ ཅོ༌ཨིན༌?\""]], [["ཡེ༌ཤུའི༌ མོལས༌, \"མི༌གུན༌ སའེ༌ཀ༌ དུག༌ཅུག༌།\" ཏེ༌རུ༌ སྤང༌ སྔོན༌པོ༌ མང༌པོ༌ ཡོད༌པིན༌ མི༌ཚང༌མ༌ སའེ༌ཀ༌ དུགས༌, ཏེ༌ མི༌ཚོགས༌སི༌ ནང༌ང༌ བུ༌ཚའ༌ ལྡན༌ཁན༌ ཅིག༌པོ༌ སྟོང༌ལྔ༌ ཟམ༌ཤིག༌ ཡོད༌པིན༌།"]], [["ཡེ༌ཤུའི༌ ཏ༌གི༌གུན༌ ཆག༌ག༌ ནམས༌ ཡང༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌ཏེ༌, དུགས༌ཏེ༌ ཡོད༌ཁན༌ ཚང༌མ༌ལ༌ རང༌རང༌ངི༌ སྒོས༌དོམ༌ ནང༌ཞིན༌ བགོས༌ཏེ༌ ཏང༌ང༌ སལས༌, ཏེན༌ན༌ ཙོགས༌ ཉ༌གུན༌ ཉམ༌པོ༌ ཛདས༌།"]], [["ཁོང༌ ཚང༌མ༌ ཟོས༌ཏེ༌ ཚིམས༌ས༌ཅིག༌, ཡེ༌ཤུའི༌ ལོབ༌ཕྲུགས༌གུན༌ལ༌ མོལས༌, \"གོད༌ལ༌ ཅའང༌ མི༌ཆ༌ཅེས༌སི༌ ཕིའ༌ ལག༌མ༌གུན༌ ལྡུས༌ཏེ༌ ཁྱོང༌།\""]], [["ཏེ༌ནེ༌ མི༌གུན༌ནི༌ ནས༌སའེ༌ ཏ༌གི༌ ལྔའེ༌ ཀ༌ནེ༌ ཟོས༌ཏེ༌ ལག༌མ༌ བོར༌ཁན༌ ཁོང༌གུན༌ནི༌ ལྡུས༌པ༌ པག༌ཙེ༌ ཅུག༌ཉིས༌ གང༌།"]], [["མི༌གུན༌ནི༌ ཁོང༌ངི༌ ཧ༌ལས༌ཤེས༌སི༌ ལྟས༌པོ༌ ཐོང༌ང༌ཅིག༌, \"ཏན༌ཏན༌ལ༌ ང༌དང༌ སྲུངས༌ཏེ༌ ཡོད༌ཁན༌ནི༌ ལུང༌སྟོན༌པ༌, འིན༌ན༌བོ༌ ཨིན༌ནོག༌\" ཟེརས༌།"]], [["ཁོང༌གུན༌ནི༌ ཡེ༌ཤུ༌ ཟུམས༌ཏེ༌ ཝང༌ ཉམ༌པོ༌ ཁོ༌རང༌གུན༌ནི༌ གྱལ༌པོའ༌ སྐོ༌ཅེས༌པོ༌ ཁོང༌ངི༌ ཁྱེན༌ པ༌སང༌ ཅུབ༌ཅད༌ཏེ༌ མི༌ཚོགས༌སི༌ ནང༌ནེ༌ བིང༌ཏེ༌ ཁོང༌རང༌ ཅིག༌པོ༌ རི༌ཀ༌ ཛགས༌ཏེ༌ སྐྱོདས༌།"]], [["6:16 ནེ༌ 24"], ["མུན༌ཅུ༌རུབ༌བ༌ཅིག༌ ཁོང༌ངི༌ ལོབ༌ཕྲུགས༌གུན༌ ཐུར༌ལ༌ བབས༌ཏེ༌ ཚོའེ༌ ཆོགས༌ལ༌ སྐྱོདས༌,"]], [["ཡང༌ ཚོའེ༌ ཕར༌ཀའ༌ ཀ༌ཕར༌ན༌ཧུམ༌མི༌ གྱལ༌ས༌ ལོགས༌ཏེ༌ ཆ༌ཅེས༌ལ༌ གྲུ༌ཟིང༌ངི༌ ནང༌ང༌ ཞོནས༌། ཏ༌ མུན༌ཅུ༌ རུབས༌ཏེ༌ ཡོད༌པིན༌ ཡང༌ གཙོ༌བོ༌ ཡེ༌ཤུ༌ ཁོང༌གུན༌ ཉམ༌པོ༌ མ༌སྐྱོད༌ད༌ ཨིན༌པིན༌།"]], [["ཧུན༌མེད༌ལ༌ གྱ༌ཚོའེ༌ ནང༌ང༌ ལུང༌རག༌ ཡོངས༌ཏེ༌ ཆུལ༌བག༌ ཀྲག༌པོ༌ ལངས༌།"]], [["གྲུ༌ཟིང༌བོ༌ ཚོའེ༌ ཐའ༌མ༌ནེ༌ ཀི༌ལོ༌མི༌ཀྲར༌ ལྔ༌ ཡ༌ དྲུག༌ ཟམ༌ཤིག༌ ཐག༌རིང༌ང༌ ལེབས༌ཏེ༌ ཡོད༌ ཟ༌ནེ༌ ལོབ༌ཕྲུགས༌གུན༌ནི༌ ཡེ༌ཤུ༌ གྲུ༌ཟིང༌ ཆོགས༌ལ༌ ཆུའི༌ཀ༌ ཞབ༌གྲུལ༌ལ༌ སྐྱོད༌ད༌ ཐོང༌ཏེ༌ མ༌སྲན༌ཏྲེ༌ ཇིགས༌།"]], [["ཨིན༌ནའང༌ ཡེ༌ཤུའི༌ ཁོང༌གུན༌ལ༌ བོད༌ད༌ ཛད༌ཏེ༌ མོལས༌, \"ཇིགས༌ མ༌ཇིགས༌ ང༌ ཨིན༌།\""]], [["ཏེ༌ནེ༌ ཁོང༌གུན༌ནི༌ ཡེ༌ཤུ༌ གྲུ༌ཟིང༌ངི༌ ནང༌ང༌ སྐྱོད༌ཅུགས༌, ཁོང༌གུན༌ནི༌ གྲུ༌ཟིང༌བོ༌ ཏེན༌ན༌མལ༌ལ༌ འ༌ངོ༌ལྡོའི༌ ཕར༌ཀ༌ ལེབ༌ ཀ༌རུ༌ ཁོང༌གུན༌ ཆ༌ཅེས༌ ཨིན༌པིན༌།"]], [["སྟིང༌མ༌ཞག༌པོ༌ ཚོའེ༌ ཕར༌ཀ༌ དུགས༌ཏེ༌ ཡོད༌ཁན༌ནི༌ མི༌ཚོགས༌པོའ༌ ཏེ༌རུ༌ གྲུ༌ཟིང༌ ཅིག༌ཅིག༌ མ༌ནེ༌ མེད༌ཁན༌ ཡང༌ ཡེ༌ཤུ༌ ཁོང༌རང༌ངི༌ ལོབ༌ཕྲུགས༌གུན༌ ཉམ༌པོ༌ ཏེ༌ གྲུ༌ཟིང༌ངི༌ ནང༌ང༌ མ༌སྐྱོད༌ཁན༌བོ༌ གྱུས༌སོང༌།"]], [["ཏེ༌ནེ༌ ཏི༌བེ༌རི༌ཡཱས༌སི༌ གྱལ༌ས༌ནེ༌ ཞན༌ གྲུ༌ཟིང༌ རིག༌ ལེབས༌ཏེ༌ ཏེན༌ན༌ ནས༌ས༌བོའ༌ དུགས༌, ཀ༌རུ༌ གཙོ༌བོའེ༌ དོན༌ཀྱིར༌རི༌ ཕིའ༌ ཐུག༌རྗེ༌ཆེ༌ ཕུལ༌ཏེ༌ ཡང༌ མི༌ཚོགས༌གུན༌ནི༌ ཟོས༌ཏེ༌ ཨིན༌པིན༌།"]], [["མི༌ཚོགས༌སི༌ ཡེ༌ཤུ༌ ཡ༌ ཁོང༌ངི༌ ལོབ༌ཕྲུགས༌གུན༌ ཏེ༌ཀ༌ མེད༌ཁན༌བོ༌ ཧ༌གོའ༌ཅིག༌, ཁོང༌གུན༌ གྲུ༌ཟིང༌གུན༌ནི༌ ནང༌ང༌ ཞོན༌ཏེ༌, ཀ༌ཕར༌ན༌ཧུམ༌མི༌ གྱལ༌ས༌ ཡེ༌ཤུ༌ ཙལ༌ལ༌ སོང༌།"]], [["6:25 ནེ༌ 59"], ["ཚོའེ༌ ཕར༌ཀ༌ མི༌ཚོགས༌ལ༌ གཙོ༌བོ༌ ཡེ༌ཤུ༌ ཐོབ༌བ༌ཅིག༌ ཟེརས༌, \"ལོབ༌པོན༌ལེ༌, ཉེ༌རང༌ འི༌ཀ༌ ནམ༌ སྐྱོད༌པིན༌?\""]], [["ཡེ༌ཤུའི༌ ཁོང༌གུན༌ལ༌ ལན༌སལས༌, \"ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ཁྱོ༌ཞའེ༌ ངའེ༌ ཧ༌ལས༌ཤེས༌སི༌ ཛད༌པ༌གུན༌ ཧ༌གོ༌ཅེས༌པོའེ༌ མན༌པ༌ ངའེ༌ ཁྱོ༌ཞའ༌ ཟའ༌ཅེས༌ལ༌ ཏ༌གི༌ ཏངས༌ པ༌སང༌ ང༌ ཙལ༌ཏེ༌ ཨིན༌ནོག༌།"]], [["རུལ༌ཅེས༌ཅན༌ མན༌པ༌, ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཟན༌ ཙལ༌ཅེས༌ལ༌ རྩོན༌གྲུས༌ ཅོ༌ཤིག༌, ཏེ༌བོ༌ མི༌རིགས༌སི༌བུའི༌ ཁྱོ༌ཞ༌གུན༌ལ༌ ཏང༌ཨིན༌ ཅིའ༌ཟེར༌ན༌ ཡབ༌ དཀོན༌མཆོག༌གི༌ ཏེ༌བོ༌ ཏང༌ཅེས༌སི༌ ཝང༌ཆ༌ ངའ༌ སལ༌ལ༌ ཛད༌ཏེ༌ ཨིན༌།\""]], [["ཁོང༌གུན༌ནི༌ ཡེ༌ཤུའ༌ ཟེརས༌, \"དཀོན༌མཆོག༌ ཐུགས༌ཐད༌ ཅུག༌ཅེས༌ལ༌ ང༌ཞའེ༌ ཅི༌ ལས༌ རིག༌ ཅོ༌གོས༌?\""]], [["ཡེ༌ཤུའི༌ ཁོང༌གུན༌ལ༌ མོལས༌, \"དཀོན༌མཆོག༌ ཐུགས༌ཐད༌ཁན༌ནི༌ ལས༌པོ༌ ནི༌ ཁོང༌ངི༌ ཀལ༌ལ༌ ཛད༌ཁན༌བོའེ༌ཀ༌ ཏད༌པ༌ ཅོ༌ཅེས༌པོ༌ ཨིན༌ནོག༌།"]], [["ཏེ༌ནེ༌ ཁོང༌གུན༌ནི༌ ཡེ༌ཤུའ༌ ཟེརས༌, \"ཉེ༌རང༌ངི༌ ཅི༌ ཅོའ༌ ཛད༌ཨིན༌? ང༌ཞའེ༌ ཉེ༌རང༌ངི༌ཀ༌ ཏད༌པ༌ ཁྱོང༌ཅེས༌ལ༌ ཉེ༌རང༌ངི༌ ང༌ཞའ༌ ཧ༌ལས༌ཤེས༌སི༌ སྟགས༌ ཀ༌ཟུག༌ཤིག༌ ལྟན༌ན༌ ཛད༌ཨིན༌?"]], [["སྤེར༌ན༌ ང༌ཞའེ༌ ཕ༌མེས༌པོ༌གུན༌ནི༌ རི༌སྟོང༌ངི༌ ནང༌ང༌ མན༌ན༌ ཟེར༌ཁན༌ནི༌ ཏ༌གི༌ ཟོས༌, སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, 'མོ༌ཟེས༌སི༌ ཁོང༌གུན༌ལ༌ ནམ༌ཁའ༌ནེ༌ ཟའ༌ཅེས༌ལ༌ ཏ༌གི༌ སལས༌།' \""]], [["ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ཏེ༌ ཏ༌གི༌གུན༌ ནམ༌ཁའ༌ནེ༌ ཁྱོ༌ཞའེ༌ ཕ༌མེས༌པོ༌གུན༌ལ༌ མོ༌ཟེས༌ མན༌པ༌, ངའེ༌ ཡབ༌བི༌ སལ༌ལ༌ ཛད༌ཏེ༌ ཨིན༌པིན༌, ཁོང༌ངི༌ ནམ༌ཁའ༌ནེ༌ དེན༌བའེ༌ ཏ༌གི༌བོ༌ སལ༌ལ༌ ཛད༌ད༌ནོག༌།"]], [["དཀོན༌མཆོག༌གི༌ ཏ༌གི༌ ནི༌ ནམ༌ཁའ༌ནེ༌ ཡོངས༌ཏེ༌ ཇིག༌རྟེན༌པ༌གུན༌ལ༌ ཚེ༌ སལ༌ཁན༌བོ༌ ཨིན༌།\""]], [["ཁོང༌གུན༌ནི༌ ཟེརས༌, \"གཙོ༌བོ༌ལེ༌, འི༌ ཏ༌གི༌བོ༌ ང༌ཞའ༌ ཏུས༌གྱུན༌ སལ༌ལ༌ ཛད༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ང༌ ནི༌ ཚེ༌ ཏང༌ཁན༌ནི༌ ཏ༌གི༌ ཨིན༌། ངའེ༌ཀ༌ ཡོང༌ཁན༌གུན༌ མ༌ནེ༌ མི༌སྟོགས༌, ཡང༌ ངའེ༌ཀ༌ ཏད༌པ༌ ཅོ༌ཁན༌གུན༌ མ༌ནེ༌ མི༌སྐོམས༌།"]], [["ཨིན༌ནའང༌ ཀ༌ཟུག༌ ངའེ༌ ཁྱོ༌ཞ༌གུན༌ལ༌ ཟེར༌པིན༌, ཁྱོ༌ཞ༌གུན༌ནི༌ ངའེ༌ ལས༌གུན༌ ཐོང༌ཏེའང༌ ཏད༌པ༌ མ༌ཅོས༌།"]], [["ཡབ༌བི༌ ང༌ སལ༌ལ༌ ཛད༌ཁན༌ ཚང༌མ༌ ངའེ༌ཀ༌ ཡོང༌ཨིན༌, ཡང༌ ངའེ༌ཀ༌ ཡོང༌ཁན༌གུན༌ ངའེ༌ མ༌ནེ༌ མི༌ཕང༌།"]], [["ང༌རང༌ངི༌ དོད༌པ༌ མན༌པ༌ ང༌ ཀལ༌ལ༌ ཛད༌ཁན༌ ངའེ༌ ཡབ༌བི༌ ཐུག༌གོངས༌གུན༌ གྲུབ༌ཅུག༌ཅེས༌སི༌ ཕིའ༌ ང༌ ནམ༌ཁའ༌ནེ༌ ཡོག༌ག༌ ཡོངས༌པིན༌།"]], [["ང༌ ཀལ༌ལ༌ ཛད༌ཁན༌བོའེ༌ ཐུག༌གོངས༌ ནི༌, ཁོང༌ངི༌ ངའ༌ སལ༌ལ༌ ཛད༌ཁན༌ ཚང༌མའེ༌ ནང༌ནེ༌ ཅིག༌གའང༌ སྟོར༌ མ༌ཅུག༌ག༌, ཐའ༌མའེ༌ ཞག༌ག༌ ཁོང༌གུན༌ སོན༌ཏེའ༌ ལང༌ཅུག༌ཅེས༌པོ༌ ཨིན༌།"]], [["འོ༌ན༌ ངའེ༌ ཡབ༌བི༌ ཐུག༌གོངས༌ ནི༌, སྲས༌ ཐོང༌ཏེ༌ ཏད༌པ༌ ཅོ༌ཁན༌ ཚང༌མ༌ལ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌ ཡང༌ ངའེ༌ ཁོང༌གུན༌ ཐའ༌མའེ༌ ཞག༌ག༌ སོན༌ཏེའ༌ ལང༌ཅེས༌པོ༌ ཨིན༌།\""]], [["\"ང༌ ནི༌ ནམ༌ཁའ༌ནེ༌ བབས༌ཁན༌ནི༌ ཏ༌གི༌བོ༌ ཨིན༌\" མོལ༌ཅེས༌པོའེ༌ ཡ༌ཧུ༌དཱ༌པ༌གུན༌ནི༌ ཁོང༌ངི༌ སྐོར༌ལ༌ བུག༌ཅེས༌ གོ༌ཟུགས༌།"]], [["ཁོང༌གུན༌ནི༌ ཟེརས༌, \"ཁོ༌ ཅི༌ ཡོ༌སེབ༌བི༌ བུ༌ཚ༌ ཡེ༌ཤུ༌ མ༌ནོག༌ག༌? ཁོའེ༌ ཕ༌མ༌གུན༌ ང༌དང༌གུན༌ནི༌ ཤེས༌ས༌ནོག༌། ཏེ༌ནེ༌ ཁོའེ༌ ཀ༌ཟུག༌ག༌ ཟེར༌ར༌ནོག༌, 'ང༌ ནམ༌ཁའ༌ནེ༌ བབས༌ཏེ༌ ཨིན༌?' \""]], [["ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ ཟེར༌ཁན༌གུན༌ནི༌ སྐོར༌ལ༌ ཁྱོ༌ཞ༌གུན༌ནི༌ སྐྱོན༌རྗོད༌ ཅོ༌ཅེས༌ ཕོང༌ཤིག༌།"]], [["སུ༌ཞིག༌གའང༌ ངའེ༌ཀ༌ ཡོང༌ མི༌ཉན༌ ནམ༌ཚོག༌པ༌ ང༌ ཀལ༌ལ༌ ཛད༌ཁན༌ནི༌ ཡབ༌བི༌ ཁོ༌ ངའེ༌ཀ༌ ཁྱོང༌ང༌ མི༌ཛད༌, ཡང༌ ངའེ༌ ཁོ༌ ཐའ༌མའེ༌ ཞག༌ག༌ སོན༌ཏེའ༌ ལང༌ཨིན༌།"]], [["དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ དུག༌, 'དཀོན༌མཆོག༌གི༌ ཁོང༌ ཚང༌མ༌ལ༌ ལབ༌བ༌ ཛད༌ཨིན༌"], ["' ཡབ༌བི༌ ལབ༌ཞ༌ ཉན༌ཏེ༌ ཁོང༌ངི༌ ཀ༌ནེ༌ ལོབས༌ཁན༌ནི༌ མི༌གུན༌ ངའེ༌ཀ༌ ཡོང༌ཨིན༌།"]], [["དཀོན༌མཆོག༌གི༌ ཆོགས༌ནེ༌ ཡོང༌ཁན༌བོ༌ མན༌པ༌ སུ༌ཞིག༌གིའང༌ ཡབ༌ མ༌ཇལ༌, ཁོ༌ ཅིག༌པོའེ༌ ཡབ༌ ཇལ༌ཏེ༌ ཨིན༌།\""]], [["\"ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ངའེ༌ཀ༌ ཏད༌པ༌ ཁྱོང༌ཁན༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཏེ༌ ཨིན༌།"]], [["ང༌ ནི༌ སྲོག༌ ཏང༌ཁན༌ནི༌ ཏ༌གི༌བོ༌ ཨིན༌།"]], [["ཁྱོ༌ཞའེ༌ ཕ༌མེས༌པོ༌གུན༌ནི༌ རི༌སྟོང༌ངི༌ ནང༌ང༌ མན༌ན༌ ཟེར༌ཁན༌ནི༌ ཏ༌གི༌ ཟོས༌ ཨིན༌ནའང༌ ཁོང༌གུན༌ ཤི༌།"]], [["འི༌ཀ༌ ནམ༌ཁའ༌ནེ༌ བབས༌ཁན༌ནི༌ ཏ༌གི༌བོ༌ ཡོད༌, འི༌ ཏ༌གི༌ ཟའ༌ཁན༌གུན༌ མ༌ནེ༌ མི༌ཤི༌།"]], [["འོ༌ན༌ ང༌ ནམ༌ཁའ༌ནེ༌ བབས༌ཁན༌ནི༌ ཚེ༌ ཏང༌ཁན༌ནི༌ ཏ༌གི༌བོ༌ ཨིན༌། གལ༌ཏེས༌ སུ༌ཞིག༌གི༌ འི༌ ཏ༌གི༌ ཀ༌ནེ༌ ཟའ༌ན༌, ཁོ༌ ཐའ༌མེད༌པ༌ སོན༌ཏེའ༌ ལུས༌ཨིན༌། འི༌ ཏ༌གི༌བོ༌ ངའེ༌ ཤ༌བོ༌ ཨིན༌, ཀ༌བོ༌ ངའེ༌ ཇིག༌རྟེན༌པ༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཕིའ༌ ཆོད༌པ༌ ཏང༌ཨིན༌།\""]], [["ཡ༌ཧུ༌དཱ༌པ༌གུན༌ནི༌ ཕྲོའ༌ ཟེར༌ཟེར༌ གོ༌ཟུགས༌ ཡང༌ ཁོང༌གུན༌ནི༌ ཟེརས༌, \"འི༌ མི༌བོའེ༌ ཀ༌ཟུག༌གི༌ ང༌དང༌གུན༌ལ༌ ཁོའེ༌ ཤ༌ ཟའ༌ ཏང༌ང༌ནོག༌?\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ནམ༌ཚག༌པ༌ ཁྱོ༌ཞ༌གུན༌ནི༌ མི༌རིགས༌སི༌བུའི༌ ཤ༌བོ༌ མི༌ཟའ༌, ཡང༌ ཁོའེ༌ ཁྲག༌པོ༌ མི༌ཐུང༌ ཁྱོ༌ཞ༌གུན༌ནི༌ ནང༌ང༌ དེན༌བའེ༌ མི༌ཚེ༌ མེད༌།"]], [["ངའེ༌ ཤ༌ ཟོས༌ཏེ༌ ངའེ༌ ཁྲག༌ ཐུང༌ཁན༌གུན༌ལ༌ ཐའ༌མེད༌པའེ༌ མི༌ཚེ༌ ཡོད༌། ཐའ༌མའེ༌ ཞག༌ག༌ ངའེ༌ ཁོང༌གུན༌ སོན༌ཏེའ༌ ལང༌ཨིན༌,"]], [["ཅིའ༌ཟེར༌ན༌ ངའེ༌ ཤ༌ དེན༌བའེ༌ ཟན༌ ཡང༌ ངའེ༌ ཁྲག༌ དེན༌བའེ༌ ཐུང༌ཅེས༌པོ༌ ཨིན༌།"]], [["ཡང༌ ངའེ༌ ཤ༌ ཟོས༌ཏེ༌ ངའེ༌ ཁྲག༌ ཐུང༌ཁན༌གུན༌ ངའེ༌ ནང༌ང༌ ཡང༌ ང༌ ཁོང༌གུན༌ནི༌ ནང༌ང༌ ནས༌ཏེ༌ ཡོད༌།"]], [["སྲོག༌ སལ༌ལ༌ ཛད༌ཁན༌ནི༌ ཡབ༌ ཀ༌བོའེ༌ ང༌ ཀལ༌ལ༌ ཛདས༌ ཁོང༌ངི༌ ཞས༌ཏེ༌ ང༌ སོན༌ཏེའ༌ ཨིན༌, ཏེན༌ན༌ ཙོགས༌ལ༌ སུ༌ཞིག༌གི༌ ངའེ༌ ཀ༌ནེ༌ ཟའ༌ན༌ ངའེ༌ ཞས༌ཏེ༌ ཁོ༌ སོན༌ཏེའ༌ ལུས༌ཨིན༌།"]], [["ང༌ ནམ༌ཁའ༌ནེ༌ བབས༌ཁན༌ནི༌ ཏ༌གི༌བོ༌ ཨིན༌། ཁྱོ༌ཞའེ༌ ཕ༌མེས༌པོ༌གུན༌ མན༌ན༌ ཟེར༌ཁན༌ནི༌ ཏ༌གི༌ ཟོས༌ཏེ༌ ཤི༌, ཨིན༌ནའང༌ འི༌ ཏ༌གི༌ ཟའ༌ཁན༌གུན༌ ཐའ༌མེད༌པ༌ སོན༌ཏེའ༌ ལུས༌ཨིན༌།\""]], [["ཡེ༌ཤུའི༌ ཀ༌ཕར༌ན༌ཧུམ༌མི༌ གྱལ༌སའེ༌ དུ༌ཁང༌ངི༌ ནང༌ང༌ ལབ༌ཞའ༌ སལ༌ ཟ༌ནེ༌ ཁོང༌ངི༌ ཏེ༌གུན༌ མོལས༌།"]], [["6:60 ནེ༌ 71"], ["གཙོ༌བོ༌ ཡེ༌ཤུའི༌ ཞལ༌ཏ༌གུན༌ ཚོར༌ཏེ༌ ཁོང༌ངི༌ ལོབ༌ཕྲུགས༌ མང༌པོའེ༌ ཟེརས༌, \"ཁོང༌ངི༌ ལབ༌ཞ༌གུན༌ མ༌ ཀགས༌པོ༌ དུག༌ སུའི༌ ཉན༌ཏེ༌ ཏེ༌བོའེ༌ཀ༌ གྲུལ༌ ཐུབ༌ཨིན༌?\""]], [["ལོབ༌ཕྲུགས༌གུན༌ནི༌ ཡེ༌ཤུའི༌ མོལ༌ཁན༌གུན༌ནི༌ གྱབ༌གལ༌ལ༌ ཟེར༌རྒྱུ༌ ཏང༌ཁན༌བོ༌ ཁོང༌ངི༌ ཁྱེན༌ པ༌སང༌, ཁོང༌གུན༌ལ༌ མོལས༌, \"ངའེ༌ སྤེ༌ར༌ ཟེར༌ཁན༌གུན༌ ཁྱོ༌ཞའ༌ ཁམ༌ལོག༌ ཚོར༌ར༌?"]], [["གལ༌ཏེས༌ ཁྱོ༌ཞ༌གུན༌ནི༌ མི༌རིགས༌སི༌བུ༌ ནམ༌ཁའ༌ སྟག༌ག༌ལ༌ ཐོང༌ན༌ ཀ༌རུ༌ ཁོ༌ སྔུན༌ལ༌ ཡོད༌པིན༌, ཏེ༌ནེ༌ ཅི༌ སམ༌ཨིན༌?"]], [["དཀོན༌མཆོག༌གི༌ ཐུག༌ཉིད༌དི༌ ཐའ༌མེད༌པའེ༌ མི༌ཚེ༌ སལ༌ལ༌ནོག༌, མིའི༌ རྩོན༌གྲུས༌ གྱུད༌ཏེ༌ ཏེ༌བོ༌ ཐོབ༌ཅེས༌ མེད༌ཀྱག༌། ངའེ༌ ཁྱོ༌ཞའ༌ ཟེར༌ཁན༌གུན༌ དཀོན༌མཆོག༌གི༌ ཐུག༌ཉིད༌ནེ༌ ཨིན༌ ཡང༌ ཚེ༌ སལ༌ལ༌ནོག༌།"]], [["ཏེ༌ནེའང༌ ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌གི༌ ངའེ༌ཀ༌ ཏད༌པ༌ མ༌ཅོས༌།\" ༼སུའི༌ ཁོང༌ངི༌ཀ༌ ཏད༌པ༌ མི༌ཅོ༌ ཡང༌ སུའི༌ ཁོང༌ང༌ ངོ༌ལོག༌ ཅོ༌ཅེས༌པོ༌ ཡེ༌ཤུའ༌ གོ༌མ༌ནེ༌ ཕར༌ལ༌ ཐུག༌གྱུས༌ ཡོད༌པིན༌༽།"]], [["ཡེ༌ཤུའི༌ མོལས༌, \"ཏེན༌ན༌བོའེ༌ཕིའ༌ ངའེ༌ ཁྱོ༌ཞ༌གུན༌ལ༌ ཟེར༌པིན༌, སུ༌ཞིག༌གིའང༌ ངའེ༌ཀ༌ ཏད༌པ༌ ཁྱོང༌ མི༌ཉན༌ ནམ༌ཚོག༌པ༌ ངའེ༌ ཡབ༌བི༌ ཁོ༌ ངའ༌ མི༌སལ༌།\""]], [["ཏེ༌བོ༌ ཚོར༌ར༌ཅིག༌ ཁོང༌ངི༌ ལོབ༌ཕྲུགས༌ མང༌པོའེ༌ ཁོང༌ ཕངས༌ཏེ༌ ཁོང༌ངི༌ སྟིང༌རང༌ནེ༌ མ༌བྲངས༌།"]], [["ཏེ༌ནེ༌ ཡེ༌ཤུའི༌ ལོབ༌ཕྲུགས༌ ཅུག༌ཉིས༌པོའ༌ མོལས༌, \"ཁྱོ༌ཞ༌གུན༌ནའང༌ ང༌ ཕངས༌ཏེ༌ ཆའ༌ ཐད༌ད༌ རག༌ག༌?\""]], [["ཤི༌མོན༌ པི༌ཏྲར༌རི༌ ཟེརས༌, \"གཙོ༌བོ༌ལེ༌, ང༌ཞའ༌ སུའི༌ཀ༌ ཆའ༌? ཐའ༌མེད༌པའེ༌ མི༌ཚེ༌ སལ༌ཁན༌ནི༌ ཞལ༌ཏ༌ ཉེ༌རང༌ང༌ དུག༌།"]], [["ཉེ༌རང༌ དཀོན༌མཆོག༌གི༌ ཆོགས༌ནེ༌ སྐྱོད༌ཁན༌ནི༌ དམ༌པ༌ ཨིན༌ཁན༌བོ༌ ང༌ཞའ༌ ཨིད༌ཤེས༌ ཡང༌ གྱུས༌ཡོད༌།\""]], [["ཡེ༌ཤུའི༌ ལན༌སལས༌, \"ཁྱོ༌ཞའ༌ ཅུག༌ཉིས༌པོ༌ ངའེ༌ ང༌རང༌ངི༌ ལོབ༌ཕྲུགས༌ག༌ མ༌ལྡམས༌ས༌? ཨིན༌ནའང༌ ཁྱོ༌ཞའེ༌ ཕྲོ༌ནེ༌ ཅིག༌ཅིག༌ རྡུད༌གུན༌ནི༌ གོ༌བའེ༌ ཝང༌ངི༌ ཡོག༌ག༌ དུག༌།\""]], [["༼ཁོང༌ངི༌ ཤི༌མོན༌ ཀར༌ཡོད༌པའེ༌ བུ༌ཚ༌ ཡུ༌དཱའེ༌ སྐོར༌ལ༌ མོལ༌ཏེ༌ ཨིན༌ནོག༌, ཁོ༌ ཅུག༌ཉིས༌སི༌ ཕྲོ༌ནེ༌ ཅིག༌ ཨིན༌ཏེའང༌ སྟིང༌ནེ༌ ཡེ༌ཤུའ༌ ངོ༌ལོག༌ ཅོས༌ཏེ༌ ཨིན༌པིན༌༽།"]]], [[["7:1 ནེ༌ 13"], ["ཏེ༌ སྟིང༌ནེ༌ གཙོ༌བོ༌ ཡེ༌ཤུ༌ གཱ༌ལིལ༌ལི༌ ཡུལ༌ཇོངས༌སི༌ ནས༌ས༌ མང༌པོའེ༌ ནང༌ང༌ སྐྱོདས༌། ཁོང༌ ཡ༌ཧུ༌དཱའེ༌ ཡུལ༌ཇོངས༌སི༌ ནང༌ང༌ སྐྱོད༌ཉིན༌ མེད༌པིན༌, ཅིའ༌ཞུ༌ན༌ ཏེ༌རུ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཁོང༌ སད༌ཅེས༌སི༌ སྐབས༌ ཙལ༌ལད༌པིན༌།"]], [["ཚེ༌ལེ༌ ནང༌ང༌ དུག༌ཅེས༌སི༌ ཡ༌ཧུ༌དཱ༌པའེ༌ ཏུས༌ཆེན༌ ཉེ༌མོ༌ ཡོད༌པིན༌།"]], [["ཡེ༌ཤུའི༌ ནོ༌གུན༌ནི༌ ཡེ༌ཤུའ༌ ཟེརས༌, \"འི༌ནེ༌ བིང༌ཏེ༌ ཡ༌ཧུ༌དཱའེ༌ ཡུལ༌ཇོངས༌ལ༌ སྐྱོད༌, ཏེ༌ནེ༌ ཏེ༌རུ༌ ཡོད༌ཁན༌ནི༌ ལོབ༌ཕྲུགས༌གུན༌ནིའང༌ ཉེ༌རང༌ངི༌ ཧ༌ལས༌ཤེས༌སི༌ ཛད༌པ༌གུན༌ ཐོང༌ཉན༌ཨིན༌།"]], [["མིང༌ཅན༌ གྱུར༌ཅེས༌སི༌ དོད༌པ༌ ཡོད༌ཁན༌གུན༌ནི༌ ཨིབས༌ཏེ༌ ལས༌ ཅོའ༌ མ༌ནོག༌། གལ༌ཏེས༌ ཉེ༌རང༌ང༌ འི༌ཟུག༌ ཛད༌པ༌གུན༌ ཛད༌ཉན༌ནད༌ན༌ ཇིག༌རྟེན༌ གང༌པོའ༌ སྔོན༌ ཅུག༌གའང༌།\""]], [["ཁོང༌ངི༌ ནོ༌གུན༌ནིའང༌ ཁོང༌ངི༌ཀ༌ ཏད༌པ༌ མ༌ཅོས༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞ༌གུན༌ ཡེ༌རུ༌ཤ༌ལེམ༌མི༌ ནང༌ང༌ ནམ༌ ཆ༌ནའང༌ གྲིག༌ག༌ནོག༌, ཨིན༌ནའང༌ ངའེ༌ ཏུས༌པོ༌ ཏ༌རུང༌ མ༌ལེབ༌བ༌ཨིན༌།"]], [["ཁྱོ༌ཞ༌གུན༌ལ༌ ཇིག༌རྟེན༌པ༌ ཏད༌པ༌ མེད༌ཁན༌གུན༌ནི༌ ནཕ༌རད༌ མི༌ཅོ༌, ཨིན༌ནའང༌ ངའ༌ ནཕ༌རད༌ ཅོའ༌ནོག༌, ཅིའ༌ཟེར༌ན༌ ངའེ༌ ཁོང༌གུན༌ནི༌ ལས༌ ངན༌པ༌གུན༌ནི༌ སྐོར༌ལ༌ སྤང༌པོ༌ ཏང༌ངད༌།"]], [["ཁྱོ༌ཞ༌གུན༌ ཏུས༌ཆེན༌ལ༌ སོང༌ཤིག༌, ང༌ མི༌ཆ༌ ཅིའ༌ཟེར༌ན༌ ངའེ༌ ཏུས༌ ཏ༌རུང༌ མ༌ལེབ༌བ༌ཨིན༌།\""]], [["ཏེ༌བོ༌ མོལ༌ཏེ༌ ཡེ༌ཤུ༌ གཱ༌ལིལ༌ལིའི༌ ཡུལ༌ཇོངས༌ལ༌ ཞུགས༌ས༌ ཛདས༌།"]], [["ཨིན༌ནའང༌ ཁོང༌ངི༌ ནོ༌གུན༌ ཏུས༌ཆེན༌ལ༌ སོང༌ཏེ༌ སྟིང༌ནེ༌, སུའང༌ ཤེས༌ མ༌ཤུག༌ག༌ ཨིབས༌ཏེ༌ ཁོང༌ངའང༌ ཡེ༌རུ༌ཤ༌ལེམ༌མི༌ ནང༌ང༌ ཏུས༌ཆེན༌ལ༌ སྐྱོདས༌།"]], [["ཏེ༌རུ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཏུས༌ཆེན༌ནི༌ ཏུས༌ལ༌, \"ཁོ༌ ཀ༌ནེ༌ དུག༌\" ཟེར༌ཨིན༌ ཙལ༌ལད༌པིན༌།"]], [["ཏེ༌རུ༌ མི༌ཚོགས༌སི༌ ནང༌ང༌ ཁོང༌ངི༌ སྐོར༌ལ༌ ཤབ༌ཤུབ༌ ཏངས༌ཏེ༌ ཁ༌ཅིག༌གི༌, \"ཁོང༌ ཟང༌པོ༌ ཨིན༌ནོག༌\" ཡང༌ ཁ༌ཅིག༌གི༌, \"ཁོའེ༌ མི༌གུན༌ལ༌ གོབ༌སྐོར༌ཏེ༌ ཨིན༌ནོག༌\" ཟེརས༌།"]], [["ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཇིགས༌ པ༌སང༌, སུ༌ཞིག༌གིའང༌ ཁོང༌ང༌ སྟོད༌པ༌ ཚང༌མའེ༌ དུན༌ལ༌ ཏང༌ང༌ མེད༌པིན༌།"]], [["7:14 ནེ༌ 24"], ["ཏུས༌ཆེན༌ རྩི༌ཅེས༌སི༌ ཏུས༌ ཕེད༌ ཟོད༌ཅིག༌ག༌, གཙོ༌བོ༌ ཡེ༌ཤུ༌ ཀེན༌ལ༌ ཆོད༌ཁང༌ང༌ སྐྱོད༌ཏེ༌ ལབ༌ཞ༌ སལ༌ཅེས༌ གོ༌ཟུག༌ ཛདས༌།"]], [["ཡ༌ཧུ༌དཱ༌པའེ༌ འུ༌སྐྱོང༌གུན༌ ཧ༌ལས༌ཏེ༌ ཟེརས༌, \"ལོབ༌ཇོང༌ མ༌ནེ༌ མ༌ཐོབ༌ཁན༌ འི༌ མི༌བོ༌ འི༌ཟམ༌ ཡོན༌ཏན༌ཅན༌ཞིག༌ ཀ༌ཟུག༌ག༌ ཨིན༌ནོག༌།\""]], [["ཡེ༌ཤུའི༌ ལན༌སལས༌, \"ངའེ༌ ལབ༌ཞ༌གུན༌ ང༌རང༌ངི༌ མན༌, ང༌ ཀལ༌ལ༌ ཛད༌ཁན༌ནི༌ དཀོན༌མཆོག༌གི༌ ཆོགས༌ནེ༌ ཨིན༌།"]], [["དཀོན༌མཆོག༌གི༌ ཐུག༌གོངས༌ ནང༌ཞིན༌ གྲུལ༌ལ༌ ཐད༌ཁན༌གུན༌ལ༌, ངའེ༌ ལབ༌ཞ༌གུན༌ དཀོན༌མཆོག༌གི༌ ཆོགས༌ནེ༌ ཨིན༌ནོག༌ག༌ ཡ༌ ང༌ ང༌རང༌ངི༌ ཆོགས༌ནེ༌ ཨིན༌ཁན༌བོ༌ ཧ༌གོའ༌ནོག༌།"]], [["ཁོ༌རང༌ངི༌ ཝང༌ཆའེ༌ ནང༌ང༌ ཟེར༌ཁན༌བོའེ༌ རང༌སྟོད༌ ཙལ༌ཏེ༌ ཨིན༌ནོག༌, ཨིན༌ནའང༌ ཁོ༌ ཀལ༌ལ༌ ཛད༌ཁན༌བོའ༌ རྩི༌ཝ༌ ཙལ༌ཁན༌བོའེ༌ ཟུན༌ མ༌ཏང༌ང༌ དྲང༌པོ༌ ཟེར༌ར༌ནོག༌།"]], [["ཁྱོ༌ཞའེ༌ ཕ༌མེས༌པོ༌གུན༌ལ༌ མོ༌ཟེས༌སི༌ བཀའ༌ཁྲིམས༌གུན༌ སལ༌ཏེ༌ མན༌པིན༌ན༌? ཨིན༌ནའང༌ ཁྱོ༌ཞའ༌ སུ༌ཞིག༌གིའང༌ ཏེ༌བོའ༌ ཁའ༌ མ༌ཉནས༌། ཁྱོ༌ཞ༌གུན༌ནི༌ ཅིའ༌ ང༌ སད༌ཅེས༌སི༌ རྩོན༌གྲུས༌ ཅོའད༌?\""]], [["མི༌ཚོགས༌སི༌ ལན༌ཏངས༌, \"ཁྱོ༌རང༌ངི༌ ནང༌ང༌ རྡུད༌ ཞུགས༌ཏེ༌ ཨིན༌ནོག༌། སུའི༌ ཁྱོ༌རང༌ སད༌ཅེས༌སི༌ རྩོན༌གྲུས༌ ཅོ༌རུག༌?\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ ཧ༌ལས༌ཤེས༌ ཛད༌པ༌ཞིག༌ ཅོས༌པ༌ ཁྱོ༌ཞ༌གུན༌ ཧ༌ལས༌།"]], [["ཨིན༌ནའང༌ མོ༌ཟེས༌སི༌ སུན༌ནད༌ ཅོས༌ ཟེར༌ཁན༌ ནང༌ཞིན༌ ༼ངོས༌པོའ༌ ཁྱོ༌ཞའེ༌ ཕ༌མེས༌པོ༌གུན༌ནི༌ མོ༌ཟེས༌སི༌ སང༌ སྔུན༌ལ༌ ཏེ༌ ཚིར༌བོ༌ གོ༌ཟུགས༌ཏེ༌ ཨིན༌པིན༌༽, ཁྱོ༌ཞ༌གུན༌ནི༌ ཤབ༌བད༌དི༌ ངལ༌ཚོའེ༌ ཞག༌ག༌ ཕྲུ༌གུ༌ བུ༌ཚ༌གུན༌ལ༌ སུན༌ནད༌ ཅོ༌རུག༌།"]], [["ཏ༌ ཁྱོ༌ཞ༌གུན༌ནི༌ མོ༌ཟེས༌སི༌ བཀའ༌ཁྲིམས༌པོ༌ ཅག༌ མི༌ཅག༌ཅེས༌སི༌ ཕིའ༌, གལ༌ཏེས༌ ཤབ༌བད༌དི༌ ཞག༌ག༌ ཁྱོ༌ཞ༌གུན༌ནི༌ རང༌རང༌ངི༌ ཕྲུ༌གུ༌ བུ༌ཚའ༌ སུན༌ནད༌ ཅོ༌ཅུག༌ ཉན༌ནད༌ན༌, ཏེ༌ནེ༌ ཤབ༌བད༌དི༌ ངལ༌ཚོའེ༌ ཞག༌ག༌ ངའེ༌ མི༌ཞིག༌ ནད༌ནེ༌ ཕན༌ཅུག༌ན༌ ཁྱོ༌ཞ༌གུན༌ལ༌ ངའེ༌ཀ༌ ཅིའ༌ སྲོ༌ ཡོང༌ང༌རག༌།"]], [["མིའི༌ སམ༌ཚུལ༌ནེ༌ ཐག༌མ༌ཅད༌ད༌ དྲང༌པོའེ༌ ཐག༌ཅད༌ ཅོ༌ཤིག༌།\""]], [["7:25 ནེ༌ 44"], ["ཡེ༌རུ༌ཤ༌ལེམ༌པ༌ ཁ༌ཅིག༌གི༌ ཏྲི༌ཅེས༌ གོ༌ཟུགས༌, \"ཁོང༌གུན༌ནི༌ སད༌ཅེས༌སི༌ རྩོན༌གྲུས༌ ཅོ༌ཁན༌ནི༌ མི༌བོ༌ འིན༌ན༌བོ༌ མ༌ནོག༌ག༌?"]], [["ལྟོས༌ཤིག༌གའང༌ ཁོའེ༌ ང༌དང༌ ཚང༌མའེ༌ དུན༌ལ༌ སྔོན༌ཏེ༌ ལབ༌ཞ༌ ཏང༌ང༌ལ༌, ཡང༌ འུ༌སྐྱོང༌གུན༌ནི༌ ཁོང༌ངི༌ གྱབ༌གལ༌ལ༌ ཅའང༌ ཟེར༌ར༌ མི༌དུག༌། ཅི༌ ཁོང༌གུན༌ནི༌ ཁོ༌ མ༌ཤི༌ཀ༌ ཨིན༌ནོག༌ ཟེར༌ཏེ༌ ཏད༌པ༌ ཅོས༌ཏེ༌ ཨིན༌ན༌ཧེ༌?"]], [["འི༌ མི༌ ཀ༌ནེ༌ ཨིན༌ ང༌ཞའ༌ གྱུས༌ཡོད༌, ཨིན༌ནའང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ སྐྱོད༌ད༌ཅིག༌ ཁོང༌ ཀ༌ནེ༌ ཨིན༌ སུའང༌ གྱུས༌ མི༌ཆ༌།\""]], [["གཙོ༌བོ༌ ཡེ༌ཤུའི༌ ཆོད༌ཁང༌ངི༌ ནང༌ང༌ ལབ༌ཞ༌ སལ༌ ཟ༌ནེ༌ ཤེད༌ ནང༌ མོལས༌, \"ཁྱོ༌ཞ༌གུན༌ནི༌ དེན༌བ༌ ང༌ ཤེས༌སད༌ད༌? ཡང༌ ང༌ ཀ༌ནེ༌ ཨིན༌ དེན༌བ༌ གྱུས༌ཡོད༌ད༌? ངའ༌ ང༌རང༌ངི༌ ཝང༌ཆའེ༌ ནང༌ང༌ འི༌རུ༌ མ༌ཡོངས༌པིན༌ ཨིན༌ནའང༌ ང༌ ཀལ༌ལ༌ ཛད༌ཁན༌བོ༌ ཏན༌ཏན༌ ཨིན༌, ཁྱོ༌ཞ༌གུན༌ནི༌ ཁོང༌ ཤེས༌ས༌ མ༌ནོག༌།"]], [["ངའེ༌ ཁོང༌ ཤེས༌སད༌ ཅིའ༌ཟེར༌ན༌ ང༌ ཁོང༌ངི༌ ཆོགས༌ནེ༌ ཡོངས༌ཏེ༌ ཨིན༌ ཡང༌ ཁོང༌ངི༌ ང༌ ཀལ༌ལ༌ ཛད༌ཏེ༌ ཨིན༌།\""]], [["ཏེ༌བོ༌ ཚོར༌ར༌ཅིག༌ འུ༌སྐྱོང༌གུན༌ནི༌ ཁོང༌ ཟུམ༌ཅེས༌སི༌ རྩོན༌གྲུས༌ ཅོས༌, ཨིན༌ནའང༌ སུ༌ཞིག༌གིའང༌ ཁོང༌ང༌ ལག༌པ༌ མ༌རྩེས༌ ཅིའ༌ཟེར༌ན༌ ཁོང༌ངི༌ ཏུས༌པོ༌ ཏ༌རུང༌ མ༌ལེབ༌བ༌ ཨིན༌པིན༌།"]], [["ཨིན༌ནའང༌ མི༌ཚོགས༌སི༌ ཕྲོ༌ནེ༌ མང༌པོའེ༌ ཁོང༌ངི༌ཀ༌ ཏད༌པ༌ ཅོས༌ཏེ༌ ཟེརས༌, \"ཅི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ སྐྱོད༌ད༌ཅིག༌ འི༌ མི༌བོའེ༌ སང༌ མང༌ང༌ ཧ༌ལས༌ཤེས༌སི༌ ལྟས༌གུན༌ ལྟན༌ཨིན༌ན༌ཧེ༌?\""]], [["མི༌ཚོགས༌སི༌ ཡེ༌ཤུའི༌ སྐོར༌ལ༌ ཏེ༌ཟུག༌ ཤབ༌ཤུབ༌ ཏང༌ཅེས༌པོ༌ ཕ༌རུ༌ཤི༌པ༌གུན༌ནི༌ ཚོར༌ར༌ཅིག༌, ཁོང༌གུན༌ དང༌ བླ༌མ༌ འུ༌སྐྱོང༌གུན༌ནི༌ ཆོད༌ཁང༌ སྲུང༌ཁན༌ནི༌ མག༌མི༌གུན༌ ཁོང༌ ཟུམས༌ཏེ༌ ཁྱོང༌ཅེས༌ལ༌ ཀལས༌།"]], [["ཡེ༌ཤུའི༌ མི༌གུན༌ལ༌ མོལས༌, \"ཏུས༌ ཉུ༌ངུན༌ཞིག༌ ང༌ ཁྱོ༌ཞ༌གུན༌ ཉམ༌པོ༌ ཡོད༌, ཏེ༌ནེ༌ ང༌ ཀལ༌ལ༌ ཛད༌ཁན༌ནི༌ཀ༌ ལོགས༌ཏེ༌ ཆའད༌།"]], [["ཁྱོ༌ཞ༌གུན༌ནི༌ ང༌ ཙལ༌ཨིན༌, ཨིན༌ནའང༌ ང༌ མི༌ཐོབ༌, ཡང༌ ང༌ ཡོད༌ས༌ ཁྱོ༌ཞའ༌ ཡོང༌ མི༌ཉན༌།\""]], [["ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཅིག༌ དང༌ ཅིག༌ག༌ ཟེརས༌, \"ང༌དང༌གུན༌ནི༌ ཙལ༌ མི༌ཉན༌ཅེས༌ འི༌ མི༌བོ༌ ཀ༌རུ༌ ཆེན༌ ཟེར༌ཏེ༌ ཨིན༌ནོག༌། ཅི༌ ཁོ༌ གིརིས༌པ༌གུན༌ནི༌ ཕྲོའ༌ ཡན༌ཏེ༌ ཡོད༌ཁན༌ནི༌ ང༌དང༌ངི༌ མི༌གུན༌ ཡོད༌ས༌ སོང༌ཏེ༌ གིརིས༌པ༌གུན༌ལ༌ ལབ༌ཞ༌ ཏང༌ཨིན༌ སམ༌ཏེ༌ ཨིན༌ནོག༌ག༌?"]], [["ཁོའེ༌ 'ཁྱོ༌ཞ༌གུན༌ནི༌ ང༌ ཙལ༌ཨིན༌, ཨིན༌ནའང༌ ང༌ མི༌ཐོབ༌, ཡང༌ ང༌ ཡོད༌ས༌ ཁྱོ༌ཞའ༌ ཡོང༌ མི༌ཉན༌' ཟེར༌ཅེས༌སི༌ ཏོན༌བོ༌ ཅི༌ ཨིན༌ ཧེ༌?\""]], [["ཏུས༌ཆེན༌ནི༌ སྟིང༌ཇུག༌གི༌ ཞག༌, ཚང༌མའེ༌ སང༌ རྩད༌ཅན༌ནི༌ ཞག༌ག༌ ཡེ༌ཤུའི༌ ཞངས༌ཏེ༌ ཀུ༌ཅོ༌ སལ༌ཨིན༌ མོལས༌, \"སྐོམས༌ཁན༌གུན༌ ངའེ༌ཀ༌ ཡོང༌ཤིག༌,"]], [["ཡང༌ ངའེ༌ཀ༌ ཏད༌པ༌ ཅོ༌ཁན༌གུན༌ ཡོངས༌ཏེ༌ ཐུང༌ཤིག༌, ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ལ༌ནག༌, 'ཏད༌པ༌ ཅོ༌ཁན༌ནི༌ སེམས༌སི༌ ནང༌ནེ༌ ཚེ༌ ཏང༌ཁན༌ནི༌ ཆུའི༌ ལྩངས༌པོ༌གུན༌ གྱུག༌ཨིན༌།' \""]], [["༼ཚེ༌ ཏང༌ཁན༌ནི༌ ཆུ༌བོ༌ ནི༌ དམ༌པའེ༌ ཐུག༌ཉིད༌ ཨིན༌, ཀ༌བོ༌ ཁོང༌ངི༌ཀ༌ ཏད༌པ༌ ཁྱོང༌ཁན༌གུན༌ལ༌ སྟིང༌ནེ༌ ཐོབ༌ཅེས༌ ཨིན༌པིན༌, ཨིན༌ནའང༌ ཏེ༌ཏུས༌ ཚག༌པ༌ དམ༌པའེ༌ ཐུག༌ཉིད༌ སལ༌ལ༌ མ༌ཛད༌ད༌ ཨིན༌པིན༌, ཅིའ༌ཟེར༌ན༌ ཏ༌རུང༌ ཡེ༌ཤུ༌ སྟག༌ག༌ ཛད༌ཏེ༌ ཁོང༌ང༌ སྤལ༌ མ༌ཐོབ༌བ༌ ཨིན༌པིན༌༽།"]], [["ཏེ༌ སྤེ༌ར༌གུན༌ ཚོར༌ཏེ༌ ཁ༌ཅིག༌གི༌ ཟེརས༌, \"ཏན༌ཏན༌ འི༌ མི༌བོ༌ དཀོན༌མཆོག༌གི༌ ལུང༌སྟོན༌པ༌ སྐྱོད༌ཅེས༌ཅན༌བོ༌ ཨིན༌ནོག༌ ཀ༌བོའ༌ ང༌དང༌གུན༌ སྲུངས༌ཏེ༌ ཡོད༌པིན༌།\""]], [["ཡང༌ ཁ༌ཅིག༌གི༌ ཟེརས༌, \"ཁོང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ནོག༌\" ཞན༌ ཁ༌ཅིག༌གི༌, \"གཱ༌ལིལ༌ལི༌པ༌ཞིག༌ མ༌ཤི༌ཀ༌ ཀ༌ཟུག༌གི༌ ཨིན༌ ཐུབ༌ཨིན༌? མ༌ནེ༌ མི༌ཐུབ༌།"]], [["དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ མི༌དུག༌ག༌? མ༌ཤི༌ཀ༌ གྱལ༌པོ༌ དཱ༌བིད༌དི༌ པུར༌གྱུད༌ ཡང༌ གྱལ༌པོ༌ དཱ༌བིད༌ སྐྱེས༌སའེ༌ ཡུལ༌ བེད༌ལེ༌ཧེམ༌མི༌ གྲོང༌ཁྱེར༌ནེ༌ བིང༌ཨིན༌།\""]], [["ཏེན༌ན༌བོའེ༌ཕིའ༌ ཡེ༌ཤུའི༌ ཞས༌ཏེ༌ མི༌ཚོགས༌སི༌ ནང༌ང༌ པོ༌ མང༌པོ༌ བུད༌།"]], [["ཁ༌ཅིག༌གི༌ ཁོང༌ ཟུམ༌ཅེས༌སི༌ དོད༌པ༌ བོར༌རད༌པིན༌, ཨིན༌ནའང༌ སུ༌ཞིག༌གིའང༌ ཁོང༌ང༌ ལག༌པ༌ མ༌རྩེས༌།"]], [["7:45 ནེ༌ 53"], ["ཆོད༌ཁང༌ སྲུང༌ཁན༌ནི༌ མག༌མི༌གུན༌, ཕ༌རུ༌ཤི༌པ༌ དང༌ བླ༌མ༌ འུ༌སྐྱོང༌ གུན༌ནི༌ཀ༌ ལོགས༌ཏེ༌ ལེབ༌བ༌ཅིག༌, ཁོང༌གུན༌ནི༌ མག༌མི༌གུན༌ལ༌ ཏྲིས༌, \"ཁྱོ༌ཞ༌གུན༌ནི༌ ཁོ༌ ཟུམས༌ཏེ༌ ཅིའ༌ མ༌ཁྱོངས༌པིན༌?\""]], [["མག༌མི༌གུན༌ནི༌ ལན༌ཏངས༌, \"ང༌ཞའ༌ འི༌ཙོགས༌སི༌ ལབ༌ཞ༌ སལ༌ཁན༌ཞིག༌ མ༌ནེ༌ མ༌ཐོང༌།\""]], [["ཏེ༌ནེ༌ ཕ༌རུ༌ཤི༌པ༌གུན༌ནི༌ ཟེརས༌, \"ཁྱོ༌རང༌གུན༌ནའང༌ ཁོའེ༌ གོབ༌སྐོར༌རི༌ ནང༌ང༌ ཡོངས༌ཏེ༌ ཨིན༌ན༌?"]], [["ཝང༌སྲུལ༌པ༌གུན༌ དང༌ ཕ༌རུ༌ཤི༌པ༌གུན༌ནི༌ ནང༌ནེ༌ ཅིག༌གིའང༌ ཁོའེ༌ཀ༌ ཏད༌པ༌ ཅོས༌ས༌?"]], [["མ༌ཅོས༌། ཨིན༌ནའང༌ བཀའ༌ཁྲིམས༌སི༌ སྐོར༌ལ༌ ཅའང༌ གྱུས༌ མེད༌ཁན༌ནི༌ འི༌ མི༌ཚོགས༌པོའེ༌ ཁོའེ༌ཀ༌ ཏད༌པ༌ ཅོས༌། ཁོང༌གུན༌ལ༌ ངན༌ ཕོག༌ཏེ༌ ཨིན༌ནོག༌།\""]], [["ཁོང༌གུན༌ནི༌ ཕྲོ༌པ༌ ཕ༌རུ༌ཤི༌པ༌ ནི༌ཀོ༌དེ༌མས༌ ཀ༌བོ༌ སྔུན༌ལ༌ ཡེ༌ཤུའ༌ ཏྲི༌ཝ༌ ཏྲིའ༌ལ༌ སོང༌ཏེ༌ ཨིན༌པིན༌, ཁོའེ༌ ཁོང༌གུན༌ལ༌ ཏྲིས༌,"]], [["\"ང༌དང༌ངི༌ བཀའ༌ཁྲིམས༌ ནང༌ཞིན༌ སྔུན༌ལ༌ མི༌ཞིག༌ག༌ ཁོའེ༌ ཅོས༌ཁན༌ནི༌ སྐོར༌ལ༌ ཉན༌ཏེ༌ མ༌ནེ༌ ཁོའ༌ ཁྲིམས༌ཅད༌ མི༌ཉན༌ ཟེར༌ཏེ༌ མི༌དུག༌ག༌?\""]], [["ཁོང༌གུན༌ནི༌ ཟེརས༌, \"ཅི༌ ཁྱོ༌རང༌ངའང༌ གཱ༌ལིལ༌ལི༌པ༌ ཨིན༌ན༌? དམ༌པའེ༌ སུང༌རབས༌སི༌ ནང༌ང༌ ཙལ༌ན༌ ཁྱོ༌རང༌ང༌ གཱ༌ལིལ༌ལི༌ནེ༌ ལུང༌སྟོན༌པ༌ཞིག༌ བིང༌ཁན༌བོ༌ མ༌ནེ༌ མི༌ཐོབ༌།\""]], [["༼"], ["ཏེ༌ནེ༌ ཁོང༌ ཚང༌མ༌ ལངས༌ཏེ༌ རང༌རང༌ངི༌ ཁང༌པ༌ སོང༌།༽"]]], [[["8:1 ནེ༌ 11"], ["ཏེ༌ནེ༌ གཙོ༌བོ༌ ཡེ༌ཤུ༌ ཨོ༌ལིཝ༌ཝི༌ རི༌ ཟེརས༌སའེ༌ ནས༌ས༌ སྐྱོད༌ཏེ༌ ཞུགས༌ས༌ ཛདས༌,"]], [["ནམ༌ལངས༌ས༌ཅིག༌ ཁོང༌ ལོགས༌ཏེ༌ ཆོད༌ཁང༌ང༌ སྐྱོདས༌། མི༌ཚང༌མ༌ ཁོང༌ ཡོད༌ས༌ ཛོམས༌, ཡེ༌ཤུ༌ མི༌ཚོགས༌ལ༌ ལབ༌ཞ༌ སལ༌ཅེས༌ལ༌ སའེ༌ཀ༌ ཞུགས༌།"]], [["ཏེན༌ན༌ ཏུས༌ལ༌ ཆོས༌ཁྲིམས༌ལ༌ ཁས༌པ༌གུན༌ དང༌ ཕ༌རུ༌ཤི༌པ༌གུན༌ནི༌ བུ༌མོ༌ཞིག༌ ཁྱོངས༌ ཀ༌བོ༌ ཁོ༌རང༌ངི༌ ཞིད༌མད༌ མན༌པ༌ ཡང༌ མི༌ཞིག༌ ཉམ༌པོ༌ ལུས༌བྲེལ༌ ཅོ༌ཨིན༌ ཟུམས༌ཏེ༌ ཨིན༌པིན༌, ཡང༌ ཁོའ༌ མི༌ཚོགས༌སི༌ དུན༌ལ༌ ལང༌ཅུགས༌།"]], [["ཁོང༌གུན༌ནི༌ ཡེ༌ཤུའ༌ ཟེརས༌, \"ལོབ༌པོན༌ལེ༌, འི༌ བུ༌མོ༌བོ༌ ལོག༌ཡེམ༌ ཅོ༌ཨིན༌ ཟུམས༌པིན༌།"]], [["མོ༌ཟེས༌སི༌ ཁྲིམས༌ ནང༌ཞིན༌ལ༌, འི༌ཙོགས༌སི༌ བུ༌མོའ༌ རྡོའ༌ གྱབས༌ཏེ༌ སད༌ཅེས༌སི༌ ང༌དང༌ང༌ བཀའ༌ ཡོད༌, ཨིན༌ནའང༌ ཉེ༌རང༌ངི༌ ཅི༌ མོལ༌ལད༌?\""]], [["ཁོང༌གུན༌ནི༌ འི༌ ཏྲི༌ཝ༌བོ༌ ཡེ༌ཤུའ༌ བཀའ༌ཁྲིམས༌ནེ༌ གལ༌ཅེས༌སི༌ ཉད༌གལ༌ ཀལ༌ཅེས༌ལ༌ ཏྲིས༌།"], ["ཨིན༌ནའང༌ ཡེ༌ཤུའི༌ ཨུ༌ སྒུས༌ཏེ༌ ཛི༌གུ༌ ཉམ༌པོ༌ སའེ༌ཀ༌ བྲིའ༌ ཛད༌ཅེས༌ གོ༌ཟུག༌།"]], [["ཁོང༌གུན༌ནི༌ ཡང༌ དང༌ ཡང༌ ཁོང༌ང༌ ཏྲི༌ཨིན༌ དུགས༌པ༌ ཁོང༌ངི༌ ཨུ༌ སྟགས༌ཏེ༌ ཁོང༌གུན༌ལ༌ མོལས༌, \"ཁྱོ༌ཞའེ༌ ཕྲོ༌ནེ༌ དག༌ས༌ ཚག༌པ༌ སྡིག༌པ༌ མ༌ནེ༌ མ༌ཅོའ༌ ཡོད༌ཁན༌བོའ༌ གོ༌མ༌ འི༌ བུ༌མོ༌བོའ༌ རྡོའ༌ གྱབ༌ཅུག༌།\""]], [["ཡང༌སྐྱར༌ ཁོང༌ངི༌ ཨུ༌ སྒུས༌ཏེ༌ སའེ༌ཀ༌ བྲིའ༌ ཛདས༌།"]], [["ཏེ༌བོ༌ ཚོར༌ར༌ཅིག༌, ཏྲི༌ཝ༌ ཏྲི༌ཁན༌གུན༌ རེ༌རེ༌ ཅོས༌ཏེ༌ ཏེ༌ཀ༌ནེ༌ སོང༌, རྒད༌པོ༌གུན༌ནེ༌ གོ༌ཟུགས༌ཏེ༌ ཏེ༌ཏེ༌ཚོག༌པ༌ ནམ༌ ཡེ༌ཤུ༌ ཅིག༌པོ༌ མ༌ནེ༌ ལངས༌ཏེ༌ ཡོད༌ཁན༌ནི༌ བུ༌མོ༌ ཡོད༌ས༌ མ༌ལུས༌།"]], [["ཡེ༌ཤུ༌ ཞངས༌ཏེ༌ ཁོའ༌ མོལས༌, \"བུ༌མོ༌, ཁོང༌ ཚང༌མ༌ ཀ༌རུ༌ སོང༌? སུ༌ཞིག༌གིའང༌ ཁྱོ༌རང༌ང༌ སྲོག༌གི༌ ཉེས༌ཆད༌ མ༌ཀལ༌ས༌?\""]], [["ཁོའེ༌ ཟེརས༌, \"གཙོ༌བོ༌ལེ༌, སུ༌ཞིག༌གིའང༌ ཅའང༌ མ༌ཅོས༌།\""], ["ཏེ༌ནེ༌ ཡེ༌ཤུའི༌ མོལས༌, \"ངེའང༌ སྐྱོན༌ མི༌ཀལ༌། སོང༌, ཏ༌ནེ༌ཕར༌ལ༌ སྡིག༌པ༌ མ༌ཅོ༌\"༽།"]], [["8:12 ནེ༌ 30"], ["གཙོ༌བོ༌ ཡེ༌ཤུའི༌ མི༌གུན༌ལ༌ ལབ༌ཞ༌ སལ༌ཨིན༌ མོལས༌, \"ང༌ ནི༌ ཇིག༌རྟེན༌པ༌གུན༌ནི༌ ཕིའ༌ འོད༌ ཨིན༌། ངའེ༌ སྟིང༌རང༌ནེ༌ བྲངས༌ཁན༌གུན༌ མུན༌གྲིག༌གི༌ ནང༌ང༌ མི༌གྲུལ༌, ཅིའ༌ཟེར༌ན༌ ཐའ༌མེད༌པའེ༌ མི༌ཚེའེ༌ ཆོགས༌ལ༌ ཁྲིད༌ཁན༌ནི༌ འོད༌ ཁོང༌གུན༌ནི༌ ནང༌ང༌ ཡོད༌ཏེ༌ ཨིན༌ནོག༌།\""]], [["ཏེ༌བོ༌ ཚོར༌ར༌ཅིག༌ ཕ༌རུ༌ཤི༌པ༌གུན༌ནི༌ ཡེ༌ཤུའ༌ ཟེརས༌, \"ཁྱོ༌རང༌ངི༌ རང༌ངི༌ ཕིའ༌ སྤང༌པོ༌ ཏངས༌པ༌ ཁྲིམས༌ ནང༌ཞིན༌ ཁྱོ༌རང༌ངི༌ སྤང༌པོ༌བོ༌ རིན༌མེད༌ ཐེའ༌ནོག༌།\""]], [["ཡེ༌ཤུའི༌ ཁོང༌གུན༌ལ༌ ལན༌སལས༌, \"ངའེ༌ ང༌རང༌ངི༌ སྐོར༌ལ༌ སྤང༌པོ༌ ཏང༌ངད༌ནའང༌ ངའེ༌ སྤང༌པོ༌བོ༌ རིན༌མེད༌ མན༌ ཅིའ༌ཟེར༌ན༌ ང༌ ཀ༌ནེ༌ ཡོངས༌ཏེ༌ ཨིན༌, ཡང༌ ཀ༌རུ༌ ཆ༌ཅེས༌ ཨིན༌ ང༌ གྱུས༌ཡོད༌། ཨིན༌ནའང༌ ཁྱོ༌ཞ༌གུན༌ལ༌ ཏེ༌གུན༌ གྱུས༌མེད༌།"]], [["ཁྱོ༌ཞ༌གུན༌ནི༌ མིའི༌ སམ༌ཚུལ༌ ནང༌ཞིན༌ ཤགས༌ ཅད༌དུག༌, ཨིན༌ནའང༌ ངའེ༌ སུའང༌ ཤགས༌ ཅད༌ད༌མེད༌།"]], [["གལ༌ཏེས༌ ཁྲིམས༌ཅད༌ན༌ ངའེ༌ ཁྲིམས༌ཅད༌པོ༌ དྲང༌པོ༌ ཡོང༌ཨིན༌ ཅིའ༌ཟེར༌ན༌ ཁྲིམས༌ཅད༌ ཟ༌ནེ༌ ང༌ ཅིག༌པོ༌ མེད༌, ང༌ ཀལ༌ལ༌ ཛད༌ཁན༌ནི༌ ཡབ༌ ང༌ ཉམ༌པོ༌ ཡོད༌།"]], [["ཁྱོ༌ཞའེ༌ ཁྲིམས༌སི༌ ནང༌ང༌ བྲིའ༌ ཛད༌ཏེ༌ དུག༌ 'མི༌ ཉིས༌སི༌ སྤང༌པོ༌ ཏང༌ན༌, སྐྱོན༌བོ༌ དེན༌བ༌ ཐེན༌'"]], [["ངའེ༌ ང༌རང༌ངི༌ ཕིའ༌ སྤང༌པོ༌ ཏང༌ངད༌, ཡང༌ ངའེ༌ སྤང༌པོ༌ ཉིས༌པ༌ ནི༌ ང༌ ཀལ༌ལ༌ ཛད༌ཁན༌ནི༌ ཡབ༌ ཨིན༌།\""]], [["ཏེ༌ནེ༌ ཕ༌རུ༌ཤི༌པ༌གུན༌ནི༌ ཡེ༌ཤུའ༌ ཏྲིས༌, \"ཁྱོ༌རང༌ངི༌ ཡབ༌ ཀ༌རེ༌?\""], ["ཡེ༌ཤུའི༌ ལན༌སལས༌, \"ཁྱོ༌ཞ༌གུན༌ནི༌ ང༌ མ༌ཤེས༌ ཡ༌ ངའེ༌ ཡབ༌བའང༌། གལ༌ཏེས༌ ཁྱོ༌ཞའེ༌ ང༌ ཤེས༌པིན༌ན༌ ངའེ༌ ཡབ༌བའང༌ ཤེས༌ཏེ༌ ཡོད༌གྲོ༌།\""]], [["ཆོད༌ཁང༌ངི༌ བུལ༌ལྡུས༌ ཕུལ༌སའེ༌ སྒམ༌མི༌ དུན༌ལ༌ ལབ༌ཞ༌ སལ༌ཏུས༌ ཁོང༌ངི༌ ཏེ༌ སྤེ༌ར༌གུན༌ མོལ༌ལ༌ ཛདས༌། ཨིན༌ནའང༌ སུ༌ཞིག༌གིའང༌ ཁོང༌ མ༌ཟུམས༌ ཅིའ༌ཟེར༌ན༌ ཁོང༌ངི༌ ཏུས༌པོ༌ ཏ༌རུང༌ མ༌ལེབ༌བ༌ ཨིན༌པིན༌།"]], [["ཡེ༌ཤུའི༌ ཡང༌སྐྱར༌ ཁོང༌གུན༌ལ༌ མོལས༌, \"ང༌ ཆའད༌, ཁྱོ༌ཞའེ༌ ང༌ ཙལ༌ཨིན༌, ཨིན༌ནའང༌ ཁྱོ༌ཞའ༌ ཁྱོ༌ཞའེ༌ སྡིག༌པའེ༌ ནང༌ང༌ ཤི༌ཨིན༌། ཀ༌རུ༌ ང༌ ཆའད༌ ཁྱོ༌ཞ༌ ཏེ༌རུ༌ ཡོང༌ མི༌ཉན༌།\""]], [["ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཟེརས༌, \"ཅི༌ ཁོའེ༌ ཁོ༌རང༌ སད༌ཅེས༌ ཨིན༌ནོག༌ག༌? ཏེ༌བོའེ༌ཕིའ༌ ཁོའེ༌ 'ཀ༌རུ༌ ང༌ ཆའད༌ ཁྱོ༌ཞའ༌ ཡོང༌ མི༌ཉན༌' ཟེར༌ཏེ༌ ཨིན༌ནོག༌ག༌?\""]], [["ཡེ༌ཤུའི༌ ཏ༌རུང༌ངའང༌ མོལས༌, \"ཁྱོ༌ཞ༌གུན༌ ཡོག༌ནེ༌ ཨིན༌ནོག༌, ཡང༌ ང༌ སྟག༌ནེ༌ ཨིན༌། ཁྱོ༌ཞ༌གུན༌ འི༌ ཇིག༌རྟེན༌ནེ༌ ཨིན༌ནོག༌, ང༌ འི༌ ཇིག༌རྟེན༌ནེ༌ མན༌།"]], [["ངའེ༌ ཁྱོ༌ཞ༌གུན༌ལ༌ ཟེར༌པིན༌, ཁྱོ༌ཞའ༌ ཁྱོ༌ཞའེ༌ སྡིག༌པའེ༌ ནང༌ང༌ ཤི༌ཨིན༌། གལ༌ཏེས༌ ཁྱོ༌ཞའེ༌ ང༌ ཏེན༌ན༌བོ༌ ཨིན༌ ཟེར༌ཁན༌བོའ༌ དེན༌ མ༌ཤེས༌ན༌, ཁྱོ༌ཞའ༌ ཁྱོ༌ཞའེ༌ སྡིག༌པའེ༌ ནང༌ང༌ ཤི༌ཨིན༌།\""]], [["ཁོང༌གུན༌ནི༌ ཏྲིས༌, \"ཁྱོ༌རང༌ སུ༌ ཨིན༌?\""], ["ཡེ༌ཤུའི༌ མོལས༌, \"ང༌ ཏེན༌ན༌བོ༌ ཨིན༌ ཀ༌ཟུག༌ གོ༌མ༌ནེ༌ ཕར༌ལ༌ ངའེ༌ ཁྱོ༌ཞ༌གུན༌ལ༌ ཟེར༌རད༌པིན༌།"]], [["ཁྱོ༌ཞའེ༌ སྐོར༌ལ༌ ང༌ ཟེར༌རྒྱུ༌ དང༌ ཤགས༌ ཅོ༌རྒྱུ༌ མང༌པོ༌ ཡོད༌, ཨིན༌ནའང༌ ངའེ༌ མི༌ཅོ༌། ངའེ༌ ང༌ ཀལ༌ལ༌ ཛད༌ཁན༌ནི༌ ཀ༌ནེ༌ ཚོར༌ཁན༌གུན༌ ཇིག༌རྟེན༌པ༌གུན༌ལ༌ ཤད༌དད༌ ཡང༌ ཁོང༌ ནི༌ ཨིད༌ཤེས༌ཅན༌ ཞུགས༌ཏེ༌ ཨིན༌།\""]], [["ཁོང༌ངི༌ དཀོན༌མཆོག༌ ཡབ༌བི༌ སྐོར༌ལ༌ མོལ༌ཁན༌བོ༌ འུ༌སྐྱོང༌གུན༌ནི༌ ཧ༌ མ༌གོ༌།"]], [["ཏེ༌ནེ༌ ཡེ༌ཤུའི༌ མོལས༌, \"ཁྱོ༌ཞའེ༌ མི༌རིགས༌སི༌བུ༌ རྐྱང༌ཤིང༌ངི༌ཀ༌ སྟག༌ ཟ༌ནེ༌, ཁྱོ༌ཞ༌གུན༌ལ༌ ང༌ ཏེན༌ན༌བོ༌ ཨིན༌ཁན༌ གྱུས༌ཆེན༌། ངའེ༌ ང༌རང༌ངི༌ ཅའང༌ ཅོའ༌མེད༌, ཨིན༌ནའང༌ ཡབ༌བི༌ ང༌ ལབ༌བ༌ ཛད༌ཁན༌བོ༌ ཟེར༌རད༌།"]], [["ཡང༌ ང༌ ཀལ༌ལ༌ ཛད༌ཁན༌བོ༌ ང༌ ཉམ༌པོ༌ ཡོད༌, ཁོང༌ངི༌ ང༌ ཅིག༌པོ༌ ཕངས༌ཏེ༌ བོར༌ར༌ མ༌ཛདས༌ ཅིའ༌ཞུ༌ན༌ ངའེ༌ ཏུས༌གྱུན༌ ཁོང༌ ཐུགས༌ཐད༌ཁན༌བོ༌ ཅོའད༌།\""]], [["ཡེ༌ཤུའི༌ ཏེ༌ ཞལ༌ཏ༌གུན༌ མོལ༌ཨིན༌ ཡོད༌ ཟ༌ནེ༌ མི༌ མང༌པོའེ༌ ཁོང༌ངི༌ཀ༌ ཏད༌པ༌ ཅོས༌།"]], [["8:31 ནེ༌ 47"], ["གཙོ༌བོ༌ ཡེ༌ཤུའི༌ ཁོང༌ངི༌ཀ༌ ཏད༌པ༌ ཁྱོང༌ཁན༌ནི༌ ཡ༌ཧུ༌དཱ༌པ༌གུན༌ལ༌ མོལས༌, \"གལ༌ཏེས༌ ཁྱོ༌ཞ༌ ངའེ༌ ལབ༌ཞ༌གུན༌ནི༌ཀ༌ སྟན༌པོ༌ དུག༌ན༌, ཁྱོ༌ཞའ༌ ངའེ༌ དེན༌བའེ༌ ལོབ༌ཕྲུགས༌གུན༌ ཨིན༌།"]], [["ཏེ༌ནེ༌ ཁྱོ༌ཞའ༌ དཀོན༌མཆོག༌གི༌ དེན༌བ༌བོ༌ ཧ༌གོ༌ ཐུབ༌ཨིན༌ ཡང༌ ཏེན༌ན༌ དེན༌བ༌བོའེ༌ ཁྱོ༌ཞའ༌ རང༌ཝང༌ ཏང༌ཨིན༌།\""]], [["ཁོང༌གུན༌ནི༌ ལན༌ཏངས༌, \"ང༌ཞའ༌ ཨབ༌ར༌ཧམ༌མི༌ པུར༌གྱུད༌ ཨིན༌ ཡང༌ མ༌ནེ༌ ཚེ༌ཡོག༌ག༌ མ༌ལུས༌ས༌ ཨིན༌པིན༌། ཉེ༌རང༌ངི༌ ང༌ཞའ༌ རང༌ཝང༌ ཐོབ༌ཨིན༌ ཟེར༌ཅེས༌སི༌ ཏོན༌བོ༌ ཅི༌ ཨིན༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, སྡིག༌པ༌ ཅོ༌ཁན༌ ཚང༌མ༌ སྡིག༌པའེ༌ ཚེ༌ཡོག༌ ཨིན༌ནོག༌།"]], [["ཡང༌ ཚེ༌ཡོག༌ སྤོན༌བོའེ༌ ནང༌མི༌ མ༌ནེ༌ མི༌གྱུར༌, ཨིན༌ནའང༌ བུ༌ཚ༌ ཏུས༌གྱུན༌ ནང༌ཚངས༌སི༌ ཁག༌ཞིག༌ ཨིན༌ནོག༌།"]], [["གལ༌ཏེས༌ སྲས༌སི༌ ཁྱོ༌ཞ༌གུན༌ལ༌ རང༌ཝང༌ ཏང༌ན༌ ཁྱོ༌ཞ༌གུན༌ལ༌ དེན༌བའ༌ རང༌ཝང༌ ཐོབ༌ཨིན༌།"]], [["ཁྱོ༌ཞའ༌ ཨབ༌ར༌ཧམ༌མི༌ པུར༌གྱུད༌ ཨིན༌ཁན༌བོ༌ ངའེ༌ ཤེས༌སད༌, ཏེ༌ནེའང༌ ཁྱོ༌ཞའེ༌ ང༌ སད༌ཅེས༌སི༌ རྩོན༌གྲུས༌ ཅོ༌རུག༌ ཅིའ༌ཟེར༌ན༌ ཁྱོ༌ཞ༌གུན༌ནི༌ སེམས༌སི༌ ནང༌ང༌ ངའེ༌ ལབ༌ཞའེ༌ ཕིའ༌ ནས༌ས༌ མེད༌ཏེ༌ ཨིན༌ནོག༌།"]], [["ཡབ༌བི༌ དུན༌ལ༌ ཡོད༌ ཟ༌ནེ༌ ཐོང༌ཁན༌གུན༌ ངའེ༌ ཁྱོ༌ཞའ༌ ཤད༌དད༌, ཨིན༌ནའང༌ ཁྱོ༌ཞ༌གུན༌ནི༌ ཁྱོ༌ཞའེ༌ ཨ༌བའེ༌ ཀ༌ནེ༌ ཚོར༌ཁན༌གུན༌ ཅོའ༌ནོག༌།\""]], [["ཁོང༌གུན༌ནི༌ ལན༌ཏངས༌, \"ང༌ཞའེ༌ ཨ༌བ༌ ཨབ༌ར༌ཧམ༌ ཨིན༌།\""], ["ཡེ༌ཤུའི༌ ཁོང༌གུན༌ལ༌ མོལས༌, \"གལ༌ཏེས༌ ཁྱོ༌ཞ༌གུན༌ ཨབ༌ར༌ཧམ༌མི༌ པུར༌གྱུད༌ ཨིན༌པིན༌ན༌ ཁྱོ༌ཞེའང༌ ཨབ༌ར༌ཧམ༌ ཙོགས༌སི༌ ལས༌གུན༌ ཅོའད༌གྲོ༌།"]], [["ངའེ༌ ཁྱོ༌ཞ༌གུན༌ལ༌ དཀོན༌མཆོག༌ནེ༌ ཚོར༌ཁན༌ནི༌ དྲང༌པོའེ༌ སྤེ༌ར༌གུན༌ ཤད༌ པ༌སང༌, ཁྱོ༌ཞའེ༌ ང༌ སད༌ཅེས༌སི༌ རྩོན༌གྲུས༌ ཅོ༌རུག༌། ཨབ༌ར༌ཧམ༌མི༌ ཏེ༌ཟུག༌ མ༌ནེ༌ མ༌ཅོས༌།"]], [["ཁྱོ༌ཞའེ༌ ཨ༌བའེ༌ ཅོ༌ཁན༌ནི༌ ལས༌གུན༌ ཁྱོ༌ཞའེ༌ ཅོའ༌ནོག༌།\""], ["ཁོང༌གུན༌ནི༌ ཡེ༌ཤུའ༌ ཟེརས༌, \"ང༌ཞ༌གུན༌ ན༌ལུ༌ མན༌, དཀོན༌མཆོག༌ ཁོང༌རང༌ཙ༌ ང༌ཞའེ༌ ཡབ༌ ཨིན༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"གལ༌ཏེས༌ ཁྱོ༌ཞ༌གུན༌ནི༌ ཡབ༌, དཀོན༌མཆོག༌ ཨིན༌པིན༌ན༌, ཁྱོ༌ཞའེ༌ ང༌ ཅམས༌པ༌ ཅོའད༌གྲོ༌, ཅིའ༌ཟེར༌ན༌ ང༌ དཀོན༌མཆོག༌ནེ༌ ཡོངས༌ཏེ༌ དག༌ས༌ འི༌ཀ༌ ཡོད༌། ང༌ འི༌ཀ༌ ང༌རང༌ངི༌ ཝང༌ཆའེ༌ ནང༌ང༌ ཡོངས༌ཏེ༌ མན༌, ཁོང༌ངི༌ ང༌ ཀལ༌ལ༌ ཛད༌ཏེ༌ ཨིན༌།"]], [["ཅིའ༌, ཁྱོ༌ཞའ༌ ངའེ༌ སྤེ༌ར༌གུན༌ ཧ༌ མ༌གོ༌ ཨིན༌ནོག༌? ཅིའ༌ཟེར༌ན༌ ཁྱོ༌ཞའ༌ ངའེ༌ ལབ༌ཞ༌གུན༌ལ༌ ཏད༌པ༌ ཅོའ༌ལ༌ ཐད༌ད༌ མ༌ནོག༌།"]], [["ཁྱོ༌ཞ༌གུན༌ནི༌ ཨ༌བ༌ ནི༌ རྡུད༌གུན༌ནི༌ གོ༌བ༌ ཨིན༌ནོག༌, ཡང༌ ཁྱོ༌ཞའ༌ ཁྱོ༌ཞའེ༌ ཨ༌བའེ༌ དོད༌པ༌ ནང༌ཞིན༌ ལས༌གུན༌ ཅོའ༌ ཐད༌ད༌ནོག༌། ཁོ༌ ཇིག༌རྟེན༌ ཆགས༌པ༌ནེ༌ ཕར༌ལ༌ མི༌སད༌ཞིག༌ ཨིན༌, ཡང༌ དཀོན༌མཆོག༌གི༌ དེན༌བའེ༌ ལབ༌ཞ༌གུན༌ལ༌ ནཕ༌རད༌ ཅོའ༌ནོག༌, ཁོའེ༌ ནང༌ང༌ དྲང༌པོ༌ ཅའང༌ མེད༌ཏེ༌ ཨིན༌ནོག༌། ཁོའེ༌ ཟུན༌ ཏང༌ ཟ༌ནེ༌ ཁོ༌རང༌ངི༌ སྐད༌ ཏངས༌ཏེ༌ ཨིན༌ནོག༌ ཅིའ༌ཟེར༌ན༌ ཁོ༌ ཟུན༌ཇན༌ ཡང༌ ཟུན༌གུན༌ནི༌ ཨ༌བ༌ ཨིན༌ནོག༌།"]], [["ཨིན༌ནའང༌ ངའེ༌ དཀོན༌མཆོག༌གི༌ དེན༌བའེ༌ ལབ༌ཞ༌ ཤད༌ཅེས༌པོའེ༌ ཁྱོ༌ཞ༌གུན༌ནི༌ ངའེ༌ཀ༌ དེན༌ཤེས༌ས༌ མ༌ནོག༌།"]], [["ཁྱོ༌ཞའེ༌ ཕྲོ༌ནེ༌ སུའི༌ ང༌ སྡིག༌པའེ༌ ལས༌ ཅོས༌ཏེ༌ ནོངས༌ཅན༌ ཨིན༌ཁན༌བོ༌ ལྟན༌ ཐུབ༌ཨིན༌? གལ༌ཏེས༌ དཀོན༌མཆོག༌གི༌ དེན༌བའེ༌ ལབ༌ཞ༌ ངའེ༌ ཁྱོ༌ཞའ༌ ཤད༌དད༌ན༌, ཏེ༌ནེ༌ ཁྱོ༌ཞ༌གུན༌ནི༌ ངའེ༌ཀ༌ ཏད༌པ༌ ཅིའ༌ ཅོའ༌མེད༌?"]], [["དཀོན༌མཆོག༌གི༌ ཨིན༌ཁན༌གུན༌ནི༌ ཁོང༌ངི༌ མོལ༌ཁན༌ ཚང༌མ༌ ཉན༌ན༌ནོག༌, ཨིན༌ནའང༌ ཁྱོ༌ཞའེ༌ མི༌ཉན༌ཅེས༌སི༌ གྱུན༌ཚན༌བོ༌ ནི༌ ཁྱོ༌ཞ༌གུན༌ དཀོན༌མཆོག༌གི༌ མ༌ནོག༌།\""]], [["8:48 ནེ༌ 59"], ["ཡ༌ཧུ༌དཱ༌པ༌གུན༌ནི༌ ལན༌ཏངས༌, \"ང༌ཞའེ༌ ཁྱོ༌རང༌ ས༌མར༌རི༌ཡཱ༌པ༌ ཡང༌ ཁྱོ༌རང༌ངི༌ ནང༌ང༌ རྡུད༌ ཞུགས༌ཏེ༌ ཨིན༌ནོག༌ ཟེར༌ཁན༌བོ༌ དེན༌བ༌ མ༌ནོག༌ག༌?"]], [["ཡེ༌ཤུའི༌ མོལས༌, \"ངའེ༌ ནང༌ང༌ རྡུད༌ ཞུགས༌ཏེ༌ མེད༌། ངའེ༌ ང༌རང༌ངི༌ ཡབ༌བ༌ རྩི༌ཝ༌ ཅོའད༌, ཨིན༌ནའང༌ ཁྱོ༌ཞ༌གུན༌ནི༌ ང༌ རྩི༌ཝ༌ ཅོའ༌ མི༌དུག༌།"]], [["ངའེ༌ ང༌རང༌ང༌ རྩི༌ཝ༌ ཙལ༌ལ༌ མེད༌། འོ༌ན༌ ངའ༌ རྩི༌ཝ༌ ཙལ༌ལ༌ ཛད༌ཁན༌ཞིག༌ ཡོད༌ ཡང༌ ཁོང༌ ནི༌ ཁྲིམས༌ཅད༌ ཛད༌ཁན༌བོ༌ ཨིན༌།"]], [["ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ངའེ༌ ལབ༌ཞ༌གུན༌ལ༌ ཁའ༌ ཉན༌ཁན༌གུན༌ མ༌ནེ༌ མི༌ཤི༌།\""]], [["ཁོང༌གུན༌ནི༌ ཁོང༌ང༌ ཟེརས༌, \"ཏ༌ ང༌ཞའ༌ ཧ༌གོ༌ ཁྱོ༌རང༌ངི༌ ནང༌ང༌ རྡུད༌ ཞུགས༌ཏེ༌ ཡོད༌ཏེ༌ ཨིན༌ནོག༌། ཨབ༌ར༌ཧམ༌ ཀྲོངས༌ ཡང༌ ཏེན༌ན༌ ཙོགས༌ལ༌ ཞན༌ ལུང༌སྟོན༌པ༌གུན༌ནའང༌, ཨིན༌ནའང༌ ཁྱོ༌རང༌ངི༌ ཟེར༌ར༌ནོག༌ ཁྱོ༌རང༌ངི༌ ལབ༌ཞའ༌ ཁའ༌ ཉན༌ཁན༌གུན༌ མ༌ནེ༌ མི༌ཤི༌།"]], [["ཁྱོ༌རང༌ ཅི༌ ང༌ཞའེ༌ ཕ༌མེས༌པོ༌ ཨབ༌ར༌ཧམ༌མི༌ སང༌ ཇིགས༌པོ༌ ཨིན༌ན༌? ཁོང༌ ཀྲོངས༌ ཡང༌ ལུང༌སྟོན༌པ༌གུན༌ནའང༌, ཁྱོ༌རང༌ རང༌དང༌རང༌ སུ༌ ཨིན༌ སམ༌མ༌རག༌།\""]], [["ཡེ༌ཤུའི༌ མོལས༌, \"གལ༌ཏེས༌ ངའེ༌ ང༌རང༌ང༌ རང༌སྟོད༌ ཏང༌ན༌ ཏེ༌ སྟོད༌པ༌བོ༌ ཏོན༌མེད༌ ཨིན༌ནོག༌། ངའེ༌ ཡབ༌བི༌ ངའ༌ སྤལ༌ སལ༌ཨིན༌, ཁྱོ༌ཞའེ༌ ཁོང༌ང༌ ཁྱོ༌ཞའ༌ རང༌ངི༌ དཀོན༌མཆོག༌ ཟེར༌དུག༌།"]], [["ཁྱོ༌ཞའེ༌ ཁོང༌ ཤེས༌ས༌ མ༌ནོག༌ ཨིན༌ནའང༌ ངའེ༌ ཁོང༌ ཤེས༌སད༌། གལ༌ཏེས༌ ངའེ༌ ཤེས༌ས༌མེད༌ ཟེར༌ན༌ ངའང༌ ཁྱོ༌ཞ༌གུན༌ ཙོགས༌ལ༌ ཟུན༌ཇན༌ གྱུར༌ཨིན༌། ཨིན༌ནའང༌ ངའེ༌ ཁོང༌ ཤེས༌སད༌ ཡང༌ ངའེ༌ ཁོང༌ངི༌ བཀའ༌ ཁའ༌ཉན༌ནད༌།"]], [["ཁྱོ༌ཞའེ༌ ཕ༌མེས༌པོ༌ ཨབ༌ར༌ཧམ༌མི༌ ངའེ༌ ཏུས༌པོ༌ ཐོང༌ཅེས༌སི༌ སྐོར༌ལ༌ སམ༌ ཟ༌ནེ༌ ཁོང༌ མ༌སྲན༌ཏྲེ༌ ཐད༌། ཁོང༌ངི༌ ཏེ༌བོ༌ ཐོང༌ ཡང༌ མ༌ ཐད༌པོ༌ སོང༌།\""]], [["ཡ༌ཧུ༌དཱ༌པ༌གུན༌ནི༌ ཡེ༌ཤུའ༌ ཟེརས༌, \"ཁྱོ༌རང༌ངི༌ ལོ༌ ཏ༌རུང༌ ལྔབ༌ཅུའང༌ མ༌སོང༌, ཁྱོ༌རང༌ངི༌ ཨབ༌ར༌ཧམ༌ ཐོང༌ ཟེར༌ཏེ༌ ཀ༌ཟུག༌གི༌ ཟེར༌རད༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ང༌ ནི༌ ཨབ༌ར༌ཧམ༌ མ༌སྐྱེའེ༌ སང༌ སྔུན༌ལ༌ ཡོད༌པིན༌"], ["།\""]], [["ཏེ༌བོ༌ ཚོར༌ར༌ཅིག༌ ཡ༌ཧུ༌དཱ༌པ༌གུན༌ནི༌ ཁོང༌ སད༌ཅེས༌ལ༌ རྡོའ༌ ཁུརས༌, ཨིན༌ནའང༌ ཡེ༌ཤུ༌ ཁོང༌གུན༌ནེ༌ ཨིབས༌ཏེ༌ ཆོད༌ཁང༌ནེ༌ བིངས༌ཏེ༌ སྐྱོདས༌།"]]], [[["9:1 ནེ༌ 12"], ["གཙོ༌བོ༌ ཡེ༌ཤུ༌ ལམ༌ནེ༌ སྐྱོད༌ ཟ༌ནེ༌ ཁོང༌ངི༌ སྐྱེས༌པ༌ནེ༌ ཕར༌ལ༌ ཞ༌ར༌ ཡོད༌ཁན༌ནི༌ མི༌ཞིག༌ ཟིགས༌།"]], [["ཁོང༌ངི༌ ལོབ༌ཕྲུགས༌གུན༌ནི༌ ཁོང༌ང༌ ཏྲིས༌, \"ལོབ༌པོན༌ལེ༌, སུའི༌ སྡིག༌པའེ༌ ཞས༌ཏེ༌ ཁོ༌ ཞ༌ར༌ སྐྱེས༌ཏེ༌ ཨིན༌ནོག༌, ཁོ༌རང༌ངི༌ ཡ༌ ཁོའེ༌ ཕ༌མ༌གུན༌ནི༌?\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ཁོའེ༌ ཡ༌ ཁོའེ༌ ཕ༌མ༌གུན༌ནི༌ སྡིག༌པའེ༌ ཞས༌ཏེ༌ མ༌ནོག༌, ཨིན༌ནའང༌ དཀོན༌མཆོག༌གི༌ ཆག༌ལས༌གུན༌ ཁོའེ༌ མི༌ཚེ༌ ནང༌ང༌ སྔོན༌ ཅུག༌ག༌ ཛད༌ཅེས༌སི༌ ཕིའ༌ ཁོ༌ ཞ༌ར༌ སྐྱེས༌ཏེ༌ ཨིན༌ནོག༌།"]], [["ཉི༌མའེ༌ འོད༌པོ༌ ཡོད༌ ཟ༌ནེ༌ ང༌དང༌གུན༌ནི༌ ང༌ ཀལ༌ལ༌ ཛད༌ཁན༌ནི༌ ཆག༌ལས༌གུན༌ ཅོ༌གོས༌། ཚན༌ ལེབ༌ཨིན༌ ནམ༌ སུའིང༌ ལས༌ ཅོ༌ མི༌ཉན༌།"]], [["ནམ༌ཚོག༌པ༌ ང༌ ཇིག༌རྟེན༌ནི༌ ནང༌ང༌ ཡོད༌ ང༌ ཇིག༌རྟེན༌པ༌གུན༌ནི༌ ཕིའ༌ འོད༌ ཨིན༌།\""]], [["ཏེ༌ཟུག༌ མོལ༌ཏེ༌ སྟིང༌ནེ༌ ཡེ༌ཤུའི༌ སའེ༌ཀ༌ ཐུ༌ ཕང༌ང༌ ཛདས༌, ཡང༌ ཏེ༌བོའ༌ ཀ༌ལག༌ ཅོའ༌ ཛད༌ཏེ༌ ཞ༌ར༌བོའེ༌ མིག༌ག༌ སྐུའ༌ ཛདས༌།"]], [["ཁོང༌ངི༌ ཁོའ༌ མོལས༌, \"སོང༌ཏེ༌ ཁྱོ༌རང༌ངི༌ མིག༌ སི༌ལོམ༌མི༌ ཟིང༌ངི༌ ནང༌ང༌ ཁྲུས༌\" ༼སི༌ལོམ༌མི༌ ཏོན༌ ནི༌ ལམ༌ ཅུག༌ཅེས༌ལ༌ ཟེར༌ར༌ནོག༌༽། ཏེ༌ནེ༌ ཁོ༌ སོང༌ཏེ༌ ཁོ༌རང༌ངི༌ མིག༌ ཟིང༌ངི༌ ནང༌ང༌ ཁྲུས༌ ཡང༌ ཁོའ༌ མིག༌ནེ༌ ཐོང༌ཨིན༌ ཁོ༌རང༌ངི༌ ཁང༌པ༌ ལོགས༌ཏེ༌ སོང༌།"]], [["ཞ༌ར༌བོའེ༌ ཁྱིམ༌ཚེས༌གུན༌ དང༌ སྔུན༌ལ༌ ཁོ༌ ཞ༌ར༌ ལྩང༌ཨིན༌ ཐོང༌ཁན༌གུན༌ནི༌ ཅིག༌ དང༌ ཅིག༌ག༌ ཏྲིས༌, \"ཁོ༌ ལམ༌མི༌ ཐའ༌མ༌ དུགས༌ཏེ༌ ལྩང༌ཁན༌ནི༌ མི༌བོ༌ མ༌ནོག༌ག༌?\""]], [["ཁ༌ཅིག༌གི༌, \"ཏེན༌ན༌བོ༌ ཨིན༌ནོག༌\" ཡང༌ ཞན༌གུན༌ནི༌, \"མ༌ནོག༌, ཁོ༌ ཏེ༌ མི༌བོ༌ ཙོགས༌ཤིག༌ ཐོང༌དུག༌\" ཟེརས༌།"], ["ཨིན༌ནའང༌ ཏེ༌ མི༌བོའེ༌ འུ༌ཙུག༌ ཏང༌ཨིན༌ ཟེརས༌, \"ང༌ ཏེན༌ན༌ ཞ༌ར༌བོ༌ ཨིན༌།\""]], [["ཁོང༌གུན༌ནི༌ ཏྲིས༌, \"ཏེ༌ནེ༌ ཁྱོ༌རང༌ངི༌ མིག༌ ཀ༌ཟུག༌གི༌ ཕན༌?\""]], [["ཁོའེ༌ ལན༌ཏངས༌, \"ཡེ༌ཤུ༌ ཟེར༌ཁན༌ནི༌ མི༌བོའེ༌ ཀ༌ལག༌ ཅོས༌ཏེ༌ ངའེ༌ མིག༌གི༌ཀ༌ སྐུའ༌ ཛད༌ཏེ༌ ངའ༌ སོང༌ཏེ༌ སི༌ལོམ༌མི༌ ཟིང༌ངི༌ ནང༌ང༌ མིག༌པོ༌ ཁྲུ༌ཅེས༌ལ༌ མོལས༌། ཏེ༌ནེ༌ ང༌ སོང༌ཏེ༌ མིག༌ ཟིང༌ངི༌ ནང༌ང༌ ཁྲུའ༌ཅིག༌ ངའ༌ མིག༌ནེ༌ ཐོང༌།\""]], [["ཁོང༌གུན༌ནི༌ ཏྲིས༌, \"ཡེ༌ཤུ༌ ཀ༌ནེ༌ དུག༌?\""], ["ཁོའེ༌ ཟེརས༌, \"ང༌ གྱུས༌མེད༌།\""]], [["9:13 ནེ༌ 34"], ["ཏེ༌ནེ༌ ཁོང༌གུན༌ནི༌ སྐྱེས༌པ༌ནེ༌ ཕར༌ལ༌ ཞ༌ར༌ ཡོད༌ཁན༌ནི༌ མི༌བོ༌ ཕ༌རུ༌ཤི༌པ༌གུན༌ནི༌ཀ༌ ཁྱོངས༌།"]], [["གཙོ༌བོ༌ ཡེ༌ཤུའི༌ ཀ༌ལག༌ ཅོའ༌ ཛད༌ཏེ༌ ཞ༌ར༌བོའེ༌ མིག༌ ཕན༌ཅུག༌ག༌ ཛད༌ཁན༌ནི༌ ཞག༌པོ༌ ཤབ༌བད༌དི༌ ངལ༌ཚོའེ༌ ཞག༌ ཨིན༌པིན༌།"]], [["ཏེན༌ན༌བོའེ༌ཕིའ༌ ཕ༌རུ༌ཤི༌པ༌གུན༌ནིའང༌ ཁོའ༌ ཏྲིས༌, \"ཁྱོ༌རང༌ང༌ ཀ༌ཟུག༌གི༌ ཐོང༌ཐུབ༌།\" ཁོའེ༌ ལན༌ཏངས༌, \"ཡེ༌ཤུའི༌ ངའེ༌ མིག༌གི༌ཀ༌ ཀ༌ལག༌ སྐུའ༌ ཛདས༌ ཡང༌ ངའེ༌ ཁྲུའ༌ཅིག༌ ང༌ མིག༌ནེ༌ ཐོང༌།\""]], [["ཕ༌རུ༌ཤི༌པ༌ ཁ༌ཅིག༌གི༌ ཟེརས༌, \"ཡེ༌ཤུ༌ ཟེར༌ཁན༌ནི༌ མི༌བོ༌ ནི༌ དཀོན༌མཆོག༌གི༌ ཆོགས༌ནེ༌ མ༌ནོག༌ ཅིའ༌ཟེར༌ན༌ ཁོའེ༌ ཤབ༌བད༌དི༌ ཞག༌གི༌ ཁྲིམས༌གུན༌ མ༌སྲུངས༌།\""], ["ཞན༌ ཁ༌ཅིག༌གི༌ ཟེརས༌, \"སྡིག༌ཅན༌ཞིག༌ག༌ འི༌ཙོགས༌སི༌ ལྟས༌གུན༌ ཀ༌ཟུག༌གི༌ ལྟན༌ ཉན༌ཨིན༌?\" ཏེ༌བོའེ༌ཕིའ༌ ཁོང༌གུན༌ནི༌ ནང༌ང༌ ཁག༌ བུད༌།"]], [["ཏེ༌ནེ༌ ཁོང༌གུན༌ནི༌ ཞ༌ར༌བོའ༌ ཡང༌སྐྱར༌ ཏྲིས༌, \"ཁྱོ༌རང༌ངི༌ མིག༌ ཕན༌ཅུག༌ཁན༌ནི༌ མི༌བོའེ༌ སྐོར༌ལ༌ ཁྱོ༌རང༌ངི༌ ཅི༌ སམ༌བ༌ ཨིན༌།\""], ["ཁོའེ༌ ལན༌ཏངས༌, \"ཏན༌ཏན༌ ཁོང༌ ལུང༌སྟོན༌པ༌ཞིག༌ ཨིན༌ནོག༌།\""]], [["ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ འི༌ མི༌བོ༌ ཞ༌ར༌ ཡོད༌ཁན༌ ཡང༌ དག༌ས༌ ཐོང༌ ཟེར༌ཁན༌བོ༌ ཏ༌རུང༌ངའང༌ དེན༌ མ༌ཤེས༌པ༌ ཁོའེ༌ ཕ༌མ༌གུན༌ བོད༌ཏེ༌ ཁྱོངས༌།"]], [["ཁོང༌གུན༌ནི༌ ཁོའེ༌ ཕ༌མ༌གུན༌ལ༌ ཏྲིས༌, \"འི༌ མི༌བོ༌ ཁྱོ༌ཞའེ༌ བུ༌ཚ༌ ཨིན༌ན༌? ཅི༌ ཁོ༌ ཞ༌ར༌ སྐྱེས༌ས༌? ཏེ༌ནེ༌ ཁོའ༌ དག༌ས༌ ཀ༌ཟུག༌ག༌ ཐོང༌ཏེ༌ ཨིན༌ནོག༌?\""]], [["ཕ༌མ༌གུན༌ནི༌ ལན༌ཏངས༌, \"ཁོ༌ ང༌ཞའེ༌ བུ༌ཚ༌ ཨིན༌ ཡང༌ ཁོ༌ སྐེ༌ ཟ༌ནེ༌ ཞ༌ར༌ ཡོད༌པིན༌།"]], [["ཨིན༌ནའང༌ ཁོའ༌ ཀ༌ཟུག༌གི༌ དག༌ས༌ ཐོང༌ངད༌ ཡང༌ སུའི༌ ཁོའེ༌ མིག༌ ཕན༌ཅུགས༌ ང༌ཞའ༌ ཅའང༌ གྱུས༌མེད༌, ཁོ༌རང༌ང༌ ཏྲིའ༌ ཛད༌། ཁོ༌ ལྡན༌ཁན༌ཞིག༌ ཨིན༌པ༌ ཁོའེ༌ ཉེ༌ཞའེ༌ ཏྲི༌ཝ༌གུན༌ལ༌ ལན༌ ཏང༌ཉན༌ན༌ནོག༌།\""]], [["ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཇིགས༌ཤེས༌པའེ༌, ཁོའེ༌ ཕ༌མ༌གུན༌ནི༌ ཏེ༌ཟུག༌ ཟེརས༌ ཅིའ༌ཟེར༌ན༌ འུ༌སྐྱོང༌གུན༌ནི༌, ཡེ༌ཤུའ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ནོག༌ ཟེར༌ཁན༌གུན༌ ཆོས༌ཚོགས༌སི༌ ཕྲོ༌ནེ༌ ཕིངས༌ ཏང༌ཨིན༌ ཟེར༌ཏེ༌ ཐག༌ཅད༌ཏེ༌ ཨིན༌པིན༌།"]], [["ཏེན༌ན༌ གྱུན༌ཚན༌བོའེ༌ ཕིའ༌ ཁོའེ༌ ཕ༌མ༌གུན༌ནི༌ ཟེརས༌, \"ཁོ༌ ལྡན༌ཁན༌ཞིག༌ ཨིན༌ནོག༌ ཁོ༌རང༌ང༌ ཏྲིའ༌ ཛད༌།\""]], [["འུ༌སྐྱོང༌གུན༌ནི༌ སྔུན༌ལ༌ ཞ༌ར༌ ཡོད༌ཁན༌ནི༌ མི༌བོའ༌ ལན༌ ཉིས༌པ༌ བོད༌ཏེ༌ ཏྲིས༌, \"དཀོན༌མཆོག༌ག༌ ཇིགས༌ཏེ༌ དྲང༌པོ༌ ཟེར༌། ང༌ཞའ༌ གྱུས༌ཡོད༌ ཡེ༌ཤུ༌ ཟེར༌ཁན༌ནི༌ མི༌བོ༌ སྡིག༌ཅན༌ ཨིན༌ནོག༌།\""]], [["ཁོའེ༌ ལན༌ཏངས༌, \"ཁོང༌ སྡིག༌ཅན༌ ཨིན༌ན༌ མན༌ ང༌ གྱུས༌མེད༌, ཨིན༌ནའང༌ སྤེ༌ར༌ ཅིག༌ ང༌ ཏན༌ཏན༌ ཤེས༌སད༌ ང༌ སྔུན༌ལ༌ ཞ༌ར༌ ཨིན༌པིན༌ དག༌ས༌ ང༌ ཐོང༌ངད༌།\""]], [["ཁོང༌གུན༌ནི༌ ཁོའ༌ ཡང༌སྐྱར༌ ཏྲིས༌, \"ཁོའེ༌ ཁྱོ༌རང༌ང༌ ཅི༌ ཅོས༌? ཁྱོ༌རང༌ངི༌ མིག༌པོ༌ ཁོའེ༌ ཀ༌ཟུག༌ག༌ ཕན༌ཅུགས༌?\""]], [["ཁོའེ༌ ཟེརས༌, \"ངའེ༌ ཁྱོ༌ཞ༌གུན༌ལ༌ སྔུན༌ལ༌ ཟེར༌པིན༌, ཨིན༌ནའང༌ ཁྱོ༌ཞ༌གུན༌ནི༌ ཉན༌ན༌ མི༌དུག༌། ཏ༌ ཏེན༌ན༌ སྤེ༌ར༌བོ༌ ཡང༌སྐྱར༌ ཉན༌ཉིན༌ རག༌ག༌? ཅི༌ ཁྱོ༌ཞ༌གུན༌ནའང༌ ཁོང༌ངི༌ ལོབ༌ཕྲུགས༌ གྱུར༌ཉིན༌ རག༌ག༌?\""]], [["ཏེ༌ནེ༌ འུ༌སྐྱོང༌གུན༌ནི༌ ཁོའ༌ ཁྲེལ༌བ༌ ཅོ༌ཨིན༌ ཟེརས༌, \"ཁྱོ༌རང༌ ཁོའེ༌ ལོབ༌ཕྲུགས༌ ཨིན༌ནོག༌། ང༌ཞའ༌ ནི༌ མོ༌ཟེས༌སི༌ ལོབ༌ཕྲུགས༌ ཨིན༌།"]], [["དཀོན༌མཆོག༌གི༌ མོ༌ཟེས༌ ཉམ༌པོ༌ ཞལ༌ཏ༌ སལ༌ཏེ༌ ཨིན༌ཁན༌བོ༌ ང༌ཞའ༌ ཤེས༌སད༌, ཨིན༌ནའང༌ འི༌ མི༌བོ༌ ཀ༌ནེ༌ ཡོངས༌ཏེ༌ ཨིན༌ ང༌ཞའ༌ ཅའང༌ གྱུས༌མེད༌།\""]], [["ཁོའེ༌ ལན༌ཏངས༌, \"འི༌བོ༌ མ༌ ཡམ༌ཚན༌ རག༌། ཁྱོ༌ཞ༌གུན༌ནི༌ ཁོང༌ ཀ༌ནེ༌ ཡོངས༌ཏེ༌ ཨིན༌ ཤེས༌ས༌ མེད༌ནའང༌ ཁོང༌ངི༌ ངའེ༌ མིག༌ ཕན༌ཅུག༌ག༌ ཛདས༌།"]], [["འི༌བོ༌ ཚང༌མའེ༌ ཤེས༌ས༌ནོག༌, དཀོན༌མཆོག༌གི༌ སྡིག༌ཅན༌གུན༌ལ༌ སན༌ན༌ མ༌ནོག༌, ཨིན༌ནའང༌ དཀོན༌མཆོག༌གི༌ རྩི༌ཝ༌ དང༌ ཇིགས༌སི༌ ནང༌ང༌ གྲུལ༌ཏེ༌ ཁོང༌ངི༌ ཐུག༌གོངས༌ ནང༌ཞིན༌ ཅོ༌ཁན༌གུན༌ལ༌ སན༌ན༌ནོག༌།"]], [["སྐྱེས༌པ༌ནེ༌ ཕར༌ལ༌ ཞ༌ར༌ ཨིན༌ཁན༌ཞིག༌ ཕན༌ཅུག༌ག༌ ཛད༌ཁན༌ནི༌ སྐོར༌ལ༌ སུ༌ཞིག༌གིའང༌ དག༌ས༌ ཚོག༌པ༌ ཚོར༌ཏེ༌ མེད༌གྲོ༌།"]], [["གལ༌ཏེས༌ འི༌ མི༌བོ༌ དཀོན༌མཆོག༌གི༌ ཆོགས༌ནེ༌ མན༌པིན༌ན༌ ཁོང༌ང༌ ཅའང༌ ཅོ༌ཉན༌ཏེ༌ མེད༌གྲོ༌།\""]], [["ཁོང༌གུན༌ནི༌ ཟེརས༌, \"ཁྱོ༌རང༌ སྐྱེས༌པ༌ནེ༌ ཕར༌ལ༌ སྡིག༌པའེ༌ གངས༌ཏེ༌ ཡོད༌ཏེ༌ ཨིན༌ནོག༌། ང༌ཞ༌གུན༌ལ༌ ལབ༌ཅེས༌སི༌ ཧམ༌པ༌ ཀ༌ཟུག༌གི༌ ཡོངས༌།\" ཏེ༌ནེ༌ ཁོང༌གུན༌ནི༌ འི༌ མི༌བོ༌ ཆོས༌ཚོགས༌སི༌ ཕྲོ༌ནེ༌ ཕིངས༌།"]], [["9:35 ནེ༌ 41"], ["ཡ༌ཧུ༌དཱ༌པའེ༌ ཆོས༌ཚོགས༌སི༌ ཕྲོ༌ནེ༌ ཕིང༌ཁན༌ནི༌ མི༌བོའེ༌ སྐོར༌ལ༌ གཙོ༌བོ༌ ཡེ༌ཤུའི༌ སན༌, ཁོ༌ ཐོབ༌བ༌ཅིག༌ ཁོང༌ངི༌ ཏྲིའ༌ ཛདས༌, \"ཁྱོ༌རང༌ངི༌ མི༌རིགས༌སི༌བུའི༌ཀ༌ ཏད༌པ༌ ཅོའད༌ད༌?\""]], [["ཁོའེ༌ ཟེརས༌, \"ཁོང༌ སུ༌ ཨིན༌ནོག༌? ཁོང༌ངི༌ཀ༌ ཏད༌པ༌ ཅོ༌ཉན༌ཅེས༌ལ༌ ངའ༌ ཤད༌ད༌ ཛད༌དའང༌།\""]], [["ཡེ༌ཤུའི༌ ཁོའ༌ མོལས༌, \"ཁྱོ༌རང༌ངི༌ ཁོ༌ ཐོངས༌ཏེ༌ ཨིན༌, ཡང༌ དག༌ས༌ ཁྱོ༌རང༌ ཉམ༌པོ༌ སྤེ༌ར༌ ཏང༌ཁན༌བོ༌ ཁོ༌ ཨིན༌།\""]], [["ཁོའེ༌ ཟེརས༌, \"ཀྱེ༌ གཙོ༌བོ༌, ངའེ༌ ཉེ༌རང༌ངི༌ཀ༌ ཏད༌པ༌ ཅོའད༌\" ཡང༌ ཁོའེ༌ ཡེ༌ཤུའ༌ ཆག༌ ཕུལ༌ཏེ༌ ཅོལས༌།"]], [["ཡེ༌ཤུའི༌ མོལས༌, \"ཞ༌ར༌གུན༌ལ༌ ཐོང༌ཅུག༌ཅེས༌ ཡང༌ ཐོང༌ཁན༌གུན༌ལ༌ ཞ༌ར༌ ཨིན༌ཁན༌བོ༌ ལྟན༌ཏེ༌ ཇིག༌རྟེན༌པ༌གུན༌ལ༌ ཁྲིམས༌ཅད༌ ཅོ༌ཅེས༌སི༌ ཕིའ༌ ངའ༌ ཡོངས༌ཏེ༌ ཨིན༌།\""]], [["ཁོང༌ ཉམ༌པོ༌ ཡོད༌ཁན༌ནི༌ ཕ༌རུ༌ཤི༌པ༌ ཁ༌ཅིག༌གི༌ ཏེ༌བོ༌ ཚོར༌ཏེ༌ ཟེརས༌, \"ཅི༌, ང༌ཞ༌གུན༌ནའང༌ ཞ༌ར༌ ཨིན༌ནོག༌ག༌?\""]], [["ཡེ༌ཤུའི༌ མོལས༌, \"གལ༌ཏེས༌ ཁྱོ༌ཞ༌གུན༌ ཞ༌ར༌ ཨིན༌པིན༌ན༌ ཁྱོ༌ཞ༌གུན༌ནི༌ ནང༌ང༌ སྡིག༌པ༌ ཅོ༌ཁན༌ནི༌ སྐྱོན༌ ཐོབ༌ཏེ༌ མེད༌གྲོ༌, ཨིན༌ནའང༌ དག༌ས༌ ཁྱོ༌ཞའེ༌ ང༌ཞའ༌ མིག༌ནེ༌ ཐོང༌ངད༌ ཟེར༌པ༌ ཁྱོ༌ཞའེ༌ ནང༌ང༌ སྐྱོན༌ ལུས༌ཏེ༌ ཨིན༌ནོག༌།\""]]], [[["10:1 ནེ༌ 21"], ["གཙོ༌བོ༌ ཡེ༌ཤུའི༌ མོལས༌, \"ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ལུག༌རའེ༌ ནང༌ང༌ སྒོ༌ནེ༌ མ༌ཡོང༌ང༌ རྩིག༌པའེ༌ ཀ༌ནེ༌ ཛགས༌ཏེ༌ ཡོང༌ཁན༌གུན༌ རྐུན༌མ༌ དང༌ ཅག༌པ༌ ཨིན༌ནོག༌།"]], [["སྒོ༌ནེ༌ ཡོང༌ཁན༌བོ༌ ལུག༌གུན༌ནི༌ ལུག༌རྫི༌ ཨིན༌ནོག༌།"]], [["སྒོ༌སྲུང༌པའེ༌ ལུག༌རྫིའ༌ སྒོ༌ ཕེའ༌ནོག༌ ཡང༌ ལུག༌གུན༌ནི༌ ལུག༌རྫིའི༌ སྐད༌བོ༌ ངོ༌ཤེས༌ས༌ནོག༌། ལུག༌རྫིའི༌ ཁོ༌རང༌ངི༌ ལུག༌ རེ༌རེའ༌ མིང༌ བོད༌ཨིན༌ ཕི༌ལོག༌ག༌ ཁྲིད༌ཏེ༌ ཁྱེར༌ར༌ནོག༌།"]], [["ཁོའེ༌ རང༌ངི༌ ལུག༌ ཚང༌མ༌ ཕི༌ལོག༌ག༌ ཕིང༌ ཚར༌ར༌ཅིག༌, ཁོ༌ ལུག༌གུན༌ནི༌ སང༌ སྔུན༌ལ༌ གྲུལ༌ཨིན༌ ཡང༌ ལུག༌གུན༌ ཁོའེ༌ སྟིང༌རང༌ནེ༌ ཡོང༌ཨིན༌ ཅིའ༌ཟེར༌ན༌ ཏེ༌གུན༌ནི༌ ཁོའེ༌ སྐད༌ ངོ༌ཤེས༌ས༌ནོག༌།"]], [["ལུག༌གུན༌ ཞན༌མ༌ མིའི༌ གྱབ༌ནེ༌ མ༌ཆའ༌ ཐག༌རིང༌ང༌ ཤོར༌ཏེ༌ ཆེན༌, ཅིའ༌ཟེར༌ན༌ ལུག༌གུན༌ནི༌ ཞན༌མ༌ མི༌བོའེ༌ སྐད༌ ངོ༌ཤེས༌ས༌ མ༌ནོག༌།\""]], [["ཡེ༌ཤུའི༌ ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཏེ༌ སྤེ༌བོ༌ སལ༌ལ༌ ཛདས༌, ཨིན༌ནའང༌ ཁོང༌ངི༌ ཁོང༌གུན༌ལ༌ མོལ༌ཁན༌བོ༌ ཧ༌མ༌གོ༌།"]], [["ཏེན༌ན༌བོའེ༌ཕིའ༌ ཡེ༌ཤུའི༌ ཡང༌སྐྱར༌ མོལས༌, \"ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ང༌ ནི༌ ལུག༌རའེ༌ སྒོ༌བོ༌ ཨིན༌།"]], [["ངའེ༌ སང༌ སྔུན༌ལ༌ ཡོངས༌ཁན༌ ཚང༌མ༌ ནི༌ རྐུན༌མ༌ དང༌ ཅག༌པ༌ ཨིན༌པིན༌, ཨིན༌ནའང༌ ངའེ༌ ལུག༌གུན༌ནི༌ ཁོང༌གུན༌ནི༌ ཟེར༌ཁན༌གུན༌ མ༌ཉནས༌།"]], [["ང༌ ནི༌ སྒོ༌བོ༌ ཨིན༌, ང༌ གྱུད༌ཏེ༌ ལུག༌རའེ༌ ནང༌ཀུག༌ག༌ ཞུགས༌ཁན༌གུན༌ལ༌ ཐར༌པ༌ ཐོབ༌ཨིན༌། སྒག༌ཞའ༌ མེད༌པ༌ ཁོང༌གུན༌ ནང༌ཀུག༌ག༌ ཡོང༌ཅེས༌ དང༌ ཕི༌ལོག༌ག༌ ཆེན༌ ཡང༌ རྩཱ༌ཁའ༌ གྱལ༌ལ༌ ཐོབ༌ཨིན༌།"]], [["རྐུན༌མ༌ ནི༌ ངའེ༌ ལུག༌གུན༌ རྐུ༌ཅེས༌, སད༌ཅེས༌ དང༌ མེད༌ཁན༌ ཅོ༌ཅེས༌ ཅིག༌པོའེ༌ ཕིའ༌ ཡོང༌ང༌ནོག༌། ཨིན༌ནའང༌ ང༌ ནི༌ ཏེ༌གུན༌ལ༌ གང༌པོ༌ མི༌ཚེ༌ ཚིམས༌པོ༌ཞིག༌ ཏང༌ཅེས༌ལ༌ ཡོངས༌ཏེ༌ ཨིན༌།\""]], [["\"ང༌ ནི༌ ལུག༌རྫི༌ ཟང༌པོ༌བོ༌ ཨིན༌། ལུག༌རྫི༌ ཟང༌པོའེ༌ ལུག༌གུན༌ནི༌ ཕིའ༌ ཁོ༌རང༌ངི༌ སྲོག༌ ཏང༌ང༌ནོག༌།"]], [["ལ༌པ༌ ལུག༌གུན༌ནི༌ དག༌པོ༌ ཡང༌ ལུག༌རྫི༌ ཟང༌པོ༌ མན༌ པ༌སང༌, ཤང༌ཀུ༌ ཡོང༌ང༌ ཐོང༌ང༌ཅིག༌ ཁོ༌ ལུག༌གུན༌ ཕངས༌ཏེ༌ ཤོར༌ར༌ནོག༌། ཏེ༌ནེ༌ ཤང༌ཀུའི༌ ལུག༌གུན༌ལ༌ ཐམས༌ཏེ༌ ལུག༌ཁྱུ༌ ཡན༌ ཅུག༌ཨིན༌།"]], [["ཁོ༌ ཤོར༌ཏེ༌ ཆའ༌ནོག༌ ཅིའ༌ཟེར༌ན༌ ཁོ༌ ལ༌པ༌ཞིག༌ ཨིན༌ནོག༌ ཡང༌ ལུག༌གུན༌ལ༌ ཅི༌ཆ༌ནའང༌ ཚེར༌ཁ༌ མེད༌ཀྱག༌།\""]], [["\"ང༌ ལུག༌རྫི༌ ཟང༌པོ༌བོ༌ ཨིན༌། ངའེ༌ ང༌རང༌ངི༌ ལུག༌གུན༌ ཤེས༌སད༌ ཡང༌ ངའེ༌ ལུག༌གུན༌ནི༌ ང༌ ཤེས༌ས༌ནོག༌,"]], [["ཀ༌ཟུག༌ ཡབ༌བི༌ ང༌ ཤེས༌སད༌, ངེའང༌ ཡབ༌ ཤེས༌སད༌། ཡང༌ ལུག༌གུན༌ནི༌ ཕིའ༌ ངའེ༌ ང༌རང༌ངི༌ སྲོག༌ ཏང༌ཨིན༌།"]], [["ང༌ འི༌ ལུག༌ཁྱུའི༌ ཕྲོའ༌ མེད༌ཁན༌ནི༌ ཡང༌ ལུག༌ རིག༌གའང༌ ཡོད༌། ངའེ༌ ཏེ༌གུན༌ནའང༌ ཁྱོང༌གོས༌, ཏེ༌གུན༌ནིའང༌ ངའེ༌ སྐད༌ལ༌ ཉན༌ཨིན༌, ཏེ༌ནེ༌ ལུག༌ཁྱུ༌ ཅིག༌ དང༌ ལུག༌རྫི༌ ཅིག༌ གྱུར༌ཨིན༌།\""]], [["\"ངའེ༌ ཡབ༌བི༌ ང༌ ཅམས༌པ༌ ཛད༌ཅེས༌སི༌ གྱུན༌ཚན༌ ནི༌ ངའེ༌ ང༌རང༌ངི༌ སྲོག༌པོ༌ ཆོད༌པའ༌ ཏང༌ཅེས༌པོ༌ ཨིན༌, ཡང༌སྐྱར༌ ལོགས༌ཏེ༌ ཐོབ༌ཅེས༌སི༌ ཕིའ༌ ངའེ༌ ཏེ༌བོ༌ ཅོའད༌།"]], [["སུ༌ཞིག༌གའང༌ ངའེ༌ སྲོག༌ ངའེ༌ ཀ༌ནེ༌ ལེན༌ མི༌ཉན༌, ང༌ ང༌རང༌ ཐད༌ཏེ༌ ང༌རི༌ སྲོག༌པོ༌ ཏང༌ངད༌། ང༌ འི༌བོ༌ ཏང༌ཅེས༌ ཡང༌ ལོགས༌ཏེ༌ ལེན༌ཅེས༌སི༌ ཝང༌ ཡོད༌ ཅིའ༌ཟེར༌ན༌ ཡབ༌ དཀོན༌མཆོག༌གི༌ ང༌ བཀའ༌ སལ༌ལ༌ ཛད༌ཏེ༌ ཡོད༌།\""]], [["ཏེ༌ཟུག༌ མོལ༌ཁན༌བོའེ༌ ཞས༌ཏེ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ནང༌ང༌ ཁག༌ བུད༌།"]], [["ཁོང༌ མང༌པོའེ༌ ཟེརས༌, \"ཁོའ༌ རྡུད༌ ཞུགས༌ཏེ༌ སྙོས༌ཏེ༌ ཨིན༌ནོག༌, ཁོའ༌ ཅིའ༌ ཉན༌ནད༌?\""]], [["ཨིན༌ནའང༌ ཞན༌ ཁ༌ཅིག༌གི༌ ཟེརས༌, \"འི༌ སྤེ༌ར༌གུན༌ རྡུད༌ ཞུགས༌ཁན༌ཞིག༌གི༌ མ༌ནོག༌། རྡུད༌དི༌ ཞ༌རའ༌ མིག༌ནེ༌ ཐོང༌ཅུག༌ ཉན༌ན༌ནོག༌ག༌? མ༌ནེ༌ ཉན༌ན༌ མ༌ནོག༌།\""]], [["10:22 ནེ༌ 42"], ["དགུན༌ཏུས༌ལ༌ ཡེ༌རུ༌ཤ༌ལེམ༌མི༌ ནང༌ང༌ ཆོད༌ཁང༌ གྲུབ༌ཁན༌ནི༌ ཞག༌ ཨིད༌ཏུ༌ ཅོ༌ཨིན༌ ཏུས༌ཆེན༌ རྩིའི༌ ཏུས༌ལ༌"]], [["ཡེ༌ཤུའི༌ ཆོད༌ཁང༌ངི༌ ནང༌ང༌ སོ༌ལོ༌མོན༌ནི༌ ཡབས༌ ཟེར༌ཁན༌ནི༌ཀ༌ གྲུལ༌ལ༌ ཛད༌དད༌པིན༌།"]], [["ཡ༌ཧུ༌དཱ༌པ༌གུན༌ ཁོང༌ང༌ སྐོར༌ཏེ༌ དུགས༌ ཡང༌ ཟེརས༌, \"ནམ༌ཚོག༌པ༌ ང༌ཞ༌གུན༌ ཐེ༌ཚོམས༌སི༌ ནང༌ང༌ བོར༌རད༌། ང༌ཞའ༌ སལ༌པོ༌ ཤོད༌དའང༌, ཁྱོ༌རང༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌བོ༌ ཨིན༌ན༌?\""]], [["ཡེ༌ཤུའི༌ ལན༌སལས༌, \"ངའེ༌ ཁྱོ༌ཞ༌གུན༌ལ༌ ཤད༌པིན༌, ཨིན༌ནའང༌ ཁྱོ༌ཞའེ༌ དེན༌ཤེས༌ས༌ མི༌དུག༌། ངའེ༌ ང༌རང༌ངི༌ ཡབ༌བི༌ ཝང༌ངི༌ ནང༌ང༌ ཅོ༌ཁན༌ནི༌ ཧ༌ལས༌ཤེས༌སི༌ ལས༌གུན༌ནི༌ ངའེ༌ ཕིའ༌ སྤང༌པོ༌ ཏང༌ང༌ནོག༌།"]], [["ཨིན༌ནའང༌ ཁྱོ༌ཞ༌གུན༌ནི༌ དེན༌ཤེས༌ས༌ མི༌དུག༌ ཅིའ༌ཟེར༌ན༌ ཁྱོ༌ཞའ༌ ངའེ༌ ལུག༌ མ༌ནོག༌།"]], [["ངའེ༌ ལུག༌གུན༌ནི༌ ངའེ༌ སྐད༌ ཉན༌ན༌ནོག༌ ཡང༌ ངའེ༌ ཁོང༌གུན༌ ཤེས༌སད༌། ཁོང༌གུན༌ ངའེ༌ གྱབ༌ནེ༌ ཡོང༌ང༌ནོག༌།"]], [["ངའེ༌ ཁོང༌གུན༌ལ༌ ཐའ༌མེད༌པའེ༌ མི༌ཚེ༌ ཏང༌ཨིན༌ ཡང༌ ཁོང༌གུན༌ ཉལ༌ཝའེ༌ ནང༌ང༌ མ༌ནེ༌ མི༌ཕང༌། སུ༌ཞིག༌གིའང༌ ཁོང༌གུན༌ ངའེ༌ ལག༌ནེ༌ ཀོགས༌ཏེ༌ ཁྱེར༌ མི༌ཉན༌།"]], [["འི༌ ལུག༌གུན༌ ངའེ༌ ལག༌ག༌ སྟད༌ད༌ ཛད༌ཁན༌ནི༌ ངའེ༌ ཡབ༌ ཚང༌མའེ༌སང༌ ཝང༌ཅན༌ ཞུགས༌ཏེ༌ ཨིན༌། སུ༌ཞིག༌གིའང༌ ངའེ༌ ཡབ༌བི༌ ལག༌ནེ༌ ཁོང༌གུན༌ ཀོགས༌ཏེ༌ ཁྱེར༌ མི༌ཉན༌།"]], [["ང༌ དང༌ ཡབ༌ ཉིས༌ཀོ༌ ཅིག༌ ཨིན༌།\""]], [["ཡང༌སྐྱར༌ ཡ༌ཧུ༌དཱ༌པ༌གུན༌ནི༌ ཁོང༌ང༌ རྡོའ༌ གྱབས༌ཏེ༌ སད༌ཅེས༌སི༌ ཕིའ༌ རྡོའ༌ ཁུརས༌།"]], [["ཨིན༌ནའང༌ ཡེ༌ཤུའི༌ ཁོང༌གུན༌ལ༌ མོལས༌, \"ངའེ༌ ང༌རང༌ངི༌ ཡབ༌བི༌ ཆོགས༌ནེ༌ ཧ༌ལས༌ཤེས༌སི༌ ལྟས༌ མང༌པོ༌ ལྟན༌པིན༌, ཏེ༌གུན༌ནི༌ ནང༌ནེ༌ ཀ༌བོའེ༌ ཕིའ༌ ང༌ རྡོའ༌ གྱབས༌ཏེ༌ སད༌ཅེས༌ ཅོའད༌?\""]], [["ཡ༌ཧུ༌དཱ༌པ༌གུན༌ནི༌ ཁོང༌ང༌ ཟེརས༌, \"ང༌ཞའེ༌ ཁྱོ༌རང༌ངི༌ ཧ༌ལས༌སེས༌སི༌ ལྟས༌གུན༌ནི༌ ཕིའ༌ མན༌པ༌, ཁྱོ༌རང༌ མི༌ ཨིན༌ ཨིན༌ནའང༌ རང༌དང༌རང༌ང༌ དཀོན༌མཆོག༌ ཨིན༌ ཟེར༌ཨིན༌ དཀོན༌མཆོག༌ག༌ དད༌ལོག༌ ཞུས༌ཁན༌བོའེ༌ ཕིའ༌ རྡོའ༌ གྱབས༌ཏེ༌ སད༌ཨིན༌།\""]], [["ཡེ༌ཤུའི༌ ལན༌སལས༌, \"ཁྱོ༌ཞ༌རང༌ངི༌ བཀའ༌ཁྲིམས༌སི༌ སྤེ༌ཆའེ༌ ནང༌ང༌ དཀོན༌མཆོག༌གི༌ འི༌ཟུག༌ མོལ༌ལ༌ ཛད༌ཏེ༌ མི༌དུག༌ག༌?, 'ངའེ༌ ཟེར༌པིན༌, 'ཁྱོ༌ཞའ༌ དཀོན༌མཆོག༌གུན༌ ཨིན༌།'"]], [["གལ༌ཏེས༌ དཀོན༌མཆོག༌གི༌ བཀའ༌ ཐོབ༌ཁན༌ནི༌ མི༌གུན༌ལ༌ དཀོན༌མཆོག༌གུན༌ མོལ༌ལད༌ན༌, ༼ཡང༌ དམ༌པའེ༌ སུང༌རབས༌ མ༌ནེ༌ གྱུར༌ མི༌ཉན༌ཅེས༌པོ༌ ཁྱོ༌ཞའ༌ གྱུས༌ཨིན༌ནོག༌༽"]], [["ཡབ༌བི༌ ཁོང༌ངི༌ ཆག༌ལས༌ ཅོ༌ཅེས༌ལ༌ སྐོའ༌ ཛད༌ཏེ༌ འི༌ ཇིག༌རྟེན༌ནི༌ ནང༌ང༌ ཀལ༌ལ༌ ཛད༌ཁན༌བོའེ༌ སྐོར༌ལ༌ ཅི༌ མོལ༌ཨིན༌? ངའེ༌ 'ང༌ དཀོན༌མཆོག༌གི༌ བུ༌ཚ༌ ཨིན༌' ཟེར༌ཁན༌བོའ༌, དཀོན༌མཆོག༌གི༌ དད༌ལོག༌ ཞུས༌ཏེ༌ ཨིན༌ནོག༌ ཅིའ༌ ཟེར༌རད༌?"]], [["གལ༌ཏེས༌ ངའེ༌ ང༌རང༌ངི༌ ཡབ༌བི༌ ལས༌པོ༌ མ༌ཅོ༌ན༌ ཏེ༌ནེ༌ ངའེ༌ཀ༌ ཨིད༌ མ༌ཤེས༌ཤིག༌།"]], [["གལ༌ཏེས༌ ངའེ༌ ཏེ༌གུན༌ ཅོས༌ཏེ༌ ཁྱོ༌ཞའེ༌ ངའེ༌ཀ༌ ཨིད༌ མ༌ཤེས༌ནའང༌ ཧ༌ལས༌ཤེས༌སི༌ ལྟས༌གུན༌ནི༌ཀ༌ཏ༌ ཨིད༌ཤེས༌ ཅོས༌སའང༌, ཀ༌བོའེ༌ ཡབ༌ ངའེ༌ ནང༌ང༌ ཡང༌ ང༌ ཡབ༌བི༌ ནང༌ང༌ ཨིན༌ཁན༌བོ༌ ཁྱོ༌ཞའ༌ གྱུས༌སོང༌ཏེ༌ ཧ༌གོ༌ ཐུབ༌ཨིན༌།\""]], [["ཁོང༌གུན༌ནི༌ ཁོང༌ ཡང༌སྐྱར༌ ཟུམ༌ཅེས༌ ཅོས༌, ཨིན༌ནའང༌ ཁོང༌ ཁོང༌གུན༌ནི༌ ལག༌ནེ༌ ཤོར༌ཉན༌།"]], [["ཏེ༌ནེ༌ ཡེ༌ཤུ༌ ཡང༌སྐྱར༌ ཡོར༌དཱན༌ནི༌ ལྩངས༌པོའེ༌ ཕར༌ཀ༌ སྔུན༌ལ༌ ཡོ༌ཧཱ༌ནན༌ནི༌ ཁྲུས༌ ཏངས༌ཁན༌ནི༌ ནས༌སའེ༌ཀ༌ ལོགས༌ཏེ༌ སྐྱོདས༌ ཡང༌ ཏེ༌རུ༌ ཞུགས༌།"]], [["མི༌ མང༌པོ༌ ཁོང༌ ཡོད༌ས༌ ཡོངས༌ཏེ༌ ཅིག༌ དང༌ ཅིག༌ག༌ ཟེརས༌, \"ཡོ༌ཧཱ༌ནན༌ནི༌ ཧ༌ལས༌སི༌ ལྟས༌ མ༌ནེ༌ མ༌ལྟན༌ནའང༌ ཁོང༌ངི༌ འི༌ མི༌བོའེ༌ སྐོར༌ལ༌ མོལ༌ཁན༌ ཚང༌མ༌ དྲང༌པོ༌ ཨིན༌ནོག༌།\""]], [["ཡང༌ ཏེ༌རུ༌ ཡོད༌ཁན༌ མི༌ མང༌པོའེ༌ ཁོང༌ངི༌ཀ༌ ཏད༌པ༌ ཁྱོངས༌།"]]], [[["11:1 ནེ༌ 16"], ["ཏ༌ ལ༌ཟར༌རས༌ ཟེར༌ཁན༌ནི༌ མི༌ཞིག༌ག༌ ཟུ༌མོ༌ ཡོངས༌ཏེ༌ ཡོད༌པིན༌། ཁོ༌, ཁོའེ༌ ཨ༌ཅེ༌ མིར༌ཡམ༌ དང༌ མར༌ཐཱ༌ གུན༌ བེད༌ཐཱ༌ནི༌ གྲོང༌ཁྱེར༌ནེ༌ ཨིན༌པིན༌།"]], [["མིར༌ཡམ༌ ཏེན༌ན༌ བུ༌མོ༌བོ༌ ཨིན༌ནོག༌, ཀ༌བོའེ༌ སྟིང༌ནེ༌ གཙོ༌བོ༌ ཡེ༌ཤུའི༌ ཞབས༌ལ༌ ཨ༌ཏིར༌ ལུགས༌ཏེ༌ ཁོ༌རང༌ངི༌ སྲ༌ ཉམ༌པོ༌ ཕིས༌། ཁོའེ༌ མིང༌བོ༌ ལ༌ཟར༌རས༌ལ༌ ཟུ༌མོ༌ ཡོད༌པིན༌།"]], [["ཏེ༌བོའེ༌ཕིའ༌ སྲིང༌མོ༌ ཉིས༌ཀོའེ༌, \"གཙོ༌བོ༌ལེ༌, ཉེ༌རང༌ངི༌ ཅམས༌པ༌ ཛད༌ཁན༌ནི༌ ལ༌ཟར༌རས༌ལ༌ ཟུ༌མོ༌ སྲན༌ཏྲེ༌ དུག༌\" ཟེར༌ཏེ༌ ཡེ༌ཤུའ༌ ཞུ༌ལོན༌ ཀལས༌།"]], [["གཙོ༌བོ༌ ཡེ༌ཤུའི༌ ཏེ༌བོ༌ སན༌ན༌ཅིག༌ མོལས༌, \"འི༌ ཟུ༌མོ༌བོ༌ ཁོ༌ ཤི༌ཅུག༌ཅེས༌ལ༌ མ༌ནོག༌། འི༌བོ༌ དཀོན༌མཆོག༌གི༌ སྤལ༌ལི༌ ཕིའ༌ ཨིན༌ནོག༌, ཀ༌བོ༌ གྱུད༌ཏེ༌ ཁོང༌ངི༌ སྲས༌ལའང༌ སྤལ༌ ཐོབ༌ཨིན༌།\""]], [["ཡེ༌ཤུའི༌ མར༌ཐཱ༌, ཁོའེ༌ ནོ༌མོ༌ མིར༌ཡམ༌ དང༌ ལ༌ཟར༌རས༌ལ༌ ཅམས༌པ༌ ཛད༌དད༌པིན༌།"]], [["ལ༌ཟར༌རས༌ལ༌ ཟུ༌མོ༌ ཡོད༌ཁན༌ནི༌ ནས༌ཚུལ༌ སན༌ཏེའང༌ ཁོང༌ མ༌སྐྱོད༌ད༌, ཏེན༌ན༌རུ༌ ཡང༌ ཞག༌མ༌ ཉིས༌ ཞུགས༌།"]], [["ཏེ༌ སྟིང༌ནེ༌ ཁོང༌ངི༌ ལོབ༌ཕྲུགས༌གུན༌ལ༌ མོལས༌, \"ང༌དང༌ ལོགས༌ཏེ༌ ཡ༌ཧུ༌དཱ༌ ཆེན༌།\""]], [["ཨིན༌ནའང༌ ལོབ༌ཕྲུགས༌གུན༌ནི༌ ཟེརས༌, \"ལོབ༌པོན༌ལེ༌, ཞག༌ ཁ༌ཅིག༌གི༌ སྔུན༌ལ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཉེ༌རང༌ང༌ རྡོའ༌ གྱབས༌ཏེ༌ སད༌ཅེས༌ ཅོས༌, ཏེ༌ནེའང༌ ཉེ༌རང༌ ཏེ༌རུ༌ སྐྱོད༌དད༌ད༌?\""]], [["གཙོ༌བོ༌ ཡེ༌ཤུའི༌ ལན༌སལས༌, \"ཉི༌མའེ༌ ཆུ༌ཚོད༌ ཅུག༌ཉིས༌པོ༌ འོད༌ མེད༌ཀྱག༌ག༌? ཉི༌མའེ༌ འོད༌དི༌ ནང༌ང༌ གྲུལ༌ཁན༌གུན༌ སྒག༌གྱབས༌ཏེ༌ གྱེལ༌ལ༌ མ༌ནོག༌, ཅིའ༌ཟེར༌ན༌ ཇིག༌རྟེན༌ནི༌ཀ༌ ཕོག༌ཁན༌ནི༌ འོད༌དི༌ ཁོང༌ང༌ ཐོང༌ ཐུབ༌བ༌ནོག༌།"]], [["ཨིན༌ནའང༌ ཚན༌ནི༌ མུན༌གྲིག༌གི༌ ནང༌ང༌ གྲུལ༌ ཟ༌ནེ༌ ཁོ༌ སྒག༌གྱབས༌ཏེ༌ གྱེལ༌ལ༌ནོག༌, ཅིའ༌ཟེར༌ན༌ འོད༌ མེད༌པ༌ ཨིན༌ནོག༌།\""]], [["ཏེ༌ཟུག༌ མོལ༌ཏེ༌ སྟིང༌ནེ༌, གཙོ༌བོ༌ ཡེ༌ཤུའི༌ ཁོང༌གུན༌ལ༌ མོལས༌, \"ང༌དང༌གུན༌ནི༌ ཛ༌འོ༌ ལ༌ཟར༌རས༌ ཉིད༌ལ༌ སོང༌ཏེ༌ ཨིན༌ནོག༌, ཨིན༌ནའང༌ ང༌ ཏེ༌རུ༌ ཁོའ༌ ཉིད༌ཚད༌ད༌ལ༌ ཆའད༌།\""]], [["ལོབ༌ཕྲུགས༌གུན༌ནི༌ ཡེ༌ཤུའ༌ ཟེརས༌, \"གཙོ༌བོ༌ལེ༌, གལ༌ཏེས༌ ཁོ༌ ཉིད༌ལ༌ སོང༌ཏེ༌ ཨིན༌ན༌ ཁོའེ༌ ཟུ༌མོ༌ གྱལ༌ལ༌ནོག༌།\""]], [["ཡེ༌ཤུའི༌ ཁོ༌ ཤི༌ཏེ༌ ཨིན༌ནོག༌ མོལ༌ཏེ༌ ཨིན༌པིན༌, ཨིན༌ནའང༌ ཁོང༌ངི༌ ལོབ༌ཕྲུགས༌གུན༌ནི༌ ཁོ༌ དེན༌བའ༌ ཉིད༌ལ༌ སོང༌ཏེ༌ ཨིན༌ཀྱག༌ སམ༌།"]], [["ཡེ༌ཤུའི༌ ཁོང༌གུན༌ལ༌ སལ༌པོ༌ ཤད༌ད༌ ཛདས༌, \"ལ༌ཟར༌རས༌ ཤི༌ཏེ༌ ཨིན༌ནོག༌,"]], [["ཨིན༌ནའང༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཁོ༌ ཤི༌ ཟ༌ནེ༌ ང༌ ཁོ༌ ཉམ༌པོ༌ ཏེ༌རུ༌ མེད༌པ༌ མ༌ ཐད༌པོ༌ རག༌ ཅིའ༌ཟེར༌ན༌ ཏེ༌ནེ༌ ཁྱོ༌ཞའེ༌ དེན༌བ༌ ཏད༌པ༌ ཅོ༌ཨིན༌། ཏ༌ ང༌དང༌གུན༌ ཁོ༌ ཡོད༌ས༌ ཆེན༌།\""]], [["ཐོ༌མཱས༌སི༌ ༼ཀ༌བོའ༌ ཚག༌ཕྲུག༌གའང༌ ཟེར༌རད༌པིན༌༽ ཞན༌མ༌ ལོབ༌ཕྲུགས༌གུན༌ལ༌ ཟེརས༌, \"ཡོང༌ཤིག༌, ང༌དང༌གུན༌ ཤི༌གོས༌ནའང༌ ལོབ༌པོན༌ ཉམ༌པོ༌ ཆེན༌།\""]], [["11:17 ནེ༌ 37"], ["གཙོ༌བོ༌ ཡེ༌ཤུ༌ དང༌ ཁོང༌ངི༌ ལོབ༌ཕྲུགས༌གུན༌ བེད༌ཐཱ༌ནི༌ གྲོང༌ཁྱེར༌རི༌ ཉེ༌མོའ༌ ལེབ༌བ༌ཅིག༌, ལ༌ཟར༌རས༌སི༌ སྤུར༌ སྤུར༌ཁང༌ངི༌ ནང༌ང༌ བོར༌ཏེ༌ ཞག༌ ཞི༌"], ["སོང༌ཁན༌བོ༌ ཡེ༌ཤུའ༌ གྱུས༌ སྐྱོད༌།"]], [["བེད༌ཐཱ༌ནི༌ གྲོང༌ཁྱེར༌, ཡེ༌རུ༌ཤ༌ལེམ༌ནེ༌ ཀི༌ལོ༌མི༌ཀྲར༌ སུམ༌མི༌ ཐག༌རིང༌ང༌ ཡོད༌ཏེ༌ ཨིན༌ནོག༌།"]], [["ཡང༌ ཡ༌ཧུ༌དཱ༌པ༌ མང༌པོ༌ཞིག༌ མར༌ཐཱ༌ དང༌ མིར༌ཡམ༌མི༌ མིང༌བོ༌ ཤི༌ཅེས༌པོའེ༌ ཁོང༌ང༌ སེམས༌སོ༌ ཏང༌ཅེས༌ལ༌ ཡོངས༌ཏེ༌ ཡོད༌པིན༌།"]], [["མར༌ཐཱའེ༌ ཡེ༌ཤུ༌ སྐྱོད༌དུག༌ ཟེར༌ཏེ༌ ཚོར༌ར༌ཅིག༌, ཡེ༌ཤུ༌ ཇལ༌ལ༌ལ༌ ཕི༌ལོག༌ག༌ སོང༌, ཨིན༌ནའང༌ མིར༌ཡམ༌ ཁང༌པའེ༌ ནང༌ང༌ དུགས༌།"]], [["མར༌ཐཱའེ༌ ཡེ༌ཤུའ༌ ཟེརས༌, \"གཙོ༌བོ༌ལེ༌, གལ༌ཏེས༌ ཉེ༌རང༌ འི༌ཀ༌ ཡོད༌པིན༌ན༌ ངའེ༌ ནོ༌ མ༌ཤིའ༌ ཡོད༌གྲོ༌།"]], [["ཨིན༌ནའང༌ ང༌ གྱུས༌ཡོད༌, ཉེ༌རང༌ངི༌ ཅི༌ཞིག༌ དཀོན༌མཆོག༌ག༌ ཞུ༌ནའང༌ ཁོང༌ངི༌ སལ༌ལ༌ ཛད༌ད༌ནོག༌།\""]], [["ཡེ༌ཤུའི༌ ཁོའ༌ མོལས༌, \"ཁྱོ༌རང༌ངི༌ ནོ༌ ཡང༌སྐྱར༌ སོན༌ཏེའ༌ ལང༌ཨིན༌།\""]], [["མར༌ཐཱའེ༌ ལན༌ཏངས༌, \"ང༌ གྱུས༌ཡོད༌ལེ༌, ཐའ༌མའེ༌ ཞག༌ག༌ ཤི༌ཁན༌གུན༌ སོན༌ཏེའ༌ ལང༌ངི༌ ཏུས༌ལ༌, ཁོའང༌ སོན༌ཏེའ༌ ལང༌ཨིན༌།\""]], [["ཡེ༌ཤུའི༌ ཁོའ༌ མོལས༌, \"ང༌ ནི༌ ཤི༌ཁན༌གུན༌ སོན༌ཏེའ༌ ལང༌ཁན༌ དང༌ ཐའ༌མེད༌པའེ༌ མི༌ཚེ༌ ཏང༌ཁན༌བོ༌ ཨིན༌། ངའེ༌ཀ༌ ཏད༌པ༌ ཅོ༌ཁན༌གུན༌ ཤི༌ཏེའང༌ སོན༌ཏེའ༌ ལུས༌ཨིན༌,"]], [["ཡང༌ ངའེ༌ཀ༌ ཏད༌པ༌ ཅོས༌ཏེ༌ སོན༌ཏེའ༌ ཡོད༌ཁན༌གུན༌ མ༌ནེ༌ མི༌ཤི༌། ཁྱོ༌རང༌ངི༌ ཏེ༌བོའ༌ ཨིད༌ཤེས༌ ཅོའད༌ད༌?\""]], [["མར༌ཐཱའེ༌ ཟེརས༌, \"འོ༌ན༌ གཙོ༌བོ༌ལེ༌, ངའེ༌ ཏད༌པ༌ ཅོའད༌, ཉེ༌རང༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, དཀོན༌མཆོག༌གི༌ སྲས༌ འི༌ ཇིག༌རྟེན༌ལ༌ སྐྱོད༌ཁན༌བོ༌ ཨིན༌ནོག༌།\""]], [["ཏེ༌བོ༌ ཟེར༌ཏེ༌ སྟིང༌ནེ༌ ཁོ༌ ལོགས༌ཏེ༌ སོང༌, ཡང༌ མིར༌ཡམ༌ སོ༌སོའ༌ བོད༌ཏེ༌ ཟེརས༌, \"ལོབ༌པོན༌ འི༌རུ༌ སྐྱོད༌ཏེ༌ ཁྱོ༌རང༌ང༌ བོད༌ད༌ ཛད༌དུག༌།\""]], [["ཏེ༌བོ༌ ཚོར༌ར༌ཅིག༌, མིར༌ཡམ༌ ཀོའག༌ ལངས༌ ཡང༌ གྱུགས༌ཏེ༌ ཡེ༌ཤུ༌ ཡོད༌ས༌ སོང༌།"]], [["ཡེ༌ཤུ༌ ཏ༌རུང༌ གྲོང༌སེབ༌བི༌ ནང༌ང༌ མ༌ལེབ༌བ༌ ཏེན༌ན༌ ནས༌ས༌བོའེ༌ཀ༌ ཞུགས༌ཏེ༌ ཡོད༌པིན༌, ཀ༌རུ༌ མར༌ཐཱ༌ ཁོང༌ང༌ ཐུག༌ག༌ལ༌ ཡོངས༌།"]], [["ཁང༌པའེ༌ ནང༌ང༌ མིར༌ཡམ༌མ༌ སེམས༌སོ༌ ཏང༌ང༌ དུགས༌ཏེ༌ ཡོད༌ཁན༌གུན༌ནི༌ མིར༌ཡམ༌ ཀོའག༌ ལངས༌ཏེ༌ ཕི༌ལོག༌ག༌ ཆའ༌ ཐོང༌པ༌, ཁོང༌གུན༌ནའང༌ ལངས༌ཏེ༌ ཁོའེ༌ སྟིང༌རང༌ནེ༌ སོང༌, ཅིའ༌ཟེར༌ན༌ ཁོང༌གུན༌ནི༌ མིར༌ཡམ༌ སྤུར༌ཁང༌ང༌ ངུའ༌ལ༌ སོང༌ཏེ༌ ཨིན༌ནོག༌ སམ༌།"]], [["མིར༌ཡམ༌ ཡེ༌ཤུ༌ ཞུགས༌ཏེ༌ ཡོད༌ས༌ ལེབ༌བ༌ཅིག༌, ཡེ༌ཤུ༌ ཐོང༌ཏེ༌ ཁོང༌ངི༌ ཞབས༌སི༌ དུན༌ལ༌ གྱེལ༌ཏེ༌ ཟེརས༌, \"གཙོ༌བོ༌ལེ༌, གལ༌ཏེས༌ ཉེ༌རང༌ འི༌རུ༌ ཞུགས༌ཏེ༌ ཡོད༌པིན༌ན༌ ངའེ༌ ནོ༌ མ༌ཤིའ༌ ཡོད༌གྲོ༌།\""]], [["ཡེ༌ཤུའི༌ མིར༌ཡམ༌ དང༌ ཁོ༌ ཉམ༌པོ༌ ཡོད༌ཁན༌ནི༌ ཡ༌ཧུ༌དཱ༌པ༌གུན༌ ངུའ༌ ཟིགས༌ཏེ༌ སྙིང༌ངི༌ ཐིལ༌ནེ༌ ཐུགས༌སྐྱོ༌མོ༌ སྐྱོདས༌"]], [["ཡང༌ ཁོང༌གུན༌ལ༌ མོལས༌, \"ལ༌ཟར༌རས༌ ཀ༌རུ༌ བོར༌ཏེ༌ ཡོད༌?\""], ["ཁོང༌གུན༌ནི༌ ཟེརས༌, \"གཙོ༌བོ༌ལེ༌, སྐྱོད༌ཏེ༌ ཟིགས༌སའང༌།\""]], [["ཡེ༌ཤུ༌ ཤུམ༌ས༌ ཛདས༌།"]], [["ཏེ༌ནེ༌ ཡ༌ཧུ༌དཱ༌པ༌གུན༌ནི༌ ཟེརས༌, \"ལྟོས༌སའང༌, ཁོང༌ངི༌ ལ༌ཟར༌རས༌ལ༌ ཙམ༌ཤིག༌ ཅེས༌པ༌ ཅོའ༌ ཛད༌དུག༌།\""]], [["ཨིན༌ནའང༌ ཏེ༌ ཕྲོ༌ནེ༌ ཁ༌ཅིག༌གི༌ ཟེརས༌, \"ཁོང༌ངི༌ ཞ༌རའ༌ ཐོང༌ཅུག༌དུག༌, ཅི༌ ལ༌ཟར༌རས༌ ཤི༌ཅེས༌ནེ༌ སྐྱོབ༌ མི༌ཉན༌ན༌?\""]], [["11:38 ནེ༌ 44"], ["གཙོ༌བོ༌ ཡེ༌ཤུ༌ སྙིང༌ངི༌ ཐིལ༌ནེ༌ ཐུགས༌སྐྱོ༌མོ༌ སྐྱོད༌ཏེ༌ སྤུར༌ཁང༌ང༌ སྐྱོདས༌, ཏེ༌བོ༌ ཁར༌རྡོ༌ ཀབས༌ཁན༌ནི༌ གྲག༌ཕུག༌ཤིག༌ ཡོད༌པིན༌།"]], [["ཡེ༌ཤུའི༌ མོལས༌, \"ཁར༌རྡོ༌བོ༌ ཐའ༌མའ༌ རིལ༌།\""], ["ཤི༌ཁན༌བོའེ༌ སྲིང༌མོ༌ མར༌ཐཱའེ༌ ཡེ༌ཤུའ༌ ཟེརས༌, \"གཙོ༌བོ༌ལེ༌, ཁོའེ༌ སྤུར༌བོ༌ ཏེ༌ནང༌ང༌ བོར༌ཏེ༌ ཞག༌མ༌ ཞི༌ སོང༌, ཏྲི༌མ༌ རྩོག༌པོ༌ ཡོངས༌ཏེ༌ ཡོད༌གྲོ༌།\""]], [["ཡེ༌ཤུའི༌ མོལས༌, \"ངའེ༌ ཟེར༌ར༌ མེ༌རག༌ག༌ གལ༌ཏེས༌ ཏད༌པ༌ ཅོ༌ན༌ དཀོན༌མཆོག༌གི༌ སྤལ༌ ཁྱོ༌རང༌ང༌ ཐོང༌ཨིན༌།\""]], [["ཏེ༌ནེ༌ ཁོང༌གུན༌ནི༌ ཁར༌རྡོ༌བོ༌ ཐའ༌མ༌ རིལས༌ ཡང༌ ཡེ༌ཤུའི༌ ནམ༌ཁའ༌ ཟིགས༌ཏེ༌ མོལས༌, \"ཀྱེ༌ ངའེ༌ ཡབ༌, ངའ༌ སན༌ན༌ ཛདས༌པའ༌ ངའེ༌ ཉེ༌རང༌ང༌ ཐུག༌རྗེ༌ཆེ༌ ཞུའད༌།"]], [["ཉེ༌རང༌ངི༌ ཏུས༌གྱུན༌ ངའ༌ སན༌ན༌ ཛད༌ཅེས༌པོ༌ ང༌ གྱུས༌ཡོད༌, ཨིན༌ནའང༌ ངའ༌ ཁོར༌ཏེ༌ ཡོད༌ཁན༌གུན༌ནི༌ ཉེ༌རང༌ངི༌ ངའ༌ ཀལ༌ལ༌ ཛད༌ཁན༌བོ༌ ཏད༌པ༌ ཅོས༌ཏེ༌ ཕན༌ཐོགས༌ ཐོབ༌ཅེས༌ལ༌, ངའེ༌ འིན༌ན༌བོ༌ ཟེར༌རད༌།\""]], [["ཏེ༌བོ༌ མོལ༌ཏེ༌ སྟིང༌ནེ༌ ཡེ༌ཤུའི༌ ཤེད༌ནང༌ མོལས༌, \"ལ༌ཟར༌རས༌ ཕི༌ལོག༌ག༌ བིང༌ཏེ༌ ཡོང༌།\""]], [["ཡང༌ ཤི༌ཁན༌ནི༌ མི༌བོ༌ བིང༌ཏེ༌ ཡོངས༌, ཁོའེ༌ རྐང༌ལག༌ ཚང༌མ༌ རོ༌རས༌ ཉམ༌པོ༌ སྲིལ༌ཏེ༌ ཡང༌ གོའ༌ རས༌ཤིག༌ སྐོན༌ཏེ༌ ཡོད༌པིན༌།"], ["ཡེ༌ཤུའི༌ ཁོང༌གུན༌ལ༌ མོལས༌, \"སྲིལ༌ཁན༌བོ༌ ཀྲོལ༌ཏེ༌ ཁོ༌ ཆ༌ཅུག༌།\""]], [["11:45 ནེ༌ 57"], ["མིར༌ཡམ༌མ༌ ཐུག༌ག༌ ཡོངས༌ཏེ༌ ཡོད༌ཁན༌ནི༌ ཡ༌ཧུ༌དཱ༌པ༌ མང༌པོའེ༌ གཙོ༌བོ༌ ཡེ༌ཤུའི༌ ཛད༌ཁན༌བོ༌ ཐོང༌ཏེ༌ ཁོང༌ངི༌ཀ༌ ཏད༌པ༌ ཅོས༌།"]], [["ཨིན༌ནའང༌ ཁ༌ཅིག༌ ཕ༌རུ༌ཤི༌པ༌གུན༌ནི༌ཀ༌ སོང༌ཏེ༌ ཡེ༌ཤུའི༌ ཛད༌ཁན༌བོ༌ ཁོང༌གུན༌ལ༌ ཤདས༌།"]], [["ཏེ༌ནེ༌ བླ༌མ༌ འུ༌སྐྱོང༌གུན༌ དང༌ ཕ༌རུ༌ཤི༌པ༌གུན༌ནི༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌གུན༌ ཛོམ༌ཅེས༌ལ༌ བོད༌ཏེ༌ གྲབས༌ ཅོས༌, \"ང༌དང༌གུན༌ནི༌ ཅི༌ ཅོ༌ཨིན༌? འི༌ མི༌བོའེ༌ ཧ༌ལས༌ཤེས༌སི༌ ལྟས༌ མང༌པོ༌ ལྟན༌དུག༌།"]], [["གལ༌ཏེས༌ ང༌དང༌གུན༌ནི༌ ཁོ༌ འིན༌ན༌ ཟུག༌ག༌ ཕུད༌ཏང༌ན༌ ཚང༌མའེ༌ ཁོའེ༌ཀ༌ ཏད༌པ༌ ཅོ༌ཨིན༌། ཏེ༌ནེ༌ རོམ༌པ༌ མག༌མི༌གུན༌ ཡོངས༌ཏེ༌ ང༌དང༌ངི༌ ཆོད༌ཁང༌ དང༌ ང༌དང༌ངི༌ གྱལ༌ཁམས༌པོ༌ མེད༌ཁན༌ ཅོའ༌ནོག༌།\""]], [["ཁོང༌གུན༌ནི༌ ཕྲོ༌ནེ༌ ཏེན༌ན༌ ལོའེ༌ བླ༌མ༌ ཆེན༌མོ༌ ཨིན༌ཁན༌ ཀ༌ཡ༌ཕཱས༌སི༌ ཟེརས༌, \"ཁྱོ༌ཞ༌གུན༌ལ༌ ཅའང༌ ཤེས༌ས༌ མི༌དུག༌།"]], [["ཁྱོ༌ཞ༌གུན༌ལ༌ ཧ༌གོ༌གོས༌ ཁྱོ༌ཞའེ༌ ཕིའ༌ ང༌དང༌ངི༌ གྱལ༌ཁམས༌པོ༌ སྟོར༌རི༌ སང༌ ཏེ༌ ཏོན༌ལ༌ མི༌ ཅིག༌ ཤི༌ན༌ མི༌གྱལ༌ལ༌?\""]], [["ཏེ༌ སྤེ༌ར༌གུན༌ ཁོའེ༌ རང༌ངི༌ ཆོགས༌ནེ༌ མ༌ཟེར༌ར༌ ཏེ༌ ལོའེ༌ བླ༌མ༌ ཆེན༌མོ༌ ཨིན༌ཅེས༌པོའེ༌, ཁོའེ༌ ཡ༌ཧུ༌དཱ༌པའེ༌ གྱལ༌ཁམས༌སི༌ ཏོན༌ལ༌ ཡེ༌ཤུ༌ ཤི༌ཅེས༌སི༌ ལུང༌སྟན༌ ཤད༌ཏེ༌ ཨིན༌པིན༌།"]], [["ཡང༌ ཡ༌ཧུ༌དཱ༌པའེ༌ གྱལ༌ཁམས༌ ཅིག༌པོ༌ མ༌ཚད༌, ཁྲེས༌སྟོར༌ སོང༌ཁན༌ནི༌ དཀོན༌མཆོག༌གི༌ མི༌གུན༌ ཀུགས༌ཏེ༌ ཏེ༌བོ༌ ཉམ༌པོ༌ ཅིག༌ གྱུར༌ཅུག༌ཅེས༌སི༌ ཕིའང༌ ཨིན༌པིན༌།"]], [["ཏེན༌ན༌ ཞག༌ནེ༌ ཕར༌ལ༌ ཁོང༌གུན༌ནི༌ ཡེ༌ཤུ༌ སད༌ཅེས༌སི༌ ཐབས༌ལྡིངས༌།"]], [["ཏེ༌བོའེ༌ཕིའ༌ ཏེ༌ནེ༌ཕར༌ལ༌ ཡེ༌ཤུ༌ སྔོན༌ཅུགས༌ཏེ༌ ཡ༌ཧུ༌དཱ༌པ༌གུན༌ནི༌ ཕྲོའ༌ སྐྱོད༌ད༌ མ༌ཛད༌ད༌, རི༌སྟོང༌ནེ༌ ཉེ༌མོ༌ ཨེཕ༌ར༌ཡིམ༌ ཟེར༌སའེ༌ གྲོང༌ཁྱེར༌ལ༌ སྐྱོད༌ཏེ༌ ཁོང༌རང༌ངི༌ ལོབ༌ཕྲུགས༌གུན༌ ཉམ༌པོ༌ ཞུགས༌།"]], [["ཡ༌ཧུ༌དཱ༌པའེ༌ པེ༌སག༌གི༌ ཏུས༌ཆེན༌ ཉེ༌མོ༌ ལེབ༌བ༌ཅིག༌, ཡུལ༌ ཆོགས༌ ཚང༌མ༌ནེ༌ མི༌ མང༌པོ༌ པེ༌སག༌ ལེབ༌བི༌ སང༌ སྔུན༌ལ༌ རྩང༌རའེ༌ ཚིར༌གུན༌ དྲན༌དྲ༌ ཅོ༌ཅེས༌ལ༌ ཡེ༌རུ༌ཤ༌ལེམ༌མི༌ གྱལ༌ས༌ ཡོངས༌།"]], [["ཁོང༌གུན༌ནི༌ ཡེ༌ཤུ༌ ཙལ༌ལད༌པིན༌, ཡང༌ ཆོད༌ཁང༌ངི༌ ནང༌ང༌ ཡོད༌ ཟ༌ནེ༌ ཅིག༌ དང༌ ཅིག༌ག༌ ཏྲིས༌, \"ཅི༌ སམ༌མ༌རག༌? ཁོ༌ ཏུས༌ཆེན༌ལ༌ འི༌རུ༌ མི༌ཡོང༌ང༌?\""]], [["ཏེན༌ན༌ ཏུས༌ལ༌ བླ༌མ༌ འུ༌སྐྱོང༌གུན༌ དང༌ ཕ༌རུ༌ཤི༌པ༌གུན༌ནི༌ གལ༌ཏེས༌ སུ༌ཞིག༌ག༌ ཡེ༌ཤུ༌ འི༌རུ༌ ཡོད༌ཁན༌བོ༌ གྱུས༌ཆའ༌ན༌ ལོན༌ ཁྱོང༌གོས༌ ཟེར༌ཏེ༌ བཀའ༌ ཏངས༌, ཅིའ༌ཟེར༌ན༌ ཁོང༌གུན༌ནི༌ ཡེ༌ཤུ༌ ཟུམ༌ཅེས༌ ཨིན༌པིན༌།"]]], [[["12:1 ནེ༌ 11"], ["པེ༌སག༌གི༌ ཏུས༌ཆེན༌ནི༌ སང༌ ཞག༌ དྲུག༌གི༌ སྔུན༌ལ༌, སོན༌ཏེའ༌ ལང༌ང༌ ཛད༌ཁན༌ ལ༌ཟར༌རས༌སི༌ ཁང༌པ༌ བེད༌ཐཱ༌ནི༌ གྲོང༌ཁྱེར༌ལ༌ གཙོ༌བོ༌ ཡེ༌ཤུ༌ སྐྱོདས༌།"]], [["ཏེ༌རུ༌ གཙོ༌བོ༌ ཡེ༌ཤུའི༌ རྩི༌ཝའེ༌ ནང༌ང༌ གོང༌ཟན༌ནི༌ གྲལ༌གྲིག༌ ཅོས༌ཏེ༌ མར༌ཐཱའེ༌ ཞབ༌སྟོག༌ ཞུའད༌པིན༌, ཡེ༌ཤུ༌ ཉམ༌པོ༌ དོན༌ཏང༌ དོན༌ཁན༌གུན༌ནི༌ ཕྲོའ༌ ལ༌ཟར༌རས༌སའང༌ ཡོད༌པིན༌།"]], [["ཏེ༌ ཏུས༌ མིར༌ཡམ༌མི༌ མ༌ ཀུས༌པོ༌ ཏྲི༌ཞིམ༌ཅན༌ནི༌ མར༌ནག༌ ལི༌ཀྲར༌ ཕེད༌ ཟམ༌ཤིག༌ ཡེ༌ཤུའི༌ ཞབས༌སི༌ཀ༌ ལུགས༌ཏེ༌ ཁོ༌རང༌ངི༌ སྲ༌ ཉམ༌པོ༌ ཕིས༌, ཏེ༌ནེ༌ ཁང༌པ༌ གང༌པོ༌ ཏྲི༌ཞིམ༌མི༌ གང༌།"]], [["ཨིན༌ནའང༌ ཁོང༌ངི༌ ལོབ༌ཕྲུགས༌གུན༌ནི༌ ཕྲོ༌ནེ༌ ཡུ༌དཱ༌ ཀར༌ཡོད༌པའེ༌ ༼ཀ༌བོའེ༌ སྟིང༌ནེ༌ ཡེ༌ཤུའ༌ ངོ༌ལོག༌ ཅོས༌༽ མིར༌ཡམ༌མ༌ ཟེརས༌,"]], [["\"འི༌ ཏྲི༌ཞིམ༌མི༌ མར༌བོ༌ ཙོངས༌ཏེ༌ པེ༌ནེ༌ ཉལ༌བ༌ཅན༌གུན༌ལ༌ ཅིའ༌ མ༌ཏང༌ང༌ ཨིན༌ཧེ༌? འི༌བོའ༌ ལོ༌ ཅིག༌གི༌ ལ༌ཆ༌ ཟམ༌ཤིག༌ རི༌ཅེས༌ དུག༌།\""]], [["ཉལ༌བ༌ཅན༌གུན༌ནི༌ ཕིའ༌ ཚེར༌ཁ༌ ཡོད༌ཏེ༌ མན༌པ༌ ཁོ༌རང༌ རྐུན༌མ༌ ཨིན༌ པ༌སང༌ ཁོའེ༌ ཏེ༌བོ༌ ཟེརས༌། ལོབ༌ཕྲུགས༌གུན༌ནི༌ ཀོལ༌ཅེས༌སི༌ པེ༌ནེ༌ ཁོ༌མགས༌, ཁོའེ༌ ལག༌ག༌ བོར༌ཁན༌བོའེ༌ ནང༌ནེ༌ ཁོའེ༌ རྐུའད༌པིན༌།"]], [["ཡེ༌ཤུའི༌ མོལས༌, \"ཁོ༌ ཚེར༌ཁ༌ མ༌ལྟན༌, ཁོའེ༌ འི༌བོ༌ ཅོས༌ཏེ༌ ངའེ༌ ཟུགས༌པོ༌ སྤུར༌ཁང༌ང༌ ཁྱེར༌ཅེས༌སི༌ ཕིའ༌ གྲལ༌གྲིག༌ ཅོས༌ཏེ༌ ཨིན༌།"]], [["ཉལ༌བ༌ཅན༌གུན༌ ཏུས༌གྱུན༌ ཁྱོ༌ཞའ༌ ཉམ༌པོ༌ ལུས༌ཨིན༌, ཨིན༌ནའང༌ ང༌ ཁྱོ༌ཞའ༌ ཉམ༌པོ༌ ཏུས༌གྱུན༌ མི༌ལུས༌།\""]], [["ཏེན༌ན༌ ཏུས༌ལ༌ ཡ༌ཧུ༌དཱ༌པའེ༌ མི༌ཚོགས༌ ཆེན༌མོའ༌ ཡེ༌ཤུ༌ ཏེ༌རུ༌ ཡོད༌ཁན༌བོ༌ གྱུས༌སོང༌པ༌ ཁོང༌གུན༌ ཡོངས༌, ཅིའ༌ཟེར༌ན༌ ཁོང༌གུན༌ལ༌ ཡེ༌ཤུ༌ ཐུག༌ཅེས༌ ཅིག༌པོ༌ མན༌པ༌, ཁོང༌ངི༌ སོན༌ཏེའ༌ ལང༌ང༌ ཛད༌ཁན༌ནི༌ ལ༌ཟར༌རས༌ལའང༌ ལྟ༌ཉིན༌ ཡོད༌པིན༌།"]], [["ཏེ༌ནེ༌ བླ༌མ༌ འུ༌སྐྱོང༌གུན༌ནི༌ ལ༌ཟར༌རས༌སའང༌ སད༌ཅེས༌སི༌ ཅུས༌ངན༌ ལྡིངས༌"]], [["ཅིའ༌ཟེར༌ན༌ ལ༌ཟར༌རས༌ལ༌ བྱུང༌ཁན༌བོའེ༌ ཡ༌ཧུ༌དཱ༌པ༌ མང༌པོ༌ཞིག༌གི༌ བླ༌མ༌གུན༌ ཕངས༌ཏེ༌ ཡེ༌ཤུའི༌ཀ༌ ཏད༌པ༌ ཁྱོང༌ངད༌པིན༌།"]], [["12:12 ནེ༌ 19"], ["སྟིང༌མ༌ཞག༌པོ༌ ཏུས༌ཆེན༌ལ༌ ཡོངས༌ཁན༌ནི༌ མི༌ཚོགས༌ ཆེན༌མོའེ༌ གཙོ༌བོ༌ ཡེ༌ཤུ༌ ཡེ༌རུ༌ཤ༌ལེམ༌མ༌ སྐྱོད༌དུག༌ ཟེར༌ཏེ༌ ཚོར༌པ༌,"]], [["ཁོང༌གུན༌ནི༌ ཁ༌སོར༌ ལྕང༌མའེ༌ ཡལ༌ག༌ ཁུར༌ཏེ༌ ཁོང༌ང༌ གའ༌སུས༌ ཞུའ༌ལ༌ བིང༌ཏེ༌ ཀུ༌ཅོ༌ ཏང༌ཨིན༌ ཟེརས༌,"], ["\"སྟོད༌པ༌ ཕུལ༌ཤིག༌།"], ["གཙོ༌བོ༌ དཀོན༌མཆོག༌གི༌ ཝང༌ཆའེ༌ ནང༌ང༌ སྐྱོད༌ཁན༌བོ༌ ཅིན༌ལབས༌ཅན༌།"], ["ཨིས༌ར༌ཨེལ༌ལི༌ གྱལ༌པོ༌ ཅིན༌ལབས༌ཅན༌།\""]], [["ཡེ༌ཤུའི༌ བུང༌སར༌ཞིག༌ ཟིགས༌པ༌ ལུང༌སྟན༌ དྲན༌དྲ༌ གྲུབ༌ཅེས༌སི༌ ཕིའ༌ ཁོང༌ ཏེ༌ཀ༌ ཞོན༌ན༌ ཛདས༌, ཀ༌བོ༌ ནི༌,"]], [["\"ཡེ༌རུ༌ཤ༌ལེམ༌པ༌གུན༌"], ["མ༌ཇིགས༌ཤིག༌།"], ["ལྟོས༌སའང༌ ཁྱོ༌ཞའེ༌ གྱལ༌པོ༌,"], ["བུང༌སར༌རི༌ཀ༌ ཞོན༌ཏེ༌ སྐྱོད༌ད༌ལ༌།"], ["\""]], [["ཏེ༌ཏུས༌ ལོབ༌ཕྲུགས༌གུན༌ལ༌ ཁོང༌ངི༌ ཛད༌ཁན༌གུན༌ ཅའང༌ ཧ༌མ༌གོ༌, ཨིན༌ནའང༌ ཡེ༌ཤུའ༌ སྤལ༌"], ["ཐོབ༌ཏེ༌ སྟིང༌ནེ༌, ཁོང༌ངི༌ཀ༌ ཏེ༌ བྱུང༌ཁན༌ ཚང༌མ༌ དམ༌པའེ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ ཡོད༌ཁན༌བོ༌ ཁོང༌གུན༌ལ༌ ཧ༌གོ༌།"]], [["ཡེ༌ཤུའི༌ ལ༌ཟར༌རས༌ལ༌ སྤུར༌ཁང༌ནེ༌ བོད༌ད༌ ཛད༌ཏེ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ ཟ༌ནེ༌, ཏེ༌རུ༌ ཡོད༌ཁན༌ནི༌ མི༌ཚོགས༌པོའེ༌ ཏེ༌ ནས༌ཚུལ༌བོ༌ ཀ༌ནེ༌ཀ༌རུ༌ ཁྱེབ༌ཤུག༌གད༌པིན༌།"]], [["ཡེ༌ཤུའི༌ ཏེ༌ ཧ༌ལས༌ཤེས༌སི༌ ཛད༌པ༌ ཛད༌ཁན༌བོ༌ ཚོར༌ཏེ༌ མི༌ མང༌པོ༌ ཡེ༌རུ༌ཤ༌ལེམ༌ནེ༌ ཁོང༌ང༌ ཐུག༌ག༌ལ༌ ཡོངས༌།"]], [["ཕ༌རུ༌ཤི༌པ༌གུན༌ནི༌ ཅིག༌ དང༌ ཅིག༌ག༌ ཟེརས༌, \"ལྟོས༌ཤིག༌གའང༌ ང༌དང༌གུན༌ནི༌ ཐབས༌པོ༌ ཀ༌རུའང༌ ལེབ༌ མི༌ཅུག༌གོག༌, ཚང༌མ༌ ཁོའེ༌ སྟིང༌རང༌ནེ༌ ཆའ༌ལ༌།\""]], [["12:20 ནེ༌ 36"], ["ཏ༌ ཏུས༌ཆེན༌ནི༌ ཏུས༌ དཀོན༌མཆོག༌ག༌ ཅོལ༌ལ༌ ཡོང༌ཁན༌གུན༌ནི༌ ཕྲོའ༌ ཡ༌ཧུ༌དཱ༌པ༌ མན༌ཁན༌ ཁ༌ཅིག༌གའང༌ ཡོད༌པིན༌།"]], [["གཱ༌ལིལ༌ལིའི༌ ཡུལ༌ཇོངས༌ བེད༌སའི༌ད༌ནེ༌ ཨིན༌ཁན༌གུན༌, ཕི༌ལིབ༌བི༌ཀ༌ ཡོངས༌ཏེ༌ ཁོའ༌ ཞུ༌ཝ༌ ཕུལས༌, \"སྤོན༌བོ༌ལེ༌, ང༌ཞ༌གུན༌ལ༌ གཙོ༌བོ༌ ཡེ༌ཤུ༌ ཇལ༌ ཉིན༌རག༌།\""]], [["ཕི༌ལིབ༌ ཨེན༌གྲིརུ༌ ཤད༌ད༌ལ༌ སོང༌, ཡང༌ ཁོང༌ ཉིས༌ཀོ༌ སོང༌ཏེ༌ ཡེ༌ཤུའ༌ ཤདས༌།"]], [["ཡེ༌ཤུའི༌ ལན༌སལས༌, \"མི༌རིགས༌སི༌བུའ༌ དཀོན༌མཆོག༌གི༌ ཆོགས༌ནེ༌ སྤལ༌ ཐོབ༌ཅེས༌སི༌ ཏུས༌ ལེབ༌ ཚར༌།"]], [["ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ནམ༌ཚོག༌པ༌ ཀྲོའེ༌ ས༌འོན༌ སའེ༌ ནང༌ང༌ བུད༌ཏེ༌ ཤི༌ མི༌ཤི༌ ཏེ༌བོ༌ ཀྲོ༌ ཅིག༌ག༌ ལུས༌ས༌ནོག༌, ཨིན༌ནའང༌ ཤི༌ཏེ༌ སྟིང༌ནེ༌ སྨིན༌ཏེ༌ ཏེ༌བོའ༌ བྲས༌བུ༌ མང༌པོ༌ ཆགས༌ས༌ནོག༌།"]], [["ང༌ སང༌ མང༌ང༌ རང༌ངི༌ སྲོག༌ག༌ ཡ༌ཤ༌ ཅོ༌ཁན༌གུན༌ནི༌ དེན༌བའེ༌ མི༌ཚེ༌ སྐྱལ༌ཨིན༌, ཨིན༌ནའང༌ རང༌ངི༌ སྲོག༌གི༌ སང༌ མང༌ང༌ ངའ༌ ཡ༌ཤ༌ ཅོ༌ཁན༌གུན༌ནི༌ ཁོ༌རང༌ངི༌ སྲོག༌པོ༌ ཐའ༌མེད༌པའེ༌ མི༌ཚེའེ༌ ཕིའ༌ སྐྱོབ༌ཨིན༌།"]], [["ངའ༌ ཞབ༌སྟོག༌ ཞུ༌ཁན༌གུན༌ ངའེ༌ གྱབ༌ནེ༌ བྲངས༌གོས༌, ང༌ ཡོད༌ས༌ ངའེ༌ ཡོག༌པོ༌གུན༌ནའང༌ དུག༌ཨིན༌། ངའ༌ ཞབ༌སྟོག༌ ཞུ༌ཁན༌གུན༌ལ༌ ངའེ༌ ནམ༌ཁའ༌ ཞུགས༌ཁན༌ནི༌ ཡབ༌བིའང༌ རྩི༌ཝ༌ ཛད༌ཨིན༌།\""]], [["\"ངའེ༌ སེམས༌ལ༌ མ༌སྲན༌ཏྲེ༌ ནགས༌ རག༌། ཏེ༌ནེ༌ ཅི༌ ངའེ༌ ཟེར༌ར༌, 'ཀྱེ༌ ངའེ༌ ཡབ༌, ཏ༌ ང༌ འི༌ རྡུག༌ངལ༌ལི༌ ཏུས༌པོ༌ནེ༌ སྐྱོབ༌བ༌ ཛད༌?' མ༌ནེ༌ མི༌ཟེར༌ ཅིའ༌ཟེར༌ན༌ ང༌ འིན༌ན༌ གྱུན༌ཚན༌བོའེ༌ ཕིའ༌ ཡོངས༌ཏེ༌ ཨིན༌།"]], [["ཀྱེ༌ ཡབ༌, ཉེ༌རང༌ངི༌ ཚན༌ལ༌ སྤལ༌ ཐོབ༌ ཅུག༌ག༌ ཛད༌།\""], ["ཏེ༌ནེ༌ ནམ༌ཁའ༌ནེ༌ སུང༌སྐད༌ཅིག༌ ཚོར༌, \"ངའེ༌ སྤལ༌ ཏངས༌ཏེ༌ ཨིན༌, ཏ༌རུང༌ངའང༌ སྤལ༌ ཏང༌ཨིན༌།\""]], [["ཏེ༌རུ༌ ཡོད༌ཁན༌ མི༌ཚོགས༌ སུང༌སྐད༌ ཚོར༌ཁན༌གུན༌ནི༌ བྲུག༌ལྡིར༌ར༌ རག༌ ཟེརས༌, ཡང༌ ཁ༌ཅིག༌གི༌ ཟེརས༌, \"ཕོ༌ཉའེ༌ ཁོང༌ང༌ ཞལ༌ཏ༌ སལ༌ཏེ༌ ཨིན༌ནོག༌།\""]], [["ཡེ༌ཤུའི༌ མོལས༌, \"འི༌ སུང༌སྐད༌པོ༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌, ངའེ༌ ཕིའ༌ མན༌།"]], [["ཏ༌ འི༌ ཇིག༌རྟེན༌པ༌གུན༌ལ༌ ཁྲིམས༌ཅད༌ཅེས༌སི༌ ཏུས༌ ལེབས༌ཏེ༌ ཨིན༌, འི༌ ཇིག༌རྟེན༌ནི༌ ཏད༌པ༌ མེད༌ཁན༌གུན༌ནི༌ ཝང༌སྲུལ༌པ༌ ཤེ༌ཏན༌, ཕི༌ལོག༌ག༌ ཕིང༌ང༌ ཛད༌ཨིན༌།"]], [["ཡང༌ ང༌ ཀེན༌ལ༌ སྟག༌ ཟ༌ནེ༌ ངའེ༌ མི༌ཚང༌མའེ༌ སེམས༌ ང༌རང༌ ཆོགས༌ལ༌ ཁྱོང༌ཨིན༌།\""]], [["ཡེ༌ཤུའི༌ ཏེ༌ཟུག༌ མོལ༌ཏེ༌ ཁོང༌ ཀྲོངས༌ཚུལ༌བོ༌ སྔོན༌ ཅུག༌ག༌ ཛདས༌།"]], [["མི༌ཚོགས༌སི༌ ཟེརས༌, \"ང༌ཞའེ༌ དམ༌པའེ༌ སུང༌རབས༌སི༌ ནང༌ནེ༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཏུས༌གྱུན༌ ཞུགས༌ཨིན༌ ཟེར༌ཏེ༌ ཚོར༌། ཏེ༌ནེ༌ ཉེ༌རང༌ངི༌ ཀ༌ཟུག༌ག༌ མོལ༌ལད༌, 'མི༌རིགས༌སི༌བུ༌ ཐོན༌པོ༌ སྟག༌གོས༌?' འི༌ མི༌རིགས༌སི༌བུ༌ སུ༌ ཨིན༌ནོག༌?\""]], [["ཡེ༌ཤུའི༌ མོལས༌, \"ངའེ༌ འོད༌པོ༌ ཁྱོ༌ཞ༌གུན༌ ཉམ༌པོ༌ ཏུས༌ ཉུ༌ངུན༌ཞིག༌གི༌ ཕིའ༌ ལུས༌ཨིན༌། མུན༌གྲིག༌གི༌ ཁྱོ༌ཞ༌གུན༌ནི༌ཀ༌ ཝང༌ མི༌སྲུལ༌ཅེས༌སི༌ ཕིའ༌ ཏེ༌ འོད༌ ཡོད༌ཡོད༌པོ༌ ཏེ༌ནང༌ང༌ གྲུལ༌ཤིག༌། མུན༌གྲིག༌གི༌ ནང༌ང༌ གྲུལ༌ཁན༌གུན༌ལ༌ ཀ༌རུ༌ ཆ༌ཅེན༌ ཅའང༌ གྱུས༌ མེད༌ཀྱག༌།"]], [["ཁྱོ༌ཞ༌གུན༌ ཉམ༌པོ༌ འོད༌ ཡོད༌དི༌ ཏུས༌ལ༌ ཁྱོ༌ཞ༌གུན༌ ཏེ༌ འོད༌དི༌ ཕྲུ༌གུ༌ གྱུར༌ཅེས༌སི༌ ཕིའ༌ ཏེ༌ འོད༌པོའེ༌ཀ༌ ཏད༌པ༌ ཁྱོང༌གོས༌།\" ཏེ༌བོ༌ མོལ༌ཏེ༌ སྟིང༌ནེ༌ ཡེ༌ཤུ༌ ཏེ༌ཀ༌ནེ༌ བིངས༌ཏེ༌ སྐྱོདས༌ ཡང༌ ཁོང༌གུན༌ནེ༌ ཨིབ༌བ༌ ཛདས༌།"]], [["12:37 ནེ༌ 50"], ["གཙོ༌བོ༌ ཡེ༌ཤུའི༌ ཧ༌ལས༌ཤེས༌སི༌ ལྟས༌གུན༌ ལྟན༌ཏེའང༌ མི༌ མང༌ཆེའ༌ ཁོང༌ངི༌ཀ༌ ཏད༌པ༌ མ༌ཁྱོངས༌།"]], [["འི༌བོ༌ ལུང༌སྟོན༌པ༌ ཡེ༌ཤ༌ཡཱའེ༌ མོལ༌ཁན༌བོ༌ དྲན༌དྲ༌ གྲུབ༌ཏེ༌ ཨིན༌,"], ["\"ཉེ༌རང༌ངི༌ ཁྱུད༌ཅན༌ ཆག༌ལས༌གུན༌ སྔོན༌ཅུགས༌ཏེའང༌,"], ["གཙོ༌བོ༌ལེ༌, སུའི༌ ང༌དང༌ངི༌ ལོན༌བོའ༌ ཨིད༌ཤེས༌ ཅོས༌།\""]], [["ཏེན༌ན༌ གྱུན༌ཚན༌བོའེ༌ ཕིའ༌ ཁོང༌གུན༌ནི༌ ཏད༌པ༌ མ༌ཁྱོངས༌། དམ༌པའེ༌ སུང༌རབས༌སི༌ ཡང༌ ཁག༌ཤིག༌གི༌ཀ༌ ལུང༌སྟོན༌པ༌ ཡེ༌ཤ༌ཡཱའེ༌ མོལ༌ཏེ༌ དུག༌,"]], [["\"ཁོང༌ངི༌ ཁོང༌གུན༌ནི༌ མིག༌གུན༌ ཞ༌ར༌ དང༌"], ["སྙིང༌གུན༌ སྐྱོང༌པོ༌ ཅོའ༌ ཛད༌ པ༌སང༌"], ["ཁོང༌གུན༌ནི༌ མིག༌ནེ༌ མི༌ཐོང༌"], ["ཡང༌ སྙིང༌གུན༌ལ༌ ཧ༌གོ༌ མི༌ཐུབ༌,"], ["ཏེ༌ མན༌ནེ༌ ཁོང༌གུན༌ནི༌ གྱོད༌པ༌ ཅོས༌ཏེ༌"], ["ངའེ༌ ཁོང༌གུན༌ ཕན༌ཅུགས༌ཏེ༌ ཡོད༌གྲོ༌།"], ["\""]], [["ལུང༌སྟོན༌པ༌ ཡེ༌ཤ༌ཡཱའེ༌ ཡེ༌ཤུའི༌ སྤལ༌བོ༌ ཐོང༌ པ༌སང༌, ཁོང༌ངི༌ སྐོར༌ལ༌ ཏེ༌གུན༌ མོལ༌ཏེ༌ ཨིན༌པིན༌།"]], [["ཏེ༌ཏུས༌ལ༌ མི༌ མང༌པོ༌ཞིག༌གི༌ ཀ༌བོའེ༌ ཕྲོའ༌ ཡ༌ཧུ༌དཱ༌པའེ༌ འུ༌སྐྱོང༌ ཁ༌ཅིག༌གའང༌ ཡོད༌པིན༌, ཡེ༌ཤུའི༌ ནང༌ང༌ ཏད༌པ༌ ཁྱོངས༌, ཨིན༌ནའང༌ སུའང༌ མ༌ཤདས༌, ཅིའ༌ཟེར༌ན༌ ཕ༌རུ༌ཤི༌པ༌གུན༌ནི༌ ཁོང༌གུན༌ ཆོས༌ཚོགས༌སི༌ ཕྲོ༌ནེ༌ ཕིངས༌ ཏང༌ང༌ནོག༌ སམ༌ཏེ༌ ཇིགས༌སད༌པིན༌།"]], [["ཁོང༌གུན༌ནི༌ དཀོན༌མཆོག༌གི༌ སྟོད༌པའེ༌ སང༌ མི༌ཆོགས༌སི༌ སྟོད༌པ༌ རིན༌ཆེའ༌ ཚོར༌རད༌པིན༌།"]], [["ཏེ༌ནེ༌ ཡེ༌ཤུའི༌ ཀུ༌ཅོ༌ སལ༌ཏེ༌ མོལས༌, \"ང༌ ཏད༌པ༌ ཅོ༌ཁན༌གུན༌ནི༌ ང༌ ཅིག༌པོ༌ མན༌པ༌ ང༌ ཀལ༌ལ༌ ཛད༌ཁན༌བོའང༌ ཏད༌པ༌ ཅོའ༌ནོག༌།"]], [["ཡང༌ ང༌ ཐོང༌ཁན༌གུན༌ནི༌ ང༌ ཀལ༌ལ༌ ཛད༌ཁན༌ནི༌ ཡབ༌ ཇལ༌ཏེ༌ ཨིན༌ནོག༌།"]], [["ངའེ༌ཀ༌ ཏད༌པ༌ ཁྱོང༌ཁན༌གུན༌ མུན༌གྲིག༌གི༌ ནང༌ང༌ མི༌ལུས༌ཤེས༌སི༌ ཕིའ༌ ང༌ ཇིག༌རྟེན༌ནི༌ ནང༌ང༌ འོད༌དི༌ ཚུལ༌ལ༌ ཡོངས༌ཏེ༌ ཨིན༌།\""]], [["ངའེ༌ སྤེ༌ར༌གུན༌ ཉན༌ཏེ༌ ལག༌ལེན༌ མ༌ཅོ༌ཁན༌གུན༌ལ༌ ངའེ༌ སྐྱོན༌ མི༌ཀལ༌, ཅིའ༌ཟེར༌ན༌ ང༌ ཇིག༌རྟེན༌པ༌གུན༌ལ༌ སྐྱོན༌ ཀལ༌ལ༌ མན༌པ༌ ཐར༌པ༌ ཏང༌ང༌ ཡོངས༌ཏེ༌ ཨིན༌།"]], [["ང༌ ཕངས༌ཏེ༌ ངའེ༌ སྤེ༌ར༌གུན༌ མ༌ཉན༌ཁན༌ ཚང༌མའ༌ ངའེ༌ ཟེར༌ཁན༌ ཏེན༌ན༌ སྤེ༌ར༌གུན༌ནི༌ ཐའ༌མའེ༌ ཞག༌ག༌ ཁོང༌གུན༌ལ༌ ཤགས༌ ཅད༌ཨིན༌།"]], [["ངའེ༌ ང༌རང༌ངི༌ ཝང༌ངི༌ ནང༌ང༌ ཟེར༌ར༌མེད༌, ཨིན༌ནའང༌ ང༌ ཀལ༌ལ༌ ཛད༌ཁན༌ ནམ༌ཁའ༌ ཞུགས༌ཁན༌ནི༌ ཡབ༌བི༌ ང༌ ཅི༌ ཟེར༌ཅེས༌ དང༌ ཀ༌ཟུག༌གི༌ ཟེར༌ཅེས༌ལ༌ བཀའ༌ སལ༌ལ༌ ཛད༌ཏེ༌ ཨིན༌།"]], [["ཁོང༌ངི༌ བཀའེ༌ ཐའ༌མེད༌པའེ༌ མི༌ཚེའེ༌ ནང༌ང༌ ཁྲིད༌ད༌ ཛད༌ཅེས༌པོ༌ ངའེ༌ ཤེས༌སད༌། ཏེན༌ན༌བོའེ༌ཕིའ༌ ངའེ༌ ཡབ༌བི༌ ངའ༌ ཟེར༌ཅེས༌སི༌ བཀའ༌ སལ༌ཁན༌བོ༌ ངའེ༌ ཟེར༌རད༌།"]]], [[["13:1 ནེ༌ 17"], ["པེ༌སག༌གི༌ དོན༌ཏང༌ངི༌ སང༌ སྔུན༌ལ༌, གཙོ༌བོ༌ ཡེ༌ཤུའ༌ འི༌ ཇིག༌རྟེན༌བོ༌ ཕངས༌ཏེ༌ ཁོང༌རང༌ངི༌ ཡབ༌བི༌ཀ༌ སྐྱོད༌ཅེས༌སི༌ ཏུས༌ ལེབས༌ཏེ༌ ཨིན༌ཁན༌བོ༌ ཐུག༌གྱུས༌ ཡོད༌པིན༌། ཁོང༌ངི༌ འི༌ ཇིག༌རྟེན༌ནི༌ ནང༌ང༌ ཁོང༌རང༌ངི༌ མི༌གུན༌ལ༌ ཅམས༌པ༌ ཛདས༌, ཁོང༌གུན༌ལ༌ ཏ༌ ཁོང༌ངི༌ ཁོང༌རང༌ངི༌ ཅམས༌པ༌ ཚད༌ མེད༌ ལྟན༌ན༌ ཛདས༌།"]], [["ཁོང༌གུན༌ ཕི༌ཏོག༌གི༌ དོན༌ཏང༌ དོན༌ཨིན༌ ཡོད༌པིན༌, ཤེ༌ཏན༌ནི༌ ཤི༌མོན༌ནི༌ བུ༌ཚ༌ ཡུ༌དཱ༌ ཀར༌ཡོད༌པའེ༌ སྙིང༌ངི༌ ནང༌ང༌ ཡེ༌ཤུའ༌ ངོ༌ལོག༌ ཅོ༌ཅུག༌ཅེས༌སི༌ སམ༌བ༌ སྐྱེ༌ཅུགས༌ ཚར༌ཏེ༌ ཨིན༌པིན༌།"]], [["ཡེ༌ཤུའི༌ ཡབ༌བི༌ ཅི༌ཚང༌མ༌ ཁོང༌ངི༌ ཆག༌ག༌ སྟད༌ད༌ ཛད༌ཁན༌ དང༌ ཁོང༌ དཀོན༌མཆོག༌གི༌ ཆོགས༌ནེ༌ སྐྱོད༌ཁན༌ ཡང༌ དཀོན༌མཆོག༌གི༌ སྐུན༌དུན༌ལ༌ ལོགས༌ཏེ༌ སྐྱོད༌ཅེས༌པོ༌ ཁྱེན༌ན༌ ཛད༌དད༌པིན༌།"]], [["ཏེ༌ནེ༌ ཁོང༌ ཅོག༌ཙེ༌ དུན༌ལ༌ ཞངས༌ ཡང༌ རང༌ངི༌ ཁ༌ཐོག༌གི༌ ནམ༌ཟའ༌ ཕུད༌ད༌ ཛདས༌ཏེ༌ ལག༌ཕིས༌ ཆེན༌མོ༌ཞིག༌ ཁོང༌རང༌ངི༌ སྐྱེད༌པ༌ སྲིལ༌ལ༌ ཛདས༌།"]], [["ཏེ༌ སྟིང༌ནེ༌ ཁོང༌ངི༌ ཅི༌ལིམ༌ཅི༌ ནང༌ང༌ ཆུ༌ ལུགས༌ཏེ༌ ཁོང༌རང༌ངི༌ ལོབ༌ཕྲུགས༌གུན༌ནི༌ རྐང༌པ༌ ཁྲུ༌ཅེས༌ གོ༌ཟུག༌ ཛད༌ཏེ༌ སྐྱེད༌པ༌ སྲིལ༌ལ༌ ཛད༌ཁན༌ནི༌ ལག༌ཕིས༌ ཆེན༌མོ༌ ཉམ༌པོ༌ ཕིའ༌ ཛདས༌།"]], [["ཁོང༌ ཤི༌མོན༌ པི༌ཏྲར༌རི༌ དུན༌ལ༌ ལེབ༌བ༌ཅིག༌, པི༌ཏྲར༌རི༌ ཟེརས༌, \"གཙོ༌བོ༌ ཉེ༌རང༌ངི༌ ངའེ༌ རྐང༌པ༌ ཁྲུའ༌ ཛད༌དད༌ད༌?\""]], [["ཡེ༌ཤུའི༌ ཁོའ༌ ལན༌སལས༌, \"ངའེ༌ ཅོ༌ཁན༌བོ༌ དག༌ས༌ ཁྱོ༌རང༌ང༌ ཧ༌མི༌གོ༌, ཨིན༌ནའང༌ སྟིང༌ནེ༌ ཧ༌གོ༌ཨིན༌།\""]], [["པི༌ཏྲར༌རི༌ ཟེརས༌, \"མན༌, ཉེ༌རང༌ངི༌ ངའེ༌ རྐང༌པ༌ མ༌ནེ༌ ཁྲུ༌ མ༌ཛད༌།\""], ["ཡེ༌ཤུའི༌ ཁོའ༌ མོལས༌, \"གལ༌ཏེས༌ ངའེ༌ ཁྱོ༌རང༌ངི༌ རྐང༌པ༌ མ༌ཁྲུ༌ན༌ ཏེ༌ནེ༌ ངའེ༌ ནོར༌སྐལ༌ལི༌ ནང༌ང༌ ཁྱོ༌རང༌ང༌ ཁག༌ མེད༌།\""]], [["ཤི༌མོན༌ པི༌ཏྲར༌རི༌ ཟེརས༌, \"ཏེ༌ཟུག༌ ཨིན༌ན༌, ཏེ༌ནེ༌ གཙོ༌བོ༌ ངའེ༌ རྐང༌པ༌ མ༌ཚད༌, ལག༌ དང༌ གོའང༌ ཁྲུའ༌ཛད༌།\""]], [["ཡེ༌ཤུའི༌ ཁོའ༌ ལན༌སལས༌, \"ཆུའ༌ ཞུགས༌ཁན༌ནི༌ མི༌བོའེ༌ རྐང༌པ༌ཙ༌ མ༌ནེ༌ ཁྲུ༌གོས༌ མེད༌ཏེ༌ ཨིན༌ནོག༌, ཁོའེ༌ ཟུགས༌པོ༌ གང༌པོ༌ ལག༌མོ༌ ཨིན༌ནོག༌། ཅིག༌ཅིག༌ མ༌སྟོགས༌ ཁྱོ༌ཞའ༌ ཚང༌མ༌ རྩང༌མ༌ ཨིན༌།\""]], [["ཡེ༌ཤུའ༌ ངོ༌ལོག༌ ཅོ༌ཅེས༌ཅན༌ནི༌ མི༌བོ༌ ཐུག༌གྱུས༌ ཡོད༌ པ༌སང༌, 'ཅིག༌ཅིག༌ མ༌སྟོགས༌ ཁྱོ༌ཞའ༌ ཚང༌མ༌ རྩང༌མ༌ ཨིན༌' མོལས༌།"]], [["ཡེ༌ཤུའི༌ ལོབ༌ཕྲུགས༌གུན༌ནི༌ རྐང༌པ༌ ཁྲུ༌ ཚར༌ར༌ཅིག༌ ནམ༌ཟའ༌ ནམས༌ཏེ༌ ཁོང༌རང༌ངི༌ ནས༌སའེ༌ཀ༌ ཞུགས༌, ཡང༌ ཁོང༌ངི༌ ལོབ༌ཕྲུགས༌གུན༌ལ༌ ཏྲིའ༌ ཛདས༌, \"ངའེ༌ ཅོས༌ཁན༌ནི༌ ཏོན༌བོ༌ ཁྱོ༌ཞའ༌ ཧ༌གོའ༌?"]], [["ཁྱོ༌ཞའེ༌ ང༌ ལོབ༌པོན༌ དང༌ གཙོ༌བོ༌ ཟེར༌ར༌ནོག༌, ཏེ༌ཟུག༌ ཟེར༌ཅེས༌པོ༌ དྲང༌པོ༌ ཨིན༌ནོག༌, ཅིའ༌ཟེར༌ན༌ ང༌ ཏེ༌བོ༌ ཨིན༌ནའང༌ ཨིན༌།"]], [["ཏ༌ ང༌ ཁྱོ༌ཞ༌གུན༌ནི༌ ལོབ༌པོན༌ དང༌ གཙོ༌བོ༌ ཨིན༌ཨིན༌ཞིག༌ ཁྱོ༌ཞའེ༌ རྐང༌པ༌ ཁྲུའད༌ན༌, ཁྱོ༌ཞ༌གུན༌ནིའང༌ ཅིག༌ དང༌ ཅིག༌གི༌ རྐང༌པ༌ ཁྲུ༌གོས༌།"]], [["ངའེ༌ ཅོས༌ཁན༌གུན༌ ཁྱོ༌ཞེའང༌ ཅོ༌ཅེས༌སི༌ ཕིའ༌ ཁྱོ༌ཞ༌གུན༌ལ༌ ངའེ༌ སྤེ༌ཞིག༌ ལྟན༌ཏེ༌ ཨིན༌།"]], [["ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ཡོག༌པོ༌ སྤོན༌བོའེ༌ སང༌ ཆེའ༌ མ༌ནོག༌, ཡང༌ ལོན༌ ཁྱོང༌ཁན༌བོ༌ ལོན༌ ཀལ༌ཁན༌བོའེ༌ སང༌ ཆེའ༌ མ༌ནོག༌།"]], [["ཏ༌ ཁྱོ༌ཞ༌གུན༌ལ༌ འི༌གུན༌ ཧ༌གོ༌ཏེ༌ ཨིན༌ནོག༌། འི༌གུན༌ནི༌ཀ༌ ལག༌ལེན༌ ཅོ༌ན༌ ཅིན༌ལབས༌ ཐོབ༌ཨིན༌།\""], ["13:18 ནེ༌ 30"]], [["གཙོ༌བོ༌ ཡེ༌ཤུའི༌ མོལས༌, \"ངའེ༌ ཁྱོ༌ཞའ༌ ཚང༌མའེ༌ སྐོར༌ལ༌ ཟེར༌ར༌མེད༌, ངའེ༌ ལྡམས༌ཁན༌གུན༌ ང༌ གྱུས༌ཡོད༌། ཨིན༌ནའང༌ དམ༌པའེ༌ སུང༌རབས༌སི༌ ནང༌ང༌, 'ང༌ ཉམ༌པོ༌ ཟའ༌ཁན༌བོའེ༌ ངའ༌ ངོ༌ལོག༌ ཅོ༌ཨིན༌' བྲིས༌ཁན༌བོ༌ དྲན༌དྲ༌ གྲུབ༌གོས༌།"]], [["འི༌གུན༌ བྱུང༌ ཟ༌ནེ༌ ཁྱོ༌ཞ༌གུན༌ནི༌ ང༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོ༌ ཏད༌པ༌ ཅོ༌ཅེས༌སི༌ ཕིའ༌ ངའེ༌ འི༌བོ༌ བྱུང༌ངི༌ སང༌ སྔུན༌ལ༌ དག༌ས༌ ཁྱོ༌ཞ༌གུན༌ལ༌ ཟེར༌རད༌།"]], [["ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ངའེ༌ ཀལ༌ཁན༌གུན༌ལ༌ གའ༌སུས༌ ཅོ༌ཁན༌གུན༌ནི༌ ངའ༌ གའ༌སུས༌ ཅོས༌ཏེ༌ ཨིན༌, ཡང༌ ང༌ གའ༌སུས༌ ཅོ༌ཁན༌གུན༌ནི༌ ང༌ ཀལ༌ལ༌ ཛད༌ཁན༌བོའ༌ གའ༌སུས༌ ཞུས༌ཏེ༌ ཨིན༌ནོག༌།\""]], [["ཏེ༌བོ༌ མོལ༌ཏེ༌ སྟིང༌ནེ༌ ཡེ༌ཤུའི༌ སེམས༌ལ༌ མ༌སྲན༌ཏྲེ༌ ནགས༌ ཐོང༌, ཡང༌ སྤང༌པོ༌ སལ༌ཏེ༌ མོལས༌, \"ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ཁྱོ༌ཞའེ༌ ཕྲོ༌ནེ༌ ཅིག༌ཅིག༌གི༌ ངའ༌ ངོ༌ལོག༌ ཅོ༌ཨིན༌།\""]], [["ཏེ༌ནེ༌ ལོབ༌ཕྲུགས༌གུན༌ནི༌ ཅིག༌ དང༌ ཅིག༌ག༌ ལྟས༌, ཅིའ༌ཟེར༌ན༌ ཁོང༌ངི༌ སུའི༌ སྐོར༌ལ༌ མོལ༌ཏེ༌ ཨིན༌ སུའང༌ གྱུས༌ མེད༌པིན༌།"]], [["ཡེ༌ཤུའི༌ ཅེས༌པ༌ ཛད༌ཁན༌ནི༌ ལོབ༌ཕྲུགས༌པོ༌ ཁོང༌ངི༌ ལྡོའེ༌ཀ༌ དུགས༌ཏེ༌ ཡོད༌པིན༌།"]], [["ཤི༌མོན༌ པི༌ཏྲར༌རི༌ ཏེ༌ ལོབ༌ཕྲུགས༌པོའ༌, སུའི༌ སྐོར༌ལ༌ མོལ༌ཏེ༌ ཨིན༌ ཡེ༌ཤུའ༌ ཏྲི༌ཅེས༌ལ༌ རྡའ༌ ཏངས༌?"]], [["ཁོ༌ ཡེ༌ཤུའི༌ ཆོགས༌ལ༌ ཉེས༌ཏེ༌ ཁོང༌ང༌ ཏྲིས༌, \"གཙོ༌བོ༌ ཁོ༌ སུ༌ ཨིན༌ནོག༌?\""]], [["ཡེ༌ཤུའི༌ ལན༌སལས༌, \"ངའེ༌ ཏ༌གི༌ ད༌བེན༌ནི༌ ནང༌ང༌ སྤགས༌ཏེ༌ ཏང༌ཅེས༌ཅན༌བོ༌ ཨིན༌།\" ཏེ༌ནེ༌ ཡེ༌ཤུའི༌ ཤི༌མོན༌ ཀར༌ཡོད༌པའེ༌ བུ༌ཚ༌ ཡུ༌དཱ༌ ཏ༌གི༌ སྤགས༌ཁན༌བོ༌ སལས༌།"]], [["ཏ༌གི༌ ཁམ༌བུ༌བོ༌ ཟའ༌ཅིག༌ ཤེ༌ཏན༌ ཁོའེ༌ ནང༌ང༌ ཞུགས༌། ཡེ༌ཤུའི༌ ཁོའ༌ མོལས༌, \"ཁྱོ༌རང༌ངི༌ ཅོ༌ཅེས༌ཅན༌བོ༌ གྱོགས༌པ༌ ཅོས༌།\""]], [["ཨིན༌ནའང༌ ཁར༌ཇི༌ ཟེན༌ ཡོད༌ཁན༌ ཞན༌ཚང༌མའ༌ ཡེ༌ཤུའི༌ ཁོའ༌ ཏེ༌ཟུག༌ ཅིའ༌ མོལ༌ཏེ༌ ཨིན༌ ཅའང༌ ཧ༌མ༌གོ༌།"]], [["ཡུ༌དཱ༌ པེ༌ནེ༌ ཁག༌ཁུར༌པ༌ ཨིན༌པ༌, ཁ༌ཅིག༌གི༌ ཡེ༌ཤུའི༌ ཁོའ༌ ཏུས༌ཆེན༌ནི༌ ཕིའ༌ སྒོས༌དོམ༌གུན༌ ཉོ༌ཅེས༌ ཡ༌ ཉལ༌བ༌ཅན༌ གུན༌ལ༌ པེ༌ནེ༌ ཏང༌ཅེས༌སི༌ ཕིའ༌ མོལ༌ཏེ༌ ཨིན༌གྲོ༌ སམ༌།"]], [["ཡུ༌དཱའེ༌ ཏ༌གི༌ ཁམ༌བུ༌བོ༌ ཟོས༌ཏེ༌ ཁོ༌ ཕི༌ལོག༌ག༌ བིང༌ཏེ༌ སོང༌, ཏེ༌ ཟ༌ནེ༌ ཚན༌ སོང༌ཏེ༌ ཡོད༌པིན༌།"]], [["13:31 ནེ༌ 38"], ["ཡུ༌དཱ༌ སོང༌ ཚར༌ར༌ཅིག༌ གཙོ༌བོ༌ ཡེ༌ཤུའི༌ མོལས༌, \"ཏ༌ མི༌རིགས༌སི༌བུའ༌ སྤལ༌ ཐོབ༌ཨིན༌, ཡང༌ ཁོ༌ གྱུད༌ཏེ༌ དཀོན༌མཆོག༌ག༌ སྤལ༌ ཐོབ༌ཨིན༌།"]], [["གལ༌ཏེས༌ ཁོའེ༌ ཞས༌ཏེ༌ དཀོན༌མཆོག༌ག༌ སྤལ༌ ཐོབ༌བད༌ན༌, དཀོན༌མཆོག༌གི༌ ཁོང༌རང༌ངི༌ ནང༌ང༌ སྲས༌ལའང༌ སྤལ༌ གྱོགས༌པ༌ སལ༌ལ༌ ཛད༌ཨིན༌།"]], [["ངའེ༌ ཕྲུ༌གུ༌གུན༌, ཁྱོ༌ཞ༌གུན༌ ཉམ༌པོ༌ ང༌ ཏ༌རུང༌ ཏུས༌ ཉུ༌ངུན༌ཞིག༌ ལུས༌ཨིན༌། ཁྱོ༌ཞའེ༌ ང༌ ཙལ༌ཨིན༌, ཀ༌ཟུག༌ ངའེ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཟེར༌པིན༌ དག༌ས༌ ཁྱོ༌ཞ༌གུན༌ལའང༌ ཟེར༌རད༌, ཀ༌རུ༌ ང༌ ཆའད༌ ཁྱོ༌ཞ༌གུན༌ ཏེ༌རུ༌ ཡོང༌ མི༌ཉན༌།"]], [["ངའེ༌ ཁྱོ༌ཞ༌གུན༌ལ༌ བཀའ༌རྒྱ༌ སོ༌མ༌ཞིག༌ ཏང༌ངད༌, ཅིག༌ དང༌ ཅིག༌ག༌ ཅམས༌པ༌ ཅོས༌། ངའེ༌ ཁྱོ༌ཞའ༌ ཅམས༌པ༌ ཅོའ༌ ཙོགས༌ལ༌, ཁྱོ༌ཞ༌གུན༌ནིའང༌ ཅིག༌ དང༌ ཅིག༌ག༌ ཅམས༌པ༌ ཅོ༌གོས༌།"]], [["ཏེ༌བོའེ༌ མི༌ཚང༌མ༌ལ༌ ཁྱོ༌ཞ༌གུན༌ ངའེ༌ ལོབ༌ཕྲུགས༌ ཨིན༌ཁན༌བོ༌ ཤེས༌ཨིན༌, གལ༌ཏེས༌ ཁྱོ༌ཞའེ༌ ཅིག༌ དང༌ ཅིག༌ག༌ ཅམས༌པ༌ ཅོ༌ན༌།\""]], [["ཤི༌མོན༌ པི༌ཏྲར༌རི༌ ཡེ༌ཤུའ༌ ཟེརས༌, \"གཙོ༌བོ༌ ཉེ༌རང༌ ཀ༌རུ༌ སྐྱོད༌ཅེས༌ ཨིན༌?\""], ["ཡེ༌ཤུའི༌ ལན༌སལས༌, \"ང༌ ཆ༌སའ༌ དག༌ས༌ ཁྱོ༌རང༌ ཡོང༌ མི༌ཉན༌, ཨིན༌ནའང༌ སྟིང༌ནེ༌ ཁྱོ༌རང༌ ངའ༌ བྲངས༌ཏེ༌ ཡོང༌ཨིན༌།\""]], [["པི༌ཏྲར༌རི༌ ཏྲིས༌, \"ཀྱེ༌ གཙོ༌བོ༌ ང༌ ཉེ༌རང༌ ཉམ༌པོ༌ དག༌ས༌ ཅིའ༌ ཡོང༌ མི༌ཉན༌། ཉེ༌རང༌ངི༌ ཕིའ༌ ངའེ༌ སྲོག༌ ཏང༌ཨིན༌།\""]], [["ཡེ༌ཤུའི༌ ལན༌སལས༌, \"ཁྱོ༌རང༌ངི༌ ངའེ༌ ཏོན༌ལ༌ རང༌ངི༌ སྲོག༌པོ༌ ཏང༌ཨིན༌ན༌? ངའེ༌ ཁྱོ༌རང༌ང༌ དེན༌བ༌ དེན༌བ༌ ཟེར༌རད༌, ཅ༌པོའེ༌ ཅ༌སྐད༌ ཏང༌ངི༌ སང༌ སྔུན༌ལ༌, ཁྱོ༌རང༌ངི༌ ངའ༌ ལན༌ སུམ༌ མི༌ཤེས༌ཟུན༌ ཏང༌ཨིན༌།\""]]], [[["14:1 ནེ༌ 4"], ["གཙོ༌བོ༌ ཡེ༌ཤུའི༌ ཁོང༌རང༌ངི༌ ལོབ༌ཕྲུགས༌གུན༌ལ༌ མོལས༌, \"ཁྱོ༌ཞ༌གུན༌ནི༌ སེམས༌ལ༌ ནགས༌ མ༌ལྟན༌། དཀོན༌མཆོག༌གི༌ཀ༌ ཨིད༌ཤེས༌ ཅོས༌ ཡང༌ ངའེ༌ཀའང༌ ཨིད༌ཤེས༌ ཅོས༌།"]], [["ངའེ༌ ཡབ༌བི༌ ཁང༌པའེ༌ ནང༌ང༌ ནས༌ས༌ མང༌པོ༌ ཡོད༌། གལ༌ཏེས༌ མེད༌པིན༌ན༌ ངའེ༌ ཅིའ༌ ཟེར༌ཨིན༌ ང༌ ཁྱོ༌ཞ༌གུན༌ནི༌ ཕིའ༌ ཏེ༌རུ༌ ནས༌ས༌ གྲལ༌གྲིག༌ ཅོའ༌ ཆའད༌།"]], [["གལ༌ཏེས༌ ང༌ སོང༌ཏེ༌ ནས༌ས༌ གྲལ༌གྲིག༌ ཅོ༌ན༌, ང༌ ལོགས༌ཏེ༌ ཡོངས༌ཏེ༌ ཁྱོ༌ཞ༌གུན༌ ང༌རང༌ ཉམ༌པོ༌ ཁྲིད༌ཏེ༌ ཁྱེར༌ཨིན༌, ཏེ༌ནེ༌ ང༌ ཡོད༌ས༌ ཁྱོ༌ཞ༌གུན༌ནའང༌ དུག༌ཨིན༌།"]], [["ཁྱོ༌ཞ༌གུན༌ལ༌ ང༌ ཆ༌ཅེས༌སི༌ ནས༌སའེ༌ ལམ༌བོ༌ གྱུས༌ཡོད༌།\""]], [["14:5 ནེ༌ 14"], ["ཐོ༌མཱས༌སི༌ གཙོ༌བོ༌ ཡེ༌ཤུའ༌ ཟེརས༌, \"གཙོ༌བོ༌, ང༌ཞའ༌ ཉེ༌རང༌ ཀ༌རུ༌ སྐྱོད༌ད༌ ཛད༌ཅེས༌པོ༌ གྱུས༌མེད༌, ཏེ༌ནེ༌ ང༌ཞའ༌ ཀ༌ཟུག༌གི༌ ཏེ༌ ལམ༌བོ༌ ཤེས༌ཨིན༌།\""]], [["ཡེ༌ཤུའི༌ མོལས༌, \"ང༌ ནི༌ ལམ༌བོ༌, དེན༌བ༌བོ༌ དང༌ ཚེ༌བོ༌ ཨིན༌, ང༌ ཅིག༌པོ༌ གྱུད༌ཏེ༌ མ༌ནེ༌ སུ༌ཞིག༌གའང༌ ཡབ༌བི༌ སྐུན༌དུན༌ལ༌ མི༌ལེབ༌།"]], [["གལ༌ཏེས༌ ཁྱོ༌ཞ༌གུན༌ནི༌ ང༌ སུ༌ ཨིན༌ཁན༌བོ༌ ཏན༌ཏན༌ ཤེས༌ཏེ༌ ཨིན༌པིན༌ན༌, ཁྱོ༌ཞ༌གུན༌ནི༌ ངའེ༌ ཡབ༌བའང༌ ཤེས༌ཏེ༌ ཡོད༌གྲོ༌། ཏ༌ནེ༌ཕར༌ལ༌ ཁྱོ༌ཞའེ༌ ཁོང༌ ཤེས༌ཏེ༌ ཡང༌ ཇལ༌ཏེ༌ ཨིན༌ནོག༌།\""]], [["ཕི༌ལིབ༌བི༌ ཟེརས༌, \"གཙོ༌བོ༌ ང༌ཞའ༌ ཡབ༌ དཀོན༌མཆོག༌ ཇལ༌ཅུག༌ག༌ ཛད༌དའང༌, ཡང༌ ཏེ༌བོ༌ ང༌ཞའེ༌ ཕིའ༌ ཙམ༌ ཐད༌ཐད༌ ཨིན༌།"]], [["ཡེ༌ཤུའི༌ ཕི༌ལིབ༌བ༌ མོལས༌, \"ང༌ ཁྱོ༌ཞའ༌ ཉམ༌པོ༌ འི༌ཟམ༌ ཏུས༌ མང༌པོ༌ དུགས༌ཏེའང༌ ཁྱོ༌རང༌ང༌ ཏ༌རུང༌ངའང༌ ང༌ མ༌ཤེས༌ས༌? ང༌ ཐོང༌ཁན༌གུན༌ནི༌ ཡབ༌བའང༌ ཇལ༌ཏེ༌ ཨིན༌། ཏེ༌ནེ༌ ཁྱོ༌རང༌ངི༌ ཀ༌ཟུག༌ག༌ ཟེར༌རད༌ 'ང༌ཞའ༌ ཡབ༌ ཇལ༌ཅུག༌' ཟེར༌ཏེ༌?"]], [["ཁྱོ༌རང༌ང༌ ང༌ ཡབ༌བི༌ ནང༌ང༌ ཡང༌ ཡབ༌ ངའེ༌ ནང༌ང༌ ཡོད༌ཁན༌བོ༌ དེན༌ཤེས༌ས༌ མེ༌རག༌ག༌? ངའེ༌ ཅི༌ སྤེ༌ར༌ཞིག༌ ཁྱོ༌ཞ༌གུན༌ལ༌ ཟེར༌རད༌ ཏེ༌གུན༌ ངའེ༌ ཆོགས༌ནེ༌ མན༌པ༌ ངའེ༌ ཡབ༌བི༌ ཆོགས༌ནེ༌ ཨིན༌, ཁོང༌ ངའེ༌ ནང༌ང༌ ཞུགས༌ཏེ༌ ཁོང༌རང༌ངི༌ ཆག༌ལས༌ ཛད༌དད༌།"]], [["ངའེ༌ ང༌ ཡབ༌བི༌ ནང༌ང༌ ཡང༌ ཡབ༌ ངའེ༌ ནང༌ང༌ ཨིན༌ ཟེར༌ཁན༌བོའ༌ དེན༌ཤེས༌ཤིག༌། འི༌བོའ༌ དེན༌ མ༌ཤེས༌ནའང༌ ངའེ༌ སྐོར༌ལ༌ སྤང༌པོ༌ ཏང༌ཁན༌ནི༌ ཛད༌པ༌གུན༌ ཐོང༌ཏེ༌ དེན༌ཤེས༌ཤིག༌།"]], [["ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ངའེ༌ཀ༌ ཏད༌པ༌ ཅོ༌ཁན༌གུན༌ནི༌ ངའེ༌ ཅོ༌ཁན༌ནི༌ ལས༌གུན༌ ཙོགས༌ ཅོ༌ཨིན༌, མ༌ཚད༌ ཏེ༌སང༌ ཀྲག༌ག༌ ལས༌གུན༌ ཅོ༌ཨིན༌, ཅིའ༌ཟེར༌ན༌ ང༌ ནི༌ ཡབ༌བི༌ཀ༌ ཆའད༌།"]], [["སྲས༌སི༌ ཡབ༌བ༌ སྤལ༌ ཁྱོང༌ཅེས༌སི༌ ཕིའ༌ ཁྱོ༌ཞ༌གུན༌ནི༌ ཅི༌ཞིག༌ ངའེ༌ མིང༌ངི༌ ནང༌ང༌ ཞུ༌ཝ༌ ཕུལ༌ནའང༌ ངའེ༌ ཁྱོ༌ཞའ༌ ཏང༌ཨིན༌།"]], [["ཁྱོ༌ཞའེ༌ ཅི༌ཞིག༌གི༌ ཕིའ༌ ངའེ༌ མིང༌ངི༌ ནང༌ང༌ ངའ༌ ཞུ༌ཝ༌ ཕུལ༌ནའང༌, ངའེ༌ ཏེ༌བོ༌ ཅོ༌ཨིན༌།\""]], [["14:15 ནེ༌ 31"], ["གཙོ༌བོ༌ ཡེ༌ཤུའི༌ མོལས༌, \"གལ༌ཏེས༌ ཁྱོ༌ཞའེ༌ ང༌ ཅམས༌པ༌ ཅོའད༌ན༌ ཁྱོ༌ཞའེ༌ ངའེ༌ བཀའ༌ ཏང༌ཁན༌གུན༌ སྲུང༌ཨིན༌,"]], [["ངའེ༌ ཡབ༌བ༌ ཞུ༌ཝ༌ ཕུལ༌ཨིན༌ ཡང༌ ཁོང༌ངི༌ ཁྱོ༌ཞ༌གུན༌ལ༌ ཞན༌ རོགས༌ ཛད༌ཁན༌ཞིག༌ སལ༌ལ༌ ཛད༌ཨིན༌, ཁོང༌ ཏུས༌གྱུན༌ ཁྱོ༌ཞའ༌ ཉམ༌པོ༌ ཞུགས༌ཨིན༌།"]], [["ཁོང༌ ནི༌ མི༌གུན༌ དྲང༌པོའེ༌ ཆོགས༌ལ༌ ཁྲིད༌ཁན༌ དམ༌པའེ༌ ཐུག༌ཉིད༌བོ༌ ཨིན༌། ཇིག༌རྟེན༌པ༌གུན༌ནི༌ ཁོང༌ངི༌ ནང༌ང༌ ཏད༌པ༌ མི༌ཅོ༌ ཅིའ༌ཟེར༌ན༌ ཁོང༌གུན༌ནི༌ ཁོང༌ ཐོང༌ང༌ མ༌ནོག༌ ཡང༌ ཤེས༌སའང༌ མ༌ནོག༌། ཨིན༌ནའང༌ ཁྱོ༌ཞའེ༌ ཁོང༌ ཤེས༌ས༌ནོག༌ ཅིའ༌ཟེར༌ན༌ ཁོང༌ ཁྱོ༌ཞའེ༌ ནང༌ང༌ ནས༌ཏེ༌ ཁྱོ༌ཞའ༌ ཉམ༌པོ༌ ཞུགས༌ས༌ནོག༌།"]], [["ངའེ༌ ཁྱོ༌ཞའ༌, ཏཱོ༌ཙེ༌ ཙོགས༌ལ༌ མི༌ཕང༌, ང༌ ཁྱོ༌ཞ༌གུན༌ ཡོད༌ས༌ ཡོང༌ཨིན༌།"]], [["ཙ༌པིག༌ཤིག༌ནེ༌ ཇིག༌རྟེན༌པ༌གུན༌ནི༌ ང༌ མི༌ཐོང༌, ཨིན༌ནའང༌ ཁྱོ༌ཞའེ༌ ང༌ ཐོང༌ཨིན༌། ང༌ སོན༌ཏེའ༌ ཨིན༌ཅེས༌པོའེ༌ ཁྱོ༌ཞ༌གུན༌ནའང༌ སོན༌ཏེའ༌ ལུས༌ཨིན༌།"]], [["ང༌ སོན༌ཏེའ༌ ལང༌ངི༌ ཞག༌ག༌, ང༌ ཡབ༌བི༌ ནང༌ང༌ ཡང༌ ཁྱོ༌ཞ༌གུན༌ ངའེ༌ ནང༌ང༌ ཡང༌ ང༌ ཁྱོ༌ཞའེ༌ ནང༌ང༌ ཨིན༌ཁན༌བོ༌ ཁྱོ༌ཞའེ༌ ཧ༌གོ༌ཨིན༌།"]], [["ངའེ༌ བཀའ༌གུན༌ ཉན༌ཏེ༌ སྲུང༌ཁན༌གུན༌ ནི༌ ངའ༌ ཅམས༌པ༌ ཅོ༌ཁན༌གུན༌ ཨིན༌ནོག༌། ངའ༌ ཅེས༌པ༌ ཅོ༌ཁན༌གུན༌ལ༌ ངའེ༌ ཡབ༌བིའང༌ ཅེས༌པ༌ ཅོའ༌ ཛད༌ཨིན༌, ཡང༌ ངེའང༌ ཁོང༌གུན༌ལ༌ ཅམས༌པ༌ ཅོས༌ཏེ༌, ང༌རང༌ ཁོང༌གུན༌ལ༌ སྔོན༌ཅུག༌ཨིན༌།\""]], [["ཏེ༌ནེ༌ ཡུ༌དཱའེ༌ ༼ཀར༌ཡོད༌པ༌ མན༌ཁན༌བོའེ༌༽ ཟེརས༌, \"ཀྱེ༌ གཙོ༌བོ༌, ཉེ༌རང༌ ང༌ཞ༌གུན༌ལ༌ སྔོན༌ཅུག༌ཅེས༌ ཡང༌ ཇིག༌རྟེན༌པ༌གུན༌ལ༌ སྔོན༌ མི༌ཅུག༌ཅེས༌པོ༌ ཅི༌ཕིའ༌ ཨིན༌?\""]], [["ཡེ༌ཤུའི༌ ལན༌སལས༌, \"ང༌ ཅམས༌པ༌ ཅོ༌ཁན༌གུན༌ནི༌ ངའེ༌ ལབ༌ཞ༌གུན༌ནི༌ཀ༌ ལག༌ལེན༌ ཅོ༌ཨིན༌། ངའེ༌ ཡབ༌བི༌ ཁོང༌གུན༌ལ༌ ཅམས༌པ༌ ཛད༌ཨིན༌ ཡང༌ ང༌ཞའ༌ ཉིས༌ཀོ༌ ཁོང༌གུན༌ནི༌ཀ༌ ཡོངས༌ཏེ༌ ཁོང༌གུན༌ ཉམ༌པོ༌ དུག༌ཨིན༌།"]], [["ང༌ ཅམས༌པ༌ མ༌ཅོ༌ཁན༌གུན༌ནི༌ ངའེ༌ ལབ༌ཞ༌གུན༌ སྲུང༌ང༌ མ༌ནོག༌། ཁྱོ༌ཞའེ༌ ཚོར༌ཁན༌ནི༌ འི༌ ལོན༌བོ༌ ང༌རང༌ངི༌ མན༌, ང༌ ཀལ༌ལ༌ ཛད༌ཁན༌ནི༌ ངའེ༌ ཡབ༌བི༌ ཆོགས༌ནེ༌ ཨིན༌།"]], [["ང༌ ཁྱོ༌ཞ༌གུན༌ ཉམ༌པོ༌ ཡོད༌ ཟ༌ནེ༌ ངའེ༌ འི༌ ཚང༌མ༌ ཟེར༌ཏེ༌ ཨིན༌།"]], [["ཨིན༌ནའང༌ ཡབ༌བི༌ ངའེ༌ ཚབས༌ལ༌ རོགས༌ ཛད༌ཁན༌, དམ༌པའེ༌ ཐུག༌ཉིད༌ ཁྱོ༌ཞའ༌ ཀལ༌ལ༌ ཛད༌ཨིན༌། ཁོང༌ངི༌ ཁྱོ༌ཞ༌གུན༌ལ༌ ཅི༌ཚང༌མ༌ ལབ༌བ༌ ཛད༌ཏེ༌ ངའེ༌ ཤད༌ཁན༌ ཚང༌མ༌ ཁྱོ༌ཞ༌གུན༌ལ༌ ཨིད༌ཏུ༌ སྐུལ༌ཨིན༌།"]], [["ཞི༌དེ༌, ངའེ༌ ཁྱོ༌ཞའ༌ ཉམ༌པོ༌ བོར༌རད༌, ངའེ༌ ཞི༌དེ༌བོ༌ ཁྱོ༌ཞའ༌ ཏང༌ངད༌, ངའེ༌ ཞི༌དེ༌བོ༌ ཇིག༌རྟེན༌པའེ༌ ཞི༌དེ༌ ཙོགས༌ མན༌། ཁྱོ༌ཞ༌གུན༌ནི༌ སེམས༌ལ༌ ནགས༌ མ༌ལྟན༌ ཡང༌ ཇིགས༌ མ༌ཇིགས༌།"]], [["ང༌ ཆའད༌ ཡང༌ ཁྱོ༌ཞའེ༌ཀ༌ ལོགས༌ཏེ༌ ཡོང༌ཨིན༌ ངའེ༌ ཟེར༌ཁན༌བོ༌ ཁྱོ༌ཞའེ༌ ཚོར༌ཏེ༌ ཨིན༌ནོག༌། གལ༌ཏེས༌ ཁྱོ༌ཞའེ༌ ང༌ ཅམས༌པ༌ ཅོའད༌ན༌ ང༌ ཡབ༌བི༌ཀ༌ ཆ༌ཅེས༌ལ༌ ཁྱོ༌ཞའ༌ ཐད༌པོ༌ ཡོད༌གྲོ༌, ཅིའ༌ཟེར༌ན༌ ཡབ༌ ངའེ༌ སང༌ ཀྲག༌ག༌ ཨིན༌།"]], [["ཏེ༌གུན༌ བྱུང༌ང༌ཅིག༌ ཁྱོ༌ཞའེ༌ ངའེ༌ཀ༌ ཏད༌པ༌ ཁྱོང༌ཅེས༌སི༌ ཕིའ༌ འི༌ ཚང༌མ༌ བྱུང༌ངི༌ སང༌ སྔུན༌ལ༌ ངའེ༌ ཁྱོ༌ཞ༌གུན༌ལ༌ ཤད༌ཏེ༌ ཨིན༌།"]], [["ངའ༌ ཁྱོ༌ཞ༌གུན༌ལ༌ སྤེ༌ར༌ ཏང༌ཅེས༌སི༌ ཏུས༌ མང༌པོ༌ཞིག༌ མེད༌, ཅིའ༌ཟེར༌ན༌ འི༌ ཇིག༌རྟེན༌ནི༌ ཝང༌སྲུལ༌པ༌བོ༌ ཡོང༌དུག༌, ཁོའ༌ ངའེ༌ཀ༌ ཅའང༌ ཝང༌ མེད༌།"]], [["ཨིན༌ནའང༌ ངའེ༌ ཡབ༌བ༌ ཅམས༌པ༌ དང༌ ཁོང༌ངི༌ ང༌ བཀའ༌ སལ༌ལ༌ ཛད༌ཁན༌གུན༌ དྲན༌དྲ༌ ཅོ༌ཅེས༌པོ༌ ཇིག༌རྟེན༌པ༌གུན༌ལ༌ གྱུས༌ ཡོང༌གོས༌། ཏ༌ ལོངས༌ ང༌དང༌གུན༌ འི༌ཀ༌ནེ༌ ཆེན༌།\""]]], [[["15:1 ནེ༌ 17"], ["གཙོ༌བོ༌ ཡེ༌ཤུའི༌ མོལས༌, \"ང༌ ནི༌ རྒུན༌ནི༌ ལྕང༌མ༌ དེན༌བ༌ དང༌ ངའེ༌ ཡབ༌ ཚས༌ཁན༌བོ༌ ཨིན༌།"]], [["བྲས༌བུ༌ མ༌ཆགས༌ཁན༌ནི༌ ཡལ༌ག༌གུན༌ ངའེ༌ ཀ༌ནེ༌ ཅད༌ཏེ༌ ཕང༌ང༌ ཛད༌དུག༌, ཡང༌ བྲས༌བུ༌ ཆགས༌ཁན༌ནི༌ ཡལ༌ག༌གུན༌ལ༌ མང༌ང༌ ཆགས༌ཤེས༌སི༌ ཕིའ༌ གོར༌ར༌ ཛད༌དུག༌།"]], [["ངའེ༌ ཁྱོ༌ཞའ༌ ཤད༌ཁན༌ནི༌ ལབ༌ཞ༌གུན༌ནི༌ ཁྱོ༌ཞ༌གུན༌ རྩང༌མ༌ ཅོ༌ ཚར༌ཏེ༌ ཨིན༌།"]], [["ངའེ༌ ནང༌ང༌ དུག༌ཤིག༌ ཡང༌ ང༌ ཁྱོ༌ཞའེ༌ ནང༌ང༌ དུག༌ཨིན༌། ཡལ༌ག༌ ཅིག༌པོའ༌ བྲས༌བུ༌ ཆགས༌ ཉན༌ན༌ མ༌ནོག༌, ཏེ༌བོ༌ རྒུན༌ནི༌ ལྕང༌མའེ༌ ནང༌ང༌ ནས༌ཏེ༌ ལུས༌གོས༌། ཏེན༌ན༌ ཙོགས༌ལ༌ གལ༌ཏེས༌ ཁྱོ༌ཞའ༌ ངའེ༌ ནང༌ང༌ མ༌དུག༌ན༌ ཁྱོ༌ཞ༌གུན༌ནའང༌ བྲས༌བུ༌ མི༌ཆགས༌།"]], [["ང༌ ནི༌ རྒུན༌ནི༌ ལྕང༌མ༌ ཡང༌ ཁྱོ༌ཞའ༌ ངའེ༌ ཡལ༌ག༌གུན༌ ཨིན༌། ངའེ༌ ནང༌ང༌ ནས༌ཁན༌ ཡང༌ ང༌ ཁོང༌གུན༌ནི༌ ནང༌ང༌ ནས༌ཁན༌གུན༌ལ༌ བྲས༌བུ༌ མང༌པོ༌ ཆགས༌ཨིན༌, ང༌ནེ༌ བེ༌ཏེ༌ ཁྱོ༌ཞ༌གུན༌ལ༌ ཅའང༌ ཅོ༌ མི༌ཉན༌།"]], [["ངའེ༌ ནང༌ང༌ མ༌དུག༌ཁན༌གུན༌, སྐམས༌ཁན༌ནི༌ ཡལ༌ག༌ ཐག༌རིང༌ང༌ ཕངས༌ཁན༌ ཙོགས༌ ཨིན༌, ཏེ༌གུན༌ ལྡུས༌ཏེ༌ མེ༌ ནང༌ང༌ ཕངས༌ཏེ༌ སྲག༌ཨིན༌།"]], [["གལ༌ཏེས༌ ཁྱོ༌ཞའ༌ ངའེ༌ ནང༌ང༌ ནས༌ཏེ༌ ངའེ༌ ལབ༌ཞ༌གུན༌ ཁྱོ༌ཞའེ༌ སེམས༌སི༌ ནང༌ང༌ ལུས༌ན༌, ཁྱོ༌ཞའེ༌ དོད༌པ༌ ཅོས༌ཏེ༌ ཅི༌ཞིག༌ ཏོང༌ ཟེར༌ནའང༌ ཁྱོ༌ཞའ༌ སལ༌ཨིན༌།"]], [["ཁྱོ༌ཞའ༌ བྲས༌བུ༌ མང༌པོ༌ ཆགས༌ཏེ༌ ངའེ༌ དེན༌བའེ༌ ལོབ༌ཕྲུགས༌ ཨིན༌ཁན༌བོ༌ ལྟན༌ན༌ཅིག༌ ངའེ༌ ཡབ༌བ༌ སྤལ༌ ཐོབ༌ཨིན༌།"]], [["ཡབ༌བི༌ ང༌ ཅམས༌པ༌ ཛད༌ད༌ ཙོགས༌ལ༌ ངའེ༌ ཁྱོ༌ཞའ༌ ཅམས༌པ༌ ཅོའད༌། ངའེ༌ ཅམས༌པའེ༌ ནང༌ང༌ ནས༌ཏེ༌ དུག༌ཤིག༌།"]], [["གལ༌ཏེས༌ ཁྱོ༌ཞའེ༌ ངའེ༌ བཀའ༌གུན༌ལ༌ ཁའ༌ཉན༌ན༌ ཁྱོ༌ཞ༌གུན༌ ངའེ༌ ཅམས༌པའེ༌ ནང༌ང༌ ལུས༌ཨིན༌ ཀ༌ཟུག༌ ངའེ༌ ང༌རང༌ངི༌ ཡབ༌བི༌ བཀའ༌གུན༌ལ༌ ཁའ༌ཉན༌ཏེ༌ ཁོང༌ངི༌ ཅམས༌པའེ༌ ནང༌ང༌ ལུས༌ཏེ༌ ཨིན༌།"]], [["ངའེ༌ ཐད༌པོ༌ ཁྱོ༌ཞའེ༌ ནང༌ང༌ ལུས༌ཤེས༌ ཡང༌ ཁྱོ༌ཞ༌གུན༌ལ༌ ཐད༌པོ༌ གང༌པོ༌ ཐོབ༌ཅེས༌སི༌ ཕིའ༌ ངའེ༌ འི༌ སྤེ༌ར༌གུན༌ ཁྱོ༌ཞའ༌ ཟེར༌ཏེ༌ ཨིན༌།"]], [["ངའེ༌ བཀའ༌ ནི༌ འི༌བོ༌ ཨིན༌, ངའེ༌ ཁྱོ༌ཞ༌གུན༌ལ༌ ཅམས༌པ༌ ཅོ༌ཁན༌ ཙོགས༌ ཁྱོ༌ཞའེ༌ ཅིག༌ དང༌ ཅིག༌ག༌ ཅམས༌པ༌ ཅོ༌ཤིག༌།"]], [["ཛ༌འོ༌གུན༌ནི༌ ཕིའ༌ ཁོ༌རང༌ངི༌ སྲོག༌པོ༌ ཏང༌ཅེས༌སི༌ སང༌ ཆེའ༌ ཡ༌ཤ༌ཤིག༌ མེད༌།"]], [["ངའེ༌ བཀའ༌ ཏང༌ཁན༌གུན༌ ཅོ༌ན༌ ཁྱོ༌ཞའ༌ ངའེ༌ ཛ༌འོ༌ ཨིན༌།"]], [["ཏ༌ནེ༌ཕར༌ལ༌ ངའེ༌ ཁྱོ༌ཞའ༌ ཡོག༌པོ༌ མི༌ཟེར༌ ཅིའ༌ཟེར༌ན༌ ཡོག༌པོའ༌ སྤོན༌བོའེ༌ ལས༌སི༌ སྐོར༌ལ༌ གྱུས༌ ཡོང༌ང༌ མ༌ནོག༌། ཨིན༌ནའང༌ ཁྱོ༌ཞ༌གུན༌ལ༌ ངའེ༌ ཛ༌འོ༌ ཟེར༌རད༌ ཅིའ༌ཟེར༌ན༌ ཡབ༌ནེ༌ ཚོར༌ཁན༌ ཚང༌མ༌ ངའེ༌ ཁྱོ༌ཞའ༌ ཤད༌ཏེ༌ ཨིན༌།"]], [["ཁྱོ༌ཞའེ༌ ང༌ ལྡམས༌ཏེ༌ མན༌, ངའེ༌ ཁྱོ༌ཞ༌གུན༌ ལྡམས༌ཏེ༌ ཨིན༌། ཁྱོ༌ཞ༌གུན༌ སོང༌ཏེ༌ ཏུས༌གྱུན༌ ལུས༌ཤེས༌སི༌ བྲས༌བུ༌ སྨིན༌ཅུག༌ཅེས༌ལ༌ ངའེ༌ སྐོས༌ཏེ༌ ཨིན༌། ཏེ༌ནེ༌ ངའེ༌ མིང༌ངི༌ ནང༌ང༌ ཁྱོ༌ཞའེ༌ ངའེ༌ ཡབ༌བ༌ ཅི༌ཞིག༌ ཞུ༌ནའང༌ སལ༌ལ༌ ཛད༌ཨིན༌།"]], [["ངའེ༌ ཁྱོ༌ཞའ༌ འི༌ བཀའ༌བོ༌ ཏང༌ངད༌, ཅིག༌ དང༌ ཅིག༌ག༌ ཅམས༌པ༌ ཅོས༌།\""]], [["15:18 ནེ༌ 16:4"], ["གཙོ༌བོ༌ ཡེ༌ཤུའི༌ མོལས༌, \"གལ༌ཏེས༌ ཇིག༌རྟེན༌པ༌གུན༌ནི༌ ཁྱོ༌ཞའ༌ ནཕ༌རད༌ ཅོ༌ན༌ ཨིད༌ཏུ༌ ཅོས༌, ཁོང༌གུན༌ནི༌ ནཕ༌རད༌ ཅོ༌ཁན༌ ཏང༌པོ༌བོ༌ ང༌ ཨིན༌པིན༌།"]], [["གལ༌ཏེས༌ ཁྱོ༌ཞའ༌ ཇིག༌རྟེན༌པའེ༌ ཨིན༌པིན༌ན༌, ཁོང༌ངི༌ ཁྱོ༌ཞའ༌ ཁོ༌རང༌གུན༌ནི༌ ཕྲུ༌གུ༌ ཙོགས༌ལ༌ ཅེས༌པ༌ ཅོས༌ཏེ༌ ཡོད༌གྲོ༌། ཨིན༌ནའང༌ ཏ༌ ཁྱོ༌ཞའ༌ ཇིག༌རྟེན༌པའེ༌ ཁག༌ཤིག༌ མ༌ནོག༌། ངའེ༌ ཇིག༌རྟེན༌པའེ༌ ཕྲོ༌ནེ༌ ཁྱོ༌ཞ༌གུན༌ ལྡམས༌ པ༌སང༌, ཁོང༌གུན༌ནི༌ ཁྱོ༌ཞའ༌ ནཕ༌རད༌ ཅོའ༌ནོག༌།"]], [["ངའེ༌ ཁྱོ༌ཞའ༌ འི༌ སྤེ༌ར༌ ཟེར༌ཁན༌བོ༌ ཨིད༌ཏུའ༌ བོར༌ཤིག༌, 'ཡོག༌པོ༌ སྤོན༌བོའེ༌ སང༌ ཆེའ༌ མ༌ནོག༌' གལ༌ཏེས༌ ཁོང༌གུན༌ནི༌ ང༌ ནགས༌བར༌དོ༌ ལྟན༌ཏེ༌ ཨིན༌ན༌ ཏེ༌ནེ༌ ཁོང༌གུན༌ནི༌ ཁྱོ༌ཞའང༌ ནགས༌བར༌དོ༌ ལྟན༌ཨིན༌། གལ༌ཏེས༌ ཁོང༌གུན༌ནི༌ ངའེ༌ ལབ༌ཞ༌གུན༌ནི༌ཀ༌ ལག༌ལེན༌ ཅོས༌པིན༌ན༌ ཏེ༌ནེ༌ ཁྱོ༌ཞའེ༌ ལབ༌ཞ༌གུན༌ནི༌ཀའང༌ ལག༌ལེན༌ ཅོ༌ཨིན༌།"]], [["ཁྱོ༌ཞའ༌ ངའེ༌ ཨིན༌ཅེས༌པོའེ༌ ཁོང༌གུན༌ནི༌ ཁྱོ༌ཞའ༌ ཏེ༌ཟུག༌ ཅོ༌ཨིན༌, ཅིའ༌ཟེར༌ན༌ ཁོང༌གུན༌ནི༌ ང༌ ཀལ༌ལ༌ ཛད༌ཁན༌བོ༌ ཤེས༌ས༌ མ༌ནོག༌།"]], [["གལ༌ཏེས༌ ང༌ ཡོངས༌ཏེ༌ ཁོང༌གུན༌ལ༌ ངའེ༌ ཡབ༌བི༌ ལོན༌བོ༌ མ༌ཤད༌པིན༌ན༌ ཁོང༌གུན༌ ཁོང༌རང༌གུན༌ནི༌ སྡིག༌པའེ༌ ཕིའ༌ ནོངས༌ཅན༌ མན༌གྲོ༌། ཨིན༌ནའང༌ ཏ༌ ཁོང༌གུན༌ནི༌ ཁོ༌རང༌ངི༌ སྡིག༌པའེ༌ ཕིའ༌ ཅའང༌ སྐྱོན༌ ཅོ༌ མི༌ཉན༌།"]], [["ངའ༌ ནཕ༌རད༌ ཅོ༌ཁན༌གུན༌ནི༌ ངའེ༌ ཡབ༌བའང༌ ནཕ༌རད༌ ཅོའ༌ནོག༌།"]], [["གལ༌ཏེས༌ ངའེ༌ ཁོང༌གུན༌ནི༌ ཕྲོའ༌ ཞན༌ སུའིང༌ མ༌ཅོས༌ཁན༌ནི༌ ཏེ༌ ཧ༌ལས༌ཤེས༌སི༌ ལྟས༌གུན༌ མ༌ལྟན༌པིན༌ན༌, ཁོང༌གུན༌ ཁོང༌རང༌གུན༌ནི༌ སྡིག༌པའེ༌ ཕིའ༌ ནོངས༌ཅན༌ མན༌གྲོ༌། ཨིན༌ནའང༌ ཁོང༌གུན༌ནི༌ ཏེ༌གུན༌ ཐོང༌ཏེའང༌ ང༌ དང༌ ངའེ༌ ཡབ༌ ཉིས༌ཀོའ༌ ནཕ༌རད༌ ཅོས༌།"]], [["ཁོང༌གུན༌ནི༌ བཀའ༌ཁྲིམས༌སི༌ ནང༌ང༌, 'ཁོང༌གུན༌ནི༌ ངའ༌ ཏོན༌ཏག༌ མེད༌པ༌ ནཕ༌རད༌ ཅོས༌' བྲིས༌ཏེ༌ ཡོད༌ཁན༌བོ༌ དྲན༌དྲ༌ གྲུབ༌དུག༌།"]], [["ཨིན༌ནའང༌ ངའེ༌ རོགས༌ ཛད༌ཁན༌བོ༌ ཁྱོ༌ཞ༌གུན༌ལ༌ ཀལ༌ཨིན༌། ཁོང༌ ནི༌ མི༌གུན༌ དྲང༌པོའེ༌ ཆོགས༌ལ༌ ཁྲིད༌ཁན༌ དམ༌པའེ༌ ཐུག༌ཉིད༌ ཨིན༌། ཁོང༌ ཡབ༌ དཀོན༌མཆོག༌གི༌ ཆོགས༌ནེ༌ སྐྱོད༌ཏེ༌ ངའེ༌ སྐོར༌ལ༌ སྤང༌པོ༌ སལ༌ཨིན༌།"]], [["ཁྱོ༌ཞ༌གུན༌ནིའང༌ ངའེ༌ སྐོར༌ལ༌ སྤང༌པོ༌ ཏང༌གོས༌, ཅིའ༌ཟེར༌ན༌ ཁྱོ༌ཞ༌གུན༌ གོ༌མ༌ནེ༌ ཕར༌ལ༌ ང༌ ཉམ༌པོ༌ ཡོད༌ཏེ༌ ཨིན༌ནོག༌།"]]], [[["ཡེ༌ཤུའི༌ མོལས༌, \"ཁྱོ༌ཞ༌གུན༌ནི༌ ངའེ༌ཀ༌ ཏད༌པ༌ ཡོད༌ཁན༌བོ༌ ཕང༌ མི༌ཕང༌ཅེས༌ལ༌ ངའེ༌ འི༌ སྤེ༌ར༌ ཚང༌མ༌ ཁྱོ༌ཞ༌གུན༌ལ༌ ཤད༌ཏེ༌ ཨིན༌།"]], [["ཁོང༌གུན༌ནི༌ ཁྱོ༌ཞའ༌ ཆོས༌ཚོགས༌སི༌ ཕྲོ༌ནེ༌ ཕིངས༌ ཏང༌ཨིན༌། ཏེ༌ཟུག༌ ཏུས༌སང༌ ལེབ༌ཨིན༌, ཁྱོ༌ཞའ༌ སད༌ཁན༌གུན༌ནི༌ སམ༌ཨིན༌ ཁོང༌གུན༌ནི༌ དཀོན༌མཆོག༌ག༌ ཞབ༌སྟོག༌ ཞུས༌ཏེ༌ ཨིན༌།"]], [["ཁོང༌གུན༌ནི༌ ཏེ༌ཙོགས༌སི༌ ལས༌གུན༌ ཅོ༌ཨིན༌ ཅིའ༌ཟེར༌ན༌ ཁོང༌གུན༌ནི༌ ཡབ༌ མ༌ཤེས༌ ཡ༌ ངའང༌།"]], [["ཏེ༌ཏུས༌པོ༌ ལེབ༌བ༌ཅིག༌, ངའེ༌ སྔུན༌ལ༌ སྤང༌པུད༌ཁན༌བོ༌ ཁྱོ༌ཞ༌གུན༌ནི༌ ཨིད༌ཏུ༌ ཡོང༌ཅེས༌སི༌ ཕིའ༌ ངའེ༌ འི༌གུན༌ ཁྱོ༌ཞའ༌ ཤད༌ཏེ༌ ཨིན༌། སྔུན༌ལ༌ ངའེ༌ ཁྱོ༌ཞ༌གུན༌ལ༌ འི༌ ཚང༌མ༌ མ༌ཤད༌པིན༌ ཅིའ༌ཟེར༌ན༌ ང༌ ཁྱོ༌ཞ༌གུན༌ ཉམ༌པོ༌ ཡོད༌པིན༌།\""]], [["16:5 ནེ༌ 15"], ["གཙོ༌བོ༌ ཡེ༌ཤུའི༌ མོལས༌, \"ཏ༌ ང༌, ངའ༌ ཀལ༌ལ༌ ཛད༌ཁན༌ནི༌ ཡབ༌བི༌ སྐུན༌དུན༌ལ༌ ལོགས༌ཏེ༌ ཆའད༌, ཨིན༌ནའང༌ ཁྱོ༌ཞའེ༌ ཕྲོ༌ནེ༌ སུ༌ཞིག༌གིའང༌ ང༌ 'ཀ༌རུ༌ ཆད༌' ཟེར༌ཏེ༌ ཏྲིའ༌ མི༌དུག༌,"]], [["ཅིའ༌ཟེར༌ན༌ ངའེ༌ འི༌ ཚང༌མ༌ ཤད༌པ༌ ཁྱོ༌ཞའ༌ ཚེར༌ཁའེ༌ གངས༌ཏེ༌ ཡོད༌ཏེ༌ ཨིན༌ནོག༌།"]], [["ཨིན༌ནའང༌ ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ང༌ འི༌ཀ༌ནེ༌ ཆ༌ཅེས༌པོ༌ ཁྱོ༌ཞའེ༌ ཕིའ༌ ཕན༌ཐོགས༌ཅན༌ ཨིན༌, ཅིའ༌ཟེར༌ན༌ ནམ༌ཚོག༌པ༌ ང༌ མི༌ཆའ༌ ཏེ༌ རོགས༌ ཛད༌ཁན༌བོ༌ ཁྱོ༌ཞའེ༌ཀ༌ མི༌སྐྱོད༌, ཨིན༌ནའང༌ གལ༌ཏེས༌ ང༌ ཆ༌ན༌ ངའེ༌ ཁོང༌ ཁྱོ༌ཞའེ༌ཀ༌ ཀལ༌ཨིན༌།"]], [["ཁོང༌ སྐྱོད༌ད༌ཅིག༌, ཁོང༌ངི༌ ཇིག༌རྟེན༌པ༌གུན༌ནི༌ སྡིག༌པ༌, དྲང༌པོ༌ དང༌ དཀོན༌མཆོག༌གི༌ ཁྲིམས༌ཅད༌ གུན༌ནི༌ སྐོར༌ལ༌ སམ༌ཚུལ༌ ནོར༌ཏེ༌ ཨིན༌ཁན༌བོ༌ ལྟན༌ན༌ ཛད༌ཨིན༌།"]], [["སྡིག༌པ༌ ནི༌ ཁོང༌གུན༌ནི༌ ངའེ༌ཀ༌ ཏད༌པ༌ མིང༌ནའང༌ མི༌ཅོ༌ཅེས༌པོ༌ ཨིན༌།"]], [["དྲང༌པོ༌ ནི༌ ང༌ ཨིན༌ ཅིའ༌ཟེར༌ན༌ ང༌ ང༌རང༌ངི༌ ཡབ༌བི༌ཀ༌ ལོགས༌ཏེ༌ ཆའད༌ ཡང༌ ཁྱོ༌ཞ༌གུན༌ནི༌ ང༌ མི༌ཐོང༌།"]], [["དཀོན༌མཆོག༌གི༌ ཁྲིམས༌ཅད༌བོ༌ ནི༌ ཡོང༌ཨིན༌ ཅིའ༌ཟེར༌ན༌ དཀོན༌མཆོག༌གི༌ ཇིག༌རྟེན༌པ༌གུན༌ནི༌ཀ༌ ཝང༌སྲུལ༌ཁན༌ ཤེ༌ཏན༌ལ༌ ཁྲིམས༌ཅད༌ད༌ ཛད༌ ཚར༌ཏེ༌ ཨིན༌།\""]], [["\"ཏ༌རུང༌ ང༌ ཤད༌རྒྱུ༌ མ༌ མང༌པོ༌ ཡོད༌, ཨིན༌ནའང༌ ཁྱོ༌ཞ༌གུན༌ལ༌ དག༌ས༌ ལྕིད༌པོ༌ ཁུར༌ ཐུབ༌ཅེས༌ མི༌དུག༌།"]], [["མི༌གུན༌ དྲང༌པོའེ༌ ཆོགས༌ལ༌ ཁྲིད༌ཁན༌ དམ༌པའེ༌ ཐུག༌ཉིད༌ སྐྱོད༌ད༌ཅིག༌, ཁྱོ༌ཞ༌གུན༌ལ༌ དཀོན༌མཆོག༌གི༌ དེན༌བའེ༌ ལམ༌ལྟན༌ན༌ ཛད༌ད༌ནོག༌། ཁོང༌ངི༌ ཁོང༌རང༌ངི༌ ཆོགས༌ནེ༌ མ༌མོལ༌ལ༌ ཡབ༌ནེ༌ ཚོར༌ཁན༌ ཅིག༌པོ༌ མོལ༌ལ༌ནོག༌, ཡང༌ ཁྱོ༌ཞ༌གུན༌ལ༌ ཡོང༌ཅེས༌ཅན༌ནི༌ ཏུས༌སི༌ སྐོར༌ལ༌ ཤད༌ད༌ ཛད༌ཨིན༌།"]], [["ཁོང༌ངི༌ ངའ༌ སྤལ༌ ཁྱོང༌ཨིན༌ ཅིའ༌ཟེར༌ན༌ ངའེ༌ ཟེར༌ཁན༌གུན༌ ཁྱོ༌ཞ༌གུན༌ལ༌ ཤད༌ད༌ ཛད༌ཨིན༌།"]], [["ཡབ༌བི༌ ཨིན༌ཁན༌ ཚང༌མ༌ ངའེ༌ ཨིན༌། ཏེན༌ན༌བོའེ༌ཕིའ༌ ངའེ༌ ཟེར༌རད༌ དམ༌པའེ༌ ཐུག༌ཉིད༌དི༌ ངའེ༌ ཁའ༌ནེ༌ ཚོར༌ཁན༌ ཚང༌མ༌ ཁྱོ༌ཞ༌གུན༌ལ༌ ཤད༌ད༌ ཛད༌ད༌ནོག༌།"]], [["16:16 ནེ༌ 33"], ["གཙོ༌བོ༌ ཡེ༌ཤུའི༌ མོལས༌, \"ཙ༌པིག༌ཤིག༌གི༌ སྟིང༌ནེ༌ ཁྱོ༌ཞའེ༌ ང༌ མི༌ཐོང༌ ཡང༌ ཙ༌པིག༌ཤིག༌ སྟིང༌ནེ༌ ཁྱོ༌ཞའེ༌ ང༌ ཡང༌སྐྱར༌ ཐོང༌ཨིན༌།\""]], [["ཁོང༌ངི༌ ལོབ༌ཕྲུགས༌ ཁ༌ཅིག༌གི༌ ཁོང༌རང༌ ཅིག༌ དང༌ ཅིག༌ག༌ ཏྲིས༌, \"ཁོང༌ངི༌ 'ཙ༌པིག༌ཤིག༌གི༌ སྟིང༌ནེ༌ ཁྱོ༌ཞའེ༌ ང༌ མི༌ཐོང༌ ཡང༌ ཙ༌པིག༌ཤིག༌ སྟིང༌ནེ༌ ཁྱོ༌ཞའེ༌ ང༌ ཡང༌སྐྱར༌ ཐོང༌ཨིན༌' ཡང༌ 'ཅིའ༌ཟེར༌ན༌ ང༌ ཡབ༌བི༌ཀ༌ ཆའད༌' མོལ༌ཁན༌གུན༌ནི༌ ཏོན༌བོ༌ ཅི༌ ཨིན༌ནོག༌?\""]], [["ཁོང༌གུན༌ནི༌ ཅིག༌ དང༌ ཅིག༌ག༌ ཏྲི༌ཨིན༌ དུགས༌, \"'ཙ༌པིག༌ཤིག༌གི༌' ཏོན༌ཏག༌པོ༌ ཅི༌ ཨིན༌ནོག༌? ཁོང༌ངི༌ མོལ༌ཁན༌བོ༌ ང༌དང༌གུན༌ནི༌ ཧ༌གོའ༌ མེ༌རག༌།\""]], [["ཡེ༌ཤུའི༌ ཁོང༌གུན༌ནི༌ ཏེ༌བོའེ༌ སྐོར༌ལ༌ ཁོང༌ང༌ ཏྲི༌ཉིན༌ ཡོད༌ཁན༌བོ༌ ཁྱེན༌པ༌, ཁོང༌ངི༌ ལོབ༌ཕྲུགས༌གུན༌ལ༌ མོལས༌, \"ཁྱོ༌ཞ༌གུན༌ནི༌ ངའེ༌, 'ཙ༌པིག༌ཤིག༌གི༌ སྟིང༌ནེ༌ ཁྱོ༌ཞའེ༌ ང༌ མི༌ཐོང༌ ཡང༌ ཙ༌པིག༌ཤིག༌ སྟིང༌ནེ༌ ཁྱོ༌ཞའེ༌ ང༌ ཡང༌སྐྱར༌ ཐོང༌ཨིན༌' ཟེར༌ཁན༌ནི༌ ཏོན༌བོ༌ ཅིག༌ དང༌ ཅིག༌ག༌ ཏྲིའ༌ད༌?"]], [["ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ཇིག༌རྟེན༌པ༌གུན༌ནི༌ གའ༌མོ༌ ཅོ༌ ཟ༌ནེ༌ ཁྱོ༌ཞའ༌ ངུ༌ཨིན༌, རྡུག༌པོ༌ ཅོ༌ཨིན༌། ཁྱོ༌ཞ༌གུན༌ནི༌ རྡུག༌པོ༌ ཅོ༌ཨིན༌ ཨིན༌ནའང༌ ཁྱོ༌ཞའེ༌ རྡུག༌པོ༌ ཐད༌པོའེ༌ ནང༌ང༌ གྱུར༌ཨིན༌།"]], [["བུ༌མོ༌ཞིག༌ག༌ ཕྲུ༌གུ༌ ཇོར༌ ཟ༌ནེ༌ ཟུ༌མོ༌ སྲན༌ཏྲེ༌ ཡོང༌ང༌ནོག༌ ཅིའ༌ཟེར༌ན༌ ཁོའེ༌ ཏུས༌པོ༌ ལེབས༌ཏེ༌ ཨིན༌ནོག༌, ཨིན༌ནའང༌ ཕྲུ༌གུ༌ ཇོར༌ ཚར༌ར༌ཅིག༌, ཁོའ༌ ཟུ༌མོ༌བོ༌ ཞེད༌ཨིན༌ ཅིའ༌ཟེར༌ན༌ ཇིག༌རྟེན༌ནི༌ ནང༌ང༌ ཕྲུ༌གུ༌ སྐྱེས༌ཁན༌བོའེ༌ཀ༌ ཁོ༌ ཐད༌པོ༌ ཆའ༌ནོག༌།"]], [["ཏེན༌ན༌ ཙོགས༌ལ༌, དག༌ས༌ ཁྱོ༌ཞའེ༌ རྡུག༌པོ༌ ཅོ༌ཨིན༌, ཨིན༌ནའང༌ ང༌ ཁྱོ༌ཞའ༌ ཡང༌སྐྱར༌ ཐུགས༌ པ༌སང༌ ཁྱོ༌ཞ༌གུན༌ལ༌ ཐད༌པོ༌ ཡོང༌ཨིན༌། ཁྱོ༌ཞའེ༌ ཀ༌ནེ༌ ཏེ༌ གའ༌མོ༌བོ༌ སུའིང༌ ཀོགས༌ཏེ༌ ཁྱེར༌ མི༌ཉན༌།"]], [["ཏེ༌ཏུས༌ལ༌ ཁྱོ༌ཞའེ༌, ང༌ ཅའང༌ ཏྲི༌ཅེས༌སི༌ སྒོས༌དོམ༌ མི༌ཡོང༌། ངའེ༌ ཁྱོ༌ཞའ༌ དེན༌བ༌ དེན༌བ༌ ཟེར༌རད༌, ངའེ༌ མིང༌ངི༌ ནང༌ང༌ ཁྱོ༌ཞའེ༌ ངའེ༌ ཡབ༌བ༌ ཅི༌ཞིག༌ ཞུ༌ནའང༌ སལ༌ལ༌ ཛད༌ཨིན༌།"]], [["ཁྱོ༌ཞའེ༌ དག༌ས༌ ཚག༌པ༌ ངའེ༌ མིང༌ངི༌ ནང༌ང༌ ངའེ༌ ཡབ༌བ༌ ཅི༌ཞིག༌གི༌ ཕིའང༌ མ༌ཞུས༌། ཞུ༌ན༌ ཁྱོ༌ཞ༌གུན༌ལ༌ ཐོབ༌ཨིན༌ ཡང༌ ཐད༌པོའེ༌ གང༌ཨིན༌།\""]], [["\"དག༌ས༌ ངའེ༌ འི༌གུན༌ སྤེ༌ གྱུད༌ཏེ༌ ཤད༌ཏེ༌ ཨིན༌, ཏུས༌པོ༌ ལེབ༌ཨིན༌, ནམ༌ ངའེ༌ ང༌རང༌ངི༌ ཡབ༌བི༌ སྐོར༌ལ༌ ཁྱོ༌ཞ༌གུན༌ལ༌ སྤེ༌ མན༌པ༌ སལ༌པོ༌ སྤེ༌ར༌ གྱུད༌ཏེ༌ ཤད༌ཨིན༌།"]], [["ཏེ༌ ཞག༌ག༌ ཁྱོ༌ཞའེ༌ ངའེ༌ མིང༌ངི༌ ནང༌ང༌ ཞུ༌ཝ༌ ཕུལ༌ཨིན༌། ངའེ༌ ཁྱོ༌ཞ༌གུན༌ནི༌ ཚབས༌ལ༌ ཡབ༌བ༌ ཞུ༌ཝ༌ ཕུལ༌ཨིན༌ ཟེར༌ཏེ༌ མན༌,"]], [["ཅིའ༌ཟེར༌ན༌ ཁྱོ༌ཞ༌གུན༌ནི༌ ངའ༌ ཅམས༌པ༌ ཅོ༌ཅེས༌ ཡང༌ ང༌ ཡབ༌བི༌ ཆོགས༌ནེ༌ ཡོང༌ཁན༌བོའ༌ ཏད༌པ༌ ཡོད༌ཅེས༌པོའེ༌ ཡབ༌ ཁོང༌རང༌ངི༌ ཁྱོ༌ཞ༌གུན༌ལ༌ ཅམས༌པ༌ ཛད༌དུག༌།"]], [["ང༌ ཡབ༌བི༌ ཆོགས༌ནེ༌ ཇིག༌རྟེན༌ནི༌ ནང༌ང༌ ཡོངས༌ཏེ༌ ཨིན༌, ཏ༌ ང༌ ཇིག༌རྟེན༌ བོར༌ཏེ༌ ཡབ༌བི༌ སྐུན༌དུན༌ལ༌ ལོགས༌ཏེ༌ ཆའད༌།\""]], [["ཏེ༌ནེ༌ ཡེ༌ཤུའི༌ ལོབ༌ཕྲུགས༌གུན༌ནི༌ ཟེརས༌, \"ཏ༌ ཉེ༌རང༌ངི༌ ང༌ཞ༌གུན༌ལ༌ སྤེ༌ གྱུད༌ཏེ༌ མ༌མོལ༌ལ༌, ཞལ༌ཏ༌ སལ༌པོ༌ སལ༌པོ༌ མོལ༌ལ༌ ཛད༌དུག༌།"]], [["ཏ༌ ང༌ཞ༌གུན༌ལ༌ ཧ༌གོ༌, ཉེ༌རང༌ངི༌ ཅི༌ཚང༌མ༌ ཁྱེན༌ན༌ནོག༌, ཉེ༌རང༌ང༌ སུ༌ཞིག༌གིའང༌ ཏྲི༌ཝ༌ ཅོ༌ཅེས༌སི༌ སྒོས༌དོམ༌ མི༌དུག༌, ཅིའ༌ཟེར༌ན༌ ང༌ཞའེ༌ ཏྲི༌ཨིན༌ སམ༌ཁན༌གུན༌ ཉེ༌རང༌ངི༌ སྔུན༌ལ༌ ཁྱེན༌ན༌ ཛད༌དུག༌། ཏེ༌བོའེ༌ ཞས༌ཏེ༌ ཉེ༌རང༌ དཀོན༌མཆོག༌གི༌ ཆོགས༌ནེ༌ སྐྱོད༌ཏེ༌ ཨིན༌ཁན༌བོའ༌ ང༌ཞའེ༌ ཏད༌པ༌ ཅོའད༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞ༌གུན༌ནི༌ དེན༌བ༌ ཨིད༌ཤེས༌ ཅོའད༌ད༌?"]], [["ཨིན༌ནའང༌ ཏུས༌པོ༌ ལེབ༌ཨིན༌ ཡང༌ ལེབ༌ ཚར༌ཏེ༌ ཨིན༌ ནམ༌ ཁྱོ༌ཞའ༌ ཡན༌ཏེ༌ ང༌ ཅིག༌པོ༌ ཕངས༌ཏེ༌ རང༌རང༌ངི༌ ཁང༌པའ༌ ཤོར༌ཨིན༌། ཏེ༌ནེའང༌ ང༌ ཅིག༌པོ༌ མན༌ ཅིའ༌ཟེར༌ན༌ ངའེ༌ ཡབ༌ ང༌ ཉམ༌པོ༌ ཞུགས༌ཏེ༌ ཡོད༌།"]], [["ངའ༌ ཉམ༌པོ༌ བྲེལ༌ ཡོད༌ཅེས༌པོའེ༌, ཁྱོ༌ཞ༌གུན༌ལ༌ ཞི༌དེ༌ ཐོབ༌ཅེས༌ལ༌ ངའེ༌ འི༌ སྤེ༌ར༌གུན༌ ཟེར༌ཏེ༌ ཨིན༌། འི༌ ཇིག༌རྟེན༌ནི༌ ནང༌ང༌ ཁྱོ༌ཞ༌གུན༌ལ༌ རྡུག༌ངལ༌ ཐོང༌ཨིན༌, ཨིན༌ནའང༌ སྤོས༌པ༌ བོར༌ཤིག༌, ཇིག༌རྟེན༌ནི༌ ཝང༌སྲུལ༌པ༌གུན༌ནི༌ཀ༌ ངའ༌ གྱལ༌ ཐོབ༌ཏེ༌ ཨིན༌།\""]]], [[["17:1 ནེ༌ 5"], ["ཏེ༌གུན༌ མོལ༌ ཚར༌ར༌ཅིག༌, གཙོ༌བོ༌ ཡེ༌ཤུའི༌ ནམ༌ཁའ༌ ཟིགས༌ཏེ༌ མོས༌ལམ༌ ཞུས༌, \"ཀྱེ༌ ཡབ༌ལེ༌, ཏ༌ ཏུས༌ ལེབ༌ཚར༌, ཉེ༌རང༌ངི༌ སྲས༌སི༌ ཉེ༌རང༌ང༌ སྤལ༌ ཏང༌ཅེས༌སི༌ ཕིའ༌ ཉེ༌རང༌ངི༌ སྲས༌ལ༌ སྤལ༌ སལ༌ལ༌ ཛད༌།"]], [["ངའ༌ སལ༌ལ༌ ཛད༌ཁན༌ ཚང༌མའ༌ ཐའ༌མེད༌པའེ༌ མི༌ཚེ༌ ཏང༌ཅེས༌ལ༌ ཉེ༌རང༌ངི༌ ངའ༌ མི༌ཚང༌མའེ༌ཀ༌ ཝང༌ཆ༌ སལ༌ཏེ༌ ཨིན༌།"]], [["ཐའ༌མེད༌པའེ༌ མི༌ཚེ༌ ནི༌, ཉེ༌རང༌ དེན༌བའེ༌ དཀོན༌མཆོག༌ ཅིག༌པོ༌ དང༌ ཉེ༌རང༌ངི༌ ཀལ༌ལ༌ ཛད༌ཁན༌ནི༌ ཡེ༌ཤུ༌ མ༌ཤི༌ཀའ༌ ཤེ༌ཤེས༌པོ༌ ཨིན༌ནོག༌།"]], [["ཉེ༌རང༌ངི༌ ང༌ སྟད༌ད༌ ཛད༌ཁན༌ནི༌ ལས༌གུན༌ གྲུབ༌ཅུགས༌ཏེ༌, ཇིག༌རྟེན༌ནི༌ཀ༌ ངའེ༌ ཉེ༌རང༌ང༌ སྤལ༌ ཁྱོངས༌ཏེ༌ ཨིན༌།"]], [["ཏ༌ ཀྱེ༌ ཡབ༌ལེ༌, ང༌ ཉེ༌རང༌ངི༌ སྐུན༌དུན༌ལ༌ སྤལ༌ སལ༌ལ༌ ཛད༌, ཀ༌སྤལ༌བོ༌ ངའ༌ ཇིག༌རྟེན༌ ཆགས༌སི༌ སང༌ སྔུན༌ལ༌ ཉེ༌རང༌ ཉམ༌པོ༌ ཡོད༌པིན༌།\""]], [["17:6 ནེ༌ 19"], ["གཙོ༌བོ༌ ཡེ༌ཤུའི༌ ཏ༌རུང༌ངའང༌ མོས༌ལམ༌ ཞུ༌ཨིན༌ མོལས༌, \"ཇིག༌རྟེན༌པ༌གུན༌ནི༌ ཕྲོ༌ནེ༌ ཉེ༌རང༌ངི༌ ལྡམ༌མ༌ ཛད༌ཏེ༌ ང༌ སལ༌ཁན༌གུན༌ལ༌ ངའེ༌ ཉེ༌རང༌ སྔོན༌ཅུགས༌པིན༌། ཁོང༌གུན༌ ཉེེ༌རང༌ངི༌ ཨིན༌པིན༌; ཉེ༌རང༌ངི༌ ཁོང༌གུན༌ ང༌ སལ༌ཏེ༌ ཨིན༌, ཡང༌ ཁོང༌གུན༌ནི༌ ཉེེ༌རང༌ངི༌ བཀའ༌ ཁའ༌ཉན༌ཏེ༌ ཨིན༌ནོག༌།"]], [["ཏ༌ ཉེ༌རང༌ངི༌ ངའ༌ སལ༌ཁན༌ ཚང༌མ༌ ཉེ༌རང༌ངི༌ ཆོགས༌ནེ༌ ཨིན༌ཁན༌བོ༌ ཁོང༌གུན༌ལ༌ ཧ༌གོ༌ཏེ༌ ཨིན༌ནོག༌།"]], [["ཅིའ༌ཟེར༌ན༌ ཉེ༌རང༌ངི༌ ང༌ སལ༌ཁན༌ནི༌ བཀའ༌གུན༌ ངའེ༌ ཁོང༌གུན༌ལ༌ ཏངས༌པིན༌། ཁོང༌གུན༌ནི༌ ཐད༌པོ༌ ཉམ༌པོ༌ ལེན༌ཏེ༌ ང༌ ཉེེ༌རང༌ངི༌ ཆོགས༌ནེ༌ ཡོངས༌ཏེ༌ ཨིན༌ཁན༌བོ༌ ཁོང༌གུན༌ལ༌ ཏན༌ཏན༌ ཧ༌གོ༌, ཡང༌ ཁོང༌གུན༌ནི༌ ང༌ ཉེ༌རང༌ངི༌ ཀལ༌ལ༌ ཛད༌ཁན༌བོའ༌ ཨིད༌ཤེས༌།\""]], [["\"ངའེ༌ ཁོང༌གུན༌ནི༌ ཕིའ༌ མོས༌ལམ༌ ཞུའད༌, ངའེ༌ ཇིག༌རྟེན༌པ༌གུན༌ མན༌པ༌ ཉེ༌རང༌ངི༌ ང༌ སལ༌ལ༌ ཛད༌ཁན༌གུན༌ནི༌ ཕིའ༌ མོས༌ལམ༌ ཞུའད༌, ཅིའ༌ཟེར༌ན༌ ཁོང༌གུན༌ ཉེ༌རང༌ངི༌ ཨིན༌ནོག༌།"]], [["ངའེ༌ ཨིན༌ཁན༌ ཚང༌མ༌ ཉེ༌རང༌ངི༌ ཨིན༌ ཡང༌ ཉེ༌རང༌ངི༌ ཨིན༌ཁན༌གུན༌ ངའེ༌ ཨིན༌། ངའ༌ ཁོང༌གུན༌ གྱུད༌ཏེ༌ སྤལ༌ ཐོབས༌ཏེ༌ ཨིན༌།"]], [["ང༌ འི༌ ཇིག༌རྟེན༌ནི༌ ནང༌ང༌ མང༌པོ༌ཞིག༌ མི༌ལུས༌, ཁོང༌གུན༌ ཏ༌རུང༌ ཇིག༌རྟེན༌ནི༌ ནང༌ང༌ ལུས༌ཨིན༌, ང༌ ཉེ༌རང༌ངི༌ཀ༌ ཡོང༌ངད༌། ཀྱེ༌ ཡབ༌ དམ༌པ༌ལེ༌, ཀ༌ཟུག༌ ང༌དང༌ ཉིས༌ཀོ༌ ཅིག༌ ཨིན༌ ཏེན༌ན༌ ཙོགས༌ལ༌ ཁོང༌གུན༌ནའང༌ ཅིག༌གྲིལ༌ ལུས༌ཤེས༌སི༌ ཕིའ༌ ཉེ༌རང༌ངི༌ ངའ༌ སལ༌ལ༌ ཛད༌ཁན༌ནི༌ ཝང༌ཆའེ༌ ནང༌ང༌ ཁོང༌གུན༌ སྐྱོབས༌ཏེ༌ བོར༌ར༌ ཛད༌།"]], [["ང༌ ཁོང༌གུན༌ ཉམ༌པོ༌ ཡོད༌ ཟ༌ནེ༌, ངའེ༌ ཁོང༌གུན༌ ཉེ༌རང༌ངི༌ སལ༌ལ༌ ཛད༌ཁན༌ནི༌ ཝང༌ཆ༌ གྱུད༌ཏེ༌ སྐྱོབས༌ཏེ༌ བོར༌པིན༌། དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཁན༌བོ༌ གྲུབ༌ཅེས༌ལ༌, ཁོང༌གུན༌ནི༌ ཕྲོ༌ནེ༌ ཉལ༌ཝའེ༌ ནང༌ང༌ ལེབ༌ཅེས༌ སྐལ༌ཏེ༌ ཡོད༌ཁན༌ ཅིག༌ཅིག༌ མ༌སྟོགས༌, སུ༌ཞིག༌གའང༌ མ༌སྟོར༌།\""]], [["\"ང༌ ཉེ༌རང༌ངི༌ཀ༌ ཡོང༌ངད༌, ཨིན༌ནའང༌ ང༌ འི༌ ཇིག༌རྟེན༌ནི༌ ནང༌ང༌ ཡོད༌ ཟ༌ནེ༌ ཁོང༌གུན༌ལ༌ ངའེ༌ ཐད༌པོ༌ གང༌པོ༌ ཐོབ༌ཅེས༌སི༌ ཕིའ༌, ངའེ༌ འི༌གུན༌ ཟེར༌པིན༌།"]], [["ངའེ༌ ཁོང༌གུན༌ལ༌ ཉེ༌རང༌ངི༌ བཀའ༌ ཏངས༌པིན༌, ཡང༌ ཇིག༌རྟེན༌པ༌གུན༌ནི༌ ཁོང༌གུན༌ལ༌ ནཕ༌རད༌ ཅོས༌, ཅིའ༌ཟེར༌ན༌ ང༌ ཇིག༌རྟེན༌ནེ༌ མན༌ཁན༌ ཙོགས༌ལ༌ ངའེ༌ ལོབ༌ཕྲུགས༌གུན༌ནའང༌ ཇིག༌རྟེན༌ནེ༌ མན༌།"]], [["ངའེ༌ མོས༌ལམ༌ ཞུ༌ཅེས༌པོ༌ ནི༌, ཉེ༌རང༌ང༌ ཁོང༌གུན༌ འི༌ ཇིག༌རྟེན༌ནེ༌ ཁྱེར༌ཅེས༌སི༌ ཕིའ༌ མན༌པ༌, ཁོང༌གུན༌ ཤེ༌ཏན༌ནེ༌ སྐྱོབས༌ཏེ༌ བོར༌ར༌ ཛད༌ཅེས༌སི༌ ཕིའ༌ ཨིན༌།"]], [["ང༌ ཇིག༌རྟེན༌ནེ༌ མན༌ཁན༌ ཙོགས༌ལ༌ ངའེ༌ ལོབ༌ཕྲུགས༌གུན༌ནའང༌ ཇིག༌རྟེན༌ནེ༌ མན༌།"]], [["ཉེ༌རང༌ངི༌ བཀའ༌ དེན༌བ༌ ཨིན༌ནོག༌ ཏེན༌ན༌ དེན༌བ༌བོ༌ ཉམ༌པོ༌ ཁོང༌གུན༌ རྩང༌མ༌ ཅོའ༌ ཛད༌།"]], [["ཉེ༌རང༌ངི༌ ང༌ འི༌ ཇིག༌རྟེན༌ནི༌ ནང༌ང༌ ཀལ༌ལ༌ ཛད༌ཁན༌ ཙོགས༌ལ༌ ངེའང༌ ཁོང༌གུན༌ ཇིག༌རྟེན༌ནི༌ ནང༌ང༌ ཀལ༌ལད༌།"]], [["ཉེ༌རང༌ངི༌ དེན༌བ༌ ཉམ༌པོ༌ ཁོང༌གུན༌ དམ༌པ༌ ཅོ༌ཅེས༌སི༌ ཕིའ༌ ངའེ༌ ང༌རང༌ ཁོང༌གུན༌ནི༌ ཏོན༌ལ༌ དམ༌པ༌ ཆོད༌པའེ༌ ཚུལ༌ལ༌ ཕུལ༌ལད༌།\""]], [["17:20 ནེ༌ 26"], ["\"ངའེ༌ མོས༌ལམ༌ ཁོང༌གུན༌ ཅིག༌པོ༌ མན༌པ༌, ཁོང༌གུན༌ནི༌ ལོན༌ གྱུད༌ཏེ༌ ངའེ༌ཀ༌ ཏད༌པ༌ ཁྱོང༌ཅེས༌ཅན༌གུན༌ནི༌ ཕིའང༌ ཨིན༌།"]], [["ངའེ༌ ཁོང༌ ཚང༌མ༌ ཅིག༌ གྱུར༌ཅེས༌སི༌ ཕིའ༌ མོས༌ལམ༌ ཕུལ༌ལད༌། ཀྱེ༌ ཡབ༌, ཀ༌ཟུག༌ ང༌ ཉེ༌རང༌ངི༌ ནང༌ང༌ ཡང༌ ཉེ༌རང༌ ངའེ༌ ནང༌ང༌ ཞུགས༌ཏེ༌ ཨིན༌, ཉེ༌རང༌ངི༌ ང༌ ཀལ༌ལ༌ ཛད༌ཁན༌བོའེ༌ཀ༌ ཇིག༌རྟེན༌པ༌གུན༌ནི༌ ཏད༌པ༌ ཁྱོང༌ཅེས༌སི༌ ཕིའ༌, ཁོང༌གུན༌ནའང༌ ང༌དང༌ ཉིས༌ཀོའེ༌ ནང༌ང༌ དུག༌ ཅུག༌ག༌ ཛད༌།\""]], [["\"ང༌དང༌ ཉིས༌ཀོ༌ ཅིག༌ ཨིན༌ན༌ ཙོགས༌ལ༌ ཁོང༌གུན༌ ཅིག༌ གྱུར༌ཅེས༌སི༌ ཕིའ༌ ངའེ༌ ཉེ༌རང༌ངི༌ ངའ༌ སལ༌ཁན༌ནི༌ སྤལ༌བོ༌ ཁོང༌གུན༌ལ༌ ཏངས༌པིན༌།"]], [["ང༌ ཁོང༌གུན༌ནི༌ ནང༌ང༌ ཡང༌ ཉེ༌རང༌ ངའེ༌ ནང༌ང༌ ཡོད༌། ཉེ༌རང༌ངི༌ ང༌ ཀལ༌ལ༌ ཛད༌ཁན༌ དང༌ ཉེ༌རང༌ངི༌ ངའ༌ ཅམས༌པ༌ ཛད༌ཁན༌ ཙོགས༌ ཏད༌པ༌ཅན༌གུན༌ལའང༌ ཅམས༌པ༌ ཛད༌ཅེས༌, ཇིག༌རྟེན༌པ༌གུན༌ལ༌ ཧ༌གོ༌ཅེས༌སི༌ ཕིའ༌ ཁོང༌གུན༌ ཅི༌ས༌ཐོག༌ནེ༌ ཅིག༌གྲིལ༌ གྱུར༌ ཅུག༌ག༌ ཛད༌།"]], [["ཀྱེ༌ ཡབ༌ལེ༌, ཉེ༌རང༌ངི༌ ང༌ སལ༌ཁན༌གུན༌ ང༌ ཆ༌སའེ༌ ནས༌ས༌ ངའ༌ ཉམ༌པོ༌ ཡོང༌ ཅུག༌ག༌ ཛད༌ཅེས༌ལ༌ ངའེ༌ དོད༌པ༌ ཅོའད༌། ཏེ༌ནེ༌ ཁོང༌གུན༌ནི༌ ཉེ༌རང༌ངི༌ ང༌ སལ༌ལ༌ ཛད༌ཁན༌ནི༌ སྤལ༌བོ༌ ཐོང༌ ཐུབ༌ཨིན༌, ཅིའ༌ཞུ༌ན༌ ཉེ༌རང༌ངི༌ ཇིག༌རྟེན༌ ཆགས༌སི༌ སང༌ སྔུན༌ལ༌ ང༌ ཅམས༌པ༌ ཛད༌དད༌པིན༌།"]], [["དྲང༌པོ༌ ཡབ༌ལེ༌, ཇིག༌རྟེན༌པ༌གུན༌ནི༌ ཉེ༌རང༌ མ༌ཤེས༌ནའང༌, ངའེ༌ ཉེ༌རང༌ ཤེས༌སད༌, ཡང༌ ངའེ༌ ལོབ༌ཕྲུགས༌གུན༌ནི༌ ཉེ༌རང༌ངི༌ ང༌ ཀལ༌ལ༌ ཛད༌ཁན༌བོ༌ ཤེས༌ས༌ནོག༌།"]], [["ངའེ༌ ཁོང༌གུན༌ལ༌ ཉེ༌རང༌ སྔོན༌ཅུགས༌པིན༌, ཏ༌རུང༌ངའང༌ སྔོན༌ཅུག༌ཨིན༌ ཨིན༌། ཏེ༌ནེ༌ ཉེ༌རང༌ངི༌ ངའེ༌ ཕིའ༌ ཅམས༌པ༌ ཡོད༌ཁན༌བོ༌ ཁོང༌གུན༌ནི༌ ནང༌ང༌ ཡང༌ ངའང༌ ཁོང༌གུན༌ནི༌ ནང༌ང༌ ལུས༌ཨིན༌།\""]]], [[["18:1 ནེ༌ 11"], ["མོས༌ལམ༌ ཞུ༌ ཚར༌ར༌ཅིག༌, གཙོ༌བོ༌ ཡེ༌ཤུ༌, ཁོང༌རང༌ངི༌ ལོབ༌ཕྲུགས༌གུན༌ ཉམ༌པོ༌ ཏེ༌ ནས༌ས༌ནེ༌ བིང༌ཏེ༌ ཀིད༌རོན༌ནི༌ ལུང༌པའེ༌ འ༌ངོ༌ ཆོགས༌ལ༌ ཡོད༌ཁན༌ནི༌ ཨོ༌ལིཝ༌ཝི༌ ཚས༌སི༌ ནང༌ང༌ སྐྱོདས༌།"]], [["ཁོང༌ང༌ ངོ༌ལོག༌ ཅོ༌ཁན༌ནི༌ ཡུ༌དཱ༌ ཏེ༌ ནས༌ས༌བོ༌ གྱུས༌ཡོད༌པིན༌, ཅིའ༌ཟེར༌ན༌ ཡེ༌ཤུ༌ ལན༌ མང༌པོ༌ ཁོང༌རང༌ངི༌ ལོབ༌ཕྲུགས༌གུན༌ ཉམ༌པོ༌ ཏེ༌རུ༌ སྐྱོད༌ད༌ ཛད༌དད༌པིན༌།"]], [["ཏེ༌ནེ༌ ཡུ༌དཱ༌ ཕ༌རུ༌ཤི༌པ༌གུན༌ དང༌ བླ༌མ༌ འུ༌སྐྱོང༌གུན༌ནི༌ ཀལ༌ཁན༌ནི༌ རོམ༌པའེ༌ མག༌མི༌ སྡེ༌ཞིག༌ དང༌ ཆོད༌ཁང༌ སྲུང༌ཁན༌ གུན༌ ཁྲིད༌ཏེ༌ ཚས༌སི༌ ནང༌ང༌ ལེབ༌། ཁོང༌གུན༌ནི༌ པམ༌བར༌, ལལ༌ཀྲེན༌ དང༌ ཚོན༌ཆ༌ ཁུར༌ཏེ༌ ཡོད༌པིན༌།"]], [["ཡེ༌ཤུའ༌ ཁོང༌ངི༌ཀ༌ བྱུང༌ཅེས༌ ཚང༌མ༌ གྱལ༌ལ༌ ཅོས༌ཏེ༌ ཁྱེན༌ནད༌པིན༌, ཏེན༌ན༌བོའེ༌ཕིའ༌ ཁོང༌ ཕི༌ལོག༌ག༌ སྐྱོད༌ཏེ༌ ཁོང༌གུན༌ལ༌ ཏྲིའ༌ ཛདས༌, \"ཁྱོ༌ཞའེ༌ སུ༌ ཙལ༌ལད༌?\""]], [["ཁོང༌གུན༌ནི༌ ལན༌ཏངས༌, \"ན༌ཙ༌རེད༌པ༌ ཡེ༌ཤུ༌།\""], ["ཡེ༌ཤུའི༌ ཁོང༌གུན༌ལ༌ མོལས༌, \"ང༌ ཨིན༌།\""], ["༼ཁོང༌ང༌ ངོ༌ལོག༌ ཅོ༌ཁན༌ནི༌ ཡུ༌དཱའང༌ ཁོང༌གུན༌ ཉམ༌པོ༌ ཡོད༌པིན༌༽"]], [["ཡེ༌ཤུའི༌, \"ང༌ ཨིན༌\" མོལ༌ལ༌ཅིག༌, ཁོང༌གུན༌ གྱབ༌ལོག༌ག༌ སོང༌ ཡང༌ སའེ༌ཀ༌ གྱེལ༌།"]], [["ཡེ༌ཤུའི༌ ཡང༌ ལྡབས༌ཏེ༌ མོལས༌, \"ཁྱོ༌ཞའེ༌ སུ༌ ཙལ༌ལད༌?\""], ["ཁོང༌གུན༌ནི༌ ཟེརས༌, \"ན༌ཙ༌རེད༌པ༌ ཡེ༌ཤུ༌།\""]], [["ཡེ༌ཤུའི༌ མོལས༌, \"ངའེ༌ ཁྱོ༌ཞའ༌ ཟེར༌པིན༌ 'ཁོ༌ ང༌ ཨིན༌', གལ༌ཏེས༌ ཁྱོ༌ཞའེ༌ ང༌ ཙལ༌ལད༌ན༌ ངའེ༌ ལོབ༌ཕྲུགས༌གུན༌ ཆ༌ཅུག༌།\""]], [["ཏེ༌བོ༌ ནི༌ ཁོང༌ངི༌ \"ཉེ༌རང༌ངི༌ ང༌ སལ༌ཁན༌ནི༌ ཕྲོ༌ནེ༌ ཅིག༌གའང༌ མ༌སྟོར༌\" མོལ༌ཁན༌བོ༌ དྲན༌དྲ༌ གྲུབ༌ཅེས༌པོ༌ ཨིན༌པིན༌།"]], [["ཤི༌མོན༌ པི༌ཏྲར༌རི༌ ཁོའེ༌ ལག༌ག༌ ཡོད༌ཁན༌ནི༌ ར༌འི༌ ཕིངས༌ཏེ༌ བླ༌མ༌ ཆེན༌མོའེ༌ ཡོག༌པོའ༌ གྱབས༌ཏེ༌ ཁོའེ༌ ནམ༌ཅོག༌ ཡས༌པ༌ ཅད༌ཏངས༌ ༼ཏེ༌ ཡོག༌པོའེ༌ མིང༌བོ༌ མལ༌ཁུས༌ ཨིན༌པིན༌༽།"]], [["ཡེ༌ཤུའི༌ པི༌ཏྲར༌ལ༌ བཀའ༌ སལ༌ཏེ༌ མོལས༌, \"ར༌འི༌བོ༌ ཤུབས༌སི༌ ནང༌ང༌ གྱོང༌། ཅི༌ ཡབ༌བི༌ ངའ༌ སལ༌ཁན༌ནི༌ རྡུག༌ངལ༌ལི༌ དོན༌སྐྱོག༌པོ༌ ངའེ༌ མི༌ཐུང༌ང༌?\""]], [["18:12 ནེ༌ 14"], ["ཏེ༌ནེ༌ རོམ༌པའེ༌ མག༌མི༌, ཁོང༌གུན༌ནི༌ མག༌སྤོན༌ དང༌ ཆོད༌ཁང༌ སྲུང༌ཁན༌གུན༌ནི༌ གཙོ༌བོ༌ ཡེ༌ཤུ༌ ཟུམས༌ ཡང༌ ཁོང༌ངི༌ ཆག༌ ལྡམས༌ཏེ༌"]], [["ཨན༌ནཱས༌ ཡོད༌ས༌ ཁྱེརས༌, ཁོ༌ ཀ༌ཡ༌ཕཱས༌སི༌ ན༌མའེ༌ ཨ༌བ༌ ཨིན༌པིན༌, ཡང༌ ཀ༌ཡ༌ཕཱས༌ ཏེ༌ ལོའེ༌ བླ༌མ༌ ཆེན༌མོ༌ ཨིན༌པིན༌།"]], [["༼འིན༌ན༌ ཀ༌ཡ༌ཕཱས༌སི༌ ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཁ༌ད༌ ཏངས༌ཏེ༌ མི༌གུན༌ནི༌ ཏོན༌ལ༌ མི༌ ཅིག༌ ཤི༌ན༌ གྱལ༌ ཟེར༌ཏེ༌ ཨིན༌པིན༌༽།"]], [["18:15 ནེ༌ 18"], ["ཤི༌མོན༌ པི༌ཏྲར༌ དང༌ ཞན༌ ལོབ༌ཕྲུགས༌ ཅིག༌ ཡེ༌ཤུའི༌ གྱབ༌གྱབ༌ནེ༌ སོང༌, ཞན༌ ལོབ༌ཕྲུགས༌པོ༌ བླ༌མ༌ ཆེན༌མོའེ༌ ངོ༌ཤེས༌ཁན༌ ཨིན༌པ༌ ཁོ༌ གཙོ༌བོ༌ ཡེ༌ཤུ༌ ཉམ༌པོ༌ བླ༌མ༌ ཆེན༌མོའེ༌ ཕོ༌གྲང༌ངི༌ གྱང༌སྐོར༌རི༌ ནང༌ང༌ ཡོང༌ཅུགས༌།"]], [["ཨིན༌ནའང༌ པི༌ཏྲར༌ གྱས༌སྒོའེ༌ ཕི༌ལོག༌ག༌ ལུས༌། བླ༌མ༌ ཆེན༌མོའེ༌ ངོ༌ཤེས༌ཁན༌ནི༌ ལོབ༌ཕྲུགས༌པོ༌ ལོགས༌ཏེ༌ ཡོངས༌ ཡང༌ སྒོ༌ སྲུང༌མ༌བོའ༌ སྤེ༌ར༌ ཏངས༌ཏེ༌ པི༌ཏྲར༌ ནང༌ཀུག༌ག༌ ཁྲིད༌ཏེ༌ ཁྱེརས༌།"]], [["ཏེ༌ སྒོ༌ སྲུང༌ཁན༌ནི༌ བུ༌མོ༌བོའེ༌ པི༌ཏྲར༌ལ༌ ཏྲིས༌, \"ཁྱོ༌རང༌ངའང༌ ཁོང༌ངི༌ ལོབ༌ཕྲུགས༌ ཅིག༌ མན༌ན༌?\""], ["པི༌ཏྲར༌རི༌ ཟེརས༌, \"ང༌ མན༌།\""]], [["གྲང༌མོ༌ ཡོད༌ཅེས༌པོའེ༌, ཏེ༌རུ༌ ཡོད༌ཁན༌ནི༌ ཡོག༌པོ༌གུན༌ དང༌ སྲུང༌ཁན༌གུན༌ནི༌ མེ༌ ཏངས༌ཏེ༌ ཚང༌མ༌ ཀྱིར༌ཁོར༌ཏེ༌ མེ༌ སྲོའད༌པིན༌, ཁོང༌གུན༌ནི༌ ཕྲོའ༌ པི༌ཏྲར༌རིའང༌ མེ༌ སྲོའད༌པིན༌།"]], [["18:19 ནེ༌ 24"], ["ཏེ༌ ཟ༌ནེ༌ བླ༌མ༌ ཆེན༌མོའེ༌"], [", གཙོ༌བོ༌ ཡེ༌ཤུའ༌ ཁོང༌ངི༌ ལོབ༌ཕྲུགས༌ དང༌ ལབ༌ཞ༌ གུན༌ནི༌ སྐོར༌ལ༌ ཏྲིས༌།"]], [["ཡེ༌ཤུའི༌ ལན༌སལས༌, \"ངའེ༌ སྦ༌ མ༌སྦའ༌ མི༌ཚང༌མའེ༌ དུན༌ལ༌ ཤད༌པིན༌, ངའེ༌ ཡ༌ཧུ༌དཱ༌པ༌ ཚང༌མ༌ ཛོམས༌སེ༌ དུ༌ཁང༌གུན༌ དང༌ ཆོད༌ཁང༌ངི༌ ནང༌ང༌ ཏུས༌གྱུན༌ ལབ༌ཞ༌ ཏང༌ངད༌པིན༌། ངའེ༌ སང༌ཝའེ༌ ནང༌ང༌ ཅི༌ཞིག༌གའང༌ མ༌ཟེར༌པིན༌།"]], [["ཉེ༌རང༌ངི༌ ང༌ ཅིའ༌ ཏྲིའད༌། ངའེ༌ ལབ༌ཞ༌ ཚོར༌ཁན༌གུན༌ལ༌ ཏྲིས༌, ངའེ༌ ཟེར༌ཁན༌གུན༌ ཁོང༌གུན༌ལ༌ ཏན༌ཏན༌ གྱུས༌ཨིན༌ནོག༌།\""]], [["ཡེ༌ཤུའི༌ ཏེ༌བོ༌ མོལ༌ལ༌ཅིག༌, ཆོད༌ཁང༌ སྲུང༌ཁན༌གུན༌ནི༌ ཕྲོ༌ནེ༌ ཡེ༌ཤུའི༌ དུན༌ལ༌ དུགས༌ཏེ༌ ཡོད༌ཁན༌ ཅིག༌གི༌ ཁོང༌ང༌ གྲམ༌ལྕགས༌ ཏངས༌ཏེ༌ ཟེརས༌, \"བླ༌མ༌ ཆེན༌མོའ༌ འི༌ཙོགས༌ལ༌ ལན༌ཏང༌ང༌ནོག༌ག༌?\""]], [["ཡེ༌ཤུའི༌ ཁོའ༌ མོལས༌, \"གལ༌ཏེས༌ ངའེ༌ རྩོག༌པོ༌ཞིག༌ ཟེར༌ཏེ༌ ཨིན༌ན༌ ཏེ༌བོ༌ ལྟན༌ཏེ༌ ཏོང༌། ཨིན༌ནའང༌ དེན༌བ༌ ཟེར༌ཏེ༌ ཨིན༌ན༌ ཏོན༌མེད༌ལ༌ ང༌ ཅིའ༌ རྡུང༌ངད༌།\""]], [["ཏེ༌ནེ༌ ཨན༌ནཱས༌སི༌ ཆག༌ དམ༌དམས༌པོའེ༌ཀ༌ ཡེ༌ཤུ༌ བླ༌མ༌ ཆེན༌མོ༌ ཀ༌ཡ༌ཕཱས༌སི༌ཀ༌ ཀལས༌།"]], [["18:25 ནེ༌ 27"], ["ཤི༌མོན༌ པི༌ཏྲར༌ མེའ༌ སྲོ༌ཨིན༌ ཡོད༌ ཟ༌ནེ༌ ཅིག༌ཅིག༌གི༌ ཁོང༌ང༌ ཏྲིས༌, \"ཁྱོ༌རང༌ངའང༌ ཁོང༌ངི༌ ལོབ༌ཕྲུགས༌གུན༌ནི༌ ཕྲོ༌ནེ༌ ཅིག༌ མན༌ན༌?\""], ["པི༌ཏྲར༌རི༌ ཟུན༌ ཏངས༌ཏེ༌ ཟེརས༌, \"ང༌ མན༌།\""]], [["བླ༌མ༌ ཆེན༌མོའེ༌ ཡོག༌པོ༌གུན༌ནི༌ ཕྲོ༌ནེ༌ ཅིག༌ པི༌ཏྲར༌རི༌ ར༌འི༌ ཉམ༌པོ༌ ནམ༌ཅོག༌ ཅད༌ཁན༌ནི༌ མི༌བོའེ༌ ཉེན༌ ཨིན༌པིན༌, ཁོའེ༌ པི༌ཏྲར༌ལ༌ ཟེརས༌, \"ངའེ༌ ཁྱོ༌རང༌ ཁོ༌ ཉམ༌པོ༌ ཚས༌སི༌ ནང༌ང༌ ཐོང༌ཏེ༌ མན༌པིན༌ན༌?\""]], [["པི༌ཏྲར༌རི༌ ཡང༌ ལན༌ཅིག༌ མི༌ཤེས༌ཟུན༌ ཏངས༌, ཏེན༌ན༌མལ༌ལ༌ ཅ༌པོའེ༌ ཅ༌སྐད༌ ཏངས༌།"]], [["18:28 ནེ༌ 40"], ["ཏེ༌ནེ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ང༌མོ༌ ཟང༌ཟིང༌ནེ༌ གཙོ༌བོ༌ ཡེ༌ཤུ༌ ཀ༌ཡ༌ཕཱས༌སི༌ ཀ༌ནེ༌ རོམ༌པའེ༌ ཀའ༌ལོན༌ནི༌ ཁར༌ལ༌ ཁྱེརས༌། ཁོང༌གུན༌ ཚི༌ཏུ༌ སོང༌ཏེ༌ པེ༌སག༌གི༌ དོན༌ཏང༌ ཟའ༌མི༌ཉན༌ སམ༌ཏེ༌ ཇིགས༌པ༌ ཁར༌རི༌ ནང༌ཀུག༌ག༌ མ༌སོང༌།"]], [["ཏེ༌བོའེ༌ཕིའ༌ པི༌ལ༌ཏུ༌ ཁོང༌གུན༌ནི༌ དུན༌ལ༌ ཕི༌ལོག༌ག༌ བིངས༌ཏེ༌ ཡོངས༌ ཡང༌ ཟེརས༌, \"འི༌ མི༌བོའེ༌ཀ༌ ཁྱོ༌ཞ༌གུན༌ནི༌ ཅི༌ ཉད༌ཀལ༌ལད༌?\""]], [["ཁོང༌གུན༌ནི༌ ཟེརས༌, \"གལ༌ཏེས༌ ཁོ༌ ཁྲིམས༌ཅག༌ཁན༌ཞིག༌ མན༌པིན༌ན༌ ང༌ཞའེ༌ ཁོ༌ ཉེ༌རང༌ངི༌ ལག༌ག༌ སྟད༌ཏེ༌ མེད༌གྲོ༌།\""]], [["པི༌ལ༌ཏུའི༌ ཟེརས༌, \"ཁྱོ༌ཞའེ༌ ཁྱེར༌ཏེ༌ ཁྱོ༌ཞ༌རང༌ངི༌ བཀའ༌ཁྲིམས༌ ནང༌ཞིན༌ལ༌ ཁོའེ༌ཀ༌ ཁྲིམས༌ཅོད༌།\""], ["ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཟེརས༌, \"ང༌ཞའ༌ སུ༌ཞིག༌གའང༌ སད༌ཅེས༌སི༌ ཝང༌ མེད༌།\""]], [["༼ཡེ༌ཤུའི༌ ཁོང༌ ཀ༌ལུགས༌ལ༌ ཀྲོང༌གོས༌ཨིན༌ མོལ༌ཁན༌བོ༌ དྲན༌དྲ༌ གྲུབ༌ཅེས༌ལ༌ ཏེ༌གུན༌ བྱུང༌༽།"]], [["ཏེ༌ནེ༌ པི༌ལ༌ཏུ༌ ཁར༌རི༌ ནང༌ཀུག༌ག༌ སོང༌ ཡང༌ ཡེ༌ཤུ༌ བོད༌ཏེ༌ ཁྱོང༌ཅུགས༌ཏེ༌ ཏྲིས༌, \"ཅི༌ ཁྱོ༌རང༌ ཡ༌ཧུ༌དཱ༌པའེ༌ གྱལ༌པོ༌ ཨིན༌ན༌?\""]], [["ཡེ༌ཤུའི༌ ལན༌སལས༌, \"འི༌ ཏྲི༌ཝ༌བོ༌ ཉེ༌རང༌ རང༌ངི༌ ཏྲིས༌ཏེ༌ ཨིན༌ན༌ ཡ༌ ཞན༌མ༌གུན༌ནི༌ ངའེ༌ སྐོར༌ལ༌ ཤད༌ད༌རག༌?\""]], [["པི༌ལ༌ཏུའི༌ ཟེརས༌, \"ཅི༌ ང༌ ཡ༌ཧུ༌དཱ༌པ༌ ཨིན༌ནོག༌ག༌? ཁྱོ༌རང༌ རང༌ངི༌ མི༌གུན༌ དང༌ བླ༌མ༌ འུ༌སྐྱོང༌གུན༌ནི༌ ཁྱོ༌རང༌ ངའེ༌ ལག༌ག༌ སྟདས༌། ཁྱོ༌རང༌ངི༌ ཅི༌ ཅོས༌པིན༌?\""]], [["ཡེ༌ཤུའི༌ ལན༌སལས༌, \"ངའེ༌ གྱལ༌སྲིད༌པོ༌ ནི༌, འི༌ ཇིག༌རྟེན༌ནི༌ གྱལ༌སྲིད༌ཞིག༌ མན༌། གལ༌ཏེས༌ ཨིན༌པིན༌ན༌ ཏེ༌ནེ༌ ངའེ༌ ཡོག༌པོ༌གུན༌ནི༌ མག༌ ཏངས༌ཏེ༌ ང༌ ཡ༌ཧུ༌དཱ༌པ༌གུན༌ནི༌ ལག༌ག༌ སྟད༌ཅུགས༌ཏེ༌ མེད༌གྲོ༌, ཨིན༌ནའང༌ ངའེ༌ གྱལ༌སྲིད༌པོ༌ ནི༌ འི༌ ཇིག༌རྟེན༌ནེ༌ མན༌།\""]], [["པི༌ལ༌ཏུའི༌ ཟེརས༌, \"ཏེ༌ནེ༌ ཁྱོ༌རང༌ གྱལ༌པོ༌ཞིག༌ ཨིན༌རག༌?\""], ["ཡེ༌ཤུའི༌ ཁོའ༌ མོལས༌, \"ཉེ༌རང༌ངི༌ ཟེར༌ཁན༌བོ༌ དྲང༌པོ༌ ཨིན༌ནོག༌, ང༌ གྱལ༌པོ༌ ཨིན༌། དེན༌བ༌, ང༌ ཏེ༌བོའེ༌ཕིའ༌ སྐྱེས༌ཏེ༌ ཨིན༌ ཡང༌ དཀོན༌མཆོག༌གི༌ དེན༌བའེ༌ ལམ༌མི༌ སྤང༌པོ༌ ཏང༌ཅེས༌སི༌ ཕིའ༌ འི༌ ཇིག༌རྟེན༌ནི༌ ནང༌ང༌ ཡོངས༌ཏེ༌ ཨིན༌། དེན༌བ༌བོའ༌ ཅམས༌པ༌ ཅོ༌ཁན༌ ཚང༌མའེ༌ ངའེ༌ ཟེར༌ཁན༌གུན༌ དྲང༌པོ༌ ཨིན༌ཁན༌བོ༌ ཤེས༌ས༌ནོག༌།\""]], [["པི༌ལ༌ཏུའི༌ ཏྲིས༌, \"དེན༌བ༌བོ༌ ཅི༌ ཨིན༌ནོག༌།\" ཏེན༌ན༌བོ༌ ཟེར༌ཏེ༌ ཁོ༌ ཡང༌སྐྱར༌ ཕི༌ལོག༌ག༌ མི༌གུན༌ ཡོད༌ས༌ སོང༌ཏེ༌ ཟེརས༌, \"ང༌ འི༌ མི༌བོའེ༌ ནང༌ང༌ ཅའང༌ སྐྱོན༌ ཐོབ༌བ༌ མི༌དུག༌།"]], [["ཨིན༌ནའང༌ ཁྱོ༌ཞའེ༌ ལུག༌སྲོལ༌ ནང༌ཞིན༌, ངའེ༌ པེ༌སག༌གི༌ ཏུས༌ལ༌ ཁྱོ༌ཞ༌གུན༌ནི༌ ཕིའ༌ ཙོན༌པ༌ཞིག༌ ཕུད༌དད༌། ངའེ༌ ཡ༌ཧུ༌དཱ༌པའེ༌ གྱལ༌པོ༌བོ༌ ཕུད༌ད༌?\""]], [["ཁོང༌གུན༌ནི༌ ཀུ༌ཅོ༌ ཏང༌ཨིན༌ ཟེརས༌, \"མན༌ ཁོ༌ མ༌ཕུད༌། ང༌ཞའེ༌ ཕིའ༌ བཱ༌ར༌བས༌ ཕུད༌ད༌ ཛད༌\" ༼བཱ༌ར༌བས༌ རོམ༌མི༌ ཝང༌སྲུལ༌པ༌ ངོ༌ལོག༌ ཅོ༌ཁན༌ཞིག༌ ཨིན༌པིན༌༽།"]]], [[["19:1 ནེ༌ 16a"], ["ཏེ༌ནེ༌ ཀའ༌ལོན༌ པི༌ལ༌ཏུའི༌ གཙོ༌བོ༌ ཡེ༌ཤུའ༌ རྟལ༌ལྕག༌ གྱབ༌ཅེས༌སི༌ བཀའ༌ ཏངས༌།"]], [["མག༌མི༌གུན༌ནི༌ ཚེར༌མའེ༌ ཐོར༌ཤོག༌ སླས༌ཏེ༌ ཁོང༌ངི༌ ཨུའ༌ སྐོནས༌ ཡང༌ གྱལ༌པོའེ༌ ནམ༌ཟའ༌ མར༌པོ༌ ཙོགས༌ ཁོང༌ང༌ སྐོནས༌།"]], [["ཁོང༌གུན༌ ལན༌ མང༌པོ༌ ཁོང༌ངི༌ དུན༌ལ༌ ཡོང༌ཨིན༌, \"ཡ༌ཧུ༌དཱ༌པའེ༌ གྱལ༌པོའ༌ ཆག༌ཚལ༌\" ཟེར༌ཨིན༌ ཙིག༌པ༌ སྲགས༌ཏེ, ཁོང༌ང༌ གྲམ༌ལྕགས༌ ཏངས༌།"]], [["པི༌ལ༌ཏུ༌ ཡང༌ ལན༌ཅིག༌ ཕི༌ལོག༌ག༌ ཡོངས༌ཏེ༌ ཡ༌ཧུ༌དཱ༌པ༌གུན༌ལ༌ ཟེརས༌, \"ལྟོས༌ཤིག༌ ང༌ ཁོའེ༌ ནང༌ང༌ སྐྱོན༌ ཀལ༌ཅེས༌སི༌ གྱུན༌ཚན༌ཞིག༌ མ༌ཐོབ༌ཁན༌བོ༌ ཁྱོ༌ཞ༌གུན༌ལ༌ ཧ༌གོ༌ཅུག༌ཅེས༌སི༌ ཕིའ༌ ངའེ༌ ཁོ༌ ཕི༌ལོག༌ག༌ ཁྱོ༌ཞའེ༌ དུན༌ལ༌ ཁྱོང༌ངད༌།"]], [["ཏེ༌ནེ༌ ཡེ༌ཤུ༌ ཚེར༌མའེ༌ ཐོར༌ཤོག༌ དང༌ ནམ༌ཟའ༌ མར༌པོ༌ ནམས༌ཏེ༌ ཕི༌ལོག༌ག༌ སྐྱོད༌ད༌ཅིག༌, པི༌ལ༌ཏུའི༌ ཡ༌ཧུ༌དཱ༌པ༌གུན༌ལ༌ ཟེརས༌, \"ཏེན༌ན༌ མི༌བོའ༌ ལྟོས༌།\""]], [["བླ༌མ༌ འུ༌སྐྱོང༌གུན༌ དང༌ ཁོང༌ སྲུང༌ཁན༌གུན༌ནི༌ ཡེ༌ཤུ༌ ཐོང༌ང༌ཅིག༌ ཀུ༌ཅོ༌ ཏང༌ཨིན༌ ཟེརས༌, \"ཁོ༌ རྐྱང༌ཤིང༌ང༌ རྐྱོང༌, རྐྱང༌ཤིང༌ང༌ རྐྱོང༌\" ཏེ༌བོ༌ ཚོར༌ར༌ཅིག༌ པི༌ལ༌ཏུའི༌ ཁོང༌གུན༌ལ༌ ཟེརས༌, \"ངའ༌ ཁོ༌ རྐྱང༌ཤིང༌ང༌ རྐྱང༌ཅེས༌སི༌ ཅའང༌ གྱུན༌ཚན༌ཞིག༌ མ༌ཐོབ༌ ཁྱོ༌ཞ༌རང༌ངི༌ ཁྱེར༌ཏེ༌ ཁོ༌ རྐྱང༌ཤིང༌ང༌ རྐྱོང༌ཤིག༌།\""]], [["ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ འུ༌ཙུག༌ ཏང༌ཨིན༌ ཟེརས༌, \"ང༌ཞའ༌ བཀའ༌ཁྲིམས༌ཤིག༌ ཡོད༌, ཏེ༌ ནང༌ཞིན༌ལ༌ ཁོ༌ ཤི༌གོས༌, ཅིའ༌ཟེར༌ན༌ ཁོའེ༌ ཁོ༌རང༌ དཀོན༌མཆོག༌གི༌ སྲས༌ ཨིན༌ ཟེར༌དུག༌།\""]], [["ཏེ༌བོ༌ ཚོར༌ར༌ཅིག༌ པི༌ལ༌ཏུ༌ སྔུན༌ནི༌ སང༌ མང༌ང༌ ཇིགས༌།"]], [["ལོགས༌ཏེ༌ ཁར༌རི༌ ནང༌ང༌ སོང༌ ཡང༌ ཁོའེ༌ ཡེ༌ཤུའ༌ ཟེརས༌, \"ཁྱོ༌རང༌ ཀ༌ནེ༌ ཨིན༌?\" ཨིན༌ནའང༌ ཡེ༌ཤུའི༌ ཁོའ༌ ཅའང༌ ལན༌ མ༌སལས༌།"]], [["\"ཅི༌ ཁྱོ༌རང༌ངི༌ ང༌ ལན༌ཏང༌ང༌ མེད༌ད༌? ང༌ ཁྱོ༌རང༌ ཕུད༌ཏང༌ཅེས༌ ཡ༌ རྐྱང༌ཤིང༌ང༌ རྐྱང༌ཅེས༌སི༌ ཝང༌ ཡོད༌ཁན༌བོ༌ ཁྱོ༌རང༌ང༌ གྱུས༌མེད༌ད༌?\""]], [["ཡེ༌ཤུའི༌ ཁོའ༌ ལན༌སལས༌, \"དཀོན༌མཆོག༌གི༌ མ༌སལ༌པིན༌ན༌ ཁྱོ༌རང༌ང༌ ངའེ༌ཀ༌ འི༌ ཝང༌བོ༌ མ༌ནེ༌ མེད༌གྲོ༌, ཨིན༌ནའང༌ ང༌ ཁྱོ༌རང༌ངི༌ ལག༌ག༌ སྟད༌ཁན༌བོའ༌ ཁྱོ༌རང༌ངི༌ སང༌ ཆེའ༌ སྡིག༌པའེ༌ སྐྱོན༌ ཕོག༌ཏེ༌ ཨིན༌ནོག༌།\""]], [["ཏེ༌ སྟིང༌ནེ༌ པི༌ལ༌ཏུའི༌ ཡེ༌ཤུ༌ ཕུད༌ཅེས༌སི༌ རྩོན༌གྲུས༌ ཅོས༌, ཨིན༌ནའང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཀུ༌ཅོ༌ ཏང༌ཨིན༌ ཟེརས༌, \"གལ༌ཏེས༌ ཉེ༌རང༌ངི༌ འི༌ མི༌བོ༌ ཕུད༌ན༌, ཉེ༌རང༌ རོམ༌མི༌ གྱལ༌པོའེ༌ ཛ༌འོ༌ མ༌ནོག༌། ཁོ༌རང༌ གྱལ༌པོ༌ ཨིན༌ ཟེར༌ཁན༌གུན༌ རོམ༌མི༌ གྱལ༌པོའེ༌ གྲ༌འོ༌ ཨིན༌ནོག༌\""]], [["ཏེ༌བོ༌ ཚོར༌ར༌ཅིག༌ པི༌ལ༌ཏུའི༌ མག༌མི༌གུན༌ལ༌ བཀའ༌ ཏངས༌ཏེ༌, ཡེ༌ཤུ༌ ཕི༌ལོག༌ག༌ ཁྱོངས༌ ཡང༌ ཀའ༌ལོན༌ ཁོ༌རང༌ ཁྲིམས༌པོན༌ནི༌ ཁྲིས༌སི༌ཀ༌ དུགས༌། ཏེ༌ ནས༌ས༌བོའ༌ རྡོའེ༌ལམ༌ ཟེར༌རད༌པིན༌ ༼ཨིབ༌རི༌པའེ༌ སྐད༌དི༌ ནང༌ང༌ ག༌བ༌ཐཱ༌ ཟེར༌ར༌ནོག༌༽།"]], [["ཏེ༌ཏུས༌པོ༌ པེ༌སག༌གི༌ གྲལ༌གྲིག༌ ཅོ༌ཅེས༌སི༌ ཞག༌གི༌ ཉིང༌གུང༌ ཨིན༌པིན༌, པི༌ལ༌ཏུའི༌ ཡ༌ཧུ༌དཱ༌པ༌གུན༌ལ༌ ཟེརས༌, \"ལྟོས༌ཤིག༌, ཁྱོ༌ཞའེ༌ གྱལ༌པོ༌།\""]], [["ཨིན༌ནའང༌ ཁོང༌གུན༌ནི༌ ཀུ༌ཅོ༌ ཏང༌ཨིན༌ ཟེརས༌, \"ཁོ༌ ཁྱེར༌, ཁྱེར༌ཏེ༌ ཁོ༌ རྐྱང༌ཤིང༌ང༌ རྐྱོང༌།\""], ["པི༌ལ༌ཏུའི༌ ཁོང༌གུན༌ལ༌ ཟེརས༌, \"ཁྱོ༌ཞ༌རང༌ངི༌ གྱལ༌པོ༌བོ༌ རྐྱང༌ཤིང༌ང༌ རྐྱང༌ང༌?\""], ["བླ༌མ༌ འུ༌སྐྱོང༌གུན༌ནི༌ ཟེརས༌, \"ང༌ཞའ༌ རོམ༌མི༌ གྱལ༌པོ༌ མན༌པ༌ ཞན༌ གྱལ༌པོ༌ སུའང༌ མེད༌།\""]], [["ཏེ༌ནེ༌ པི༌ལ༌ཏུའི༌ ཁོང༌གུན༌ནི༌ དོད༌པ༌ ནང༌ཞིན༌ ཡེ༌ཤུ༌ རྐྱང༌ཤིང༌ངི༌ཀ༌ རྐྱང༌ཅེས༌ལ༌ མག༌མི༌གུན༌ལ༌ སྟདས༌།"], ["19:16b ནེ༌ 27"], ["མག༌མི༌གུན༌ནི༌ ཁོང༌ ཁྲིད༌ཏེ༌ རྐྱང༌ཤིང༌ང༌ རྐྱང༌ཅེས༌ལ༌ ཁྱེརས༌།"]], [["གཙོ༌བོ༌ ཡེ༌ཤུའི༌ ཁོང༌རང༌ངི༌ རྐྱང༌ཤིང༌ ནམས༌ཏེ༌ ཡེ༌རུ༌ཤ༌ལེམ༌ནེ༌ ཕི༌ལོག༌ག༌ གོའི༌ རུས༌པ༌ ཟེར༌ཁན༌ནི༌ ནས༌སའེ༌ཀ༌ སྐྱོདས༌, ཀ༌བོའ༌ ཨིབ༌རི༌པའེ༌ སྐད༌དི༌ ནང༌ང༌ གོལ༌གོ༌ཐཱ༌ ཟེར༌ར༌ནོག༌།"]], [["ཏེ༌རུ༌ ཁོང༌གུན༌ནི༌ ཡེ༌ཤུ༌ རྐྱང༌ཤིང༌ང༌ རྐྱངས༌ ཡང༌ ཁོང༌ ཉམ༌པོ༌ ཞན༌ ཉིས༌སའང༌, ལྡ༌ལྡོ༌ ཉིས༌ཀོའ༌ རེ༌རེ༌ ཡང༌ ཡེ༌ཤུ༌ ཞུང༌ང༌།"]], [["པི༌ལ༌ཏུའི༌ མག༌མི༌གུན༌ལ༌ \"ཡེ༌ཤུ༌ ན༌ཙ༌རེད༌པ༌ ཡ༌ཧུ༌དཱ༌པའེ༌ གྱལ༌པོ༌\" བྲིས༌ཁན༌ནི༌ ལག༌ཤིང༌ཞིག༌ ཡེ༌ཤུའི༌ སྟག༌ག༌ རྐྱང༌ཤིང༌ངི༌ཀ༌ ཏག༌ཅེས༌ལ༌ བཀའ༌ ཏངས༌།"]], [["ཡེ༌ཤུ༌ རྐྱང༌ཤིང༌ང༌ རྐྱངས༌ཁན༌ནི༌ ནས༌ས༌བོ༌ གྱལ༌ས༌ནེ༌ ཉེ༌མོའ༌ ཡོད༌པ༌ ཡ༌ཧུ༌དཱ༌པ༌ མང༌པོའེ༌ ཏེ༌ བྲིས༌ཁན༌བོ༌ སིལས༌, ཏེ༌བོ༌ ཨིབ༌རི༌པ༌, རོམ༌པ༌ དང༌ གིརིས༌སི༌ སྐད༌ སུམ༌ཀོའེ༌ ནང༌ང༌ བྲིས༌ཏེ༌ ཡོད༌པིན༌།"]], [["ཏེ༌ནེ༌ ཡ༌ཧུ༌དཱ༌པའེ༌ བླ༌མ༌ འུ༌སྐྱོང༌གུན༌ནི༌ པི༌ལ༌ཏུའི༌ བྲིས༌ཁན༌བོའ༌ གྱབ༌གལ༌ ཅོས༌ཏེ༌, \"ཡ༌ཧུ༌དཱ༌པའེ༌ གྱལ༌པོ༌ མ༌བྲིའ༌ 'ཁོ༌རང༌ངི༌ ང༌ ཡ༌ཧུ༌དཱ༌པའེ༌ གྱལ༌པོ༌ ཨིན༌ ཟེར༌རད༌པིན༌' བྲིའ༌ ཛད༌\" ཟེར༌ཏེ༌ ཞུ༌ཝ༌ ཕུལས༌།"]], [["པི༌ལ༌ཏུའི༌ ལན༌ཏངས༌, \"ངའེ༌ ཅི༌ཞིག༌ བྲིས༌ཏེ༌ ཡོད༌ནའང༌ བྲི༌ཚར༌, གྱུར༌ར༌ མེད༌།\""]], [["མག༌མི༌གུན༌ནི༌ ཡེ༌ཤུ༌ རྐྱང༌ཤིང༌ང༌ རྐྱང༌ ཚར༌ར༌ཅིག༌, ཚང༌མ༌ལ༌ ཐོབ༌ཅེས༌སི༌ ཕིའ༌, ཁོང༌ངི༌ ནམ༌ཟའ༌བོའ༌ པོ༌ཞི༌ ཕུདས༌། ཨིན༌ནའང༌ ཁོང༌ངི༌ ནང༌ཀུག༌གི༌ ནམ༌ཟའ༌ ཚེམ༌པོ༌ མ༌ནེ༌ མེད༌ཁན༌ གོ༌ནེ༌ ཇུག༌ ཚག༌པ༌ སླས༌ཏེ༌ ཡོད༌ པ༌སང༌"]], [["ཁོང༌རང༌ ཅིག༌ དང༌ ཅིག༌ག༌ ཟེརས༌ \"འི༌བོའ༌ པོ༌མི༌བུད༌, ཆོ༌ལོ༌ རིལ༌ཏེ༌ སུའ༌ ཐོབ༌དུག༌ ལྟེན༌།\" ཏེ༌བོ༌ དམ༌པའེ༌ སུང༌རབས༌སི༌ ནང༌ང༌ མོལ༌ཁན༌ ནང༌ཞིན༌ དྲན༌དྲ༌ གྲུབ༌ཅེས༌སི༌ ཕིའ༌ བྱུང༌,"], ["\"ཁོང༌གུན༌ནི༌ ངའེ༌ ཀོས༌ལག༌གུན༌ བགོས༌ཏེ༌"], ["ངའེ༌ ཀོས༌པོའ༌ གྱན༌ གྱབས༌།"], ["\""]], [["ཡེ༌ཤུའི༌ རྐྱང༌ཤིང༌ངི༌ དུན༌ལ༌ ཁོང༌ངི༌ ཨ༌མ༌, ཨ༌མའེ༌ ནོ༌མོ༌, ཀོལོ༌ཕཱས༌སི༌ ན༌མ༌ མིར༌ཡམ༌ དང༌ མིར༌ཡམ༌ མག༌དལ༌ལ༌མ༌ གུན༌ ལངས༌ཏེ༌ ཡོད༌པིན༌།"]], [["ཡེ༌ཤུའི༌ ཁོང༌ངི༌ ཨ༌མ༌ དང༌ ཁོང༌ངི༌ ཅེས༌པ༌ ཅོའ༌ ཛད༌ཁན༌ནི༌ ལོབ༌ཕྲུགས༌པོ༌ དུན༌ལ༌ ལངས༌ཏེ༌ ཟིགས༌པ༌, ཁོང༌ངི༌ ཨ༌མའ༌ མོལས༌, \"ཅེས༌པའེ༌ བུ༌མོ༌, ཏ༌ནེ༌ཕར༌ལ༌ ཁོ༌ ཁྱོ༌རང༌ངི༌ བུ༌ཚ༌ ཨིན༌\","]], [["ཡང༌ ལོབ༌ཕྲུགས༌པོའ༌ མོལས༌, \"ཏ༌ནེ༌ཕར༌ལ༌ ཁོ༌ ཁྱོ༌རང༌ངི༌ ཨ༌མ༌ ཨིན༌།\" ཏེན༌ན༌ ཞག༌ནེ༌ ཕར༌ལ༌ ལོབ༌ཕྲུགས༌པོའེ༌ ཡེ༌ཤུའི༌ ཨ༌མ༌ ཁོ༌རང༌ངི༌ ཁང༌པ༌ ཁྱེརས༌།"]], [["19:28 ནེ༌ 37"], ["གཙོ༌བོ༌ ཡེ༌ཤུའི༌ ཁོང༌ངི༌ ལས༌ ཅོ༌ཅེས༌ ཚང༌མ༌ གྲུབ༌ཏེ༌ ཨིན༌ཁན༌བོ༌ ཁྱེན༌ཏེ༌ དམ༌པའེ༌ སུང༌རབས༌སི༌ ནང༌ང༌ མོལ༌ཁན༌བོ༌ གྲུབ༌ཅེས༌ལ༌ ཁོང༌ངི༌ མོལས༌, \"ང༌ སྐོམ༌ས༌རག༌།\""]], [["ཏེ༌རུ༌ ནོད༌ཞིག༌གི༌ ནང༌ང༌ རྒུན༌ཆང༌ སྐྱུར༌མོ༌ ཡོད༌པ༌, ཁོང༌གུན༌ནི༌ ཆུས༌བལ༌ཞིག༌ ཏེ༌ནང༌ང༌ ཅུགས༌ཏེ༌ ཧི༌སོབ༌བི༌ ཡལ༌ག༌ཞིག༌གི༌ གོའ༌ སྐོན༌ཏེ༌ ཡེ༌ཤུའི༌ ཞལ༌ལི༌ཀ༌ ཕུལས༌།"]], [["ཡེ༌ཤུའི༌ ཏེ༌བོ༌ ཉང༌ ཚར༌ར༌ཅིག༌, \"ཏ༌ གྲུབ༌\" མོལས༌ ཡང༌ ཨུ༌ སྒུའ༌ ཛད༌ཏེ༌ ཁོང༌རང༌ངི༌ སེམས༌ཉིད༌པོ༌ དཀོན༌མཆོག༌ག༌ སྟད༌ད༌ ཛདས༌།"]], [["ཏེ༌ ཞག༌པོ༌ ཤབ༌བད༌དི༌ ཞག༌གི༌ ཕིའ༌ གྲལ༌གྲིག༌ ཅོ༌ཅེས༌ ཡང༌ ཐོ༌རེ༌ཟུག༌པོ༌ མིག༌སལ༌ལི༌ ཤབ༌བད༌དི༌ ཞག༌ ཨིན༌པིན༌། ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཤབ༌བད༌དི༌ ཞག༌ག༌ ཟུགས༌པོ༌ རྐྱང༌ཤིང༌ངི༌ཀ༌ བོར༌ཅེས༌པོ༌ མ༌ཐད༌པ༌, ཁོང༌གུན༌ པི༌ལ༌ཏུའི༌ཀ༌ སོང༌ཏེ༌ གྱོགས༌པ༌ ཤི༌ཅེས༌སི༌ ཕིའ༌ ཏེ༌ མི༌གུན༌ནི༌ རྐང༌པ༌ ཅག༌ཅེས༌ དང༌ ཟུགས༌པོ༌གུན༌ ཕབས༌ཏེ༌ ཁྱེར༌ཅེས༌ལ༌ བཀའ༌ སལ༌ ཟེར༌ཏེ༌ ཞུ༌ཝ༌ ཕུལས༌།"]], [["ཏེན༌ན༌བོའེ༌ཕིའ༌ མག༌མི༌གུན༌ ཡོངས༌ཏེ༌ ཡེ༌ཤུ༌ ཉམ༌པོ༌ རྐྱང༌ཤིང༌ང༌ རྐྱངས༌ཏེ༌ ཡོད༌ཁན༌ ཉིས༌ཀོའེ༌ རྐང༌པ༌ ཅགས༌།"]], [["ཨིན༌ནའང༌ ཡེ༌ཤུའི༌ དུན༌ལ༌ ལེབ༌བ༌ཅིག༌, ཁོང༌ ཀྲོངས༌ ཚར༌ཏེ༌ ཐོང༌པ༌, ཁོང༌ངི༌ ཞབས༌ མ༌ཅགས༌།"]], [["ཏེ༌ མག༌མི༌ ཕྲོ༌ནེ༌ ཅིག༌གི༌ ཁོ༌རང༌ངི༌ མདུང༌བོ༌ ཡེ༌ཤུའི༌ རྩིབ༌མའེ༌ པར༌ལ༌ ཙུག༌ག༌ཅིག༌, ཁྲག༌ དང༌ ཆུ༌ བིང༌།"]], [["མིག༌ནེ༌ ངོས༌མ༌ འི༌གུན༌ ཐོང༌ཁན༌ནི༌ མི༌བོའེ༌ སྤང༌པོ༌ ཏང༌ངད༌ ཡང༌ ཁོའེ༌ སྤང༌པོ༌བོ༌ དེན༌བ༌ ཨིན༌། ཁོའེ༌ དྲང༌པོ༌ ཟེར༌ཁན༌བོ༌ ཁོའེ༌ ཤེས༌ས༌ནོག༌, ཡང༌ ཁྱོ༌ཞ༌གུན༌ནིའང༌ ཏད༌པ༌ ཅོ༌ཅེས༌སི༌ ཕིའ༌ ཁོའེ༌ སྤང༌པོ༌ ཏང༌ཨིན༌ ཨིན༌།"]], [["དམ༌པའེ༌ སུང༌རབས༌སི༌ ནང༌ང༌ \"ཁོང༌ངི༌ རུས༌པ༌ ཅིག༌གའང༌ མི༌ཅག༌\" བྲིས༌ཏེ༌ ཡོད༌ཁན༌ ཚང༌མ༌ དྲན༌དྲ༌ གྲུབ༌ཅེས༌སི༌ ཕིའ༌ འི༌ ཚང༌མ༌ བྱུང༌ཏེ༌ ཨིན༌ནོག༌།"]], [["དམ༌པའེ༌ སུང༌རབས༌སི༌ ཡང༌ ནས༌ས༌ཞིག༌གི༌ ནང༌ང༌ མོལ༌ཏེ༌ དུག༌, \"ཁོང༌གུན༌ནི༌ ཁོ༌རང༌གུན༌ནི༌ མདུང༌ ཙུག༌ཁན༌ནི༌ མི༌བོའ༌ ལྟེན༌།\""]], [["19:38 ནེ༌ 42"], ["སྟིང༌ནེ༌ ཨ༌རི༌མ༌ཐཱ༌པ༌, ཡོ༌སེབ༌ པི༌ལ༌ཏུའི༌ཀ༌ སོང༌ཏེ༌ ཡེ༌ཤུའི༌ སྤུར༌ ཁྱེར༌ཅེས༌ལ༌ གོངས༌པ༌ སལ༌ ཟེརས༌། ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཇིགས༌ པ༌སང༌, སྔོན༌མ༌ཅུག༌ག༌ ཡོ༌སེབ༌ གཙོ༌བོ༌ ཡེ༌ཤུའི༌ ལོབ༌ཕྲུགས༌ ཅིག༌ ཨིན༌པིན༌། ཁོའེ༌ པི༌ལ༌ཏུའི༌ ཀ༌ནེ༌ གོངས༌པ༌ ལེན༌ཏེ༌ ཡེ༌ཤུའི༌ སྤུར༌བོ༌ ཕབས༌ཏེ༌ ཁྱེརས༌།"]], [["སྔུན༌མ༌ ཚན༌ཞིག༌ག༌ ཡེ༌ཤུ༌ ཇལ༌ལ༌ ཡོངས༌ཁན༌ནི༌ ནི༌ཀོ༌དེ༌མས༌སའང༌ ཁོ༌ ཉམ༌པོ༌ ཡོངས༌། ཁོའེ༌ མའེར༌ དང༌ འེལ༌ཝ༌ ནེ༌ ཅོ༌ཁན༌ནི༌ ཏྲི༌ཞིམ༌ཅན༌ནི༌ མར༌ རིན༌ཅན༌ ཧ༌ལམ༌ ཀྱི༌ལོ༌ 35 ཞིག༌ ཁྱོངས༌།"]], [["ཡ༌ཧུ༌དཱ༌པའེ༌ སྤུར༌ སུབ༌ཅེས༌སི༌ ལུག༌སྲོལ༌ ནང༌ཞིན༌, ཁོང༌ ཉིས༌ཀོའེ༌ ཡེ༌ཤུའི༌ སྤུར༌བོ༌ ཁྱེར༌ཏེ༌, ཏྲི༌ཞིམ༌གུན༌ སྐུས༌ཏེ༌ རས༌ ཀུས༌པོའེ༌ ནང༌ང༌ ཏུམས༌།"]], [["ཡེ༌ཤུ༌ རྐྱང༌ཤིང༌ངི༌ཀ༌ རྐྱངས༌ཁན༌ནི༌ ནས༌སའེ༌ དུན༌ལ༌ ཚས༌ཤིག༌ ཡོད༌པིན༌, ཏེ༌ ཚས༌པོའེ༌ ནང༌ང༌ སྔུན༌ལ༌ རོ༌ མ༌ནེ༌ མ༌བོར༌ཁན༌ནི༌ སྤུར༌ཁང༌ སོ༌མ༌ཞིག༌ ཡོད༌པིན༌།"]], [["སྤུར༌ཁང༌བོ༌ ཉེ༌མོའ༌ ཡོད༌ཅེས༌ ཡང༌ ཏེ༌ ཞག༌པོ༌ ཡ༌ཧུ༌དཱ༌པའེ༌ མིག༌སལ༌ ཤབ༌བད༌དི༌ གྲལ༌གྲིག༌གི༌ ཞག༌ ཨིན༌ པ༌སང༌, ཁོང༌གུན༌ནི༌ ཡེ༌ཤུའི༌ སྤུར༌ ཏེན༌ན༌ སྤུར༌ཁང༌ངི༌ ནང༌ང༌ བོརས༌།"]]], [[["20:1 ནེ༌ 10"], ["ཟ༌ཉི༌མའེ༌ ཞག༌ག༌ ང༌མོ༌ ཟང༌ཟིང༌ནེ༌ ནམ༌ མ༌ལངས༌ས༌ ཡོད༌ ཟ༌ནེ༌ མིར༌ཡམ༌ མག༌དལ༌ལ༌མ༌ སྤུར༌ཁང༌ང༌ སོང༌, ཡང༌ ཁོའ༌ སྤུར༌ཁང༌ངི༌ ཁར༌རྡོ༌བོ༌ ཐེན༌ཏེ༌ ཐོང༌།"]], [["ཁོ༌ བང༌ཏང༌ཨིན༌ ཤི༌མོན༌ པི༌ཏྲར༌ དང༌ ཞན༌ ལོབ༌ཕྲུགས༌ གཙོ༌བོ༌ ཡེ༌ཤུའི༌ ཅེས༌པ༌ ཛད༌ཁན༌བོའེ༌ཀ༌ ཡོངས༌ཏེ༌ ཟེརས༌, \"ཁོང༌གུན༌ནི༌ གཙོ༌བོ༌ སྤུར༌ཁང༌ནེ༌ ཕིངས༌ཏེ༌ ཁྱེར༌ཏེ༌ མི༌དུག༌ ཡང༌ ཀ༌རུ༌ ཁྱེརས༌ ང༌ཞའ༌ ཅའང༌ གྱུས༌མེད༌།\""]], [["ཏེ༌ནེ༌ པི༌ཏྲར༌ དང༌ ཞན༌ ལོབ༌ཕྲུགས༌པོ༌ སྤུར༌ཁང༌ང༌ ཆ༌ཅེས༌ གོ༌ཟུག༌,"]], [["ཁོང༌གུན༌ བང༌ཏང༌ཨིན༌ ཆའད༌པིན༌, ཨིན༌ནའང༌ ཞན༌ ལོབ༌ཕྲུགས༌པོ༌ པི༌ཏྲར༌རི༌ སང༌ གྱགས༌པ༌ བང༌ཏངས༌ཏེ༌ སྔུན༌ལ༌ སྤུར༌ཁང༌ང༌ ལེབ༌།"]], [["ཁོའེ༌ སྒུས༌ཏེ༌ ལྟས༌, སྤུར༌ལ༌ སྲིལ༌ཁན༌ནི༌ རས༌གུན༌ ཏེ༌ཀ༌ བོར༌ཏེ༌ ཐོང༌ ཨིན༌ནའང༌ ནང༌ཀུག༌ག༌ མ༌སོང༌།"]], [["ཏེ༌ནེ༌ ཤི༌མོན༌ པི༌ཏྲར༌ ཁོའེ༌ གྱབ༌ནེ༌ ཏེ༌ཀ༌ ལེབས༌ཏེ༌ ཁ༌དྲང༌ང༌ སྤུར༌ཁང༌ངི༌ ནང༌ཀུག༌ག༌ ཞུགས༌ཏེ༌ སོང༌། ཁོའང༌ ཏེ༌རུ༌ སྤུར༌ལ༌ སྲིལ༌ཁན༌ནི༌ རས༌གུན༌ བོར༌ཏེ༌ ཐོང༌,"]], [["ཡེ༌ཤུའི༌ ཨུའ༌ སྐོན༌ཏེ༌ ཡོད༌ཁན༌ནི༌ རས༌པོ༌ ལྟབས༌ཏེ༌ ཞན༌ སྲིལ༌ཁན༌ནི༌ རས༌སི༌ སང༌ སོ༌སོའ༌ བོར༌ཏེ༌ ཐོང༌།"]], [["ཏེ༌ནེ༌, སྔུན༌ལ༌ སྤུར༌ཁང༌ང༌ ལེབ༌ཁན༌ནི༌ ཞན༌ ལོབ༌ཕྲུགས༌པོའང༌ ནང༌ཀུག༌ག༌ སོང༌, ཏེ༌གུན༌ ཐོང༌ཏེ༌ ཁོའེ༌ ཏད༌པ༌ ཅོས༌།"]], [["༼ཁོང༌གུན༌ལ༌ ཏ༌རུང༌ངའང༌ དམ༌པའེ༌ སུང༌རབས༌སི༌ ནང༌ང༌ ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ གོ༌ཤེས༌ ཁག༌ཅན༌ ཨིན༌ བྲིས༌ཁན༌བོ༌ ཧ༌མ༌གོའ༌ ཨིན༌པིན༌༽"]], [["ཏེ༌ནེ༌ ལོབ༌ཕྲུགས༌གུན༌ ཁོ༌རང༌གུན༌ནི༌ ཁང༌པ༌ ལོགས༌ཏེ༌ སོང༌།"]], [["20:11 ནེ༌ 18"], ["ཨིན༌ནའང༌ མིར༌ཡམ༌ སྤུར༌ཁང༌ངི༌ ཕི༌ལོག༌ག༌ ངུ༌ཨིན༌ ཡོད༌པིན༌། ཁོའེ༌ ངུ༌ཨིན༌ སྒུས༌ཏེ༌ སྤུར༌ཁང༌ངི༌ ནང༌ཀུག༌ག༌ ལྟས༌།"]], [["ཁོའ༌ ཏེ༌རུ༌ ནམ༌ཟའ༌ ཀར༌པོ༌ གོན༌ཁན༌ནི༌ ཕོ༌ཉ༌ ཉིས༌ གཙོ༌བོ༌ ཡེ༌ཤུའི༌ སྤུར༌ བོར༌སེ༌ཀ༌ ཅིག༌པོ༌ ཨུའི༌ ཆོགས༌ལ༌ ཡང༌ ཅིག༌པོ༌ ཞབས༌སི༌ ཆོགས༌ལ༌ དུགས༌ཏེ༌ ཐོང༌།"]], [["ཕོ༌ཉ༌གུན༌ནི༌ མིར༌ཡམ༌མ༌ མོལས༌, \"བུ༌མོ༌ ཁྱོ༌རང༌ ཅིའ༌ ངུའད༌?\""], ["མིར༌ཡམ༌མི༌ ལན༌ཏངས༌, \"ཁོང༌གུན༌ནི༌ ངའེ༌ གཙོ༌བོ༌ ཁྱེར༌ཏེ༌ མི༌དུག༌ ཡང༌ ཀ༌རུ༌ ཁྱེརས༌ ང༌ ཅའང༌ གྱུས༌མེད༌།\""]], [["ཏེ༌བོ༌ ཟེར༌ ཚར༌ར༌ཅིག༌, ཁོ༌ གྱུར༌པ༌ ཏེ༌རུ༌ ཡེ༌ཤུ༌ ཞངས༌ཏེ༌ ཇལ༌, ཨིན༌ནའང༌ ཁོའ༌ ཡེ༌ཤུ༌ ཨིན༌ཁན༌བོ༌ ངོ༌ མ༌ཤེས༌།"]], [["ཡེ༌ཤུའི༌ མོལས༌, \"བུ༌མོ༌ ཁྱོ༌རང༌ ཅིའ༌ ངུའད༌? ཁྱོ༌རང༌ངི༌ སུ༌ ཙལ༌ལད༌?\""], ["མིར༌ཡམ༌མི༌ ཁོ༌ ཚས༌ཁན༌ ཨིན༌གྲོ༌ སམ༌ཏེ༌ ཁོང༌ང༌ ཟེརས༌, \"ཨ༌ཅོ༌ལེ༌, གལ༌ཏེས༌ ཉེ༌རང༌ངི༌ ཁོང༌ངི༌ སྤུར༌བོ༌ ཁྱེར༌ཏེ༌ ཨིན༌ན༌ ངའ༌ ཤོད༌དའང༌ ཀ༌རུ༌ བོར༌ཏེ༌ ཡོད༌, ངའེ༌ ཁོང༌ངི༌ སྤུར༌བོ༌ ཁྱེར༌ཨིན༌།\""]], [["ཡེ༌ཤུའི༌ མོལས༌, \"མིར༌ཡམ༌།\""], ["ཏེ༌བོ༌ ཚོར༌ར༌ཅིག༌, ཁོ༌ གྱུར༌ཏེ༌, ཡེ༌ཤུའི༌ ཆོགས༌ལ༌ ལྟས༌ཏེ༌ ཨིབ༌རི༌པའེ༌ སྐད༌དི༌ ནང༌ང༌ ཟེརས༌, \"ར༌བོན༌ནི༌\" ༼ཡང༌ན༌ ལོབ༌པོན༌ལེ༌༽།"]], [["ཡེ༌ཤུའི༌ ཁོའ༌ མོལས༌, \"ང༌ མ༌ཐམས༌ ཅིའ༌ཟེར༌ན༌ ང༌ ཏ༌རུང༌ ང༌རང༌ངི༌ ཡབ༌བི༌ཀ༌ ལོགས༌ཏེ༌ མ༌ཆའ༌ ཨིན༌། ཏེ༌སང༌ སོང༌ཏེ༌ ངའེ༌ སྤུན༌གུན༌ལ༌ ཟེར༌, 'ང༌ ནི༌ ངའེ༌ ཡབ༌ དང༌ ཁྱོ༌ཞའེ༌ ཡབ༌, ངའེ༌ དཀོན༌མཆོག༌ དང༌ ཁྱོ༌ཞའེ༌ དཀོན༌མཆོག༌ ཡོད༌ས༌ ལོགས༌ཏེ༌ ཆའད༌'།\""]], [["མིར༌ཡམ༌ མག༌དལ༌ལ༌མ༌ སོང༌ཏེ༌ ལོབ༌ཕྲུགས༌གུན༌ལ༌ ཟེརས༌, \"ང༌ གཙོ༌བོ༌ ཇལ༌\" ཡང༌ ཁོའེ༌ ཁོང༌གུན༌ལ༌ ཡེ༌ཤུའི༌ ལོན༌ ཀལ༌ལ༌ ཛད༌ཁན༌བོ༌ ཤདས༌།"]], [["20:19 ནེ༌ 23"], ["ཟ༌ཉི༌མའེ༌ ཞག༌གི༌ ཕི༌ཏོག༌, ལོབ༌ཕྲུགས༌གུན༌ ཛོམས༌ཏེ༌ ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ ཇིགས༌པ༌ སྒོ༌ སྲན༌ཏྲེ༌ ཅུགས༌ཏེ༌ དུགས༌ཏེ༌ ཡོད༌ ཟ༌ནེ༌, ཧུན༌མེད༌ལ༌ གཙོ༌བོ༌ ཡེ༌ཤུ༌ ཁོང༌གུན༌ནི༌ སྐྱིལ༌ལ༌ སྐྱོདས༌ ཡང༌ མོལས༌, \"དཀོན༌མཆོག༌གི༌ ཞི༌དེ༌ ཁྱོ༌ཞའ༌ ཉམ༌པོ༌ ལུས༌ཤིག༌།\""]], [["ཏེ༌བོ༌ མོལ༌ཏེ༌ ཁོང༌ངི༌ ཁོང༌རང༌ངི༌ ཆག༌ དང༌ རྩིབ༌མའེ༌ ཾཾཾཾཾམ༌ཁའ༌གུན༌ ཁོང༌གུན༌ལ༌ ལྟན༌ན༌ ཛདས༌། གཙོ༌བོ༌ ཇལ༌ པ༌སང༌ ལོབ༌ཕྲུགས༌གུན༌ མ༌སྲན༌ཏྲེ༌ ཐད༌།"]], [["ཡེ༌ཤུའི༌ ཡང༌སྐྱར༌ ཁོང༌གུན༌ལ༌ མོལས༌, \"དཀོན༌མཆོག༌གི༌ ཞི༌དེ༌ ཁྱོ༌ཞའ༌ ཉམ༌པོ༌ ལུས༌ཤིག༌, ཡབ༌བི༌ ང༌ ཀལ༌ལ༌ ཛད༌ཁན༌ ཙོགས༌ལ༌ ངེའང༌ ཁྱོ༌ཞ༌གུན༌ ཀལ༌ལད༌།\""]], [["ཏེ༌ཟུག༌ མོལ༌ཏེ༌ ཁོང༌གུན༌ནི༌ཀ༌ ཕུ༌ སལ༌ལ༌ ཛད༌ཏེ༌ མོལས༌, \"དམ༌པའེ༌ ཐུག༌ཉིད༌ ལེན༌ཤིག༌།"]], [["གལ༌ཏེས༌ སུ༌ཞིག༌གི༌ སྡིག༌པའ༌ ཁྱོ༌ཞའེ༌ ཤགས༌པ༌ ཏང༌ན༌ དཀོན༌མཆོག༌གི༌ ཁོང༌གུན༌ནི༌ སྡིག༌པ༌ ཤགས༌པ༌ སལ༌ཨིན༌, ཡང༌ གལ༌ཏེས༌ སུ༌ཞིག༌གི༌ སྡིག༌པ༌ ཁྱོ༌ཞའེ༌ ཤགས༌པ༌ མ༌ཏང༌ན༌ དཀོན༌མཆོག༌གི༌ ཁོང༌གུན༌ནི༌ སྡིག༌པ༌ ཤགས༌པ༌ མི༌སལ༌།\""]], [["20:24 ནེ༌ 31"], ["ལོབ༌ཕྲུགས༌ ཅུག༌ཉིས༌སི༌ ཕྲོ༌ནེ༌ ཅིག༌ ཐོ༌མཱས༌ ༼ཀ༌བོའ༌ ཚག༌ཕྲུག༌ ཟེར༌རད༌པིན༌༽ གཙོ༌བོ༌ ཡེ༌ཤུ༌ སྐྱོད༌དི༌ ཏུས༌ལ༌ ཞན༌ ལོབ༌ཕྲུགས༌གུན༌ནི༌ ཕྲོའ༌ མེད༌པིན༌།"]], [["ཞན༌ ལོབ༌ཕྲུགས༌གུན༌ནི༌ ཁོའ༌ ཟེརས༌, \"ང༌ཞའེ༌ གཙོ༌བོ༌ ཇལ༌།\""], ["ཨིན༌ནའང༌ ཐོ༌མཱས༌སི༌ ཁོང༌གུན༌ལ༌ ཟེརས༌, \"ནམ༌ཚོག༌པ༌ ངའེ༌ ཁོང༌ངི༌ ཆག༌གི༌ཀ༌ ཟེ༌རུའི༌ མལ༌གུན༌ མི༌ཐོང༌ ཡང༌ ཏེ༌གུན༌ནི༌ ནང༌ང༌ ང༌རི༌ ཛི༌གུ༌ མི༌ཏང༌, ཡང༌ ང༌རི༌ ལག༌པ༌ ཁོང༌ངི༌ རྩིབ༌མའེ༌ ནང༌ང༌ ཏངས༌ཏེ༌ མ༌ནེ༌ ང༌ དེན༌ཤེ༌ཤེས༌ མེ༌རག༌།\""]], [["རྡུན༌ཞག༌ཅིག༌གི༌ སྟིང༌ནེ༌ ཡེ༌ཤུའི༌ ལོབ༌ཕྲུགས༌གུན༌ ཡང༌སྐྱར༌ ཏེན༌ན༌ ཁང༌པའེ༌ ནང༌ང༌ ཛོམས༌ཏེ༌ ཐོ༌མཱས༌སའང༌ ཁོང༌གུན༌ ཉམ༌པོ༌ ཡོད༌པིན༌། སྒོ༌ སྲན༌ཏྲེ༌ ཅུགས༌ཏེ༌ ཡོད༌ནའང༌ ཡེ༌ཤུ༌ སྐྱོད༌ཏེ༌ ཁོང༌གུན༌ནི༌ ཕྲོའ༌ ཞངས༌ཏེ༌ མོལས༌, \"དཀོན༌མཆོག༌གི༌ ཞི༌དེ༌ ཁྱོ༌ཞའ༌ ཉམ༌པོ༌ ལུས༌ཤིག༌།\""]], [["ཏེ༌ནེ༌ ཁོང༌ངི༌ ཐོ༌མཱས༌ལ༌ མོལས༌, \"ཁྱོ༌རང༌ངི༌ ཛི༌གུ༌ ངའེ༌ ལག༌པའེ༌ མ༌ཁའེ༌ ནང༌ང༌ ཙུག༌ཏེ༌ ལྟོས༌, ཡང༌ ལག༌པ༌ རྐྱངས༌ཏེ༌ ངའེ༌ རྩིབ༌མའེ༌ མ༌ཁའེ༌ ནང༌ང༌ ཅུག༌། ཐེ༌ཚོམས༌ ཕོངས༌ཏེ༌ ཨིད༌ཤེས༌ ཅོས༌།\""]], [["ཐོ༌མཱས༌སི༌ ཡེ༌ཤུའ༌ ཟེརས༌, \"ངའེ༌ གཙོ༌བོ༌ ཡང༌ ངའེ༌ དཀོན༌མཆོག༌ལེ༌།\""]], [["ཡེ༌ཤུའི༌ ཁོའ༌ མོལས༌, \"ཁྱོ༌རང༌ངི༌ ང༌ ཐོངས༌ པ༌སང༌ ཏད༌པ༌ ཅོས༌། ཨིན༌ནའང༌ ང༌ མ༌ཐོང༌ང༌ ཏད༌པ༌ ཅོ༌ཁན༌གུན༌ལ༌ དཀོན༌མཆོག༌གི༌ ཅིན༌ལབས༌ ཐོབ༌ཨིན༌།\""]], [["ཡེ༌ཤུ༌ ལོབ༌ཕྲུགས༌གུན༌ ཉམ༌པོ༌ ཡོད༌ ཟ༌ནེ༌ ཞན༌ ཧ༌ལས༌ཤེས༌སི༌ ཛད༌པ༌ མང༌པོ༌ ཛདས༌, ཀ༌གུན༌ འི༌ སྤེ༌ཆའེ༌ ནང༌ང༌ བྲིས༌ཏེ༌ མེད༌།"]], [["ཨིན༌ནའང༌ ཁྱོ༌ཞ༌གུན༌ནི༌ ཡེ༌ཤུ༌ ཁོང༌རང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཡང༌ དཀོན༌མཆོག༌གི༌ སྲས༌ ཨིན༌ཁན༌བོའེ༌ཀ༌ ཏད༌པ༌ ཅོ༌ཅེས༌སི༌ ཕིའ༌ ངའེ༌ འི༌གུན༌ བྲིས༌ཏེ༌ ཨིན༌, ཡང༌ ཏེ༌བོའ༌ ཏད༌པ༌ ཅོ༌ཅེས༌པོའེ༌ ཁྱོ༌ཞ༌གུན༌ལ༌ ཁོང༌ངི༌ ཝང༌ གྱུད༌ཏེ༌ ཐའ༌མེད༌པའེ༌ མི༌ཚེ༌ ཐོབ༌ཨིན༌།"]]], [[["21:1 ནེ༌ 14"], ["ཏི༌བེ༌རི༌ཡཱས༌སི༌ ཚོའེ༌ ཐའ༌མ༌ ཡང༌ ལན༌ཅིག༌ གཙོ༌བོ༌ ཡེ༌ཤུའི༌ ཁོང༌རང༌ ལོབ༌ཕྲུགས༌གུན༌ལ༌ སྔོན༌ ཅུག༌ག༌ ཛདས༌, ཏེ༌བོ༌ འི༌ཟུག༌གི༌ བྱུངས༌།"]], [["ཤི༌མོན༌ པི༌ཏྲར༌, ཚག༌ཕྲུག༌ ཟེར༌ཁན༌ནི༌ ཐོ༌མཱས༌, གཱ༌ལིལ༌ལིའི༌ ཡུལ༌ཇོངས༌སི༌ ཀ༌ནཱ༌པ༌ ན༌ཐན༌ནི༌འེལ༌, ཟེ༌བེད༌དིའི༌ བུ༌ཚ༌ ཉིས༌ཀོ༌ དང༌ ཡང༌ ལོབ༌ཕྲུགས༌ ཉིས༌སའང༌ ཏེ༌རུ༌ ཛོམས༌ཏེ༌ ཡོད༌པིན༌།"]], [["ཏེན༌ན༌ ཏུས༌ལ༌ ཤི༌མོན༌ པི༌ཏྲར༌རི༌ ཁོང༌གུན༌ལ༌ ཟེརས༌, \"ང༌ ཉ༌ ཟུམ༌མ༌ ཆའད༌།\""], ["ཁོང༌གུན༌ནི༌ ཟེརས༌, \"ང༌ཞའང༌ ཉམ༌པོ༌ ཡོང༌ཨིན༌།\" ཏེ༌བོ༌ ཟེར༌ཏེ༌ ཁོང༌གུན༌ གྲུ༌ཟིང༌ངི༌ ནང༌ང༌ ཞོན༌ཏེ༌ སོང༌, ཨིན༌ནའང༌ ཏེ༌ ཚན༌ གང༌པོ༌ ཁོང༌གུན༌ལ༌ ཉ༌ མ༌ནེ༌ མ༌ཁད༌།"]], [["ནམ༌ལངས༌ས༌ཅིག༌ ཡེ༌ཤུ༌ ཚོའེ༌ ཐའ༌མ༌ ཞངས༌ཏེ༌ ཡོད༌པིན༌, ཨིན༌ནའང༌ ལོབ༌ཕྲུགས༌གུན༌ནི༌ ཁོང༌ ཡེ༌ཤུ༌ ཨིན༌ཁན༌བོ༌ ངོ༌ མ༌ཤེས༌།"]], [["ཡེ༌ཤུའི༌ ཁོང༌གུན༌ལ༌ བོད༌ད༌ ཛད༌ཏེ༌ མོལས༌, \"ཛ༌འོ༌གུན༌ ཁྱོ༌ཞའ༌ ཉ༌ མ༌ཐུབ༌བ༌?\""], ["ཁོང༌གུན༌ནི༌ ཟེརས༌, \"མ༌ཐུབ༌།\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞའེ༌ ཉ༌དོལ༌བོ༌ གྲུ༌ཟིང༌ངི༌ ཡས༌ ཆོགས༌ལ༌ ཕོང༌ཤིག༌, ཏེ༌ནེ༌ ཁྱོ༌ཞའ༌ ཉ༌ ཐུབ༌ཨིན༌།\""], ["ཁོང༌གུན༌ནི༌ ཡེ༌ཤུའི༌ མོལ༌ཁན༌བོ༌ ཅོས༌, ཡང༌ འི༌ཟམ༌ ཉ༌ མ༌མང༌པོ༌ ཁད༌, ཉ༌དོལ༌བོ༌ གྲུ༌ཟིང༌ངི༌ ནང༌ང༌ ཐེན༌ཏེ༌ ཁྱོང༌ མ༌ཉན༌།"]], [["ཏེ༌ནེ༌ ཡེ༌ཤུའི༌ ལོབ༌ཕྲུགས༌ ཅེས༌པ༌བོའེ༌, ཤི༌མོན༌ པི༌ཏྲར༌ལ༌ ཟེརས༌, \"ཁོང༌ ནི༌ གཙོ༌བོ༌ལེ༌ ཨིན༌ནོག༌།\" ཏེ༌བོ༌ ཚོར༌ར༌ཅིག༌ ཤི༌མོན༌ པི༌ཏྲར༌རི༌ ཁོ༌རང༌ངི༌ ཀོས༌པོ༌ གོནས༌ ༼ཀ༌བོ༌ ཁོའེ༌ སྔུན༌ལ༌ ཉ༌ ཟུམ༌ཅེས༌སི༌ ཕིའ༌ ཕུད༌ཏེ༌ ཡོད༌པིན༌༽ ཡང༌ ཆུའི༌ ནང༌ང༌ ལྕེབས༌ཏེ༌ ཐའ༌མ༌ སོང༌།"]], [["ཞན༌ ལོབ༌ཕྲུགས༌གུན༌ནི༌ ཉ༌ གངས༌ཁན༌ནི༌ ཉ༌དོལ༌བོ༌ གྲུ༌ཟིང༌ང༌ ཏགས༌ ཡང༌ དྲུད༌ཨིན༌ པི༌ཏྲར༌རི༌ སྟིང༌རང༌ནེ༌ གྲུ༌ཟིང༌བོ༌ ཁྱོངས༌, ཁོང༌གུན༌ ཚོའེ༌ ཐའ༌མ༌ནེ༌ མ༌ ཐག༌རིང༌ང༌ མེད༌པིན༌, ཧ༌ལམ༌ མི༌ཀྲར༌ 92 ཟམ༌ཤིག༌།"]], [["ཡང༌ ཐའ༌མ༌ ལེབ༌བ༌ཅིག༌, ཁོང༌གུན༌ནི༌ སོལ༌ལེ༌ མེ༌ཀ༌ ཉ༌ དང༌ ཏ༌གི༌ གུན༌ ཐོང༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ཁྱོ༌ཞ༌གུན༌ནི༌ དག༌ས༌ ཟུམ༌ཁན༌ནི༌ ཉ༌ ཁ༌ཅིག༌ འི༌ཀ༌ ཁྱོང༌།\""]], [["ཤི༌མོན༌ པི༌ཏྲར༌ གྲུ༌ཟིང༌ངི༌ ནང༌ང༌ སོང༌ཏེ༌ ཉ༌དོལ༌བོ༌ ཆུའི༌ ཐའ༌མ༌ ཚོག༌པ༌ དྲུད༌ཏེ༌ ཁྱོངས༌, ཀ༌བོ༌ ཉ༌ ཆེན༌མོ༌ 153 གངས༌ཏེ༌ ཡོད༌པིན༌, ཉ༌ ཏེ༌ཟམ༌ མང༌པོ༌ ཡོད༌ཏེའང༌ ཉ༌དོལ༌བོ༌ མ༌ཆའད༌།"]], [["ཡེ༌ཤུའི༌ ཁོང༌གུན༌ལ༌ མོལས༌, \"ཆིན༌ནན༌ ཟའ༌ལ༌ ཡོང༌ཤིག༌།\" ལོབ༌ཕྲུགས༌གུན༌ནི༌ ཕྲོ༌ནེ༌ སུ༌ཞིག༌གིའང༌ ཁོང༌ང༌ \"ཉེ༌རང༌ སུ༌ ཨིན༌?\" ཟེར༌ཏེ༌ ཏྲི༌ཅེས༌སི༌ ཧམ༌པ༌ མ༌ཡོངས༌། ཁོང༌གུན༌ལ༌ ཁོང༌ གཙོ༌བོ༌ ཞུགས༌ཏེ༌ ཨིན༌ཁན༌བོ༌ ཤེས༌ཏེ༌ ཨིན༌པིན༌།"]], [["ཡེ༌ཤུ༌ མེ༌ ཡོད༌ས༌ སྐྱོད༌ཏེ༌ ཏ༌གི༌ ནམས༌ཏེ༌ ཁོང༌གུན༌ལ༌ སལས༌, ཏེན༌ན༌ ཙོགས༌ ཁོང༌ངི༌ ཉ༌ ཉམ༌པོ༌ ཅོའ༌ ཛདས༌།"]], [["ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཏེ༌ སྟིང༌ནེ༌ ལན༌ སུམ༌པ༌ ལོབ༌ཕྲུགས༌གུན༌ལ༌ ཇལ༌ ཅུག༌ག༌ ཛད༌ཏེ༌ ཨིན༌པིན༌།"]], [["21:15 ནེ༌ 25"], ["ཁོང༌གུན༌ནི༌ ཆིན༌ནན༌ དོན༌ ཚར༌ར༌ཅིག༌, གཙོ༌བོ༌ ཡེ༌ཤུའི༌ ཤི༌མོན༌ པི༌ཏྲར༌ལ༌ ཏྲིའ༌ ཛདས༌, \"ཤི༌མོན༌ ཡོ༌ཧཱ༌ནན༌ནི༌ བུ༌ཚ༌, དེན༌བ༌ ཁྱོ༌རང༌ངི༌ ང༌ ཁོང༌གུན༌ནི༌ སང༌ མང༌ང༌ ཅམས༌པ༌ ཅོའ༌དའ༌?\""], ["ཁོའེ༌ ལན༌ཏངས༌, \"ཅོའད༌ལེ༌, གཙོ༌བོ༌ ངའེ༌ ཉེ༌རང༌ང༌ ཅམས༌པ༌ ཅོ༌ཁན༌བོ༌ ཉེ༌རང༌ངི༌ ཁྱེན༌ན༌ནོག༌།\""], ["ཡེ༌ཤུའི༌ ཁོའ༌ མོལས༌, \"ངའེ༌ ལུག༌གུན༌ ཚོས༌།\""]], [["ཡེ༌ཤུའི༌ ཡང༌སྐྱར༌ ཁོའ༌ ཏྲིའ༌ ཛདས༌, \"ཤི༌མོན༌ ཡོ༌ཧཱ༌ནན༌ནི༌ བུ༌ཚའ༌, དེན༌བ༌ ཁྱོ༌རང༌ངི༌ ང༌ ཅམས༌པ༌ ཅོའ༌དའ༌?\""], ["ཁོའེ༌ ལན༌ཏངས༌, \"ཅོའད༌ལེ༌, ཀྱེ༌ གཙོ༌བོ༌ ངའེ༌ ཉེ༌རང༌ང༌ ཅམས༌པ༌ ཅོ༌ཁན༌བོ༌ ཉེ༌རང༌ངི༌ ཁྱེན༌ན༌ནོག༌།\""], ["ཡེ༌ཤུའི༌ ཁོའ༌ མོལས༌, \"ཏེ༌ནེ༌ ངའེ༌ ལུག༌གུན༌ ཉ༌ར༌ ཅོས༌།\""]], [["ཁོང༌ངི༌ ལན༌ སུམ༌པ༌ ཁོའ༌ ཏྲིའ༌ ཛདས༌, \"ཡོ༌ཧཱ༌ནན༌ནི༌ བུ༌ཚ༌ ཤི༌མོན༌, ཁྱོ༌རང༌ངི༌ ང༌ ཅམས༌པ༌ ཅོའ༌དའ༌?\""], ["ཡེ༌ཤུའི༌ ཁོའ༌ ལན༌ སུམ༌པ༌ 'ཁྱོ༌རང༌ངི༌ ང༌ ཅམས༌པ༌ ཅོའ༌དའ༌' མོལ༌ཏེ༌ ཏྲིའ༌ ཛདས༌པ༌ པི༌ཏྲར༌ལ༌ སེམས༌སི༌ ནང༌ང༌ ཕོག༌, པི༌ཏྲར༌རི༌ ཟེརས༌, \"གཙོ༌བོ༌ ཉེ༌རང༌ང༌ ཅི༌ཚང༌མ༌ ཁྱེན༌ན༌ནོག༌, ངའེ༌ ཉེ༌རང༌ང༌ ཅམས༌པ༌ ཅོ༌ཁན༌བོ༌ ཉེ༌རང༌ངི༌ ཁྱེན༌ན༌ནོག༌།\""], ["ཡེ༌ཤུའི༌ ཁོའ༌ མོལས༌, \"ངའེ༌ ལུག༌གུན༌ ཚོས༌།\""]], [["ཡེ༌ཤུའི༌ མོལས༌, \"ངའེ༌ ཁྱོ༌རང༌ང༌ དེན༌བ༌ དེན༌བ༌ ཟེར༌རད༌, ཁྱོ༌རང༌ ཁྱོག༌ཏོང༌ ཡོད༌ ཟ༌ནེ༌, ཁྱོ༌རང༌ རང༌ངི༌ ཀོས༌ལག༌ གོན༌ཏེ༌ ཀ༌རུ༌ ཆེན༌ སམ༌ནའང༌ ཆའད༌པིན༌, ཨིན༌ནའང༌ སྒས༌ས༌ཅིག༌ ཁྱོ༌རང༌ངི༌ ལག༌པ༌ རྐྱང༌ཨིན༌ ཡང༌ ཞན༌མ༌ཞིག༌གི༌ སྐོན༌ཏེ༌ ཁྱོ༌རང༌ མ༌ཐད༌ཁན༌ནི༌ ས༌ཆ༌གུན༌ལ༌ ཁྲིད༌ཏེ༌ ཁྱེར༌ཨིན༌།\""]], [["ཡེ༌ཤུའི༌ པི༌ཏྲར༌ ཤི༌ཚུལ༌བོ༌ གྱུད༌ཏེ༌ དཀོན༌མཆོག༌ག༌ སྤལ༌ ཁྱོང༌ཅེས༌པོ༌ ཁོའ༌ ཧ༌གོ༌ཅེས༌ལ༌ ཏེ༌བོ༌ མོལས༌། ཏེ༌ནེ༌ ཡེ༌ཤུའི༌ ཁོའ༌ མོལས༌, \"ངའེ༌ སྟིང༌རང༌ནེ༌ བྲོངས༌།\""]], [["པི༌ཏྲར༌རི༌ གྱབ༌ ལོགས༌ཏེ༌ ལྟས༌པ༌ ཡེ༌ཤུའི༌ ཅེས༌པ༌ ཛད༌ཁན༌ནི༌ ལོབ༌ཕྲུགས༌པོ༌ ཁོང༌གུན༌ནི༌ གྱབ༌ནེ༌ ཡོང༌ངད༌པིན༌, ཁོ༌ ཕི༌ཏོག༌གི༌ དོན༌ཏང༌ངི༌ ཏུས༌ལ༌ ཡེ༌ཤུའ༌ ཉེས༌ཏེ༌ \"ཀྱེ༌ གཙོ༌བོ༌ ཉེ༌རང༌ང༌ ངོ༌ལོག༌ ཅོ༌ཅེས༌ཅན༌བོ༌ སུ༌ ཨིན༌\" ཟེར༌ཏེ༌ ཏྲིས༌ཁན༌ནི༌ ལོབ༌ཕྲུགས༌པོ༌ ཨིན༌།"]], [["པི༌ཏྲར༌རི༌ ཁོ༌ ཐོང༌ཏེ༌ ཡེ༌ཤུའ༌ ཏྲིས༌, \"ཀྱེ༌ གཙོ༌བོ༌ ཁོའ༌ ཅི༌ ཆེན༌?\""]], [["ཡེ༌ཤུའི༌ ལན༌སལས༌, \"གལ༌ཏེས༌ ངའེ༌ ང༌ ལོགས༌ཏེ༌ ཡོང༌ཡོང༌ ཚག༌པ༌ ཁོ༌ སོན༌ཏེའ༌ བོར༌ར༌ ཐད༌ན༌ ཁྱོ༌རང༌ང༌ ཅི༌ རག༌? ཁྱོ༌རང༌ ངའེ༌ སྟིང༌རང༌ནེ༌ བྲོངས༌།\""]], [["ཏེ༌བོའེ༌ཕིའ༌ སྤུན༌གུན༌ནི༌ ནང༌ང༌ འི༌ ལོབ༌ཕྲུགས༌པོ༌ མ༌ནེ༌ མི༌ཤི༌ཅེས༌ ཨིན༌ནོག༌ ཟེར༌ཏེ༌ འུ༌ཡ༌ གྱུག༌། ཨིན༌ནའང༌ ཡེ༌ཤུའི༌ ཁོ༌ མ༌ནེ༌ མི༌ཤི༌ མོལ༌ཏེ༌ མན༌པིན༌, ཁོང༌ངི༌, \"གལ༌ཏེས༌ ངའེ༌ ང༌ ལོགས༌ཏེ༌ ཡོང༌ཡོང༌ ཚག༌པ༌ ཁོ༌ སོན༌ཏེའ༌ བོར༌ར༌ ཐད༌ན༌ ཁྱོ༌རང༌ང༌ ཅི༌ རག༌?\" ཅིག༌པོ༌ མོལ༌ཏེ༌ ཨིན༌པིན༌།"]], [["ཏེན༌ན༌ ལོབ༌ཕྲུགས༌པོ༌ ནི༌ འི༌ སྤེ༌ཆའེ༌ ནང༌ང༌ འི༌ ཚང༌མའེ༌ སྐོར༌ལ༌ བྲིས༌ཏེ༌ སྤང༌པོ༌ ཏང༌ཁན༌བོ༌ ཨིན༌, ཡང༌ ང༌ཞ༌གུན༌ལ༌ ངའེ༌ སྤང༌པོ༌གུན༌ དེན༌བ༌ ཨིན༌ཁན༌བོ༌ གྱུས༌ཡོད༌།"]], [["ཡེ༌ཤུའི༌ ཞན༌ མང༌པོ༌ ཆག༌ལས༌སའང༌ ཛད༌ཏེ༌ ཨིན༌ནོག༌། གལ༌ཏེས༌ ཏེ༌ ཚང༌མ༌ བྲིས༌ཏེ༌ ཨིན༌པིན༌ན༌, ངའེ༌ སམ༌མ༌རག༌ འི༌ ཇིག༌རྟེན༌ གང༌པོའེ༌ ནང༌ང༌ ཏེ༌ སྤེ༌ཆ༌གུན༌ བོར༌སའེ༌ ནས༌ས༌ མེད༌གྲོ༌།།"]]]], "Acts": [[[["1:1 ནེ༌ 5"], ["ཅེས༌པའེ༌ ཐེའུ༌ཕེ༌ལུས༌ ངའེ༌ བྲིས༌ཁན༌ནི༌ སྤེ༌ཆ༌ ཏང༌པོའེ༌ ནང༌ང༌, གཙོ༌བོ༌ ཡེ༌ཤུ༌ དཀོན༌མཆོག༌གི༌ ནམ༌ཁའ༌ ལེན༌ལེན༌ ཚོག༌པ༌ ཁོང༌ངི༌ ལབ༌ཞ༌ སལ༌ཁན༌ དང༌ ཆག༌ལས༌ ཛད༌ཁན༌ ཚང༌མའེ༌ སྐོར༌ལ༌ བྲིས༌ཏེ༌ ཡོད༌། ནམ༌ཁའ༌ ལེན༌ན༌ ཛད༌དི༌ སང༌ སྔུན༌ལ༌, ཡེ༌ཤུའི༌ ཁོང༌རང༌ངི༌ ལྡམ༌མ༌ ཛད༌ཁན༌ནི༌ སྐུ༌ཚབས༌གུན༌ལ༌ དམ༌པའེ༌ ཐུག༌ཉིད༌ གྱུད༌ཏེ༌ ལབ༌ཞ༌ སལ༌ཏེ༌ ཨིན༌པིན༌།"]], [["1:1 ནེ༌ 5"], ["ཅེས༌པའེ༌ ཐེའུ༌ཕེ༌ལུས༌ ངའེ༌ བྲིས༌ཁན༌ནི༌ སྤེ༌ཆ༌ ཏང༌པོའེ༌ ནང༌ང༌, གཙོ༌བོ༌ ཡེ༌ཤུ༌ དཀོན༌མཆོག༌གི༌ ནམ༌ཁའ༌ ལེན༌ལེན༌ ཚོག༌པ༌ ཁོང༌ངི༌ ལབ༌ཞ༌ སལ༌ཁན༌ དང༌ ཆག༌ལས༌ ཛད༌ཁན༌ ཚང༌མའེ༌ སྐོར༌ལ༌ བྲིས༌ཏེ༌ ཡོད༌། ནམ༌ཁའ༌ ལེན༌ན༌ ཛད༌དི༌ སང༌ སྔུན༌ལ༌, ཡེ༌ཤུའི༌ ཁོང༌རང༌ངི༌ ལྡམ༌མ༌ ཛད༌ཁན༌ནི༌ སྐུ༌ཚབས༌གུན༌ལ༌ དམ༌པའེ༌ ཐུག༌ཉིད༌ གྱུད༌ཏེ༌ ལབ༌ཞ༌ སལ༌ཏེ༌ ཨིན༌པིན༌།"]], [["རྡུག༌ངལ༌ ནམས༌ཏེ༌ སྟིང༌ནེ༌ ཡེ༌ཤུའི༌ ཁོང༌ སོན༌ཏེའ༌ ཞངས༌ཁན༌ནི༌ སྟགས༌ མང༌པོ༌ ཁོང༌གུན༌ལ༌ ལྟན༌ན༌ ཛད༌ཏེ༌, ཞག༌ 40 ཁོང༌གུན༌ལ༌ ཁོང༌རང༌ སྔོན༌ ཅུག༌ག༌ ཛདས༌ ཡང༌ དཀོན༌མཆོག༌གི༌ གྱལ༌སྲིད༌དི༌ སྐོར༌ལ༌ ཤད༌ད༌ ཛདས༌།"]], [["ལན༌ཅིག༌ ལོབ༌ཕྲུགས༌གུན༌ ཉམ༌པོ༌ དོན༌ཏང༌ དོན༌ནི༌ ཏུས༌ ཡེ༌ཤུའི༌ མོལས༌, \"ངའེ༌ ཁྱོ༌ཞ༌གུན༌ལ༌ ཟེར༌ཁན༌ ནང༌ཞིན༌, ངའེ༌ ཡབ༌བི༌ ཞལ༌ཆད༌ ཛད༌ཁན༌བོ༌ ཐོབ༌ཐོབ༌ ཚག༌པ༌ ཁྱོ༌ཞའ༌ ཡེ༌རུ༌ཤ༌ལེམ༌ནེ༌ ཕི༌ལོག༌ག༌ མ༌ཆ༌།"]], [["ཡོ༌ཧཱ༌ནན༌ནི༌ མི༌གུན༌ལ༌ ཆུའི༌ཁྲུས༌ ཏངས༌ཏེ༌ ཨིན༌པིན༌, ཨིན༌ནའང༌ ཞག༌ ཁ༌ཅིག༌གི༌ ནང༌ང༌ ཁྱོ༌ཞ༌གུན༌ལ༌ དམ༌པའེ༌ ཐུག༌ཉིད༌དི༌ ཁྲུས༌ཐོབ༌ཨིན༌།\""]], [["1:6 ནེ༌ 11"], ["སྐུ༌ཚབས༌གུན༌ ཡེ༌ཤུ༌ ཉམ༌པོ༌ ཛོམས༌ཏེ༌ ཡོད༌ ཟ༌ནེ༌ ཁོང༌གུན༌ནི༌ ཟེརས༌, \"གཙོ༌བོ༌ལེ༌, ཉེ༌རང༌ངི༌ ཨིས༌ར༌ཨེལ༌པ༌གུན༌ལ༌ རོམ༌མི༌ ཝང༌ནེ༌ རང༌ཝང༌ སལ༌ཏེ༌ ང༌དང༌ངི༌ གྱལ༌སྲིད༌པོ༌ ལོགས༌ཏེ༌ ཁྱོང༌ང༌ ཛད༌ཅེས༌སི༌ ཏུས༌པོ༌ ཨིན༌ན༌?\""]], [["ཡེ༌ཤུའི༌ ཁོང༌གུན༌ལ༌ མོལས༌, \"ཏེ༌ ཏུས༌སྐབས༌ དང༌ ནས༌ལུག༌ གུན༌ ལྡམ༌མ༌ ཛད༌ཅེས༌སི༌ ཝང༌བོ༌ ཡབ༌ ཅིག༌པོའ༌ ཡོད༌ཏེ༌ ཨིན༌ནོག༌, ཡང༌ ཁྱོ༌ཞའ༌ ཏེ༌གུན༌ ཤེས༌གོས༌ མེད༌པ༌ ཨིན༌ནོག༌།"]], [["དམ༌པའེ༌ ཐུག༌ཉིད༌ ཁྱོ༌ཞའེ༌ཀ༌ བབས༌སི༌ ཏུས༌, ཁྱོ༌ཞ༌གུན༌ལ༌ སྟོབས༌ ཐོབ༌ཏེ༌ ཁྱོ༌ཞ༌གུན༌ནི༌ ཡེ༌རུ༌ཤ༌ལེམ༌, ཡ༌ཧུ༌དཱ༌ ཡུལ༌ གང༌པོ༌, ས༌མར༌རི༌ཡཱ༌ ཡང༌ ཇིག༌རྟེན༌ གང༌པོའེ༌ ནང༌ང༌ ངའེ༌ སྤང༌པོ༌ ཏང༌ཨིན༌།\""]], [["ཏེ༌ ཚང༌མ༌ མོལ༌ཏེ༌ སྟིང༌ནེ༌ ཁོང༌གུན༌ནི༌ མིག༌གི༌ དུན༌ལ༌ གཙོ༌བོ༌ ཡེ༌ཤུ༌ ནམ༌ཁའ༌ ཁྱེར༌ར༌ ཛད༌ཏེ༌ སྲིན༌ནི༌ ཀབ༌བ༌ ཛདས༌ ཡང༌ ཁོང༌གུན༌ནི༌ ཁོང༌ ཇལ༌ མ༌ཐུབ༌།"]], [["ཁོང༌གུན༌ནི༌ ཡེ༌ཤུ༌ ནམ༌ཁའ༌ ལེན༌ན༌ ཛད༌ཁན༌བོའ༌ ལྟེན༌ དུགས༌ཏེ༌ ཡོད༌ ཟ༌ནེ༌, ཧུན༌མེད༌ལ༌ མི༌ ཀོས༌ ཀར༌པོ༌ གོན༌ཁན༌ ཉིས༌ ཁོང༌གུན༌ནི༌ དུན༌ལ༌ ཇལ༌ཏེ༌"]], [["མོལས༌, \"གཱ༌ལིལ༌ལི༌པ༌གུན༌, ཅི༌ཕིའ༌ ནམ༌ཁའ༌ ལྟས༌ཏེ༌ དུག༌གད༌? ཀ༌ཟུག༌ ཁྱོ༌ཞའེ༌ ཡེ༌ཤུ༌ ནམ༌ཁའ༌ ལེན༌ན༌ ཛད༌ཁན༌བོ༌ ཐོང༌, ཏེན༌ན༌ ཙོགས༌ལ༌ ཁོང༌ ཡང༌སྐྱར༌ ལོགས༌ཏེ༌ སྐྱོད༌ཨིན༌།\""]], [["1:12 ནེ༌ 26"], ["ཏེ༌ སྟིང༌ནེ༌ ཁོང༌གུན༌ ཨོ༌ལིཝ༌ཝི༌ རི༌"], ["ཀ༌ནེ༌ བབས༌ཏེ༌ ཡེ༌རུ༌ཤ༌ལེམ༌མ༌ ལོགས༌ཏེ༌ སྐྱོདས༌, ཀ༌བོ༌ གྱལ༌ས༌ནེ༌ ཀི༌ལོ༌མི༌ཀྲར༌ ཅིག༌ ཐག༌རིང༌ང༌ ཡོད༌པིན༌།"]], [["ཏེ༌རུ༌ ལེབ༌བ༌ཅིག༌, སྐུ༌ཚབས༌གུན༌ སྔུན༌ལ༌ དུགས༌ཏེ༌ ཡོད༌ཁན༌ནི༌ ཁང༌པའེ༌ སྟང༌ཐོག༌ག༌ སོང༌།"], ["ཁོང༌གུན༌ པི༌ཏྲར༌, ཡོ༌ཧཱ༌ནན༌, ཡ༌ཀོབ༌, ཨེན༌གྲིརུ༌, ཕི༌ལིབ༌, ཐོ༌མཱས༌, བར༌ཐོལ༌མཱ༌, མད༌ཐཱ༌, ཨལ༌ཕཱི༌འུས༌སི༌ བུ༌ཚའ༌ ཡ༌ཀོབ༌, ཤི༌མོན༌ ཡུལ༌དད༌ཅན༌ དང༌ ཡ༌ཀོབ༌བི༌ བུ༌ཚའ༌ ཡུ༌དཱ༌ གུན༌ ཨིན༌པིན༌།"]], [["ཏེ༌ སྐུ༌ཚབས༌ ཚང༌མ༌ སེམས༌ ཅིག༌ སོང༌ཏེ༌ ཏུས༌གྱུན༌ མོས༌ལམ༌ ཞུའ༌ལ༌ ཛོམ༌མད༌པིན༌, ཞན༌ བུ༌མོ༌ ཁ༌ཅིག༌, ཡེ༌ཤུའི༌ ཨ༌མ༌ མིར༌ཡམ༌ དང༌, ཡེ༌ཤུའི༌ ནོ༌གུན༌ནའང༌, ཁོང༌གུན༌ ཉམ༌པོ༌ ཛོམ༌མད༌པིན༌།"]], [["ལན༌ ཅིག༌ ནམ༌ ཏད༌པ༌ཅན༌ནི༌ མི༌ 120 ཛོམས༌ཏེ༌ ཡོད༌དི༌ ཏུས༌, པི༌ཏྲར༌ ལངས༌ཏེ༌ མོལས༌,"]], [["\"སྤུན༌གུན༌ ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཁན༌ ནང༌ཞིན༌, དམ༌པའེ༌ ཐུག༌ཉིད༌དི༌ གྱལ༌པོ༌ དཱ༌བིད༌ གྱུད༌ཏེ༌ ཡུ༌དཱའེ༌ སྐོར༌ལ༌ ལུང༌སྟན༌ ཤད༌ཁན༌གུན༌ གྲུབ༌གོས༌ཏེ༌ ཨིན༌ནོག༌, ཀ༌བོ༌ ཡུ༌དཱ༌ ནི༌ ཡེ༌ཤུ༌ ཟུམ༌ཁན༌གུན༌ནི༌ ལམ༌ལྟན༌པ༌ གྱུར༌།"]], [["ཁོ༌ ང༌ཞའེ༌ ཕྲོ༌པ༌ ཡང༌ ཁོའེ༌ ང༌ཞའ༌ ཉམ༌པོ༌ ཞབ༌སྟོག༌ ཞུས༌ཏེ༌ ཨིན༌པིན༌།\""]], [["༼ཨིན༌ནའང༌ ཁོའེ༌ ལས༌ངན༌བོའེ༌ རིན༌བོའ༌ ཞིང༌ཞིག༌ ཉོས༌, ཤི༌ཏེ༌ སའེ༌ཀ༌ བུད༌, ཁོའེ༌ གྲོད༌པ༌ ཆད༌ཏེ༌ ནང༌ཆ༌ ཚང༌མ༌ བིང༌།"]], [["ཡང༌ ཏེ༌ཟུག༌ བྱུང༌ཁན༌བོ༌ ཡེ༌རུ༌ཤ༌ལེམ༌པ༌ ཚང༌མའེ༌ ཚོར༌, ཏེ༌ ཞིང༌བོའེ༌ མིང༌ང༌ ཨིབ༌རི༌པའེ༌ སྐད༌དི༌ ནང༌ང༌ ཨ༌ཀེལ༌ད༌མ༌ ཏགས༌, ཀ༌བོའེ༌ ཏོན༌བོ༌ ཁྲག༌གི༌ ཞིང༌ ཨིན༌ནོག༌༽།"]], [["པི༌ཏྲར༌རི༌ མོལས༌, \"སུང༌གུར༌རི༌ སྤེ༌ཆའེ༌ ནང༌ང༌ 'ཁོའེ༌ ཁང༌པའེ༌ ནང༌ང༌ སུའང༌ མ༌དུག༌ག༌ ནང༌སྟོང༌ ཆ༌ཤིག༌།'"], ["སུང༌གུར༌རི༌ ཞན༌ཡང༌ ནས༌ས༌ཞིག༌གི༌ཀ༌, 'ཁོའེ༌ ཝང༌སྲུལ༌ཅེས༌སི༌ ཀོ༌ས༌ ཞན༌ཞིག༌གི༌ ཁྱེར༌ཨིན༌'"], ["བྲིའ༌ ཛད༌ཏེ༌ ཨིན༌ནོག༌།\""]], [["\"ཏེ༌བོའེ༌ཕིའ༌ གཙོ༌བོ༌ ཡེ༌ཤུ༌ ང༌དང༌གུན༌ ཉམ༌པོ༌ ཡོད༌ ཟ༌ནེ༌ ༼ཡོ༌ཧཱ༌ནན༌ནི༌ ཡེ༌ཤུའ༌ ཁྲུས༌སལ༌ལི༌ ཏུས༌ནེ༌ ཁོང༌ ནམ༌ཁའ༌ ལེན༌ལེན༌ ཚག༌པ༌༽ ཏུས༌གྱུན༌ ང༌དང༌ ཉམ༌པོ༌ ཡོད༌ཁན༌གུན༌ནི༌ ཕྲོ༌ནེ༌ ང༌དང༌ངི༌, ཡུ༌དཱའེ༌ ཚབས༌ཤིག༌ ལྡམ༌གོས༌། སུ༌ཞིག༌ ལྡམ༌ནའང༌ ཁོ༌ ང༌དང༌ ཉམ༌པོ༌ ཡེ༌ཤུ༌ སོན༌ཏེའ༌ ཞངས༌ཁན༌ནི༌ སྤང༌པོ༌ གྱུར༌གོས༌\""]], [["\"ཏེ༌བོའེ༌ཕིའ༌ གཙོ༌བོ༌ ཡེ༌ཤུ༌ ང༌དང༌གུན༌ ཉམ༌པོ༌ ཡོད༌ ཟ༌ནེ༌ ༼ཡོ༌ཧཱ༌ནན༌ནི༌ ཡེ༌ཤུའ༌ ཁྲུས༌སལ༌ལི༌ ཏུས༌ནེ༌ ཁོང༌ ནམ༌ཁའ༌ ལེན༌ལེན༌ ཚག༌པ༌༽ ཏུས༌གྱུན༌ ང༌དང༌ ཉམ༌པོ༌ ཡོད༌ཁན༌གུན༌ནི༌ ཕྲོ༌ནེ༌ ང༌དང༌ངི༌, ཡུ༌དཱའེ༌ ཚབས༌ཤིག༌ ལྡམ༌གོས༌། སུ༌ཞིག༌ ལྡམ༌ནའང༌ ཁོ༌ ང༌དང༌ ཉམ༌པོ༌ ཡེ༌ཤུ༌ སོན༌ཏེའ༌ ཞངས༌ཁན༌ནི༌ སྤང༌པོ༌ གྱུར༌གོས༌\""]], [["ཏེ༌ནེ༌ ཁོང༌གུན༌ནི༌ མི༌ ཉིས༌སི༌ མིང༌ ལྡམ༌མ༌ལ༌ ཁྱོངས༌, མིང༌ ཅིག༌པོ༌ ཡོ༌སེབ༌ ཡ༌ བཱར༌ས༌བས༌ ༼ཀ༌བོའ༌ ཡུས༌ཏུས༌སའང༌ ཟེར༌རད༌པིན༌༽ ཡང༌ མིང༌ ཅིག༌པོ༌ མད༌ཐི༌ཡས༌ ཨིན༌པིན༌།"]], [["ཏེ༌ནེ༌ ཁོང༌གུན༌ནི༌ མོས༌ལམ༌ ཞུས༌, \"ཀྱེ༌ གཙོ༌བོ༌, ཉེ༌རང༌ངི༌ མི༌ཚང༌མའེ༌ སྙིང༌ ཁྱེན༌ན༌ནོག༌། སྐུ༌ཚབས༌སི༌ ལས༌ ཕངས༌ཏེ༌ འོས༌པ༌ ཨིན༌ཁན༌ནི༌ ཉལ༌ཝའེ༌ ནང༌ང༌ སོང༌ཁན༌ནི༌ ཡུ༌དཱའེ༌ ཚབས༌ལ༌, ཡེ༌ཤུའི༌ སྐུ༌ཚབས༌ དང༌ ཞབ༌སྟོག༌ ཞུ༌ཅེས༌སི༌ ཕིའ༌ འི༌ ཉིས༌ཀོའེ༌ ནང༌ནེ༌ ཉེ༌རང༌ངི༌ ལྡམ༌མ༌ ཛད༌ཁན༌བོ༌ ང༌ཞའ༌ ལྟན༌ན༌ ཛད༌།\""]], [["ཏེ༌ནེ༌ ཁོང༌གུན༌ནི༌ མོས༌ལམ༌ ཞུས༌, \"ཀྱེ༌ གཙོ༌བོ༌, ཉེ༌རང༌ངི༌ མི༌ཚང༌མའེ༌ སྙིང༌ ཁྱེན༌ན༌ནོག༌། སྐུ༌ཚབས༌སི༌ ལས༌ ཕངས༌ཏེ༌ འོས༌པ༌ ཨིན༌ཁན༌ནི༌ ཉལ༌ཝའེ༌ ནང༌ང༌ སོང༌ཁན༌ནི༌ ཡུ༌དཱའེ༌ ཚབས༌ལ༌, ཡེ༌ཤུའི༌ སྐུ༌ཚབས༌ དང༌ ཞབ༌སྟོག༌ ཞུ༌ཅེས༌སི༌ ཕིའ༌ འི༌ ཉིས༌ཀོའེ༌ ནང༌ནེ༌ ཉེ༌རང༌ངི༌ ལྡམ༌མ༌ ཛད༌ཁན༌བོ༌ ང༌ཞའ༌ ལྟན༌ན༌ ཛད༌།\""]], [["ཆོ༌ལོ༌ རིལ༌ཏེ༌ གྱན༌ གྱབས༌པ༌ མད༌ཐི༌ཡས༌སི༌ མིང༌ བིང༌, ཡང༌ ཁོ༌ སྐུ༌ཚབས༌ རྕུག༌ཤིག༌གི༌ ཕྲོའ༌ སྲེས༌།"]]], [[["2:1 ནེ༌ 13"], ["པེན༌ཏི༌ཀོས༌སི༌ ཏུས༌ཆེན༌ནི༌ ཞག༌ག༌"], ["ཁོང༌ ཚང༌མ༌ ཁང༌པ༌ཞིག༌གི༌ ནང༌ང༌ ཛོམས༌ཏེ༌ ཡོད༌ ཟ༌ནེ༌"]], [["ཧུན༌མེད༌ལ༌ ནམ༌ཁའ༌ནེ༌ ལུང༌རག༌ ཀྲག༌པོའེ༌ སྐད༌ ཙོགས༌ཤིག༌ ཡོངས༌ཏེ༌ ཁོང༌ ཚང༌མ༌ ཛོམས༌ཏེ༌ ཡོད༌ཁན༌ནི༌ ཁང༌པ༌བོ༌ གང༌།"]], [["ཏེ༌ནེ༌ ཁོང༌གུན༌ལ༌ མེ༌ མེ༌ལྡབ༌ ཙོགས༌ མང༌པོ༌ ཐོང༌ ཀ༌གུན༌ སོ༌སོ༌ བེས༌ཏེ༌ ཁོང༌ རེ༌རེ༌ཀ༌ བབས༌།"]], [["ཁོང༌ ཚང༌མ༌ དམ༌པའེ༌ ཐུག༌ཉིད༌དི༌ གངས༌ ཡང༌ ཐུག༌ཉིད༌དི༌ ཁོང༌གུན༌ལ༌ ཁྱུད༌ སལ༌ཅེས༌པོའེ༌, ཁོང༌གུན༌ནི༌ སྐད༌ སོ༌སོའེ༌ ནང༌ང༌ སྤེ༌ར༌ ཏང༌ཅེས༌ གོ༌ཟུག༌།"]], [["ཏེ༌ཏུས༌ལ༌ དཀོན༌མཆོག༌ག༌ ཏད༌པ༌ ཅོ༌ཁན༌ནི༌ ཡ༌ཧུ༌དཱ༌པ༌གུན༌ ཇིག༌རྟེན༌ནི༌ ཆོགས༌ ཚང༌མ༌ནེ༌ ཡོངས༌ཏེ༌, ཡེ༌རུ༌ཤ༌ལེམ༌མ༌ ཛོམ༌ཏེ༌ ཡོད༌པིན༌།"]], [["ཏེ༌ སྐད༌གུན༌ ཚོར༌ར༌ཅིག༌ མི༌ མང༌པོ༌ ཛོམ༌, ཡང༌ ཚང༌མ༌ ཧ༌ལས༌ཏེ༌ ཧན༌གྲང༌ སོང༌ ཅིའ༌ཟེར༌ན༌ ཁོང༌ ཚང༌མའེ༌ ཁོ༌རང༌གུན༌ནི༌ སྐད༌དི༌ ནང༌ང༌ ལོབ༌ཕྲུགས༌གུན༌ནི༌ སྤེ༌ར༌ ཏང༌ཨིན༌ ཚོར༌།"]], [["ཁོང༌གུན༌ མ༌སྲན༌ཏྲེ༌ ཧ༌ལས༌ཏེ༌ ཅིག༌ དང༌ ཅིག༌ག༌ ཟེརས༌, \"ཉོན༌ཤིག༌, འི༌ སྤེ༌ར༌ ཏང༌ཁན༌ ཚང༌མ༌ གཱ༌ལིལ༌ལི༌པ༌ མ༌ནོག༌ག༌?"]], [["ཏེ༌ནེ༌ ཀ༌ཟུག༌གི༌ ཁོང༌གུན༌ནི༌ ང༌དང༌ རེ༌རེ༌ སྐད༌དི༌ ནང༌ང༌ སྤེ༌ར༌ ཏང༌ཨིན༌ ཚོར༌ར༌ནོག༌།"]], [["ང༌དང༌གུན༌ནི༌ ཕྲོའ༌ པར༌ཐ༌པ༌, མེད༌ཡེའ༌པ༌, ཨེ༌ལམ༌པ༌, མེ༌སོ༌པོ༌ཏོ༌མིའ༌པ༌, ཡ༌ཧུ༌དཱ༌པ༌, ཀ༌པ༌དོ༌ཀི༌ཡཱ༌པ༌, པོན༌ཏུས༌པ༌, ཨ༌སི༌ཨཱ༌པ༌,"]], [["ཕིརིག༌འེ༌ཡཱ༌པ༌, པམ༌ཕིལ༌ཡཱ༌པ༌, ཨི༌ཇིབ༌པ༌, ཀི༌རིན༌ནི༌ ཉེ༌མོ༌ ཡོད༌ཁན༌ནི༌ ལིབ༌ཡཱ༌པ༌, རོམ༌མི༌ གྱལ༌སའེ༌ བེས༌པ༌,"]], [["༼ཡ༌ཧུ༌དཱ༌པ༌ དང༌ ཡ༌ཧུ༌དཱ༌པའེ༌ ཆོས༌ལ༌ ཏད༌པ༌ ཁྱོང༌ཁན༌ ཡ༌ཧུ༌དཱ༌པ༌ མན༌ཁན༌གུན༌༽ ཡང༌ ཀེརེ༌ཏ༌པ༌ དང༌ ཨ༌ར༌བིའ༌པ༌ གུན༌ ཡོད༌ཏེ༌ མ༌ནོག༌ག༌? ཨིན༌ནའང༌ ང༌དང༌གུན༌ལ༌ འི༌ མི༌གུན༌ནི༌ ང༌དང༌རང༌ངི༌ སྐད༌དི༌ ནང༌ང༌ དཀོན༌མཆོག༌གི༌ ཧ༌ལས༌ཤེས༌སི༌ ཆག༌ལས༌གུན༌ ཤད༌ཨིན༌ ཚོར༌ཨིན༌ ཨིན༌ནོག༌།\""]], [["ཁོང༌ ཚང༌མ༌ ཧ༌ལས༌ཏེ༌ ཐེ༌ཚོམས༌ སོང༌ཏེ༌ ཅིག༌ དང༌ ཅིག༌ག༌, \"འི༌ ནས༌ལུག༌གི༌ དོན༌བོ༌ ཅི༌ ཨིན༌ནོག༌?\" ཟེར༌ཨིན༌ ཏྲིས༌།"]], [["ཞན༌ ཁ༌ཅིག༌གི༌ ཁྲེལ༌གོད༌ ཏང༌ཨིན༌ ཟེརས༌, \"འི༌གུན༌ ཆང༌ མང༌པོ༌ ཐུངས༌ཏེ༌ ར༌རོས༌ཏེ༌ ཨིན༌ནོག༌།\""]], [["2:14 ནེ༌ 41"], ["ཏེ༌ནེ༌ པི༌ཏྲར༌ སྐུ༌ཚབས༌ རྕུག༌ཅིག༌པོ༌ ཉམ༌པོ༌ མི༌ཚོགས༌སི༌ དུན༌ལ༌ སྐྱོད༌ཏེ༌ སྐད༌ ཆེན༌མོའེ༌ ནང༌ང༌ མོལས༌, \"ཡ༌ཧུ༌དཱ༌པ༌ དང༌ ཡེ༌རུ༌ཤ༌ལེམ༌མ༌ དུག༌ཁན༌ གུན༌ ངའེ༌ ཟེར༌ཅེས༌ཅན༌བོའ༌ གྱལ༌ལ༌ ཅོས༌ཏེ༌ ཉོན༌ཤིག༌། འི༌ བྱུང༌ཁན༌གུན༌ ངའེ༌ ཁྱོ༌ཞའ༌ ཧ༌གོ༌ཅུག༌ཨིན༌,"]], [["ཁྱོ༌ཞའེ༌ འི༌ མི༌གུན༌ ར༌རོས༌ཏེ༌ ཨིན༌ནོག༌ སམ༌ཁན༌བོ༌ དྲང༌པོ༌ མ༌ནོག༌, ལྟོས༌ཤིག༌གའང༌ ང༌ཏོག༌གི༌ ཆུ༌ཚོད༌ དགུ༌པ༌ མ༌ནེ༌ ཆ༌ མི༌དུག༌།"]], [["ཨིན༌ནའང༌ ཏུས༌ མང༌པོའེ༌ སྔུན༌ལ༌ འི༌བོའེ༌ སྐོར༌ལ༌ ལུང༌སྟོན༌པ༌ ཡོ༌ཨེལ༌ལི༌ མོལས༌,"]], [["\"གཙོ༌བོ༌ དཀོན༌མཆོག༌གི༌ མོལས༌, 'ཐའ༌མའེ༌ ཏུས༌ལ༌"], ["ངའེ༌ ང༌རང༌ངི༌ སེམས༌ཉིད༌ མི༌ཚང༌མའེ༌ཀ༌ ལུག༌ཨིན༌,"], ["ཡང༌ ཁྱོ༌ཞའེ༌ བུ༌ཚ༌ དང༌ བུ༌མོ༌ གུན༌ནི༌ ལུང༌སྟན༌ ཏང༌ཨིན༌།"], ["ཁྱོ༌ཞའེ༌ ཞོན༌ནུ༌གུན༌ནི༌ ཞལ༌ཟིགས༌ ཐོང༌ཨིན༌,"], ["ཡང༌ ཁྱོ༌ཞའེ༌ རྒད༌པོ༌གུན༌ལ༌ ཉི༌ལམ༌ ཐོང༌ཨིན༌།"]], [["ཡང༌ ངའེ༌ ཏེན༌ན༌ ཏུས༌ལ༌ ངའེ༌ ཡོག༌པོ༌"], ["དང༌ ཡོག༌མོ༌ གུན༌ནི༌ཀའང༌ ང༌རང༌ངི༌ སེམས༌ཉིད༌ ལུག༌ཨིན༌,"], ["ཡང༌ ཏེ༌གུན༌ནི༌ ལུང༌སྟན༌ ཏང༌ཨིན༌།"]], [["ངའེ༌ ནམ༌ཁའེ༌ ནང༌ང༌ ཧ༌ལས༌ཤེས༌སི༌ ལས༌ དང༌"], ["ཇིག༌རྟེན༌ནི༌ཀ༌ སྟགས༌ གུན༌ ལྟན༌ཨིན༌,"], ["ཏེ༌གུན༌ ཁྲག༌, མེ༌ དང༌ ཏུད༌པ༌ ནག༌པོ༌ གུན༌ ཨིན༌།"]], [["གཙོ༌བོའེ༌ ཀྲག༌ཅན༌ དང༌ སྤལ༌ཅན༌ ཞག༌པོ༌ བྱུང༌ངི༌ སང༌"], ["སྔུན༌ལ༌ ཉི༌མ༌ མུན༌གྲིག༌ ཆེན༌"], ["ཡང༌ ཟླ༌ཝ༌ ཁྲག༌ ཙོགས༌ མར༌པོ༌ གྱུར༌ཨིན༌།"]], [["ཨིན༌ནའང༌ གཙོ༌བོའེ༌ ཚན༌ ཁུར༌ཁན༌ ཚང༌མའ༌"], ["ཐར༌པ༌ ཐོབ༌ཨིན༌"], ["།"]], [["\"ཏ༌ ཁྱོ༌ཞའ༌ ཨིས༌ར༌ཨེལ༌པ༌གུན༌ ངའེ༌ སྤེ༌ར༌ ཉོན༌ཤིག༌། ཁྱོ༌ཞ༌གུན༌ལ༌ གྱུས༌ཨིན༌ནོག༌ དཀོན༌མཆོག༌གི༌ ཡེ༌ཤུ༌ གྱུད༌ཏེ༌ ཧ༌ལས༌ཤེས༌སི༌ ཛད༌པ༌, ལྟས༌ དང༌ སྟགས༌ གུན༌ ཛད༌ཏེ༌ ཁོང༌ངི༌ ན༌ཙ༌རེད༌པ༌ ཡེ༌ཤུ༌ ཀལ༌ལ༌ ཛད༌ཏེ༌ ཨིན༌ཁན༌བོ༌ ལྟན༌ན༌ ཛདས༌།"]], [["དཀོན༌མཆོག༌གི༌ བྱུང༌ཅེས༌ཅན༌གུན༌ ཁྱེན༌ཏེ༌ ཁོང༌རང༌ངི༌ ཐབས༌ ནང༌ཞིན༌ ཡེ༌ཤུ༌ ཁྱོ༌ཞ༌གུན༌ནི༌ ལག༌ག༌ སྟད༌ཅུགས༌ ཡང༌ དཀོན༌མཆོག༌གི༌ ཁྲིམས༌ ཁའ༌ མ༌ཉན༌ཁན༌གུན༌ནི༌ རོགས༌ ཉམ༌པོ༌ ཁྱོ༌ཞ༌གུན༌ནི༌ ཁོང༌ རྐྱང༌ཤིང༌ངི༌ཀ༌ རྐྱང༌ཅུགས༌ཏེ༌ སདས༌།"]], [["ཨིན༌ནའང༌ དཀོན༌མཆོག༌གི༌ ཁོང༌ ཤི༌ཏེ༌ རྡུག༌ངལ༌ལི༌ ནང༌ང༌ ལུས༌ མ༌ཤུག༌ག༌ སོན༌ཏེའ༌ ལང༌ང༌ ཛདས༌, ཅིའ༌ཞུ༌ན༌ ཤི༌ཅེས༌སི༌ ཝང༌ངི༌ ཁོང༌ ཟུམས༌ཏེ༌ མ༌ནེ༌ བོར༌ མི༌ཉན༌།"]], [["སུང༌རབས༌སི༌ ནང༌ང༌ གྱལ༌པོ༌ དཱ༌བིད༌དི༌ མ༌ཤི༌ཀའེ༌ སྐོར༌ལ༌ མོལ༌དུག༌,"], ["\"ངའ༌ ཐོང༌, གཙོ༌བོ༌ ངའེ༌ དུན༌ལ༌ ཏུས༌གྱུན༌ ཞུགས༌ཏེ༌ དུག༌།"], ["ཁོང༌ ངའ༌ རོགས༌ ཛད༌ད༌ ང༌ ཉམ༌པོ༌ ཞུགས༌ པ༌སང༌"], ["ང༌ ཅའང༌ ཇིགས༌གོས༌ མེད༌།"]], [["ཏེན༌ན༌བོའེ༌ཕིའ༌ ངའེ༌ སེམས༌ ཐད༌པོ༌ ཨིན༌,"], ["ཡང༌ ངའེ༌ ལྕེ༌ ཉེ༌རང༌ང༌ སྟོད༌པ༌ ཕུལ༌ལད༌།"], ["མ༌ཚད༌ ཞི༌དེ༌ ཉམ༌པོ༌ ངའེ༌ ཟུགས༌པོའང༌ རེ༌ཝ༌ ཡོད༌,"]], [["ཅིའ༌ཟེར༌ན༌ ཉེ༌རང༌ངི༌ ངའེ༌ སེམས༌ཉིད༌པོ༌"], ["ཤི༌ཁན༌གུན༌ནི༌ ཕྲོའ༌ ཕངས༌ཏེ༌ བོར༌ར༌ མི༌ཛད༌,"], ["ཡ༌ ཉེ༌རང༌ངི༌ དམ༌པའེ༌ ཞབ༌སྟོག༌པ༌བོ༌ རུལ༌ ཅུག༌ག༌ མི༌ཛད༌།"]], [["ཉེ༌རང༌ངི༌ ངའ༌ སོན༌ཏེ༌ ལང༌ཅེས༌སི༌ ལམ༌བོ༌ ལྟན༌ན༌ ཛད༌,"], ["ཉེ༌རང༌ ང༌ ཉམ༌པོ༌ ཞུག༌ཤེས༌པའེ༌, ངའ༌ གའ༌མོའེ༌ གང༌།\""]], [["\"ཡ༌ཧུ༌དཱ༌པའེ༌ སྤུན༌གུན༌, ང༌དང༌ངི༌ ཕ༌མེས༌པོ༌ གྱལ༌པོ༌ དཱ༌བིད༌ ཤི༌, སྤུར༌བོ༌ སྤུར༌ཁང༌ང༌ སུབས༌ ཡང༌ ཁོང༌ངི༌ སྤུར༌ཁང༌བོ༌ དག༌སའང༌ ང༌དང༌ངི༌ ཕྲོའ༌ ཡོད༌ཁན༌བོ༌ ངའེ༌ ཏན༌ཏན༌ ཟེར༌ ཐུབ༌ཅེས༌རག༌།"]], [["ཨིན༌ནའང༌ ཁོང༌ ལུང༌སྟོན༌པ༌ ཨིན༌པིན༌, ཡང༌ དཀོན༌མཆོག༌གི༌ ཁོང༌ ཉམ༌པོ༌ ཞལ༌ཆད༌ ཛད༌ཁན༌ ནང༌ཞིན༌ ཁོང༌ངི༌ པུར༌གྱུད༌ནེ༌ ཅིག༌ ཁོང༌ངི༌ ཞུགས༌ཁྲིས༌སི༌ཀ༌ སྟག༌ག༌ ཛད༌ཅེས༌པོའང༌ གྱུས༌ ཡོད༌པིན༌།"]], [["གྱལ༌པོ༌ དཱ༌བིད༌དི༌ ཡོང༌ཅེས༌ཅན༌ནི༌ ཏུས༌སི༌ ནང༌ང༌ བྱུང༌ཅེས༌གུན༌ ཐོང༌ཏེ༌ མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཅེས༌པོ༌ ལུང༌སྟན༌ སལ༌ཏེ༌ མོལས༌, 'ཁོང༌ ཤི༌ཁན༌གུན༌ནི༌ ཕྲོའ༌ ཕངས༌ཏེ༌ བོར༌ར༌ མ༌ཛདས༌, ཡ༌ ཁོང༌ངི༌ སྐུ༌ཤ༌ རུལ༌ ཅུག༌ག༌ མི༌ཛད༌'།\""]], [["\"ཏེན༌ན༌ ཡེ༌ཤུ༌, དཀོན༌མཆོག༌གི༌ སོན༌ཏེའ༌ ལང༌ང༌ ཛདས༌, ང༌ཞ༌གུན༌ནི༌ ཏེ༌བོ༌ སྤང༌པོ༌ ཏང༌ངད༌།"]], [["ཁོང༌ང༌ དཀོན༌མཆོག༌གི༌ ཆག༌ ཡས༌པའ༌ དུག༌ཅེས༌སི༌ སྤལ༌ ཐོབ༌, ཡང༌ ཡབ༌ དཀོན༌མཆོག༌གི༌ ཞལ༌ཆད༌ ཛད༌ཁན༌ནི༌ དམ༌པའེ༌ ཐུག༌ཉིད༌ སལ༌ལ༌ ཛད༌ཁན༌བོ༌ ཡེ༌ཤུའི༌ ང༌ཞའ༌ ཚང༌མ༌ལའང༌ སལ༌ལ༌ ཛད༌ཨིན༌ ཨིན༌ནོག༌, ཡང༌ ཏེ༌བོ༌ ཁྱོ༌ཞའེ༌ དག༌ས༌ ཐོང༌ཨིན༌ ཡང༌ ཚོར༌ཨིན༌ ཨིན༌ནོག༌།\""]], [["\"གྱལ༌པོ༌ དཱ༌བིད༌ ནམ༌ཁའ༌ མ༌ཁྱེར༌ནའང༌ ཁོའེ༌ མོལས༌,"], ["\"'གཙོ༌བོ༌ དཀོན༌མཆོག༌གི༌ ངའེ༌ གཙོ༌བོའ༌ མོལས༌,"], ["ངའེ༌ ཁྱོ༌རང༌ངི༌ གྲ༌འོ༌ ཚང༌མ༌,"], ["ཁྱོ༌རང༌ངི༌ རྐང༌པའེ༌ ཕོས༌སྟག༌ ཅོ༌ཅོ༌ ཚག༌པ༌,"], ["ཁྱོ༌རང༌ ངའེ༌ ལག༌པ༌ ཡས༌པའེ༌ ཁྲིས༌སི༌ཀ༌ དུག༌།'"]], [["\"གྱལ༌པོ༌ དཱ༌བིད༌ ནམ༌ཁའ༌ མ༌ཁྱེར༌ནའང༌ ཁོའེ༌ མོལས༌,"], ["\"'གཙོ༌བོ༌ དཀོན༌མཆོག༌གི༌ ངའེ༌ གཙོ༌བོའ༌ མོལས༌,"], ["ངའེ༌ ཁྱོ༌རང༌ངི༌ གྲ༌འོ༌ ཚང༌མ༌,"], ["ཁྱོ༌རང༌ངི༌ རྐང༌པའེ༌ ཕོས༌སྟག༌ ཅོ༌ཅོ༌ ཚག༌པ༌,"], ["ཁྱོ༌རང༌ ངའེ༌ ལག༌པ༌ ཡས༌པའེ༌ ཁྲིས༌སི༌ཀ༌ དུག༌།'"]], [["ཏེན༌ན༌བོའེ༌ཕིའ༌ ཨིས༌ར༌ཨེལ༌པ༌ ཚང༌མ༌ལ༌ ཏན༌ཏན༌ ཧ༌གོ༌གོས༌: ཏེན༌ན༌ ཡེ༌ཤུ༌ ཀ༌བོ༌ ཁྱོ༌ཞ༌གུན༌ནི༌ རྐྱང༌ཤིང༌ང༌ རྐྱངས༌, གཙོ༌བོ༌ དཀོན༌མཆོག༌གི༌ ཁོང༌ ཁོང༌ངི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ དང༌ གཙོ༌བོ༌ ཉིས༌ཀོ༌ ཛདས༌།"]], [["པི༌ཏྲར༌རི༌ སྤེ༌ར༌གུན༌ ཚོར༌ར༌ཅིག༌ ཁོང༌གུན༌ སྙིང༌ང༌ དའ༌ ཟུག༌ཁན༌ ཙོགས༌ སྐྱོ༌མོ༌ སོང༌ཏེ༌, ཁོང༌གུན༌ནི༌ པི༌ཏྲར༌ དང༌ ཞན༌ སྐུ༌ཚབས༌གུན༌ལ༌ ཞུས༌, \"སྤུན༌གུན༌, ང༌ཞའེ༌ ཅི༌ ཅོ༌གོས༌?\""]], [["པི༌ཏྲར༌རི༌ ལན༌སལས༌, \"ཁྱོ༌ཞའེ༌ སྡིག༌པ༌གུན༌ལ༌ ཤགས༌པ༌ ཐོབ༌ཅེས༌སི༌ ཕིའ༌ རང༌རང༌ངི༌ སྡིག༌པའེ༌ཀ༌ གྱོད༌པ༌ ཅོས༌ཏེ༌ ཡེ༌ཤུ༌ མ༌ཤི༌ཀའེ༌ ཚན༌ནི༌ ནང༌ང༌ ཁྲུས༌ལེན༌། ཏེ༌ནེ༌ ཁྱོ༌ཞ༌གུན༌ལ༌ དམ༌པའེ༌ ཐུག༌ཉིད༌དི༌ ཅིན༌ལབས༌ ཐོབ༌ཨིན༌།"]], [["འི༌ ཞལ༌ཆད༌པོ༌ ཁྱོ༌ཞའ༌, ཁྱོ༌ཞའེ༌ པུར༌གྱུད༌ དང༌ ཡ༌ཧུ༌དཱ༌པ༌ མན༌ཁན༌ གུན༌ནི༌ ཕིའ༌ ཨིན༌ནོག༌, ཀ༌གུན༌ལ༌ ང༌དང༌ངི༌ གཙོ༌བོ༌ དཀོན༌མཆོག༌གི༌ ཁོང༌རང༌ངི༌ མི༌གུན༌ གྱུར༌ཅེས༌ལ༌ བོད༌ད༌ ཛདས༌།"]], [["ཏེ༌ནེ༌ པི༌ཏྲར༌རི༌ ལབ༌ཞ༌ མང༌པོ༌ སལ༌ཨིན༌ སྤང༌པུད༌ཏེ༌ སྙིང༌ནེ༌ ཞུ༌ཝ༌ ཕུལ༌ཨིན༌ མོལས༌, \"འི༌ མི༌རབས༌ ངན༌པའ༌ ཕོག༌ཅེས༌སི༌ ཆད༌པ༌ནེ༌ ཁྱོ༌ཞ༌རང༌གུན༌ སྐྱོབ༌ཤིག༌།\""]], [["ཁོའེ༌ ཆོས༌ཤད༌ཁན༌བོའ༌ ཏད༌པ༌ ཅོ༌ཁན༌གུན༌ནི༌ ཁྲུས༌ལེནས༌, ཡང༌ ཏེ༌ ཞག༌ག༌ མ༌ཤི༌ཀའེ༌ཀ༌ ཏད༌པ༌ ཅོ༌ཁན༌ སྟོང༌སུམ༌ ཟོད༌ཅིག༌ ཆོས༌ཚོགས༌སི༌ ཕྲོའ༌ ཐེའ༌ ཛདས༌།"]], [["2:42 ནེ༌ 47"], ["ཁོང༌གུན༌ སྐུ༌ཚབས༌གུན༌ནེ༌ ལབ༌ཞ༌ ལེན༌ཅེས༌, སྤོས༌པ༌ ཏང༌ཅེས༌, ཁར༌ཇི༌ བགོས༌ཏེ༌ ཟའ༌ཅེས༌ ༼ཀ༌བོའེ༌ ནང༌ང༌ གཙོ༌བོ༌ ཡེ༌ཤུ༌ ཨིད༌ཏུ༌ ཅོ༌ཨིན༌ དོན༌ཏང༌ དོན༌ཅེས༌༽ དང༌ མོས༌ལམ༌ ཞུ༌ཅེས༌ གུན༌ མ༌ ཁག༌ཅན༌ སམས༌ཏེ༌ ཏུས༌གྱུན༌ ཛོམ༌མད༌པིན༌།"]], [["སྐུ༌ཚབས༌གུན༌ནི༌ ཧ༌ལས༌ཤེས༌སི༌ ཛད༌པ༌ དང༌ ལྟས༌ མང༌པོ༌ ལྟན༌ན༌ ཛད༌ཅེས༌པོའེ༌ མི༌ཚང༌མའེ༌, ཇིགས༌སི༌ ནང༌ང༌ དཀོན༌མཆོག༌ག༌ རྩི༌ཝ༌ ཛདས༌།"]], [["ཏད༌པ༌ཅན༌ ཚང༌མ༌ ལན༌ མང༌པོ༌ ཛོམས༌ཏེ༌, ཅི༌ཚང༌མ༌ ཅིག༌ དང༌ ཅིག༌ ཉམ༌པོ༌ བགོའད༌པིན༌།"]], [["ཡོད༌ཁན༌ནི༌ ནོར༌གུན༌ ཙོངས༌ཏེ༌ སྒོས༌དོམ༌ ཡོད༌ཁན༌གུན༌ལ༌ བགོས༌ཏེ༌ ཏང༌ངད༌པིན༌།"]], [["ཁོང༌གུན༌ ཞག༌ཏང༌ ཆོད༌ཁང༌ངི༌ གྱང༌སྐོར༌རི༌ ནང༌ང༌ ཛོམ༌མད༌པིན༌། ཁང༌པ༌གུན༌ནི༌ ནང༌ང༌ གཙོ༌བོ༌ ཨིད༌ཏུ༌ ཅོ༌ཨིན༌ དོན༌ཀྱིར༌ ཅགས༌ཏེ༌ གའ༌མོ༌ དང༌ ཐད༌པོ༌ ཉམ༌པོ༌ སྙིང༌ ཕེས༌ཏེ༌ ཚང༌མ༌ ཉམ༌པོ༌ བགོས༌ཏེ༌ ཟེན༌,"]], [["དཀོན༌མཆོག༌ག༌ སྟོད༌པ༌ ཕུལ༌ཨིན༌, མི༌ཚང༌མའེ༌ ཆོགས༌སྐྱོར༌ ཐོབ༌ཅེས༌ལ༌ ཁོང༌གུན༌ནི༌ ཐད༌པོ༌ ཅོས༌། ཐར༌པ༌ ཐོབ༌ཁན༌གུན༌ནི༌ ཀྲངས༌ཀ༌ ཞག༌པ༌སང༌ཞག༌ གཙོ༌བོ༌ ཡེ༌ཤུའི༌ ཕེལ༌ ཅུག༌ག༌ ཛདས༌།"]]], [[["3:1 ནེ༌ 11"], ["ཞག༌ཤིག༌ ཉི༌མའེ༌ ཆུ༌ཚོད༌ སུམ༌པ༌ མོས༌ལམ༌ ཞུ༌ཅེས༌སི༌ ཏུས༌པའེ༌ཀ༌ པི༌ཏྲར༌ དང༌ ཡོ༌ཧཱ༌ནན༌ ཀེན༌ལ༌ ཆོད༌ཁང༌ང༌ སྐྱོདས༌།"]], [["སྐྱེས༌པ༌ནེ༌ ཕར༌ལ༌ ཞ༌འོ༌ མི༌ཞིག༌ ཆོད༌ཁང༌ངི༌ ལྡེ༌མོ༌ ཟེར༌ཁན༌ནི༌ གྱས༌སྒོའེ༌ཀ༌ ཞག༌ཏང༌ ཆོད༌ཁང༌ང༌ ཆའ༌ཁན༌གུན༌ནི༌ ཀ༌ནེ༌ ལྩང༌ཅེས༌ལ༌ ཁྱོངས༌ཏེ༌ བོར༌རད༌པིན༌།"]], [["ཁོའེ༌ པི༌ཏྲར༌ དང༌ ཡོ༌ཧཱ༌ནན༌ ཆོད༌ཁང༌ང༌ ཆའ༌ ཐོང༌ཏེ༌ ཁོང༌ང༌ པེ༌ནེ༌ ཏོང༌ ཟེར༌ཨིན༌ ལྩངས༌།"]], [["པི༌ཏྲར༌ དང༌ ཡོ༌ཧཱ༌ནན༌ནི༌ ཁོ༌ ཆོགས༌ལ༌ མིག༌ གྱངས༌ཏེ༌ ལྟས༌ ཡང༌ པི༌ཏྲར༌རི༌ མོལས༌, \"ང༌ཞའ༌ ལྟོས༌།\""]], [["ཁོའེ༌ པེ༌ནེ༌ ཏང༌ང༌ནོག༌ སམས༌ཏེ༌ ཁོང༌གུན༌ལ༌ ལྟས༌ཏེ༌ དུགས༌།"]], [["ཏེ༌ནེ༌ པི༌ཏྲར༌རི༌ མོལས༌, \"མུལ༌ ཡ༌ སེར༌ ནི༌ ངའ༌ མེད༌, ངའ༌ ཡོད༌ཁན༌བོ༌ ཁྱོ༌རང༌ང༌ ཏང༌ཨིན༌, ན༌ཙ༌རེད༌པ༌ ཡེ༌ཤུ༌ མ༌ཤི༌ཀའེ༌ ཚན༌ནི༌ ནང༌ང༌ ལངས༌ཏེ༌ གྲུལ༌།\""]], [["པི༌ཏྲར༌རི༌ ཁོའེ༌ ལག༌པ༌ ཡས༌པ༌ ཟུམས༌ཏེ༌ ཁོ༌ ལང༌ང༌ལ༌ རོགས༌ ཅོས༌, ཏེན༌ན༌མལ༌ལ༌ ཁོའེ༌ རྐང༌པ༌ དང༌ རྐང༌ཚིགས༌ ཚང༌མ༌ ཕན༌ཏེ༌ ཤེད༌ཅན༌ གྱུར༌།"]], [["ཁོ༌ ཆོམས༌ཏེ༌ ཀོའག༌ ལངས༌ ཡང༌ གྲུལ༌ཅེས༌ གོ༌ཟུག༌། ཏེ༌ནེ༌ ཁོ༌ ཆོམས༌ཨིན༌, གྲུལ༌ཨིན༌, དཀོན༌མཆོག༌ག༌ སྟོད༌པ༌ ཕུལ༌ཨིན༌, ཁོང༌གུན༌ ཉམ༌པོ༌ ཆོད༌ཁང༌ང༌ སོང༌།"]], [["མི༌ཚང༌མའེ༌ ཁོ༌ གྲུལ༌ཨིན༌, དཀོན༌མཆོག༌ག༌ སྟོད༌པ༌ ཕུལ༌ཨིན༌ ཐོང༌ཏེ༌"]], [["ཆོད༌ཁང༌ངི༌ ལྡེ༌མོ༌ ཟེར༌ཁན༌ནི༌ གྱས༌སྒོའེ༌ དུན༌ལ༌ དུག༌ཁན༌ནི༌ ལྩང༌ཁན༌ ཨིན༌ཁན༌བོ༌ ངོ༌ཤེས༌། ཡང༌ ཁོའེ༌ ཏེ༌ཟུག༌ ཅོ༌ཨིན༌ ཐོང༌པ༌ ཁོང༌གུན༌ ཧ༌ལས༌ཏེ༌ ཧན༌གྲང༌ སོང༌།"]], [["ཏེ༌ མི༌བོའེ༌ པི༌ཏྲར༌ དང༌ ཡོ༌ཧཱ༌ནན༌ནི༌ ལག༌པ༌ ཐམས༌ཏེ༌ ཡོད༌ ཟ༌ནེ༌, མི༌ཚང༌མ༌ ཧ༌ལས༌ཏེ༌ ཁོང༌གུན༌ ཡོད༌སའེ༌, ཆོད༌ཁང༌ངི༌ ནང༌ང༌ སོ༌ལོ༌མོན༌ནི༌ ཡབས༌ ཟེར༌སའེ༌ ནས༌སའེ༌ཀ༌ གྱུགས༌ཏེ༌ སོང༌།"]], [["3:12 ནེ༌ 26"], ["པི༌ཏྲར༌རི༌ མི༌མངས༌གུན༌ ཛོམ༌མ༌ ཐོང༌ཏེ༌ མོལས༌, \"ཨིས༌ར༌ཨེལ༌པ༌གུན༌, ཁྱོ༌ཞ༌གུན༌ ཅིའ༌ ཧ༌ལས༌ཏེ༌ ཨིན༌? ང༌ཞ༌རང༌ངི༌ སྟོབས༌ ཡ༌ ང༌ཞའ༌ དམ༌པ༌ ཡོད༌ཅེས༌པོའེ༌, འི༌ མི༌བོ༌ གྲུལ༌ཅུག༌ ཉན༌ཏེ༌ ཨིན༌ནོག༌ སམས༌ཏེ༌ ང༌ཞའ༌ ཅིའ༌ ལྟས༌ཏེ༌ དུག༌གད༌།"]], [["ཨབ༌ར༌ཧམ༌, ཨི༌སཱག༌, ཡ༌ཀོབ༌བི༌ དཀོན༌མཆོག༌, ང༌དང༌ངི༌ ཕ༌མེས༌པོ༌གུན༌ནི༌ དཀོན༌མཆོག༌གི༌ ཁོང༌ངི༌ ཞབ༌སྟོག༌པ༌ ཡེ༌ཤུའ༌ སྤལ༌ སལ༌ལ༌ ཛདས༌། ཨིན༌ནའང༌ ཁྱོ༌ཞ༌གུན༌ནི༌ ཁོང༌ ཟུམས༌ཏེ༌ གྲ༌འོའེ༌ ལག༌ག༌ སད༌ད༌ ཏངས༌, ཡང༌ པི༌ལ༌ཏུའི༌ ཁོང༌ ཕུད༌ཅེས༌སི༌ ཐག༌ཅད༌ནའང༌, ཁྱོ༌ཞ༌གུན༌ནི༌ པི༌ལ༌ཏུའི༌ དུན༌ལ༌ ཁོང༌ ང༌ཞའེ༌ གྱལ༌པོ༌ མན༌ ཟེརས༌།"]], [["ཁྱོ༌ཞ༌གུན༌ནི༌ དམ༌པ༌ དང༌ དྲང༌པོ༌ ཨིན༌ཁན༌བོ༌ ཕངས༌ཏེ༌ པི༌ལ༌ཏུའ༌ ཁྱོ༌ཞའེ༌ ཕིའ༌ མི༌སད༌ཞིག༌ ཕུད༌ཅེས༌ལ༌ ཞུ༌ཝ༌ ཕུལས༌།"]], [["ང༌ཞའེ༌ སྤང༌པོ༌ ཏང༌ངད༌, ཁྱོ༌ཞའེ༌ སྲོག༌ སལ༌ཁན༌བོ༌ སདས༌, ཨིན༌ནའང༌ དཀོན༌མཆོག༌གི༌ ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ ཨིན༌ནོག༌།\""]], [["\"ཡེ༌ཤུའི༌ ཚན༌ནི༌ ནང༌ང༌ ཏད༌པ༌ ཅོ༌ཅེས༌པོའེ༌ ཁྱོ༌ཞའེ༌ ཐོངས༌ཏེ༌ ངོ༌ཤེས༌ཁན༌ནི༌ འི༌ མི༌བོ༌ ཤེད༌ཅན༌ ཅོའ༌ ཛདས༌། ཡེ༌ཤུའི༌ ནང༌ང༌ ཏད༌པ༌ ཅོ༌ཅེས༌པོའེ༌ འི༌ མི༌བོའེ༌ ཟུགས༌པོ༌ གྱལ༌ཏེ༌ ཤེད༌ཅན༌ གྱུར༌ཁན༌བོ༌ ཁྱོ༌ཞའ༌ ཚང༌མའེ༌ ཐོང༌ ཐུབ༌ཏེ༌ ཨིན༌ནོག༌།"]], [["\"ཏ༌ ངའེ༌ སྤུན༌གུན༌ ང༌ གྱུས༌ཡོད༌, ཁྱོ༌ཞའ༌ དང༌ ཁྱོ༌ཞའེ༌ འུ༌སྐྱོང༌ གུན༌ནི༌ ཡེ༌ཤུ༌ ཉམ༌པོ༌ ཅོ༌ཁན༌གུན༌ ཁོང༌ སུ༌ ཨིན༌ཁན༌བོ༌ མ༌ཤེས༌ས༌ ཅོས༌ཏེ༌ ཨིན༌པིན༌།"]], [["ཨིན༌ནའང༌ དཀོན༌མཆོག༌གི༌ སྔུན༌མའེ༌ ལུང༌སྟོན༌པ༌ ཚང༌མ༌ གྱུད༌ཏེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀའ༌ རྡུག༌ངལ༌ ཉོང༌གོས༌ཨིན༌ མོལ༌ཁན༌བོ༌ གྲུབ༌ ཅུག༌ག༌ ཛདས༌།"]], [["སྡིག༌པ༌ སེལ༌ལ༌ ཛད༌ཅེས༌སི༌ ཕིའ༌ ཁྱོ༌ཞའ༌ རང༌ངི༌ སྡིག༌པའེ༌ཀ༌ གྱོད༌པ༌ ཅོས༌ཏེ༌ དཀོན༌མཆོག༌ ཆོགས༌ལ༌ ལོག༌ཏེ༌ ཡོང༌ཤིག༌།"]], [["ཏེ༌ནེ༌ ཁྱོ༌ཞའ༌ དང༌ གཙོ༌བོའེ༌ ནང༌ང༌ བྲེལ༌ ཡོད༌ཅེས༌པོའེ༌, ཁྱོ༌ཞའེ༌ སེམས༌ལ༌ སྤོས༌པ༌ ཐོབས༌ཏེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌, ཡེ༌ཤུ༌ ཡང༌སྐྱར༌ ཁྱོ༌ཞའེ༌ཀ༌ ཀལ༌ལ༌ ཛད༌ཨིན༌།"]], [["ཏུས༌ མང༌པོའེ༌ སྔུན༌ལ༌ དམ༌པའེ༌ ལུང༌སྟོན༌པ༌གུན༌ གྱུད༌ཏེ༌ མོལ༌ལ༌ ཛད༌ཁན༌ ནང༌ཞིན༌ ཡེ༌ཤུ༌ ཏེ༌ཏེ༌ཚོག༌པ༌ ནམ༌ཁའ༌ ཞུགས༌གོས༌ཨིན༌ ནམ༌ཚོག༌པ༌ དཀོན༌མཆོག༌གི༌ ཛད༌ཁན༌ ཚང༌མ༌ ཡང༌སྐྱར༌ སོ༌མ༌ མི༌ཛད༌།"]], [["ལུང༌སྟོན༌པ༌ མོ༌ཟེས༌སི༌ མོལས༌, 'གཙོ༌བོ༌ ཁྱོ༌ཞའེ༌ དཀོན༌མཆོག༌གི༌ ཁྱོ༌ཞ༌གུན༌ནི༌ ཕིའ༌ ང༌ ཙོགས༌ལ༌ ཁྱོ༌ཞ༌རང༌ངི༌ སྤུན༌གུན༌ནི༌ ཕྲོ༌ནེ༌ ལུང༌སྟོན༌པ༌ཞིག༌ ཀལ༌ལ༌ ཛད༌ཨིན༌། ཡང༌ ཁྱོ༌ཞ༌གུན༌ནི༌ ཁོང༌ངི༌ མོལ༌ཁན༌ ཚང༌མའ༌ ཁའ༌ཉན༌གོས༌།"]], [["ཏེ༌ ལུང༌སྟོན༌པའེ༌ ཁ༌ མི༌ཉན༌ཁན༌བོ༌ དཀོན༌མཆོག༌གི༌ མི༌གུན༌ནི༌ ཕྲོ༌ནེ༌ ཕེས༌ཏེ༌ མེད༌ཁན༌ ཅོའ༌ ཛད༌ཨིན༌།\""]], [["པི༌ཏྲར༌རི༌ ཏ༌རུང༌ངའང༌ མོལས༌, \"ཤ༌མུ༌ཨེལ༌ནེ༌ གོ༌ཟུགས༌ཏེ༌ ལུང༌སྟོན༌པ༌ ཚང༌མའེ༌, འི༌ ཞག༌གུན༌ནི༌ སྐོར༌ལ༌ ལུང༌སྟན༌ ཤད༌ད༌ ཛདས༌།"]], [["ཁྱོ༌ཞ༌ ལུང༌སྟོན༌པ༌གུན༌ནི༌ ཞལ༌ཆད༌གུན༌ ནོར༌སྐལ༌ ཐོབ༌ཅེས༌ཅན༌ ཡང༌ དཀོན༌མཆོག༌གི༌ ཁྱོ༌ཞའེ༌ ཕ༌མེས༌པོ༌གུན༌ ཉམ༌པོ༌ ཆད༌དོན༌ ཛད༌ཁན༌བོའེ༌ ནང༌ང༌ ཁྱོ༌ཞ༌ ཐེས༌ཏེ༌ ཨིན༌ནོག༌, ཀ༌ཟུག༌ དཀོན༌མཆོག༌གི༌ ཨབ༌ར༌ཧམ༌མ༌ མོལ༌ལ༌ ཛདས༌, 'ངའེ༌ ཁྱོ༌རང༌ངི༌ པུར༌གྱུད༌གུན༌ གྱུད༌ཏེ༌ ཇིག༌རྟེན༌པ༌གུན༌ལ༌ ཅིན༌ལབས༌ ཏང༌ཨིན༌།'"]], [["དཀོན༌མཆོག༌གི༌ ཁོང༌རང༌ངི༌ ཞབ༌སྟོག༌པ༌, ཡེ༌ཤུ༌ སོན༌ཏེའ༌ ལང༌ང༌ ཛད༌ཏེ༌ ཁྱོ༌ཞ༌རང༌ངི༌ ངན༌པའེ༌ ལམ༌གུན༌ ཕང༌ ཐུབ༌ཅེས༌སི༌ ཅིན༌ལབས༌ སལ༌ཅེས༌ལ༌ ཁོང༌ གོ༌མ༌རང༌ ཁྱོ༌ཞ༌གུན༌ནི༌ཀ༌ ཀལ༌ལ༌ ཛདས༌།\""]]], [[["4:1 ནེ༌ 22"], ["པི༌ཏྲར༌ དང༌ ཡོ༌ཧཱ༌ནན༌ནི༌ མི༌མངས༌ལ༌ ལབ༌ཞ༌ སལ༌ཨིན༌ ཡོད༌ ཟ༌ནེ༌ བླ༌མ༌གུན༌, ཆོད༌ཁང༌ སྲུང༌ཁན༌ནི༌ མག༌སྤོན༌ དང༌ སད༌དུ༌ཀི༌པ༌གུན༌ ཏེ༌རུ༌ ཡོངས༌།"]], [["ཏེ༌ འུ༌སྐྱོང༌གུན༌ལ༌ སྲོ༌ ཡོངས༌ཏེ༌ ཡོད༌པིན༌ ཅིའ༌ཟེར༌ན༌ སྐུ༌ཚབས༌གུན༌ནི༌ མི༌ཚོགས༌ལ༌ ཡེ༌ཤུ༌ གྱུད༌ཏེ༌ ཤི༌ཁན༌གུན༌ སོན༌ཏེའ༌ ལང༌ང༌ ཛད༌ཅེས༌སི༌ ལབ༌ཞ༌ སལ༌ལད༌པིན༌།"]], [["ཁོང༌གུན༌ནི༌ པི༌ཏྲར༌ དང༌ ཡོ༌ཧཱ༌ནན༌ ཟུམས༌ཏེ༌ སྟིང༌མ༌ཞག༌ ཚག༌པ༌ ཙོན༌ཁང༌ང༌ ཀག༌ཅུགས༌, ཅིའ༌ཟེར༌ན༌ མུན༌གྲིག༌ སོང༌ ཚར༌ཏེ༌ ཡོད༌པིན༌།"]], [["ཨིན༌ནའང༌ ཁོང༌ངི༌ ཆོས༌ ཚོར༌ཁན༌ མང༌པོའེ༌ གཙོ༌བོ༌ ཡེ༌ཤུའི༌ཀ༌ ཏད༌པ༌ ཁྱོངས༌, ཏད༌པ༌ཅན༌གུན༌ནི༌ ཀྲངས༌ཀ༌ སྟོང༌ལྔ༌ ཟམ༌ཤིག༌ ཡོད༌པིན༌, ཀ༌བོའེ༌ ནང༌ང༌ བུ༌མོ༌ དང༌ ཕྲུ༌གུ༌གུན༌ མ༌ཐེའ༌ ཨིན༌ནོག༌།"]], [["ཏེ༌ནེ༌ སྟིང༌མ༌ཞག༌ག༌ ཡུལ༌ལི༌ སྤོན༌བོ༌གུན༌, འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ ཡེ༌རུ༌ཤ༌ལེམ༌མ༌ ཛོམ༌།"]], [["བླ༌མ༌ ཆེན༌མོ༌ ཨན༌ནཱས༌, ཀ༌ཡ༌ཕཱས༌, བླ༌མ༌ ཆེན༌མོའེ༌ ཉེན༌: ཡོ༌ཧཱ༌ནན༌, ཨ༌ལེག༌ཟན༌དེར༌ དང༌ ཞན༌གུན༌ ཏེ༌ཕྲོའ༌ ཡོད༌པིན༌།"]], [["ཁོང༌གུན༌ནི༌ པི༌ཏྲར༌ དང༌ ཡོ༌ཧཱ༌ནན༌ ཚོགས༌དུའི༌ དུན༌ལ༌ བོད༌ཏེ༌ ཏྲིས༌, \"ཁྱོ༌རང༌གུན༌ནི༌ སུའི༌ ཝང༌ངི༌ ནང༌ང༌ ཡ༌ སུའི༌ མིང༌ ཁུར༌ཏེ༌ ཏེ༌ ལས༌གུན༌ ཅོས༌ཏེ༌ ཨིན༌?\""]], [["ཏེ༌ནེ༌ དམ༌པའེ༌ ཐུག༌ཉིད༌དི༌ གངས༌ཏེ༌ པི༌ཏྲར༌རི༌ ལན༌ཏངས༌, \"མི༌གུན༌ནི༌ སྤོན༌བོ༌ དང༌ འུ༌སྐྱོང༌ གུན༌,"]], [["ང༌ཞའེ༌ ཁོངས༌ཁན༌ནི༌ མི༌ ཕན༌ཅུགས༌ཏེ༌ ལས༌ ཟང༌པོ༌ ཅོ༌ཅེས༌པོའེ༌, དི༌རིང༌ ང༌ཞའ༌ ཏྲི༌ཝ༌ ཏྲིའ༌ད༌? ཁོ༌ ཀ༌ཟུག༌གི༌ གྱལ༌, གྱུས༌ཆའ༌ ཉིན༌རག༌ག༌?"]], [["འི༌བོ༌ ཁྱོ༌ཞའ༌ དང༌ ཨིས༌ར༌ཨེལ༌པ༌ ཚང༌མའེ༌ ཤེས༌གོས༌, ན༌ཙ༌རེད༌པ༌ ཡེ༌ཤུ༌ མ༌ཤི༌ཀ༌ ཁྱོ༌ཞའེ༌ རྐྱང༌ཤིང༌ངི༌ཀ༌ རྐྱངས༌ ཨིན༌ནའང༌ དཀོན༌མཆོག༌གི༌ ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌ཁན༌ནི༌ ཚན༌ནི༌ ནང༌ང༌ འི༌ མི༌བོ༌ ཕན༌ཏེ༌ ཁྱོ༌ཞའེ༌ དུན༌ལ༌ ལངས༌ཏེ༌ ཨིན༌ནོག༌།"]], [["ཁོང༌ངི༌ སྐོར༌ལ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,"], ["ཀ༌ རྡོའ༌བོ༌ ཁང༌པ༌ རྩིག༌ཁན༌གུན༌ནི༌ ཕན༌མི༌ཐོགས༌ ཐེས༌,"], ["ཏེན༌ན༌ རྡོའ༌བོ༌ ཁང༌པའེ༌ ཀྲུ༌རྡོའ༌བོ༌ གྱུར༌"], ["ཀ༌བོ༌ ཚང༌མའེ༌སང༌ ཁག༌ཅན༌ རྡོའ༌བོ༌ ཨིན༌ནོག༌"], ["།'"]], [["ཡེ༌ཤུ༌ མ༌ཤི༌ཀ༌ མ༌སྟོགས༌ ཞན༌ སུ༌ཞིག༌ གྱུད༌ཏེ༌ ང༌དང༌ང༌ ཐར༌པ༌ མི༌ཐོབ༌, ཇིག༌རྟེན༌ གང༌པོའེ༌ ནང༌ང༌ ཞན༌ སུ༌ཞིག༌ག༌ དཀོན༌མཆོག༌གི༌ ཏེ༌ མིང༌བོ༌ སལ༌ལ༌ མ༌ཛདས༌, ཀ༌བོ༌ གྱུད༌ཏེ༌ ང༌དང༌གུན༌ལ༌ ཐར༌པ༌ ཐོབ༌ཨིན༌།"]], [["ཏེ༌ནེ༌ ཁོང༌གུན༌ནི༌ པི༌ཏྲར༌ དང༌ ཡོ༌ཧཱ༌ནན༌ མ༌སིལ༌ཁན༌, ཁས༌པ༌ མི༌ མན༌ ཨིན༌ནའང༌ མ༌ སྤོས༌པ༌ ཉམ༌པོ༌ སྤང༌པོ༌ ཏང༌ཅེས༌ ཐོང༌ཏེ༌ ཧ༌ལས༌, ཡང༌ ཁོང༌ ཉིས༌ཀོ༌ ཡེ༌ཤུའི༌ ཕྲོ༌པ༌ ཨིན༌ཁན༌བོ༌ ཧ༌གོ༌།"]], [["ཁོང༌གུན༌ནི༌ ཕན༌ཅུག༌ཁན༌ནི༌ མི༌བོ༌ ཁོང༌ ཉམ༌པོ༌ ལངས༌ཏེ༌ ཡོད༌པ༌, ཁོང༌གུན༌ལ༌ པི༌ཏྲར༌ དང༌ ཡོ༌ཧཱ༌ནན༌ནི༌ གྱབ༌གལ༌ལ༌ ཅའང༌ ཟེར༌ མ༌ཉན༌།"]], [["ཏེ༌བོའེ༌ཕིའ༌ ཁོང༌ ཉིས༌ཀོ༌ ཡ༌ཧུ༌དཱ༌པའེ༌ ཚོགས༌དུ༌ནེ༌ ཕི༌ལོག༌ག༌ ཕིངས༌, ཡང༌ ཁོང༌གུན༌ནི༌ གྲབས༌ ཅོས༌ཏེ༌ ཅིག༌ དང༌ ཅིག༌ག༌ ཏྲིས༌,"]], [["\"ང༌དང༌གུན༌ནི༌ འི༌ མི༌ ཉིས༌ཀོའ༌ ཅི༌ ཅོ༌ཨིན༌? ཏེ༌ ལྟས༌པོ༌ མ༌བྱུང༌ ང༌དང༌ངི༌ ཟེར༌ མི༌ཉན༌ ཅིའ༌ཟེར༌ན༌ ཁོང༌གུན༌ནི༌ ཧ༌ལས༌ཤེས༌སི༌ ཛད༌པ༌ ལྟན༌ཁན༌བོ༌ ཡེ༌རུ༌ཤ༌ལེམ༌པ༌ ཚང༌མ༌ལ༌ གྱུས༌ཨིན༌ནོག༌།"]], [["ཨིན༌ནའང༌ ཡེ༌ཤུའི༌ སྐོར༌ལ༌ ལོན༌བོ༌ མི༌མངས༌སི༌ ནང༌ང༌ ཏ༌རུང༌ངའང༌ མི༌ གྱས༌ཅེས༌སི༌ ཕིའ༌ ང༌དང༌ངི༌ ཁོང༌ ཉིས༌ཀོའ༌ ཏ༌ནེ༌ཕར༌ལ༌ ཡེ༌ཤུའི༌ མིང༌ ཁུར༌ཏེ༌ ཆོས༌ཤད༌ མི༌ཆོག༌ ཟེར༌ཏེ༌ བཀའ༌ཏང༌ཨིན༌།\""]], [["ཏེ༌ནེ༌ ཁོང༌ ཉིས༌ཀོ༌ ནང༌ང༌ བོད༌ཏེ༌ ཡེ༌ཤུའི༌ སྐོར༌ལ༌ སུའང༌ སྤེ༌ར༌ ཡ༌ ཆོས༌ཤད༌ མི༌ཆོག༌ ཟེར༌ཏེ༌ བཀའ༌ ཏངས༌།"]], [["ཨིན༌ནའང༌ པི༌ཏྲར༌ དང༌ ཡོ༌ཧཱ༌ནན༌ནི༌ ཁོང༌གུན༌ལ༌ མོལས༌, \"ཁྱོ༌ཞའེ༌ ཅི༌ སམ༌མ༌རག༌, དཀོན༌མཆོག༌གི༌ སྐུན༌དུན༌ལ༌ ཀ༌བོ༌ དྲང༌པོ༌ ཨིན༌ནོག༌, ཁོང༌ངི༌ བཀའ༌ ཁའ༌ ཉན༌ཅེས༌པོ༌ ཨིན༌ནོག༌ག༌ ཡ༌ ཁྱོ༌ཞའེ༌?"]], [["ང༌ཞའེ༌ ཐོང༌ཁན༌ དང༌ ཚོར༌ཁན༌ གུན༌ མི༌གུན༌ལ༌ མ༌ཤད༌ད༌དུག༌ ཉན༌ཅེས༌ མེད༌།\""]], [["ཏེ༌ བྱུང༌ཁན༌བོ༌ ཐོང༌ཏེ༌ མི༌ ཚང༌མའེ༌ དཀོན༌མཆོག༌ག༌ སྟོད༌པ༌ ཕུལ༌པ༌, མི༌གུན༌ནི༌ ཧི༌ལིངས༌ མ༌ཕིང༌ང༌ ཡ༌ཧུ༌དཱ༌པའེ༌ ཚོགས༌དུའི༌ ཁོང༌ ཉིས༌ཀོའ༌ ཆད༌པ༌ ཀ༌ཟུག༌ཤིག༌ ཅད༌ཅེས༌པོ༌ ཐག༌ཅད༌ མ༌ཉན༌། ཏེན༌ན༌བོའེ༌ཕིའ༌ ཁོང༌གུན༌ནི༌ སྤང༌པུད༌ཏེ༌ ཁོང༌ ཉིས༌ཀོ༌ ཕུད༌ཏངས༌།"]], [["ཧ༌ལས༌ཤེས༌སི༌ ཛད༌པ༌ ཛད༌ཏེ༌ ཕན༌ཅུག༌ཁན༌ནི༌ མི༌བོའ༌ ལོ༌ ཞིབ༌ཅུ༌ སང༌ མང༌ང༌ ཆའད༌པིན༌།"]], [["4:23 ནེ༌ 31"], ["ཁོང༌ ཉིས༌ཀོ༌ ཕུད༌ཏེ༌ སྟིང༌ནེ༌ ཞན༌ ཏད༌པ༌ཅན༌ སྤུན༌གུན༌ནི༌ ཕྲོའ༌ སོང༌ ཡང༌ བླ༌མ༌ ཆེན༌མོ༌ དང༌ འུ༌སྐྱོང༌ གུན༌ནི༌ ཟེར༌ཁན༌ ཚང༌མ༌ ཁོང༌གུན༌ལ༌ ཤདས༌།"]], [["ཁོང༌གུན༌ནི༌ ཏེ༌བོ༌ ཚོར༌ར༌ཅིག༌ ཚང༌མའེ༌ སྐད༌ ཆེན༌མོའེ༌ ནང༌ང༌ དཀོན༌མཆོག༌ག༌ མོས༌ལམ༌ ཞུས༌, \"ཀྱེ༌ གཙོ༌བོ༌, ཉེ༌རང༌ངི༌ ནམ༌ཁའ༌, ཇིག༌རྟེན༌, གྱ༌ཚོ༌ དང༌ ཏེ༌གུན༌ནི༌ ནང༌ང༌ ཡོད༌ཁན༌ ཚང༌མ༌ ཛད༌ཏེ༌ ཨིན༌།"]], [["དམ༌པའེ༌ ཐུག༌ཉིད༌ གྱུད༌ཏེ༌ ཉེ༌རང༌ངི༌ ཡོག༌པོ༌ ང༌ཞའེ༌ ཕ༌མེས༌པོ༌ གྱལ༌པོ༌ དཱ༌བིད༌དི༌ ཞལ༌ནེ༌ མོལས༌,"], ["'གྱལ༌ཁམས༌གུན༌ལ༌ སྲོ༌ སྲན༌ཏྲེ༌ ཅིའ༌ ཡོང༌ང༌ནོག༌།"], ["མི༌གུན༌ནི༌ གོ༌མི༌ཆོད༌ཅེས༌སི༌ ཅུས༌ངན༌ ཅིའ༌ ལྡིང༌ང༌ནོག༌།"]], [["དཀོན༌མཆོག༌ དང༌ ཁོང༌ངི༌ ལྡམ༌མ༌ ཛད༌ཁན༌ནི༌ མ༌ཤི༌ཀའེ༌ གྱབ༌གལ༌ལ༌,"], ["ཇིག༌རྟེན༌ནི༌ གྱལ༌པོ༌གུན༌ མག༌གི༌ ཕིའ༌ གྲལ༌གྲིག༌ དུག༌,"], ["ཡང༌ ཝང༌སྲུལ༌པ༌གུན༌ ཛོམས༌ཏེ༌ དུག༌།'"]], [["ཏན༌ཏན༌ལ༌ འི༌ གྱལ༌སའེ༌ ནང༌ང༌ གྱལ༌པོ༌ ཧེ༌རོ༌དཱ༌ དང༌ རོམ༌མི༌ ཀའ༌ལོན༌ པོན༌ཏིའུ༌ པི༌ལ༌ཏུ༌, ཡ༌ཧུ༌དཱ༌པ༌ མན༌ཁན༌གུན༌ དང༌ ཨིས༌ར༌ཨེལ༌པ༌གུན༌ ཉམ༌པོ༌ ཛོམས༌ཏེ༌ ཉེ༌རང༌ངི༌ ལྡམ༌མ༌ ཛད༌ཁན༌ དམ༌པའེ༌ ཞབ༌སྟོག༌པ༌ ཡེ༌ཤུའི༌ གྱབ༌གལ༌ལ༌ ཅུས༌ངན༌ ལྡིངས༌།"]], [["ཁོང༌གུན༌ནི༌ མ༌ཤི༌ཀ༌ ཅོས༌ཁན༌བོ༌ ནི༌ ཉེ༌རང༌ངི༌ ཝང༌ དང༌ ཐུག༌གོངས༌ ནང༌ཞིན༌ སྔུན༌ལ༌ ཐག༌ཅད༌ད༌ ཛད༌ཏེ༌ ཨིན༌པིན༌།"]], [["ཏ༌ ཀྱེ༌ གཙོ༌བོ༌, ཁོང༌གུན༌ནི༌ ལྡམ༌ཞག༌ ཏངས༌ཁན༌བོ༌ སན༌ན༌ ཛད༌ཏེ༌ ང༌ཞའ༌ ཉེ༌རང༌ངི༌ ཡོག༌པོ༌གུན༌ལ༌ ཉེ༌རང༌ངི༌ དམ༌པའེ༌ བཀའ༌ ཧམ༌པ༌ ཉམ༌པོ༌ ཤད༌ཅེས༌སི༌ ཤེད༌ སལ༌།"]], [["ཉེ༌རང༌ངི༌ ཆག༌ རྐྱང༌ང༌ ཛད༌ཏེ༌ གྱལ༌ཅུག༌ཅེས༌, ཉེ༌རང༌ངི༌ དམ༌པའེ༌ ཞབ༌སྟོག༌པ༌ ཡེ༌ཤུའི༌ ཚན༌ ཝང༌ཅན༌ནི༌ ནང༌ང༌ ཧ༌ལས༌ཤེས༌སི༌ སྟགས༌ དང༌ ཛད༌པ༌ གུན༌ ཅོའ༌ ཛད༌།\""]], [["མོས༌ལམ༌ ཏབ༌ ཚར༌ར༌ཅིག༌ ཁོང༌གུན༌ ཛོམས༌ཏེ༌ ཡོད༌ཁན༌ནི༌ ནང༌བོ༌ སྐུལ༌ལ༌ ཛདས༌། ཚང༌མ༌ དམ༌པའེ༌ ཐུག༌ཉིད༌དི༌ གངས༌ཏེ༌ དཀོན༌མཆོག༌གི༌ བཀའ༌ ཧམ༌པ༌ ཉམ༌པོ༌ ཤདས༌།"]], [["4:32 ནེ༌ 37"], ["ཏད༌པ༌ཅན༌ ཚང༌མ༌ སྙིང༌སེམས༌ ཐུན༌ཏེ༌ སུ༌ཞིག༌གིའང༌ རང༌ངི༌ ནོར༌བོ༌ ང༌རང༌ངི༌ ཨིན༌ མ༌ཟེར༌ར༌ ཅི༌ཚང༌མ༌ ཞན༌མ༌གུན༌ ཉམ༌པོ༌ བགོའད༌པིན༌།"]], [["སྐུ༌ཚབས༌གུན༌ནི༌ སྟོབས༌ ཆེན༌མོ༌ ཉམ༌པོ༌ གཙོ༌བོ༌ ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཁན༌བོའེ༌ སྤང༌པོ༌ ཏངས༌ ཡང༌ ཚང༌མའེ༌ཀ༌ ཐུག༌རྗེ༌ ཆེན༌མོ༌ བབས༌།"]], [["ཁོང༌གུན༌ནི༌ ཕྲོ༌ནེ༌ སྒོས༌དོམ༌ཅན༌ སུའང༌ མེད༌པིན༌, ཅིའ༌ཟེར༌ན༌ ཞིང༌ ཡ༌ ཁང༌པ༌ ཡོད༌ཁན༌གུན༌ནི༌ ཏེ༌གུན༌ ཙོངས༌ཏེ༌"]], [["སྐུ༌ཚབས༌གུན༌ནི༌ ཞབས༌སི༌ དུན༌ལ༌ ཏེ༌ པེ༌ནེ༌གུན༌ ཕུལ༌ལད༌པིན༌། ཏེ༌ནེ༌ ཁོང༌གུན༌ནི༌ སྒོས༌དོམ༌ ནང༌ཞིན༌ ཏེ༌བོ༌ ཚང༌མ༌ལ༌ བགོས༌ཏེ༌ སལ༌ལད༌པིན༌།"]], [["ནོར༌ ཙོང༌ཁན༌གུན༌ནི༌ ནང༌ནེ༌ ཀིབ༌རུས༌སི༌ ཡུལ༌ནེ༌ ཨིས༌ར༌ཨེལ༌ལི༌ སྡེ༌ ལི༌ཝི༌པ༌ ཡོ༌སེབ༌ ཟེར༌ཁན༌ཞིག༌ ཀ༌བོའ༌ སྐུ༌ཚབས༌གུན༌ནི༌ བཱར༌ན༌བས༌ མིང༌ང༌ ཏགས༌ ༼ཏེ༌བོའེ༌ ཏོན༌བོ༌ \"སེམ༌སྟོབས༌ཏང༌ཁན༌ནི༌བུ༌\" ཟེར༌ཏེ༌ ཨིན༌ནོག༌༽།"]], [["ཁོའེ༌ རང༌ངི༌ ཞིང༌བོ༌ ཙོངས༌ ཡང༌ པེ༌ནེ༌བོ༌ ཁྱོངས༌ཏེ༌ སྐུ༌ཚབས༌གུན༌ནི༌ ཞབས༌སི༌ དུན༌ལ༌ ཕུལས༌།"]]], [[["5:1 ནེ༌ 11"], ["ཏ༌ ཨ༌ན༌ནི༌ཡཱས༌ དང༌ ཁོའེ༌ ན༌མ༌ སབ༌ཕི༌རའ༌ ཟེར༌ཁན༌ནི༌ ཞིད༌མད༌ཤིག༌གི༌ རང༌ངི༌ ས༌ཀྱད༌དི༌ ཁག༌ཅིག༌ ཙོངས༌,"]], [["ཡང༌ ཐོབ༌ཁན༌ནི༌ པེ༌ནེ༌བོའེ༌ ནང༌ནེ༌ ཁག༌ཅིག༌ སུའང༌ གྱུས༌ཆའ༌ མ༌ཅུག༌ག༌ བོར༌ཏེ༌ ལུས༌ཁན༌བོ༌ སྐུ༌ཚབས༌གུན༌ནི༌ ཞབས༌སི༌ དུན༌ལ༌ ཕུལས༌། ཁོའེ༌ ན༌མའེ༌ འི༌ ཚང༌མའེ༌ ནང༌ང༌ ཁའ༌ཆམས༌ཏེ༌ ཨིན༌པིན༌།"]], [["ཏེ༌ནེ༌ པི༌ཏྲར༌རི༌ མོལས༌, \"ཨ༌ན༌ནི༌ཡཱས༌, ཅིའ༌ ཁྱོ༌རང༌ངི༌ སྙིང༌ངི༌ ནང༌ང༌ ཤེ༌ཏན༌ ཡོང༌ཅུགས༌ཏེ༌, ས༌ཀྱད༌ ཙོང༌ཁན༌ནི༌ རིན༌ནི༌ ཁག༌ཅིག༌ རང༌ངི༌ ཕིའ༌ བོར༌ཏེ༌ དམ༌པའེ༌ ཐུག༌ཉིད༌ལ༌ ཟུན༌ ཏང༌ངད༌།"]], [["ཏེ༌ ས༌ཀྱད༌བོ༌ ཙོང༌ངི༌ སང༌ སྔུན༌ལའང༌ ཁྱོ༌རང༌ངི༌ མན༌པིན༌ན༌? ཙོངས༌ཏེ༌ སྟིང༌ནེའང༌ ཏེ༌ པེ༌ནེ༌བོའ༌ ཁྱོ༌རང༌ངི༌ ཅི༌ ཅོ༌ནའང༌ མི༌ཐད༌ད༌? ཏེ༌ནེ༌ ཁྱོ༌རང༌ང༌ སྐྱོན༌ ཅོ༌ཅེས༌སི༌ འི༌ སམ༌བ༌བོ༌ ཀ༌ནེ༌ ཡོངས༌། ཁྱོ༌རང༌ངི༌ ང༌ཞ༌གུན༌ལ༌ མན༌པ༌ དཀོན༌མཆོག༌ག༌ ཟུན༌ ཏངས༌ཏེ༌ ཨིན༌ནོག༌།\""]], [["ཏེ༌གུན༌ ཚོར༌ར༌ཅིག༌ ཨ༌ན༌ནི༌ཡཱས༌ སའེ༌ཀ༌ གྱེལ༌ ཡང༌ ཤི༌། ཏེ༌ བྱུང༌ཁན༌གུན༌ ཚོར༌ཁན༌ ཚང༌མ༌ སྲན༌ཏྲེ༌ ཇིགས༌།"]], [["ཏེ༌རུ༌ ཡོད༌ཁན༌ནི༌ ཁྱོག༌ཏོང༌ ཁ༌ཅིག༌ ཡོངས༌ཏེ༌ ཁོའེ༌ རོ༌བོ༌ རས༌སི༌ ནང༌ང༌ དུམས༌ ཡང༌ ཕི༌ལོག༌ག༌ སུབ༌བ༌ལ༌ ཁྱེརས༌།"]], [["ཆུ༌ཚོད༌ སུམ༌ཞིག༌གི༌ སྟིང༌ནེ༌, ཁོའེ༌ ན༌མ༌ ཏེ༌རུ༌ ཡོངས༌, ཏེ༌རུ༌ བྱུངས༌ཁན༌བོ༌ ཁོའ༌ གྱུས༌ མེད༌པིན༌།"]], [["ཏེ༌ནེ༌ པི༌ཏྲར༌རི༌ ཏེ༌ བུ༌མོ༌བོའ༌ མོལས༌, \"ཤོད༌དའང༌! འི༌ པེ༌ནེ༌བོ༌ ཁྱོ༌རང༌ དང༌ ཁྱོ༌རང༌ངི༌ མག༌པའེ༌ ས༌ཀྱད༌ ཙོངས༌ཏེ༌ རིན༌ ཐོབ༌ཁན༌ གང༌པོ༌ ཨིན༌ན༌?\""], ["ཁོའེ༌, \"རིན༌ གང༌པོ༌ ཨིན༌ལེ༌\" ཞུས༌།"]], [["པི༌ཏྲར༌རི༌ མོལས༌, \"ཀ༌ཟུག༌གི༌ ཁྱོ༌རང༌ ཉིས༌ཀོའེ༌ གཙོ༌བོའེ༌ ཐུག༌ཉིད༌ལ༌ ཚོད༌ལྟ༌ཅེས༌སི༌ ཐབས༌ ངན༌པ༌ ལྡིངས༌པིན༌། ཏ༌ ཁྱོ༌རང༌ངི༌ མག༌པ༌ སུབ༌བ༌ ཁྱེར༌ཁན༌གུན༌ སྒོའེ༌ཀ༌ ཡོད༌, ཡང༌ ཁྱོ༌རང༌ངའང༌ ཕི༌ལོག༌ག༌ ཁུར༌ཏེ༌ ཁྱེར༌ཨིན༌\"།"]], [["ཏེན༌ན༌མལ༌ལ༌ ཏེ༌ བུ༌མོ༌བོ༌ ཁོང༌ངི༌ ཞབས༌སི༌ཀ༌ གྱེལ༌ཏེ༌ ཤི༌། ཁྱོག༌ཏོང༌གུན༌ ནང༌ང༌ ཡོངས༌ ཡང༌ བུ༌མོ༌ ཤི༌ཏེ༌ ཐོང༌པ༌, ཁོའང༌ ཕི༌ལོག༌ག༌ ཁྱེར༌ཏེ༌ ཁོ༌རང༌ངི༌ མག༌པ༌ ཉམ༌པོ༌ སུབས༌།"]], [["མ༌ཤི༌ཀའེ༌ ཆོས༌ཚོགས༌ གང༌པོ༌ ཡང༌ ཏེ༌ སྐོར༌ལ༌ ཚོར༌ཁན༌ ཚང༌མ༌ སྲན༌ཏྲེ༌ ཇིགས༌།"]], [["5:12 ནེ༌ 16"], ["སྐུ༌ཚབས༌གུན༌ནི༌ མི༌ཚོགས༌སི༌ ནང༌ང༌ ཧ༌ལས༌ཤེས༌སི༌ ཛད༌པ༌ མང༌པོ༌ ལྟན༌ན༌ ཛདས༌, ཡང༌ ཏད༌པ༌ཅན༌ ཚང༌མ༌ ཆོད༌ཁང༌ངི༌ ནང༌ང༌ སོ༌ལོ༌མོན༌ནི༌ ཡབས༌སི༌ཀ༌ ཛོམ༌མད༌པིན༌།"]], [["ཡུལ༌མི༌ ཚང༌མའེ༌ ཁོང༌གུན༌ལ༌ རྩི༌ཝ༌ མ༌ ཀྲག༌པོ༌ ཅོའད༌པིན༌, ཨིན༌ནའང༌ ཁོང༌གུན༌ནི༌ ཕྲོའ༌ དྲེས༌ཤེས༌སི༌ ཧམ༌པ༌ སུ༌ཞིག༌གའང༌ མ༌ཡོངས༌།"]], [["ཏེ༌ནེའང༌ བུ༌ཚའ༌ དང༌ བུ༌མོ༌ མང༌པོ༌ཞིག༌གི༌ གཙོ༌བོའེ༌ཀ༌ ཏད༌པ༌ ཁྱོངས༌ ཡང༌ ཏད༌པ༌ཅན༌གུན༌ནི༌ ཀྲངས༌ཀ༌ གྱས༌།"]], [["པི༌ཏྲར༌རི༌ ཧ༌ལས༌ཤེས༌སི༌ ཛད༌པ༌ ལྟན༌ན༌ ཛད༌ཅེས༌པོའེ༌, ཁོང༌ ལམ༌ནེ༌ སྐྱོད༌ ཟ༌ནེ༌ ཁོང༌ངི༌ ཀྲིབ༌ཀྱག༌ ཕོག༌ན༌ གྱལ༌ཨིན༌ སམས༌ཏེ༌ མི༌གུན༌ནི༌ ནད༌པ༌གུན༌ ཁྱོངས༌ཏེ༌ ལམ༌མི༌ཀ༌ ཤག༌སྟན༌ དང༌ ཉལ༌ཁྲི༌ གུན༌ནི༌ཀ༌ བོར༌རད༌པིན༌།"]], [["ཡེ༌རུ༌ཤ༌ལེམ༌མི༌ ཉེ༌ཁོར༌རི༌ གྲོང༌ཁྱེར༌གུན༌ནེ༌ མི༌མངས༌ མང༌པོ༌ ཛོམས༌, མང༌པོ༌ཞིག༌གི༌ ནད༌པ༌ དང༌ གོང༌པོ༌ ཞུགས༌ཏེ༌ ནགས༌ ལྟན༌ཁན༌ གུན༌ ཁྲིད༌ཏེ༌ ཁྱོངས༌, ཡང༌ པི༌ཏྲར༌རི༌ ཚང༌མ༌ ཕན༌ཅུག༌ག༌ ཛདས༌།"]], [["5:17 ནེ༌ 42"], ["ཏེ༌བོ༌ ཐོང༌ཏེ༌ བླ༌མ༌ ཆེན༌མོ༌ དང༌ ཁོང༌ངི༌ ཕྲོ༌པ༌ སད༌དུ༌ཀི༌པ༌གུན༌ལ༌ སྲན༌ཏྲེ༌ ཚིག༌ཅེས༌ ཡོངས༌།"]], [["ཁོང༌གུན༌ནི༌ སྐུ༌ཚབས༌གུན༌ ཟུམ༌ཅུགས༌ཏེ༌ ཁོང༌གུན༌ ཙོན༌ལ༌ ཀགས༌,"]], [["ཨིན༌ནའང༌ ཚན༌ལ༌ གཙོ༌བོའེ༌ ཕོ༌ཉའེ༌ ཙོན༌ཁང༌ངི༌ སྒོ༌གུན༌ ཕེས༌ཏེ༌ ཁོང༌གུན༌ ཕི༌ལོག༌ག༌ ཕིངས༌ཏེ༌ ཁྱོངས༌ ཡང༌ མོལས༌,"]], [["\"ཏ༌ ཆོད༌ཁང༌ངི༌ གྱང༌སྐོར༌རི༌ ནང༌ང༌ སོང༌ཏེ༌ མི༌གུན༌ལ༌ མི༌ཚེ༌ སོ༌མ༌ ཐོབ༌ཅེས༌སི༌ ལོན༌བོ༌ གང༌པོ༌ ཤོད༌ཤིག༌།\""]], [["ནམ༌ ལངས༌ས༌ཅིག༌, ཁོང༌གུན༌ ཆོད༌ཁང༌ངི༌ གྱང༌སྐོར༌རི༌ ནང༌ང༌ སོང༌ཏེ༌ མོལ༌ཁན༌ ནང༌ཞིན༌ ཆོས༌ཤད༌ད༌ ཛདས༌། བླ༌མ༌ ཆེན༌མོ༌ དང༌ ཁོང༌ངི༌ ཕྲོ༌པ༌གུན༌ ལེབ༌བ༌ཅིག༌, ཡ༌ཧུ༌དཱ༌པའེ༌ ཚོགས༌དུ༌ ༼ཡང༌ན༌ ཨིས༌ར༌ཨེལ༌ལི༌ འུ༌སྐྱོང༌གུན༌ནི༌ ཐུས༌མི༌ ཚང༌མ༌༽ བོད༌ཏེ༌, ཁོང༌གུན༌ནི༌ མག༌མི༌ ཁ༌ཅིག༌ སྐུ༌ཚབས༌གུན༌ ཁྱོང༌ང༌ལ༌ ཙོན༌ཁང༌ང༌ ལམ༌ཅུགས༌།"]], [["ཨིན༌ནའང༌ ཏེ༌ མག༌མི༌གུན༌ ཙོན༌ཁང༌ང༌ ལེབ༌བ༌ཅིག༌ ཁོང༌གུན༌ལ༌ ཏེ༌རུ༌ སྐུ༌ཚབས༌གུན༌ མ༌ཐོབ༌, ཡང༌ ལོགས༌ཏེ༌ སོང༌ཏེ༌ འི༌ སྐོར༌བོ༌ འུ༌སྐྱོང༌གུན༌ལ༌ ཤདས༌,"]], [["\"ཙོན༌ཁང༌ངི༌ སྒོའ༌ ཀུ༌ལིག༌ ཅུགས༌ཏེ༌ མ༌སྟན༌པོ༌ ཅོས༌ཏེ༌ སྒོ༌ སྲུང༌པ༌གུན༌ སྒོ༌གུན༌ནི༌ཀ༌ སྲུངས༌ཏེ༌ དུག༌པིན༌, ཨིན༌ནའང༌ ང༌ཞའེ༌ སྒོ༌ ཕེས༌ཏེ༌ ནང༌ཀུག༌ག༌ ལྟས༌པ༌ སུའང༌ མི༌དུག༌།\""]], [["ཏེ༌ སྤེ༌ར༌བོ༌ ཚོར༌ར༌ཅིག༌, ཆོད༌ཁང༌ངི༌ གྱ༌སྤོན༌ དང༌ བླ༌མ༌ འུ༌སྐྱོང༌ ཚང༌མ༌ ཧ༌ལས༌, ཡང༌ ཅི༌ ཆ༌ཅེས༌ ཨིན༌ནོག༌ སམས༌ཏེ༌ ཐེ༌ཚོམས༌ སྐྱེས༌།"]], [["ཏེ༌རུ༌ མི༌ཞིག༌ ཡོངས༌ཏེ༌ ཟེརས༌, \"ལྟོས༌སའང༌, ཁྱོ༌ཞའེ༌ ཙོན༌ལ༌ ཀགས༌ཁན༌ནི༌ མི༌གུན༌ནི༌ ཆོད༌ཁང༌ངི༌ གྱང༌སྐོར༌རི༌ ནང༌ང༌ མི༌གུན༌ལ༌ ཆོས༌ཤད༌དུག༌།\""]], [["ཏེ༌ནེ༌ གྱ༌སྤོན༌ མག༌མི༌གུན༌ ཉམ༌པོ༌ སོང༌ཏེ༌ སྐུ༌ཚབས༌གུན༌ ཝང༌ མ༌ཅོའ༌ ཁྲིད༌ཏེ༌ ཁྱོངས༌, ཅིའ༌ཟེར༌ན༌ མི༌གུན༌ནི༌ རྡོའ༌ གྱབས༌ཏེ༌ སད༌ཨིན༌ སམས༌ཏེ༌ ཁོང༌གུན༌ ཇིགས༌།"]], [["ཁོང༌གུན༌ནི༌ སྐུ༌ཚབས༌གུན༌ ཡ༌ཧུ༌དཱ༌པའེ༌ ཐུས༌མི༌གུན༌ནི༌ ཚོགས༌པའེ༌ དུན༌ལ༌ ཁྱོངས༌, ཡང༌ བླ༌མ༌ ཆེན༌མོའེ༌ ཁོང༌གུན༌ལ༌ ཟེརས༌,"]], [["\"ང༌ཞའེ༌ ཁྱོ༌ཞ༌གུན༌ལ༌ ཡེ༌ཤུའི༌ མིང༌ ཁུར༌ཏེ༌ ཆོས༌ མ༌ཤད༌ ཟེར༌ཏེ༌ སལ༌པོ༌ བཀའ༌ ཏངས༌པིན༌, ཨིན༌ནའང༌ ཁྱོ༌ཞ༌གུན༌ནི༌ ཡེ༌རུ༌ཤ༌ལེམ༌ གང༌པོའེ༌ ནང༌ང༌ ཏེ༌ ཆོས༌པོ༌ ཁྱེབས༌ ཅུགས༌ཏོག༌, ཡང༌ ཁོ༌ སད༌ཁན༌ནི༌ ཉད༌པོ༌ ང༌ཞའེ༌ཀ༌ ཀལ༌ཅེས༌སི༌ རྩོན༌གྲུས༌ ཅོ༌རུག༌།\""]], [["པི༌ཏྲར༌ དང༌ ཞན༌ སྐུ༌ཚབས༌གུན༌ནི༌ ལན༌སལས༌, \"ང༌ཞའེ༌ མི༌ སང༌ དཀོན༌མཆོག༌གི༌ ཁའ༌ཉན༌གོས༌།"]], [["ང༌ཞའེ༌ ཕ༌མེས༌པོའེ༌ དཀོན༌མཆོག༌གི༌ ཁྱོ༌ཞའེ༌ རྐྱང༌ཤིང༌ངི༌ཀ༌ རྐྱངས༌ཏེ༌ སད༌ཁན༌ནི༌ གཙོ༌བོ༌ ཡེ༌ཤུ༌, ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌།"]], [["ཨིས༌ར༌ཨེལ༌པ༌གུན༌ནི༌ སྡིག༌པ༌ ཅོ༌ཁན༌གུན༌ནི༌ཀ༌ གྱོད༌པ༌ ཅོས༌ཏེ༌ ཤགས༌པ༌ ཐོབ༌ཅེས༌སི༌ ཕིའ༌ དཀོན༌མཆོག༌གི༌ ཡེ༌ཤུའ༌ གྱལ༌ལུ༌ དང༌ སྐྱབ༌གོན༌ ཅོའ༌ ཛད༌ཏེ༌, རྩི༌ཝ༌ཅན༌ནི༌ ཀོ༌ས༌, ཆག༌ ཡས༌པའེ༌ཀ༌ བོར༌ར༌ ཛདས༌།"]], [["ང༌ཞའ༌ ཏེ༌གུན༌ནི༌ སྤང༌པོ༌ ཨིན༌ ཡང༌ དམ༌པའེ༌ ཐུག༌ཉིད༌དའང༌, ཏེན༌ན༌ ཐུག༌ཉིད༌བོ༌ དཀོན༌མཆོག༌གི༌ ཁའ༌ཉན༌ཁན༌གུན༌ལ༌ སལ༌ལ༌ ཛདས༌།"]], [["ཏེ༌གུན༌ ཚོར༌པ༌ སྲོ༌ སྲན༌ཏྲེ༌ ཡོངས༌ཏེ༌ ཁོང༌གུན༌ནི༌ སྐུ༌ཚབས༌གུན༌ སད༌ཅེས༌སི༌ སམ༌བ༌ ཏངས༌།"]], [["ཨིན༌ནའང༌ གཱ༌མ༌ལི༌ཨེལ༌ ཟེར༌ཁན༌ནི༌ ཕ༌རུ༌ཤི༌པ༌ ཆོས༌ཁྲིམས༌ལ༌ ཁས༌པ༌ དང༌ ཡུལ༌མི༌ ཚང༌མའེ༌ རྩི༌ཝ༌ཅན༌ནི༌ མི༌ཞིག༌ ཡ༌ཧུ༌དཱ༌པའེ༌ ཚོགས༌དུའི༌ ཕྲོ༌ནེ༌ ལངས༌ཏེ༌ ཁོང༌གུན༌ ཙ༌པིག༌ཤིག༌གི༌ ཕིའ༌ ཕི༌ལོག༌ག༌ ཁྱེར༌ ཟེར༌ཏེ༌ བཀའ༌ ཏངས༌།"]], [["ཏེ༌ནེ༌ ཁོའེ༌ ཁོང༌གུན༌ལ༌ ཟེརས༌, \"ངའེ༌ ཕྲོ༌པ༌ ཨིས༌ར༌ཨེལ༌པ༌གུན༌ ཁྱོ༌ཞའེ༌ ཏེ༌ མི༌གུན༌ལ༌ ཅི༌ ཅོ༌ནའང༌ སམ༌བ༌ ཏངས༌ཏེ༌ ཅོ༌ཤིག༌,"]], [["ཅིའ༌ཟེར༌ན༌ འི༌ སང༌ སྔུན༌མ༌ཞིག༌ ཐེའུ༌དཱས༌ ཟེར༌ཁན༌ཞིག༌ བིང༌ཏེ༌ ཁོ༌ མ༌ ཁག༌ཅན༌ མི༌ཞིག༌ ཨིན༌ཟུན༌ ཏངས༌པ༌ མི༌ ཞིབ༌གྱ༌ ཟམ༌ཤིག༌ ཁོའེ༌ གྱབ༌ནེ༌ བྲངས༌ ཨིན༌ནའང༌ ཁོ༌ སདས༌། ཏེ༌ནེ༌ ཁོའ༌ ཆོགས༌ ཅོ༌ཁན༌ ཚང༌མ༌ ཡན༌ཏེ༌ ཁོའེ༌ ལས༌ལ༌ བྲས༌བུ༌ མ༌སྨིན༌།"]], [["ཏེ༌བོའེ༌ སྟིང༌ནེ༌ མི༌ཀྲངས༌ རྩིའི༌ ཏུས༌ལ༌, གཱ༌ལིལ༌ལི༌པ༌ ཡུ༌དཱ༌ ཟེར༌ཁན༌ཞིག༌ བིང༌པིན༌, ཁོའེ༌ གྱབ༌ནེའང༌ མི༌ མང༌པོ༌ སོང༌, ཁོའང༌ སདས༌, ཡང༌ ཁོའ༌ བྲངས༌ཁན༌ ཚང༌མ༌ ཡན༌ཏེ༌ མེད༌ཁན༌ སོང༌།\""]], [["\"ཏེན༌ན༌བོའེ༌ཕིའ༌ དག༌ས༌ འི༌ ནས༌ལུག༌པོའ༌ ལྟས༌ཏེ༌ ངའེ༌ ཁྱོ༌ཞ༌གུན༌ལ༌ ཟེར༌རད༌, ཏེ༌ མི༌གུན༌ལ༌ ཅའང༌ མ༌ཅོའ༌ ཕུད༌དོང༌, གལ༌ཏེས༌ ཁོང༌ངི༌ ལས༌གུན༌ མི༌ ཆོགས༌ནེ༌ ཨིན༌ན༌ ཏེ༌གུན༌ལ༌ བྲས༌བུ༌ མི༌སྨིན༌།"]], [["གལ༌ཏེས༌ ཏེ༌གུན༌ དཀོན༌མཆོག༌ ཆོགས༌ནེ༌ ཨིན༌ན༌, ཁྱོ༌ཞའ༌ ཁོང༌གུན༌ནི༌ ལས༌པོ༌ སྒག༌ མི༌ཉན༌, མ༌ཚད༌ ཁྱོ༌ཞ༌གུན༌ལ༌ ཧ༌གོ༌གོས༌ ཁྱོ༌ཞའེ༌ དཀོན༌མཆོག༌གི༌ གྱབ༌གལ༌ ཅོས༌ཏེ༌ ཨིན༌ནོག༌། ཁོང༌གུན༌ནི༌ ཁོའེ༌ ཟེར༌ཁན༌བོའ༌ ཁའ༌ཆམས༌།"]], [["ཏེ༌ནེ༌ སྐུ༌ཚབས༌གུན༌ལ༌ བོདས༌ ཡང༌ རྟལ༌ལྕག༌ གྱབ༌ཅུགས༌ཏེ༌ ཏ༌ནེ༌ཕར༌ལ༌ ཡེ༌ཤུའི༌ ཚན༌ ཁུར༌ཏེ༌ ཆོས༌ཤད༌ མི༌ཆོགས༌ ཟེར༌ཏེ༌ ཁོང༌གུན༌ ཕུད༌ཏངས༌།"]], [["ཁོང༌གུན༌ལ༌ ཡེ༌ཤུའི༌ ཚན༌ནི༌ ནང༌ང༌ རྡུག༌ངལ༌ ཁུར༌ཅེས༌སི༌ རྩི༌ཝ༌ ཐོབ༌ པ༌སང༌, ཁོང༌གུན༌ ཡ༌ཧུ༌དཱ༌པའེ༌ ཚོགས༌དུ༌ནེ༌ ཕི༌ལོག༌ག༌ ཐད༌ཨིན༌ བིང༌ཏེ༌ སོང༌།"]], [["ཁོང༌གུན༌ནི༌ ཆོས༌ཤད༌ཅེས༌ མ༌ཕང༌ང༌ ཞག༌ཏང༌ ཆོད༌ཁང༌ དང༌ ཁང༌པ༌གུན༌ལ༌ སོང༌ཏེ༌, ཡེ༌ཤུ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོའེ༌ སྐོར༌ལ༌ ཆད༌མེད༌ལ༌ གའ༌མོའེ༌ ནས༌ཚུལ༌ ཤདས༌།"]]], [[["6:1 ནེ༌ 7"], ["ཏད༌པ༌ཅན༌གུན༌ནི༌ ཀྲངས༌ཀ༌ ཕེལ༌ཨིན༌ ཡོད༌ ཟ༌ནེ༌, གིརིས༌པའེ༌ ཨ༌ནེ༌ མ༌རང༌མོ༌གུན༌ལ༌ ཞག༌ཏང༌ངི༌ ཟན༌ བགོ༌ཅེས༌སི༌ ནང༌ང༌ ཡ༌ཕེས༌ ཅོ༌ཅེས༌པོ༌ ཐོང༌ཏེ༌ གིརིས༌སི༌ ཏད༌པ༌ཅན༌གུན༌ནི༌ ཨིབ༌རི༌པའེ༌ ཏད༌པ༌ཅན༌གུན༌ནི༌ གྱབ༌གལ༌ལ༌ སྐྱོན༌རྗོད༌ ཅོས༌།"]], [["ཏེ༌བོ༌ ཚོར༌ར༌ཅིག༌ སྐུ༌ཚབས༌ ཅུག༌ཉིས༌པོའེ༌ ཞན༌ ལོབ༌ཕྲུགས༌གུན༌ ལྡུས༌ཏེ༌ ཁོང༌གུན༌ལ༌ མོལས༌, \"གལ༌ཏེས༌ ཁར༌ཇི༌ བགོ༌ཨིན༌ དུགས༌ཏེ༌ དཀོན༌མཆོག༌གི༌ བཀའ༌ ལབ༌ཅེས༌པོའ༌ སྣང༌ང༌ མ༌ཏང༌ན༌ ང༌ཞ༌གུན༌ནི༌ ནོར༌ཁྲུལ༌ ཅོས༌ཏེ༌ ཨིན༌ནོག༌།"]], [["ཏེན༌ན༌བོའེ༌ཕིའ༌ སྤུན༌གུན༌, ཁྱོ༌ཞ༌རང༌ངི༌ ཕྲོ༌ནེ༌ དམ༌པའེ༌ ཐུག༌ཉིད༌ དང༌ ཤེས༌རབས༌ གངས༌ཁན༌ རྩི༌ཝ༌ཅན༌ བུ༌ཚ༌ རྡུན༌ ལྡོམ༌ཤིག༌, ང༌ཞའེ༌ ཁོང༌གུན༌ལ༌ ཏེ༌ ལས༌པོ༌ ཅོ༌ཅེས༌སི༌ ཁག༌ སྟད༌ཨིན༌།"]], [["ཏེ༌ནེ༌ ང༌ཞ༌གུན༌ནི༌ ཏུས༌ ཚང༌མ༌ མོས༌ལམ༌ ཞུ༌ཅེས༌ དང༌ བཀའ༌ ལབ༌ཅེས༌སི༌ ཞབ༌སྟོག༌གི༌ ནང༌ང༌ ཏང༌ ཐུབ༌ཨིན༌།\""]], [["ཏེ༌ སྤེ༌ར༌བོ༌ ཚོར༌ཏེ༌ ཏེ༌རུ༌ ཛོམས༌ཁན༌ ཚང༌མ༌ ཐད༌ ཡང༌ ཁོང༌གུན༌ནི༌ ལྡམ༌ཁན༌གུན༌: སྟེ༌ཕན༌ ༼ཏད༌པ༌ དང༌ དམ༌པའེ༌ ཐུག༌ཉིད༌དི༌ གངས༌ཁན༌༽, ཕི༌ལིབ༌, པོརོ༌ཀོར༌འུས༌, ནི༌ཀ༌ནོར༌, ཏི༌མོན༌, པར༌མེ༌ནཱས༌, སྔུན༌ལ༌ ཡ༌ཧུ༌དཱ༌པའེ༌ ཆོས༌ལ༌ སྟེན༌ཁན༌ ཨན༌ཏི༌ཡོག༌པ༌ ནི༌ཀོ༌ལཱ༌ རྡུན༌ཀོ༌ ཨིན༌ནོག༌།"]], [["ཏེ༌ རྡུན༌ཀོ༌ སྐུ༌ཚབས༌གུན༌ནི༌ དུན༌ལ༌ ཁྱེར༌པ༌ ཁོང༌གུན༌ནི༌ ཁོང༌གུན༌ནི༌ གོའེ༌ཀ༌ ཆག༌ བོར༌ཏེ༌ མོས༌ལམ༌ ཞུའ༌ ཛདས༌།"]], [["དཀོན༌མཆོག༌གི༌ བཀའ༌ མང༌ང༌ གྱས༌ཨིན༌ སོང༌, ཏད༌པ༌ཅན༌གུན༌ནི༌ ཀྲངས༌ཀ༌ ཡེ༌རུ༌ཤ༌ལེམ༌མི༌ ནང༌ང༌ མང༌པོ༌ ཕེལ༌ ཡང༌ ཡ༌ཧུ༌དཱ༌པའེ༌ བླ༌མ༌ མང༌པོ༌ཞིག༌གིའང༌ ཏད༌པ༌ ཅོས༌།"]], [["6:8 ནེ༌ 15"], ["དཀོན༌མཆོག༌གི༌ ཐུག༌རྗེ༌ དང༌ སྟོབས༌སི༌ གངས༌ཏེ༌, སྟེ༌ཕན༌ནི༌ མི༌གུན༌ནི༌ ཕྲོའ༌ ཧ༌ལས༌ཤེས༌སི༌ ཛད༌པ༌ དང༌ ལྟས༌ མང༌པོ༌ ལྟན༌ནད༌པིན༌།"]], [["ཚེ༌ཡོག༌ནེ༌ ཐར༌ཁན༌གུན༌ནི༌ དུ༌ཁང༌ངི༌ ཐུས༌མི༌ ཁ༌ཅིག༌གི༌ སྟེ༌ཕན༌ ཉམ༌པོ༌ ཟེར༌ཟེར༌ གོ༌ཟུག༌ ཅོས༌། ཁོང༌གུན༌ ཀི༌རིན༌, ཨ༌ལེག༌ཟན༌དེར༌, ཀཱི༌ལི༌ཀི༌ཡཱ༌ དང༌ ཨ༌སི༌ཨཱ༌ནེ༌ ཡོངས༌ཁན༌ནི༌ ཡ༌ཧུ༌དཱ༌པ༌གུན༌ ཨིན༌པིན༌།"]], [["ཨིན༌ནའང༌ སྟེ༌ཕན༌ནི༌ དམ༌པའེ༌ ཐུག༌ཉིད༌ ཡང༌ ཤེས༌རབས༌ ཉམ༌པོ༌ མོལ༌ཁན༌བོའེ༌ཀ༌ ཁོང༌གུན༌ ལོ༌ མ༌ཐུབ༌།"]], [["ཏེ༌ནེ༌ ཁོང༌གུན༌ནི༌ སང༌ཝའེ༌ ཐོག༌ནེ༌ ལྕེ༌ ཀོལ༌ཁན༌ནི༌ མི༌ ཁ༌ཅིག༌ག༌, \"སྟེ༌ཕན༌ནི༌ ལུང༌སྟོན༌པ༌ མོ༌ཟེས༌ དང༌ དཀོན༌མཆོག༌ག༌ དད༌ལོག༌ ཞུ༌ཅེས༌པོ༌ ང༌ཞའེ༌ ཚོར༌\" ཟེར༌ཅུགས༌།"]], [["ཏེ༌ཟུག༌ ཚོར༌ཅེས༌པོའེ༌ མི༌གུན༌, འུ༌སྐྱོང༌གུན༌ དང༌ ཆོས༌ཁྲིམས༌ལ༌ ཁས༌པ༌གུན༌ལ༌ སྟེ༌ཕན༌ནི༌ཀ༌ སྲོ༌ སྲན༌ཏྲེ༌ ལངས༌། ཁོང༌གུན༌ནི༌ སྟེ༌ཕན༌ ཟུམས༌ཏེ༌ ཡ༌ཧུ༌དཱ༌པའེ༌ ཚོགས༌དུའི༌ དུན༌ལ༌ ཁྱེརས༌།"]], [["ཁོང༌གུན༌ནི༌ ཟུན༌མ༌ སྤང༌པོ༌ མང༌པོ༌ ཕིངས༌ ཡང༌ ཁོང༌གུན༌ལ༌ ཟེར༌ཅུགས༌, \"འི༌ མི༌བོའེ༌ ཏུས༌གྱུན༌ དམ༌པའེ༌ ཆོད༌ཁང༌ དང༌ བཀའ༌ཁྲིམས༌གུན༌ནི༌ གྱབ༌གལ༌ལ༌ ཟེར༌དུག༌།"]], [["སྤེར༌ན༌ ན༌ཙ༌རེད༌པ༌ ཡེ༌ཤུའི༌ འི༌ ཆོད༌ཁང༌བོ༌ ཤིག༌ཅེས༌ ཡང༌ ལུང༌སྟོན༌པ༌ མོ༌ཟེས༌སི༌ ང༌དང༌ང༌ སལ༌ཁན༌ནི༌ ལུག༌སྲོལ༌གུན༌ གྱུར༌ཨིན༌ ཟེར༌ཁན༌བོ༌ ང༌ཞའེ༌ ཚོར༌།\""]], [["ཡ༌ཧུ༌དཱ༌པའེ༌ ཚོགས༌དུའི༌ ནང༌ང༌ ལྡུས༌ཏེ༌ ཡོད༌ཁན༌གུན༌ནི༌ སྟེ༌ཕན༌ལ༌ ཇག༌པོ༌ ཅོས༌ཏེ༌ ལྟས༌, ཅིའ༌ཟེར༌ན༌ ཁོའེ༌ ལྡོང༌བོ༌ དཀོན༌མཆོག༌གི༌ ཕོ༌ཉའེ༌ ཞལ༌དོང༌ ཙོགས༌ ཐོང༌ངད༌པིན༌།"]]], [[["7:1 ནེ༌ 53"], ["ཏེ༌ནེ༌ བླ༌མ༌ ཆེན༌མོའེ༌ སྟེ༌ཕན༌ལ༌ ཏྲིས༌, \"ཁྱོ༌རང༌ངི༌ཀ༌ ཀལ༌ཁན༌ནི༌ འི༌ སྐྱོན༌གུན༌ དྲང༌པོ༌ ཨིན༌ནོག༌ག༌?\""]], [["སྟེ༌ཕན༌ནི༌ ལན༌སལས༌, \"ངའེ༌ སྤུན༌ དང༌ འུ༌སྐྱོང༌ གུན༌ ཉོན༌ཤིག༌, ང༌དང༌ངི༌ ཕ༌མེས༌པོ༌ ཨབ༌ར༌ཧམ༌ ཧ༌རན༌ ཡུལ༌ལ༌ ནས༌སི༌ སང༌ སྔུན༌ལ༌ མེ༌སོ༌པོ༌ཏོ༌མིའ༌ ཡོད༌ ཟ༌ནེ༌ ཁོང༌ང༌ ཟིར༌རྗིད༌ཅན༌ནི༌ དཀོན༌མཆོག༌ ཇལ༌།"]], [["ཡང༌ དཀོན༌མཆོག༌གི༌ ཁོང༌ང༌ བཀའ༌ སལས༌, 'ཁྱོ༌རང༌ངི༌ ཕ༌ཡུལ༌ དང༌ ཉེན༌གུན༌ བོར༌ཏེ༌ ངའེ༌ ལྟན༌ཅེས༌ཅན༌ནི༌ ཡུལ༌ལ༌ སོང༌།'"]], [["ཨབ༌ར༌ཧམ༌ ཀཱལ༌དིའ༌ ཡུལ༌ནེ༌ བིང༌ཏེ༌, ཧ༌རན༌ ཟེར༌སའེ༌ ཡུལ༌ལ༌ ནས༌ཏེ༌ དུགས༌, ཡང༌ ཁོང༌ངི༌ ཨ༌བ༌ ཀྲོངས༌ཏེ༌ སྟིང༌ནེ༌ དཀོན༌མཆོག༌གི༌ ཁོང༌ ཁྱོ༌ཞའ༌ དུགས༌ཏེ༌ ཡོད༌ཁན༌ནི༌ འི༌ ས༌ཀྱད༌པོའེ༌ཀ༌ ཁྱོངས༌།\""]], [["\"དཀོན༌མཆོག༌གི༌ ནོར༌སྐལ༌ ཅའང༌ མ༌སལས༌, མི༌ཀྲར༌ ཅིག༌གི༌ ས༌ཀྱད༌དང༌། ཏེ༌ཏུས༌ལ༌ ཨབ༌ར༌ཧམ༌མ༌ ཕྲུ༌གུ༌ མེད༌ནའང༌ དཀོན༌མཆོག༌གི༌ འི༌ ས༌ཀྱད༌པོ༌ ཁོང༌ དང༌ ཁོང༌ངི༌ པུར༌གྱུད༌གུན༌ལ༌ ཏང༌ཨིན༌ མོལ༌ཏེ༌ ཨབ༌ར༌ཧམ༌མ༌ ཞལ༌ཆད༌ ཛདས༌།"]], [["ཡང༌ དཀོན༌མཆོག༌གི༌ ཨབ༌ར༌ཧམ༌མ༌ མོལས༌, 'ཁྱོ༌རང༌ངི༌ པུར༌གྱུད༌གུན༌ ཞན༌ཡུལ༌ཞིག༌གི༌ ནང༌ང༌ ཁྱམ༌པོ༌ ཙོགས༌ལ༌ དུག༌ཨིན༌། ཏེ༌ ཡུལ༌ལི༌ མི༌གུན༌ནི༌ ཁོང༌གུན༌ ཚེ༌ཡོག༌ ཅོས༌ཏེ༌ ལོ༌ ཞིབ༌གྱ༌ ཟམ༌ཤིག༌ ཁོང༌གུན༌ལ༌ ནགས༌ ལྟན༌ཨིན༌།"]], [["ཨིན༌ནའང༌ ངའེ༌ ཁྱོ༌ཞའ༌ ཚེ༌ཡོག༌ག༌ བོར༌ཁན༌ནི༌ མིར༌གྱུད༌གུན༌ལ༌ ཆད༌པ༌ ཅད༌ཨིན༌, ཡང༌ ཁྱོ༌རང༌ངི༌ པུར༌གྱུད༌གུན༌ ཏེ༌ ཡུལ༌ནེ༌ བིང༌ཏེ༌, ཁོང༌གུན༌ནི༌ འི༌ ཡུལ༌ལི༌ ནང༌ང༌ ངའ༌ ཅོལ༌ཨིན༌།'"], ["\""]], [["\"ཏེ༌ཏུས༌ལ༌ དཀོན༌མཆོག༌གི༌ ཨབ༌ར༌ཧམ༌ ཉམ༌པོ༌ སུན༌ནད༌ ཅོ༌གོ༌ཤེས༌སི༌ ཆད༌དོན༌"], ["ཛདས༌། ཏེ༌ནེ༌ ཨབ༌ར༌ཧམ༌ ཨ༌བ༌ གྱུར༌ཏེ༌ ཞག༌ རྒྱད༌པའེ༌ ཞག༌ག༌ ཁོའེ༌ ཁོ༌རང༌ངི༌ བུ༌ཚའ༌ ཨི༌སཱག༌ག༌ སུན༌ནད༌ ཅོ༌ཅུགས༌། ཏེན༌ན༌ ལོབས༌པོ༌ ཨི༌སཱག༌ ཡ༌ཀོབ༌བི༌ ཨ༌བ༌ གྱུར༌ ཟ༌ནེ༌, ཡང༌ ཡ༌ཀོབ༌ ང༌དང༌ངི༌ ཕ༌མེས༌པོ༌ ཅུག༌ཉིས༌པའེ༌ ཨ༌བ༌ གྱུར༌ ཟ༌ནེའང༌, ཅོས༌།\""]], [["\"ཡ༌ཀོབ༌བི༌ ཞན༌ ཕྲུ༌གུ༌གུན༌ ཡོ༌སེབ༌བི༌ཀ༌ ཚིགས༌ པ༌སང༌, ཁོང༌གུན༌ནི༌ ནོ༌ ཡོ༌སེབ༌ ཨི༌ཇིབ༌པ༌ རིག༌ག༌ ཚེ༌ཡོག༌གི༌ ཕིའ༌ ཙོངས༌, ཨིན༌ནའང༌ དཀོན༌མཆོག༌ ཡོ༌སེབ༌ ཉམ༌པོ༌ ཡོད༌པིན༌།"]], [["དཀོན༌མཆོག༌གི༌ ཡོ༌སེབ༌ རྡུག༌ངལ༌ ཚང༌མ༌ནེ༌ སྐྱོབས༌ཏེ༌ བོར༌ར༌ ཛདས༌། དཀོན༌མཆོག༌གི༌ ཁོའ༌ ཨི༌ཇིབ༌བི༌ གྱལ༌པོ༌ ཕེ༌རོའེ༌ ཆོགས༌སྐྱོར༌ ཐོབ༌ཅུག༌ག༌ ཛདས༌, ཡང༌ ཤེས༌རབས༌ སལ༌ལ༌ ཛད༌ཅེས༌པོའེ༌ ཁོ༌ ཏེ༌ ཡུལ༌ དང༌ ཁར༌ གང༌པོའེ༌ཀ༌ ཝང༌སྲུལ༌པ༌ སྐོས༌།\""]], [["\"ཏེ༌ནེ༌ ཨི༌ཇིབ༌ དང༌ ཀེ༌ནན༌ ཡུལ༌ གང༌པོའེ༌ ནང༌ང༌ མུ༌གེ༌ ལངས༌ཏེ༌ མ༌ རྡུག༌ངལ༌ ཆེན༌མོ༌ ཐོང༌། ང༌དང༌ངི༌ ཕ༌མེས༌པོ༌གུན༌ལའང༌ ཟ༌རྒྱུ༌ སྐོན༌མོ༌ སོང༌པིན༌།"]], [["ཡ༌ཀོབ༌བ༌ ཨི༌ཇིབ༌ ཡུལ༌ལི༌ ནང༌ང༌ ཀྲོ༌ནས༌ ཡོད༌ཁན༌བོ༌ ཚོར༌ཏེ༌, ཁོའེ༌ ང༌དང༌ངི༌ ཕ༌མེས༌པོ༌གུན༌ ཨི༌ཇིབ༌བི༌ ཡུལ༌ལ༌ ཀལས༌, ཏེ༌རུ༌ ཁོང༌གུན༌ གོ༌མ༌རང༌ སོང༌ཏེ༌ ཨིན༌པིན༌།"]], [["ལན༌ ཉིས༌པ༌ ཡོང༌ ཟ༌ནེ༌ ཡོ༌སེབ༌བི༌ ཁོ༌རང༌ངི༌ ཨ༌ཅོ༌ནོ༌གུན༌ལ༌ ཁོ༌ སུ༌ ཨིན༌ཁན༌བོ༌ ཤདས༌, ཡང༌ ཨི༌ཇིབ༌བི༌ གྱལ༌པོ༌ ཕེ༌རོའང༌ ཡོ༌སེབ༌བི༌ ནང༌ཚངས༌སི༌ སྐོར༌ལ༌ གྱུས༌ སོང༌།"]], [["ཏེ༌ སྟིང༌ནེ༌ ཡོ༌སེབ༌བི༌ རང༌ངི༌ ཨ༌བ༌ ཡ༌ཀོབ༌ དང༌ ཁོང༌ངི༌ ནང༌མི༌ 75 ཚང༌མ༌ ཨི༌ཇིབ༌བ༌ བོད༌ཏེ༌ ཁྱོངས༌།"]], [["ཡ༌ཀོབ༌ ཨི༌ཇིབ༌ ཡུལ༌ལ༌ སོང༌ ཡང༌ ཏེ༌རུ༌ ཁོང༌ དང༌ ང༌དང༌ངི༌ ཕ༌མེས༌པོ༌ ཚང༌མ༌ ཀྲོངས༌།"]], [["ཁོང༌གུན༌ནི༌ སྤུར༌གུན༌ ཤེ༌ཀེམ༌མ༌ ཁྱེར༌ཏེ༌ སྤུར༌ཁང༌ངི༌ ནང༌ང༌ བོརས༌, ཀ༌ ས༌ཀྱད༌པོ༌ ཨབ༌ར༌ཧམ༌མི༌ ཤེ༌ཀེམ༌པ༌ ཧ༌མོར༌རི༌ བུ༌ཚ༌གུན༌ནི༌ ཀ༌ནེ༌ ཉོས༌ཏེ༌ ཨིན༌པིན༌།"]], [["དཀོན༌མཆོག༌གི༌ ཨབ༌ར༌ཧམ༌མ༌ ཞལ༌ཆད༌ ཛད༌ཁན༌བོའེ༌ ཏུས༌ དྲན༌དྲ༌ ཆ༌ཅེས༌ ཉེ༌མོ༌ ལེབ༌བ༌ཅིག༌, ཨི༌ཇིབ༌བི༌ ནང༌ང༌ ང༌དང༌ངི༌ མི༌གུན༌ མང༌པོ༌ ཕེལ༌ཏེ༌ ཡོད༌པིན༌།"]], [["ཏེ༌ནེ༌ ཨི༌ཇིབ༌བི༌ ནང༌ང༌ གྱལ༌པོ༌ སོ༌མ༌ བིང༌ཁན༌བོའ༌ ཡོ༌སེབ༌བི༌ ཅོས༌ཁན༌ནི༌ སྐོར༌ལ༌ ཅའང༌ གྱུས༌ མེད༌པིན༌།"]], [["ཏེ༌ གྱལ༌པོ༌བོའེ༌ ང༌དང༌ངི༌ ཕ༌མེས༌པོ༌གུན༌ ཉམ༌པོ༌ སྐྱོན༌ ཀོལ༌ཏེ༌ ཁོང༌གུན༌ལ༌ ནགས༌ སྲན༌ཏྲེ༌ སྟནས༌, སྤེར༌ན༌ ཕ༌མ༌གུན༌ལ༌ ཝང༌ ཀོལ༌ཏེ༌ ཁོང༌ངི༌ ཕྲུ༌གུ༌ སྐྱེས༌ཁན༌གུན༌ ཤི༌ཅེས༌ལ༌ ཕང༌ཅུགས༌།"]], [["ཏེན༌ན༌ ཏུས༌ལ༌ མོ༌ཟེས༌ སྐྱེས༌ ཡང༌ ཁོ༌ ཉམ༌པོ༌ དཀོན༌མཆོག༌ ཐུག༌ཉེས༌ས༌ ཛདས༌། ཟླ༌ཝ༌ སུམ༌ ཚག༌པ༌ ཁོའ༌ ཁོ༌རང༌ངི༌ ཕ༌མའེ༌ ལྟ༌སྟོག༌ ཅོས༌།"]], [["ཡང༌ ཁོའེ༌ ཕ༌མའ༌ ཁོ༌ ཁང༌པ༌ནེ༌ ཕི༌ལོག༌ག༌ བོར༌གོས༌ས༌ཅིག༌, ཨི༌ཇིབ༌བི༌ གྱལ༌པོ༌ ཕེ༌རོའེ༌ བུ༌མོའེ༌ ཁོ༌ སོས༌བུའ༌ ལེན༌ཏེ༌ རང༌ངི༌ ཕྲུ༌གུ༌ ཚོགས༌ལ༌ སྲལ༌ཏེ༌ བོརས༌།"]], [["མོ༌ཟེས༌སི༌ ཨི༌ཇིབ༌པའེ༌ ཤེས༌རབས༌སི༌ ཡོན༌ཏན༌ ཚང༌མ༌ ཇངས༌ཏེ༌ ཁོ༌ སྤེ༌ར༌ དང༌ ལས༌སི༌ ནང༌ང༌ ཁས༌པ༌ ཡོད༌པིན༌།\""]], [["\"ལོ༌ ཞིབ༌ཅུ༌ ཆའ༌ཅིག༌ མོ༌ཟེས༌སི༌ ཁོ༌རང༌ངི༌ མི༌ ཨིས༌ར༌ཨེལ༌པ༌གུན༌ལ༌ ཐུག༌ཅེས༌ ཐག༌ཅདས༌།"]], [["ཏེ༌ནེ༌ ཨིས༌ར༌ཨེལ༌པ༌ཞིག༌གི༌ཀ༌ མི༌འོས༌པ༌ ཆ༌ ཐོང༌པ༌ ཁོ༌ སྐྱོབ༌བ༌ལ༌ སོང༌, ཡང༌ ཏེ༌བོའ༌ ལན༌ཏངས༌ཏེ༌ ཁོའེ༌ ཨི༌ཇིབ༌པ༌བོ༌ སད༌དངས༌།"]], [["མོ༌ཟེས༌སི༌, དཀོན༌མཆོག༌གི༌ ཁོ༌ གྱུད༌ཏེ༌ ཨིས༌ར༌ཨེལ༌པ༌ ཚང༌མ༌ ཨི༌ཇིབ༌པའེ༌ ང༌ཡོག༌ནེ༌ ཕུད༌ཅེས༌པོ༌ ཁོའེ༌ མི༌གུན༌ནི༌ ཧ༌གོ༌ཨིན༌ སམ༌མད༌པིན༌, ཨིན༌ནའང༌ ཁོང༌གུན༌ལ༌ ཧ༌མ༌གོ༌།\""]], [["\"ཐོ༌རེ༌ཟུག༌པོ༌ མོ༌ཟེས༌སི༌ ཨིས༌ར༌ཨེལ༌པ༌ ཉིས༌ ནོལ༌ཨིན༌ ཐོང༌ཏེ༌ ཁོང༌གུན༌ལ༌ ཐུན༌ཅུག༌ཅེས༌སི༌ རྩོན༌གྲུས༌ ཅོ༌ཨིན༌ ཟེརས༌, 'ཁྱོ༌ཞའ༌ སྤུན༌ ཨིན༌ནོག༌, ཅིའ༌ ཅིག༌ དང༌ ཅིག༌ ནོལ༌ལད༌།' \""]], [["\"ཨིན༌ནའང༌ ཏེ༌ མི༌འོས༌པ༌ ཅོ༌ཁན༌ མི༌བོའེ༌ མོ༌ཟེས༌ འ༌ངོའ༌ རིལ༌ཏངས༌ཏེ༌ ཟེརས༌, 'ཁྱོ༌རང༌ སུའི༌ ང༌ཞའེ༌ཀ༌ ཝང༌སྲུལ༌པ༌ དང༌ ཁྲིམས༌པོན༌ལ༌ སྐོས༌?"]], [["དའང༌ ཏེ༌ ཨི༌ཇིབ༌པ༌བོ༌ སད༌ད༌ ཙོགས༌ལ༌ ཁྱོ༌རང༌ངི༌ ངའང༌ སད༌ཨིན༌ན༌?'"]], [["ཏེ༌ཟུག༌ ཚོར༌ར༌ཅིག༌ མོ༌ཟེས༌ མི༌དི༌ཡའན༌ ཟེར༌སའེ༌ ཡུལ༌ལ༌ ཤོར༌ཏེ༌ སོང༌, ཡང༌ ཏེ༌རུ༌ ཤོར༌བུ༌ཞིག༌གི༌ ཚུལ༌ལ༌ དུགས༌ཏེ༌ བུ༌ཚ༌ ཉིས༌སི༌ ཨ༌བ༌ གྱུར༌།\""]], [["\"ལོ༌ ཞིབ༌ཅུའི༌ སྟིང༌ནེ༌, སི༌ནཱའི༌ རི༌ ཉེ༌མོ༌ ཡོད༌ཁན༌ནི༌ རི༌སྟོང༌ཞིག༌གི༌ ནང༌ང༌, བུར༌ཙེ༌ མེ༌ བར༌ཁན༌ཞིག༌གི༌ ནང༌ནེ༌ དཀོན༌མཆོག༌གི༌ ཕོ༌ཉ༌ཞིག༌ ཁོང༌ང༌ ཇལ༌།"]], [["ཏེ༌བོ༌ ཐོང༌ཏེ༌ མོ༌ཟེས༌ ཧ༌ལས༌, ཡང༌ ཏེ༌ མེ༌བོའ༌ ལྟའ༌ལ༌ ཉེ༌མོའ༌ སོང༌པ༌ ཁོའ༌ ཏེ༌ བུར༌ཙེ༌ ནང༌ནེ༌ གཙོ༌བོ༌ དཀོན༌མཆོག༌གི༌ སྐད༌ ཚོར༌,"]], [["'ང༌ ནི༌ ཁྱོ༌རང༌ངི༌ ཕ༌མེས༌པོ༌གུན༌ནི༌ དཀོན༌མཆོག༌, ཨབ༌ར༌ཧམ༌, ཨི༌སཱག༌ དང༌ ཡ༌ཀོབ༌བི༌ དཀོན༌མཆོག༌ ཨིན༌'"], [", མོལ༌ཁན༌བོ༌ ཚོར༌པ༌ མོ༌ཟེས༌ ཇིགས༌ཏེ༌ དར༌, ཡང༌ ཁོང༌ང༌ ལྟ༌ མ༌ཁྱུད༌།\""]], [["\"ཏེ༌ནེ༌ གཙོ༌བོ༌ དཀོན༌མཆོག༌གི༌ མོ༌ཟེས༌ལ༌ མོལས༌, 'ཁྱོ༌རང༌ངི༌ པ༌བུ༌ ཕུད༌ ཅིའ༌ཟེར༌ན༌ ཁྱོ༌རང༌ ལངས༌ཏེ༌ ཡོད༌ཁན༌ནི༌ ས༌ཀྱད༌པོ༌ དམ༌པ༌ ཨིན༌།"]], [["ང༌ ཨི༌ཇིབ༌ ཡུལ༌ལ༌ ཡོད༌ཁན༌ནི༌ ངའེ༌ མི༌གུན༌ནི༌ རྡུག༌ངལ༌ བར༌དོ༌གུན༌ ཐོང༌, ཡང༌ ཉ༌ངན༌ནི༌ ཀུ༌ཅོ༌གུན༌ ཚོར༌པ༌ ང༌ ཁོང༌གུན༌ ཐར༌ཅུག༌ཅེས༌ལ༌ བབས༌ཏེ༌ ཡོངས༌ཏེ༌ ཨིན༌། ཏ༌ སོང༌, ཁྱོ༌རང༌ ངའེ༌ ཨི༌ཇིབ༌བ༌ ལོགས༌ཏེ༌ ཀལ༌ལད༌'"], ["།\""]], [["\"འི༌བོ༌ ཏེན༌ན༌ མོ༌ཟེས༌ ཨིན༌པིན༌ ཀ༌བོའ༌, 'ཁྱོ༌རང༌ང༌ སུའི༌ ང༌ཞའེ༌ཀ༌ ཝང༌སྲུལ༌པ༌ དང༌ ཁྲིམས༌པོན༌ལ༌ སྐོས༌' ཟེར༌ཏེ༌ ཨིས༌ར༌ཨེལ༌པ༌གུན༌ནི༌ མ༌རྩིའ༌ ཨིན༌པིན༌། ཏེན༌ན༌ མོ༌ཟེས༌པོའ༌ བུར༌ཙེ༌ མེ༌ བར༌ཁན༌ནི༌ ཕྲོ༌ནེ༌ ཇལ༌ཁན༌ནི༌ ཕོ༌ཉ༌ གྱུད༌ཏེ༌ དཀོན༌མཆོག༌གི༌ ཝང༌སྲུལ༌པ༌ དང༌ ཐར༌ཅུག༌ཁན༌ལ༌ སྐོའ༌ ཛདས༌།"]], [["ཁོའེ༌ ཨིས༌ར༌ཨེལ༌པ༌ ཚང༌མ༌ ཨི༌ཇིབ༌ནེ༌ ཕི༌ལོག༌ག༌ ཕིངས༌ཏེ༌ ཁྱེརས༌, ཡང༌ ཧ༌ལས༌ཤེས༌སི༌ ལྟས༌གུན༌ ཨི༌ཇིབ༌, གྱ༌ཚོ༌ མར༌པོ༌ དང༌ རི༌སྟོང༌ངི༌ ནང༌ང༌ ལོ༌ ཞིབ༌ཅུ༌ ལྟན༌ན༌ ཛདས༌།\""]], [["\"འི༌བོ༌ ཏེན༌ན༌ མོ༌ཟེས༌ ཨིན༌ནོག༌, ཀ༌བོའེ༌ ཨིས༌ར༌ཨེལ༌པ༌གུན༌ལ༌ མོལས༌, 'དཀོན༌མཆོག༌གི༌ ཁྱོ༌ཞ༌གུན༌ནི༌ ཕྲོ༌ནེ༌ ང༌ ཙོགས༌སི༌ ལུང༌སྟོན༌པ༌ཞིག༌ ལང༌ང༌ ཛད༌ཨིན༌།'"]], [["ཁོང༌ རི༌སྟོང༌ངི༌ ནང༌ང༌ ང༌དང༌ངི༌ ཕ༌མེས༌པོ༌གུན༌ ཉམ༌པོ༌ ཡོད༌པིན༌ ནམ༌ ཁོང༌ང༌ རི༌ སི༌ནཱའི༌ཀ༌ ཕོ༌ཉའེ༌ སྤེ༌ར༌ སལས༌, ཡང༌ ཏེ༌རུ༌ མོ༌ཟེས༌ལ༌ ང༌དང༌ ཚང༌མ༌ལ༌ ཏང༌ཅེས༌སི༌ ཕིའ༌ སྲོག༌ སལ༌ཁན༌ནི༌ བཀའ༌གུན༌ ཐོབ༌།\""]], [["\"ཨིན༌ནའང༌ ང༌དང༌ངི༌ ཕ༌མེས༌པོ༌གུན༌ མོ༌ཟེས༌སི༌ ཁའ༌ཉན༌ཅེས༌ལ༌ མ༌ཐད༌། ཁོང༌གུན༌ལ༌ མོ༌ཟེས༌ ཕངས༌ཏེ༌ ཨི༌ཇིབ༌ ཡུལ༌ལ༌ ལོགས༌ཏེ༌ ཆ༌ཅེས༌སི༌ དོད༌པ༌ སྐྱེས༌།"]], [["ཁོང༌གུན༌ནི༌ ཨ༌རོན༌ལ༌ ཟེརས༌, 'ཁྱོ༌རང༌ངི༌ ང༌ཞའ༌ ལམ༌ལྟན༌ཁན༌ནི༌ སྐུན༌དྲ༌གུན༌ ཅོས༌ ཅིའ༌ཟེར༌ན༌ ཨི༌ཇིབ༌ ཡུལ༌ནེ༌ ཕིངས༌ཏེ༌ ཁྱོང༌ཁན༌ནི༌ མོ༌ཟེས༌ལ༌ ཅི༌ སོང༌ ང༌ཞའ༌ གྱུས༌མེད༌།'"]], [["ཏེ༌ཏུས༌ལ༌ ཁོང༌གུན༌ནི༌ བེ༌ཙོ༌ ཙོགས༌སི༌ སྐུན༌དྲ༌ཞིག༌ ཅོས༌, ཡང༌ རང༌ངི༌ ལག༌པ༌ནེ༌ ཅོས༌ཁན༌ནི༌ སྐུན༌དྲའ༌ སྟོད༌པ༌ ཕུལ༌ཨིན༌ གའ༌མོ༌ ཅོས༌།"]], [["ཨིན༌ནའང༌ དཀོན༌མཆོག༌གི༌ ཁོང༌གུན༌ལ༌ གྱབ༌ གྱུར༌ར༌ ཛད༌ཏེ༌, ནམ༌ཁའེ༌ སྐར༌མ༌གུན༌ལ༌ ཅོལ༌ཅེས༌ལ༌ ཕུད༌ སལས༌, ཀ༌ཟུག༌ ལུང༌སྟོན༌པ༌གུན༌ནི༌ སྤེ༌ཆའེ༌ ནང༌ང༌ བྲིའ༌ ཛད༌ཏེ༌ ཨིན༌ནོག༌,"], ["'ཁྱོ༌ཞའ༌ ཨིས༌ར༌ཨེལ༌པ༌གུན༌ རི༌སྟོང༌ང༌ ལོ༌ ཞིབ༌ཅུ༌ ཡོད༌དི༌ ཏུས༌ལ༌"], ["ཅི༌ ཁྱོ༌ཞའེ༌ ང༌ སྲོག༌གི༌ ཆོད༌པ༌ དང༌ བུལ༌ལྡུས༌ གུན༌ ཕུལ༌པིན༌ན༌?"]], [["ཨིན༌ནའང༌ ཁྱོ༌ཞའེ༌ མོ༌ལོག༌གི༌ ཀུར༌ དང༌,"], ["རེ༌ཕན༌ ཟེར༌ཁན༌ནི༌ སྐར༌མའེ༌ སྐུན༌དྲ༌ ཉིས༌ཀོ༌ ཁུར༌ཏེ༌ ཁྱེར༌རད༌པིན༌,"], ["ཀ༌བོ༌ ཁྱོ༌ཞ༌རང༌ངི༌ ཅོལ༌ཅེས༌ལ༌ ཅོས༌།"], ["ཏེ༌བོའེ༌ཕིའ༌ ངའེ༌ ཁྱོ༌ཞའ༌ ཁྱོ༌ཞ༌རང༌ངི༌ ཡུལ༌ནེ༌, བ༌བེ༌ལོན༌ནི༌ སང༌ ཐག༌རིང༌ང༌ ཁྱམས༌ ཅུག༌ཨིན༌'"], ["།"]], [["\"རི༌སྟོང༌ངི༌ ནང༌ང༌ དཀོན༌མཆོག༌ ནས༌ཁན༌ནི༌ སྤང༌པོའེ༌ ཀུར༌བོ༌ ང༌དང༌ངི༌ ཕ༌མེས༌པོ༌གུན༌ ཉམ༌པོ༌ ཡོད༌པིན༌། ཡང༌ ཏེ༌ ཀུར༌བོ༌ དཀོན༌མཆོག༌གི༌ མོ༌ཟེས༌ལ༌ ལྟན༌ན༌ ཛད༌ཁན༌ནི༌ སྤེ༌ ནང༌ཞིན༌ ཅོས༌ཏེ༌ ཨིན༌པིན༌།"]], [["ཏེ༌ སྟིང༌ནེ༌ ང༌དང༌ངི༌ ཕ༌མེས༌པོ༌གུན༌ནི༌ ཏེ༌ ཀུར༌བོ༌ ཁུར༌ཏེ༌ ཡོ༌ཤུ༌ཨའེ༌ ཝང༌ངི༌ ཡོག༌ག༌ འི༌ ས༌ཀྱད༌པོའེ༌ཀ༌ ཁྱོངས༌, ཏེ༌ ཡུལ༌ མི༌གུན༌ ང༌དང༌ངི༌ ཕ༌མེས༌པོ༌གུན༌ནི༌ ཕིའ༌ དཀོན༌མཆོག༌གི༌ ཕིང༌ང༌ ཛདས༌། ཡང༌ ཏེ༌ ཀུར༌བོ༌ གྱལ༌པོ༌ དཱ༌བིད༌དི༌ ཏུས༌ ཚག༌པ༌ འི༌ ནས༌སའེ༌ཀ༌ ལུས༌།\""]], [["\"དཀོན༌མཆོག༌གི༌ ཆོགས༌སྐྱོར༌ ཛད༌ཁན༌ནི༌ གྱལ༌པོ༌ དཱ༌བིད༌དི༌ ཨིས༌ར༌ཨེལ༌པའེ༌ ཅོལ༌ཁན༌ནི༌ དཀོན༌མཆོག༌གི༌ ཕིའ༌ ནས༌ཁང༌ཞིག༌ ཞང༌ཅེས༌ལ༌ ཞུ༌ཝ༌ ཕུལས༌།"]], [["ཨིན༌ནའང༌ དཱ༌བིད༌དི༌ བུ༌ཚ༌ སོ༌ལོ༌མོན༌ནི༌ དཀོན༌མཆོག༌གི༌ ཕིའ༌ ཏེ༌ ནས༌ཁང༌བོ༌ ཞངས༌།"]], [["ཨིན༌ནའང༌, ཀུན༌ཝང༌ དཀོན༌མཆོག༌ ནི༌ མིའི༌ ལག༌པ༌ནེ༌ རྩིགས༌ཁན༌ནི༌ ནས༌སའེ༌ ནང༌ང༌ ཞུགས༌ས༌ མ༌ནོག༌, ཀ༌ཟུག༌ དཀོན༌མཆོག༌གི༌ ལུང༌སྟོན༌པ༌ གྱུད༌ཏེ༌ མོལས༌\","]], [["'ནམ༌ཁའ༌ ནི༌ ངའེ༌ ཞུགས༌ཁྲིས༌ ཨིན༌"], ["ཡང༌ ཇིག༌རྟེན༌ ནི༌ ངའེ༌ རྐང༌པ༌ བོར༌ས༌།"], ["ཁྱོ༌རང༌ངི༌ ངའེ༌ ཕིའ༌ ཀ༌ཟུག༌ ཁང༌པ༌ཞིག༌ རྩིག༌ཨིན༌?"], ["ཡ༌ ང༌ ངལ༌ཚོ༌སའེ༌ ནས༌ས༌ ཀ༌རུ༌ ཡོང༌གོས༌?"]], [["ཅི༌ཚང༌མ༌ ངའེ༌ ལག༌ནེ༌ ཅོས༌ཁན༌ མ༌ནོག༌ག༌?'"]], [["\"ཁྱོ༌ཞ༌ སྐྱོང༌པོ༌ དྲེད༌དྲེད༌, ཏད༌པ༌ མེད༌ཁན༌ནི༌ སྙིང༌, ཡང༌ དཀོན༌མཆོག༌གི༌ བཀའ༌ ཉན༌ཅེས༌སི༌ ནང༌ང༌ རྒུད༌གུན༌, ཁྱོ༌ཞའེ༌ ཕ༌མེས༌པོ༌གུན༌ ཙོགས༌ལ༌ ཁྱོ༌རང༌གུན༌ནིའང༌ དམ༌པའེ༌ ཐུག༌ཉིད༌ལ༌ ཏུས༌གྱུན༌ གྱབ༌གལ༌ ཅོའ༌ནོག༌།"]], [["ཁྱོ༌ཞའེ༌ ཕ༌མེས༌པོ༌གུན༌ནི༌ ནགས༌ མ༌ལྟན༌ཁན༌ནི༌ ལུང༌སྟོན༌པ༌ཞིག༌ སུ༌ ཡོད༌། ཏེ༌གུན༌ནི༌ དྲང༌པོ༌ སྐྱོད༌ཅེས༌ཅན༌ནི༌ སྐོར༌ལ༌ ཤད༌ཁན༌ནི༌ ལུང༌སྟོན༌པ༌གུན༌ནའང༌ སད༌ཏེ༌ ཨིན༌པིན༌, ཁྱོ༌ཞའེ༌ ཏེ༌ དྲང༌པོ༌ མི༌བོ༌ གྲ༌འོའེ༌ ལག༌ག༌ སྟད༌ཏེ༌ སད༌ཅུགས༌།"]], [["དཀོན༌མཆོག༌གི༌ ཕོ༌ཉ༌གུན༌ གྱུད༌ཏེ༌ ཐོབ༌ཁན༌ནི༌ བཀའ༌ཁྲིམས༌གུན༌ལ༌ ཁྱོ༌ཞའེ༌ མ༌སྲུངས༌།\""]], [["7:54 ནེ༌ 8:1a"], ["ཏེ༌ སྤེ༌ར༌གུན༌ ཚོར༌ར༌ཅིག༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌ ཚང༌མ༌ལ༌ སྲོ༌ སྲན༌ཏྲེ༌ ཡོངས༌ཏེ༌ སོ༌ སྲིགས༌།"]], [["ཨིན༌ནའང༌ དམ༌པའེ༌ ཐུག༌ཉིད༌དི༌ གངས༌ཏེ༌ སྟེ༌ཕན༌ནི༌ ནམ༌ཁའ༌ ཟིགས༌པ༌, ཁོའ༌ དཀོན༌མཆོག༌གི༌ ཟིར༌རྗིད༌ དང༌ ཁོང༌ངི༌ རྩི༌ཝ༌ཅན༌ནི༌ ཆག༌ ཡས༌པའེ༌ ཆོགས༌ལ༌ ཡེ༌ཤུ༌ ཞངས༌ཏེ༌ ཇལ༌།"]], [["ཁོའེ༌ ཟེརས༌, \"ལྟོས༌ཤིག༌གའང༌! ནམ༌ཁའ༌ བེ༌ཏེ༌ ངའ༌ མི༌རིགས༌སི༌བུ༌ དཀོན༌མཆོག༌གི༌ ཆག༌ ཡས༌པའེ༌ ཆོགས༌ལ༌ ཞངས༌ཏེ༌ ཇལ༌དུག༌།\""]], [["ཏེ༌ནེ༌ ཁོང༌གུན༌ནི༌ ནམ༌ཅོག༌ ཀབས༌ཏེ༌ ཀུ༌ཅོ༌ སྲན༌ཏྲེ༌ ཏང༌ཨིན༌ སྟེ༌ཕན༌ ཆོགས༌ལ༌ གྱུགས༌།"]], [["ཁོའ༌ དྲུད༌ཨིན༌ གྱལ༌ས༌ནེ༌ ཕི༌ལོག༌ག༌ ཕིངས༌ཏེ༌ སད༌ད༌ལ༌ རྡོའ༌ གྱབ༌ཅེས༌ གོ༌ཟུག༌, ཡང༌ སྟེ༌ཕན༌ལ༌ སྐྱོན༌ ཀལ༌ཁན༌གུན༌ནི༌ རང༌ངི༌ ཀོས༌གུན༌ ཕུད༌ཏེ༌ ས༌འུལ༌ ཟེར༌ཁན༌ནི༌ ཁྱོག༌ཏོང༌བོའེ༌ དུན༌ལ༌ བོརས༌།"]], [["རྡོའ༌ གྱབ༌ཨིན༌ ཡོད༌ ཟ༌ནེ༌ སྟེ༌ཕན༌ནི༌, \"ཀྱེ༌ གཙོ༌བོ༌ ཡེ༌ཤུ༌ ངའེ༌ སེམས༌ཉིད༌པོ༌ ནམས༌ས༌ ཛད༌\" ཟེར༌ཨིན༌ མོས༌ལམ༌ ཞུས༌།"]], [["ཏེ༌ནེ༌ ཁོ༌ པིག༌དོང༌ ཙུགས༌ཏེ༌ སྐད༌ ཆེན༌མོ༌ ཉམ༌པོ༌, \"ཀྱེ༌ གཙོ༌བོ༌, ཁོང༌གུན༌ནི༌ གྱབ༌གལ༌ལ༌ འི༌ སྡིག༌པ༌བོ༌ ཨིད༌ཏུ༌ བོར༌ར༌ མ༌ཛད༌\" མོལ༌ཏེ༌ ཁོ༌ ཀྲོངས༌།"]]], [[["ཡང༌ སྟེ༌ཕན༌ སད༌ཅེས༌སི༌ ནང༌ང༌ ས༌འུལ༌ལིའང༌ ཆོགས༌སྐྱོར༌ ཅོས༌ཏེ༌ ཨིན༌ནོག༌།"], ["8:1b ནེ༌ 3"], ["ཏེན༌ན༌ ཞག༌ནེ༌ ཕར༌ལ༌ ཡེ༌རུ༌ཤ༌ལེམ༌མི༌ ནང༌ང༌ ཡོད༌ཁན༌ནི༌ ཆོས༌ཚོགས༌ལ༌ སྲན༌ཏྲེ༌ ནགས༌ ལྟན༌ཅེས༌ གོ༌ཟུག༌, ཏེ༌བོའེ༌ ཞས༌ཏེ༌ སྐུ༌ཚབས༌གུན༌ མ༌སྟོག༌ ཞན༌ ཏད༌པ༌ཅན༌ ཚང༌མ༌ ཡ༌ཧུ༌དཱ༌ དང༌ ས༌མར༌རི༌ཡཱ༌ ཡུལ༌ཇོངས༌ གང༌པོའེ༌ ནང༌ང༌ བེ༌ཏེ༌ ཤོར༌གོས༌།"]], [["དཀོན༌མཆོག༌གི༌ སྕོད༌ལམ༌མི༌ཀ༌ གྲུལ༌ཁན༌ ཁ༌ཅིག༌གི༌ སྟེ༌ཕན༌ནི༌ སྤུར༌བོ༌ ཁྱེར༌ཏེ༌ སྤུར༌ཁང༌ངི༌ ནང༌ང༌ བོརས༌, ཡང༌ ཁོང༌ངི༌ ཕིའ༌ རྡུག༌པོ༌ སྲན༌ཏྲེ༌ ཅོས༌།"]], [["ཨིན༌ནའང༌ ས༌འུལ༌ལི༌, ཆོས༌ཚོགས༌ ཁྲེས༌སྟོར༌ ཅོ༌ཅེས༌ གོ༌ཟུག༌, ཁང༌པ༌ རེ༌རེའེ༌ ནང༌ང༌ སོང༌ཏེ༌ ཁོའེ༌ ཏད༌པ༌ཅན༌ནི༌ བུ༌ཚ༌ དང༌ བུ༌མོ༌ ཚང༌མ༌ དྲུད༌ཏེ༌ ཁྱེར༌ཏེ༌ ཙོན༌ལ༌ ཀག༌གད༌པིན༌།"]], [["8:4 ནེ༌ 8"], ["ཏད༌པ༌ཅན༌ ཤོར༌ཁན༌ནི༌ མི༌གུན༌ ཀ༌རུ༌ ལེབ༌ནའང༌ གའ༌མོའེ༌ ནས༌ཚུལ༌ ཤད༌ཨིན༌ སོང༌།"]], [["ཕི༌ལིབ༌ ས༌མར༌རི༌ཡཱའེ༌ གྱལ༌ས༌ ལེབ༌བ༌ཅིག༌, ཁོའེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀའེ༌ སྐོར༌ལ༌ ཤདས༌།"]], [["ཕི༌ལིབ༌བི༌ སྤེ༌ར༌གུན༌ ཚོར༌ཏེ༌ ཡང༌ ཁོའེ༌ ཧ༌ལས༌ཤེས༌སི༌ ཛད༌པ༌གུན༌ ཐོང༌པ༌, མི༌གུན༌ནི༌ ཁོའེ༌ སྤེ༌ར༌གུན༌ མ༌ ནང༌སྟག༌ ཏངས༌ཏེ༌ ཉན༌ནད༌པིན༌།"]], [["སྤེར༌ན༌ མི༌ མང༌པོ༌ཞིག༌གི༌ ནང༌ནེ༌ གོང༌པོ༌གུན༌ ཕིངས༌པ༌ ཏེ༌གུན༌ ཀུ༌ཅོ༌ ཏང༌ཨིན༌ བིང༌ཏེ༌ སོང༌, ཡང༌ ཁོངས༌ཁན༌ དང༌ ཞ༌འོ༌ མང༌པོ༌ གྱལ༌།"]], [["ཏེ༌བོའེ༌ ཞས༌ཏེ༌ ཏེ༌ གྱལ༌སའེ༌ མི༌གུན༌ མང༌པོ༌ ཐད༌།"]], [["8:9 ནེ༌ 25"], ["ཏུས༌བན༌ཤིག༌གི༌ སྔུན༌ལ༌ ཤི༌མོན༌ ཟེར༌ཁན༌ནི༌ མི༌ཞིག༌གི༌ ཁོ༌རང༌ངི༌ ཇའ༌དུ༌ ཅོ༌ཅེས༌སི༌ ཁྱུད༌ གྱུད༌ཏེ༌ ས༌མར༌རི༌ཡཱ༌ གྱལ༌སའེ༌ མི༌ཚང༌མ༌ ཧ༌ལས༌ ཅུགས༌ཏེ༌ ཁོའེ༌ ཁོ༌རང༌ མ༌ མི༌ཀྲག༌པོ༌ཞིག༌ ཨིན༌ ཟེར༌རད༌པིན༌།"]], [["ཏེ༌ ཡུལ༌ལི༌མི༌ ཁག༌ཅན༌ དང༌ ཉམ༌ཤུང༌ ཚང༌མའེ༌, ཁོའེ༌ ཟེར༌ཁན༌གུན༌ལ༌ སྣང༌ང༌ མ༌སྲན༌ཏྲེ༌ ཏངས༌ཏེ༌ ཁོང༌གུན༌ནི༌ ཟེར༌རད༌པིན༌, \"འི༌ མི༌བོའེ༌ ནང༌ང༌ དཀོན༌མཆོག༌གི༌ ཤེད༌ ཆེན༌མོ༌ དུག༌།\""]], [["ཏུས༌བན༌ཤིག༌ནེ༌ ཕར༌ལ༌ ཁོའེ༌ ཇའ༌དུ༌ ཅོ༌ཅེས༌ གྱུད༌ཏེ༌ མི༌ཚང༌མ༌ ཧ༌ལས༌ ཅུགས༌པ༌ མི༌གུན༌ནི༌ ཁོའེ༌ སྤེ༌ར༌གུན༌ལ༌ གྱལ༌ལ༌ ཅོས༌ཏེ༌ ཉན༌ནད༌པིན༌།"]], [["ཨིན༌ནའང༌ ཕི༌ལིབ༌བི༌ དཀོན༌མཆོག༌གི༌ གྱལ༌སྲིད༌ དང༌ ཡེ༌ཤུ༌ མ༌ཤི༌ཀའེ༌ སྐོར༌ལ༌ ཆོས༌ཤད༌ཅེས༌པོའེ༌, མི༌གུན༌ནི༌ ཏད༌པ༌ ཅོས༌ཏེ༌ ཁྲུས༌ལེནས༌, བུ༌ཚ༌ དང༌ བུ༌མོ༌ ཉིས༌ཀོའེ༌།"]], [["ཇའ༌དུ༌ ཅོ༌ཁན༌ ཤི༌མོན༌ནིའང༌ ཏད༌པ༌ ཅོས༌ཏེ༌ ཁྲུས༌ལེནས༌། ཕི༌ལིབ༌ ཀ༌རུ༌ ཆ༌ནའང༌ ཁོ༌ སྟིང༌རང༌ནེ༌ སོང༌ ཡང༌ ཧ༌ལས༌ཤེས༌སི༌ ཛད༌པ༌ དང༌ སྟགས༌ གུན༌ ཐོང༌ཏེ༌ ཁོ༌ ཧན༌གྲང༌ སོང༌།"]], [["ཏེ༌ནེ༌ ཡེ༌རུ༌ཤ༌ལེམ༌མི༌ ནང༌ང༌ སྐུ༌ཚབས༌གུན༌ལ༌ ས༌མར༌རི༌ཡཱ༌པ༌གུན༌ནི༌ དཀོན༌མཆོག༌གི༌ བཀའེ༌ཀ༌ ཏད༌པ༌ ཁྱོངས༌ཏོག༌ ཟེར༌ཏེ༌ ཚོར༌པ༌, ཁོང༌གུན༌ནི༌ པི༌ཏྲར༌ དང༌ ཡོ༌ཧཱ༌ནན༌ ཉིས༌ཀོ༌ ཏེ༌ ཡུལ༌ལ༌ ཀལས༌།"]], [["པི༌ཏྲར༌ དང༌ ཡོ༌ཧཱ༌ནན༌ ཏེ༌རུ༌ ལེབ༌བ༌ཅིག༌, ས༌མར༌རི༌ཡཱ༌པ༌ ཏད༌པ༌ཅན༌གུན༌ལ༌ ཐུག༌ཉིད༌ བབས༌ཤེས༌སི༌ ཕིའ༌ མོས༌ལམ༌ ཞུའ༌ ཛདས༌,"]], [["ཅིའ༌ཟེར༌ན༌ ཁོང༌གུན༌ལ༌ གཙོ༌བོ༌ ཡེ༌ཤུའི༌ ཚན༌ནི༌ ནང༌ང༌ ཁྲུས༌ ཐོབ༌ནའང༌ ཏ༌རུང༌ ཚོག༌པ༌ སུ༌ཞིག༌གི༌ཀའང༌ དམ༌པའེ༌ ཐུག༌ཉིད༌ མ༌བབས༌ས༌ ཨིན༌པིན༌།"]], [["ཏེ༌ནེ༌ ཁོང༌ ཉིས༌ཀོའེ༌ ཁོང༌གུན༌ནི༌ཀ༌ ལག༌པ༌ བོར༌ར༌ ཛད༌ད༌ཅིག༌, ཁོང༌ ཚང༌མའེ༌ཀ༌ དམ༌པའེ༌ ཐུག༌ཉིད༌ བབས༌།"]], [["སྐུ༌ཚབས༌གུན༌ནི༌ ཆག༌ བོར༌ཅེས༌པོའེ༌ དམ༌པའེ༌ ཐུག༌ཉིད༌ ཐོབ༌བ༌ ཐོང༌ང༌ཅིག༌, ཤི༌མོན༌ནི༌ ཁོང༌ ཉིས༌ཀོའེ༌ དུན༌ལ༌ པེ༌ནེ༌ ཕུལ༌ཏེ༌ ཟེརས༌"]], [["\"ངའེ༌ ལག༌པ༌ བོར༌ཁན༌གུན༌ལའང༌ དམ༌པའེ༌ ཐུག༌ཉིད༌ ཐོབ༌ཅེས༌སི༌ ཁྱུད༌པོ༌ ངའ༌ སལ༌ལ༌ ཛད༌།\""]], [["ཨིན༌ནའང༌ པི༌ཏྲར༌རི༌ ཁོའ༌ མོལས༌, \"ཁྱོ༌རང༌ངི༌ པེ༌ནེ༌ ཏངས༌ཏེ༌ དཀོན༌མཆོག༌གི༌ ཁྱུད༌པོ༌ ཉོ༌ཉན༌ན༌ནོག༌ སམ༌བ༌ ཁྱོ༌རང༌ དང༌ ཁྱོ༌རང༌ངི༌ པེ༌ནེ༌ ཉིས༌ཀོ༌ མེད༌ཁན༌ སོང༌ཤིག༌།"]], [["ཁྱོ༌རང༌ངི༌ སྙིང༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ མེད༌ཅེས༌པོའེ༌ ཁྱོ༌རང༌ང༌ ང༌ཞའ༌ ཉམ༌པོ༌ འི༌ ལས༌ ཅོ༌ཅེས༌སི༌ ནང༌ང༌ ཅའང༌ ཁག༌ མེད༌པ༌ ཨིན༌ནོག༌།"]], [["ཁྱོ༌རང༌ངི༌ ནང༌ང༌ ངན༌སེམས༌ སྐྱེ༌ཁན༌བོའེ༌ ཕིའ༌ གྱོད༌པ༌ ཅོས༌ཏེ༌ གཙོ༌བོའ༌ མོས༌ལམ༌ ཞུས༌། ཅི༌ གྱུས༌ ཁོང༌ངི༌ ཁྱོ༌རང༌ངི༌ ཏེ༌ སེམས༌ངན༌ སམ༌ཁན༌བོའ༌ ཤགས༌པ༌ སལ༌སྲིད༌ཨིན༌།"]], [["ང༌ ཐོང༌ཅེས༌ལ༌ ཁྱོ༌རང༌ངི༌ སྙིང༌ ཚིག༌རི༌ གངས༌ཏེ༌ ཁྱོ༌རང༌ སྡིག༌པའེ༌ ཟུམས༌ཏེ༌ བོར༌ཏེ༌ དུག༌།\""]], [["ཏེ༌ནེ༌ ཤི༌མོན༌ནི༌ ཟེརས༌, \"ཉེ༌རང༌ངི༌ མོལ༌ཁན༌གུན༌ ངའེ༌ཀ༌ མི༌བབས༌ཤེས༌སི༌ ཕིའ༌ ཇུ༌ཇུ༌ གཙོ༌བོའ༌ མོས༌ལམ༌ ཞུའ༌ ཛད༌།\""]], [["པི༌ཏྲར༌ དང༌ ཡོ༌ཧཱ༌ནན༌ནི༌ གཙོ༌བོའེ༌ བཀའ༌ ཤད༌ད༌ ཛད༌ཅེས༌ དང༌ སྤང༌པོ༌ སལ༌ཏེ༌ སྟིང༌ནེ༌ ཡེ༌རུ༌ཤ༌ལེམ༌མ༌ ལོགས༌ཏེ༌ སྐྱོད༌ ཟ༌ནེ༌ ས༌མར༌རི༌ཡཱའེ༌ གམ༌ཡུལ༌ མང༌པོ༌ཞིག༌གི༌ ནང༌ངའང༌ གའ༌མོའེ༌ ནས༌ཚུལ༌ ཤད༌ད༌ ཛདས༌།"]], [["8:26 ནེ༌ 40"], ["གཙོ༌བོའེ༌ ཕོ༌ཉ༌ཞིག༌གི༌ ཕི༌ལིབ༌བ༌ མོལས༌, \"ཏ༌ ལྷོ༌ ཆོགས༌ལ༌ ཡེ༌རུ༌ཤ༌ལེམ༌ནེ༌ ག༌ཟ༌ ཆོགས༌ལ༌ ཆའ༌ཁན༌ནི༌ ཐང༌ལམ༌བོའེ༌ཀ༌ སོང༌།"]], [["ཏེ༌ནེ༌ ཁོ༌ སོང༌ ཡང༌ ལམ༌མ༌ ཁོའ༌ ཨི༌ཐོ༌པི༌པ༌ མི༌ཞིག༌ ཐུག༌, ཀ༌བོ༌ ཨེ༌ཐོ༌པི༌པའེ༌ གྱལ༌མོ༌ ཀེན༌གྲས༌ ཟེར༌ཁན༌བོའེ༌ བང༌ཛོད༌དི༌ ལོན༌པོ༌ མ༌ ཝང༌ཅན༌ཞིག༌ ཨིན༌པིན༌། ཁོ༌ ཡེ༌རུ༌ཤ༌ལེམ༌མི༌ ཆོད༌ཁང༌ང༌ ཅོལ༌ལ༌ སོང༌ཏེ༌"]], [["རྟ༌རེལ༌ལི༌ཀ༌ ཞོན༌ཏེ༌ རང༌ཡུལ༌ལ༌ ལོགས༌ཏེ༌ ཆའ༌ ཟ༌ནེ༌ ལུང༌སྟོན༌པ༌ ཡེ༌ཤ༌ཡཱའེ༌ སྤེ༌ཆ༌ སིལ༌ལད༌པིན༌།"]], [["ཏེ༌ནེ༌ དམ༌པའེ༌ ཐུག༌ཉིད༌དི༌ ཕི༌ལིབ༌བ༌ མོལས༌, \"ཏ༌ རྟ༌རེལ༌ ཉེ༌མོའ༌ སོང༌།\""]], [["ཕི༌ལིབ༌ གྱུགས༌ཏེ༌ རྟ༌རེལ༌ ཉེ༌མོའ༌ སོང༌, ཡང༌ ཤིང༌རྟའེ༌ཀ༌ ཞོན༌ཏེ༌ ཡོད༌ཁན༌བོའེ༌ ལུང༌སྟོན༌པ༌ ཡེ༌ཤ༌ཡཱའེ༌ སྤེ༌ཆ༌ སིལ༌ཨིན༌ ཡོད༌ཁན༌བོ༌ ཚོར༌། ཕི༌ལིབ༌བི༌ ཁོའ༌ ཏྲིས༌, \"ཉེ༌རང༌ངི༌ སིལ༌ཨིན༌ ཡོད༌ཁན༌ནི༌ ཏོན༌བོ༌ ཉེ༌རང༌ང༌ ཧ༌གོའ༌?\""]], [["ཏེ༌ མི༌བོའེ༌ ལན༌ཏངས༌, \"ཧ༌གོ༌ཅུག༌ཁན༌ མེད༌པ༌, ང༌ ཀ༌ཟུག༌གི༌ ཧ༌གོ༌ ཐུབ༌ཨིན༌\", ཡང༌ ཕི༌ལིབ༌བ༌ ཁོ༌ ཉམ༌པོ༌ ཤིང༌རྟའེ༌ ནང༌ང༌ ཞོན༌ན༌ལ༌ ཟེརས༌།"]], [["ཁོའེ༌ སིལ༌ཨིན༌ ཡོད༌ཁན༌ནི༌ དམ༌པའེ༌ སུང༌རབས༌པོ༌ ནི༌,"], ["\"ཁོང༌ ལུག༌ ཙོགས༌ལ༌ སད༌ད༌ལ༌ ཁྱེརས༌,"], ["ཡང༌ ཀ༌ཟུག༌ ལུག༌ རང༌ངི༌ བལ༌ བྲག༌ཁན༌ནི༌ དུན༌ལ༌"], ["ཁའ༌རོགས༌ཏེ༌ དུག༌གད༌, ཏེན༌ན༌ ཙོགས༌ལ༌"], ["ཁོང༌ངིའང༌ རང༌ངི༌ ཞལ༌ མ༌ཕེས༌།"]], [["ཁྲེལ༌བ༌ ཅོ༌ཨིན༌ནའང༌ ཁོང༌ང༌ དྲང༌པོ༌ ཤགས༌ མ༌ཅོས༌།"], ["ཁོང༌ངི༌ པུར༌གྱུད༌དི༌ སྐོར༌ལ༌ སུའིང༌ ཤད༌ མི༌ཉན༌,"], ["ཇིག༌རྟེན༌ནི༌ ཀ༌ནེ༌ ཁོང༌ངི༌ མི༌ཚེ༌ ཆུ༌ངུན༌ལ༌ ཀོགས༌ཏེ༌ ཁྱེརས༌།\""]], [["ལོན༌པོ༌བོའེ༌ ཕི༌ལིབ༌བ༌ ཟེརས༌, \"ལུང༌སྟོན༌པའེ༌ འི༌ ཚིགས༌པོ༌ ཁོང༌རང༌ངི༌ སྐོར༌ལ༌ བྲིའ༌ ཛད༌ཏེ༌ ཨིན༌ནོག༌ག༌ ཡ༌ ཞན༌མ༌ཞིག༌གི༌ སྐོར༌ལ༌, ཐུག༌རྗེ༌ ཛད༌ཏེ༌ ང༌ ཧ༌གོ༌ཅུག༌ག༌ཛད༌།\""]], [["ཏེ༌ནེ༌ ཕི༌ལིབ༌བི༌ སུང༌རབས༌སི༌ ཏེན༌ན༌ ཚིགས༌པོ༌ནེ༌ གོ༌ཟུགས༌ཏེ༌ ཁོའ༌ ཡེ༌ཤུའི༌ སྐོར༌ལ༌ གའ༌མོའེ༌ ནས༌ཚུལ༌ ཤད༌ད༌ ཛདས༌།"]], [["ཁོང༌གུན༌ ལམ༌ནེ༌ ཆའ༌ ཟ༌ནེ༌ ཆུ༌ ཡོད༌སའེ༌ ནས༌ས༌ཞིག༌ག༌ ལེབ༌པ༌, ལོན༌པོའེ༌ ཟེརས༌, \"ཟིགས༌སའང༌ འི༌ཀ༌ ཆུ༌ དུག༌, ཏ༌ ཅིའ༌ ངའེ༌ ཁྲུས༌ མི༌ལེན༌།\""]], [["ཁོའེ༌ ཤིང༌རྟ༌བོ༌ སྒོག༌ ཟེར༌ཏེ༌ བཀའ༌ ཏངས༌, ཕི༌ལིབ༌ དང༌ ལོན༌པོ༌ ཉིས༌ཀོ༌ ཆུའི༌ ནང༌ང༌ ཞུགས༌, ཡང༌ ཕི༌ལིབ༌བི༌ ཁོའ༌ ཁྲུས༌ཏངས༌།"]], [["ཁོང༌གུན༌ ཆུ༌ནེ༌ ཕི༌ལོག༌ག༌ བིང༌ང༌ཅིག༌, དཀོན༌མཆོག༌གི༌ ཐུག༌ཉིད༌དི༌ ཕི༌ལིབ༌ ཁོའེ༌ དུན༌ནེ༌ ཁྱེར༌ར༌ ཛད༌པ༌ ལོན༌པོའེ༌ ཁོང༌ ཡང༌ མ༌ནེ༌ མ༌ཐུག༌, ཡང༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཁོ༌རང༌ངི༌ ཡུལ༌ལ༌ ལོགས༌ཏེ༌ སོང༌།"]], [["ཕི༌ལིབ༌བི༌ ཁོ༌རང༌ ཨ༌ཟོ༌ཏུས༌ གྱལ༌ས༌ ལེབས༌ཏེ༌ ཐོང༌, ཡང༌ ཀཱེ༌སར༌རིའ༌ ལེབ༌ ལེབ༌ ཚག༌པ༌ ཁོང༌ ཆའ༌ཁན༌ནི༌ གྲོང༌ཁྱེར༌ ཚང༌མའེ༌ ནང༌ང༌ གའ༌མོའེ༌ ནས༌ཚུལ༌ ཤད༌ཨིན༌ སོང༌།"]]], [[["9:1 ནེ༌ 19a"], ["འིན༌ན༌ ཏུས༌ལ༌ གཙོ༌བོའེ༌ ལོབ༌ཕྲུགས༌ ཚང༌མ༌ སད༌ཨིན༌ ཟེར༌ཁན༌ནི༌ ས༌འུལ༌ བླ༌མ༌ ཆེན༌མོའེ༌ཀ༌ སོང༌ཏེ༌,"]], [["མ༌ཤི༌ཀའེ༌ ལམ༌མི༌ཀ༌ གྲུལ༌ཁན༌ནི༌ བུ༌ཚ༌ དང༌ བུ༌མོ༌ ཚང༌མ༌ ཟུམས༌ཏེ༌, ཙོན༌པ༌ ཅོས༌ཏེ༌ ཡེ༌རུ༌ཤ༌ལེམ༌མ༌ ཁྱོང༌ཉན༌ཅེས༌ལ༌ ཁོའ༌ ཆོགས༌སྐྱོར༌ ཅོས༌ ཟེར༌ཏེ༌ དཱ༌མེས༌ཁས༌སི༌ ཡ༌ཧུ༌དཱ༌པའེ༌ དུ༌ཁང༌གུན༌ནི༌ ནང༌ང༌ ལྟན༌ཅེས༌ལ༌ ཨི༌གེ༌ཞིག༌ བྲིས༌ཏེ༌ ཏོང༌ ཞུས༌།"]], [["ས༌འུལ༌ དཱ༌མེས༌ཁས༌སི༌ ཉེ༌མོའ༌ ལེབ༌བ༌ཅིག༌, ཧུན༌མེད༌ལ༌ ནམ༌ཁའ༌ནེ༌ བབས༌ཁན༌ནི༌ འོད༌ ལྡང༌ཤན༌ཞིག༌གི༌ ཁོའ༌ སྐོརས༌།"]], [["ཁོ༌ སའེ༌ཀ༌ གྱེལ༌, ཡང༌ ཁོའ༌ སུང༌སྐད༌ཅིག༌ ཚོར༌, \"ས༌འུལ༌ ས༌འུལ༌ ཁྱོ༌རང༌ངི༌ ང༌ ཅིའ༌ ནགས༌བར༌དོ༌ ལྟན༌ནད༌?\""]], [["ས༌འུལ༌ལི༌ ཟེརས༌, \"གཙོ༌བོ༌ ཉེ༌རང༌ སུ༌ ཨིན༌།\""], ["ཁོང༌ངི༌ ལན༌སལས༌, \"ང༌ ནི༌ ཡེ༌ཤུ༌, ཁྱོ༌རང༌ངི༌ ནགས༌བར༌དོ༌ ལྟན༌ཁན༌བོ༌ ཨིན༌།"]], [["ཏ༌ ཁྱོ༌རང༌ གྱལ༌ས༌ སོང༌, ཡང༌ ཏེ༌རུ༌ ཁྱོ༌རང༌ང༌ ཅོ༌གོ༌ཤེས༌པོ༌ ཤད༌ཨིན༌།\""]], [["ས༌འུལ༌ ཉམ༌པོ༌ ཆའ༌ཁན༌ནི༌ མི༌གུན༌ ཧ༌ལས༌ཏེ༌ ཧན༌གྲང༌ སོང༌ ཅིའ༌ཟེར༌ན༌ ཁོང༌གུན༌ལ༌ སྐད༌ ཚོར༌ ཨིན༌ནའང༌ སུའང༌ མ༌ཐོང༌།"]], [["ས༌འུལ༌ལི༌ སེ༌ཀ༌ནེ༌ ལངས༌ཏེ༌ མིག༌ ཕེས༌པ༌ ཁོའ༌ ཅའང༌ མ༌ཐོང༌། ཁོའེ༌ ཕྲོ༌པ༌གུན༌ནི༌ ཁོའ༌ ལག༌པ༌ ཐམས༌ཏེ༌ དཱ༌མེས༌ཁས༌ལ༌ ཁྲིད༌ཏེ༌ ཁྱེརས༌།"]], [["ཞག༌ སུམ༌ ཚག༌པ༌, ཁོའ༌ མིག༌ནེ༌ མ༌ཐོང༌ ཡང༌ ཏེན༌ན༌ ཏུས༌པོ༌ ཁོའེ༌ ཅའང༌ ཟའང༌ མ༌ཟོས༌, ཅའང༌ ཐུང༌ངའང༌ མ༌ཐུངས༌།"]], [["དཱ༌མེས༌ཁས༌སི༌ ནང༌ང༌ ཡེ༌ཤུའི༌ཀ༌ ཏད༌པ༌ ཅོ༌ཁན༌ ཨ༌ན༌ནི༌ཡཱས༌ ཟེར༌ཁན༌བོ༌ དུག༌གད༌པིན༌, གཙོ༌བོའེ༌ ཞལ༌ཟིགས༌ཤིག༌གི༌ ནང༌ང༌ ཁོའ༌ མོལས༌, \"ཨ༌ན༌ནི༌ཡཱས༌།\""], ["ཁོའེ༌ ལན༌ཏངས༌, \"གཙོ༌བོ༌ལེ༌།\""]], [["གཙོ༌བོའེ༌ ཁོའ༌ མོལས༌, \"ཁ༌དྲང༌ ཟེར༌ཁན༌ནི༌ སྲང༌ངི༌ ནང༌ང༌ ཡོད༌ཁན༌ནི༌ ཡུ༌དཱའེ༌ ཁང༌པ༌ སོང༌ཏེ༌, ཏར༌སས༌པ༌ ས༌འུལ༌ ཟེར༌ཁན༌ནི༌ མི༌བོའེ༌ སྐོར༌ལ༌ ཏྲིས༌, དག༌ས༌ ཁོའེ༌ མོས༌ལམ༌ ཞུ༌རུག༌།"]], [["ས༌འུལ༌ལ༌ ཞལ༌ཟིགས༌ཤིག༌གི༌ ནང༌ང༌ ཨ༌ན༌ནི༌ཡཱས༌ ཡོངས༌ཏེ༌ ཡང༌སྐྱར༌ ཐོང༌ཐུབ༌ཅེས༌ལ༌ ཁོའེ༌ གོའེ༌ཀ༌ ལག༌པ༌ བོར༌ར༌ ཐོང༌།\""]], [["ཨ༌ན༌ནི༌ཡཱས༌སི༌ ཞུས༌, \"ཀྱེ༌ གཙོ༌བོ༌, འི༌ མི༌བོའེ༌ ཉེ༌རང༌ངི༌ དམ༌པ༌ མི༌གུན༌ ཉམ༌པོ༌ ཡེ༌རུ༌ཤ༌ལེམ༌མི༌ ནང༌ང༌ ཙམ༌ཤིག༌ ནོད༌པ༌ སྐྱལ༌ཁན༌བོའེ༌ སྐོར༌ལ༌ ངའ༌ ཞན༌མི༌ མང༌པོ༌ནེ༌ ཚོར༌།"]], [["ཁོ༌ འི༌རུའང༌ བླ༌མ༌ འུ༌སྐྱོང༌གུན༌ནི༌ ཆོགས༌ནེ༌ ཝང༌ཆ༌ ཐོབ༌ཏེ༌ ཉེ༌རང༌ངི༌ ཚན༌ ཁུར༌ཁན༌ ཚང༌མ༌ ཟུམས༌ཏེ༌ ཁྱེར༌ཅེས༌སི༌ ཕིའ༌ ཡོངས༌ཏེ༌ ཨིན༌ནོག༌།\""]], [["ཨིན༌ནའང༌ གཙོ༌བོའེ༌ ཨ༌ན༌ནི༌ཡཱས༌ལ༌ མོལས༌, \"ཏ༌ ཁྱོ༌རང༌ སོང༌ ཅིའ༌ཟེར༌ན༌ ཁོ༌ ངའེ༌ ལྡམས༌ཁན༌ནི༌ ཞབ༌སྟོག༌པ༌ ཡ༌ཧུ༌དཱ༌པ༌ མན༌ཁན༌གུན༌, གྱལ༌པོ༌གུན༌ དང༌ ཨིས༌ར༌ཨེལ༌པ༌གུན༌ལ༌ ངའེ༌ སྐོར༌ལ༌ ཤད༌ཁན༌བོ༌ ཨིན༌།"]], [["ངའེ༌ ཚན༌ ཁུར༌ཅེས༌ལ༌ ཁོའ༌ ཙམ༌ཤིག༌གི༌ ནགས༌ ལེན༌གོ༌ཤེས༌པོ༌ ངའེ༌ ཁོའ༌ ལྟན༌ཨིན༌།\""]], [["ཏེ༌ནེ༌ ཨ༌ན༌ནི༌ཡཱས༌ ས༌འུལ༌ དུགས༌ཏེ༌ ཡོད༌སའེ༌ ཁང༌པ༌ ལེབ༌ ཡང༌ ནང༌ཀུག༌ག༌ སོང༌ཏེ༌ ཁོའེ༌ ལག༌པ༌ ས༌འུལ༌ལི༌ཀ༌ བོར༌ཏེ༌ མོལས༌, \"སྤུན༌ ས༌འུལ༌, ཁྱོ༌རང༌ འི༌རུ༌ ཡོང༌ ཟ༌ནེ༌ ལམ༌མ༌ གཙོ༌བོ༌ ཡེ༌ཤུ༌ ཇལ༌ཏེ༌ ཨིན༌པིན༌། ཁོང༌ངི༌ ཁྱོ༌རང༌ང༌ ཡང༌སྐྱར༌ ཐོང༌ཅེས༌ དང༌ དམ༌པའེ༌ ཐུག༌ཉིད༌དི༌ གང༌ཅེས༌སི༌ ཕིའ༌ ང༌ འི༌ཀ༌ ཀལ༌ལ༌ ཛདས༌།\""]], [["ཏེན༌ན༌མལ༌ལ༌ ས༌འུལ༌ལི༌ མིག༌གི༌ ཀ༌ནེ༌ པགས༌པ༌ ཙོགས༌ཤིག༌ བུད༌ཏེ༌ ཁོའ༌ ཡང༌སྐྱར༌ ཐོང༌ཐུབ༌། ཏེ༌ནེ༌ ལངས༌ཏེ༌ ཁོའེ༌ ཁྲུས༌ལེནས༌,"]], [["ཁར༌ཇི༌ ཟོས༌ཏེ༌ སྟིང༌ནེ༌ ཁོའེ༌ ཟུགས༌པོའེ༌ ནང༌ང༌ སྟོབས༌ སྐྱེས༌།"], ["9:19b ནེ༌ 31"], ["ཏེ༌ནེ༌ ས༌འུལ༌ ཞག༌བན༌ཤིག༌ ལོབ༌ཕྲུགས༌གུན༌ ཉམ༌པོ༌ དཱ༌མེས༌ཁས༌ལ༌ དུགས༌"]], [["ཡང༌ ཡ༌ཧུ༌དཱ༌པའེ༌ དུ༌ཁང༌གུན༌ནི༌ ནང༌ང༌ ཡེ༌ཤུའི༌ སྐོར༌ལ༌ ཤད༌ཅེས༌ གོ༌ཟུགས༌ཏེ༌ མོལས༌, \"ཁོང༌ ནི༌ དཀོན༌མཆོག༌གི༌ སྲས༌ ཏན༌ཏན༌ ཨིན༌ནོག༌།\""]], [["ཏེ༌རུ༌ ཡོད༌ཁན༌གུན༌ནི༌ ཁོང༌ངི༌ ལབ༌ཞ༌ ཚོར༌ར༌ཅིག༌ ཧ༌ལས༌ཏེ༌ ཅིག༌ དང༌ ཅིག༌ག༌ ཏྲིས༌, \"འི༌ མི༌བོ༌ ཡེ༌རུ༌ཤ༌ལེམ༌མི༌ ནང༌ང༌ གཙོ༌བོ༌ ཡེ༌ཤུའི༌ ཚན༌ ཁུར༌ཁན༌གུན༌ ཁྲེས༌སྟོར༌ ཅོ༌ཅེས༌སི༌ རྩོན༌གྲུས༌ སྲན༌ཏྲེ༌ ཅོ༌ཁན༌ ཡང༌ འི༌རུའང༌ ཁོང༌གུན༌ ཟུམས༌ཏེ༌ ཙོང༌པ༌ ཅོས༌ཏེ༌ བླ༌མ༌ འུ༌སྐྱོང༌གུན༌ནི༌ དུན༌ལ༌ ཁྱེར༌ར༌ལ༌ ཡོངས༌ཏེ༌ མ༌ནོག༌ག༌?\""]], [["ས༌འུལ༌ ཆོས༌ཤད༌ཅེས༌སི༌ ནང༌ང༌ མང༌ང༌ སྟོབས༌ཅན༌ གྱུར༌ཨིན༌ སོང༌, ཡང༌ དཱ༌མེས༌ཁས༌སི༌ ནང༌ང༌ ཡོད༌ཁན༌ནི༌ ཡ༌ཧུ༌དཱ༌པ༌གུན༌ནི༌, ས༌འུལ༌ལི༌, ཡེ༌ཤུ༌ ནི༌ ཏན༌ཏན༌ལ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌ ལྟན༌ཁན༌བོའེ༌ གྱབ༌གལ༌ལ༌ ཅའང༌ ཟེར༌ མ༌ཉན༌།"]], [["ཏུས༌བན༌ཤིག༌གི༌ སྟིང༌ནེ༌ ཡ༌ཧུ༌དཱ༌པ༌གུན༌ནི༌ ཁོང༌ སད༌ཅེས༌སི༌ གྲབས༌ ཏངས༌,"]], [["ཨིན༌ནའང༌ ས༌འུལ༌ལ༌ ཁོང༌གུན༌ནི༌ ཅུས༌ངན༌གུན༌ གྱུས༌སོང༌། ཏེ༌གུན༌ ཚན༌ཉིན༌ མེད༌པ༌ གྱལ༌སའེ༌ སྒོ༌གུན༌ནི༌ཀ༌ ཁོང༌ སད༌ཅེས༌ལ༌ སྲུངས༌ཏེ༌ དུག༌གད༌པིན༌།"]], [["ཨིན༌ནའང༌ ས༌འུལ༌ལི༌ ལོབ༌ཕྲུགས༌གུན༌ནི༌ ཁོང༌ ཚན༌ལ༌ ཙེ༌པོ༌ཞིག༌གི༌ ནང༌ང༌ གྱངས༌ཏེ༌ གྱལ༌སའེ༌ རྩིག༌པའེ༌"], ["ནང༌ང༌ ཡོད༌ཁན༌ནི༌ ཀར༌ཁུང༌ཞིག༌ནེ༌ ཐུར༌ལ༌ ཕབས༌།"]], [["ཁོང༌ ཡེ༌རུ༌ཤ༌ལེམ༌མ༌ ལེབ༌བ༌ཅིག༌, ལོབ༌ཕྲུགས༌གུན༌ ཉམ༌པོ༌ དུག༌ཅེས༌སི༌ རྩོན༌གྲུས༌ ཅོས༌, ཨིན༌ནའང༌ ཁོང༌ ཚང༌མ༌ ཇིགས༌ ཅིའ༌ཟེར༌ན༌, ས༌འུལ༌ དེན༌བ༌ མ༌ཤི༌ཀའེ༌ ལོབ༌ཕྲུགས༌ གྱུར༌ཏེ༌ ཨིན༌ཁན༌བོའེ༌ཀ༌ ཁོང༌གུན༌ དེན༌ མ༌ཤེས༌།"]], [["ཨིན༌ནའང༌ བཱར༌ན༌བས༌ ཟེར༌ཁན༌བོའེ༌, ས༌འུལ༌ ཁོང༌རང༌ ཉམ༌པོ༌ སྐུ༌ཚབས༌གུན༌ནི༌ ཕྲོའ༌ ཁྲིད༌ཏེ༌ ཁྱོངས༌། བཱར༌ན༌བས༌སི༌ ཁོང༌གུན༌ལ༌ ཟེརས༌, ས༌འུལ༌ ལམ༌ནེ༌ ཆེན༌ ཡོད༌ ཟ༌ནེ༌ གཙོ༌བོ༌ ཇལ༌ཏེ༌ ཁོ༌ ཉམ༌པོ༌ ཞལ༌ཏའ༌ ཛད༌ཁན༌ ཡང༌ ཀ༌ཟུག༌ ཧམ༌པ༌ ཉམ༌པོ༌ དཱ༌མེས༌ཁས༌སི༌ ནང༌ང༌ ཁོང༌ངི༌ ཡེ༌ཤུའི༌ སྤང༌པོ༌ ཏངས༌ཁན༌གུན༌ནི༌ སྐོར༌ལ༌ ཤདས༌།"]], [["ས༌འུལ༌ སྐུ༌ཚབས༌གུན༌ ཉམ༌པོ༌ དུགས༌, ཡང༌ ཡེ༌རུ༌ཤ༌ལེམ༌ གང༌པོའེ༌ ནང༌ང༌ ཧམ༌པ༌ ཉམ༌པོ༌ གཙོ༌བོའེ༌ སྐོར༌ལ༌ ཤད༌ཨིན༌ གྲུལས༌།"]], [["ཁོང༌ངི༌ གིརིས༌སི༌ སྐད༌ ཏང༌ཁན༌ནི༌ ཡ༌ཧུ༌དཱ༌པ༌གུན༌ ཉམ༌པོའང༌ གྲོས༌དུར༌ ཅོའད༌པིན༌, ཨིན༌ནའང༌ ཏེ༌གུན༌ནི༌ ཁོང༌ སད༌ཅེས༌སི༌ རྩོན༌གྲུས༌ ཅོས༌།"]], [["ཏད༌པ༌ཅན༌གུན༌ལ༌ ཏེ༌བོ༌ གྱུས༌ཆའ༌ཅིག༌, ཁོང༌གུན༌ ཡོངས༌ཏེ༌ ས༌འུལ༌ ཀཱེ༌སར༌རིའ༌ གྱལ༌ས༌ ཁྱེར༌ཏེ༌ ཏར༌སས༌སི༌ གྲོང༌ཁྱེར༌ལ༌ ལམ༌ཅུགས༌།"]], [["ཏེ༌ནེ༌ ཡ༌ཧུ༌དཱ༌, གཱ༌ལིལ༌ལི༌ དང༌ ས༌མར༌རི༌ཡཱ༌ ཡུལ༌ གང༌པོའེ༌ ནང༌ང༌ ཡོད༌ཁན༌ནི༌ ཆོས༌ཚོགས༌གུན༌ལ༌ རྡུག༌ངལ༌ མ༌ཐོང༌ང༌ ཞི༌དེ༌ ཡོད༌པིན༌། དམ༌པའེ༌ ཐུག༌ཉིད༌ གྱུད༌ཏེ༌ ཁོང༌གུན༌ལ༌ ཤེད༌ དང༌ སྤོས༌པ༌ ཐོབ༌, ཡང༌ གཙོ༌བོའེ༌ ཇིགས༌ དང༌ རྩི༌ཝའེ༌ ནང༌ང༌ མི༌ཚེ༌ ཕུད༌ཅེས༌པོའེ༌ ཁོང༌གུན༌ནི༌ ཀྲངས༌ཀ༌ གྱས༌ཨིན༌ སོང༌།"]], [["9:32 ནེ༌ 43"], ["པི༌ཏྲར༌ ནས༌ས༌ ཅིག༌ནེ༌ ཅིག༌ག༌ ཆའ༌ ཟ༌ནེ༌, ཁོང༌ ལིད༌དཱ༌ གྲོང༌ཁྱེར༌རི༌ ནང༌ང༌ དུག༌ཁན༌ནི༌ ཏད༌པ༌ཅན༌གུན༌ནི༌ ཕྲོའ༌ ལེབ༌།"]], [["ཏེ༌རུ༌ ཁོང༌ང༌ ཨེ༌ནི༌ཡཱས༌ ཟེར༌ཁན༌ནི༌ མི༌ཞིག༌ ཐུག༌ ཀ༌བོའ༌ ཟའ༌ཕོག༌ཏེ༌ གྲུལ༌ མ༌ཉན༌ན༌ མལ༌ཙའེ༌ཀ༌ དུགས༌ཏེ༌ ལོ༌ རྒྱད༌ ཆའད༌པིན༌།"]], [["ཏེ༌ནེ༌ པི༌ཏྲར༌རི༌ ཁོའ༌, \"ཨེ༌ནི༌ཡཱས༌ ཡེ༌ཤུ༌ མ༌ཤི༌ཀའེ༌ ཁྱོ༌རང༌ ཕན༌ཅུག༌ག༌ ཛད༌ཏེ༌ ཨིན༌; ཏ༌ ལོངས༌, རང༌ངི༌ མལ༌ཙ༌ སྲིལ༌\" མོལ༌པ༌ ཁོ༌ ཏེན༌ན༌མལ༌ལ༌ ཀོའག༌ ལངས༌།"]], [["ཏེ༌ མི༌ ཐོང༌ཁན༌ ལིད༌དཱ༌པ༌ དང༌ ཤ༌རོན༌པ༌ ཚང༌མའེ༌ གཙོ༌བོའེ༌ཀ༌ ཏད༌པ༌ ཁྱོངས༌།"]], [["ཡོ༌པའ༌ གྲོང༌ཁྱེར༌རི༌ ནང༌ང༌ ཏ༌བི༌ཏའ༌ ༼གིརིས༌སི༌ སྐད༌དི༌ ནང༌ང༌ དོར༌ཀས༌༽ ཟེར༌ཁན༌ནི༌ ཏད༌པ༌ཅན༌ནི༌ བུ༌མོ༌ཞིག༌ ཡོད༌པིན༌། ཁོའེ༌ ཏུས༌གྱུན༌ ལས༌ ཟང༌པོ༌ དང༌ ཉལ༌བ༌ཅན༌ གུན༌ལ༌ རོགས༌ ཅོའད༌པིན༌།"]], [["པི༌ཏྲར༌ ལིད༌དཱའེ༌ ནང༌ང༌ ཡོད༌ཏུས༌, ཏེ༌ བུ༌མོ༌བོའ༌ ཟུ༌མོ༌ སྲན༌ཏྲེ༌ ཡོངས༌ཏེ༌ ཤི༌, ཡང༌ ཁོའེ༌ ཟུགས༌པོ༌ ཁྲུས༌ཏེ༌ སྟང༌ཐོག༌གི༌ ནང༌ཞིག༌གི༌ ནང༌ང༌ བོརས༌།"]], [["ལིད༌དཱ༌ གྲོང༌ཁྱེར༌བོ༌ ཡོ༌པའ༌ནེ༌ ཉེ༌མོ༌ ཡོད༌པ༌, ལོབ༌ཕྲུགས༌གུན༌ལ༌ པི༌ཏྲར༌ ལིད༌དཱ༌ ཡོད༌ཁན༌བོ༌ ཚོར༌ཏེ༌, ཁོང༌གུན༌ནི༌ པི༌ཏྲར༌རི༌ཀ༌ མི༌ ཉིས༌, \"ཐུག༌རྗེ༌ ཛད༌ཏེ༌ འི༌རུ༌ གྱོགས༌པ༌ སྐྱོད༌ད༌ ཛད༌\" ཞུའ༌ལ༌ ལམ༌ཅུགས༌།"]], [["པི༌ཏྲར༌ ཏེ༌ མི༌ ཉིས༌ཀོ༌ ཉམ༌པོ༌ སྐྱོདས༌ ཡང༌ ཁོང༌ ཏེ༌རུ༌ ལེབ༌བ༌ཅིག༌, མི༌གུན༌ནི༌ ཁོང༌ སྟང༌ཐོག༌གི༌ ནང༌བོའེ༌ ནང༌ང༌ ཁྱེརས༌། ཏེ༌རུ༌ ཨ༌ནེ༌ མ༌རང༌མོ༌ ཚང༌མ༌ ངུ༌ཨིན༌, དོར༌ཀས༌ ཁོང༌གུན༌ ཉམ༌པོ༌ ཡོད༌ ཟ༌ནེ༌ ཁོའེ༌ ཙེམས༌ཁན༌ནི༌ ཀོས༌ལག༌གུན༌ པི༌ཏྲར༌ལ༌ སྟནས༌།"]], [["པི༌ཏྲར༌རི༌ ཏེ༌ ནང༌ངི༌ ནང༌ང༌ ཡོད༌ཁན༌ ཚང༌མ༌ ཕི༌ལོག༌ག༌ ཕིངས༌, ཡང༌ པིག༌དོང༌ ཙུགས༌ཏེ༌ མོས༌ལམ༌ ཞུའ༌ ཛདས༌། ཏེ༌ནེ༌ ཤི༌ཁན༌ནི༌ ཟུགས༌པོའེ༌ ཆོགས༌ལ༌ ལྟས༌ཏེ༌, \"ཏ༌བི༌ཏའ༌ ལོངས༌\" མོལས༌། ཏ༌བི༌ཏའེ༌ རང༌ངི༌ མིག༌ ཕེས༌ ཡང༌ པི༌ཏྲར༌ ཐོང༌ཏེ༌ ལངས༌།"]], [["པི༌ཏྲར༌རི༌ ལག༌པ༌ ཐམས༌ཏེ༌ ཁོ༌ རྐང༌པའེ༌ཀ༌ ལང༌ ཅུག༌ག༌ ཛདས༌། ཏེ༌ནེ༌ ཏད༌པ༌ཅན༌ དང༌ ཨ༌ནེ༌ མ༌རང༌མོ༌ གུན༌ བོད༌ཏེ༌ ཏ༌བི༌ཏའ༌ སོན༌ཏེའ༌ ཨིན༌ཁན༌བོ༌ ལྟན༌ན༌ ཛདས༌།"]], [["འི༌ སྐོར༌རི༌ ནས༌ཚུལ༌གུན༌ ཡོ༌པའ༌ གྲོང༌ཁྱེར༌ གང༌པོའེ༌ ནང༌ང༌ ཁྱེབས༌, ཡང༌ མི༌ མང༌པོའེ༌ གཙོ༌བོའེ༌ཀ༌ ཏད༌པ༌ ཁྱོངས༌།"]], [["པི༌ཏྲར༌ ཞག༌བན༌ཤིག༌ ཡོ༌པའེ༌ ནང༌ང༌ ཤི༌མོན༌ ཀོ༌འ༌ ཉེ༌ཁན༌ནི༌ ཁང༌པ༌ དུགས༌།"]]], [[["10:1 ནེ༌ 8"], ["ཀཱེ༌སར༌རིའ༌ ནང༌ང༌ ཨི༌ཏྲི༌ལི༌པའེ༌ མག༌ཚོགས༌སི༌ ནང༌ནེ༌ མག༌མི༌རྒྱའེ༌ སྤོན༌བོ༌ ཀོར༌ནེ༌ལི༌འུས༌ ཟེར༌ཁན༌ཞིག༌ ཡོད༌པིན༌།"]], [["ཁོ༌ དང༌ ཁོའེ༌ ནང༌མི༌ ཚང༌མ༌ མ༌ ཏད༌པ༌ཅན༌ དང༌ དཀོན༌མཆོག༌ག༌ རྩི༌ཝ༌ ཅོ༌ཨིན༌ ཁོང༌ངི༌ ཇིགས༌སི༌ ནང༌ང༌ མི༌ཚེ༌ ཕུད༌ཁན༌ ཡོད༌པིན༌། ཁོ༌ ཉལ༌བ༌ཅན༌གུན༌ལ༌ སྙིང༌ ཕེས༌ཏེ༌ ཏང༌ཁན༌ དང༌ ཞག༌ཏང༌ དཀོན༌མཆོག༌ག༌ མོས༌ལམ༌ ཞུ༌ཁན༌ཞིག༌ ཡོད༌པིན༌།"]], [["ཞག༌ཤིག༌ ཛར༌རེ༌ སྟིང༌ནེ༌ ཧ༌ལམ༌ ཆུ༌ཚོད༌ སུམ༌པ༌ཞིག༌གི༌ཀ༌, ཞལ༌ཟིགས༌ཤིག༌གི༌ ནང༌ང༌ དཀོན༌མཆོག༌གི༌ ཕོ༌ཉ༌ ཁོའེ༌ དུན༌ལ༌ སྐྱོད༌ཏེ༌ སལ༌པོ༌ ཐོང༌ ཡང༌ ཁོང༌ངི༌ མོལས༌, \"ཀོར༌ནེ༌ལི༌འུས༌།\""]], [["ཀོར༌ནེ༌ལི༌འུས༌ ཇིགས༌ཨིན༌ ཕོ༌ཉའེ༌ ཆོགས༌ལ༌ མིག༌ གྱངས༌ཏེ༌ ལྟས༌, ཡང༌ ཁོའེ༌ ཟེརས༌, \"ཀྱེ༌ གཙོ༌བོ༌ ཅི༌ ཅོ༌ལེ༌།\""], ["ཕོ༌ཉའེ༌ ལན༌སལས༌, \"ཁྱོ༌རང༌ངི༌ ཅིན༌བ༌ དང༌ མོས༌ལམ༌ གུན༌ ཆོད༌པའེ༌ ཚུལ༌ལ༌ དཀོན༌མཆོག༌གི༌ ནམས༌ས༌ ཛདས༌།"]], [["ཏ༌ མི༌ ཁ༌ཅིག༌ ཡོ༌པའ༌ ལམ༌ཅུགས༌ཏེ༌ ཤི༌མོན༌ པི༌ཏྲར༌ ཟེར༌ཁན༌ནི༌ མི༌བོ༌ འི༌རུ༌ བོད༌ཏེ༌ ཁྱོང༌།"]], [["ཁོ༌ ཀོ༌འ༌ ཉེ༌ཁན༌ ཤི༌མོན༌ནི༌ ཁང༌པ༌ དུགས༌ཏེ༌ ཡོད༌, ཁོའེ༌ ཁང༌པ༌ གྱ༌ཚོའེ༌ ཐའ༌མ༌ ཡོད༌།\""]], [["འི༌གུན༌ མོལ༌ཏེ༌ ཕོ༌ཉའ༌ སྐྱོད༌ ཚར༌ར༌ཅིག༌, ཀོར༌ནེ༌ལི༌འུས༌སི༌ རང༌ངི༌ ཡོག༌པོ༌ ཉིས༌ དང༌ ཁོའེ༌ ཞབ༌སྟོག༌པ༌ ལོ༌ཁྱེལ༌ཅན༌ནི༌ མག༌མི༌བོའ༌ བོདས༌,"]], [["ཡང༌ ཁོང༌གུན༌ལ༌ བྱུང༌ཁན༌ ཚང༌མ༌ ཤད༌ཏེ༌ ཡོ༌པའ༌ ལམ༌ཅུགས༌།"]], [["10:9 ནེ༌ 23a"], ["སྟིང༌མ༌ ཞག༌པོ༌ ཁོང༌ ཚང༌ཀོ༌ ཕེས༌སི༌ ནང༌ང༌ ཡོ༌པའེ༌ ཉེ༌མོའ༌ ལེབ༌བ༌ཅིག༌, ཉིང༌གུང༌ ཟམ༌ཤིག༌ག༌ པི༌ཏྲར༌ ཁང༌པའེ༌ ཁེ༌ཐོག༌ག༌ མོས༌ལམ༌ ཞུའ༌ལ༌ སྐྱོདས༌།"]], [["ཁོང༌ སྟོགས༌པ༌ ཅི༌ཏོང༌ཤིག༌ ཟེན༌ སམ༌, ཡང༌ ཁར༌ཇི༌ གྲལ༌གྲིག༌ ཅོ༌ཨིན༌ ཡོད༌ ཏུས༌, ཁོང༌ང༌ ཞལ༌ཟིགས༌ཤིག༌ ཐོང༌།"]], [["ཁོང༌ང༌ ནམ༌ཁའ༌ ཕེ༌ཏེ༌ རས༌ ཆེན༌མོ༌ ཙོགས༌ཤིག༌ ཆོགས༌ཞི༌ ཀ༌ནེ༌ ཐམས༌ཏེ༌ ཇིག༌རྟེན༌ ཆོགས༌ལ༌ ཕབ༌ཨིན༌ ཐོང༌།"]], [["ཏེ༌ནང༌ང༌ ཇིག༌རྟེན༌ནི༌ཀ༌ ཡོད༌ཁན༌ནི༌ སེམས༌ཅན༌, བུ༌ཙིག༌ དང༌ ཅ༌ཅིའུ༌ ན༌མི༌ན༌ ཚངས༌ གུན༌ དུག༌པིན༌།"]], [["ཏེ༌ནེ༌ ཁོང༌ང༌ སུང༌སྐད༌ཅིག༌གི༌, \"པི༌ཏྲར༌ ལངས༌ཏེ༌ འི༌གུན༌ སད༌ཏེ༌ ཟོ༌\" མོལ༌ཨིན༌ ཚོར༌།"]], [["ཨིན༌ནའང༌ པི༌ཏྲར༌རི༌ ལན༌སལས༌, \"ཀྱེ༌ གཙོ༌བོ༌, ཤི༌ནའང༌ འི༌གུན༌ མི༌ཟའ༌, ངའེ༌ དི༌རིང༌ ཚག༌པ༌ ཚི༌ཏུ༌ ཡ༌ ཟའ༌ མི༌ཆོག༌ཅེས༌སི༌ ཟན༌ཞིག༌ མ༌ནེ༌ མ༌ཟོས༌པིན༌།\""]], [["ཏེ༌ནེ༌ ཁོང༌ང༌ ཏེན༌ན༌ སུང༌སྐད༌པོའེ༌ ལན༌ ཉིས༌པ༌ མོལས༌, \"དཀོན༌མཆོག༌གི༌ རྩང༌མ༌ ཛད༌ཁན༌བོའ༌ ཚི༌ཏུ༌ མ༌ཟེར༌།\""]], [["ལན༌ སུམ༌ ཏེན༌ན༌ ཙོགས༌ སོང༌, ཏེ༌ནེ༌ ཧུན༌མེད༌ལ༌ ཏེ༌ རས༌པོ༌ ནམ༌ཁའ༌ ཐེན༌ཏེ༌ ཁྱེར༌ར༌ ཛདས༌།"]], [["པི༌ཏྲར༌རི༌ རང༌ངི༌ སམ༌བའེ༌ ནང༌ང༌ ཏེ༌ ཞལ༌ཟིགས༌པོའེ༌ ཏོན༌ཏག༌གི༌ སྐོར༌ལ༌ སམ༌ཨིན༌ ཡོད༌ ཟ༌ནེ༌ ཀོར༌ནེ༌ལི༌འུས༌སི༌ པི༌ཏྲར༌ ཁྱོང༌ང༌ ལམ༌ཅུག༌ཁན༌གུན༌ ཤི༌མོན༌ནི༌ ཁང༌པའེ༌ སྒོའེ༌ཀ༌ ལེབ༌།"]], [["ཏེ༌ མི༌གུན༌ནི༌ བོད༌ཏེ༌ ཤི༌མོན༌ པི༌ཏྲར༌ ཟེར༌ཁན༌བོ༌ ཏེ༌རུ༌ དུགས༌ཏེ༌ ཡོད༌ད༌ ཟེར༌ཏེ༌ ཏྲིས༌།"]], [["པི༌ཏྲར༌, ཁོའ༌ ཐོང༌ཁན༌ནི༌ ཞལ༌ཟིགས༌པོའེ༌ སྐོར༌ལ༌ སམ༌བ༌ ཏང༌ཨིན༌ ཡོད༌ཏུས༌ དམ༌པའེ༌ ཐུག༌ཉིད༌དི༌ ཁོང༌ང༌ མོལས༌, \"ཤི༌མོན༌ མི༌ སུམ༌མི༌ ཁྱོ༌རང༌ ཙལ༌དུག༌།"]], [["ཏ༌ ལངས༌ཏེ༌ ཡོག༌ག༌ སོང༌, ཡང༌ ཁོང༌གུན༌ ཉམ༌པོ༌ ཆ༌ཅེས༌ལ༌ ཐེ༌ཚོམས༌ མ༌ཅོ༌, ཅིའ༌ཟེར༌ན༌ ཁོང༌གུན༌ ངའེ༌ ལམ༌ཅུགས༌ཏེ༌ ཨིན༌།\""]], [["ཏེ༌ནེ༌ པི༌ཏྲར༌ ཡོག༌ག༌ བབས༌ཏེ༌ སོང༌, ཡང༌ ཁོང༌གུན༌ལ༌, \"ཁྱོ༌ཞའེ༌ ཙལ༌ཁན༌ནི༌ མི༌བོ༌ ང༌ ཨིན༌, ཁྱོ༌ཞའ༌ ཅི༌ཕིའ༌ ཡོངས༌པིན༌?\" ཟེར༌ཏེ༌ ཏྲིས༌།"]], [["ཁོང༌གུན༌ནི༌ ལན༌ཏངས༌, \"ང༌ཞ༌གུན༌ མག༌མི༌རྒྱའེ༌ སྤོན༌བོ༌ ཀོར༌ནེ༌ལི༌འུས༌སི༌ ཆོགས༌ནེ༌ ཡོངས༌ཏེ༌ ཨིན༌, ཁོང༌ དྲང༌པོ༌ དང༌ དཀོན༌མཆོག༌ག༌ རྩི༌ཝ༌ ཅོ༌ཨིན༌ ཁོང༌ངི༌ ཇིགས༌སི༌ ནང༌ང༌ མི༌ཚེ༌ ཕུད༌ཁན༌ཞིག༌ ཨིན༌, ཡང༌ ཡ༌ཧུ༌དཱ༌པ༌ ཚང༌མའེ༌ ཁོང༌ང༌ རྩི༌ཝ༌ ཅོའད༌། དཀོན༌མཆོག༌གི༌ དམ༌པའེ༌ ཕོ༌ཉའེ༌ ཁོང༌ང༌ ཤི༌མོན༌ པི༌ཏྲར༌རི༌ མོལ༌ཁན༌གུན༌ ཉན༌ཐུབ༌ཅེས༌ལ༌ ཉེ༌རང༌ ཁོང༌ངི༌ ཁང༌པ༌ བོད༌ མོལ༌ཏེ༌ བཀའ༌ སལ༌ཏོག༌།\""]], [["ཏེ༌ནེ༌ པི༌ཏྲར༌རི༌ ཁོང༌གུན༌ ནང༌ང༌ བོད༌ཏེ༌ ཏེ༌རུ༌ དུག༌ ཅུག༌ག༌ ཛདས༌།"], ["10:23b ནེ༌ 33"], ["སྟིང༌མ༌ཞག༌པོ༌ པི༌ཏྲར༌ ཏེ༌ མི༌གུན༌ ཉམ༌པོ༌ སྐྱོདས༌, ཡང༌ ཁོང༌ ཉམ༌པོ༌ ཡོ༌པའ༌ནེ༌ ཞན༌ ཏད༌པ༌ཅན༌གུན༌ནའང༌ སོང༌།"]], [["སྟིང༌མ༌ཞག༌པོ༌ ཁོང༌གུན༌ ཀཱེ༌སར༌རིའ༌ ལེབ༌། ཀོར༌ནེ༌ལི༌འུས༌ ཁོང༌ སྐྱོད༌ཅེས༌ལ༌ སྲུངས༌ཏེ༌ ཡོད༌པིན༌, ཡང༌ ཁོའེ༌ རང༌ངི༌ ཉེན༌གྲུང༌གུན༌ དང༌ ཛ༌འོ༌ ཉེ༌མོ༌གུན༌ ནའང༌ བོད༌ཏེ༌ ཡོད༌པིན༌།"]], [["པི༌ཏྲར༌ ཁང༌པ༌ ལེབས༌ཏེ༌ ཀོར༌ནེ༌ལི༌འུས༌ ཐུག༌ག༌ཅིག༌, ཁོའེ༌ ཁོང༌ངི༌ ཞབས༌སི༌ཀ༌ གྱེལ༌ཏེ༌ ཆག༌ཕུལས༌།"]], [["ཨིན༌ནའང༌ པི༌ཏྲར༌རི༌ ཁོའ༌ \"ལོང༌\" མོལ༌ཏེ༌ ལང༌ང༌ ཛདས༌, \"ང༌ ནི༌ ཁྱོ༌རང༌ ཙོགས༌ མི༌ཞིག༌ ཨིན༌ ངའ༌ ཆག༌མ༌ཕུལ༌\" མོལས༌།"]], [["ཏེ༌ནེ༌ པི༌ཏྲར༌ ཀོར༌ནེ༌ལི༌འུས༌ ཉམ༌པོ༌ སྤེ༌ར༌ སལ༌ཨིན༌ ཁང༌པའེ༌ ནང༌ང༌ སྐྱོདས༌, ཡང༌ མི༌ མང༌པོ༌ཞིག༌ ཛོམས༌ཏེ༌ ཡོད༌ཁན༌བོ༌ ཟིགས༌།"]], [["ཁོང༌ངི༌ ཏེ༌ མི༌གུན༌ལ༌ མོལས༌, \"ཡ༌ཧུ༌དཱ༌པ༌ཞིག༌ག༌ ཡ༌ཧུ༌དཱ༌པ༌ མན༌ཁན༌ཞིག༌ ཉམ༌པོ༌ བྲེལ༌ བོར༌ཅེས༌པོ༌ ཡ༌ཧུ༌དཱ༌པའེ༌ ཁྲིམས༌ ནང༌ཞིན༌ གལ༌ཏེ༌ ཨིན༌ཁན༌ ཁྱོ༌ཞ༌གུན༌ལ༌ གྱུས༌ཨིན༌ནོག༌། ཨིན༌ནའང༌ ངའེ༌ སུ༌ཞིག༌གའང༌ རིགས༌ངན༌ ཡ༌ ཚི༌ཏུ༌ ཟེར༌ མི༌ཆོག༌ཅེས༌པོ༌, དཀོན༌མཆོག༌གི༌ ང༌ སྔོན༌ ཅུག༌ག༌ ཛདས༌།"]], [["ཏེ༌བོའེ༌ཕིའ༌ ཁྱོ༌ཞ༌གུན༌ནི༌ ང༌ འི༌རུ༌ བོད༌ ཟ༌ནེ༌ ངའེ༌ ཅའང༌ གྱབ༌གལ༌ མ༌ཅོའ༌ ཡོངས༌པིན༌། ཏ༌ ཁྱོ༌ཞའེ༌ ང༌ ཅི༌ཕིའ༌ འི༌རུ༌ བོད༌ཏེ༌ ཨིན༌?\""]], [["ཀོར༌ནེ༌ལི༌འུས༌སི༌ ལན༌ཏངས༌, \"དི༌རིང༌ངི༌ སང༌ ཞག༌ ཞིའི༌ སྔུན༌ལ༌ ཛར༌རེ༌ སྟིང༌ནེ༌ ཆུ༌ཚོད༌ སུམ༌པ༌, འིན༌ན༌ ཏུས༌ཚོད༌ ཟམ༌ཤིག༌གི༌ཀ༌, ངའེ༌ ང༌རང༌ངི༌ ཁང༌པའེ༌ ནང༌ང༌ མོས༌ལམ༌ ཞུའད༌པིན༌, ཧུན༌མེད༌ལ༌ ནམ༌ཟའ༌ ལྡང༌ཤན༌ ནམས༌ཁན༌ནི༌ མི༌ཞིག༌ ངའེ༌ དུན༌ལ༌ ཞངས༌ཏེ༌ ཞུགས༌།"]], [["ཁོང༌ངི༌ ངའ༌ མོལ༌ལ༌རག༌, 'ཀོར༌ནེ༌ལི༌འུས༌ དཀོན༌མཆོག༌གི༌ ཁྱོ༌རང༌ངི༌ མོས༌ལམ༌གུན༌ སན༌ན༌ ཛདས༌, ཡང༌ ཁྱོ༌རང༌ངི༌ ཅིན༌བ༌ ཏང༌ཁན༌གུན༌ནི༌ཀ༌ སྣང༌ང༌ སལས༌།"]], [["ཏ༌ སུ༌ཞིག༌ ཡོ༌པའ༌ ལམ༌ཅུགས༌ཏེ༌ ཤི༌མོན༌ པི༌ཏྲར༌ ཟེར༌ཁན༌བོ༌ འི༌རུ༌ བོད༌ཏེ༌ ཁྱོང༌། ཁོང༌ ཤི༌མོན༌ ཀོ༌འ༌ ཉེ༌ཁན༌ནི༌ ཁང༌པ༌ དུགས༌ཏེ༌ ཡོད༌, ཁོའེ༌ ཁང༌པ༌ གྱ༌ཚོའེ༌ ཐའ༌མ༌ ཡོད༌།'"]], [["ཏེན༌ན༌བོའེ༌ཕིའ༌ ཏེན༌ན༌མལ༌ལ༌ ངའེ༌ ཉེ༌རང༌ང༌ བོད༌ད༌ མི༌ ཀལ༌པིན༌ ཡང༌ ཉེ༌རང༌ འི༌ཀ༌ སྐྱོད༌པ༌ ང༌ཞའ༌ མ༌ ཐད༌པོ༌ སོང༌། གཙོ༌བོའེ༌ ཉེ༌རང༌ང༌ མོལ༌ཁན༌གུན༌ ཉན༌ཅེས༌ལ༌ དཀོན༌མཆོག༌གི༌ སྐུན༌དུན༌ལ༌ ང༌ཞའ༌ ཚང༌མ༌ འི༌ཀ༌ ཛོམས༌ཏེ༌ ཨིན༌།\""]], [["10:34 ནེ༌ 48"], ["ཏེ༌ནེ༌ པི༌ཏྲར༌རི༌ མོལ༌ཅེས༌ གོ༌ཟུག༌, \"དཀོན༌མཆོག༌གི༌ སུའང༌ ཆོགས༌ མི༌ཛད༌ཅེས༌པོ༌ ངའ༌ ཏན༌ཏན༌ ཧ༌གོ༌།"]], [["ཨིན༌ནའང༌ དཀོན༌མཆོག༌གི༌ གྱལ༌ཁམས༌ ཚང༌མའེ༌ ནང༌ནེ༌ ཁོང༌ངི༌ རྩི༌ཝ༌ དང༌ ཇིགས༌སི༌ ནང༌ང༌ ལམ༌ ཟང༌པོའེ༌ཀ༌ གྲུལ༌ཁན༌གུན༌ལ༌ གའ༌མོའེ༌ ནས༌ཚུལ༌ ཉན༌ཅེས༌ལ༌ གའ༌སུས༌ ཛད༌ད༌ནོག༌།"]], [["ཨིས༌ར༌ཨེལ༌པ༌གུན༌ནི༌ ཕིའ༌ གའ༌མོའེ༌ ནས༌ཚུལ༌ ནི༌, ཡེ༌ཤུ༌ མ༌ཤི༌ཀ༌ ང༌དང༌ ཚང༌མའེ༌ གཙོ༌བོ༌ ཡང༌ ཁོང༌ གྱུད༌ཏེ༌ དཀོན༌མཆོག༌ ཉམ༌པོ༌ ཐུན༌བྲེལ༌ ཡོད༌ཅེས༌པོ༌ ཨིན༌ནོག༌།"]], [["ཡོ༌ཧཱ༌ནན༌ནི༌ ཁྲུས༌ལེན༌ཅེས༌སི༌ སྐོར༌ལ༌ ཤད༌ཏེ༌ སྟིང༌ནེ༌, གཱ༌ལིལ༌ལིའི༌ ཡུལ༌ནེ༌ གོ༌ཟུགས༌ཏེ༌ ཡ༌ཧུ༌དཱ༌ གང༌པོའེ༌ ནང༌ང༌ བྱུང༌ཁན༌བོ༌ ཁྱོ༌ཞ༌གུན༌ལ༌ གྱུས༌ཨིན༌ནོག༌:"]], [["དཀོན༌མཆོག༌གི༌ ན༌ཙ༌རེད༌པ༌ ཡེ༌ཤུ༌ དམ༌པའེ༌ ཐུག༌ཉིད༌ དང༌ སྟོབས༌ ཉམ༌པོ༌ སྐོའ༌ ཛདས༌, ཡང༌ ཁོང༌ ནས༌ས༌ མང༌པོའ༌ སྐྱོད༌ཏེ༌ ཆག༌ལས༌ ཟང༌པོ༌ ཛད༌ཅེས༌ དང༌ རྡུད༌གུན༌ནི༌ གོ༌བའེ༌ ཝང༌ངི༌ ཡོག༌ག༌ ཡོད༌ཁན༌གུན༌ ཕན༌ཅུག༌ག༌ ཛདས༌, ཅིའ༌ཞུ༌ན༌ དཀོན༌མཆོག༌ ཁོང༌ ཉམ༌པོ༌ ཞུགས༌ཏེ༌ ཨིན༌པིན༌།"]], [["ཡེ༌ཤུའི༌ ཡ༌ཧུ༌དཱའེ༌ ཡུལ༌ དང༌ ཡེ༌རུ༌ཤ༌ལེམ༌མི༌ ནང༌ང༌ ཛད༌ཁན༌གུན༌ནི༌ སྤང༌པོ༌ ང༌ཞ༌གུན༌ ཨིན༌། ཁོང༌གུན༌ནི༌ ཁོང༌ རྐྱང༌ཤིང༌ང༌ རྐྱངས༌ཏེ༌ སདས༌།"]], [["ཨིན༌ནའང༌ དཀོན༌མཆོག༌གི༌ ཁོང༌ ཞག༌ སུམ༌པའེ༌ ཞག༌ག༌ སོན༌ཏེའ༌ ལང༌ང༌ ཛད༌ཏེ༌ ང༌ཞ༌གུན༌ལ༌ སྔོན༌ ཅུག༌ག༌ ཛདས༌།"]], [["ཚང༌མ༌ལ༌ ཁོང༌ མ༌ཇལ༌, ཨིན༌ནའང༌ དཀོན༌མཆོག༌གི༌ སྤང༌པོ༌ ཏང༌ང༌ལ༌ ལྡམ༌མ༌ ཛད༌ཁན༌ ང༌ཞ༌གུན༌ནི༌ ཁོང༌ ཇལ༌། ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཏེ༌ ང༌ཞ༌གུན༌ནི༌ ཁོང༌ ཉམ༌པོ༌ ཟོས༌པིན༌ ཡང༌ ཐུངས༌པིན༌།"]], [["དཀོན༌མཆོག༌གི༌ ང༌ཞའ༌ མི༌གུན༌ལ༌ ཡེ༌ཤུ༌ ནི༌, ཤི༌སོན༌ ཉིས༌ཀོའེ༌ཀ༌ ཤགས༌ ཛད༌ཅེས༌ལ༌ ཁོང༌ངི༌ སྐོའ༌ ཛད༌ཁན༌བོའེ༌ སྤང༌པོ༌ ཏང༌ཅེས༌ དང༌ ཆོས༌ཤད༌ཅེས༌ལ༌ བཀའ༌ སལས༌།"]], [["ཡེ༌ཤུའི༌ཀ༌ ཏད༌པ༌ ཅོ༌ཁན༌ ཚང༌མ༌ལ༌ ཁོང༌ངི༌ ཚན༌ གྱུད༌ཏེ༌ སྡིག༌པ༌ ཅོ༌ཁན༌གུན༌ལ༌ ཤགས༌པ༌ ཐོབ༌ཨིན༌ ཟེར༌ཏེ༌ ཁོང༌ངི༌ སྐོར༌ལ༌ ལུང༌སྟོན༌པ༌ ཚང༌མའེ༌ སྤང༌པོ༌ སལ༌ཏེ༌ ཨིན༌ནོག༌།\""]], [["པི༌ཏྲར༌རི༌ འི༌ སྤེ༌ར༌གུན༌ ཤད༌ཨིན༌ ཡོད༌ ཟ༌ནེ༌, ཁོང༌ངི༌ ལོན༌ ཉན༌ཨིན༌ ཡོད༌ཁན༌ ཚང༌མའེ༌ཀ༌ དམ༌པའེ༌ ཐུག༌ཉིད༌ བབས༌།"]], [["པི༌ཏྲར༌ ཉམ༌པོ༌ ཡོངས༌ཁན༌ནི༌ ཡ༌ཧུ༌དཱ༌པ༌ ཏད༌པ༌ཅན༌གུན༌ནི༌, ཡ༌ཧུ༌དཱ༌པ༌ མན༌ཁན༌གུན༌ནི༌ཀའང༌ དམ༌པའེ༌ ཐུག༌ཉིད༌ བབས༌ཁན༌བོ༌ ཐོང༌ཏེ༌ ཧ༌ལས༌།"]], [["ཅིའ༌ཟེར༌ན༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཞན༌ སྐད༌དི༌ ནང༌ང༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཁོང༌གུན༌ནི༌ ཚོར༌།"], ["ཏེ༌ནེ༌ པི༌ཏྲར༌རི༌ མོལས༌,"]], [["\"ཁོང༌གུན༌ལ༌ ཆུའི༌ཁྲུས༌ ལེན༌ཅེས༌ནེ༌ སྒག༌ཅེས༌སི༌ ཧམ༌པ༌ སུའི༌ ཅོ༌ཨིན༌ ཀ༌གུན༌ལ༌ ང༌ཞའ༌ ཐོབ༌ཁན༌ནི༌ ཏེན༌ན༌ དམ༌པའེ༌ ཐུག༌ཉིད༌བོ༌ ཐོབ༌ཏེ༌ ཨིན༌ནོག༌།\""]], [["པི༌ཏྲར༌རི༌ ཁོང༌གུན༌ལ༌ ཡེ༌ཤུ༌ མ༌ཤི༌ཀའེ༌ ཚན༌ནི༌ ནང༌ང༌ ཁྲུས༌ ལེན༌གོས༌ ཟེར༌ཏེ༌ བཀའ༌ སལས༌། ཏེ༌ནེ༌ ཁོང༌གུན༌ནི༌ པི༌ཏྲར༌ལ༌ ཞག༌ ཁ༌ཅིག༌ ཁོང༌ ཉམ༌པོ༌ ཞུག༌ཅེས༌ལ༌ ཞུ༌ཝ༌ ཕུལས༌།"]]], [[["11:1 ནེ༌ 18"], ["ཡ༌ཧུ༌དཱའེ༌ ནང༌ང༌ ཡོད༌ཁན༌ནི༌ སྐུ༌ཚབས༌གུན༌ དང༌ ཞན༌ ཏད༌པ༌ཅན༌གུན༌ལ༌ ཡ༌ཧུ༌དཱ༌པ༌ མན༌ཁན༌གུན༌ནིའང༌ དཀོན༌མཆོག༌གི༌ བཀའེ༌ཀ༌ ཏད༌པ༌ ཁྱོངས༌ཏོག༌ ཟེར༌ཏེ༌ ཚོར༌།"]], [["པི༌ཏྲར༌ ཡེ༌རུ༌ཤ༌ལེམ༌མ༌ ལོགས༌ཏེ༌ སྐྱོད༌ད༌ཅིག༌, ཡ༌ཧུ༌དཱ༌པ༌ ཏད༌པ༌ཅན༌ ཁ༌ཅིག༌གི༌ ཁོང༌ང༌ སྐྱོན༌རྗོད༌ ཅོས༌ཏེ༌ ཟེརས༌,"]], [["\"ཉེ༌རང༌ ཡ༌ཧུ༌དཱ༌པ༌ མན༌ཁན༌ ཚི༌ཏུ༌གུན༌ནི༌ ཁང༌པ༌ སོང༌ཏེ༌ ཁོང༌གུན༌ ཉམ༌པོ༌ ཟན༌ ཟོས༌ཏོག༌།\""]], [["ཏེ༌ནེ༌ པི༌ཏྲར༌རི༌ བྱུང༌ཁན༌ ཚང༌མ༌ གོ༌ནེ༌ ཇུག༌ ཚག༌པ༌ ཚིར༌ ཚིར༌ ཚིར༌ལ༌ ཁོང༌གུན༌ལ༌ ཤདས༌།"]], [["\"ངའེ༌ ཡོ༌པའ༌ གྲོང༌ཁྱེར༌རི༌ ནང༌ང༌ མོས༌ལམ༌ ཞུ༌ཨིན༌ ཡོད༌པིན༌, ཧུན༌མེད༌ལ༌ ང༌ འི༌ ཞལ༌ཟིགས༌པོ༌ ཐོང༌: ནམ༌ཁའ༌ནེ༌ རས༌ ཆེན༌མོ༌ ཙོགས༌ཤིག༌ ཀྲུ༌ ཞི༌ཀོ༌ནེ༌ ཟུམས༌ཏེ༌ ངའེ༌ དུན༌ལ༌ ཕབས༌།"]], [["ངའེ༌ ཏེ༌བོའ༌ ཏན༌ཏན༌ ཅོས༌ཏེ༌ ལྟས༌པ༌, ཏེ༌ནང༌ང༌ སྲལ༌ཁན༌ དང༌ ནག༌ཚོགས༌སི༌ སེམས༌ཅན༌, བུ༌ཙིག༌ ན༌མི༌ན༌ ཚངས༌ དང༌ ཅ༌ཅིའུ༌ གུན༌ ཐོང༌།"]], [["ཏེ༌ནེ༌ ང༌ སུང༌སྐད༌ཅིག༌གི༌ 'པི༌ཏྲར༌, ཏ༌ ལངས༌ཏེ༌ འི༌གུན༌ སད༌ཏེ༌ ཟོ༌' མོལ༌ཨིན༌ ཚོར༌།\""]], [["\"ངའེ༌ ཟེར༌པིན༌, 'ཀྱེ༌ གཙོ༌བོ༌ མ༌ནེ༌ མི༌ཟའ༌, དི༌རིང༌ ཚག༌པ༌ ངའེ༌ ཡ༌ཧུ༌དཱ༌པའེ༌ ཁྲིམས༌ སྲུངས༌ཏེ༌ འི༌ཙོགས༌སི༌ ཚི༌ཏུ༌ དང༌ ཁམ༌ལོག༌ ཟན༌གུན༌ མ༌ཟོས༌པིན༌'།\""]], [["\"ནམ༌ཁའ༌ནེ༌ ཏེ༌ སུང༌སྐད༌པོའེ༌ ལན༌ ཉིས༌པ༌ མོལས༌, 'དཀོན༌མཆོག༌གི༌ རྩང༌མ༌ ཛད༌ཁན༌གུན༌ལ༌ ཁྱོ༌རང༌ངི༌ ཚི༌ཏུ༌ མ༌ཟེར༌།'"]], [["ཏེན༌ན༌བོ༌ ཚེར༌ སུམ༌ བྱུང༌, ཏེ༌ སྟིང༌ནེ༌ ཏེ༌ ཚང༌མ༌ ལོགས༌ཏེ༌ ནམ༌ཁའ༌ ཐེན༌ན༌ ཛདས༌།\""]], [["\"ཏེན༌ན༌ ཏུས༌ལ༌ ཀཱེ༌སར༌རིའ༌ནེ༌ ང༌ ཡོད༌ས༌ ཀལ༌ཁན༌ནི༌ མིང༌གོ༌ སུམ༌, ང༌ བྲང༌ས༌ དུག༌ཁན༌ནི༌ ཁང༌པ༌བོའེ༌ སྒོའེ༌ཀ༌ ལེབ༌།"]], [["དམ༌པའེ༌ ཐུག༌ཉིད༌དི༌ ང༌ མོལས༌ 'ཁྱོ༌རང༌ འི༌ མི༌གུན༌ ཉམ༌པོ༌ ཐེ༌ཚོམས༌ མེད༌པ༌ སོང༌།' འི༌ ཏད༌པ༌ཅན༌ དྲུག༌གའང༌ ང༌ ཉམ༌པོ༌ ཡོངས༌, ཡང༌ ང༌ཞ༌གུན༌ ང༌ བོད༌ད༌ ཀལ༌ཁན༌ནི༌ མི༌བོའེ༌ ཁང༌པའེ༌ ནང༌ང༌ སོང༌པིན༌།"]], [["ཁོའེ༌ ང༌ཞའ༌ ཤདས༌, ཁོའ༌ ཁོ༌རང༌ངི༌ ཁང༌པའེ༌ ནང༌ང༌ དཀོན༌མཆོག༌གི༌ ཕོ༌ཉ༌ཞིག༌ ཇལ༌ཏེ༌ 'ཡོ༌པའ༌ ཟེར༌ས༌ མི༌གུན༌ ལམ༌ཅུགས༌ཏེ༌ ཤི༌མོན༌ པི༌ཏྲར༌ ཟེར༌ཁན༌ནི༌ མི༌བོ༌ འི༌རུ༌ བོད༌ཏེ༌ ཁྱོང༌།"]], [["ཁོའེ༌ ཤད༌ཁན༌ནི༌ ལོན༌བོའེ༌ ཁྱོ༌རང༌ དང༌ ཁྱོ༌རང༌ངི༌ ནང༌ཚངས༌ ཚང༌མའ༌ ཐར༌པ༌ ཐོབ༌ཨིན༌' མོལ༌ལ༌ རག༌།\""]], [["\"ངའེ༌ ཤད༌ཅེས༌ གོ༌ཟུག༌ ཅོའ༌ཅིག༌, ཁོང༌གུན༌ནི༌ཀའང༌ དམ༌པའེ༌ ཐུག༌ཉིད༌ བབས༌ ཀ༌ཟུག༌གི༌ ང༌དང༌གུན༌ནི༌ཀ༌ གོ༌མ༌ བབས༌ཏེ༌ ཨིན༌པིན༌།"]], [["ཏེ༌ནེ༌ ང༌ གཙོ༌བོ༌ ཡེ༌ཤུའི༌ 'ཡོ༌ཧཱ༌ནན༌ནི༌ ཆུའི༌ ཁྲུས༌སལ༌ཏེ༌ ཨིན༌པིན༌, ཨིན༌ནའང༌ ཁྱོ༌ཞ༌གུན༌ལ༌ དམ༌པའེ༌ ཐུག༌ཉིད༌དི༌ ཁྲུས༌ཐོབ༌ཨིན༌' མོལ༌ཁན༌བོ༌ ཨིད༌ཏུ༌ ཡོངས༌།"]], [["གཙོ༌བོ༌ ཡེ༌ཤུ༌ མ༌ཤི༌ཀ༌ ཏད༌པ༌ ཅོ༌ཁན༌ ང༌དང༌གུན༌ལ༌ སལ༌ཁན༌ནི༌ ཏེན༌ན༌ ཅིན༌ལབས༌པོ༌ དཀོན༌མཆོག༌གི༌ ཁོང༌གུན༌ལའང༌ སལ༌ཏེ༌ ཨིན༌ན༌, ཏེ༌ནེ༌ དཀོན༌མཆོག༌ག༌ གྱབ༌གལ༌ ཅོ༌ཉན༌ཨིན༌ སམ༌ཁན༌ ང༌ སུ༌ ཨིན༌ནོག༌?\""]], [["སྐྱོན༌རྗོད༌ ཅོ༌ཁན༌གུན༌ནི༌ ཏེ༌ སྤེ༌ར༌གུན༌ ཚོར༌ར༌ཅིག༌, ཁོང༌གུན༌ནི༌ གྱབ༌གལ༌ ཅོ༌ཅེས༌ ཕངས༌ཏེ༌ དཀོན༌མཆོག༌ག༌ སྟོད༌པ༌ ཕུལ༌ཨིན༌ ཟེརས༌, \"ཏ༌ ཧ༌གོ༌, གྱོད༌པ༌ ཅོ༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ལའང༌ དཀོན༌མཆོག༌གི༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ སྐབས༌ སལ༌ལ༌ ཛད༌ཏེ༌ ཨིན༌ནོག༌།\""]], [["11:19 ནེ༌ 30"], ["སྟེ༌ཕན༌ སད༌ཏེ༌ སྟིང༌ནེ༌ ནགས༌ ཐོང༌ཁན༌ནི༌ ཏད༌པ༌ཅན༌གུན༌ ཤོར༌ཏེ༌ ཐག༌རིང༌ངི༌ ཡུལ༌, ཕོ༌ནི༌ཤི༌འ༌, ཀིབ༌རུས༌ དང༌ ཨན༌ཏི༌ཡོག༌ གྱལ༌ས༌ གུན༌ལ༌ ལེབ༌། ཁོང༌གུན༌ནི༌ དཀོན༌མཆོག༌གི༌ བཀའ༌ ཡ༌ཧུ༌དཱ༌པ༌གུན༌ལ༌ མ༌ནེ༌ མ༌ཤདས༌།"]], [["ཨིན༌ནའང༌ ཁོང༌གུན༌ནི༌ ཕྲོ༌ནེ༌ ཀིབ༌རུས༌ དང༌ ཀི༌རིན༌ ཡུལ༌ནེ༌ ཨིན༌ཁན༌ ཁ༌ཅིག༌ ཨན༌ཏི༌ཡོག༌ གྱལ༌ས༌ སོང༌ཏེ༌ ཡ༌ཧུ༌དཱ༌པ༌ མན༌ཁན༌གུན༌ལ༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སྐོར༌ལ༌ གའ༌མོའེ༌ ནས༌ཚུལ༌ ཤད༌ཅེས༌ གོ༌ཟུག༌ ཅོས༌།"]], [["གཙོ༌བོ༌ དཀོན༌མཆོག༌གི༌ ཁྱུད༌ ཁོང༌གུན༌ ཉམ༌པོ༌ ཡོད༌པིན༌, ཡང༌ མི༌ མང༌པོའེ༌ ལོན༌བོའེ༌ཀ༌ ཏད༌པ༌ ཁྱོངས༌ཏེ༌ གཙོ༌བོ༌ ཡེ༌ཤུའི༌ གྱབ༌ནེ༌ བྲངས༌།"]], [["ཏེ༌ ནས༌ཚུལ༌བོ༌ ཡེ༌རུ༌ཤ༌ལེམ༌མ༌ ཡོད༌ཁན༌ནི༌ ཆོས༌ཚོགས༌སི༌ ཚོར༌, ཡང༌ ཁོང༌གུན༌ནི༌ བཱར༌ན༌བས༌ ཨན༌ཏི༌ཡོག༌ག༌ ལམ༌ཅུགས༌།"]], [["བཱར༌ན༌བས༌ ཏེ༌རུ༌ ལེབ༌བ༌ཅིག༌, དཀོན༌མཆོག༌གི༌ ཏེ༌ ཏད༌པ༌ཅན༌གུན༌ནི༌ ནང༌ང༌ ཆག༌ལས༌ ཛད༌ཅེས༌པོ༌ ཐོང༌ཏེ༌ མང༌པོ༌ ཐད༌, ཡང༌ ཁོང༌གུན༌ལ༌ གཙོ༌བོ༌ ཡེ༌ཤུའི༌ ནང༌ང༌ སྟན༌པོ༌ དུག༌ཅེས༌ལ༌ རྩོན༌གྲུས༌ སྲན༌ཏྲེ༌ ཅོ༌ཅེས༌སི༌ སྤོས༌པ༌ སལས༌།"]], [["བཱར༌ན༌བས༌ ནི༌ མ༌ མི༌ ཟང༌པོ༌ཞིག༌, དམ༌པའེ༌ ཐུག༌ཉིད༌དི༌ གངས༌ཏེ༌ ཏད༌པ༌ སྟན༌པོ༌ཅན༌ ཨིན༌པིན༌། ཁོང༌ གྱུད༌ཏེ༌ མི༌ མང༌པོའེ༌ གཙོ༌བོ༌ ཡེ༌ཤུའི༌ ནང༌ང༌ ཏད༌པ༌ ཁྱོངས༌།"]], [["ཏེ༌ནེ༌ བཱར༌ན༌བས༌ ས༌འུལ༌ ཙལ༌ལ༌ ཏར༌སས༌སི༌ གྱལ༌ས༌ སྐྱོདས༌།"]], [["ས༌འུལ༌ ཐོབ༌བ༌ཅིག༌, ཁོང༌ ཨན༌ཏི༌ཡོག༌ག༌ ཁོང༌རང༌ ཉམ༌པོ༌ ཁྱོངས༌། ཏེ༌རུ༌ ཁོང༌ ཉིས༌ཀོ༌ ལོ༌ གང༌པོ༌ ཆོས༌ཚོགས༌སི༌ ནང༌ང༌ ཛོམས༌ཏེ༌ མི༌ མ༌ མང༌པོའ༌ ཡེ༌ཤུའི༌ སྐོར༌ལ༌ ལབ༌བ༌ ཛདས༌། ཨན༌ཏི༌ཡོག༌གི༌ ནང༌ང༌ གོ༌མ༌རང༌ མ༌ཤི༌ཀའེ༌ ལོབ༌ཕྲུགས༌གུན༌ལ༌ མ༌ཤི༌ཀ༌པ༌ ཟེརས༌།"]], [["ཏེན༌ན༌ ཏུས༌ལ༌ ལུང༌སྟོན༌པ༌ ཁ༌ཅིག༌ ཡེ༌རུ༌ཤ༌ལེམ༌ནེ༌ བབས༌ཏེ༌ ཨན༌ཏི༌ཡོག༌ག༌ སྐྱོདས༌།"]], [["ཁོང༌གུན༌ནི༌ ཕྲོ༌ནེ༌ ཅིག༌ ཨ༌ག༌བས༌ ཟེར༌ཁན༌བོ༌ ལངས༌ཏེ༌ དམ༌པའེ༌ ཐུག༌ཉིད༌ གྱུད༌ཏེ༌ རོམ༌མི༌ ངའ༌ཡོག༌ག༌ ཡོད༌ཁན༌ནི༌ ཡུལ༌ གང༌པོའེ༌ ནང༌ང༌ མུ༌གེ༌ སྲན༌ཏྲེ༌ ལང༌ཅེས༌སི༌ ལུང༌སྟན༌བོ༌ སལས༌། ༼འི༌ མུ༌གེ༌བོ༌ རོམ༌མི༌ གྱལ༌པོ༌ ཀོལོ༌དི༌འས༌སི༌ ཏུས༌ལ༌ བྱུངས༌ཏེ༌ ཨིན༌༽།"]], [["ལོབ༌ཕྲུགས༌གུན༌ནི༌ རང༌རང༌ངི༌ ཁྱུད༌ ནང༌ཞིན༌ ཡ༌ཧུ༌དཱའེ༌ ནང༌ང༌ ཡོད༌ཁན༌ནི༌ ཏད༌པ༌ཅན༌གུན༌ལ༌ པེ༌ནེ༌ རོགས༌ ཅོ༌ཅེས༌ལ༌ ཐག༌ཅདས༌།"]], [["ཡེ༌རུ༌ཤ༌ལེམ༌མི༌ ཆོས༌ཚོགས༌སི༌ འུ༌སྐྱོང༌གུན༌ནི༌ ལག༌ག༌ ཏང༌ཅེས༌ལ༌ ས༌འུལ༌ དང༌ བཱར༌ན༌བས༌ ཉམ༌པོ༌ ཁོང༌གུན༌ནི༌ པེ༌ནེ༌ ལྡུས༌ཁན༌བོ༌ ཀལས༌།"]]], [[["12:1 ནེ༌ 19a"], ["ཧ༌ལམ༌ ཏེན༌ན༌ ཏུས༌ལ༌ གྱལ༌པོ༌ ཧེ༌རོ༌དཱའི༌ ཆོས༌ཚོགས༌སི༌ ཏད༌པ༌ཅན༌ ཁ༌ཅིག༌ག༌ ནགས༌ ལྟན༌ཅེས༌ གོ༌ཟུག༌།"]], [["ཁོའེ༌, ཡོ༌ཧཱ༌ནན༌ནི༌ ཨ༌ཅོ༌ ཡ༌ཀོབ༌ ར༌འི༌ ཉམ༌པོ༌ སད༌ཅུགས༌།"]], [["ཏེ༌ ལས༌གུན༌ནི༌ ཡ༌ཧུ༌དཱ༌པ༌གུན༌ ཐད༌པོ༌ ཆའ༌ ཐོང༌ཏེ༌ གྱལ༌པོའེ༌ པི༌ཏྲར༌རའང༌ ཟུམ༌ཅུགས༌ ༼ཏེ༌བོ༌ པེ༌སག༌གི༌ ཏུས༌ཆེན༌ནི༌ ཏུས༌ལ༌ བྱུང༌༽།"]], [["པི༌ཏྲར༌ ཟུམས༌ཏེ༌ སྟིང༌ནེ༌ ཧེ༌རོ༌དཱའི༌ ཁོང༌ ཙོན༌ཁང༌ངི༌ ནང༌ང༌ ཀག༌ཅུགས༌, ཡང༌ སྲུང༌ཅེས༌ལ༌ མག༌མི༌ ཞི༌ཅན༌ནི༌ སྡེ༌ ཞིའ༌ ཁག༌ ཀལས༌། ཧེ༌རོ༌དཱའི༌ པེ༌སག༌གི༌ ཏུས༌ཆེན༌ནི༌ སྟིང༌ནེ༌ པི༌ཏྲར༌ མི༌མངས༌སི༌ དུན༌ལ༌ ཁྱོངས༌ཏེ༌ ཁོང༌ང༌ ཁྲིམས༌ ཆད༌ཨིན༌ སམ༌།"]], [["པི༌ཏྲར༌ ཙོན༌ནི༌ ནང༌ང༌ ཡོད༌ ཟ༌ནེ༌, ཆོས༌ཚོགས༌པོའེ༌ སྙིང༌ ཏག༌པ༌ནེ༌ དཀོན༌མཆོག༌ག༌ ཁོང༌ངི༌ ཕིའ༌ མོས༌ལམ༌ ཞུའད༌པིན༌།"]], [["ཧེ༌རོ༌དཱའི༌ པི༌ཏྲར༌ མི༌མངས༌སི༌ དུན༌ལ༌ ཁྲིམས༌ཅད༌དི༌ ཕིའ༌ ཁྱོང༌ངི༌ སང༌ ཚན༌ ཅིག༌གི༌ སྔུན༌ལ༌, ལྕག༌ཐག༌ ཉིས༌ལ༌ ཏགས༌ཏེ༌ ཁོང༌ མག༌མི༌ ཉིས༌སི༌ པར༌ལ༌ ཉིད༌ལ༌ སོང༌ཏེ༌ ཡོད༌པིན༌, ཡང༌ ཙོན༌ཁང༌ངི༌ སྒོའེ༌ཀ༌ མག༌མི༌གུན༌ སྲུངས༌ཏེ༌ ཡོད༌དི༌ ཏུས༌,"]], [["ཧུན༌མེད༌ལ༌ དཀོན༌མཆོག༌གི༌ ཕོ༌ཉ༌ཞིག༌ ཏེ༌ཀ༌ སྐྱོད༌པ༌, ཏེ༌ནང༌ གང༌པོ༌ འོད༌དི༌ གངས༌། ཏེ༌ ཕོ༌ཉ༌བོའེ༌ པི༌ཏྲར༌ སྐུལ༌ལ༌ ཛད༌ཏེ༌ ཁོང༌ང༌ ཉིད༌ཚད༌ ཡང༌ མོལས༌, \"གྱོགས༌པ༌ ལོངས༌\" པི༌ཏྲར༌རི༌ ལག༌པའ༌ ཏག༌ཁན༌ནི༌ ལྕག༌ཐག༌པོ༌ བུད༌།"]], [["ཏེ༌ནེ༌ ཕོ༌ཉའེ༌ པི༌ཏྲར༌ལ༌ མོལས༌, \"རང༌ངི༌ སྐྱེ༌རགས༌ ཅིང༌ ཡང༌ པ༌བུ༌ གོན༌།\" པི༌ཏྲར༌རི༌ ཏེན༌ན༌བོ༌ ཅོས༌, ཡང༌ ཕོ༌ཉའེ༌ ཁོང༌ང༌ མོལས༌, \"རང༌ངི༌ ཙ༌ཟར༌ གོན༌ ཡང༌ ངའེ༌ གྱབ༌ནེ༌ ཡོང༌།\""]], [["པི༌ཏྲར༌ ཕོ༌ཉའེ༌ སྟིང༌རང༌ནེ༌ ཙོན༌ཁང༌ནེ༌ ཕི༌ལོག༌ག༌ སྐྱོདས༌, ཁོའེ༌ ཕོ༌ཉའེ༌ ཛད༌ཁན༌གུན༌ ཞལ༌ཟིགས༌ཤིག༌ ཨིན༌ནོག༌ སམ༌, ཏེ༌ ཚང༌མ༌ ངོས༌པོའ༌ བྱུང༌ཏེ༌ ཨིན༌ཁན༌བོ༌ དེན༌ མ༌ཤེས༌།"]], [["ཁོང༌ ཉིས༌ཀོ༌ སྒོ༌སྲུང༌པ༌ ཏང༌པོ༌ དང༌ ཉིས༌པའེ༌ དུན༌ནེ༌ སོང༌ཏེ༌ ལྕགས༌སི༌ གྱས༌སྒོའེ༌ཀ༌ ལེབ༌, ཀ༌བོ༌ གྱལ༌ས༌ ཆོགས༌ལ༌ བེའད༌པིན༌། ཁོང༌གུན༌ནི༌ ཕིའ༌ ཏེ༌ སྒོ༌བོ༌ ཁོ༌རང༌ བེ༌སོང༌, ཁོང༌གུན༌ སྒོ༌ནེ༌ བིང༌ཏེ༌ གྲུལ༌ཨིན༌ སོང༌, ཡང༌ སྲང༌ངི༌ ཇུག༌ག༌ ལེབ༌བ༌ཅིག༌, ཕོ༌ཉ༌བོ༌ ཧུན༌མེད༌ལ༌ ཁོང༌ངི༌ དུན༌ནེ༌ སྟོརས༌།"]], [["ཏེ༌ནེ༌ པི༌ཏྲར༌ལ༌ ཧ༌གོ༌ཏེ༌ མོལས༌, \"ཏ༌ ང༌ ཅའང༌ ཐེ༌ཚོམས༌ མེ༌རག༌, དཀོན༌མཆོག༌གི༌ ཁོང༌རང༌ངི༌ ཕོ༌ཉ༌ ཀལ༌ལ༌ ཛད༌ཏེ༌ ཧེ༌རོ༌དཱ༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ ཅུས༌ངན༌ནེ༌ ང༌ ཐར༌ ཅུག༌ག༌ ཛདས༌།\""]], [["པི༌ཏྲར༌རི༌ བྱུང༌ཁན༌གུན༌ ཧ༌གོའ༌ཅིག༌, ཁོང༌ ཡོ༌ཧཱ༌ནན༌ ཀ༌བོའ༌ མར༌ཀུས༌སའང༌ ཟེར༌རད༌པིན༌ ཁོའེ༌ ཨ༌མ༌ མིར༌ཡམ༌མི༌ ཁང༌པ༌ སྐྱོདས༌། ཏེ༌རུ༌ སྤུན༌ མང༌པོ༌ ཛོམས༌ཏེ༌ མོས༌ལམ༌ ཞུའད༌པིན༌།"]], [["པི༌ཏྲར༌རི༌ ཕི༌ལོག༌གི༌ སྒོ༌ རྡུངས༌པ༌, རོ༌དཱ༌ ཟེར༌ཁན༌ནི༌ ཡ༌ཏོ༌ བུ༌མོ༌, སྒོ༌ ཕེའ༌ལ༌ ཡོངས༌།"]], [["ཁོའ༌ པི༌ཏྲར༌རི༌ སྐད༌ ཤེས༌པ༌ འི༌ཟམ༌ ཐད༌པོ༌ སོང༌ ཁོའེ༌ སྒོ༌ མ༌ཕེའ༌ གྱུག༌ཨིན༌ ལོགས༌ཏེ༌ སོང༌ཏེ༌, \"པི༌ཏྲར༌ ཕི༌ལོག༌ག༌ སྒོའེ༌ཀ༌ ཡོངས༌ཏེ༌ རག༌\" ཟེརས༌།"]], [["སྤུན༌གུན༌ནི༌ ལན༌ཏངས༌, \"ཁྱོ༌རང༌ སྙོས༌ཏེ༌ ཨིན༌ནོག༌།\" ཨིན༌ནའང༌ ཏེ༌ བུ༌མོ༌བོའེ༌ འུ༌ཙུག༌ ཏངས༌ཏེ༌ དེན༌བ༌ ཁོང༌ པི༌ཏྲར༌ ཨིན༌རག༌ ཟེར༌པ༌ ཁོང༌གུན༌ནི༌ ཟེརས༌, \"པི༌ཏྲར༌རི༌ ཕོ༌ཉའ༌ ཨིན༌གྲོ༌།\""]], [["ཨིན༌ནའང༌ པི༌ཏྲར༌རི༌ སྒོ༌ རྡུང༌ཨིན༌ དུགས༌ ཡང༌ སྒོ༌ ཕེས༌པ༌ པི༌ཏྲར༌ ཐོང༌ཏེ༌ ཁོང༌གུན༌ ཧ༌ལས༌།"]], [["པི༌ཏྲར༌རི༌ ལག༌པ༌ ཉམ༌པོ༌ ཅུབ༌ཅད༌ཅེས༌ལ༌ སྟགས༌ ཅོས༌, ཡང༌ ཁོང༌ དཀོན༌མཆོག༌གི༌ ཙོན༌ཁང༌ནེ༌ ཕིང༌ང༌ ཛད༌ཁན༌ནི༌ སྐོར༌ ཤད༌ད༌ ཛདས༌། ཡང༌ \"ཡ༌ཀོབ༌ དང༌ སྤུན༌གུན༌ལ༌ འི༌གུན༌ ཤོད༌\" མོལ༌ཏེ༌ ཁོང༌རང༌ ཞན༌ ནས༌ས༌ཞིག༌ག༌ སྐྱོདས༌།"]], [["ནམ༌ལངས༌ས༌ཅིག༌ པི༌ཏྲར༌ མེད༌པ༌, ཁོང༌ ཉམ༌པོ༌ ཅི༌ སོང༌ སམ༌ཏེ༌ མག༌མི༌གུན༌ལ༌ ཧི༌ལིངས༌ སྲན༌ཏྲེ༌ ཞུགས༌།"]], [["ཧེ༌རོ༌དཱའི༌ པི༌ཏྲར༌ ཀ༌རུང༌ས༌ གྱལ༌ལ༌ ཅོས༌ཏེ༌ ཙལ༌ཅུགས༌, ཨིན༌ནའང༌ ཁོང༌ངི༌ སྐོར༌ལ༌ ཅའང༌ གྱུས༌ མ༌སོང༌པ༌ ཁོའེ༌ སྒོ༌ སྲུང༌པ༌གུན༌ལ༌ ཏྲི༌སོ༌ ཏངས༌ཏེ༌ ཁོང༌གུན༌ སད༌ཅེས༌སི༌ བཀའ༌ ཏངས༌།"], ["12:19b ནེ༌ 25"], ["ཏེ༌ནེ༌ ཧེ༌རོ༌དཱ༌, ཡ༌ཧུ༌དཱ༌ནེ༌ ཀཱེ༌སར༌རིའ༌ སོང༌ཏེ༌ ཏེ༌རུ༌ ཏུས༌བན༌ཤིག༌ དུགས༌།"]], [["ཏ༌ ཧེ༌རོ༌དཱ༌ལ༌ ཏཱ༌ཡིར༌ དང༌ སི༌དཱོན༌ནི༌ མི༌གུན༌ ཉམ༌པོ༌ མ༌སྲན༌ཏྲེ༌ སྲོ༌ ཡོད༌པིན༌། ཏེ༌ ཡུལ༌ལི༌ འུ༌སྐྱོང༌གུན༌ སྤེ༌ར༌ ཏང༌ང༌ལ༌ ཡོངས༌, ཡང༌ གྱལ༌པོའེ༌ ལོ༌ཁྱེལ༌ཅན༌ནི༌ ལོན༌པོ༌ བ༌ལས༌ཏུས༌སི༌ ཆོགས༌སྐྱོར༌ ཐོབས༌ཏེ༌ ཞི༌དེ༌ ཁྱོང༌ཅེས༌སི༌ ཕིའ༌ ཞུ༌ཝ༌ ཕུལས༌, ཅིའ༌ཟེར༌ན༌ ཟ༌རྒྱུ༌ ཉོ༌ཅེས༌ལ༌ ཁོང༌གུན༌ ཧེ༌རོ༌དཱའི༌ ཡུལ༌ལི༌ཀ༌ རག༌ལས༌ཏེ༌ ཡོད༌པིན༌།"]], [["ལྡམ༌ཁན༌ནི༌ ཞག༌ག༌ ཧེ༌རོ༌དཱའི༌ གྱལ༌པོའེ༌ ཀོས༌ལག༌ གོན༌ཏེ༌ རང༌ངི༌ ཁྲིས༌སི༌ཀ༌ དུགས༌ཏེ༌ མི༌མངས༌ལ༌ སྤེ༌ར༌ ཏངས༌།"]], [["ཏེ༌ མི༌གུན༌ནི༌ ཀུ༌ཅོ༌ ཏང༌ཨིན༌ ཟེརས༌, \"འི༌ སུང༌སྐད༌བོ༌ མི༌ མན༌པ༌ དཀོན༌མཆོག༌གི༌ ཨིན༌ནོག༌།\""]], [["ཧེ༌རོ༌དཱ༌ མི༌མངས༌གུན༌ནི༌ དཀོན༌མཆོག༌ག༌ སྟོད༌པ༌ མ༌ཕུལ༌ལ༌ ཁོའ༌ སྟོད༌པ༌ ཕུལ༌ཅེས༌པོའ༌ ཐད༌ པ༌སང༌ ཏེན༌ན༌མལ༌ལ༌ དཀོན༌མཆོག༌གི༌ ཕོ༌ཉའེ༌ ཁོའ༌ ཆད༌པ༌ སལས༌, ཡང༌ བུ༌ཙིག༌གི༌ ཁོའེ༌ ཟུགས༌པོ༌ ཀུ༌ལེ༌ ཀུ༌ལེ༌ ཁོ༌ ཤི༌ཤི༌ ཚག༌པ༌ ཟོས༌།"]], [["ཨིན༌ནའང༌ དཀོན༌མཆོག༌གི༌ བཀའ༌ གྱས༌ཏེ༌ ཕེལ༌ཨིན༌ སོང༌།"]], [["བཱར༌ན༌བས༌ དང༌ ས༌འུལ༌ལི༌ པེ༌ནེ༌ རོགས༌ ཀལ༌ཁན༌བོ༌ ཆོས༌ཚོགས༌སི༌ འུ༌སྐྱོང༌གུན༌ལ༌ སྟདས༌། ཏེ༌སྟིང༌ནེ༌ ཁོང༌གུན༌ མར༌ཀུས༌ ཟེར༌ཁན༌ནི༌ ཡོ༌ཧཱ༌ནན༌ ཁྲིད༌ཏེ༌ ཡེ༌རུ༌ཤ༌ལེམ༌ནེ༌ ལོགས༌ཏེ༌ སྐྱོདས༌།"]]], [[["13:1 ནེ༌ 3"], ["ཨན༌ཏི༌ཡོག༌གི༌ ཆོས༌ཚོགས༌སི༌ ནང༌ང༌ ལུང༌སྟོན༌པ༌ དང༌ ལོབ༌པོན༌ གུན༌ ཡོད༌པིན༌, ཁོང༌གུན༌ནི༌ ཕྲོའ༌ བཱར༌ན༌བས༌, ཤི༌མི༌འོན༌ མི༌ནག༌ ཟེར༌ཁན༌, ཀི༌རིན༌པ༌ ལུ༌ཀེ༌འུས༌, མ༌ན༌ཧེན༌ ༼གྱལ༌པོ༌ ཧེ༌རོ༌དཱ༌ ཉམ༌པོ༌ ལྡན༌ཁན༌༽ དང༌ ས༌འུལ༌ ཡོད༌པིན༌།"]], [["ཁོང༌གུན༌ ཉེ༌ནས༌ ཡང༌ན༌ རོ༌ཟཱ༌ དུགས༌ཏེ༌ གཙོ༌བོའ༌ ཅོལ༌ཨིན༌ ཡོད༌ ཟ༌ནེ༌ དམ༌པའེ༌ ཐུག༌ཉིད༌དི༌ ཁོང༌གུན༌ལ༌ མོལས༌, \"ངའེ༌ བོད༌ཁན༌ནི༌ ལས༌ ཅོ༌ཅེས༌ལ༌ བཱར༌ན༌བས༌ དང༌ ས༌འུལ༌ ཉིས༌ཀོ༌ སྐོས༌།\""]], [["ཁོང༌གུན༌ ཉེ༌ནས༌ལ༌ དུགས༌ ཡང༌ མོས༌ལམ༌ ཞུས༌ཏེ༌ ཁོང༌ ཉིས༌ཀོའེ༌ཀ༌ ལག༌པ༌ བོར༌ཏེ༌ ཁོང༌གུན༌ ལམ༌ཅུག༌ག༌ ཛདས༌།"]], [["13:4 ནེ༌ 12"], ["དམ༌པའེ༌ ཐུག༌ཉིད༌ གྱུད༌ཏེ༌ ལམ༌ཅུག༌ག༌ ཛད༌ཁན༌ནི༌ བཱར༌ན༌བས༌ དང༌ ས༌འུལ༌ སེ༌ལུ༌ཀི༌ཡཱ༌ ཟེར༌ས༌ ལེབ༌ ཡང༌ ཏེ༌ཀ༌ནེ༌ ཁོང༌གུན༌ གྲུ༌ཟིང༌ང༌ ཞོན༌ཏེ༌ ཀིབ༌རུས༌ ཟེར༌ས༌ སྐྱོདས༌།"]], [["ཁོང༌གུན༌ ས༌ལ༌མིས༌ལ༌ ལེབ༌བ༌ཅིག༌, ཏེ༌རུ༌ ཡ༌ཧུ༌དཱ༌པའེ༌ དུ༌ཁང༌གུན༌ནི༌ ནང༌ང༌ དཀོན༌མཆོག༌གི༌ བཀའ༌ ཤདས༌། ཡོ༌ཧཱ༌ནན༌ མར༌ཀུས༌ ཁོང༌གུན༌ ཉམ༌པོ༌ རོགས༌ ཅོའ༌ལ༌ ཡོངས༌ཏེ༌ ཡོད༌པིན༌།"]], [["ཁོང༌གུན༌ ཏེ༌ ཚོ༌ལིང༌ངི༌"], [", གྲོང༌ཁྱེར༌ནེ༌ གྲོང༌ཁྱེར༌ གྱུད༌ཏེ༌ པ༌ཕོས༌ ཟེར༌ས༌ ལེབ༌། ཏེ༌རུ༌ ཁོང༌གུན༌ལ༌ ཡ༌ཧུ༌དཱ༌པའེ༌ ལུང༌སྟོན༌པ༌ ཟུས༌མ༌, བར༌ཡེ༌ཤུ༌ ཟེར༌ཁན༌ནི༌ ཇའ༌དུ༌ ཅོ༌ཁན༌བོ༌ ཐུག༌།"]], [["ཁོ༌ ཏེ༌ ཡུལ༌ལི༌ ཀའ༌ལོན༌ སེར༌གི༌འུས༌ པ༌འུ༌ལུས༌སི༌ ཡོག༌ག༌ ལས༌ ཅོ༌ཁན༌ཞིག༌ ཨིན༌པིན༌། ཏེ༌ རིག༌པ༌ཅན༌ ཀའ༌ལོན༌བོའེ༌, བཱར༌ན༌བས༌ དང༌ ས༌འུལ༌ བོད༌ཏེ༌ ཁྱོངས༌, ཅིའ༌ཟེར༌ན༌ ཁོའ༌ དཀོན༌མཆོག༌གི༌ བཀའ༌ ཉན༌ཅེས༌སི༌ དོད༌པ༌ ཡོད༌པིན༌།"]], [["ཨིན༌ནའང༌ ཨེ༌ལི༌མཱའས༌སི༌ ༼གིརིས༌སི༌ སྐད༌དི༌ ནང༌ང༌ ཇའ༌དུ༌ ཅོ༌ཁན༌ལ༌ ཟེར༌ར༌ནོག༌༽ ཁོང༌གུན༌ནི༌ གྱབ༌གལ༌ ཅོས༌ཏེ༌ ཀའ༌ལོན༌ སེར༌གི༌འུས༌ལ༌ ཏད༌པ༌ ཅོ༌ཅེས༌ནེ༌ སྒག༌ཅེས༌སི༌ རྩོན༌གྲུས༌ ཅོས༌།"]], [["ཏེ༌ནེ༌ ས༌འུལ༌ ཀ༌བོའ༌ པ༌འུ༌ལུའང༌ ཞུའད༌པིན༌, དམ༌པའེ༌ ཐུག༌ཉིད༌དི༌ གངས༌ཏེ༌ ཇའ༌དུ༌ ཅོ༌ཁན༌བོའ༌ མིག༌ གྱངས༌ཏེ༌ ལྟས༌ ཡང༌ མོལས༌,"]], [["\"ཝ༌, རྡུད༌གུན༌ནི༌ གོ༌བའེ༌ གྱུད༌ དང༌ དྲང༌པོའེ༌ གྲ༌འོ༌, ཁྱོ༌རང༌ངི༌ ནང༌ང༌ གོབ༌སྐོར༌ཅེས༌ དང༌ ངན༌སེམས༌ ཚང༌མ༌ གངས༌ཏེ༌ དུག༌། ཁྱོ༌རང༌ངི༌ གཙོ༌བོའེ༌ ལམ༌ དྲང༌པོ༌ ཨིན༌ཁན༌བོ༌ དྲང༌པོ༌ མ༌ནོག༌ ཟེར༌ཅེས༌པོ༌ མི༌ཕང༌ང༌?"]], [["ཏ༌ ལྟོས༌, དཀོན༌མཆོག༌གི༌ ཆག༌ ཁྱོ༌རང༌ངི༌ གྱབ༌གལ༌ལ༌ ཨིན༌། ཁྱོ༌རང༌ ཞ༌རའ༌ གྱུར༌ཏེ༌ ཏུས༌བན༌ཤིག༌ ཉི༌མ༌ མི༌ཐོང༌\" མོལ༌པ༌, ཏེན༌ན༌མལ༌ལ༌ ཁོའེ༌ དུན༌ལ༌ མུན༌གྲིག༌ སོང༌, ཡང༌ སུ༌ཞིག༌གི༌ ཁོའ༌ ལག༌པ༌ ཐམས༌ཏེ༌ ཁྱེར༌ཅེས༌ལ༌ ཁོའེ༌ འི༌ངོ༌ འ༌ངོའ༌ མུན༌ཉུག༌ ཏངས༌།"]], [["ཀའ༌ལོན༌ནི༌ བྱུང༌ཁན༌བོ༌ ཐོང༌ཏེ༌ ཡེ༌ཤུའི༌ཀ༌ ཏད༌པ༌ ཅོས༌, ཅིའ༌ཟེར༌ན༌ གཙོ༌བོ༌ ཡེ༌ཤུའི༌ སྐོར༌ལ༌ ལབ༌ཞ༌གུན༌ ཚོར༌ཏེ༌ ཁོ༌ ཧ༌ལས༌།"]], [["13:13 ནེ༌ 52"], ["ཏེ༌ནེ༌ པ༌ཕོས༌ གྱལ༌ས༌ནེ༌ པ༌འུ༌ལུ༌ ཁོང༌ངི༌ ཕྲོ༌པ༌གུན༌ ཉམ༌པོ༌ གྲུ༌ཟིང༌ང༌ ཞོན༌ཏེ༌ པམ༌ཕིལ༌ཡཱ༌ ཡུལ༌ལི༌ ནང༌ང༌ ཡོད༌ཁན༌ནི༌ པེར༌ག༌ ཟེར༌སའེ༌ ནས༌ས༌ ལེབ༌། ཏེ༌རུ༌ པ༌འུ༌ལུ༌ དང༌ བཱར༌ན༌བས༌ གུན༌ བོར༌ཏེ༌ ཡོ༌ཧཱ༌ནན༌ མར༌ཀུས༌ ཡེ༌རུ༌ཤ༌ལེམ༌མ༌ ལོགས༌ཏེ༌ སོང༌,"]], [["ཨིན༌ནའང༌ པ༌འུ༌ལུ༌ དང༌ བཱར༌ན༌བས༌ པེར༌ག༌ནེ༌ བིང༌ཏེ༌ པི༌སིད༌ཡཱ༌ ཟེར༌སའེ༌ ཡུལ༌ལི༌ ཨན༌ཏི༌ཡོག༌ གྱལ༌ས༌ སྐྱོདས༌།"], ["ཤབ༌བད༌དི༌ ངལ༌ཚོའེ༌ ཞག༌ག༌ ཡ༌ཧུ༌དཱ༌པའེ༌ དུ༌ཁང༌ང༌ སྐྱོད༌ཏེ༌ སེ༌ཀ༌ ཞུགས༌།"]], [["ཡང༌ བཀའ༌ཁྲིམས༌ དང༌ ལུང༌སྟོན༌པའེ༌ སྤེ༌ཆ༌ གུན༌ སིལ༌ ཚར༌ར༌ཅིག༌, ཡ༌ཧུ༌དཱ༌པའེ༌ དུ༌ཁང༌ངི༌ འུ༌སྐྱོང༌གུན༌ནི༌ ཁོང༌ ཉིས༌ཀོའ༌ ཟེརས༌, \"སྤུན༌གུན༌, གལ༌ཏེས༌ ཁྱོ༌ཞ༌གུན༌ནི༌ མི༌ཚོགས༌ལ༌ སྤོས༌པའེ༌ བཀའ༌ ཤད༌ཅེས༌ ཡོད༌ན༌ ཤད༌ད༌ ཛད༌།\""]], [["ཏེ༌ནེ༌ པ༌འུ༌ལུ༌ ཞངས༌ཏེ༌ ཡང༌ ལག༌པ༌ ཉམ༌པོ༌ ཅུབ༌ཅད༌ཏེ༌ དུག༌ མོལས༌, \"ཨིས༌ར༌ཨེལ༌པ༌གུན༌ དང༌ དཀོན༌མཆོག༌གི༌ ཇིགས༌སི༌ ནང༌ང༌ གྲུལ༌ཁན༌ ཡ༌ཧུ༌དཱ༌པ༌ མན༌ཁན༌གུན༌ ངའེ༌ སྤེ༌ར༌ ཉོན༌ཤིག༌།"]], [["ཨིས༌ར༌ཨེལ༌པའེ༌ ཅོལ༌ཁན༌ནི༌ དཀོན༌མཆོག༌གི༌ ང༌དང༌ངི༌ ཕ༌མེས༌པོ༌གུན༌ ལྡམ༌མ༌ ཛདས༌། ཨི༌ཇིབ༌ ཡུལ༌ལི༌ ནང༌ང༌ ཡོད༌ ཟ༌ནེ༌, ཁོང༌གུན༌ནི༌ ཀྲངས༌ཀ༌ གྱས༌ཏེ༌ ཁྱུད༌ཅན༌ གྱུར༌, ཡང༌ ཏེ༌ ཡུལ༌ནེ༌ ཝང༌ཅན༌ དཀོན༌མཆོག༌གི༌ ཁོང༌གུན༌ ཕིངས༌ཏེ༌ ཁྱོང༌ང༌ ཛདས༌།"]], [["རི༌སྟོང༌ངི༌ ནང༌ང༌ ལོ༌ ཞིབ༌ཅུ༌ ཚོག༌པ༌ ཏེ༌ མི༌གུན༌ ཁའ༌ མི༌ཉན༌ ཡོད༌ནའང༌ དཀོན༌མཆོག༌གི༌ ཟོད༌པ༌ ཉམ༌པོ༌ ཐག༌ག༌ ཛདས༌།"]], [["ཁོང༌ངི༌ ཀེ༌ནན༌ནི༌ གྱལ༌ཁམས༌ རྡུན༌བོ༌ མེད༌ཁན༌ ཛད༌ཏེ༌ ཏེ༌ ས༌ཀྱད༌གུན༌ ཁོང༌རང༌ངི༌ མི༌གུན༌ལ༌ ནོར༌སྐལ༌ལ༌ སལས༌།"]], [["འི༌ ཚང༌མ༌ གྲུབ༌ཅེས༌ལ༌ ཧ༌ལམ༌ ལོ༌ 450 གོར༌།\""], ["\"ཏེ༌ སྟིང༌ནེ༌ དཀོན༌མཆོག༌གི༌ ཤ༌མུ༌ཨེལ༌ ལུང༌སྟོན༌པའེ༌ ཏུས༌ ཚག༌པ༌ ཁོང༌གུན༌ལ༌ འུ༌སྐྱོང༌གུན༌ སལ༌ལ༌ ཛདས༌།"]], [["ཏེ༌ནེ༌ མི༌གུན༌ནི༌ དཀོན༌མཆོག༌ག༌ གྱལ༌པོ༌ཞིག༌ སལ༌ཅེས༌ལ༌ ཞུ༌ཝ༌ ཕུལ༌པ༌, དཀོན༌མཆོག༌གི༌ ཨིས༌ར༌ཨེལ༌ལི༌ སྡེ༌ བེན༌ཡཱ༌མིན༌ནི༌ ནང༌ནེ༌ ཁིས༌སི༌ བུ༌ཚ༌ ས༌འུལ༌ ཟེར༌ཁན༌བོ༌ སལ༌ལ༌ ཛདས༌, ཡང༌ ཁོའེ༌ ལོ༌ ཞིབ༌ཅུ༌ ཝང༌སྲུལས༌།"]], [["དཀོན༌མཆོག༌གི༌ ས༌འུལ༌ གྱལ༌པོའེ༌ ཝང༌ནེ༌ ཐེན༌ན༌ ཛད༌ཏེ༌ དཱ༌བིད༌ ཁོང༌གུན༌ནི༌ གྱལ༌པོ༌ ཅོའ༌ ཛདས༌། དཀོན༌མཆོག༌གི༌ དཱ༌བིད༌དི༌ སྐོར༌ལ༌ མོལ༌ཏེ༌ ཨིན༌ནོག༌, 'ང༌ ཡེ༌ཤེའེ༌ བུ༌ཚ༌ དཱ༌བིད༌ ཐོབ༌, ཁོའེ༌ དོད༌པ༌གུན༌ ང༌ ཙོགས༌ དུག༌། ཁོའེ༌ ཅི༌ཚང༌མ༌ ངའེ༌ དོད༌པ༌ ནང༌ཞིན༌ ཅོ༌ཨིན༌'།\""]], [["\"དཀོན༌མཆོག༌གི༌ རང༌ངི༌ ཞལ༌ཆད༌ ཛད༌ཁན༌ ནང༌ཞིན༌, དཱ༌བིད༌དི༌ པུར༌གྱུད༌ནེ༌ ཨིས༌ར༌ཨེལ༌པ༌གུན༌ནི༌ སྐྱབ༌གོན༌, ཡེ༌ཤུ༌ ཀལ༌ལ༌ ཛདས༌།"]], [["ཡེ༌ཤུ༌ སྐྱོད༌དི༌ སང༌ སྔུན༌ལ༌, ཡོ༌ཧཱ༌ནན༌ནི༌ ཨིས༌ར༌ཨེལ༌པ༌ ཚང༌མ༌ལ༌ ཆོས༌ཤད༌ཨིན༌, གྱོད༌པ༌ ཅོས༌ཏེ༌ ཁྲུས༌ལེན༌ཅེས༌ལ༌ མོལ༌ལ༌ ཛདས༌།"]], [["ཡོ༌ཧཱ༌ནན༌ནི༌ ལས༌གུན༌ གྲུབ༌ ཚར༌ཀྱིས༌ ཡོད༌ ཟ༌ནེ༌, ཁོང༌ངི༌ མོལས༌, 'ཁྱོ༌ཞ༌གུན༌ནི༌ ང༌ སུ༌ ཨིན༌ནོག༌ སམ༌མ༌རག༌? ང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ མན༌། ཁོང༌ ངའེ༌ སྟིང༌ནེ༌ སྐྱོད༌ཨིན༌, ང༌ ཁོང༌ངི༌ ཞབ༌ཤི༌ ཙོགས༌ལ༌ ཞབ༌པུལ༌ ལྡམས༌ཁན༌བོ༌ ཀྲོལ༌ཅེས༌སི༌ འོས༌པ༌ མེད༌'།\""]], [["\"ངའེ༌ ཕྲོ༌པ༌ ཨབ༌ར༌ཧམ༌མི༌ པུར༌གྱུད༌ དང༌ དཀོན༌མཆོག༌གི༌ ཇིགས༌ དང༌ རྩི༌ཝའེ༌ ནང༌ང༌ མི༌ཚེ༌ ཕུད༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌, འི༌ ཐར༌པའེ༌ ལོན༌བོ༌ ང༌དང༌གུན༌ནི༌ ཕིའ༌ ཀལ༌ལ༌ ཛད༌ཏེ༌ ཨིན༌ནོག༌།"]], [["ཡེ༌རུ༌ཤ༌ལེམ༌པ༌ དང༌ ཁོང༌གུན༌ནི༌ ཝང༌སྲུལ༌པ༌ གུན༌ནི༌ ཡེ༌ཤུ༌ ངོ༌ མ༌ཤེས༌, ཨིན༌ནའང༌ ཁོང༌ང༌ ཀྲོང༌ཤེས༌སི༌ ཁྲིམས༌ཅད༌ཏེ༌ ཤབ༌བད༌ རིམས༌སི༌ སིལ༌ཁན༌ནི༌ ལུང༌སྟོན༌པ༌གུན༌ནི༌ མོལ༌ཁན༌གུན༌ དྲན༌དྲ༌ གྲུབ༌ཅུགས༌།"]], [["ཁོང༌གུན༌ལ༌ ཡེ༌ཤུའ༌ སྲོག༌གི༌ ཆད༌པ༌ ཕོག༌ཅུག༌ཅེས༌ལ༌ ཅའང༌ སྐྱོན༌ མ༌ཐོབ༌ནའང༌ ཁོང༌གུན༌ནི༌ པི༌ལ༌ཏུའ༌ ཁོང༌ སད༌ཅེས༌ལ༌ ཞུ༌ཝ༌ ཕུལས༌།\""]], [["\"ཡེ༌ཤུའི༌ སྐོར༌ལ༌ བྲིའ༌ ཛད༌ཏེ༌ ཡོད༌ཁན༌ ཚང༌མ༌ དྲན༌དྲ༌ གྲུབ༌ཅུགས༌ཏེ༌ སྟིང༌ནེ༌ ཁོང༌ངི༌ སྤུར༌བོ༌ རྐྱང༌ཤིང༌ངི༌ ཀ༌ནེ༌ ཕབས༌ཏེ༌ ཁོང༌གུན༌ནི༌ སྤུར༌ཁང༌ངི༌ ནང༌ང༌ ཞུས༌།"]], [["ཨིན༌ནའང༌ དཀོན༌མཆོག༌གི༌ ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌,"]], [["ཡང༌ ཞག༌ མང༌པོ༌ཞིག༌ གཱ༌ལིལ༌ལིའི༌ ཡུལ༌ནེ༌ ཁོང༌ ཉམ༌པོ༌ ཡེ༌རུ༌ཤ༌ལེམ༌མ༌ ཡོངས༌ཏེ༌ ཡོད༌ཁན༌གུན༌ལ༌ ཁོང༌ ཇལ༌། ཁོང༌གུན༌ནི༌ ཏ༌ ཨིས༌ར༌ཨེལ༌པ༌ ཚང༌མའེ༌ དུན༌ལ༌ ཁོང༌ངི༌ སྤང༌པོ༌ སལ༌ཨིན༌ ཨིན༌ནོག༌།\""]], [["\"ང༌ཞའེ༌ འི༌ གའ༌མོའེ༌ ནས༌ཚུལ༌བོ༌ ཤད༌དད༌: དཀོན༌མཆོག༌གི༌ ང༌དང༌ངི༌ ཕ༌མེས༌པོ༌གུན༌ ཉམ༌པོ༌ ཞལ༌ཆད༌པོ༌ ཛདས༌,"]], [["ཁོང༌གུན༌ནི༌ པུར༌གྱུད༌ ང༌དང༌གུན༌ལ༌, གཙོ༌བོ༌ ཡེ༌ཤུ༌ སོན༌ཏེའ༌ ལང༌ང༌ ཛད༌ཏེ༌ དཀོན༌མཆོག༌གི༌ ཏེ༌ ཞལ༌ཆད༌པོ༌ གྲུབ༌ ཅུག༌ག༌ ཛདས༌, ཀ༌ཟུག༌ སུང༌གུར༌ ཉིས༌པའེ༌ ནང༌ང༌ ཡེ༌ཤུའི༌ སྐོར༌ལ༌ བྲིའ༌ ཛད༌ཏེ༌ ཨིན༌ནོག༌,"], ["'ཁྱོ༌རང༌ ངའེ༌ བུ༌ཚ༌ ཨིན༌།"], ["དི༌རིང༌ ང༌ ཁྱོ༌རང༌ངི༌ ཨ༌བའ༌ གྱུར༌ཏེ༌ ཨིན༌།'"]], [["དཀོན༌མཆོག༌གི༌ ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ པ༌སང༌, ཁོང༌ ཏ༌ མ༌ནེ༌ མི༌རུལ༌། དཀོན༌མཆོག༌གི༌ མོལ༌ལ༌ ཛདས༌,"], ["'དཱ༌བིད༌ ཉམ༌པོ༌ ཁ༌ཆད༌ ཅོ༌ཁན༌ནི༌ དམ༌པ༌ ཅིན༌ལབས༌"], ["ངའེ༌ ཁྱོ༌ཞ༌གུན༌ལ༌ ཏང༌ཨིན༌།'"]], [["ཞན༌ སུང༌གུར༌ཞིག༌གི༌ ནང༌ང༌ མོལ༌ཏེ༌ ཨིན༌ནོག༌།"], ["'རང༌ངི༌ དམ༌པ༌བོ༌ ཉེ༌རང༌ངི༌ རུལ༌ ཅུག༌ག༌ མི༌ཛད༌།'"]], [["དཱ༌བིད༌དི༌ རང༌ངི༌ མི༌ཚེའེ༌ ནང༌ང༌ དཀོན༌མཆོག༌གི༌ ཐུག༌གོངས༌ ནང༌ཞིན༌ ཁོང༌ང༌ ཞབ༌སྟོག༌ ཞུས༌ཏེ༌ སྟིང༌ནེ༌ ཀྲོངས༌, ཡང༌ ཕ༌མེས༌པོ༌གུན༌ ཉམ༌པོ༌ ཁོང༌ངི༌ ཟུགས༌པོ༌ སྤུར༌ཁང༌ངི༌ ནང༌ང༌ བོར༌པ༌ རུལ༌།"]], [["ཨིན༌ནའང༌ དཀོན༌མཆོག༌གི༌ སོན༌ཏེའ༌ ལང༌ང༌ ཛད༌ཁན༌བོའ༌ རུལ༌ཅེས༌ ཉོང༌ མ༌ཐུབ༌།"]], [["སྤུན༌གུན༌ ཉོན༌ཤིག༌, ང༌ཞའ༌ འི༌ཀ༌ ཡེ༌ཤུ༌ གྱུད༌ཏེ༌ ཁྱོ༌ཞའེ༌ སྡིག༌པ༌གུན༌ལ༌ ཤགས༌པ༌ ཐོབ༌ཅེས༌པོ༌ ཁྱོ༌ཞ༌གུན༌ལ༌ ཤད༌ད༌ལ༌ ཡོངས༌པིན༌།"]], [["ཡེ༌ཤུའི༌ཀ༌ ཏད༌པ༌ ཁྱོང༌ཁན༌ ཚང༌མའ༌ སྡིག༌པ༌གུན༌ནེ༌ ཐར༌ཏེ༌ སྐྱོན༌མེད༌ གྱུར༌ཏེ༌ ཨིན༌ནོག༌, ཀ༌བོ༌ ཁྱོ༌ཞ༌གུན༌ལ༌ མོ༌ཟེས༌སི༌ བཀའ༌ཁྲིམས༌ གྱུད༌ཏེ༌ ཐོབ༌ ཉན༌ཅེས༌ མ༌ནེ༌ མེད༌པིན༌།"]], [["ཤང༌ ཅོས༌, ལུང༌སྟོན༌པ༌གུན༌ནི༌ མོལ༌ཁན༌གུན༌ ཁྱོ༌ཞ༌གུན༌ནི༌ཀ༌ བྱུང༌ མ༌ཅུག༌ཤིག༌\","]], [["\" 'ལྟོས༌ཤིག༌, ངའ༌ ཚིག༌ ཏང༌ཁན༌གུན༌"], ["ཧ༌ལས༌ཨིན༌ ཡང༌ ཤི༌ཨིན༌།"], ["ངའེ༌ ཁྱོ༌ཞའེ༌ ཏུས༌སི༌ ནང༌ང༌ ཏེ༌ཟུག༌ ལས༌ཤིག༌ ཅོ༌ཅེས༌ ཨིན༌,"], ["ཀ༌བོའེ༌ སྐོར༌ ཁྱོ༌ཞའ༌ ཤད༌ནའང༌ ཁྱོ༌ཞ༌གུན༌ལ༌ མ༌ནེ༌ དེན༌ མ༌ཤེས༌།'"], ["\""]], [["པ༌འུ༌ལུ༌ དང༌ བཱར༌ན༌བས༌ དུ༌ཁང༌ནེ༌ ཕི༌ལོག༌ག༌ བིངས༌ཏེ༌ སྐྱོད༌ ཟ༌ནེ༌ མི༌གུན༌ནི༌ ཁོང༌གུན༌ལ༌, སྟིང༌མ༌ ཤབ༌བད༌དི༌ ངལ༌ཚོའེ༌ ཞག༌ག༌, འི༌ཙོགས༌སི༌ ལབ༌ཞ༌ མང༌ང༌ ཤད༌ད༌ ཛད༌ ཟེར༌ཏེ༌ ཞུ༌ཝ༌ ཕུལས༌།"]], [["མི༌ཚོགས༌ ཤོལ༌ལ༌ཅིག༌ ཡ༌ཧུ༌དཱ༌པ༌ དང༌ ཡ༌ཧུ༌དཱ༌པའེ༌ ཆོས༌ལ༌ ཏད༌པ༌ ཁྱོང༌ཁན༌ མང༌པོ༌ཞིག༌ པ༌འུ༌ལུ༌ དང༌ བཱར༌ན༌བས༌སི༌ གྱབ༌ནེ༌ སོང༌། ཁོང༌ ཉིས༌ཀོའེ༌ ཁོང༌གུན༌ལ༌ སྤེ༌ར༌ ཏང༌ཨིན༌ དཀོན༌མཆོག༌གི༌ ཐུག༌རྗེ༌ཀ༌ སྟེན༌ཏེ༌ དུག༌ཅེས༌ལ༌ མ༌སྲན༌ཏྲེ༌ ཞུ༌ཝ༌ ཕུལས༌།"]], [["སྟིང༌མ༌ ཤབ༌བད༌དི༌ ཞག༌ག༌, ཧ༌ལམ༌ གྱལ༌ས༌ གང༌པོའེ༌ མི༌གུན༌ གཙོ༌བོ༌ ཡེ༌ཤུའི༌ བཀའ༌ ཉན༌ན༌ལ༌ ཛོམ༌།"]], [["ཏེ༌ཟུག༌ མི༌ཚོགས༌ ཆེན༌མོ༌ ཐོང༌ཏེ༌ ཡ༌ཧུ༌དཱ༌པ༌གུན༌ལ༌ ཚིག༌ཅེས༌ ཡོངས༌, ཡང༌ པ༌འུ༌ལུའི༌ ལབ༌ཞ༌གུན༌ལ༌ གྱབ༌གལ༌ ཅོས༌ཏེ༌ ཁོང༌ངི༌ སྕོད༌ལམ༌མི༌ སྐོར༌ལ༌ ངན༌པ༌ ཟེརས༌།"]], [["ཏེ༌ནེ༌ པ༌འུ༌ལུ༌ དང༌ བཱར༌ན༌བས༌སི༌ མ༌ ཧམ༌པ༌ ཉམ༌པོ༌ ཡ༌ཧུ༌དཱ༌པ༌གུན༌ལ༌ ལན༌སལས༌, \"ང༌ཞའ༌ དཀོན༌མཆོག༌གི༌ བཀའ༌ གོ༌མ༌ ཁྱོ༌ཞ༌གུན༌ལ༌ ཤད༌གོས༌ཏེ༌ ཨིན༌པིན༌། ཁྱོ༌ཞའེ༌ ཏེ༌བོ༌ ཕངས༌ཏེ༌ ཁྱོ༌ཞ༌རང༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ འོས༌པ༌ མ༌ཐེས༌ པ༌སང༌ ང༌ཞའེ༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཉན༌ཅེས༌སི༌ སྐབས༌ ཏང༌ངད༌,"]], [["ཅིའ༌ཟེར༌ན༌ དཀོན༌མཆོག༌གི༌ ང༌ཞའ༌ འི༌ བཀའ༌བོ༌ སལས༌,"], ["'ཇིག༌རྟེན༌ནི༌ ཀྲུ༌ཀྲུའི༌ ནང༌ང༌ ཐར༌པ༌ ཁྱོང༌ཅེས༌ལ༌"], ["ངའེ༌ ཁྱོ༌རང༌གུན༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ འོད༌ ཙོགས༌ལ༌ ཀལ༌ཏེ༌ ཨིན༌།'"], ["\""]], [["ཏེ༌བོ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཚོར༌ར༌ཅིག༌, ཁོང༌གུན༌ སྲན༌ཏྲེ༌ ཐད༌ཏེ༌ གཙོ༌བོའེ༌ བཀའ༌ སྟོད༌པ༌ ཕུལས༌, ཡང༌ དཀོན༌མཆོག༌གི༌ ཐའ༌མེད༌པའེ༌ མི༌ཚེ༌ ཕིའ༌ ལྡམ༌མ༌ ཛདས༌ཁན༌གུན༌ནི༌ ཏད༌པ༌ ཁྱོངས༌།"]], [["གཙོ༌བོའེ༌ བཀའ༌ ཏེ༌ ཡུལ༌ཇོངས༌ གང༌པོའེ༌ ནང༌ང༌ ཕེལ༌།"]], [["ཨིན༌ནའང༌ ཡ༌ཧུ༌དཱ༌པའེ༌ ནང༌ནེ༌ ཁ༌ཅིག༌གི༌ ཏེ༌ གྱལ༌སའེ༌ ཆོས༌པ༌ བུ༌མོ༌ རྩི༌ཝ༌ཅན༌ དང༌ འུ༌སྐྱོང༌ གུན༌ལ༌ པ༌འུ༌ལུ༌ དང༌ བཱར༌ན༌བས༌སི༌ གྱབ༌གལ༌ལ༌ སྲོ༌ ཡོང༌ཅུགས༌པ༌, ཁོང༌གུན༌ནི༌ མི༌གུན༌ལ༌ ཁོང༌ ཉིས༌ཀོའ༌ ནགས༌ ལྟན༌ཅུགས༌ཏེ༌ གྱལ༌ས༌ནེ༌ ཕི༌ལོག༌ག༌ ཕིང༌ཅུགས༌།"]], [["ཁོང༌ ཉིས༌ཀོའེ༌ ཁོང༌རང༌གུན༌ནི༌ པ༌བུའི༌ ཐལ༌བ༌ སྲུགས༌ཏེ༌ ཁོང༌གུན༌ དཀོན༌མཆོག༌གི༌ ཆད༌པའེ༌ ཕིའ༌ བོར༌ཁན༌བོ༌ ལྟན༌ན༌ ཛདས༌ ཡང༌ ཁོང༌གུན༌ ཏེ༌ཀ༌ནེ༌ ཨི༌ཀོ༌ནི༌འམ༌མ༌ སྐྱོདས༌།"]], [["ཨན༌ཏི༌ཡོག༌གི༌ ནང༌ང༌ ཡོད༌ཁན༌ནི༌ ལོབ༌ཕྲུགས༌གུན༌ ཐད༌པོ༌ དང༌ དམ༌པའེ༌ ཐུག༌ཉིད༌དི༌ གང༌།"]]], [[["14:1 ནེ༌ 7"], ["ཨི༌ཀོ༌ནི༌འམ༌མི༌ ནང༌ངའང༌ པ༌འུ༌ལུ༌ དང༌ བཱར༌ན༌བས༌, ལོབས༌ ནང༌ཞིན༌ ཡ༌ཧུ༌དཱ༌པའེ༌ དུ༌ཁང༌གུན༌ནི༌ ནང༌ང༌ སྐྱོདས༌, ཡང༌ མ༌ ཁྱུད༌ཅན༌ ཆོས༌ཤད༌པ༌, ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌ མང༌པོའེ༌ ཏད༌པ༌ ཅོས༌།"]], [["ཨིན༌ནའང༌ ཏད༌པ༌ མ༌ཁྱོངས༌ཁན༌ ཡ༌ཧུ༌དཱ༌པ༌གུན༌ནི༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཁོང༌ངི༌ སྕོད༌ལམ༌མི༌ སྐོར༌ལ༌ ངན༌པ༌ ཟེར༌ཏེ༌ སྲོ༌ སྐུལ༌ཏེ༌ ཁོང༌གུན༌ནི༌ ནང༌ང༌ ཏད༌པ༌ཅན༌གུན༌ནི༌ ཆོགས༌ལ༌ སེམས༌ངན༌ སྐྱེ༌ཅུགས༌།"]], [["ཏེན༌ན༌བོའེ༌ཕིའ༌ པ༌འུ༌ལུ༌ དང༌ བཱར༌ན༌བས༌ ཏེ༌རུ༌ ཏུས༌ མང༌པོ༌ཞིག༌ ཞུགས༌ཏེ༌, མ༌ སེམ༌སྟོབས༌ ཆེན༌མོ༌ ཉམ༌པོ༌ མ༌ཤི༌ཀའེ༌ ཐུག༌རྗེ༌ སྐོར༌ལ༌ ཤད༌ད༌ ཛདས༌, ཡང༌ གཙོ༌བོ༌ ཡེ༌ཤུའི༌ ཁོང༌གུན༌ལ༌ ཧ༌ལས༌ཤེས༌སི༌ ལྟས༌ དང༌ ཛད༌པ༌ གུན༌ ཅོ༌ཅེས༌སི༌ ཁྱུད༌ སལ༌ཏེ༌, ཏེ༌ ལོན༌བོ༌ དེན༌བ༌ ཨིན༌ཁན༌བོའེ༌ སྤང༌པོ༌ སལ༌ལ༌ ཛདས༌།"]], [["ཨིན༌ནའང༌ གྱལ༌སའེ༌ མི༌གུན༌ནི༌ ནང༌ང༌ པོ༌བུད༌ཏེ༌ ཁ༌ཅིག༌གི༌ ཡ༌ཧུ༌དཱ༌པ༌གུན༌ནི༌ ཡང༌ ཁ༌ཅིག༌གི༌ སྐུ༌ཚབས༌གུན༌ནི༌ ཆོགས༌ ཅོས༌།"]], [["ཡ༌ཧུ༌དཱ༌པ༌, ཡ༌ཧུ༌དཱ༌པ༌ མན༌ཁན༌ དང༌ ཁོང༌གུན༌ནི༌ འུ༌སྐྱོང༌ ཚང༌མའེ༌ ཛོམས༌ཏེ༌ སྐུ༌ཚབས༌གུན༌ལ༌ ངན༌པ༌ ཅོས༌ཏེ༌ རྡོའ༌ གྱབས༌ཏེ༌ སད༌ཅེས༌སི༌ ཅུས༌ངན༌ ལྡིངས༌།"]], [["ཨིན༌ནའང༌ པ༌འུ༌ལུ༌ དང༌ བཱར༌ན༌བས༌ལ༌ ཏེ༌ ཅུས༌ངན༌བོའེ༌ སྐོར༌ལ༌ གྱུས༌སོང༌པ༌ ཁོང༌གུན༌ ཏེ༌ཀ༌ནེ༌ ཤོར༌ཏེ༌ ལི༌ཀ༌འོན༌ཡིའ༌ ཡུལ༌ཇོངས༌སི༌ ལིས༌ཏྲའ༌ དང༌ དེར༌བེ༌ གྱལ༌ས༌ ཡང༌ ཏེ༌ ཉེ༌ཁོར༌རི༌ ནས༌ས༌གུན༌ནི༌ ནང༌ང༌ སྐྱོདས༌,"]], [["ཡང༌ ཁོང༌གུན༌ནི༌ ཏེ༌རུ༌ གའ༌མོའེ༌ ནས༌ཚུལ༌ ཤདས༌།"]], [["14:8 ནེ༌ 20"], ["ལིས༌ཏྲའེ༌ ནང༌ང༌ ཞ༌འོ༌ཞིག༌ ཡོད༌པིན༌, ཁོ༌ སྐྱེས༌པ༌ནེ༌ པར༌ལ༌ གྲུལ༌ མ༌ཉན༌ན༌ ཨིན༌པིན༌། ཁོ༌ སའེ༌ཀ༌ དུགས༌ཏེ༌"]], [["པ༌འུ༌ལུའི༌ མོལ༌ཁན༌གུན༌ལ༌ ཉན༌ནད༌པིན༌། པ༌འུ༌ལུའི༌ ཁོའ༌ ཁ༌དྲང༌ང༌ ཟིགས༌ ཡང༌ ཁོའེ༌ ནང༌ང༌ ཁོ༌ གྱལ༌ཐུབ༌ཅེས༌སི༌ ཏད༌པ༌ ཐོང༌ཏེ༌"]], [["ཁོང༌ངི༌ ཏེ༌ ཞ༌འོ༌བོའ༌ ཤེད༌ནང༌ མོལས༌, \"རང༌ངི༌ རྐང༌པའེ༌ཀ༌ ཀོའག༌ ལོངས༌།\" ཁོ༌ ཆོམས༌ ཡང༌ ལངས༌ཏེ༌ གྲུལས༌།"]], [["མི༌ཚོགས༌སི༌ པ༌འུ༌ལུའི༌ ཆག༌ལས༌པོ༌ ཐོང༌ང༌ཅིག༌, ལི༌ཀ༌འོན༌ཡིའ༌པའེ༌ སྐད༌དི༌ ནང༌ང༌ ཀུ༌ཅོ༌ ཏངས༌, \"དཀོན༌མཆོག༌གུན༌ མིའ༌ ཟུས༌ཏེ༌ བབས༌ཏེ༌ སྐྱོད༌ཏེ༌ དུག༌།\""]], [["ཁོང༌གུན༌ནི༌ བཱར༌ན༌བས༌ལ༌ ཟེ༌ཡུས༌ ཡང༌ པ༌འུ༌ལུའ༌ ཧར༌མེས༌ མིང༌ང༌ ཏགས༌ ཅིའ༌ཟེར༌ན༌ པ༌འུ༌ལུ༌ ཆོས༌ཤད༌ཁན༌ གོ༌སྐྱོང༌བོ༌ ཨིན༌པིན༌།"]], [["ཟེ༌ཡུས༌སི༌ ཆོད༌ཁང༌ གྱལ༌སའེ༌ ཕི༌ལོག༌པོའེ༌ཀ༌ ཡོད༌ཁན༌ནི༌ བླ༌མའེ༌ མེན༌ཏོག༌གི༌ སྐེ༌ཆ༌ དང༌ ལང༌ཏོ༌ཞིག༌ གྱལ༌སའེ༌ གྱས༌སྒོའེ༌ཀ༌ ཁྲིད༌ཏེ༌ ཁྱོངས༌, ཅིའ༌ཟེར༌ན༌ ཁོ༌ དང༌ ཡུལ༌མི༌གུན༌ནི༌ སྐུ༌ཚབས༌ ཉིས༌ཀོའ༌ ཆོད༌པ༌ ཕུལ༌ཨིན༌ སམ༌།"]], [["ཨིན༌ནའང༌ ཏེ༌བོ༌ པ༌འུ༌ལུ༌ དང༌ བཱར༌ན༌བས༌སི༌ ཚོར༌ར༌ཅིག༌, ཁོང༌ངི༌ རང༌ངི༌ ནམ༌ཟའ༌གུན༌ ཤགས༌ ཡང༌ མི༌ཚོགས༌སི༌ ཕྲོའ༌ གྱུག༌ཨིན༌ སོང༌ཏེ༌ ཀུ༌ཅོ༌ ཏང༌ཨིན༌ མོལས༌,"]], [["\"ཁྱོ༌ཞའེ༌ འི༌ཟུག༌ ཅིའ༌ ཅོའད༌? ང༌ཞའང༌ ཁྱོ༌ཞ༌གུན༌ ཙོགས༌ མི༌ ཨིན༌, ང༌ཞའེ༌ ཁྱོ༌ཞ༌གུན༌ལ༌ གའ༌མོའེ༌ ནས༌ཚུལ༌ ཤད༌ཅེས༌སི༌ གྱུན༌ཚན༌བོ༌ ནི༌ འི༌ཙོགས༌སི༌ ཏོན༌མེད༌དི༌ ལས༌གུན༌ ཕངས༌ཏེ༌ སོན༌པོ༌ དཀོན༌མཆོག༌ ཆོགས༌ལ༌ སེམས༌ གྱུར༌ཅེས༌པོ༌ ཨིན༌, ཁོང༌ངི༌ ནམ༌ཁའ༌, ཇིག༌རྟེན༌, གྱ༌ཚོ༌ ཡང༌ ཏེ༌གུན༌ནི༌ ནང༌ང༌ ཡོད༌ཁན༌ ཚང༌མ༌ ཛདས༌ཏེ༌ ཨིན༌ནོག༌།"]], [["བུད༌ཁན༌ནི༌ མི༌རབས༌གུན༌ནི༌ ནང༌ང༌ དཀོན༌མཆོག༌གི༌ གྱལ༌ཁབ༌ ཚང༌མ༌ རང༌རང༌ ཐད༌སའེ༌ ལམ༌མི༌ཀ༌ གྲུལ༌ ཅུག༌ག༌ ཛདས༌།"]], [["ཏེ༌ནེའང༌ དཀོན༌མཆོག༌གི༌ ཁོང༌གུན༌ ཉམ༌པོ༌ ཁོང༌ དང༌ ཁོང༌ངི༌ ཐུག༌རྗེ༌ ཡོད༌ཁན༌ནི༌ སྤང༌པོ༌ སལ༌ཨིན༌ ཞུགས༌, སྤེར༌ན༌ ཁྱོ༌ཞའ༌ ཆར༌པ༌ དང༌ སྟོན༌ཐོག༌ གྱལ༌ལ༌, ཟའ༌ཅེས༌ལ༌ ཟན༌ ཡང༌ སེམས༌ཐད༌པོའེ༌ སྐང༌ང༌ ཛདས༌།"]], [["ཏེ༌ སྤེ༌ར༌གུན༌ ཤད༌ཏེའང༌, ཁོང༌གུན༌ལ༌ ཆོད༌པ༌ ཕུལ༌ཅེས༌ནེ༌ མི༌ཚོགས༌པོའ༌ སྒག༌ཅེས༌ མ༌ ཀགས༌པོ༌ སོང༌།"]], [["ཏེ༌ནེ༌ ཨན༌ཏི༌ཡོག༌ དང༌ ཨི༌ཀོ༌ནི༌འམ༌ནེ༌ ཡོངས༌ཁན༌ནི༌ ཡ༌ཧུ༌དཱ༌པ༌ ཁ༌ཅིག༌གི༌ ཏེ༌ ཡུལ༌ལི༌ མི༌གུན༌ ཁོ༌རང༌གུན༌ནི༌ ཆོགས༌ལ༌ ཁྱོངས༌ཏེ༌ པ༌འུ༌ལུའ༌ རྡོའ༌ གྱབས༌, ཡང༌ ཁོང༌ ཤི༌ཏེ༌ ཨིན༌ནོག༌ སམས༌ཏེ༌ གྱལ༌ས༌ནེ༌ ཕི༌ལོག༌ག༌ དྲུད༌ཏེ༌ ཁྱེརས༌།"]], [["ཨིན༌ནའང༌ ལོབ༌ཕྲུགས༌གུན༌ པ༌འུ༌ལུའི༌ དུན༌ལ༌ ཛོམ༌མ༌ཅིག༌, ཁོང༌ ལངས༌ཏེ༌ གྱལ༌ས༌ ལོགས༌ཏེ༌ སྐྱོདས༌། སྟིང༌མ༌ཞག༌པོ༌ ཁོང༌ བཱར༌ན༌བས༌ ཉམ༌པོ༌ དེར༌བེའ༌ སྐྱོདས༌།"]], [["14:21 ནེ༌ 28"], ["པ༌འུ༌ལུ༌ དང༌ བཱར༌ན༌བས༌སི༌ དེར༌བེ༌ གྱལ༌སའེ༌ ནང༌ང༌ གའ༌མོའེ༌ ནས༌ཚུལ༌ ཤད༌པ༌ མི༌ མང༌པོ༌ཞིག༌གི༌ ཏད༌པ༌ ཁྱོངས༌། ཏེ༌ནེ༌ ཁོང༌གུན༌ ལིས༌ཏྲའ༌, ཨི༌ཀོ༌ནི༌འམ༌ དང༌ ཨན༌ཏི༌ཡོག༌གི༌ གྱལ༌ས༌གུན༌ལ༌ ལོགས༌ཏེ༌ སྐྱོདས༌།"]], [["ཁོང༌གུན༌ནི༌ ལོབ༌ཕྲུགས༌གུན༌ལ༌ ཏད༌པའེ༌ ནང༌ང༌ སྟན༌པོ༌ དུག༌ཅེས༌ལ༌ སྤོས༌པ༌ ཏང༌ཨིན༌ མོལས༌, \"དཀོན༌མཆོག༌གི༌ གྱལ༌སྲིད༌དི༌ ནང༌ང༌ ལེབ༌བ༌ལ༌ ང༌དང༌ང༌ སྐ༌ལས༌ མང༌པོའེ༌ དོང༌ལེན༌ ཅོ༌གོས༌ཨིན༌།\""]], [["ཁོང༌ ཉིས༌ཀོའེ༌ ཆོས༌ཚོགས༌ ཚང༌མའེ༌ ནང༌ང༌ ཏད༌པ༌ཅན༌གུན༌ནི༌ ཕིའ༌ འུ༌སྐྱོང༌གུན༌ ལྡམ༌མ༌ ཛདས༌, ཡང༌ ཉེ༌ནས༌ ཡང༌ན༌ རོ༌ཟཱ༌ དུགས༌ཏེ༌ མོས༌ལམ༌ ཞུས༌ཏེ༌ ཁོང༌གུན༌ གཙོ༌བོ༌ ཡེ༌ཤུའི༌ ཆག༌ག༌ སྟད༌ད༌ ཛདས༌ ཀ༌བོའེ༌ ནང༌ང༌ ཁོང༌གུན༌ནི༌ ཏད༌པ༌ ཁྱོངས༌།"]], [["ཏེ༌ནེ༌ ཁོང༌ ཉིས༌ཀོ༌ པི༌སིད༌ཡཱ༌ གྱུད༌ཏེ༌ པམ༌ཕིལ༌ཡཱའེ༌ ཡུལ༌ལ༌ སྐྱོདས༌།"]], [["ཁོང༌གུན༌ནི༌ པེར༌ག༌ གྲོང༌ཁྱེར༌རི༌ ནང༌ང༌ གའ༌མོའེ༌ ནས༌ཚུལ༌ ཤད༌ད༌ ཛད༌ཏེ༌ སྟིང༌ནེ༌ ཨ༌ཏ༌ལིཡཱ༌ ཆོགས༌ལ༌ སྐྱོདས༌།"]], [["ཏེ༌ཀ༌ནེ༌ པ༌འུ༌ལུ༌ དང༌ བཱར༌ན༌བས༌ གྲུ༌ཟིང༌ང༌ ཞོན༌ཏེ༌ ཨན༌ཏི༌ཡོག༌ གྱལ༌ས༌ ལོགས༌ཏེ༌ སྐྱོདས༌, ཀ༌རུ༌ ཏད༌པ༌ཅན༌གུན༌ནི༌ ཁོང༌ ཉིས༌ཀོའ༌ ལས༌ ཅོ༌ཅེས༌ལ༌ དཀོན༌མཆོག༌གི༌ ཐུག༌རྗེའེ༌ ཆག༌ག༌ སྟད༌ད༌ ཛད༌ཏེ༌ ཨིན༌པིན༌, ཀ༌བོ༌ ཁོང༌གུན༌ནི༌ གྲུབ༌ཅུག༌ ཚར༌ཏེ༌ ཨིན༌ནོག༌།"]], [["ཨན༌ཏི༌ཡོག༌ག༌ ལེབས༌ཏེ༌ ཁོང༌གུན༌ནི༌ ཆོས༌ཚོགས༌པོ༌ ཛོམས༌ ཅུགས༌ཏེ༌, དཀོན༌མཆོག༌གི༌ ཁོང༌ གྱུད༌ཏེ༌ ཛད༌ཁན༌ནི༌ ལས༌གུན༌ དང༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཏད༌པ༌ ཅོ༌ཅུག༌ག༌ ཛད༌ཁན༌ནི༌ སྐོར༌གུན༌ ཤདས༌།"]], [["ཡང༌ ཁོང༌གུན༌ ཏེ༌རུ༌ ལོབ༌ཕྲུགས༌གུན༌ ཉམ༌པོ༌ ཏུས༌བན༌ཤིག༌ ཞུགས༌།"]]], [[["15:1 ནེ༌ 21"], ["ཡ༌ཧུ༌དཱ༌ ཡུལ༌ནེ༌ ཨན༌ཏི༌ཡོག༌ག༌ ཡོང༌ཁན༌ནི༌ མི༌ ཁ༌ཅིག༌གི༌ ཏད༌པ༌ཅན༌གུན༌ལ༌, \"གལ༌ཏེས༌ ལུང༌སྟོན༌པ༌ མོ༌ཟེས༌སི༌ བཀའ༌ཁྲིམས༌ ནང༌ཞིན༌ ཁྱོ༌ཞའེ༌ བུ༌ཚ༌གུན༌ལ༌ སུན༌ནད༌"], ["མ༌ཅོ༌ན༌ ཁྱོ༌ཞ༌གུན༌ལ༌ ཐར༌པ༌ མི༌ཐོབ༌\" ཟེར༌ཨིན༌ ལབ༌ཞའ༌ ཏངས༌།"]], [["ཡང༌ པ༌འུ༌ལུ༌ དང༌ བཱར༌ན༌བས༌སི༌ ཁོང༌གུན༌ནི༌ ལབ༌ཞའེ༌ གྱབ༌གལ༌ ཅོ༌ཅེས༌པོའེ༌ ཁོང༌གུན༌ ཉམ༌པོ༌ སྲན༌ཏྲེ༌ ཟེར༌ཟེར༌ སོང༌། ཏེ༌ ཆོས༌ཚོགས༌སི༌, པ༌འུ༌ལུ༌, བཱར༌ན༌བས༌ ཡང༌ ཏད༌པ༌ཅན༌ ཁ༌ཅིག༌ ཡེ༌རུ༌ཤ༌ལེམ༌མ༌ སྐུ༌ཚབས༌ དང༌ འུ༌སྐྱོང༌ གུན༌ནི༌ དུན༌ལ༌ ཏེ༌ ལབ༌ཞའེ༌ སྐོར༌ལ༌ སྤེ༌ར༌ ཏང༌ང༌ ཆ༌ཅེས༌ལ༌ ལྡམས༌།"]], [["ཆོས༌ཚོགས༌སི༌ ཁོང༌གུན༌ ལམ༌ཅུགས༌, ཡང༌ ཁོང༌གུན༌ ཕོ༌ནི༌ཤི༌འ༌ དང༌ ས༌མར༌རི༌ཡཱ༌ ཡུལ༌གུན༌ གྱུད༌ཏེ༌ ཆའ༌ ཟ༌ནེ༌ ཁོང༌གུན༌ནི༌ ཏད༌པ༌ཅན༌གུན༌ལ༌ ཡ༌ཧུ༌དཱ༌པ༌ མན༌ཁན༌གུན༌ནི༌ མ༌ཤི༌ཀའེ༌ཀ༌ ཏད༌པ༌ ཁྱོང༌ཨིན༌ ཡོད༌ཁན༌བོ༌ ཤདས༌, ཏེ༌བོ༌ ཚོར༌ཏེ༌ སྤུན༌ ཚང༌མ༌ མང༌པོ༌ ཐད༌།"]], [["ཡེ༌རུ༌ཤ༌ལེམ༌མ༌ ལེབ༌བ༌ཅིག༌, ཏེ༌རུ༌ ཡོད༌ཁན༌ནི༌ ཆོས༌ཚོགས༌, སྐུ༌ཚབས༌གུན༌ དང༌ འུ༌སྐྱོང༌གུན༌ནི༌ ཁོང༌གུན༌ལ༌ གའ༌སུས༌ ཞུས༌། དཀོན༌མཆོག༌གི༌ ཁོང༌གུན༌ གྱུད༌ཏེ༌ ཛད༌ཁན༌ནི༌ ཆག༌ལས༌གུན༌ནི༌ སྐོར༌ལ༌ ཁོང༌ངི༌ ཤད༌ད༌ ཛདས༌།"]], [["ཨིན༌ནའང༌ ཕ༌རུ༌ཤི༌པའེ༌ སྡེ༌ ནང༌ནེ༌ ཨིན༌ཁན༌ ཏད༌པ༌ཅན༌ ཁ༌ཅིག༌ ལངས༌ཏེ༌ ཟེརས༌, \"ཏད༌པ༌ཅན༌ ཡ༌ཧུ༌དཱ༌པ༌ མན༌ཁན༌ བུ༌ཚ༌གུན༌ལ༌ སུན༌ནད༌ ཅོ༌གོ༌ཤེས༌ དང༌ ལུང༌སྟོན༌པ༌ མོ༌ཟེས༌སི༌ བཀའ༌ཁྲིམས༌གུན༌ ཁའ༌ཉན༌གོས༌།\""]], [["ཏེན༌ན༌བོའེ༌ཕིའ༌ སྐུ༌ཚབས༌ དང༌ འུ༌སྐྱོང༌ གུན༌ ཏེ༌ ལབ༌ཞའེ༌ སྐོར༌ལ༌ གྲབས༌ ཛད༌ཅེས༌ལ༌ ཛོམས༌།"]], [["མ༌མང༌པོ༌ གྲབས༌ ཅོས༌ཏེ༌ སྟིང༌ནེ༌ པི༌ཏྲར༌ ལངས༌ཏེ༌ ཁོང༌གུན༌ལ༌ མོལས༌, \"སྤུན༌གུན༌ ཁྱོ༌ཞ༌གུན༌ལ༌ གྱུས༌ཨིན༌ནོག༌, ཏུས༌བན༌ཤིག༌གི༌ སྔུན༌ལ༌, གོ༌མ༌རང༌ ཡ༌ཧུ༌དཱ༌པ༌ མན༌ཁན༌གུན༌ནི༌ གའ༌མོའེ༌ ནས༌ཚུལ༌ ཚོར༌ཏེ༌ ཏད༌པ༌ ཁྱོང༌ཅེས༌སི༌ ཕིའ༌ དཀོན༌མཆོག༌གི༌ ཁྱོ༌ཞའེ༌ ཕྲོ༌ནེ༌ ངའ༌ ཁོང༌གུན༌ལ༌ ཆོས༌ཤད༌ཅེས༌ལ༌ ལྡམ༌མ༌ ཛདས༌།"]], [["ང༌དང༌གུན༌ནི༌ སེམས༌སི༌ ནང༌ང༌ ཡོད༌ཁན༌ ཚང༌མ༌ ཁྱེན༌ན༌ ཛད༌ཁན༌ནི༌ དཀོན༌མཆོག༌གི༌ ང༌དང༌གུན༌ ཙོགས༌ལ༌ ཡ༌ཧུ༌དཱ༌པ༌ མན༌ཁན༌གུན༌ལ༌ དམ༌པའེ༌ ཐུག༌ཉིད༌ སལ༌ལ༌ ཛད༌ཏེ༌ ཁོང༌གུན༌ནའང༌ དཀོན༌མཆོག༌གི༌ ཨིན༌ཁན༌བོའེ༌ སྤང༌པོ༌ སལས༌།"]], [["དཀོན༌མཆོག༌གི༌ ང༌དང༌ དང༌ ཁོང༌གུན༌ནི༌ ནང༌ང༌ ཅའང༌ ཁྱད༌ བོར༌ར༌ མ༌ཛདས༌, ཅིའ༌ཟེར༌ན༌ ཏད༌པ༌ ཁྱོང༌ཅེས༌པོའེ༌ ཁོང༌གུན༌ནི༌ སེམས༌ ལག༌མོ༌ ཛདས༌།"]], [["ཏ༌ ཡ༌ཧུ༌དཱ༌ མན༌ཁན༌ ཏད༌པ༌ཅན༌གུན༌ནི༌ སྤུང༌པའེ༌ཀ༌, ང༌དང༌ ཡ༌ ང༌དང༌ངི༌ ཕ༌མེས༌པོ༌གུན༌ནི༌ ཁུར༌ མ༌ཉན༌ཁན༌ནི༌ ཁུ༌རུ༌ ལྕིན༌ཏྲེ༌ ཀལ༌ཏེ༌ ཁྱོ༌ཞ༌གུན༌ནི༌ ཅིའ༌ དཀོན༌མཆོག༌ག༌ ཐུགས༌སྲོ༌ སྐྱོད༌ཅུག༌གད༌?"]], [["མན༌, གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ གྱུད༌ཏེ༌ ང༌དང༌ང༌ ཐར༌པ༌ ཐོབ༌ཁན༌ ཙོགས༌ལ༌ ཁོང༌གུན༌ལའང༌ ཐོབ༌ཏེ༌ ཨིན༌ཁན༌བོའ༌ ང༌དང༌ངི༌ ཏད༌པ༌ ཅོའ༌ནོག༌།\""]], [["ཏེ༌ནེ༌ ཏེ༌རུ༌ ཛོམས༌ཁན༌ནི༌ མི༌ཚང༌མ༌ ཅུབ༌ཅད༌ཏེ༌ བཱར༌ན༌བས༌ དང༌ པ༌འུ༌ལུ༌ གྱུད༌ཏེ༌ དཀོན༌མཆོག༌གི༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ཀ༌ཟུག༌ ཧ༌ལས༌ཤེས༌སི༌ ཆག༌ལས༌ དང༌ ཛད༌པ༌ ཛད༌ཁན༌ནི༌ སྐོར༌ལ༌ ཤད༌ཁན༌གུན༌ ཉནས༌།"]], [["ཁོང༌གུན༌ནི༌ མོལ༌ ཚར༌ཏེ༌ སྟིང༌ནེ༌ ཡ༌ཀོབ༌བི༌ མོལས༌, \"སྤུན༌གུན༌ ངའེ༌ སྤེ༌རའ༌ ཉན༌ན༌ ཛད༌།"]], [["དཀོན༌མཆོག༌གི༌ གོ༌མ༌རང༌ ཡ༌ཧུ༌དཱ༌པ༌ མན༌ཁན༌གུན༌ནི༌ཀ༌ སྙིང༌རྗེ༌ སྐྱེས༌ཏེ༌ ཁོང༌གུན༌ནི༌ ཕྲོ༌ནེ༌ ཁོང༌རང༌ངི༌ ཕིའ༌ མི༌གུན༌ ལྡམ༌མ༌ ཛད༌ཁན༌བོའེ༌ སྐོར༌ལ༌ ཤི༌མོན༌ པི༌ཏྲར༌རི༌ ང༌དང༌ང༌ ཤད༌ད༌ ཛདས༌།"]], [["ལུང༌སྟོན༌པ༌གུན༌ནི༌ ལུང༌སྟན༌བོ༌ ཏེ༌བོ༌ གྱུད༌ཏེ༌ དྲན༌དྲའ༌ གྲུབ༌ཏེ༌ ཨིན༌ནོག༌, ཀ༌ཟུག༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ ཨིན༌ནོག༌,\""]], [["\" 'ཏེ༌བོའེ༌ སྟིང༌ནེ༌ ང༌ ལོགས༌ཏེ༌ ཡོང༌ཨིན༌"], ["ཡང༌ གྱལ༌པོ༌ དཱ༌བིད༌དི༌ གྱལ༌སྲིད༌ ཞིག༌ཁན༌བོ༌ ཡང༌སྐྱར༌ ལང༌ཨིན༌"], ["ཞིག༌ཁན༌གུན༌ རྩིགས༌ཏེ༌ ཡང༌སྐྱར༌ སོ༌མ༌ ཅོ༌ཨིན༌"]], [["ཏེ༌གུན༌ ཅོ༌ཅེས༌སི༌ གྱུན༌ཚན༌བོ༌ ནི༌"], ["ལུས༌ཁན༌ནི༌ ཇིག༌རྟེན༌པ༌གུན༌ནི༌ གཙོ༌བོ༌ ཙལ༌ཐུབ༌ཅེས༌ ཡང༌"], ["ངའེ༌ མིང༌ ཁུར༌ཁན༌ནི༌ ཡ༌ཧུ༌དཱ༌པ༌ མན༌ཁན༌ ཚང༌མེའང༌།"]], [["ངའེ༌ གོ༌མ༌ནེ༌ ཕར༌ལ༌ ཏེ༌ ཚང༌མ༌ སྔོན༌ ཅུགས༌ཏེ༌ ཨིན༌'།\""]], [["\"ཏེན༌ན༌བོའེ༌ཕིའ༌ ངའེ༌ ཐག༌ཅད༌བོ༌ ནི༌, ང༌དང༌གུན༌ནི༌ དཀོན༌མཆོག༌ ཆོགས༌ལ༌ སེམས༌ གྱུར༌ཨིན༌ ཡོད༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཀགས༌པོ༌ ཐོང༌ཅུག༌ མ༌གོས༌།"]], [["ཨིན༌ནའང༌ ཨི༌གེ༌ བྲིས༌ཏེ༌ ཁོང༌གུན༌ལ༌ སྐུན༌དྲ༌གུན༌ལ༌ ཆོད༌པ༌ ཕུལ༌ཏེ༌ ཚི༌ཏུ༌ ཆའ༌ཁན༌ནི༌ ཟན༌ མི༌ཟའ༌ཅེས༌, ལུས༌བྲེལ༌ ངན༌པ༌གུན༌ནེ༌ ཐག༌རིང༌ང༌ དུག༌ཅེས༌, སྐྱེ༌ཀྱིགས༌ཏེ༌ སད༌ཁན༌ནི༌ སེམས༌ཅན༌གུན༌ནི༌ ཤ༌ ཡང༌ ཁྲག༌ཅན༌ནི༌ ཤ༌ མི༌ཟའ༌ཅེས༌སི༌ སྐོར༌ལ༌ སལ༌པོ༌ ཅོས༌ཏེ༌ ཤད༌གོས༌།"]], [["ཅིའ༌ཟེར༌ན༌ མོ༌ཟེས༌སི༌ བཀའ༌ཁྲིམས༌སི༌ ནང༌ང༌ ཏེ༌གུན༌ སྔུན༌ མ༌ནེ༌ ཕར༌ལ༌ གྱལ༌ས༌ ཚང༌མའེ༌ དུ༌ཁང༌གུན༌ནི༌ ནང༌ང༌ ཤབ༌བད༌ རིམས༌སི༌ མི༌གུན༌ནི༌ ཕིའ༌ སིལ༌ཨིན༌ ཨིན༌ནོག༌།"]], [["15:21 ནེ༌ 35"], ["ཏེ༌ནེ༌ སྐུ༌ཚབས༌གུན༌, འུ༌སྐྱོང༌གུན༌ དང༌ ཆོས༌ཚོགས༌ གང༌པོ༌ ཛོམས༌ཏེ༌ ཁོང༌གུན༌ནི༌ ཕྲོ༌ནེ༌ མི༌ ཉིས༌ ལྡམས༌ཏེ༌ པ༌འུ༌ལུ༌ དང༌ བཱར༌ན༌བས༌ ཉམ༌པོ༌ ཨན༌ཏི༌ཡོག༌ག༌ ལམ༌ཅུག༌ཅེས༌ལ༌ ཐག༌ཅདས༌། ཏེ༌ ལྡམས༌ཁན༌གུན༌ ཆོས༌ཚོགས༌སི༌ འུ༌སྐྱོང༌ བཱར༌ས༌བས༌ ཟེར༌ཁན༌ནི༌ ཡུ༌དཱ༌ དང༌ སི༌ལས༌ ཉིས༌ཀོ༌ ཨིན༌པིན༌།"]], [["ཁོང༌གུན༌ ཉམ༌པོ༌ འི༌ ཆག༌བྲིས༌པོ༌ ཀལས༌,"]], [["\"ང༌ཞའེ༌ ཕྲོ༌ནེ༌ ང༌ཞའེ༌ མ༌ཀལ༌ཁན༌ནི༌ མི༌ ཁ༌ཅིག༌ ཁྱོ༌ཞའེ༌ ཕྲོའ༌ ལེབས༌ཏེ༌ སྤེ༌ར༌ རིག༌ ཟེར༌ཏེ༌ ཁྱོ༌ཞའེ༌ སེམས༌ལ༌ ཐེ༌ཚོམས༌ སྐྱེ༌ཅུག༌ཁན༌བོ༌ ང༌ཞའེ༌ ཚོར༌།"]], [["ཏེན༌ན༌བོའེ༌ཕིའ༌ ང༌ཞ༌གུན༌ནི༌ ང༌ཞའེ༌ ཕྲོ༌ནེ༌ མི༌ ཉིས༌ ལྡམས༌ཏེ༌ ང༌ཞའེ༌ ཅེས༌པ༌ པ༌འུ༌ལུ༌ དང༌ བཱར༌ན༌བས༌ ཉམ༌པོ༌ ཁྱོ༌ཞ༌གུན༌ནི༌ཀ༌ ཀལ༌ཅེས༌ལ༌ གྲབས༌ སོང༌།"]], [["ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཕིའ༌ བཱར༌ན༌བས༌ དང༌ པ༌འུ༌ལུ༌ སྲོག༌ སལ༌ཅེས༌ལ༌ མ༌ཇིགས༌།"]], [["ང༌ཞའེ༌ འི༌ ཨི༌གེ༌ ནང༌ང༌ བྲིས༌ཁན༌བོའེ༌ སྤང༌པོ༌ ཏང༌ཅེས༌ལ༌ ཡུ༌དཱ༌ དང༌ སི༌ལས༌, ཁོང༌གུན༌ ཉམ༌པོ༌ ཀལ༌ལད༌།\""]], [["\"འི༌ སྤེ༌ར༌ ཁག༌ཅན༌གུན༌ མན༌པ༌ ཞན༌ཡང༌ ལྕིད༌ཅིག༌ ཁྱོ༌ཞ༌གུན༌ནི༌ཀ༌ མི༌ ཀལ༌ཅེས༌ལ༌ དམ༌པའེ༌ ཐུག༌ཉིད༌ དང༌ ང༌ཞ༌གུན༌ནི༌ ཐག༌ཅདས༌།"]], [["ཁྱོ༌ཞའེ༌ སྐུན༌དྲ༌གུན༌ལ༌ ཆོད༌པ༌ ཕུལ༌ཁན༌ནི༌ ཟན༌, ཡང༌ ཁྲག༌ ཡོད༌ཁན༌ནི༌ ཤ༌, དང༌ སེམས༌ཅན༌ སྐྱེ༌ཀྱིགས༌ཏེ༌ སད༌ཁན༌ནི༌ ཤ༌ མ༌ཟའ༌, ཡང༌ ལུས༌བྲེལ༌ ངན༌པ༌གུན༌ནེ༌ ཐག༌རིང༌ང༌ དུག༌ཤིག༌། འི༌གུན༌ ཁའ༌ཉན༌ན༌ ཁྱོ༌ཞའ༌ གྱལ༌ལ༌ ཆེན༌, ཇུ༌ལེ༌།\""]], [["ཏེ༌ནེ༌ ལམ༌ཅུགས༌པ༌ ཁོང༌གུན༌ ཨན༌ཏི༌ཡོག༌ག༌ སོང༌ ཡང༌ ཏེ༌རུ༌ ཆོས༌ཚོགས༌ གང༌པོའ༌ བོད༌ཏེ༌ ཆག༌བྲིས༌པོ༌ ཁོང༌གུན༌ནི༌ ལག༌ག༌ ཏངས༌།"]], [["ཏེ༌ སྤོས༌པ༌ཅན༌ནི༌ ཨི༌གེ༌ སིལ༌པ༌ མི༌གུན༌ ཐད༌པོ༌ སོང༌།"]], [["ལུང༌སྟོན༌པ༌ ཨིན༌ཁན༌ ཡུ༌དཱ༌ དང༌ སི༌ལས༌ གུན༌ནི༌ ཏད༌པ༌ཅན༌གུན༌ལ༌ སྤོས༌པ༌ཅན༌ནི༌ ལབ༌ཞའ༌ མང༌པོ༌ སལ༌ཏེ༌ ཁོང༌གུན༌ ཏད༌པའེ༌ ནང༌ང༌ སྟན༌པོ༌ གྱུར༌ ཅུག༌ག༌ ཛདས༌།"]], [["ཞག༌ ཁ༌ཅིག༌གི༌ སྟིང༌ནེ༌ སྤུན༌གུན༌ནི༌ སི༌ལས༌ དང༌ ཡུ༌དཱ༌ ཁོང༌ ཀལ༌ཁན༌ནི༌ ཕྲོ༌པ༌གུན༌ ཡོད༌ས༌ ཁམ༌ཟང༌ ལེབ༌ཅེས༌ལ༌ མོས༌ལམ༌ ཞུས༌ཏེ༌ ཁོང༌གུན༌ ལོགས༌ཏེ༌ ལམ༌ཅུགས༌།"]], [["ཨིན༌ནའང༌ པ༌འུ༌ལུ༌ དང༌ བཱར༌ན༌བས༌ ཨན༌ཏི༌ཡོག༌གི༌ ནང༌ང༌ ཞུགས༌, ཏེ༌རུ༌ ཁོང༌གུན༌ དང༌ ཞན༌མ༌ མང༌པོའེ༌, གཙོ༌བོ༌ ཡེ༌ཤུའི༌ བཀའ༌གུན༌ ཤད༌ཨིན༌ ལབ༌ཞའ༌ སལ༌ལ༌ ཛདས༌།"]], [["15:36 ནེ༌ 41"], ["ཏུས༌བན༌ཤིག༌གི༌ སྟིང༌ནེ༌ པ༌འུ༌ལུའི༌ བཱར༌ན༌བས༌ལ༌ མོལས༌, \"ང༌དང༌ངི༌ གཙོ༌བོའེ༌ བཀའ༌ ཤད༌ཁན༌ནི༌ གྲོང༌ཁྱེར༌གུན༌ལ༌ ང༌དང༌ ཡང༌སྐྱར༌ སོང༌ཏེ༌ ཏད༌པ༌ཅན༌གུན༌ནི༌ ཏད༌པའེ༌ ནས༌ལུག༌པོ༌ ཀ༌ཟུག༌ཤིག༌ དུག༌ ལྟེན༌?\""]], [["བཱར༌ན༌བས༌སི༌ ཡོ༌ཧཱ༌ནན༌ ཀ༌བོའ༌ མར༌ཀུས༌སའང༌ ཟེར༌རད༌པིན༌, ཁོང༌གུན༌ ཉམ༌པོ༌ ཁྱེར༌ཉིན༌ ཡོད༌པིན༌།"]], [["ཨིན༌ནའང༌ པ༌འུ༌ལུའི༌, མར༌ཀུས༌ ཁོང༌གུན༌ ཉམ༌པོ༌ ཁྱེར༌ཅེས༌པོ༌ སམ༌བ༌ཅན༌ནི༌ ལས༌ མ༌ནོག༌ སམ༌, ཅིའ༌ཟེར༌ན༌ ཁོའེ༌ པམ༌ཕིལ༌ཡཱའེ༌ ནང༌ང༌ ཁོང༌གུན༌ ཉམ༌པོ༌ ལས༌ ཅོ༌ཨིན༌ མ༌དུག༌ག༌ ཕངས༌ཏེ༌ སོང༌ཏེ༌ ཨིན༌པིན༌།"]], [["པ༌འུ༌ལུ༌ དང༌ བཱར༌ན༌བས༌སི༌ ནང༌ང༌ སྲན༌ཏྲེ༌ ཟེར༌ཟེར༌ སོང༌པ༌ ཁོང༌གུན༌ སོ༌སོ༌ བེ༌གོས༌, བཱར༌ན༌བས༌ མར༌ཀུས༌ ཁྲིད༌ཏེ༌ གྲུ༌ཟིང༌ང༌ ཞོན༌ཏེ༌ ཀིབ༌རུས༌ལ༌ སོང༌།"]], [["ཨིན༌ནའང༌ པ༌འུ༌ལུའི༌ སི༌ལས༌ ཁོང༌ ཉམ༌པོ༌ ཁྱེར༌ཅེས༌ལ༌ ལྡམས༌, ཡང༌ ཏད༌པ༌ཅན༌གུན༌ནི༌ ཁོང༌གུན༌ དཀོན༌མཆོག༌གི༌ ཐུག༌རྗེ༌ ཆག༌ག༌ སྟདས༌།"]], [["པ༌འུ༌ལུ༌ སི༌རི༌ཡཱ༌ དང༌ ཀཱི༌ལི༌ཀི༌ཡཱ༌ གྱུད༌ཏེ༌ ཆོས༌ཚོགས༌གུན༌ སྟན༌པོ༌ ཛད༌ཨིན༌ སྐྱོདས༌།"]]], [[["16:1 ནེ༌ 5"], ["པ༌འུ༌ལུ༌ དང༌ སི༌ལས༌ དེར༌བེ༌ སྟིང༌ནེ༌ ལིས༌ཏྲའ༌ལ༌ སྐྱོདས༌, ཏེ༌རུ༌ ཏི༌མོ༌ཐི༌ ཟེར༌ཁན༌ནི༌ ལོབ༌ཕྲུགས༌ཞིག༌ དུག༌གད༌པིན༌། ཁོའེ༌ ཨ༌མ༌ ཡ༌ཧུ༌དཱ༌པ༌ ཏད༌པ༌ཅན༌ཞིག༌ ཡང༌ ཨ༌བ༌ གིརིས༌པ༌ ཨིན༌པིན༌།"]], [["ལིས༌ཏྲའ༌ དང༌ ཨི༌ཀོ༌ནི༌འམ༌མི༌ ནང༌ང༌ ཡོད༌ཁན༌ ཏད༌པ༌ཅན༌གུན༌ནི༌ ཏི༌མོ༌ཐི༌ སྕོད༌ལམ༌གུན༌ལ༌ སྟོད༌དད༌པིན༌།"]], [["པ༌འུ༌ལུའ༌ ཏི༌མོ༌ཐི༌ ཁོང༌ ཉམ༌པོ༌ ཁྱེར༌ཅེས༌ལ༌ དོད༌པ༌ ཡོད༌པ༌, ཁོང༌ངི༌ ཏི༌མོ༌ཐིའ༌ སུན༌ནད༌"], ["ཅོ༌ ཅུགས༌, ཅིའ༌ཟེར༌ན༌ ཏེ༌ ཡུལ༌ལི༌ ཉེ༌ཁོར༌ལ༌ ཡོད༌ཁན༌ནི༌ ཡ༌ཧུ༌དཱ༌པ༌གུན༌ལ༌ ཁོའེ༌ ཨ༌བ༌ གིརིས༌པ༌ ཨིན༌ཁན༌བོ༌ གྱུས༌ཡོད༌པིན༌།"]], [["ཁོང༌གུན༌ གྲོང༌ཁྱེར༌ ཅིག༌ནེ༌ ཅིག༌ག༌ སྐྱོད༌ ཟ༌ནེ༌, ཏེ༌ ཡུལ༌ལི༌ ཏད༌པ༌ཅན༌གུན༌ལ༌ ཡེ༌རུ༌ཤ༌ལེམ༌མི༌ ནང༌ང༌ ཡོད༌ཁན༌ནི༌ སྐུ༌ཚབས༌ དང༌ འུ༌སྐྱོང༌ གུན༌ནི༌ ཐག༌ཅད༌ཁན༌གུན༌ སིལ༌ཏེ༌ ཤད༌ཨིན༌, ཡང༌ ཏེ༌གུན༌ ཁའ༌ཉན༌ཅེས༌ལ༌ སྤོས༌པ༌ སལ༌ཨིན༌ སྐྱོདས༌།"]], [["ཏེ༌ཟུག༌ ཛད༌ཅེས༌པོའེ༌ ཆོས༌ཚོགས༌གུན༌ ཏད༌པའེ༌ ནང༌ང༌ སྟན༌པོ༌ སོང༌ ཡང༌ ཏད༌པ༌ཅན༌གུན༌ནི༌ ཀྲངས༌ཀ༌ ཞག༌ཏང༌ གྱས༌ཨིན༌ སོང༌།"]], [["16:6 ནེ༌ 10"], ["པ༌འུ༌ལུ༌ དང༌ ཁོང༌ངི༌ ཕྲོ༌པ༌གུན༌ལ༌ དམ༌པའེ༌ ཐུག༌ཉིད༌དི༌ ཨ༌སི༌ཨཱ༌ ནང༌ང༌ ཆོས༌ཤད༌ཅེས༌ནེ༌ སྒག༌ག༌ ཛདས༌པ༌ ཁོང༌གུན༌ ཕིརིག༌འེ༌ཡཱ༌ དང༌ གཱ༌ལ༌ཏི༌ཡཱ༌ ཡུལ༌གུན༌ གྱུད༌ཏེ༌ སྐྱོདས༌།"]], [["ཁོང༌གུན༌ མི༌སི༌འ༌ ཡུལ༌ལི༌ སན༌ཚམས༌ལ༌ ལེབ༌བ༌ཅིག༌, ཁོང༌གུན༌ནི༌ བི༌ཏི༌ནི༌ཡཱ༌ ནང༌ང༌ སྐྱོད༌ཅེས༌ ཅོས༌ ཨིན༌ནའང༌ ཡེ༌ཤུའི༌ ཐུག༌ཉིད༌དི༌ ཁོང༌གུན༌ ཏེ༌རུ༌ སྐྱོད༌ མ༌ཅུགས༌།"]], [["ཏེ༌བོའེ༌ཕིའ༌ ཁོང༌གུན༌ མི༌སི༌འ༌ ཡུལ༌ གྱུད༌ཏེ༌ ཏྲོ༌འེས༌ གྱལ༌ས༌ སྐྱོདས༌།"]], [["ཏེན༌ན༌ ཚན༌ལ༌ ཞལ༌ཟིགས༌ཤིག༌གི༌ ནང༌ང༌ པ༌འུ༌ལུའ༌ མ༌ཀེ༌དོ༌ནི༌ཡཱ༌པ༌ ཞིག༌ ཁོང༌ངི༌ དུན༌ལ༌ ལངས༌ཏེ༌, \"ཇུ༌ཇུ༌ མ༌ཀེ༌དོ༌ནི༌ཡཱ༌ སྐྱོད༌ཏེ༌ ང༌ཞའ༌ རོགས༌ ཛད༌\" ཟེར༌ཨིན༌ ཞུ༌ཝ༌ ཕུལ༌ལ༌ ཐོང༌།"]], [["པ༌འུ༌ལུའི༌ ཞལ༌ཟིགས༌པོ༌ ཟིགས༌ཏེ༌ སྟིང༌ནེ༌ ཏེན༌ན༌མལ༌ལ༌ ང༌ཞའེ༌ མ༌ཀེ༌དོ༌ནི༌ཡཱ༌ ཆ༌ཅེས༌སི༌ གྲལ༌ ཅོས༌, ཅིའ༌ཟེར༌ན༌ དཀོན༌མཆོག༌གི༌ ང༌ཞའ༌, ཁོང༌གུན༌ལ༌ གའ༌མོའེ༌ ནས༌ཚུལ༌ ཤད༌ཅེས༌ལ༌ བོད༌ད༌ ཛད༌ཁན༌བོ༌ ཧ༌གོ༌།"]], [["16:11 ནེ༌ 15"], ["ཏྲོ༌འེས༌ནེ༌ ང༌ཞ༌གུན༌ གྲུ༌ཟིང༌ང༌ ཞོན༌ཏེ༌ སུ༌མོ༌ཏྲ༌ཀེའ༌ ལེབ༌, ཡང༌ སྟིང༌མ༌ཞག༌པོའ༌ ནེ༌ཡཱ༌པོ༌ལུས༌ལ༌ ལེབ༌།"]], [["ཏེ༌ཀ༌ནེ༌ ང༌ཞ༌གུན༌ མ༌ཀེ༌དོ༌ནི༌ཡཱ༌ ཡུལ༌ཇོངས༌སི༌ གྱལ༌ས༌ མ༌ རྩད༌ཅན༌ ཕི༌ལི༌པིའ༌ སོང༌པིན༌, ཀ༌བོའེ༌ ནང༌ང༌ རོམ༌པ༌ མང༌པོ༌ཞིག༌ དུག༌གད༌པིན༌། ཏེ༌རུ༌ ང༌ཞ༌གུན༌ ཞག༌བན༌ཤིག༌ དུགས༌པིན༌།"]], [["ཤབ༌བད༌དི༌ ངལ༌ཚོའེ༌ ཞག༌ག༌ མོས༌ལམ༌ ཞུས༌སེ༌ ནས༌ས༌ཞིག༌ ཐོབ༌ཨིན༌ སམ༌ཏེ༌ ང༌ཞ༌གུན༌ གྱལ༌སའེ༌ སྒོ༌ནེ༌ བིངས༌ཏེ༌ ལྩངས༌པོ༌ ཆོགས༌ལ༌ སོང༌པིན༌། ཏེ༌རུ༌ ཛོམས༌ཏེ༌ ཡོད༌ཁན༌ནི༌ བུ༌མོ༌གུན༌ ཡོད༌ས༌ དུགས༌ཏེ༌ ཁོང༌གུན༌ ཉམ༌པོ༌ སྤེ༌ར༌ ཏངས༌པིན༌།"]], [["སྤེ༌ར༌ ཉན༌ཁན༌གུན༌ནི༌ ཕྲོའ༌ ལི༌དི༌ཡཱ༌ ཟེར༌ཁན༌ བུ༌མོ༌ཞིག༌ དུག༌པིན༌, ཁོ༌ ཐི༌འ༌ཏི༌རཱ༌ གྱལ༌ས༌ནེ༌ གྱལ༌པོའེ༌ ཀོས༌ལག༌ ཙོགས༌ རས༌ རིན༌ཅན༌ནི༌ ཚོང༌ ཅོ༌ཁན༌ དང༌ དཀོན༌མཆོག༌ག༌ ཅོལ༌ཁན༌ཞིག༌ ཨིན༌པིན༌། གཙོ༌བོའེ༌, ཁོའེ༌ སེམས༌ པ༌འུ༌ལུའི༌ མོལ༌ཁན༌གུན༌ལ༌ ཏད༌པ༌ ཁྱོང༌ཅེས༌སི༌ ཕིའ༌ ཕེའ༌ཛདས༌།"]], [["ཁོ༌ དང༌ ཁོའེ༌ ནང༌མི༌ གུན༌ནི༌ ཁྲུས༌ལེནས༌ ཡང༌ ཁོའེ༌ ང༌ཞའ༌ ཞུ༌ཝ༌ ཕུལས༌, \"གལ༌ཏེས༌ ཉེ༌ཞའེ༌ ང༌ གཙོ༌བོ༌ ཡེ༌ཤུའི༌ ནང༌ང༌ ཏད༌པ༌ཅན༌ཞིག༌ ཨིན༌ནོག༌ སམ༌མད༌ན༌, སྐྱོད༌ཏེ༌ ངའེ༌ ཁང༌པ༌ ཞུགས༌ས༌ ཛད༌།\" ཁོའེ༌ ང༌ཞའ༌ ཞུ༌ཝ༌ ཕུལ༌ཨིན༌ དུགས༌པ༌ ང༌ཞ༌གུན༌ ཁོའེ༌ ཁང༌པ༌ དུགས༌པིན༌།"]], [["16:16 ནེ༌ 40"], ["ཞག༌ཤིག༌ ང༌ཞའ༌ མོས༌ལམ༌ ཞུས༌སེ༌ ནས༌ས༌ ཆོགས༌ལ༌ ཆེན༌ ཡོད༌ ཟ༌ནེ༌, ང༌ཞ༌གུན༌ལ༌ ཚེ༌ཡོག༌ བུ༌མོ༌ཞིག༌ ཐུག༌, ཁོའེ༌ ནང༌ང༌ ལྷའ༌ ཞུགས༌ཏེ༌ མི༌གུན༌ལ༌ ཡོང༌ཅེས༌ཅན༌ནི༌ ཏུས༌སི༌ སྐོར༌ལ༌ སྔུན༌ཁྱེན༌ ཏངས༌ཏེ༌ ཁོའེ༌ དག༌པོ༌གུན༌ནི༌ ཕིའ༌ པེ༌ནེ༌ མང༌པོ༌ ཅོའད༌པིན༌།"]], [["བུ༌མོ༌བོ༌ པ༌འུ༌ལུ༌ དང༌ ང༌ཞའེ༌ སྟིང༌རང༌ནེ༌ ཡོངས༌ཏེ༌ ཀུ༌ཅོ༌ ཏང༌ཨིན༌ ཟེརས༌, \"ཀུན༌ཝང༌ དཀོན༌མཆོག༌གི༌ ཞབ༌སྟོག༌པ༌ ཨིན༌ཁན༌ནི༌ འི༌ མི༌གུན༌ནི༌ ཁྱོ༌ཞ༌གུན༌ལ༌ ཐར༌པའེ༌ ལམ༌མི༌ སྐོར༌ལ༌ ཤད༌ད༌ནོག༌།\""]], [["ཁོའེ༌ ཞག༌ཏང༌ ཏེན༌ན༌ ཙོགས༌ ཅོ༌ཨིན༌ དུགས༌པ༌, སྟིང༌ཇུག༌ག༌ མ༌སྲན༌ཏྲེ༌ སྣང༌ང༌ ཚེར༌ཏེ༌ པ༌འུ༌ལུའི༌ གྱབ༌ལོག༌ག༌ ཟིགས༌ ཡང༌ སེམས༌ཉིད༌ ངན༌པ༌བོའ༌ མོལས༌, \"ངའེ༌ ཁྱོ༌རང༌ང༌ ཡེ༌ཤུ༌ མ༌ཤི༌ཀའེ༌ ཚན༌ནི༌ ནང༌ང༌ ཁོའེ༌ ནང༌ནེ༌ བིངས༌ཏེ༌ ཡོང༌ཅེས༌ལ༌ བཀའ༌ ཏང༌ངད༌།\" ཏེན༌ན༌མལ༌ལ༌ ཏེ༌ སེམས༌ཉིད༌ ངན༌པ༌བོ༌ ཁོའེ༌ ནང༌ནེ༌ བིངས༌ཏེ༌ སོང༌།"]], [["ཁོའེ༌ དག༌པོ༌གུན༌ནི༌ པེ༌ནེ༌ ཅོ༌ཅེས༌སི༌ སྐབས༌ མེད༌ཁན༌ ཆའ༌ཁན༌བོ༌ ཧ༌གོའ༌ཅིག༌, ཁོང༌གུན༌ནི༌ པ༌འུ༌ལུ༌ དང༌ སི༌ལས༌ ཟུམས༌ཏེ༌ ཁྲོམས༌སི༌ ནང༌ང༌ ཝང༌སྲུལ༌པ༌གུན༌ནི༌ དུན༌ལ༌ དྲུད༌ཨིན༌ ཁྱེརས༌།"]], [["ཁོང༌གུན༌ ཁྲིམས༌པོན༌གུན༌ནི༌ དུན༌ལ༌ ལེབ༌བ༌ཅིག༌, \"འི༌ ཡ༌ཧུ༌དཱ༌པ༌གུན༌ ང༌དང༌ངི༌ གྱལ༌སའེ༌ ནང༌ང༌ ཡོངས༌ཏེ༌ ཧི༌ལིངས༌ ཕིང༌དུག༌,"]], [["ཡང༌ ང༌དང༌ངི༌ རོམ༌པའེ༌ བཀའ༌ཁྲིམས༌ནེ༌ གལ༌ཁན༌ནི༌ ལམ༌ ལུག༌སྲོལ༌ རིག༌ ང༌དང༌ང༌ ལབ༌དུག༌\" ཟེརས༌།"]], [["ཏེ༌བོ༌ ཚོར༌ར༌ཅིག༌ མི༌ཚོགས༌སིའང༌ པ༌འུ༌ལུ༌ དང༌ སི༌ལས༌སི༌ གྱབ༌གལ༌ ཅོས༌, ཡང༌ ཁྲིམས༌པོན༌གུན༌ནི༌ ཁོང༌ ཉིས༌ཀོའ༌ ལྗེར༌ཉལ༌ ཕུད༌ཏེ༌ བེར༌ཀ༌ ཏང༌ཅེས༌སི༌ བཀའ༌ ཏངས༌།"]], [["ཁོང༌གུན༌ལ༌ བེར༌ཀ༌ ཉམ༌པོ༌ མ༌སྲན༌ཏྲེ༌ རྡུངས༌ ཡང༌ ཙོན༌ལ༌ ཀགས༌ཏེ༌ ཙོན༌ཁང༌ངི༌ སྤོན༌བོའ༌ གྱལ༌ལ༌ ཅོས༌ཏེ༌, སྲུང༌ཅུག༌ཅེས༌ལ༌ བཀའ༌ ཏངས༌།"]], [["བཀའ༌ ཏངས༌ཁན༌བོ༌ ཐོབ༌བ༌ཅིག༌, ཁོའེ༌ ཁོང༌ ཉིས༌ཀོ༌ ཚང༌མའེ༌སང༌ ནང༌ཀུག༌ག༌ ཡོད༌ཁན༌ནི༌ ཙོན༌ཁང༌ངི༌ ནང༌ང༌ རྐང༌པ༌གུན༌ ཤིང༌ངི༌ ནང༌ང༌ ཅུགས༌ཏེ༌ ལྡམས༌ཏེ༌ བོརས༌།"]], [["ཚན༌ཕེད༌ལ༌ པ༌འུ༌ལུ༌ དང༌ སི༌ལས༌ ཉིས༌ཀོའེ༌ དཀོན༌མཆོག༌ག༌ མོས༌ལམ༌ ཞུ༌ཨིན༌, གུར༌མ༌ ཏང༌ངད༌པིན༌, ཡང༌ ཞན༌ ཙོན༌པ༌གུན༌ནི༌ ཁོང༌ང༌ ཉན༌ཏེ༌ ཡོད༌པིན༌།"]], [["ཧུན༌མེད༌ལ༌ སང༌གུལ༌ ཀྲག༌པོ༌ ཡོངས༌ཏེ༌ ཙོན༌ཁང༌ངི༌ མག༌ལྡན༌གུན༌ སྐུལས༌། ཏེན༌ན༌མལ༌ལ༌ སྒོ༌ ཚང༌མ༌ བེ༌, ཡང༌ ཏེ༌རུ༌ ཡོད༌ཁན༌ནི༌ ཙོན༌པ༌ ཚང༌མའེ༌ ལྕག༌ཐག༌གུན༌ བྲོལ༌ཏེ༌ བུད༌།"]], [["ཙོན༌ཁང༌ངི༌ སྤོན༌བོའ༌ ཉིད༌ཚད༌ ཡང༌ ཁོའེ༌ ཙོན༌ཁང༌ངི༌ སྒོ༌གུན༌ ཕེས༌ཏེ༌ ཐོང༌། ཙོན༌པ༌ ཚང༌མ༌ ཤོར༌ཏེ༌ མེད༌ཀྱག༌ སམ༌ཏེ༌, ཁོའེ༌ རང༌ངི༌ ར༌འི༌ ཕིངས༌ཏེ༌ རང༌སྲོག༌ ཅད༌ཅེས༌ ཅོས༌།"]], [["པ༌འུ༌ལུའི༌ ཀུ༌ཅོ༌ ཏངས༌ཏེ༌ ཁོའ༌ མོལས༌, \"རང༌ངི༌ སྲོག༌ མ༌ཅད༌, ང༌ཞའ༌ ཚང༌མ༌ འི༌ནེ༌ཀ༌ནེ༌ ཡོད༌།\""]], [["ཙོན༌ཁང༌ངི༌ སྤོན༌བོའེ༌ འོད༌ ཁྱོང༌ ཟེར༌ཏེ༌ བོདས༌ ཡང༌ ཁོ༌ ནང༌ཀུག༌ག༌ བང༌ཏངས༌ཏེ༌ སོང༌ ཡང༌ དར༌ཨིན༌ཞིག༌ པ༌འུ༌ལུ༌ དང༌ སི༌ལས༌སི༌ དུན༌ལ༌ གྱེལ༌།"]], [["ཁོའེ༌ ཁོང༌གུན༌ ཕི༌ལོག༌ག༌ ཁྱོངས༌ཏེ༌ ཟེརས༌, \"སྤོན༌བོ༌ལེ༌ ངའེ༌ ཐར༌པ༌ ཐོབ༌ཅེས༌ལ༌ ཅི༌ ཅོ༌གོས༌?\""]], [["ཁོང༌གུན༌ནི༌ ལན༌སལས༌, \"གཙོ༌བོ༌ ཡེ༌ཤུའི༌ཀ༌ ཏད༌པ༌ ཁྱོང༌, ཏེ༌ནེ༌ ཁོ༌རང༌ང༌ ཐར༌པ༌ ཐོབ༌ཨིན༌, མ༌ཚད༌ ཁྱོ༌རང༌ངི༌ ཁང༌པའེ༌ ནང༌ང༌ དུག༌ཁན༌གུན༌ནའང༌\"།"]], [["ཁོང༌གུན༌ནི༌ ཙོན༌ཁང༌ངི༌ སྤོན༌བོ༌ དང༌ ཁོའེ༌ ནང༌མི༌ གུན༌ལ༌ གཙོ༌བོ༌ ཡེ༌ཤུའི༌ སྐོར༌ལ༌ ཤད༌ད༌ ཛདས༌།"]], [["ཚན༌ནི༌ ཏེན༌ན༌ ཏུས༌ལ༌ ཙོན༌ཁང༌ངི༌ སྤོན༌བོ༌བོའེ༌ ཁོང༌གུན༌ ཁྱེར༌ཏེ༌ ཁོང༌གུན༌ནི༌ ཾཾཾཾཾམ༌ཁའ༌གུན༌ ཁྲུས༌, ཡང༌ ཏེན༌ན༌ ཏུས༌ལ༌ ཁོ༌ དང༌ ཁོའེ༌ ནང༌མི༌ ཚང༌མའེ༌ ཁྲུས༌ལེནས༌།"]], [["ཁོའེ༌ པ༌འུ༌ལུ༌ དང༌ སི༌ལས༌ ཁོ༌རང༌ངི༌ ཁང༌པ༌ ཁྱེར༌ཏེ༌ དོན༌ཏང༌ ཕུལས༌, ཁོ༌ དང༌ ཁོའེ༌ ནང༌མི༌ ཚང༌མའ༌ སྐྱིད༌པོ༌ སོང༌ ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌གི༌ཀ༌ ཏད༌པ༌ ཁྱོངས༌།"]], [["ནམ༌ལངས༌ས༌ཅིག༌, ཁྲིམས༌པོན༌གུན༌ནི༌ ཙོན༌ཁང༌ངི༌ སྤོན༌བོའེ༌ཀ༌ མག༌མི༌གུན༌ ཀལ༌ཏེ༌, \"ཁོང༌གུན༌ ཕུད༌དོང༌\" ཟེར༌ཏེ༌ བཀའ༌ ཏངས༌།"]], [["ཙོན༌ཁང༌ངི༌ སྤོན༌བོ༌བོའེ༌ པ༌འུ༌ལུ༌ ཞུས༌, \"ཁྲིམས༌པོན༌གུན༌ནི༌ ཉེ༌ཞའ༌ ཕུད༌ ཟེར༌ཏེ༌ བཀའ༌ ཏངས༌ཏོག༌། ཏ༌ ཉེ༌ཞའ༌གུན༌ ཞི༌དེ༌ ཉམ༌པོ༌ སྐྱོད༌།\""]], [["ཨིན༌ནའང༌ པ༌འུ༌ལུའི༌ ལན༌སལས༌, \"ང༌ཞའ༌ རོམ༌པ༌ ཨིན༌ཏེའང༌ ཁྲིམས༌པོན༌གུན༌ནི༌ ང༌ཞའེ༌ཀ༌ ཁྲིམས༌ མ༌སྲུལ༌ལ༌ མི༌གུན༌ནི༌ དུན༌ལ༌ ང༌ཞའ༌ རྡུངས༌ཏེ༌ ཙོན༌ཁང༌ང༌ ཀགས༌། ཏ༌ ཅི༌ ཁོང༌གུན༌ནི༌ ང༌ཞའ༌ སུའང༌ གྱུས༌ ཆ༌ མ༌ཅུག༌ག༌ ཕུད༌ཏང༌ཨིན༌ སམ༌མ༌ནོག༌ག༌? ང༌ཞའ༌ མི༌ཆའ༌། ཁོ༌རང༌གུན༌ འི༌ཀ༌ ཡོངས༌ཏེ༌, ང༌ཞའ༌ ཙོན༌ནེ༌ ཕིངས༌ཏེ༌ ཁྱེར༌གོས༌།\""]], [["མག༌མི༌གུན༌ སོང༌ཏེ༌ སྤེ༌ར༌གུན༌ ཤདས༌ ཡང༌ པ༌འུ༌ལུ༌ དང༌ སི༌ལས༌ གུན༌ རོམ༌པ༌ ཨིན༌ཁན༌བོ༌ ཚོར༌ཏེ༌ ཁྲིམས༌པོན༌གུན༌ སྲན༌ཏྲེ༌ ཇིགས༌།"]], [["ཁྲིམས༌པོན༌གུན༌ ཙོན༌ཁང༌ང༌ ཡོངས༌ ཡང༌ པ༌འུ༌ལུ༌ དང༌ སི༌ལས༌ལ༌ གོངས༌པ༌ སལ༌ཅེས༌ལ༌ ཞུས༌། ཁོང༌གུན༌ ཙོན༌ནེ༌ ཕི༌ལོག༌ག༌ ཁྱེར༌ཏེ༌ ཁོང༌གུན༌ལ༌ གྱལ༌ས༌ནེ༌ བིངས༌ཏེ༌ ཆ༌ཅེས༌ལ༌ ཞུ༌ཝ༌ ཕུལས༌།"]], [["པ༌འུ༌ལུ༌ དང༌ སི༌ལས༌ ཙོན༌ཁང༌ནེ༌ བིང༌ཏེ༌ ལི༌དི༌ཡཱའེ༌ ཁང༌པ༌ སྐྱོདས༌, ཏེ༌རུ༌ ཁོང༌གུན༌ སྤུན༌གུན༌ ཉམ༌པོ༌ ཐུག༌ཏེ༌ ཁོང༌གུན༌ལ༌ སྤོས༌པ༌ སལ༌ལ༌ ཛདས༌, ཡང༌ ཏེ༌ ཡུལ༌ནེ༌ སྐྱོདས༌།"]]], [[["17:1 ནེ༌ 9"], ["ཏེ༌ སྟིང༌ནེ༌ པ༌འུ༌ལུ༌ དང༌ སི༌ལས༌ ཉིས༌ཀོ༌ ཨམ༌ཕི༌པོ༌ལིས༌ དང༌ ཨ༌པོ༌ལོ༌ནི༌ཡཱ༌ གྲོང༌ཁྱེར༌ གུན༌ གྱུད༌ཏེ༌ ཐེ༌ས༌ལོ༌ནི༌ཀའེ༌ གྱལ༌ས༌ ལེབ༌, ཏེ༌རུ༌ ཡ༌ཧུ༌དཱ༌པའེ༌ དུ༌ཁང༌ཞིག༌ ཡོད༌པིན༌།"]], [["པ༌འུ༌ལུ༌, ཁོང༌རང༌ངི༌ ལོབས༌ ནང༌ཞིན༌ དུ༌ཁང༌ངི༌ ནང༌ང༌ སྐྱོདས༌, ཡང༌ ཤབ༌བད༌ སུམ༌མི༌ ཞག༌གུན༌ལ༌ ཏེ༌རུ༌ ཡོད༌ཁན༌གུན༌ ཉམ༌པོ༌ དམ༌པའེ༌ སུང༌རབས༌སི༌ སྐོར༌ལ༌ གྲོས༌དུར༌ ཛདས༌།"]], [["ཁོང༌ངི༌ སུང༌རབས༌སི༌ ནང༌ནེ༌ མ༌ཤི༌ཀ༌ རྡུག༌ངལ༌ ཉུང༌གོ༌ཤེས༌ དང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌གོ༌ཤེས༌པོ༌ ཧ༌གོ༌ཅུགས༌ཏེ༌ ཏན༌ཏན༌ ཨིན༌ཁན༌བོ༌ ལྟན༌ན༌ ཛདས༌ ཡང༌ མོལས༌, \"ངའེ༌ སྤང༌པོ༌ ཏང༌ཁན༌ནི༌ ཡེ༌ཤུ༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ནོག༌།\""]], [["ཡ༌ཧུ༌དཱ༌པ༌ ཁ༌ཅིག༌, གིརིས༌པ༌ དཀོན༌མཆོག༌གི༌ ཇིགས༌ དང༌ རྩི༌ཝའེ༌ ནང༌ང༌ གྲུལ༌ཁན༌ མང༌པོ༌ དང༌ ཏེ༌ ཡུལ༌ལི༌ རྩི༌ཝ༌ཅན༌ བུ༌མོ༌ བན༌ཤིག༌གིའང༌ ཁོང༌ངི༌ ཆོས༌ཤད༌ཁན༌བོ༌ དེན༌བ༌ ཨིན༌ཁན༌བོ༌ ཧ༌གོ༌ཏེ༌ པ༌འུ༌ལུ༌ དང༌ སི༌ལས༌ གུན༌ནི༌ ཕྲོའ༌ དྲེས༌།"]], [["ཨིན༌ནའང༌ ཡ༌ཧུ༌དཱ༌པ༌གུན༌ལ༌ ཚིག༌ཅེས༌ ཡོངས༌ཏེ༌ ཁྲོམས༌སི༌ ནང༌ང༌ ཁོར༌ཨིན༌ དུག༌ཁན༌ནི༌ མི༌ རྩོག༌པོ༌ བན༌ཤིག༌ ལྡུས༌ཏེ༌ ཁྱོངས༌, ཡང༌ གྱལ༌སའེ༌ ནང༌ང༌ ཧི༌ལིངས༌ ཕིང༌ཅུགས༌། ཁོང༌གུན༌ནི༌ མི༌ཚོགས༌སི༌ ཕྲོའ༌ ཁྱོང༌ཅེས༌ལ༌ པ༌འུ༌ལུ༌ དང༌ སི༌ལས༌ གུན༌ ཙལ༌ཨིན༌ ཡ༌སོན༌ནི༌ ཁང༌པའ༌ སྤུང༌གོལ༌ ཅོས༌།"]], [["ཁོང༌གུན༌ མ༌ཐོབ༌པ༌, ཁོང༌གུན༌ནི༌ ཡ༌སོན༌ དང༌ ཞན༌ མ༌ཤི༌ཀ༌པ༌ ཁ༌ཅིག༌ གྱལ༌སའེ༌ ཝང༌སྲུལ༌པ༌གུན༌ནི༌ དུན༌ལ༌ དྲུད༌ཨིན༌ ཁྱེརས༌, ཡང༌ ཀུ༌ཅོ༌ ཏང༌ཨིན༌ ཟེརས༌ \"མི༌ ཉིས༌སི༌ ཇིག༌རྟེན༌ གང༌པོའེ༌ ནང༌ང༌ ཧི༌ལིངས༌ ཕིངས༌ཏེ༌, ཏ༌ འི༌རུ༌ ང༌དང༌ངི༌ གྱལ༌ས༌ ལེབས༌ཏེ༌ ཨིན༌ནོག༌།"]], [["ཡ༌སོན༌ནི༌ ཁོང༌གུན༌ ཁོ༌རང༌ངི༌ ཁང༌པའེ༌ ནང༌ང༌ དུག༌ཅུགས༌, ཡང༌ ཡེ༌ཤུ༌ ཟེར༌ཁན༌ནི༌ ཞན༌ཡང༌ གྱལ༌པོ༌ཞིག༌ ཡོད༌ ཟེར༌ཏེ༌ ཁོང༌གུན༌ནི༌ རོམ༌མི༌ གྱལ༌པོའེ༌ ཁྲིམས༌སི༌ གྱབ༌གལ༌ ཅོས༌ཏེ༌ ཨིན༌ནོག༌།\""]], [["ཏེ༌ སྤེ༌ར༌བོ༌ ཚོར༌ར༌ཅིག༌ མི༌མངས༌ དང༌ ཡུལ༌ལི༌ ཝང༌སྲུལ༌པ༌གུན༌ནི༌ ནང༌ང༌ ཧི༌ལིངས༌ ཤོར༌།"]], [["ཡང༌ ཝང༌སྲུལ༌པ༌གུན༌ནི༌ ཡ༌སོན༌ དང༌ ཁོའེ༌ ཕྲོ༌པ༌ ཏད༌པ༌ཅན༌གུན༌ལ༌ པེ༌ནེ༌ ཆད༌པ༌ ཅད༌ཏེ༌ ཕུད༌ཏངས༌།"]], [["17:10 ནེ༌ 15"], ["ཏེན༌ན༌ ཚན༌ལ༌ ཏེ༌རུ༌ ཡོད༌ཁན༌ནི༌ ཏད༌པ༌ཅན༌གུན༌ནི༌ པ༌འུ༌ལུ༌ དང༌ སི༌ལས༌ བེ༌རེ༌ཨཱ༌ ཟེར༌སའེ༌ ནས༌ས༌ ལམ༌ཅུགས༌། ཏེ༌རུ༌ ལེབ༌བ༌ཅིག༌ ཁོང༌གུན༌ ཡ༌ཧུ༌དཱ༌པའེ༌ དུ༌ཁང༌ངི༌ ནང༌ང༌ སྐྱོདས༌།"]], [["བེ༌རེ༌ཨཱ༌པ༌གུན༌ ཐེ༌ས༌ལོ༌ནི༌ཀ༌པ༌གུན༌ ཙོགས༌ སྙིང༌སྐྱོང༌པོ༌ མི༌དུག༌པིན༌, ཅིའ༌ཟེར༌ན༌ ཁོང༌གུན༌ནི༌ པ༌འུ༌ལུའི༌ ལབ༌ཞའ༌ མ༌ཐད༌པོ༌ ཉམ༌པོ༌ ཉནས༌། ཡང༌ དམ༌པའེ༌ སུང༌རབས༌གུན༌ ཞག༌ཏང༌ སིལ༌ཏེ༌ ཁོང༌ངི༌ མོལ༌ཁན༌གུན༌ ཏན༌ཏན༌ ཨིན༌ནོག༌ག༌ མ༌ནོག༌ ལྟ༌ཅེས༌ལ༌ རྩར༌ཅོད༌ ཅོའད༌པིན༌།"]], [["ཡ༌ཧུ༌དཱ༌པ༌ མང༌པོ༌ མ༌ཚད༌ གིརིས༌པ༌ བུ༌ཚ༌ དང༌ བུ༌མོ༌ ཀྲག༌ཞན༌ མང༌པོ༌ཞིག༌གིའང༌ ཏད༌པ༌ ཁྱོངས༌།"]], [["ཨིན༌ནའང༌ ཐེ༌ས༌ལོ༌ནི༌ཀའེ༌ ནང༌ང༌ ཡོད༌ཁན༌ནི༌ ཡ༌ཧུ༌དཱ༌པ༌གུན༌ལ༌ པ༌འུ༌ལུའི༌ དཀོན༌མཆོག༌གི༌ བཀའ༌ བེ༌རེ༌ཨཱ༌ ཟེར༌སའེ༌ ཡུལ༌ལི༌ ནང༌ང༌ ཤད༌དུག༌ ཟེར༌ཏེ༌ ཚོར༌ར༌ཅིག༌, ཁོང༌གུན༌ ཏེ༌རུའང༌ སོང༌ཏེ༌, པ༌འུ༌ལུའི༌ གྱབ༌གལ༌ལ༌ ཟེར༌ཏེ༌ མི༌མངས༌སི༌ ནང༌ང༌ ཧི༌ལིངས༌ བིང༌ཅུགས༌།"]], [["ཏེན༌ན༌མལ༌ལ༌ ཏེ༌རུ༌ ཡོད༌ཁན༌ནི༌ ཏད༌པ༌ཅན༌གུན༌ནི༌ པ༌འུ༌ལུ༌ གྱ༌ཚོ༌ ཐའ༌མའེ༌ ནས༌སའ༌ ལམ༌ཅུག༌ག༌ ཁྱེརས༌, ཨིན༌ནའང༌ སི༌ལས༌ དང༌ ཏི༌མོ༌ཐི༌ བེ༌རེ༌ཨཱའེ༌ ནང༌ང༌ ཞུགས༌།"]], [["པ༌འུ༌ལུ༌ ལམ༌ཅུག༌ག༌ ཆའ༌ཁན༌གུན༌ ཨེ༌ཐེན༌ གྱལ༌ས༌ ཚག༌པ༌ ཁོང༌ ལམ༌ཅུག༌ག༌ སོང༌, ཡང༌ སི༌ལས༌ དང༌ ཏི༌མོ༌ཐི༌ ཉིས༌ཀོའ༌ ཙམ༌ཐུབ༌ གྱོགས༌པ༌ པ༌འུ༌ལུ༌ ཡོད༌ས༌ ཡོང༌ཅེས༌ལ༌ ལོན༌ ཁུར༌ཏེ༌ ལོགས༌ཏེ༌ ཡོངས༌།"]], [["17:16 ནེ༌ 34"], ["པ༌འུ༌ལུ༌ ཨེ༌ཐེན༌ནི༌ ནང༌ང༌ སི༌ལས༌ དང༌ ཏི༌མོ༌ཐི༌ ཕིའ༌ སྲུངས༌ཏེ༌ ཡོད༌ ཟ༌ནེ༌ ཏེ༌ གྱལ༌ས༌བོ༌ སྐུན༌དྲའེ༌ གངས༌ཏེ༌ ཟིགས༌པ༌ ཁོང༌ ཐུགས༌སྐྱོ༌མོ༌ སོང༌།"]], [["ཏེ༌བོའེ༌ཕིའ༌ ཞག༌ཏང༌ ཁོང༌ངི༌ ཡ༌ཧུ༌དཱ༌པའེ༌ དུ༌ཁང༌ངི༌ ནང༌ང༌ ཡ༌ཧུ༌དཱ༌པ༌གུན༌ དང༌ དཀོན༌མཆོག༌གི༌ ཇིགས༌ དང༌ རྩི༌ཝའེ༌ ནང༌ང༌ གྲུལ༌ཁན༌ནི༌ གིརིས༌པ༌གུན༌ ཉམ༌པོ༌ གྲོས༌དུར༌ ཡང༌ ཁྲོམས༌སི༌ ནང༌ང༌ ཡོད༌ཁན༌ནི༌ མི༌གུན༌ལ༌ ཆོས༌ཤད༌ད༌ ཛདས༌།"]], [["ཏེ༌རུ༌ ཨེ༌པི༌ཀུར༌ དང༌ སྟྲོ༌འིཀ༌ ཚན༌ཉིད༌པ༌གུན༌ནི༌"], ["པ༌འུ༌ལུ༌ ཉམ༌པོ༌ གྲོས༌དུར༌ ཅོ༌ཅེས༌ གོ༌ཟུག༌ ཅོས༌ཏེ༌ ཁ༌ཅིག༌གི༌, \"ཁོའེ༌ ཅི༌ ཆོལ༌བེ༌ སྤེ༌ར༌ ཟེར༌ར༌ནོག༌\" ཡང༌ ཁ༌ཅིག༌གི༌, \"ཁོའེ༌ ཞན༌མ༌ དཀོན༌མཆོག༌གུན༌ནི༌ སྐོར༌ལ༌ ཤད༌ཏེ༌ ཨིན༌ཏིག༌དུག༌\" ཟེརས༌, ༼ཅིའ༌ཟེར༌ན༌ པ༌འུ༌ལུའི༌ ཡེ༌ཤུ༌ དང༌ ཤི༌ཁན༌གུན༌ སོན༌ཏེའ༌ ལང༌ཅེས༌སི༌ སྐོར༌ལ༌ གའ༌མོའེ༌ ནས༌ཚུལ༌ ཤད༌ད༌ ཛདས༌༽།"]], [["ཏེ༌ནེ༌ ཁོང༌གུན༌ནི༌ པ༌འུ༌ལུ༌ གིརིས༌པའེ༌ དུ༌ཁང༌ ཨ༌རི༌ཀོ༌པས༌ ཟེར༌ས༌ ཁྲིད༌ཏེ༌ ཁྱེརས༌, ཡང༌ ཁོང༌ང༌ ཟེརས༌, \"ཏ༌ ང༌ཞའ༌, ཁྱོ༌རང༌ངི༌ ཤད༌ཁན༌ནི༌ ལབ༌ཞའ༌ སོ༌མ༌བོའེ༌ སྐོར༌ལ༌ ཤད༌ད༌ ཛད༌།"]], [["ཁྱོ༌རང༌ངི༌ ཟེར༌ཁན༌གུན༌ ཡམ༌ཚན༌ སྤེ༌ར༌ རིག༌ རག༌, ཏེ༌གུན༌ནི༌ ཏོན༌བོ༌ ང༌ཞའ༌ ཧ༌གོ༌ཉིན༌ རག༌།\""]], [["༼ཨེ༌ཐེན༌ནི༌ ཡུལ༌པ༌ དང༌ ཕི༌ལོག༌ནེ༌ ཡོངས༌ཏེ༌ ཏེ༌རུ༌ དུག༌ཁན༌ ཚང༌མའེ༌ རང༌ངི༌ ཏུས༌ མང༌ཆེའ༌བོ༌ སམ༌བ༌ སོ༌མ༌ ཤད༌ཅེས༌ དང༌ ཉན༌ཅེས༌སི༌ ནང༌ང༌ ཕུད༌དད༌ཀྱག༌༽།"]], [["ཏེ༌ནེ༌ པ༌འུ༌ལུ༌ ཨ༌རི༌ཀོ༌པས༌ དུ༌ཁང༌ངི༌ ཞུང༌ང༌ ཞངས༌ཏེ༌ མོལས༌, \"ཨེ༌ཐེན༌པ༌གུན༌, ངའེ༌ ཐོང༌ཅེས༌ལ༌ ཁྱོ༌ཞའ༌ ཅི༌ས༌ཐོག༌ནེ༌ མ༌ ཆོས༌པ༌ དུག༌།"]], [["ཁྱོ༌ཞའེ༌ གྱལ༌སའེ༌ ནང༌ང༌ གྲུལ༌ ཟ༌ནེ༌ ངའ༌ གྱལ༌ས༌ གང༌པོ༌བོ༌ སྐུན༌དྲ༌ དང༌ ཆོད༌པ༌ ཕུལ༌ཅེས༌སི༌ ཆོད༌ཁྲི༌ གུན༌ གངས༌ཏེ༌ ཐོང༌, ཡང༌ ཆོད༌ཁྲི༌ ཅིག༌ཅིག༌གི༌ཀ༌, 'གྱུས༌མེད༌ དཀོན༌མཆོག༌ག༌' ཟེར༌ཏེ༌ བྲིས༌ཁན༌ཞིག༌ ངའ༌ ཐོང༌། ཁྱོ༌ཞ༌གུན༌ནི༌ མ༌ཤེས༌ས༌ ཅོལ༌ཁན༌ནི༌ ཏེན༌ན༌ དཀོན༌མཆོག༌གི༌ སྐོར༌ལ༌ ངའེ༌ ཤད༌ཨིན༌།\""]], [["\"འི༌ ཇིག༌རྟེན༌ དང༌ ཏེ༌ནང༌ང༌ ཡོད༌ཁན༌ ཚང༌མ༌ ཛད༌ཁན༌ནི༌ དཀོན༌མཆོག༌, ཁོང༌ ས༌ དང༌ ནམ༌ཁའེ༌ གཙོ༌བོ༌ ཞུགས༌ཏེ༌ ཨིན༌ནོག༌། ཁོང༌ མིའི༌ རྩིགས༌ཁན༌ནི༌ ཆོད༌ཁང༌ གུན༌ནི༌ ནང༌ང༌ ཞུགས༌ས༌ མ༌ནོག༌།"]], [["གལ༌ཏེས༌ མིའི༌, ཁོང༌ང༌ སྒོས༌དོམ༌མི༌ ནང༌ང༌ ཞབ༌སྟོག༌ ཞུ༌ཨིན༌ སམ༌ན༌, ཞུ༌ མི༌ཉན༌ ཅིའ༌ཟེར༌ན༌ ཁོང༌ང༌ སྒོས༌དོམ༌ མ༌ནེ༌ མེད༌ཀྱག༌། ཁོང༌ངི༌ ཚང༌མ༌ལ༌ སྲོག༌ དང༌ མི༌ཚེ༌ མ༌ཚད༌ ཅི༌ཚང༌མ༌ སལ༌ལ༌ ཛད༌ད༌ནོག༌།"]], [["ཁོང༌ངི༌ ཁོང༌རང༌ངི༌ ཆག༌ནེ༌ ཛད༌ཁན༌ནི༌ མི༌ ཅིག༌ནེ༌, འི༌ ཇིག༌རྟེན༌ གང༌པོའེ༌ མིར༌གྱུད༌ ཚང༌མ༌ བྱུང༌ ཅུག༌ག༌ ཛདས༌, མ༌ཚད༌པའེ༌ ཏེ༌གུན༌ ཝང༌ངི༌ ནང༌ང༌ བུབ༌ཤེས༌ དང༌ ལང༌ཅེས༌སི༌ ཏུས༌, ཡང༌ དུགས༌སའེ༌ ནས༌སའེ༌ སན༌ཚམས༌ གུན༌ ལྡམ༌མ༌ ཛདས༌།"]], [["མི༌གུན༌ནི༌ དཀོན༌མཆོག༌ ཙལ༌ན༌ ཐོབ༌ཅེས༌ལ༌ ཁོང༌ངི༌ ཏེ༌ ཚང༌མ༌ ཅོའ༌ ཛདས༌, ཨིན༌ནའང༌ དཀོན༌མཆོག༌ ནི༌ ཏན༌ཏན༌ལ༌ ང༌དང༌ རེ༌རེ༌ ཐག༌རིང༌ང༌ མེད༌པ༌ ཨིན༌ནོག༌།"]], [["ཅིའ༌ཞུ༌ན༌ ང༌དང༌གུན༌ ཁོང༌ངི༌ ནང༌ང༌ གྲུལ༌ཨིན༌, མི༌ཚེ༌ ཕུད༌ཨིན༌, སོན༌ཏེའ༌ ལུས༌ཏེ༌ ཨིན༌ནོག༌, ཀ༌ཟུག༌ ཁྱོ༌ཞའེ༌ རྩོམ༌པ༌པོ༌ ཁ༌ཅིག༌གི༌ ཟེར༌དུག༌, 'ང༌དང༌གུན༌ ཁོང༌ངི༌ ཕྲུ༌གུ༌ ཨིན༌ནོག༌།'"]], [["ང༌དང༌གུན༌ དཀོན༌མཆོག༌གི༌ ཕྲུ༌གུ༌ ཨིན༌ པ༌སང༌ ང༌དང༌གུན༌ནི༌ དཀོན༌མཆོག༌, མི༌ ཁྱུད༌ དང༌ སམ༌བ༌ གྱུད༌ཏེ༌ ཅོས༌ཁན༌ནི༌ སེར༌ ཡ༌ མུལ༌ ཡ༌ རྡོའེ༌ སྐུན༌དྲ༌ ཨིན༌ནོག༌ སམ༌ མ༌གོས༌།"]], [["སྔུན༌མའེ༌ ཏུས༌ལ༌ དཀོན༌མཆོག༌གི༌ ཏེ༌ སམ༌བ༌ མེད༌ཁན༌ནི༌ ལས༌གུན༌ལ༌ སྣང༌མེད༌ ཛདས༌, ཨིན༌ནའང༌ ཏ༌ ཁོང༌ངི༌ ཀ༌རུང༌ས༌ ཡོད༌ཁན༌ནི༌ མི༌ཚང༌མ༌ལ༌ སྡིག༌པ༌ སྤངས༌ཏེ༌ གྱོད༌པ༌ ཅོ༌ཅེས༌ལ༌ བཀའ༌ སལ༌ལ༌ ཛདས༌།"]], [["དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཞག༌ག༌ ཁོང༌ངི༌ ལྡམ༌མ༌ ཛད༌ཁན༌ནི༌ མི༌ ཡེ༌ཤུ༌ གྱུད༌ཏེ༌ ཇིག༌རྟེན༌པ༌ ཚང༌མའེ༌ཀ༌ ཤགས༌ ཅད༌ཨིན༌, ཡང༌ ཤི༌ཁན༌གུན༌ནི༌ ཕྲོ༌ནེ༌ ཁོང༌ སོན༌ཏེའ༌ ལང༌ང༌ ཛད༌ཏེ༌ མི༌ཚང༌མ༌ལ༌ ཏེ༌བོ༌ དྲང༌པོ༌ ཨིན༌ཁན༌བོ༌ ལྟན༌ན༌ ཛདས༌།"]], [["ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ཅེས༌སི༌ སྐོར༌ལ༌ ཚོར༌ར༌ཅིག༌, ཁ༌ཅིག༌གི༌ ཧབ༌གོད༌ ཏངས༌, ཨིན༌ནའང༌ ཁ༌ཅིག༌གི༌, \"སྟིང༌མ༌ཞིག༌ འི༌ སྐོར༌ལ༌ ང༌ཞའ༌ ཏ༌རུང༌ངའང༌ ཉན༌ཉིན༌རག༌\" ཟེརས༌།"]], [["ཏེ༌ སྟིང༌ནེ༌ པ༌འུ༌ལུ༌ ཁོང༌གུན༌ནི༌ ཕྲོ༌ནེ༌ བིངས༌ཏེ༌ སྐྱོདས༌།"]], [["མི༌ ཁ༌ཅིག༌གི༌ ཁོང༌ངི༌ ལབ༌ཞ༌ ཨིད༌ཤེས༌ཏེ༌ ཡེ༌ཤུ༌ མ༌ཤི༌ཀའེ༌ཀ༌ ཏད༌པ༌ ཁྱོངས༌། ཏེ༌ཕྲོའ༌ ཨ༌རི༌ཀོ༌པས༌སི༌ ཚོགས༌པའེ༌ ཐུས༌མི༌ དི༌འོ༌ནི༌སི༌འུས༌ ཟེར༌ཁན༌, དཱ༌མ༌རི༌ ཟེར༌ཁན༌ནི༌ བུ༌མོ༌ དང༌ ཞན༌མ༌གུན༌ ཡོད༌པིན༌།"]]], [[["18:1 ནེ༌ 17"], ["ཏེ༌ སྟིང༌ནེ༌ པ༌འུ༌ལུ༌ ཨེ༌ཐེན༌ གྱལ༌ས༌ནེ༌ ཀོ༌རིན༌ཐི༌ གྱལ༌ས༌ སྐྱོདས༌།"]], [["ཏེ༌རུ༌ པ༌འུ༌ལུའ༌ པོན༌ཏུས༌སི༌ ནང༌ང༌ སྐྱེས༌ཁན༌, ཨ༌ཀུའི༌ལའ༌ ཟེར༌ཁན༌ནི༌ ཡ༌ཧུ༌དཱ༌པ༌ཞིག༌ ཐུག༌, ཁོ༌ ཁོ༌རང༌ངི༌ ན༌མ༌ པིརི༌སི༌ལ༌ ཉམ༌པོ༌ ངེ༌ཐུབ༌ཅིག༌རང༌ ཨི༌ཏྲི༌ལི༌ ཡུལ༌ནེ༌ ཀོ༌རིན༌ཐི༌ གྱལ༌ས༌ ཡོངས༌ཏེ༌ ཨིན༌པིན༌, ཅིའ༌ཟེར༌ན༌ རོམ༌མི༌ གྱལ༌པོ༌ ཀོལོ༌དི༌འས༌སི༌ ཡ༌ཧུ༌དཱ༌པ༌ ཚང༌མ༌ རོམ༌ གྱལ༌ས༌ནེ༌ བིང༌ཏེ༌ ཆ༌གོས༌ ཟེར༌ཏེ༌ བཀའ༌ ཏངས༌ཏེ༌ ཨིན༌པིན༌།"]], [["ཨ༌ཀུའི༌ལའ༌ དང༌ པིརི༌སི༌ལ༌ གུན༌ ཙོགས༌ལ༌ པ༌འུ༌ལུའང༌ ཀུར༌ ཙེམས༌ཅེས༌སི༌ ལས༌ ཛད༌ཁན༌ ཨིན༌པ༌, པ༌འུ༌ལུ༌ ཁོང༌གུན༌ནི༌ ཁང༌པ༌ ཞུགས༌ཏེ༌ ཁོང༌གུན༌ ཉམ༌པོ༌ ལས༌ ཅོས༌།"]], [["ཤབ༌བད༌ རིམས༌སི༌ ཁོང༌ ཡ༌ཧུ༌དཱ༌པའེ༌ དུ༌ཁང༌ང༌ སྐྱོད༌ཏེ༌ ཡ༌ཧུ༌དཱ༌པ༌ དང༌ གིརིས༌པ༌ གུན༌ལ༌ ཁོང༌ངི༌ ལོན༌བོའི༌ཀ༌ ཏད༌པ༌ ཁྱོང༌ཅུག༌ཅེས༌སི༌ རྩོན༌གྲུས༌ ཅོ༌ཨིན༌ ཁོང༌གུན༌ ཉམ༌པོ༌ གྲོས༌དུར༌ ཛད༌དད༌པིན༌།"]], [["སི༌ལས༌ དང༌ ཏི༌མོ༌ཐི༌ མ༌ཀེ༌དོ༌ནི༌ཡཱ༌ནེ༌ ལེབ༌བ༌ཅིག༌, པ༌འུ༌ལུའི༌ རང༌ངི༌ ཏུས༌ གང༌པོ༌ ཆོས༌ཤད༌ཨིན༌ ཡ༌ཧུ༌དཱ༌པ༌གུན༌ལ༌ ཡེ༌ཤུ༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོའེ༌ སྤང༌པོ༌ ཏང༌ཅེས༌སི༌ ནང༌ང༌ ཕུདས༌།"]], [["ཨིན༌ནའང༌ ཡ༌ཧུ༌དཱ༌པ༌གུན༌ནི༌ པ༌འུ༌ལུའ༌ གྱབ༌གལ༌ ཅོས༌ཏེ༌ ཁོང༌ངི༌ སྐོར༌ལ༌ ངན༌པ༌ ཟེར༌པ༌ ཁོང༌ངི༌ ཁོང༌རང༌ངི༌ ནམ༌ཟའ༌བོ༌ སྲུགས༌ཏེ༌ ཁོང༌གུན༌ལ༌ སྤང༌པུད༌ཨིན༌ མོལས༌, \"སྡིག༌པ༌ ཅོ༌ཅེས༌པོའེ༌ ཁྱོ༌ཞའ༌ ཆད༌པ༌ ཕོག༌ན༌ ཁྱོ༌ཞ༌རང༌ངི༌ སྐྱོན༌ ཨིན༌, ངའེ༌ མན༌། ཏ༌ནེ༌ཕར༌ལ༌ ང༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཆོས༌ཤད༌ད༌ ཆའད༌།\""]], [["ཏེ༌ནེ༌ ཁོང༌ ཡ༌ཧུ༌དཱ༌པའེ༌ དུ༌ཁང༌ནེ༌ བིང༌ཏེ༌ དཀོན༌མཆོག༌ག༌ ཅོལ༌ཁན༌ནི༌ མི༌ ཏི༌ཏུས༌ ཡུས༌ཏུས༌ ཟེར༌ཁན༌ནི༌ ཁང༌པ༌ སྐྱོདས༌, ཀ༌བོ༌ དུ༌ཁང༌ངི༌ ལྡོའེ༌ཀ༌ ཡོད༌པིན༌།"]], [["ཏེ༌ དུ༌ཁང༌ངི༌ འུ༌སྐྱོང༌ ཀིརིས༌པུས༌ ཟེར༌ཁན༌ དང༌ ཁོའེ༌ ནང༌ཚངས༌ གང༌པོའེ༌ གཙོ༌བོའེ༌ཀ༌ ཏད༌པ༌ ཁྱོངས༌, ཁོང༌གུན༌ མན༌པ༌ ཀོ༌རིན༌ཐི༌པ༌ མང༌པོ༌ཞིག༌གིའང༌ པ༌འུ༌ལུའི༌ ཆོས༌ ཚོར༌ཏེ༌ ཏད༌པ༌ ཁྱོངས༌, ཡང༌ ཁྲུས༌ལེནས༌།"]], [["ཞག༌ཤིག༌ ཚན༌ལ༌ ཞལ༌ཟིགས༌ཤིག༌གི༌ ནང༌ང༌ གཙོ༌བོ༌ ཡེ༌ཤུའི༌ པ༌འུ༌ལུའ༌ མོལས༌, \"ཇིགས༌ མ༌ཇིགས༌, ཅུབ༌ཅད༌ཏེ༌ མ༌དུག༌ག༌ ཆོས༌ ཤོད༌།"]], [["ང༌ ཁྱོ༌རང༌ ཉམ༌པོ༌ ཡོད༌ ཡང༌ སུ༌ཞིག༌གིའང༌ ཁྱོ༌རང༌ང༌ ནོད༌སྐྱལ༌ མི༌ཉན༌, ཅིའ༌ཟེར༌ན༌ འི༌ གྱལ༌སའེ༌ ནང༌ང༌ ངའེ༌ཀ༌ ཏད༌པ༌ ཅོ༌ཅེས༌ལ༌ ངའེ༌ མི༌ མང༌པོ༌ཞིག༌ ལྡམས༌ཏེ༌ ཡོད༌།\""]], [["ཏེ༌བོའེ༌ཕིའ༌ པ༌འུ༌ལུ༌ ཏེ༌རུ༌ ལོ༌ ཅིག༌ ནང༌ ཕེད༌ དཀོན༌མཆོག༌གི༌ བཀའ༌ ཤད༌ཨིན༌ ཞུགས༌།"]], [["གལ༌ལི༌འོ༌ ཟེར༌ཁན༌བོ༌ ཨ༌ཀ༌ཡཱ༌ ཡུལ༌ཇོངས༌སི༌ ཀའ༌ལོན༌ འིན༌ནི༌ ཏུས༌ལ༌, པ༌འུ༌ལུའི༌ གྱབ༌གལ༌ལ༌ ཡ༌ཧུ༌དཱ༌པ༌གུན༌ ཅིག༌ སོང༌ཏེ༌ ཁོང༌ ཟུམས༌ཏེ༌ ཁྲིམས༌ཁུང༌ང༌ ཁྱེརས༌།"]], [["ཁོང༌གུན༌ནི༌ ཉད༌ཀལ༌ཏེ༌ ཟེརས༌, \"འི༌ མི༌བོའེ༌ མི༌གུན༌ལ༌ དཀོན༌མཆོག༌ག༌ ཅོལ༌ཅེས༌སི༌ ཏེ༌ཟུག༌ ཚུལ༌ རིག༌གི༌ ལབ༌ཞའ༌ ཏང༌དུག༌, ཀ༌བོ༌ ང༌ཞའེ༌ བཀའ༌ཁྲིམས༌སི༌ གྱབ༌གལ༌ ཨིན༌ནོག༌།\""]], [["པ༌འུ༌ལུའི༌ མོལ༌ཅེས༌ ཅོའ༌ཅིག༌, གལ༌ལི༌འོའེ༌ ཡ༌ཧུ༌དཱ༌པ༌གུན༌ལ༌ ཟེརས༌, \"གལ༌ཏེས༌ འི༌ མི༌བོའེ༌ རོམ༌པའེ༌ བཀའ༌ཁྲིམས༌ དང༌ གལ༌ཁན༌ནི༌ མི༌འོས༌པ༌ ཆུ༌ངུན༌ ཡ༌ ཆེན༌མོ༌ཞིག༌ ཅོས༌ཏེ༌ ཡོད༌པིན༌ན༌ ངའེ༌ ཁྱོ༌ཞའེ༌ སྐྱོན༌རྗོད༌ ཅོ༌ཁན༌བོ༌ ཉན༌ཅེས༌རག༌པ༌,"]], [["ཨིན༌ནའང༌ ཁྱོ༌ཞའེ༌ ཉད༌གལ༌བོ༌ ནི༌ ཁྱོ༌ཞ༌རང༌ངི༌ བཀའ༌ཁྲིམས༌, མིང༌ དང༌ སྤེ༌ར༌ གུན༌ནི༌ སྐོར༌ལ༌ ཨིན༌ནོག༌, ཏེ༌གུན༌ ཁྱོ༌ཞ༌རང༌གུན༌ནི༌ ཐག༌ཅོད༌། ངའེ༌ ཏེ༌ ཙོགས༌གུན༌ནི༌ཀ༌ ཁྲིམས༌ཅད༌ ཏང༌ང༌མེད༌།\""]], [["ཏེ༌ཟུག༌ ཟེར༌ཏེ༌ ཁོའེ༌ ཁོང༌གུན༌ ཁྲིམས༌ཁུང༌ནེ༌ ཕིངས༌ཏེ༌ ཏངས༌།"]], [["ཏེ༌ནེ༌ ཁོང༌གུན༌ནི༌ དུ༌ཁང༌ངི༌ འུ༌སྐྱོང༌ སོས༌ཐེ༌ནེས༌ ཟེར༌ཁན༌བོ༌ ཟུམས༌ཏེ༌ ཁྲིམས༌ཁུང༌ངི༌ ནང༌ང༌ སྲན༌ཏྲེ༌ རྡུངས༌, ཨིན༌ནའང༌ གལ༌ལི༌འོའེ༌ ཏེ༌བོའེ༌ཀ༌ སྣང༌ང༌ མ༌ཏངས༌།"]], [["18:18 ནེ༌ 28"], ["ཏུས༌བན༌ཤིག༌ ཀོ༌རིན༌ཐིའ༌ ཞུགས༌ཏེ༌ སྟིང༌ནེ༌ པ༌འུ༌ལུའི༌ ཏད༌པ༌ཅན༌གུན༌ལ༌ སྟིང༌ཇུག༌གི༌ ཇུ༌ ཞུས༌ཏེ༌ གྲུ༌ཟིང༌ང༌ ཞོན༌ཏེ༌ སི༌རི༌ཡཱའེ༌ ཡུལ༌ཇོངས༌ལ༌ སྐྱོདས༌, ཁོང༌ ཉམ༌པོ༌ པིརི༌སི༌ལ༌ དང༌ ཨ༌ཀུའི༌ལ༌ ཡོད༌པིན༌། གྲུ༌ཟིང༌ངི༌ ནང༌ང༌ ཆའེ༌སང༌ སྔུན༌ལ༌ དཀོན༌མཆོག༌ག༌ ཁ༌ཆད༌ ཛད༌ཏེ༌ ཡོད༌ཁན༌བོའེ༌ ཞས༌ཏེ༌ པ༌འུ༌ལུའི༌ ཀེན༌ཅེརེ༌འ༌ ཟེར༌སའེ༌ ནང༌ང༌ ཁོང༌རང༌ངི༌ སྲ༌ བྲགས༌།"]], [["ཁོང༌གུན༌ ཨེ༌ཕེ༌སས༌ལ༌ ལེབ༌བ༌ཅིག༌ པ༌འུ༌ལུའི༌, ཨ༌ཀུའི༌ལའ༌ དང༌ པིརི༌སི༌ལ༌ ཚོའེ༌ ཐའ༌མ༌ བོརས༌ ཡང༌ ཁོང༌ ཡ༌ཧུ༌དཱ༌པའེ༌ དུ༌ཁང༌ང༌ སྐྱོད༌ཏེ༌ ཡ༌ཧུ༌དཱ༌པ༌གུན༌ ཉམ༌པོ༌ སུང༌རབས༌སི༌ སྐོར༌ལ༌ གྲོས༌དུར༌ ཛདས༌།"]], [["ཁོང༌གུན༌ནི༌ པ༌འུ༌ལུའ༌ ཏ༌རུང༌ མང༌ང༌ ཞུགས༌ ཟེར༌ཏེ༌ ཞུ༌ཝ༌ ཕུལས༌པ༌, ཁོང༌ མ༌ཞུགས༌།"]], [["ཨིན༌ནའང༌ ཁོང༌ དུ༌ཁང༌ནེ༌ བིང༌ཏེ༌ སྐྱོད༌ ཟ༌ནེ༌ མོལས༌, \"གལ༌ཏེས༌ དཀོན༌མཆོག༌གི༌ ཐུག༌གོངས༌ ཡོད༌ན༌ ང༌ ཁྱོ༌ཞ༌གུན༌ ཡོད༌ས༌ ཡང༌སྐྱར༌ ཡོང༌ཨིན༌།\" ཏེ༌ནེ༌ ཁོང༌ གྲུ༌ཟིང༌ང༌ ཞོན༌ན༌ ཛད༌ཏེ༌ ཨེ༌ཕེ༌སས༌ནེ༌ སྐྱོདས༌།"]], [["ཚོའེ༌ ཐའ༌མའེ༌ གྱལ༌ས༌ ཀཱེ༌སར༌རིའ༌ ལེབ༌བ༌ཅིག༌, ཁོང༌ ཡེ༌རུ༌ཤ༌ལེམ༌མ༌ སྐྱོད༌ཏེ༌, ཏེ༌རུ༌ ཡོད༌ཁན༌ནི༌ ཏད༌པ༌ཅན༌གུན༌ལ༌ ཐུག༌། ཏེ༌ནེ༌ ཨན༌ཏི༌ཡོག༌ གྱལ༌ས༌ ཆོགས༌ལ༌ སྐྱོདས༌།"]], [["ཨན༌ཏི༌ཡོག༌ག༌ ཏུས༌བན༌ཤིག༌ ཞུགས༌ཏེ༌ སྟིང༌ནེ༌, ཁོང༌ གཱ༌ལ༌ཏི༌ཡཱ༌ དང༌ ཕིརིག༌འེ༌ཡཱ༌ གྱལ༌ཁག༌གི༌ ཡུལ༌ ཚང༌མ༌ལ༌ སྐྱོད༌ཏེ༌, ལོབ༌ཕྲུགས༌གུན༌ནི༌ ཏད༌པ༌ སྟན༌པོ༌ ཅོའ༌ ཛདས༌།"]], [["ཏེན༌ན༌ ཏུས༌ལ༌ ཨ༌ལེག༌ཟན༌དེར༌པ༌ ཨ༌པོ༌ལོས༌ ཟེར༌ཁན༌ནི༌ ཡ༌ཧུ༌དཱ༌པ༌ཞིག༌, ཨེ༌ཕེ༌སས༌ལ༌ ལེབ༌, ཁོ༌ གྱལ༌ལ༌ སིལ༌ཁན༌ སྤེ༌ར༌ ཏང༌ང༌ ཁས༌པ༌ ཡང༌ ཁོའ༌ ཡ༌ཧུ༌དཱ༌པའེ༌ སུང༌རབས༌སི༌ ནང༌ང༌ ཧ༌གོ༌ ཐར༌ཁྱེལ༌ ཡོད༌པིན༌།"]], [["ཁོའ༌ གཙོ༌བོའེ༌ ཐར༌པའེ༌ ལམ༌མི༌ སྐོར༌ལ༌ ལབ༌ཞའ༌ ཐོབ༌ཏེ༌ སེམས༌ཤུགས༌ དང༌ སྟོབས༌ ཆེན༌མོ༌ ཉམ༌པོ༌ ཡེ༌ཤུའི༌ སྐོར༌ལ༌ ཤད༌ཁན༌གུན༌ དེན༌བ༌ ཨིན༌པིན༌, ཨིན༌ནའང༌ ཁོའ༌ ཡོ༌ཧཱ༌ནན༌ནི༌ སལ༌ཁན༌ནི༌ ཁྲུས༌ ཅིག༌པོའེ༌ སྐོར༌ མ༌ནེ༌ གྱུས༌མེད༌པིན༌།"]], [["ཁོའེ༌ དུ༌ཁང༌ངི༌ ནང༌ང༌ དཀོན༌མཆོག༌གི༌ བཀའ༌ མ༌ སྟོབས༌ཤུགས༌ ཉམ༌པོ༌ ཤད༌ཅེས༌ གོ༌ཟུགས༌། པིརི༌སི༌ལ༌ དང༌ ཨ༌ཀུའི༌ལའ༌, ཨ༌པོ༌ལོས༌སི༌ ཆོས༌ཤད༌ཁན༌བོ༌ ཚོར༌ར༌ཅིག༌, ཁོང༌གུན༌ནི༌ ཁོ༌ འ༌ཟམ༌ཤིག༌ག༌ ཁྱེར༌ཏེ༌ དཀོན༌མཆོག༌གི༌ ཐར༌པའེ༌ ལམ༌མི༌ སྐོར༌ གང༌པོ༌ དང༌ མང༌ང༌ སལ༌པོ༌ ཅོས༌ཏེ༌ ཧ༌གོ༌ཅུགས༌།"]], [["ཨ༌པོ༌ལོས༌སི༌ ཨ༌ཀ༌ཡཱ༌ སྐྱོད༌ཅེས༌སི༌ དོད༌པ༌ སྔོན༌ ཅུགས༌པ༌ ཏེ༌རུ༌ ཡོད༌ཁན༌ནི༌ ཏད༌པ༌ཅན༌གུན༌ནི༌ ཁོའ༌ ཆ༌ཅེས༌ལ༌ སྤོས༌པ༌ ཏངས༌ཏེ༌ ཨ༌ཀ༌ཡཱ༌ ཡོད༌ཁན༌ནི༌ ལོབ༌ཕྲུགས༌གུན༌ལ༌ ཨ༌པོ༌ལོས༌ལ༌ གའ༌སུས༌ ཞུ༌ཅེས༌ལ༌ ཨི༌གེ༌ བྲིས༌། ཏེ༌རུ༌ ལེབ༌བ༌ཅིག༌, གཙོ༌བོའེ༌ ཐུག༌རྗེ༌ གྱུད༌ཏེ༌ ཏད༌པ༌ ཁྱོངས༌ཁན༌གུན༌ལ༌ ཁོང༌ མ༌ ཕན༌ཐོགས༌ཅན༌ གྱུར༌།"]], [["ཁོང༌ངི༌ མི༌མངས༌སི༌ དུན༌ལ༌ ཡ༌ཧུ༌དཱ༌པ༌གུན༌ལ༌, ཡེ༌ཤུ༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོ༌ དམ༌པའེ༌ སུང༌རབས༌ གྱུད༌ཏེ༌ ལྟན༌ཨིན༌, ཁོང༌གུན༌ལ༌ ཕམས༌ཀལ༌ལད༌པིན༌།"]]], [[["19:1 ནེ༌ 22"], ["ཨ༌པོ༌ལོས༌ ཀོ༌རིན༌ཐི༌ གྱལ༌སའེ༌ ནང༌ང༌ ཡོད༌ ཟ༌ནེ༌, པ༌འུ༌ལུ༌ ཨ༌སི༌ཨཱ༌ ཡུལ༌ཇོངས༌སི༌ ནང༌ཀུག༌གི༌ ལམ༌གུན༌ གྱུད༌ཏེ༌ ཨེ༌ཕེ༌སས༌ལ༌ ལེབ༌, ཏེ༌རུ༌ ཁོང༌ང༌ ལོབ༌ཕྲུགས༌ ཁ༌ཅིག༌ ཐུག༌།"]], [["པ༌འུ༌ལུའི༌ ཁོང༌གུན༌ལ༌ ཏྲིས༌, \"ཁྱོ༌ཞའེ༌ ཏད༌པ༌ ཅོའ༌ཅིག༌ ཁྱོ༌ཞའེ༌ཀ༌ དམ༌པའེ༌ ཐུག༌ཉིད༌ བབས༌ས༌?\""], ["ཁོང༌གུན༌ནི༌ ལན༌ཏངས༌, \"ང༌ཞའ༌ མ༌ཐོབ༌ལེ༌, ང༌ཞའ༌ དམ༌པའེ༌ ཐུག༌ཉིད༌དི༌ སྐོར༌ལ༌ ཚོར༌ ཁོ༌རང༌ མ༌ཚོར༌ལེ༌།\""]], [["ཏེ༌ནེ༌ པ༌འུ༌ལུའི༌ ཏྲིས༌, \"ཁྱོ༌ཞ༌གུན༌ནི༌ ཀ༌ཟུག༌ ཁྲུས༌ཤིག༌ ལེན༌པིན༌།\""], ["ཁོང༌གུན༌ནི༌ ལན༌ཏངས༌, \"ཡོ༌ཧཱ༌ནན༌ནི༌ ཁྲུས༌།\""]], [["པ༌འུ༌ལུའི༌ མོལས༌, \"ཡོ༌ཧཱ༌ནན༌ནི༌ ཁྲུས༌སལ༌ཁན༌བོ༌ ནི༌ གྱོད༌པ༌ ཅོ༌ཅེས༌སི༌ ཕིའ༌ ཨིན༌ནོག༌, ཁོང༌ངི༌ མི༌གུན༌ལ༌, ཁོང༌ངི༌ སྟིང༌ནེ༌ སྐྱོད༌ཅེས༌ཅན༌བོའེ༌ཀ༌ ཏད༌པ༌ ཅོ༌ཅེས༌ལ༌ མོལས༌, ཀ༌བོ༌ ནི༌ ཡེ༌ཤུ༌ ཨིན༌ནོག༌།\""]], [["ཏེ༌བོ༌ ཚོར༌ཏེ༌ ཁོང༌གུན༌ནི༌ གཙོ༌བོ༌ ཡེ༌ཤུའི༌ ཚན༌ནི༌ ནང༌ང༌ ཁྲུས༌ལེནས༌།"]], [["པ༌འུ༌ལུའི༌ ཁོང༌གུན༌ནི༌ གོའེ༌ཀ༌ ཆག༌ བོར༌ར༌ཅིག༌, ཁོང༌ ཚང༌མའེ༌ཀ༌ དམ༌པའེ༌ ཐུག༌ཉིད༌ བབས༌། ཁོང༌གུན༌ནི༌ སྐད༌ སོ༌སོའེ༌ ནང༌ང༌ སྤེ༌ར༌ ཏངས༌ ཡང༌ ལུང༌སྟན༌ ཤདས༌།"]], [["ཁོང༌གུན༌ནི༌ ཀྲངས༌ཀ༌ ཧ༌ལམ༌ ཅུག༌ཉིས༌ ཡོད༌པིན༌།"]], [["པ༌འུ༌ལུ༌ ཡ༌ཧུ༌དཱ༌པའེ༌ དུ༌ཁང༌ངི༌ ནང༌ང༌ སྐྱོད༌ཏེ༌ ཧ༌ལམ༌ ཟླ༌ཝ༌ སུམ༌, མ༌ ཧམ༌པ༌ ཉམ༌པོ༌ ཆོས༌ཤད༌ཏེ༌ དཀོན༌མཆོག༌གི༌ གྱལ༌སྲིད༌དི༌ སྐོར༌ལ༌ ཉན༌ཁན༌གུན༌ནི༌ ཏད༌པ༌ ཁྱོང༌ཉན༌ཅེས༌སི༌ གྲོས༌དུར༌ ཅོའ༌ ཛདས༌།"]], [["ཨིན༌ནའང༌ ཁ༌ཅིག༌གི༌ སེམས༌ མ༌སྐྱོང༌པོ༌ ཅོས༌ཏེ༌ ཏད༌པ༌ ཁྱོང༌ཅེས༌ལ༌ མ༌ཐད༌, ཡང༌ མི༌མངས༌སི༌ དུན༌ལ༌ མ༌ཤི༌ཀའེ༌ ལམ༌མི༌ཀ༌ གྲུལ༌ཁན༌གུན༌ནི༌ སྐོར༌ལ༌ སྤེ༌ར༌ ངན༌པ༌ མང༌པོ༌ ཟེརས༌། ཏེ༌བོའེ༌ཕིའ༌ པ༌འུ༌ལུའི༌ ཁོང༌གུན༌ བོར༌ཏེ༌ ལོབ༌ཕྲུགས༌གུན༌ ཁོང༌རང༌ ཉམ༌པོ༌ ཁྲིད༌ཏེ༌ ཁྱེརས༌, ཡང༌ ཏྲེ༌ར༌ནས༌, ལོབ༌ཇོང༌ ཅོ༌སའེ༌ ནས༌སའེ༌ ནང༌ང༌ ཞག༌ཏང༌ གྲོས༌དུར༌ ཛད༌དད༌པིན༌།"]], [["ཏེ༌ གྲོས༌དུར༌རི༌ ཚིར༌ཀ༌བོ༌ ཧ༌ལམ༌ ལོ༌ ཉིས༌ ཚག༌པ༌ གྲུལ༌པ༌, ཨ༌སི༌ཨཱ༌ ཡུལ༌ཇོངས༌སི༌ ནང༌ང༌ དུག༌ཁན༌ནི༌ ཡ༌ཧུ༌དཱ༌པ༌ དང༌ གིརིས༌པ༌ གུན༌ལ༌ གཙོ༌བོའེ༌ བཀའ༌ ཚོར༌།"]], [["དཀོན༌མཆོག༌གི༌ པ༌འུ༌ལུ༌ གྱུད༌ཏེ༌ མ༌ ཧ༌ལས༌ཤེས༌སི༌ ཛད༌པ༌གུན༌ ཛད༌དད༌པིན༌།"]], [["སྤེར༌ན༌ པ༌འུ༌ལུའི༌ ཆག༌ ཐུག༌ཁན༌ནི༌ ཆག༌ཕིས༌ ཡ༌ ཀོས༌ལག༌ མི༌ ཟུ༌མོ༌ ཡོང༌ཁན༌གུན༌ནི༌ ཐུག༌ན༌ ཟུ༌མོ༌ གྱལ༌ཅེས༌ ཡང༌ རྡུད༌ ཞུགས༌ཏེ༌ ཡོད༌ཁན༌གུན༌ བིང༌ཏེ༌ ཆའད༌པིན༌།"]], [["གྲོང༌ཁྱེར༌ནེ༌ གྲོང༌ཁྱེར༌ལ༌ རྡུད༌ ཞུགས༌ཁན༌གུན༌ ཕིང༌ང༌ལ༌ ཆའ༌ཁན༌ནི༌ ཡ༌ཧུ༌དཱ༌པ༌ ཁ༌ཅིག༌གི༌ ཡེ༌ཤུའི༌ ཚན༌ ཀོལ༌ཏེ༌ རྡུད༌གུན༌ ཕིང༌ཅེས༌སི༌ རྩོན༌གྲུས༌ ཅོས༌ཏེ༌ ཟེརས༌, \"པ༌འུ༌ལུའི༌ ཆོས༌ཤད༌ཁན༌ནི༌ གཙོ༌བོ༌ ཡེ༌ཤུའི༌ ཚན༌ནི༌ ནང༌ང༌ བིང༌ཏེ༌ ཆ༌ཅེས༌ལ༌ ངའེ༌ བཀའ༌ཏང༌ངད༌།\""]], [["ཡ༌ཧུ༌དཱ༌པའེ༌ བླ༌མ༌ འུ༌སྐྱོང༌ སྐེ༌ཝཱ༌ ཟེར༌ཁན༌ནི༌ བུ༌ཚ༌ རྡུན༌ཀོའེ༌ ཏེ༌ཟུག༌ ཅོའད༌པིན༌།"]], [["ཨིན༌ནའང༌ ཞག༌ཤིག༌ རྡུད༌པོའེ༌ ཁོང༌གུན༌ལ༌ ཟེརས༌, \"ང༌ ཡེ༌ཤུ༌ ཤེས༌སད༌, ཡང༌ པ༌འུ༌ལུའང༌, ཨིན༌ནའང༌ ཁྱོ༌རང༌གུན༌ སུ༌ ཨིན༌།\""]], [["ཏེ༌ནེ༌ ཏེ༌ རྡུད༌ ཞུགས༌ཁན༌ནི༌ མི༌བོ༌ ཁོང༌གུན༌ནི༌ཀ༌ ལྕེབས༌, ཁོང༌གུན༌ནི༌ སང༌ ཤེད༌ཆེའ༌ སོང༌ཏེ༌ ཁོང༌གུན༌ལ༌ སྲན༌ཏྲེ༌ རྡུངས༌པ༌ ཁོང༌གུན༌ ཁྲག༌ བིང༌ཨིན༌ ལྗེར༌ཉལ༌ལ༌ ཏེ༌ ཁང༌པ༌ནེ༌ ཤོར༌།"]], [["ཏེ༌ ནས༌ཚུལ༌བོ༌ ཨེ༌ཕེ༌སས༌སི༌ ནང༌ང༌ ཡོད༌ཁན༌ནི༌ ཡ༌ཧུ༌དཱ༌པ༌ དང༌ གིརིས༌པ༌ གུན༌ལ༌ གྱུས༌ཆའ༌ཅིག༌, ཁོང༌གུན༌ནི༌ གཙོ༌བོ༌ ཡེ༌ཤུའི༌ ཇིགས༌སི༌ ནང༌ང༌, ཁོང༌ངི༌ ཚན༌ལ༌ རྩི༌ཝ༌ ཀྲག༌པོ༌ ཏངས༌།"]], [["ཏད༌པ༌ ཁྱོང༌ཁན༌ནི༌ མི༌ མང༌པོ༌ ཡོངས༌ཏེ༌ རང༌རང༌ངི༌ ལས༌ ངན༌པ༌གུན༌ མི༌ཚང༌མའེ༌ དུན༌ལ༌ ཤད༌ཏེ༌ གྱོད༌པ༌ ཅོས༌།"]], [["ཡང༌ ཇའ༌དུ༌ ཅོ༌ཁན༌གུན༌ནི༌ རང༌ངི༌ ངན༌པ༌ ཇའ༌དུའི༌ སྤེ༌ཆ༌གུན༌ ཁྱོངས༌ཏེ༌ མི༌ཚང༌མའེ༌ དུན༌ལ༌ མེའ༌ ཏུགས༌, ཏེ༌ སྤེ༌ཆ༌གུན༌ནི༌ རིན༌ཚད༌པོ༌ རྩིས༌པ༌, མུལ༌ལི༌ གྱིར༌མོ༌ སྟོང༌ ལྔབ༌ཅུ༌ བིང༌།"]], [["ཏེ༌བོའེ༌ ཞས༌ཏེ༌ གཙོ༌བོའེ༌ བཀའ༌ ཀ༌རུང༌ས༌ ཕེལ༌ ཡང༌ བྲས༌བུ༌ ཀྲག༌པོ༌ སྨིན༌།"]], [["ཏེ༌ ཚང༌མ༌ བྱུངས༌ཏེ༌ སྟིང༌ནེ༌ པ༌འུ༌ལུའི༌ མ༌ཀེ༌དོ༌ནི༌ཡཱ༌ དང༌ ཨ༌ཀ༌ཡཱ༌ ཡུལ༌གུན༌ གྱུད༌ཏེ༌ ཡེ༌རུ༌ཤ༌ལེམ༌མ༌ ཆ༌ཅེས༌ལ༌ ཐག༌ཅདས༌, ཡང༌ ཁོང༌ངི༌ མོལས༌, \"ཏེ༌རུ༌ དུགས༌ཏེ༌ སྟིང༌ནེ༌ ང༌ རོམ༌མའང༌ ཆ༌གོས༌།\""]], [["པ༌འུ༌ལུའི༌ ཁོང༌ངི༌ ཕྲོ༌པ༌ ཏི༌མོ༌ཐི༌ དང༌ ཨེ༌རས༌ཏུས༌ གུན༌ མ༌ཀེ༌དོ༌ནི༌ཡཱ༌ ལམ༌ཅུགས༌ ཡང༌ ཁོང༌རང༌ ཨ༌སི༌ཨཱ༌ ནང༌ང༌ ཏུས༌བན༌ཤིག༌ ཞུགས༌།"]], [["19:23 ནེ༌ 41"], ["ཏེན༌ན༌ ཏུས༌ལ༌ ཨེ༌ཕེ༌སས༌སི༌ ནང༌ང༌ མ༌ཤི༌ཀའེ༌ ལམ༌མི༌ཀ༌ གྲུལ༌ཁན༌ནི༌ གྱབ༌གལ༌ལ༌ མ༌ ཧི༌ལིངས༌ སྲན༌ཏྲེ༌ ཕིངས༌།"]], [["དེ༌མེ༌ཏྲི༌འུས༌ ཟེར༌ཁན༌ནི༌ སེར༌གར༌ ཀ༌བོའེ༌ ཨར༌ཏི༌མིས༌ ཆོད༌ཁང༌ངི༌ ཟོ༌གུན༌ མུལ༌ལ༌ ཅོས༌ཏེ༌ ཙོང༌ངད༌པིན༌། ཁོའེ༌ ཚོང༌བོ༌ གྱལ༌ལ༌ གྲུལ༌པ༌, ལས༌མི༌ ཟོ༌པ༌ མང༌པོ༌ཞིག༌ ལས༌སི༌ ཕིའ༌ བོར༌ཏེ༌ ཡོད༌པིན༌།"]], [["ཁོའེ༌ རང༌ངི༌ ཕྲོ༌པ༌ ཟོ༌པ༌ ཚང༌མ༌ ཡང༌ ཚོང༌ དང༌ བྲེལ༌ཏེ༌ ཡོད༌ཁན༌ནི༌ མི༌གུན༌ བོད༌ཏེ༌ ཟེརས༌, \"ལས༌ཅེད༌པ༌ ཕྲོ༌པ༌གུན༌, འི༌ ལས༌པོ༌ གྱུད༌ཏེ༌ ང༌དང༌ང༌ ཡོང༌གོ༌ མང༌པོ༌ ཡོད༌ཁན༌བོ༌ ཁྱོ༌ཞ༌གུན༌ལ༌ གྱུས༌ཨིན༌ནོག༌།"]], [["ཨིན༌ནའང༌ ཁྱོ༌ཞ༌གུན༌ནི༌ ཐོང༌ཨིན༌ ཡང༌ ཚོར༌ཨིན༌ ཨིན༌ནོག༌, ཏེ༌ མི༌ པ༌འུ༌ལུའི༌ ཨེ༌ཕེ༌སས༌ མ༌ཚད༌ ཨ༌སི༌ཨཱའེ༌ ཡུལ༌ གང༌པོའེ༌ ནང༌ང༌ མི༌ ལག༌པ༌ནེ༌ ཅོས༌ཁན༌ནི༌ སྐུན༌དྲ༌གུན༌ དེན༌བའེ༌ དཀོན༌མཆོག༌ མ༌ནོག༌ ཟེར༌ཏེ༌ མི༌ མང༌པོའ༌ ཁོའེ༌ ཤད༌ཁན༌བོའེ༌ཀ༌ ཏད༌པ༌ ཁྱོང༌ཅུགས༌།\""]], [["ཁོའེ༌ ཏ༌རུང༌ངའང༌ ཟེརས༌ \"མི༌གུན༌ནི༌ ང༌དང༌ངི༌ ཟོ༌ལས༌པོའ༌ ཀུས༌པ༌ ཅོ༌ཅེས༌པོ༌ ཕང༌ཅེས༌སི༌ ཇིགས༌པ༌ མ༌ཚད༌, ཇིགས༌པོ༌ ཨར༌ཏི༌མིས༌སི༌ ལ༌མོའེ༌ ཆོད༌ཁང༌ངི༌ སྐོར༌ལའང༌ སྤེ༌ར༌ རྩོག༌པོ༌གུན༌ ཟེར༌ཨིན༌། ཡང༌ འི༌ ཡུལ༌ གང༌པོ༌ མན༌པ༌, ཇིག༌རྟེན༌ གང༌པོའེ༌ ནང༌ང༌ འི༌ ལ༌མོ༌བོའ༌ ཅོལ༌ཁན༌གུན༌ནིའང༌ ཁོང༌ང༌ དཀོན༌མཆོག༌ ཙོགས༌ལ༌ རྩི༌ཝ༌ མི༌ཏང༌།\""]], [["ཏེ༌ ཚང༌མ༌ ཚོར༌ར༌ཅིག༌ ཟོ༌ལས༌པ༌གུན༌ལ༌ མ༌སྲན༌ཏྲེ༌ སྲོ༌ ཡོངས༌ཏེ༌ ཀུ༌ཅོ༌ ཏང༌ཨིན༌ ཟེརས༌, \"ཨེ༌ཕེ༌སས༌པའེ༌ ལ༌མོ༌ ཨར༌ཏི༌མིས༌ མ༌ ཇིགས༌པོ༌ ཨིན༌།\""]], [["ཐོང༌ཨིན༌ ཐོང༌ཨིན༌ དང༌ གྱལ༌ས༌ གང༌པོའེ༌ ནང༌ང༌ ནས༌ལུག༌ རྩོག༌པོ༌ སོང༌, མི༌གུན༌ནི༌ མ༌ཀེ༌དོ༌ནི༌ཡཱ༌པ༌ པ༌འུ༌ལུའི༌ བེས༌སི༌ ཕྲོ༌པ༌ གཱ༌ཡུས༌ དང༌ ཨ༌རིས༌ཏར༌ཀུས༌ ཟུམས༌ཏེ༌ དྲུད༌ཨིན༌ མི༌གུན༌ ཛོམས༌སེ༌ ནས༌ས༌ ཁྱེརས༌།"]], [["པ༌འུ༌ལུའང༌ མི༌ཚོགས༌སི༌ ཕྲོའ༌ སྐྱོད༌ཉིན༌ ཡོད༌པིན༌, ཨིན༌ནའང༌ ལོབ༌ཕྲུགས༌གུན༌ནི༌ གགས༌ཏེ༌ སྐྱོད༌ མ༌ཅུགས༌།"]], [["ཡང༌ ཏེ༌ གྱལ༌ཁག༌གི༌ སྤོན༌བོ༌, པ༌འུ༌ལུའི༌ ཛ༌འོ༌ ཁ༌ཅིག༌གིའང༌ ཁོང༌ང༌ མི༌ཚོགས༌ ཛོམས༌ས༌ མ༌སྐྱོད༌ ཟེར༌ཏེ༌ ཞུ༌ཝ༌ ཕུལ༌ཨིན༌ ལོན༌ ཀལས༌།"]], [["མི༌ཚོགས༌སི༌ ནང༌ང༌ ཧི༌ལིངས༌ ཆེན༌མོ༌ བིང༌, མི༌ སོ༌སོའེ༌ སྤེ༌ར༌ སོ༌སོ༌ ཟེར༌ཨིན༌ ཀུ༌ཅོ༌ ཏང༌ངད༌པིན༌, ཡང༌ མང༌ཆེའ༌བོའ༌ ཁོང༌གུན༌ ཏེ༌རུ༌ ཅི༌ཕིའ༌ ཡོངས༌ཏེ༌ ཨིན༌ཁན༌བོའང༌ གྱུས༌ མེད༌པིན༌།"]], [["ཏེ༌ ནས༌ལུག༌པོ༌ ཧ༌གོ༌ཅུག༌ཅེས༌ལ༌ ཡ༌ཧུ༌དཱ༌པ༌གུན༌ནི༌ ཨ༌ལེག༌ཟན༌དེར༌ མི༌ཚོགས༌སི༌ དུན༌ལ༌ རིལས༌། ཁོའེ༌ མི༌གུན༌ལ༌ ཅུབ༌ཅད༌ཅེས༌ལ༌ སྟགས༌ ཅོས༌ཏེ༌ སྤེ༌ར༌ ཟེར༌ཅེས༌སི༌ རྩོན༌གྲུས༌ ཅོས༌།"]], [["ཨིན༌ནའང༌ མི༌གུན༌ནི༌ ཁོ༌ ཡ༌ཧུ༌དཱ༌པ༌, ཨར༌ཏི༌མིས༌ལ༌ མ༌རྩི༌ཁན༌ ཨིན༌ཁན༌བོ༌ ཤེས༌ས༌ཅིག༌, མི༌ཚང༌མའེ༌ ཅིག༌ སོང༌ཏེ༌ ཆུ༌ཚོད༌ ཉིས༌ ཟམ༌ ཀུ༌ཅོ༌ ཏང༌ཨིན༌ ཟེརས༌, \"ཨེ༌ཕེ༌སས༌པའེ༌ ལ༌མོ༌ ཨར༌ཏི༌མིས༌ ཇིགས༌པོ༌ ཨིན༌།\""]], [["ཨིན༌ནའང༌ གྱལ༌སའེ༌ སྤོན༌བོ༌བོའེ༌, མི༌ཚོགས༌པོའ༌ ཅུབ༌ཅད༌ཅུག༌ཉན༌ ཡང༌ ཟེརས༌, \"ཨེ༌ཕེ༌སས༌པ༌གུན༌, ཨེ༌ཕེ༌སས༌སི༌ གྱལ༌སའ༌, ལ༌མོ༌ ཨར༌ཏི༌མིས༌སི༌ ཆོད༌ཁང༌ དང༌ ནམ༌ཁའ༌ནེ༌ བབས༌ཁན༌ནི༌ ཁོང༌ངི༌ སྐུན༌དྲའ༌ སྲུང༌ཁན༌ ཨིན༌ཁན༌བོ༌ ཚང༌མ༌ལ༌ གྱུས༌ཨིན༌ནོག༌།"]], [["ཏེ༌ དེན༌བ༌གུན༌ལ༌ སུ༌ཞིག༌གིའང༌ གྱབ༌གལ༌ ཅོ༌མི༌ཉན༌ཅེས༌པོའེ༌, ཁྱོ༌ཞའ༌ ཚང༌མ༌ ཅུབ༌ཅད༌ཏེ༌ དུག༌ཤིག༌ ཡང༌ རིང༌གྱོགས༌སི༌ ནང༌ང༌ སམ༌བ༌ མེད༌ཁན༌ནི༌ ལས༌ མ༌ཅོ༌ཤིག༌།"]], [["ཁྱོ༌ཞའེ༌ ཟུམས༌ཏེ༌ འི༌ཀ༌ ཁྱོང༌ཁན༌གུན༌ནི༌ ང༌ཏི༌ ལ༌མོའ༌ དད༌ལོག༌ མ༌ ཅོས༌ཏོག༌ ཡ༌ ཁོང༌ངི༌ ཆོད༌ཁང༌ མ༌ ཅོམས༌ཏོག༌།\""]], [["\"གལ༌ཏེས༌ སེར༌གར༌ དེ༌མེ༌ཏྲི༌འུས༌ དང༌ ཁོའེ༌ ཕྲོ༌པ༌ ཟོ༌པ༌གུན༌ནི༌ ཁོང༌གུན༌ནི༌ ཁྲིམས༌ ཅགས༌ཏོག༌ སམ༌མད༌ན༌, ཁྲིམས༌ཁུང༌ ཕེས༌ཏེ༌ ཁྲིམས༌པོན༌གུན༌ ཡོད༌ཏེ༌ ཨིན༌ནོག༌, ཏེ༌རུ༌ ཁོང༌གུན༌ནི༌ གྱབ༌གལ༌ལ༌ ཤགས༌ ཏང༌ཉན༌ཅེས༌ ཨིན༌ནོག༌།"]], [["གལ༌ཏེས༌ ཁྱོ༌ཞ༌གུན༌ལ༌ ཁོང༌གུན༌ནི༌ གྱབ༌གལ༌ལ༌ ཞན༌ཡང༌ སྐྱོན༌རྗོད༌ ཡོད༌ན༌ ཏེ༌གུན༌ནའང༌ ཏེ༌ ཁྲིམས༌པོན༌གུན༌ནི༌ ཐག༌ཅད༌ ཉན༌ཅེས༌ ཨིན༌ནོག༌།"]], [["དི༌རིང༌ བྱུང༌ཁན༌ ཚང༌མའེ༌ སྟིང༌ནེ༌ རོམ༌པའེ༌ ཝང༌སྲུལ༌པའེ༌ ང༌དང༌ང༌ ཧི༌ལིངས༌ བིང༌ཅུག༌ཅེས༌ལ༌ ཉད༌གལ༌ ཀལ༌ཅེས༌སི༌ ཇིགས༌པ༌ ཨིན༌ནོག༌། འི༌ ཧི༌ལིངས༌ ཕིང༌ཅེས༌པོའེ༌ ཕིའ༌ ཅའང༌ གྱུན༌ཚན༌ གྱལ༌ལ༌ཞིག༌ མེད༌པ༌ ང༌དང༌ངི༌ ཅི༌ ལན༌ཏང༌ཨིན༌།\""]], [["ཏེ༌ཟུག༌ ཟེར༌ཏེ༌ སྟིང༌ནེ༌ ཁོའེ༌ ཏེ༌ མི༌ཚོགས༌པོ༌ ཤོལ༌ཅུགས༌།"]]], [[["20:1 ནེ༌ 6"], ["ཧི༌ལིངས༌ ཚང༌མ༌ མེད༌ཁན༌ ཆའ༌ཅིག༌, པ༌འུ༌ལུའི༌ ལོབ༌ཕྲུགས༌གུན༌ བོད༌ད༌ ཛད༌ཏེ༌ ཁོང༌གུན༌ལ༌ སྤོས༌པ༌ སལས༌, ཡང༌ སྟིང༌ཇུག༌གི༌ ཇུ༌ མོལ༌ཏེ༌ ཁོང༌ མ༌ཀེ༌དོ༌ནི༌ཡཱ༌ སྐྱོདས༌།"]], [["བེས༌སི༌ ཏུས༌ལ༌ ཁོང༌ ལེབས༌སེ༌ ནས༌ས༌གུན༌ནི༌ ནང༌ང༌ ཏད༌པ༌ཅན༌གུན༌ལ༌ སྤོས༌པ༌ སལ༌ཨིན༌ སྐྱོདས༌, གིརིས༌སི༌ ཡུལ༌ཇོངས༌ལ༌ ལེབས༌ཏེ༌ སྟིང༌ནེ༌"]], [["ཏེ༌རུ༌ ཁོང༌ ཟླ༌ཝ༌ སུམ༌ ཞུགས༌། ཁོང༌ གྲུ༌ཟིང༌ངི༌ ནང༌ང༌ སི༌རི༌ཡཱ༌ སྐྱོད༌ཅེས༌སི༌ གྲལ༌གྲིག༌ ཅོའ༌ ཟ༌ནེ༌, ཡ༌ཧུ༌དཱ༌པ༌གུན༌ནི༌ ཁོང༌ སད༌ཅེས༌སི༌ ཅུས༌ངན༌ ལྡིངས༌ཁན༌བོ༌ ཚོར༌པ༌, ཁོང༌ངི༌ ལོགས༌ཏེ༌ མ༌ཀེ༌དོ༌ནི༌ཡཱ༌ གྱུད༌ཏེ༌ ཆ༌ཅེས༌ལ༌ ཐག༌ཅདས༌།"]], [["ཁོང༌ ཉམ༌པོ༌ བེ༌རེ༌ཨཱ༌ནེ༌ པིར༌རུའི༌ བུ༌ཚའ༌ སོ༌པ༌ཏེར༌, ཐེ༌ས༌ལོ༌ནི༌ཀ༌ནེ༌ ཨ༌རིས༌ཏར༌ཀུས༌ དང༌ སེ༌ཀུན༌དུས༌, དེར༌བེ༌ནེ༌ གཱ༌ཡུས༌, ཨ༌སི༌ཨཱའེ༌ ཡུལ༌ཇོངས༌ནེ༌ ཏི༌ཁི༌ཀུས༌ དང༌ ཏྲོ༌ཕི༌མུས༌ ཡང༌ ཏི༌མོ༌ཐི༌ ཆ༌ཅེས༌ ཡོད༌པིན༌།"]], [["ཁོང༌གུན༌ པ༌འུ༌ལུའི༌ སང༌ སྔུན༌ལ༌ སོང༌ཏེ༌ ཏྲོ༌འེས༌ གྱལ༌སའེ༌ ནང༌ང༌ ང༌ཞའེ༌ ཕིའ༌ སྲུངས༌ཏེ༌ དུགས༌།"]], [["སྐྱུར༌ མེད༌ཁན༌ནི༌ ཏ༌གི༌ ཏུས༌ཆེན༌ནི༌ སྟིང༌ནེ༌ ང༌ཞ༌གུན༌ ཕི༌ལི༌པི༌ནེ༌ གྲུ༌ཟིང༌ང༌ ཞོན༌ཏེ༌ སོང༌པིན༌, ཡང༌ ཞག༌ ལྔའེ༌ སྟིང༌ནེ༌ ཏྲོ༌འེས༌ གྱལ༌སའ༌ ལེབས༌ཏེ༌ ཞན༌མ༌ ཕྲོ༌པ༌གུན༌ ཐུག༌, ང༌ཞའ༌ ཏེ༌རུ༌ ཞག༌པོ༌ རྡུན༌ དུགས༌པིན༌།"]], [["20:7 ནེ༌ 12"], ["ཟ༌ཉི༌མའེ༌ ཞག༌ག༌, གཙོ༌བོའེ༌ དོན༌ཏང༌ ཟའ༌ཅེས༌ལ༌ ང༌ཞའ༌ ཏེ༌རུ༌ ཡོད༌ཁན༌ནི༌ ཆོས༌ཚོགས༌ ཉམ༌པོ༌ ཛོམས༌, སྟིང༌མ༌ཞག༌པོ༌ པ༌འུ༌ལུ༌ ཆ༌ཅེས༌ ཨིན༌པ༌ ཁོང༌ ཚན༌ཕེད༌ ཚག༌པ༌ ཆོས༌ཤད༌ཨིན༌ ཞུགས༌།"]], [["སྟང༌ཐོག༌ག༌ ང༌ཞ༌གུན༌ ཛོམས༌ཏེ༌ ཡོད༌ཁན༌ནི༌ ནང༌བོའེ༌ ནང༌ང༌ འོད༌ མང༌པོ༌ ཏུགས༌ཏེ༌ ཡོད༌པིན༌།"]], [["ཁོང༌གུན༌ནི༌ ཕྲོའ༌ ཨེའུ༌ཏི༌ཀུས༌ ཟེར༌ཁན༌ནི༌ ཁྱོག༌ཏོང༌ཞིག༌ ཀར༌ཁུང༌ངི༌ཀ༌ དུགས༌ཏེ༌ ཡོད༌པིན༌, པ༌འུ༌ལུའི༌ གོར༌གོར༌ ཚག༌པ༌ གྲོས༌དུར༌ ཛད༌ཅེས༌པོའེ༌ ཁོའ༌ ཉིད༌ ལྕིན༌ཏྲེ༌ ཡོངས༌, ཡང༌ ཐོག༌ཚད༌ སུམ༌ནེ༌ ཐུར༌ལ༌ བུད༌ཏེ༌ ཤི༌།"]], [["པ༌འུ༌ལུ༌ ཡོག༌ག༌ སྐྱོད༌ཏེ༌ ཁྱོག༌ཏོང༌བོའེ༌ ཟུགས༌པོའ༌ ཁྲིལ༌ཏེ༌, \"ཇིག༌ མ༌ཇིག༌ཤིག༌, ཁོ༌ སོན༌ཏེ༌ ཨིན༌ནོག༌\" མོལས༌།"]], [["ཏེ༌ནེ༌ པ༌འུ༌ལུ༌ ཁེ༌ཐོག༌ག༌ ལོགས༌ཏེ༌ སྐྱོད༌ཏེ༌ དོན༌ཀྱིར༌ ཅག༌ཏེ༌ ཚང༌མ༌ ཛོམས༌ཏེ༌ ཟོས༌, ཡང༌ ནམ༌ལངས༌ ཚག༌པ༌ གྲོས༌དུར༌ ཛདས༌, ཏེ༌ནེ༌ ཁོང༌ ཏེ༌ཀ༌ནེ༌ སྐྱོདས༌།"]], [["ཁོང༌གུན༌ནི༌ ཏེ༌ བུ༌ཚ༌བོ༌ སོན༌ཏེའ༌ ཁོའེ༌ ཁང༌པ༌ ཁྱེར༌ཉན༌པ༌ ཁོང༌གུན༌ལ༌ ཞི༌དེ༌ ཐོབ༌།"]], [["20:13 ནེ༌ 38"], ["པ༌འུ༌ལུ༌ ཨ༌སོས༌ གྲོང༌ཁྱེར༌ལ༌ ཞབ༌གྲུལ༌ལ༌ སྐྱོད༌ཅེས༌ ཡང༌ ང༌ཞའ༌ ཏེ༌རུ༌ གྲུ༌ཟིང༌ངི༌ ནང༌ང༌ སོང༌ཏེ༌ ཁོང༌ ཉམ༌པོ༌ ཛོམ༌ཅེས༌ལ༌ ཁོང༌ངི༌ ཐབས༌ལྡིངས༌།"]], [["ཨ༌སོས༌ལ༌ ཁོང༌ ང༌ཞ༌གུན༌ ཉམ༌པོ༌ ཐུག༌ག༌ཅིག༌, ང༌ཞའེ༌ ཁོང༌ གྲུ༌ཟིང༌ང༌ སྐྱོན༌ཏེ༌ མི༌ཏི༌ལེ༌ནེ༌ གྲོང༌ཁྱེར༌ལ༌ སོང༌པིན༌།"]], [["ཐོ༌རེ༌ཟུག༌པོ༌ ཏེ༌ཀ༌ནེ༌ གྲུ༌ཟིང༌ང༌ ཞོན༌ཏེ༌ ང༌ཞ༌གུན༌ ཀི༌འུས༌ ཚོ༌ལིང༌ང༌ ལེབ༌, ཡང༌ སྟིང༌མ༌ཞག༌པོ༌ ས༌མོས༌ ཚོ༌ལིང༌ང༌ ལེབ༌། ཏེ༌ སང༌ སྟིང༌མ༌ཞག༌པོ༌ ང༌ཞ༌གུན༌ མི༌ལི༌ཏུས༌ གྲོང༌ཁྱེར༌ལ༌ ལེབ༌།"]], [["པ༌འུ༌ལུ༌ ཨེ༌ཕེ༌སས༌སི༌ ནང༌ང༌ དུག༌ག༌ མ༌ཛདས༌, ཅིའ༌ཟེར༌ན༌ ཨ༌སི༌ཨཱའེ༌ ནང༌ང༌ ཞུགས༌ཏེ༌ ཏུས༌ གོད༌ལ༌ མ༌ཏང༌ང༌ ཙམ༌ ཐུབ༌ཉན༌ནའང༌ ཡེ༌རུ༌ཤ༌ལེམ༌མ༌ གྱོགས༌པ༌ སྐྱོད༌ཅེས༌སི༌ དོད༌པ༌ ཛདས༌། གལ༌ཏེས༌ ཉན༌ན༌ པེན༌ཏི༌ཀོས༌སི༌ ཏུས༌ཆེན༌ནི༌ ཞག༌ཚག༌པ༌ ཏེ༌རུ༌ ལེབ༌ཅེས༌ལ༌ ཐད༌དད༌པིན༌།"]], [["མི༌ལི༌ཏུས༌ནེ༌ པ༌འུ༌ལུའི༌ ཨེ༌ཕེ༌སས༌སི༌ ཆོས༌ཚོགས༌སི༌ འུ༌སྐྱོང༌གུན༌ལ༌ ཁོང༌ང༌ ཐུག༌ག༌ལ༌ ཡོང༌ མོལ༌ཏེ༌ ལོན༌ ཀལས༌།"]], [["འུ༌སྐྱོང༌གུན༌ ལེབ༌བ༌ཅིག༌, པ༌འུ༌ལུའི༌ ཁོང༌གུན༌ལ༌ མོལས༌, \"ཨ༌སི༌ཨཱ༌ ནང༌ང༌ གོ༌མ༌རང༌ ལེབ༌བི༌ ཞག༌ནེ༌ དག༌ས༌ ཚག༌པ༌ ངའེ༌ ཁྱོ༌ཞ༌གུན༌ ཉམ༌པོ༌ མི༌ཚེ༌ ཀ༌ཟུག༌ཤིག༌ག༌ ཕུདས༌, ཁྱོ༌ཞ༌གུན༌ལ༌ གྱུས༌ཨིན༌ནོག༌།"]], [["ང༌ ཡ༌ཧུ༌དཱ༌པ༌གུན༌ནི༌ ཅུས༌ངན༌ མང༌པོའེ༌ དོང༌ལེན༌ ཅོ༌གོས༌ནའང༌, ངའེ༌ ང༌རང༌ངི༌ མི༌ཚེའེ༌ ནང༌ང༌ མ༌ ཉམ༌ཤུང༌ དང༌ ཆི༌མ༌ ཉམ༌པོ༌ གཙོ༌བོའེ༌ ཞབ༌སྟོག༌ ཞུས༌པིན༌།"]], [["ཁྱོ༌ཞའེ༌ ཁང༌པའེ༌ ནང༌ང༌ ཨིན༌གྲོ༌ ཡ༌ ཕི༌ལོག༌ག༌ མི༌མངས༌སི༌ དུན༌ལ༌ ཁྱོ༌ཞ༌གུན༌ལ༌ ཕན༌ཐོགས༌ཅན༌ནི༌ ལབ༌ཞ༌ ཏང༌ཅེས༌ལ༌ ངའེ༌ ཐེ༌ཚོམས༌ མ༌ནེ༌ མ༌ཅོས༌པིན༌།"]], [["དཀོན༌མཆོག༌གི༌ སྐུན༌དུན༌ལ༌ ཤགས༌པ༌ ཟུམས༌ཏེ༌ ང༌དང༌ངི༌ གཙོ༌བོ༌ ཡེ༌ཤུའི༌ཀ༌ ཏད༌པ༌ ཁྱོང༌གོ༌ཤེས༌སི༌ སྤང༌པོ༌ ངའེ༌ ཡ༌ཧུ༌དཱ༌པ༌ དང༌ གིརིས༌པ༌ གུན༌ལ༌ ཏངས༌པིན༌།\""]], [["\"ཏ༌ དམ༌པའེ༌ ཐུག༌ཉིད༌དི༌ ངའེ༌ སེམས༌ ཁྲིད༌ཏེ༌ ཁྱེར༌ར༌ ཛད༌ཅེས༌པོའེ༌ ང༌ ཡེ༌རུ༌ཤ༌ལེམ༌མ༌ ཆ༌གོས༌། ང༌ གྱུས༌མེད༌ ཏེ༌རུ༌ ང༌ ཉམ༌པོ༌ ཅི༌ ཆེན༌།"]], [["ང༌ གྱུས༌ཡོད༌, དམ༌པའེ༌ ཐུག༌ཉིད༌དི༌ གྱལ༌ས༌ ཚང༌མའེ༌ ནང༌ང༌ ངའེ༌ ཕིའ༌ ཙོན༌ དང༌ རྡུག༌ངལ༌ གུན༌ སྲུངས༌ཏེ༌ ཡོད༌ཁན༌བོའེ༌ སྤང༌པུད༌ད༌ ཛད༌དད༌།"]], [["གལ༌ཏེས༌ དཀོན༌མཆོག༌གི༌ ཐུག༌རྗེ༌ སྐོར༌རི༌ གའ༌མོའེ༌ ནས༌ཚུལ༌ ཤད༌ཅེས༌སི༌ ཁག༌ ཀ༌བོ༌ གཙོ༌བོ༌ ཡེ༌ཤུའི༌ ངའ༌ སྟད༌ད༌ ཛདས༌, ཏེ༌བོ༌ གྲུབ༌ཅུག༌ མ༌ཐུབ༌ན༌ ངའེ༌ སྲོག༌པོ༌ ངའེ༌ ཕིའ༌ རིན༌མེད༌ ཨིན༌།\""]], [["\"དག༌ས༌ ཚག༌པ༌ ངའེ༌ ཁྱོ༌ཞ༌གུན༌ལ༌ དཀོན༌མཆོག༌གི༌ གྱལ༌སྲིད༌དི༌ སྐོར༌ལ༌ ཤད༌པིན༌, ཨིན༌ནའང༌ ང༌ གྱུས༌ཡོད༌ ཏ༌ནེ༌ཕར༌ལ༌ ཁྱོ༌ཞའེ༌ ཕྲོ༌ནེ༌ སུ༌ཞིག༌གིའང༌ ང༌ ཡང༌སྐྱར༌ མ༌ནེ༌ མི༌ ཐོང༌།"]], [["དི༌རིང༌ ངའེ༌ ཁྱོ༌ཞ༌གུན༌ལ༌ ཟེར༌རད༌, སུ༌ཞིག༌ ཏད༌པ༌ མེད༌པ༌ ཤི༌ཏེ༌ དཀོན༌མཆོག༌གི༌ ཐའ༌མེད༌ཁན༌ནི༌ ཆད༌པ༌ ཕོག༌ན༌ ཏེ༌བོ༌ ངའེ༌ སྐྱོན༌ མན༌,"]], [["ཅིའ༌ཟེར༌ན༌ ངའེ༌ ཁྱོ༌ཞ༌གུན༌ལ༌ ཐེ༌ཚོམས༌ མེད༌པ༌ དཀོན༌མཆོག༌གི༌ ང༌དང༌གུན༌ནི༌ ཕིའ༌ ཛད༌ཁན༌ནི༌ ཐབས༌ལྡིངས༌ ཚང༌མའེ༌ སྐོར༌ལ༌ སྤང༌པོ༌ ཏངས༌པིན༌།"]], [["ཁྱོ༌ཞ༌རང༌ དང༌ དཀོན༌མཆོག༌གི༌ ལུག༌ ཚང༌མ༌ སྐྱོབ༌ཏེ༌ བོར༌ཤིག༌, ཀ༌བོའེ༌ཀ༌ ཁྱོ༌ཞ༌གུན༌ དམ༌པའེ༌ ཐུག༌ཉིད༌དི༌ འུ༌སྐྱོང༌ང༌ ལྡམ༌མ༌ ཛད༌ཏེ༌ ཨིན༌, གཙོ༌བོའེ༌ རང༌ངི༌ སྐུ༌ཁྲག༌ ཤལ༌ལ༌ ཛད༌ཏེ༌ ཉོའ༌ ཛད༌ཁན༌ནི༌ ཆོས༌ཚོགས༌པོའ༌ ལུག༌རྫི༌ ཙོགས༌ལ༌ ལྟ༌སྟོག༌ ཅོ༌ཤིག༌།"]], [["ང༌ སོང༌ཏེ༌ སྟིང༌ནེ༌ ཁྱོ༌ཞ༌གུན༌ནི༌ ཕྲོའ༌ ནོད༌པ༌ སྐྱལ༌ཁན༌ནི༌ ཤང༌ཀུ༌གུན༌ ཡོངས༌ཏེ༌ ཆོས༌ཚོགས༌སི༌ ནང༌ང༌ ནོད༌པ༌ སྐྱལ༌ཅེས༌པོ༌ ང༌ གྱུས༌ཡོད༌།"]], [["ཁྱོ༌ཞ༌རང༌ངི༌ ཕྲོ༌ནེ༌ དཀོན༌མཆོག༌གི༌ དེན༌བའེ༌ ལོན༌བོ༌ གྱུར༌ཏེ༌ ཟུན༌ ཏང༌ཁན༌གུན༌ བིངས༌ཏེ༌ མ༌ཤི༌ཀའེ༌ ལོབ༌ཕྲུགས༌གུན༌ ཁོ༌རང༌གུན༌ནི༌ གྱབ༌ནེ༌ ཁྲིད༌ཏེ༌ ཁྱེར༌ཅེས༌སི༌ རྩོན༌གྲུས༌ ཅོ༌ཨིན༌།"]], [["ཤང༌ ཅོ༌ཤིག༌, ཁྱོ༌ཞ༌གུན༌ ཉམ༌པོ༌ ལོ༌ སུམ༌ ཡོད༌ ཟ༌ནེ༌, ཚན༌ཉིན༌ མེད༌པ༌ ངའེ༌ ཆི༌མ༌ ཉམ༌པོ༌ ཁྱོ༌ཞ༌གུན༌ལ༌ དཀོན༌མཆོག༌གི༌ ལམ༌མི༌ ཀ༌ནེ༌ ཐག༌རིང༌ང༌ མི༌ཆ༌ཅེས༌ལ༌ ཏུས༌གྱུན༌ སྤང༌པུད༌ཁན༌བོ༌ ཨིད༌ཏུ༌ ཅོ༌ཤིག༌།\""]], [["\"ཏ༌ ངའེ༌ དཀོན༌མཆོག༌ དང༌ ཁོང༌ངི༌ ཐུག༌རྗེ༌ སྐོར༌རི༌ ལོན༌བོ༌ ཁྱོ༌ཞ༌གུན༌ནི༌ ལག༌ག༌ སྟད༌དད༌, ཏེ༌ ལོན༌བོའེ༌ ཁྱོ༌ཞ༌གུན༌ ཏད༌པའེ༌ ནང༌ང༌ ལྡན༌ ཅུག༌ག༌ ཛད༌ཅེས༌, ཡང༌ དམ༌པ༌ ཛད༌ཁན༌ ཚང༌མའེ༌ ཕྲོའ༌ ཁྱོ༌ཞ༌གུན༌ལ༌ ནོར༌སྐལ༌ སལ༌ལ༌ ཛད༌ཉན༌ཨིན༌།"]], [["ཞན༌མའེ༌ སེར༌ ཡ༌ མུལ༌ ཡ༌ ཀོས༌ལག༌གི༌ དོད༌པ༌ ངའེ༌ མ༌ཅོས༌པིན༌།"]], [["ངའེ༌ རང༌ངི༌ ལག༌པ༌ བད༌ཏེ༌ ང༌རང༌ དང༌ ངའེ༌ ཕྲོ༌པ༌གུན༌ནི༌ སྒོས༌དོམ༌ དྲན༌དྲ༌ ཅོས༌ཁན༌བོ༌ ཁྱོ༌ཞའ༌ གྱུས༌ཨིན༌ནོག༌།"]], [["ངའེ༌ ཅོ༌ཁན༌ ཚང༌མའེ༌ ནང༌ང༌ ཁྱོ༌ཞ༌གུན༌ལ༌ རྩོན༌གྲུས༌ ཉམ༌པོ༌ ལས༌ ཅོས༌ཏེ༌ ང༌དང༌གུན༌ནི༌ ཉམ༌ཤུང༌གུན༌ལ༌ རོགས༌ ཅོ༌གོ༌ཤེས༌པོ༌ ལྟན༌པིན༌། ང༌དང༌གུན༌ནི༌ གཙོ༌བོ༌ ཡེ༌ཤུའི༌ མོལ༌ཁན༌བོ༌ ཨིད༌ཏུའ༌ བོར༌ཤིག༌, 'ལེན༌ཅེས༌སི༌ སང༌ ཏང༌ཅེས༌པོ༌ མང༌ང༌ ཅིན༌ལབས༌ཅན༌ ཨིན༌'།\""]], [["ཏེ༌ ཞལ༌ཏ༌གུན༌ མོལ༌ཏེ༌ སྟིང༌ནེ༌ པ༌འུ༌ལུའི༌ ཚང༌མ༌ ཉམ༌པོ༌ པིག༌དོང༌ ཙུགས༌ཏེ༌ མོས༌ལམ༌ ཞུས༌།"]], [["ཁོང༌ ཚང༌མའེ༌ པ༌འུ༌ལུའ༌ ཁྲིལ༌ཨིན༌ ཕུག༌ཏང༌ཨིན༌ སྟིང༌ཇུག༌གི༌ ཇུ༌ ཞུ༌ཨིན༌ ངུས༌།"]], [["ཁོང༌གུན༌ནི༌ ཕིའ༌ ཚང༌མའེ༌ སང༌ ཚེར༌ཁ༌ ཆེན༌མོ༌བོ༌ ནི༌ པ༌འུ༌ལུའི༌ ཏ༌ནེ༌ཕར༌ལ༌ ཁོང༌གུན༌ནི༌ ཁོང༌ ཡང༌སྐྱར༌ མི༌ཐོང༌ མོལ༌ཅེས༌པོ༌ ཨིན༌པིན༌། ཏེ༌ནེ༌ ཁོང༌ ཚང༌མ༌ གྲུ༌ཟིང༌ ཚག༌པ༌ པ༌འུ༌ལུ༌ སྐྱལ༌ལ༌ སོང༌།"]]], [[["21:1 ནེ༌ 16"], ["ཨེ༌ཕེ༌སས༌པའེ༌ འུ༌སྐྱོང༌གུན༌ལ༌ སྟིང༌ཇུག༌གི༌ ཇུ༌ ཟེར༌ཏེ༌ ང༌ཞའ༌ གྲུ༌ཟིང༌ངི༌ ནང༌ང༌ ཀོས༌ ཚོ༌ལིང༌ང༌ ཁ༌དྲང༌ང༌ སོང༌པིན༌། སྟིང༌མ༌ཞག༌པོ༌ རོ༌དུས༌ ཚོ༌ལིང༌ང༌ ལེབ༌, ཡང༌ ཏེ༌སྟིང༌ནེ༌ པ༌ཏ༌ར༌ གྲོང༌ཁྱེར༌ལ༌།"]], [["ཏེ༌རུ༌ ང༌ཞ༌གུན༌ལ༌ ཕོ༌ནི༌ཤི༌འ༌ ཡུལ༌ཇོངས༌ལ༌ ཆའ༌ཁན༌ནི༌ གྲུ༌ཟིང༌ཞིག༌ ཐོབ༌པ༌ ང༌ཞའ༌ ཏེ༌ནང༌ང༌ ཞོན༌ཏེ༌ སོང༌པིན༌།"]], [["གྲུ༌ཟིང༌ངི༌ ཀ༌ནེ༌ ང༌ཞའེ༌ ཀིབ༌རུས༌ ཚོ༌ལིང༌ ཐོང༌ ཡང༌ ང༌ཞའ༌ ཏེ༌ ཚོ༌ལིང༌ ཡོ༌མ༌ ཆོགས༌ལ༌ བོར༌ཏེ༌ སི༌རི༌ཡཱ༌ ཆོགས༌ལ༌ སོང༌པིན༌། ཏཱ༌ཡིར༌ གྱལ༌ས༌ ཅ༌ལག༌ ཕབ༌གོ༌ཤེས༌ ཡོད༌པ༌ གྲུ༌ཟིང༌བོ༌ ཏེ༌རུ༌ བོརས༌།"]], [["ང༌ཞའང༌ གྲུ༌ཟིང༌ནེ༌ བབས༌ཏེ༌ ཏད༌པ༌ཅན༌གུན༌ ཙལ༌པ༌ ཐོབ༌ཏེ༌ ཁོང༌གུན༌ ཉམ༌པོ༌ ཞག༌པོ༌ རྡུན༌ དུགས༌པིན༌། དམ༌པའེ༌ ཐུག༌ཉིད༌ གྱུད༌ཏེ༌ ཁོང༌གུན༌ནི༌ པ༌འུ༌ལུའ༌ ཡེ༌རུ༌ཤ༌ལེམ༌མ༌ མི༌སྐྱོད༌ཅེས༌ལ༌ ཞུ༌ཝ༌ ཕུལས༌།"]], [["ཞག༌མ༌ རྡུན༌ནི༌ སྟིང༌ནེ༌ ང༌ཞའ༌ གྲུ༌ཟིང༌ང༌ ཞོན༌ན༌ ཆ༌ཅིག༌, ན༌མ༌ དང༌ ཕྲུ༌གུ༌ ཐེས༌ཏེ༌ ཆོས༌ཚོགས༌ གང༌པོ༌ གྱལ༌ས༌ནེ༌ བིང༌ཏེ༌ ང༌ཞའ༌ ལམ༌ཅུག༌ག༌ལ༌ གྱ༌ཚོའེ༌ ཐའ༌མ༌ ཚག༌པ༌ ཡོངས༌། ཏེ༌ཀ༌ ང༌ཞའ༌ ཚང༌མའེ༌ པིག༌དོང༌ ཙུགས༌ཏེ༌ མོས༌ལམ༌ ཞུས༌པིན༌།"]], [["ཁོང༌གུན༌ལ༌ སྟིང༌ཇུག༌གི༌ ཇུ༌ ཞུས༌ཏེ༌ ང༌ཞ༌གུན༌ གྲུ༌ཟིང༌ང༌ ཞོནས༌, ཡང༌ ཁོང༌གུན༌ རང༌རང༌ངི༌ ཁང༌པ༌ ལོགས༌ཏེ༌ སོང༌།"]], [["ཏཱ༌ཡིར༌ནེ༌ ང༌ཞའ༌ པེ༌ཏོ༌ལེ༌མཱ༌འིས༌ གྱལ༌ས༌ ལེབ༌, ཏེ༌རུ༌ མ༌ཤི༌ཀ༌པའེ༌ སྤུན༌གུན༌ལ༌ ཐུག༌ག༌ སོང༌ཏེ༌ ཁོང༌གུན༌ ཉམ༌པོ༌ ཞག༌ཅིག༌ དུགས༌པིན༌།"]], [["སྟིང༌མ༌ཞག༌པོ༌ ཏེ༌ཀ༌ནེ༌ བིང༌ཏེ༌ ང༌ཞ༌གུན༌ ཀཱེ༌སར༌རིའ༌ གྱལ༌ས༌ ལེབ༌, ཏེ༌རུ༌ གའ༌མོའེ༌ ནས༌ཚུལ༌ ཤད༌ཁན༌, ཕི༌ལིབ༌བི༌ ཁང༌པ༌ ང༌ཞའ༌ དུགས༌པིན༌, ཁོ༌ ཡེ༌རུ༌ཤ༌ལེམ༌མི༌ ནང༌ང༌ ཆོས༌ཚོགས༌ལ༌ ཞབ༌སྟོག༌ ཞུའ༌ལ༌ ལྡམས༌ཁན༌ རྡུན༌ནི༌ ཕྲོ༌ནེ༌ ཅིག༌ ཨིན༌པིན༌།"]], [["ན༌མ༌ མ༌ཅོ༌ཁན༌ནི༌ བུ༌མོ༌ ཞི༌ ཁོའ༌ ཡོད༌པིན༌, ཀ༌གུན༌ལ༌ ལུང༌སྟན༌ ཤད༌ཅེས༌སི༌ ཁྱུད༌ ཐོབ༌ཏེ༌ ཡོད༌པིན༌།"]], [["ང༌ཞའ༌ ཏེ༌རུ༌ དུགས༌ཏེ༌ ཞག༌ ཁ༌ཅིག༌ ཆའ༌ཅིག༌, ཡ༌ཧུ༌དཱ༌ནེ༌ ཨ༌ག༌བས༌ ཟེར༌ཁན༌ནི༌ ལུང༌སྟོན༌པ༌ཞིག༌ སྐྱོདས༌།"]], [["ང༌ཞའེ༌ དུན༌ལ༌ སྐྱོད༌ཏེ༌ པ༌འུ༌ལུའི༌ སྐྱེ༌རག༌པོ༌ ཉམ༌པོ༌ ཁོ༌རང༌ངི༌ རྐང༌ལག༌གུན༌ ལྡམས༌ཏེ༌ ལུང༌སྟན༌ སལས༌, \"དམ༌པའེ༌ ཐུག༌ཉིད༌དི༌ མོལ༌དུག༌, ཡེ༌རུ༌ཤ༌ལེམ༌མི༌ ནང༌ང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ འི༌ སྐྱེ༌རག༌གི༌ དག༌པོ༌བོ༌ འི༌ཙོགས༌ལ༌ ལྡམས༌ཏེ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ལག༌ག༌ སྟད༌ཨིན༌།\""]], [["ཏེ༌བོ༌ ཚོར༌ར༌ཅིག༌, ང༌ཞའ༌ དང༌ ཏེ༌རུ༌ ཡོད༌ཁན༌ནི༌ མི༌གུན༌ནི༌ པ༌འུ༌ལུའ༌ ཇུ༌ཇུ༌ ཡེ༌རུ༌ཤ༌ལེམ༌མ༌ མ༌སྐྱོད༌ ཞུས༌ཏེ༌ ཞུ༌ཝ༌ ཕུལ༌པིན༌།"]], [["ཨིན༌ནའང༌ པ༌འུ༌ལུའི༌ མོལས༌, \"ཁྱོ༌ཞའ༌ ཅིའ༌ ངུ༌ཨིན༌, ངའེ༌ སེམས༌ ཆག༌ཅུག༌གད༌? ང༌ ཡེ༌རུ༌ཤ༌ལེམ༌མི༌ ནང༌ང༌ གཙོ༌བོ༌ ཡེ༌ཤུའི༌ ཚན༌ནི༌ ཕིའ༌ ལྕག༌ཐག༌ག༌ ལྡམ༌ཅེས༌ མ༌ཚད༌ ཤི༌ཅེས༌ལའང༌ གྲལ༌གྲིག༌ ཨིན༌།\""]], [["ང༌ཞའེ༌ ཞུ༌ཝ༌གུན༌ ཁོང༌ངི༌ མི༌ཉན༌ཅེས༌ ཧ༌གོའ༌ཅིག༌, ང༌ཞའེ༌ ཞུ༌ཝ༌ ཕུལ༌ཅེས༌ ཕངས༌ཏེ༌ ཟེརས༌, \"གཙོ༌བོའེ༌ ཐུག༌གོངས༌ གྲུབ༌ཤིག༌།\""]], [["ཏེ༌ སྟིང༌ནེ༌ ང༌ཞའེ༌ བེས༌སི༌ ཕིའ༌ གྲལ༌གྲིག༌ ཅོས༌ཏེ༌ ཡེ༌རུ༌ཤ༌ལེམ༌ ཆོགས༌ལ༌ ཆ༌ཅེས༌ གོ༌ཟུག༌།"]], [["ཀཱེ༌སར༌རིའ༌ ཡོད༌ཁན༌ནི༌ ལོབ༌ཕྲུགས༌ ཁ༌ཅིག༌གའང༌ ང༌ཞའ༌ ཉམ༌པོ༌ ཡོངས༌། ཁོང༌གུན༌ནི༌ ང༌ཞའ༌ ཀིབ༌རུས༌པ༌ མན༌ན༌སོན༌ནི༌ ཁང༌པ༌ དུག༌ག༌ལ༌ ཁྱེརས༌, ཁོ༌ ཏུས༌ མང༌པོའེ༌ སྔུན༌ལ༌ ཡེ༌ཤུའི༌ ལོབ༌ཕྲུགས༌ གྱུར༌ཏེ༌ ཨིན༌པིན༌།"]], [["21:17 ནེ༌ 26"], ["ང༌ཞ༌གུན༌ ཡེ༌རུ༌ཤ༌ལེམ༌མ༌ ལེབ༌བ༌ཅིག༌, མ༌ཤི༌ཀ༌པའེ༌ སྤུན༌གུན༌ནི༌ མ༌ ཐད༌པོ༌ ཉམ༌པོ༌ གའ༌སུས༌ ཞུས༌།"]], [["ཐོ༌རེ༌ཟུག༌པོ༌ པ༌འུ༌ལུ༌ དང༌ ང༌ཞ༌གུན༌ ཡ༌ཀོབ༌བ༌ ཐུག༌ག༌ སོང༌པིན༌, ཏེ༌རུ༌ ཆོས༌ཚོགས༌སི༌ འུ༌སྐྱོང༌ ཚང༌མ༌ ཛོམས༌ཏེ༌ དུག༌པིན༌།"]], [["པ༌འུ༌ལུའི༌ ཁོང༌ ཚང༌མ༌ལ༌ ཇུ༌ ཞུས༌ཏེ༌ དཀོན༌མཆོག༌གི༌ ཁོང༌ གྱུད༌ཏེ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ཆག༌ལས༌ ཛད༌ཁན༌གུན༌ནི༌ སྐོར༌ ཁོང༌གུན༌ལ༌ ཞིབ༌སལ༌ ཤད༌ད༌ ཛདས༌།"]], [["ཏེ༌གུན༌ ཚོར༌ར༌ཅིག༌ ཁོང༌གུན༌ནི༌ དཀོན༌མཆོག༌ག༌ སྟོད༌པ༌ ཕུལས༌, ཏེ༌ནེ༌ པ༌འུ༌ལུའ༌ མོལས༌, \"ཅེས༌པའེ༌ སྤུན༌ ལྟོས༌སའང༌, ཡ༌ཧུ༌དཱ༌པ༌ སྟོང༌ མང༌པོ༌ཞིག༌གི༌ ཏད༌པ༌ ཁྱོངས༌, ཡང༌ ཁོང༌ ཚང༌མའེ༌ མོ༌ཟེས༌སི༌ བཀའ༌ཁྲིམས༌གུན༌ལ༌ སྙིང༌ངི༌ ཐིལ༌ནེ༌ ཅེས༌པ༌ ཅོ༌རུག༌།"]], [["ཁོང༌གུན༌ནི༌, ཉེ༌རང༌ངི༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ དུག༌ཁན༌ནི༌ ཡ༌ཧུ༌དཱ༌པ༌ ཚང༌མ༌ལ༌ མོ༌ཟེས༌སི༌ ཁྲིམས༌གུན༌ མི༌སྲུང༌ཅེས༌ ཡང༌ བུ༌ཚ༌གུན༌ལ༌ སུན༌ནད༌ མི༌ཅོ༌ཅེས༌ ཡ༌ ཡ༌ཧུ༌དཱ༌པའེ༌ ལུག༌སྲོལ༌གུན༌ ཁའ༌ མི༌ཉན༌ཅེས༌ གུན༌ ལབ༌དུག༌ ཟེར༌ཏེ༌ ཚོར༌ཏོག༌།"]], [["ཏ༌ ང༌དང༌གུན༌ནི༌ ཅི༌ ཅོ༌ཨིན༌? ཉེ༌རང༌ འི༌རུ༌ སྐྱོད༌ཁན༌བོ༌ ཁོང༌གུན༌ནི༌ ཚོར༌ཅེས༌ ཏན༌ཏན༌ ཨིན༌ནོག༌།"]], [["ང༌ཞའེ༌ སམ༌མ༌རག༌ ཉེ༌རང༌ངི༌ འི༌བོ༌ ཅོ༌གོས༌། འི༌ཀ༌ ང༌ཞའ༌ ཉམ༌པོ༌ དཀོན༌མཆོག༌གི༌ དུན༌ལ༌ དམ༌ཆ༌ ཅོ༌ཁན༌ནི༌ མི༌ ཞི༌ ཡོད༌།"]], [["ཉེ༌རང༌ ཁོང༌གུན༌ ཉམ༌པོ༌ ཆོད༌ཁང༌ང༌ སྐྱོད༌ཏེ༌ རྩང༌མ༌ ཅོ༌ཅེས༌སི༌ ལུག༌སྲོལ༌ལི༌ ནང༌ང༌ ཐུས༌, ཡང༌ གོ༌རིལ༌ ཅོས༌ཏེ༌ སྲ༌ བྲགས༌ཅེས༌སི༌ རིན༌ རང༌ མ༌ཚད༌ ཁོང༌གུན༌ནི༌ ཕིའང༌ ཤོལ༌། ཏེ༌ནེ༌ ཉེ༌རང༌ངི༌ གྱབ༌གལ༌ལ༌ ཟེར༌ཁན༌གུན༌ དེན༌བ༌ མན༌ཁན༌ ཡང༌ ཉེ༌རང༌ངི༌ ཡ༌ཧུ༌དཱ༌པའེ༌ བཀའ༌ཁྲིམས༌གུན༌ སྲུང༌དུག༌ ཟེར༌ཏེ༌ ཚང༌མ༌ལ༌ གྱུས༌ཆེན༌།"]], [["ཏད༌པ༌ཅན༌ནི༌ ཡ༌ཧུ༌དཱ༌པ༌ མན༌ཁན༌གུན༌ལ༌ ང༌ཞའེ༌ ཐག༌ཅད༌དི༌ སྐོར༌ལ༌ ཨི༌གེ༌ བྲིས༌ཏེ༌ ཀལ༌པིན༌། ཏེ༌ ཨི༌གེ༌བོའེ༌ ནང༌ང༌ སྐུན༌དྲ༌གུན༌ལ༌ ཆོད༌པ༌ ཕུལ༌ཁན༌གུན༌, ཁྲག༌ ཡོད༌ཁན༌ ཡ༌ སྐྱེ༌ཀྱིགས༌ཏེ༌ སད༌ཁན༌ནི༌ ཤ༌ ཟའ༌ མ༌གོས༌, ཡང༌ ལུས༌བྲེལ༌ ངན༌པ༌གུན༌ནེ༌ ཐག༌རིང༌ དུག༌གོས༌ ཟེར༌ཏེ༌ བྲིས༌ཏེ༌ ཡོད༌།\""]], [["སྟིང༌མ༌ཞག༌ག༌ པ༌འུ༌ལུ༌ དང༌ ཏེ༌ མི༌གུན༌ནི༌ ལུག༌སྲོལ༌ ནང༌ཞིན༌ལ༌ རྩང༌མ༌ ཅོས༌ཏེ༌ སྟིང༌ནེ༌ པ༌འུ༌ལུ༌ ཁོང༌གུན༌ ཉམ༌པོ༌ ཆོད༌ཁང༌ངི༌ ནང༌ང༌ སྐྱོད༌ཏེ༌ རྩང༌མ༌ ཅོ༌ཅེས༌ ཚར༌ཏེ༌ ཁོང༌གུན༌ནི༌ རང༌རང༌ངི༌ ཕིའ༌ ཆོད༌པ༌ ཕུལ༌ཉན༌ཅེས༌སི༌ ཞག༌པོ༌ བླ༌མ༌གུན༌ལ༌ ཤད༌ད༌ ཛདས༌།"]], [["21:27 ནེ༌ 36"], ["རྩང༌མ༌ ཅོ༌ཅེས༌སི༌ ཞག༌ རྡུན༌ ཚང༌ཀིས༌ ཡོད༌ ཟ༌ནེ༌ པ༌འུ༌ལུ༌ ཆོད༌ཁང༌ང༌ ཐོང༌ཁན༌ནི༌ ཨ༌སི༌ཨཱ༌པའེ༌ ཡ༌ཧུ༌དཱ༌པ༌ ཁ༌ཅིག༌གི༌ མི༌མངས༌སི༌ ནང༌ང༌ ཧི༌ལིངས༌ ཕིངས༌ཏེ༌ ཁོང༌ ཟུམས༌།"]], [["ཏེ༌ ཨ༌སི༌ཨཱ༌པ༌གུན༌ནི༌ ཀུ༌ཅོ༌ ཏངས༌ཏེ༌ ཟེརས༌, \"ཨིས༌ར༌ཨེལ༌པ༌གུན༌ ང༌ཞའ༌ རོགས༌ ཅོས༌། འིན༌ན༌ མོ༌བོའེ༌ ཀ༌རུང༌ས༌ ཚང༌མ༌ལ༌ ང༌དང༌གུན༌, ང༌དང༌ངི༌ བཀའ༌ཁྲིམས༌ དང༌ འི༌ ཆོད༌ཁང༌ངི༌ གྱབ༌གལ༌ལ༌ ལབ༌ཞ༌ ཏང༌ཅེས༌, མ༌ཚད༌ ཡ༌ཧུ༌དཱ༌པ༌ མན༌ཁན༌གུན༌ ང༌དང༌ངི༌ ཆོད༌ཁང༌ང༌ ཁྱོངས༌ཏེ༌ འི༌ དམ༌པའེ༌ ནས༌ས༌བོ༌ ཚི༌ཏུ༌ ཅོས༌།\""]], [["༼ཁོང༌གུན༌ནི༌ སྔུན༌ལ༌ གྱལ༌སའེ༌ ནང༌ང༌ པ༌འུ༌ལུ༌ ཨེ༌ཕེ༌སས༌པ༌ ཏྲོ༌ཕི༌མུས༌ ཡ༌ཧུ༌དཱ༌པ༌ མན༌ཁན༌བོ༌ ཉམ༌པོ༌ ཐོང༌ཏེ༌, ཁོའེ༌ ཏན༌ཏན༌ འི༌ མི༌བོ༌ ཆོད༌ཁང༌ང༌ ཁྱེར༌ཏེ༌ ཡོད༌གྲོ༌ སམ༌ པ༌སང༌ ཏེ༌ཟུག༌ ཟེརས༌༽།"]], [["ཏེ༌ནེ༌ གྱལ༌ས༌ གང༌པོའེ༌ ནང༌ང༌ ཧི༌ལིངས༌ ཞུགས༌, ཡང༌ མི༌ཚང༌མ༌ གྱུགས༌ཏེ༌ ཡོངས༌ཏེ༌ ཛོམས༌། ཁོང༌གུན༌ནི༌ པ༌འུ༌ལུ༌ ཟུམས༌ཏེ༌ ཆོད༌ཁང༌ངི༌ ནང༌ནེ༌ དྲུད༌ཨིན༌ ཕི༌ལོག༌ག༌ ཁྱེར༌ཏེ༌, ཏེན༌ན༌མལ༌ལ༌ ཆོད༌ཁང༌ངི༌ སྒོ༌གུན༌ ཅུགས༌།"]], [["ཁོང༌གུན༌ནི༌ པ༌འུ༌ལུ༌ སད༌ཅེས༌ ཅོ༌ཨིན༌ ཡོད༌ ཟ༌ནེ༌, རོམ༌མི༌ མག༌སྟོང༌ངི༌ སྤོན༌བོའ༌ གྱལ༌ས༌ གང༌པོའེ༌ ནང༌ང༌ ཧི༌ལིངས༌ བིང༌ཏོག༌ ཟེར༌ཏེ༌ ཚོར༌།"]], [["ཁོ༌ ཏེན༌ན༌མལ༌ལ༌ མག༌མི༌ དང༌ གྱ༌སྤོན༌ གུན༌ ཁྲིད༌ཏེ༌ མི༌ཚོགས༌ ཡོད༌ས༌ གྱུགས༌ཏེ༌ སོང༌། ཏེ༌ མག༌སྟོང༌ངི༌ སྤོན༌བོ༌ དང༌ མག༌མི༌གུན༌ ཡོང༌ང༌ ཐོང༌ཏེ༌, མི༌ཚོགས༌སི༌ པ༌འུ༌ལུའ༌ རྡུང༌ཅེས༌ བན༌ ཅོས༌།"]], [["མག༌སྟོང༌ངི༌ སྤོན༌བོ༌ པ༌འུ༌ལུའི༌ དུན༌ལ༌ ཡོངས༌, ཡང༌ ཁོང༌ ཟུམས༌ཏེ༌ ལྕག༌ཐག༌ ཉིས༌ ཉམ༌པོ༌ ལྡམ༌ཅེས༌ལ༌ བཀའ༌ ཏངས༌། ཡང༌ ཁོའེ༌ འི༌ མི༌བོ༌ སུ༌ ཨིན༌ནོག༌ ཅི༌ སྐྱོན༌ ཅོས༌ཏོག༌? ཟེར༌ཏེ༌ ཏྲིས༌།"]], [["མི༌ཚོགས༌སི༌ ནང༌ནེ༌ ཁ༌ཅིག༌གི༌ སྤེ༌ར༌ ཅིག༌ ཡང༌ ཁ༌ཅིག༌གི༌ ཡང༌སྤེ༌ར༌ ཅིག༌ ཟེརས༌། ཧི༌ལིངས༌སི༌ ཞས༌ཏེ༌ མག༌སྟོང༌ངི༌ སྤོན༌བོའ༌ དེན༌བ༌ གང༌པོ༌ ཧ༌གོ༌ མ༌ཐུབ༌པ༌, པ༌འུ༌ལུ༌ མག༌མི༌ ཀི༌ལའེ༌ ནང༌ང༌ ཁྱེར༌ ཟེར༌ཏེ༌ བཀའ༌ ཏངས༌།"]], [["པ༌འུ༌ལུ༌ སྲེས༌ཀེ༌ཀ༌ ལེབ༌བ༌ཅིག༌, མི༌ཚོགས༌ལ༌ སྲོ༌ མ༌སྲན༌ཏྲེ༌ ཡོང༌ང༌ ཐོང༌ཏེ༌ མག༌མི༌གུན༌ནི༌ ཁོང༌ ཁུར༌ཏེ༌ ཁྱེརས༌།"]], [["པ༌འུ༌ལུའི༌ གྱབ༌ནེ༌ ཡོངས༌ཁན༌ནི༌ མི༌མངས༌སི༌ ཀུ༌ཅོ༌ ཏང༌ཨིན༌, \"ཁོ༌ སོད༌, ཁོ༌ སོད༌\" ཟེརས༌།"]], [["21:37 ནེ༌ 22:30"], ["པ༌འུ༌ལུ༌ ཀི༌ལའེ༌ ནང༌ཀུག༌ག༌ ཁྱེར༌ཨིན༌ ཡོད༌ ཟ༌ནེ༌ ཁོང༌ངི༌ མག༌སྟོང༌ངི༌ སྤོན༌བོའ༌ མོལས༌, \"ངའེ༌ ཉེ༌རང༌ང༌ སྤེ༌ར༌ཞིག༌ ཟེར༌ན༌ གྲིག༌ག༌?\""], ["མག༌སྟོང༌ངི༌ སྤོན༌བོའེ༌ པ༌འུ༌ལུའ༌ ཏྲིས༌, \"ཁྱོ༌རང༌ང༌ གིརིས༌སི༌ སྐད༌ ཤེས༌སད༌ད༌?"]], [["ཏུས༌བན༌ཤིག༌གི༌ སྔུན༌ལ༌ རོམ༌མི༌ གྱལ༌པོའ༌ ངོ༌ལོག༌ ཅོས༌ཏེ༌ སྟན༌ཤིག༌ སྟོང༌ཞི༌ རི༌སྟོང༌ང༌ ཁྲིད༌ཏེ༌ ཁྱེར༌ཁན༌ནི༌ ཨི༌ཇིབ༌པ༌བོ༌ ཁོ༌རང༌ མན༌ན༌?\""]], [["པ༌འུ༌ལུའི༌ མོལས༌, \"མན༌, ང༌ ཡ༌ཧུ༌དཱ༌པ༌ ཀཱི༌ལི༌ཀི༌ཡཱའེ༌ ཡུལ༌ཇོངས༌སི༌ མ༌ ཁག༌ཅན༌ གྱལ༌ས༌ ཏར༌སས༌སི༌ ཡུལ༌མི༌ཞིག༌ ཨིན༌། ཇུ༌ཇུ༌ ང༌ འི༌ མི༌གུན༌ལ༌ སྤེ༌ར༌ ཟེར༌ཅེས༌སི༌ གོངས༌པ༌ སལ༌།\""]], [["མག༌སྤོན༌ནེ༌ གོངས༌པ༌ ཐོབས༌ཏེ༌ ཁོང༌ངི༌ སྲེས༌ཀེ༌ཀ༌ ལངས༌ཏེ༌ མི༌ཚོགས༌ལ༌ ཅུབ༌ཅད༌ཅེས༌ལ༌ ལག༌པ༌ ཉམ༌པོ༌ སྟགས༌ ཅོས༌། མི༌ཚོགས༌ ཅུབ༌ཅད༌ད༌ཅིག༌, ཁོང༌ངི༌ ཨིབ༌རི༌པའེ༌ སྐད༌དི༌ ནང༌ང༌ མོལ༌ཅེས༌ གོ༌ཟུག༌།"]]], [[["\"ཡ༌ཧུ༌དཱ༌པའེ༌ སྤུན༌ དང༌ འུ༌སྐྱོང༌ གུན༌, ངའ༌ སྐྱོན༌ཀལ༌ཁན༌གུན༌ལ༌ ངའེ༌ ལན༌ཏང༌ཅེས༌ཅན༌བོ༌ ཉོན༌ཤིག༌།\""]], [["མི༌ཚོགས༌སི༌ ཁོང༌ངི༌ ཨིབ༌རི༌པའེ༌ སྐད༌དི༌ ནང༌ང༌ མོལ༌ལ༌ ཚོར༌ར༌ཅིག༌, ཁོང༌གུན༌ མང༌ང༌ ཅུབ༌ཅདས༌།"], ["ཏེ༌ནེ༌ པ༌འུ༌ལུའི༌ མོལས༌,"]], [["\"ང༌ ཀཱི༌ལི༌ཀི༌ཡཱ༌ ཡུལ༌ཇོངས༌སི༌ ཏར༌སས༌ གྱལ༌ས༌ སྐྱེས༌ཁན༌ནི༌ ཡ༌ཧུ༌དཱ༌པ༌ཞིག༌ ཨིན༌, ཨིན༌ནའང༌ འིན༌ན༌ གྱལ༌སའེ༌ ནང༌ང༌ ལོབ༌པོན༌ གཱ༌མ༌ལི༌ཨེལ༌ནེ༌ ངའ༌ ལོབ༌ཇོང༌ ཐོབ༌ཏེ༌ ཨིན༌། ཁོང༌ངི༌ ལོབ༌ཕྲུགས༌ ཨིན༌པ༌ ང༌ ཡ༌ཧུ༌དཱ༌པའེ༌ ཆོས༌ཁྲིམས༌ དང༌ ལུགས༌སྲོལ༌ གུན༌ སྲུང༌ཅེས༌སི༌ ལོབ༌ཇོང༌ གྱལ༌ལ༌ ཐོབ༌། དཀོན༌མཆོག༌ག༌ ངའེ༌ སྙིང༌ངི༌ ཐིལ༌ནེ༌ ཅེས༌པ༌ ཅོས༌ཁན༌བོ༌ ལག༌ལེན༌ལ༌ ཁྱོངས༌པིན༌, ཀ༌ཟུག༌ དི༌རིང༌ ཁྱོ༌ཞའ༌ ཚང༌མའེ༌ ཅོ༌ཨིན༌ ཨིན༌ནོག༌།"]], [["ངའེ༌ མ༌ཤི༌ཀའེ༌ ལམ༌མི༌ཀ༌ གྲུལ༌ཁན༌གུན༌ལ༌ ནགས༌ སྲན༌ཏྲེ༌ ལྟན༌པིན༌ ཡང༌ ཁ༌ཅིག༌ ཤིའང༌ ཤི༌། བུ༌ཚ༌ ཨིན༌གྲོ༌ ཡ༌ བུ༌མོ༌ ངའེ༌ ཚང༌མ༌ ཟུམས༌ཏེ༌ ཙོན༌ཁང༌ང༌ ཀགས༌པིན༌།"]], [["ཏེ༌བོའེ༌ སྤང༌པོ༌ བླ༌མ༌ ཆེན༌མོ༌ དང༌ ཚོགས༌དུའི༌ འུ༌སྐྱོང༌ ཚང༌མ༌ ཨིན༌། ཁོང༌གུན༌ནི༌ ཆོགས༌ནེ༌ དཱ༌མེས༌ཁས༌སི༌ ཚོགས༌དུའི༌ ལས༌ ཅོ༌ཁན༌ ཕྲོ༌པ༌གུན༌ལ༌, ངའ༌ ཝང༌ཆ༌ ཏང༌ཁན༌ནི༌ ཨི༌གེ༌ ཁུར༌ཏེ༌, མ༌ཤི༌ཀའེ༌ཀ༌ ཏད༌པ༌ ཅོ༌ཁན༌གུན༌ ཏགས༌ཏེ༌ ཡེ༌རུ༌ཤ༌ལེམ༌མ༌ ཆད༌པ༌ ཅད༌ཅེས༌ལ༌ ཁྱོང༌ཅེས༌སི༌ ཕིའ༌ སོང༌པིན༌།\""]], [["\"ཉིང༌གུང༌ ཟམ༌ཤིག༌ག༌, ང༌ དཱ༌མེས༌ཁས༌སི༌ ཉེ༌མོའ༌ ལེབ༌བ༌ཅིག༌, ཧུན༌མེད༌ལ༌ ནམ༌ཁའ༌ནེ༌ འོད༌དི༌ ཟེར༌ ཀྲག༌པོ༌ཞིག༌ བབས༌ཏེ༌ ངའ༌ སྐོར༌ ཏངས༌།"]], [["ང༌ སའེ༌ཀ༌ གྱེལ༌, ཡང༌ ངའ༌ སུང༌སྐད༌ཅིག༌ ཚོར༌, 'ས༌འུལ༌! ས༌འུལ༌! ཁྱོ༌རང༌ངི༌ ང༌ ཅིའ༌ ནགས༌ ལྟན༌ནད༌'།\""]], [["\"ངའེ༌ ཏྲིས༌པིན༌, 'གཙོ༌བོ༌ ཉེ༌རང༌ སུ༌ ཞུགས༌ཏེ༌ ཨིན༌'།\""], ["\"ཁོང༌ངི༌ མོལ༌ལ༌རག༌, 'ང༌ ཁྱོ༌རང༌ངི༌ ནགས༌ ལྟན༌ཁན༌ ན༌ཙ༌རེད༌པ༌ ཡེ༌ཤུ༌ ཨིན༌།'"]], [["ངའེ༌ ཕྲོ༌པ༌གུན༌ནི༌ ཏེ༌ འོད༌པོ༌ ཐོང༌, ཨིན༌ནའང༌ ཁོང༌གུན༌ནི༌ ང༌ མོལ༌ཁན༌ནི༌ སྐད༌པོ༌ ཧ༌མ༌གོ༌།\""]], [["\"ངའེ༌ ཏྲིས༌པིན༌, 'ཀྱེ༌ གཙོ༌བོ༌ ངའེ༌ ཅི༌ ཅོ༌'།\""], ["\"གཙོ༌བོའེ༌ ངའ༌ མོལ༌ལ༌རག༌, 'ལོངས༌, དཱ༌མེས༌ཁས༌ལ༌ སོང༌, ཏེ༌རུ༌ ཁྱོ༌རང༌ང༌ ཅི༌ ཅོ༌གོ༌ཤེས༌ ཚང༌མ༌ ཤད༌ཨིན༌།'"]], [["ངའེ༌ ཕྲོ༌པ༌གུན༌ནི༌ ང༌ ལག༌པ༌ ཐམས༌ཏེ༌ དཱ༌མེས༌ཁས༌ལ༌ ཁྲིད༌ཏེ༌ ཁྱེརས༌ ཅིའ༌ཟེར༌ན༌ འོད༌དི༌ ལྡངས༌ ཀྲག༌པོའེ༌, ངའེ༌ མིག༌པོ༌ ཞར༌ ཅུགས༌།\""]], [["\"ཏེ༌རུ༌ ཨ༌ན༌ནི༌ཡཱས༌ ཞུ༌ཁན༌ནི༌ མི༌ཞིག༌ ང༌ ལྟའ༌ལ༌ ཡོངས༌། ཁོང༌ དཀོན༌མཆོག༌གི༌ སྕོད༌ལམ༌མི༌ཀ༌ གྲུལ༌ཁན༌ དང༌ བཀའ༌ཁྲིམས༌གུན༌ སྲུང༌ཁན༌, ཡང༌ ཏེ༌རུ༌ དུག༌ཁན༌ནི༌ ཡ༌ཧུ༌དཱ༌པ༌གུན༌ནི༌ ཁོང༌ང༌ མ༌ རྩི༌ཝ༌ ཅོའད༌པིན༌།"]], [["ཁོང༌ ངའེ༌ དུན༌ལ༌ ཡོངས༌ཏེ༌ མོལ༌ལ༌རག༌, 'སྤུན༌ ས༌འུལ༌, ཁྱོ༌རང༌ང༌ ཡང༌སྐྱར༌ ཐོང༌ཤིག༌,' ཏེན༌ན༌མལ༌ལ༌ ངའ༌ ཁོང༌ ཐོང༌ཐུབ༌།\""]], [["\"ཏེ༌ནེ༌ ཁོང༌ངི༌ མོལས༌, 'ང༌དང༌ངི༌ ཕ༌མེས༌པོའེ༌ དཀོན༌མཆོག༌གི༌ ཁྱོ༌རང༌ང༌ ཁོང༌ངི༌ ཐུག༌གོངས༌ ཤེས༌ཤེས༌, དྲང༌པོ༌ ཨིན༌ཁན༌བོ༌ ཇལ༌ཅེས༌ དང༌ ཁོང༌ངི༌ ཞལ༌ཏ༌ ཚོར༌ཅེས༌ལ༌ ལྡམ༌མ༌ ཛད༌ཏེ༌ ཨིན༌།"]], [["ཁྱོ༌རང༌ངི༌ ཚང༌མ༌ལ༌ ཁྱོ༌རང༌ང༌ ཐོང༌ཁན༌ དང༌ ཚོར༌ཁན༌ གུན༌ནི༌ སྤང༌པོ༌ ཏང༌ཨིན༌།"]], [["ཏ༌ ཅི༌ཕིའ༌ སྲུངས༌ཏེ༌ ཨིན༌, ལངས༌ཏེ༌ ཁྲུས༌ལེན༌ ཡང༌ རང༌ངི༌ སྡིག༌པ༌གུན༌ སེལ༌ཅེས༌ལ༌ གཙོ༌བོ༌ ཡེ༌ཤུའ༌ མོས༌ལམ༌ ཞུས༌'།\""]], [["\"ང༌ ཡེ༌རུ༌ཤ༌ལེམ༌མ༌ ལོགས༌ཏེ༌ ཡོངས༌ཏེ༌ སྟིང༌ནེ༌ ཆོད༌ཁང༌ངི༌ ནང༌ང༌ མོས༌ལམ༌ ཞུ༌ ཟ༌ནེ༌, ངའེ༌ ཞལ༌ཟིགས༌ཤིག༌ ཐོང༌།"]], [["ཏེ༌ནང༌ང༌ གཙོ༌བོའེ༌ ངའ༌ མོལ༌ལ༌རག༌, 'གྱོགས༌པ༌ ཅོས༌, ཡེ༌རུ༌ཤ༌ལེམ༌ནེ༌ དག༌ས༌རང༌ བིང༌ཏེ༌ སོང༌, ཅིའ༌ཟེར༌ན༌ ཁྱོ༌རང༌ངི༌ ངའེ༌ སྐོར༌ལ༌ སྤང༌པོ༌ ཏང༌ཅེས༌པོའ༌ འི༌ མི༌གུན༌ནི༌ མི༌ཉན༌'།\""]], [["\"ངའེ༌ གཙོ༌བོའ༌ ཟེར༌པིན༌, 'ཀྱེ༌ གཙོ༌བོ༌ ངའེ༌ དུ༌ཁང༌ ཚང༌མའེ༌ ནང༌ནེ༌ ཉེ༌རང༌ང༌ ཏད༌པ༌ ཅོ༌ཁན༌གུན༌ ཟུམས༌ཏེ༌ ཙོན༌ལ༌ ཀགས༌ཏེ༌ རྡུང༌ཁན༌བོ༌ འི༌ མི༌གུན༌ལ༌ གྱུས༌ཡོད༌།"]], [["ཡང༌ ཉེ༌རང༌ངི༌ སྤང༌པོ༌ ཏང༌ཁན༌ སྟེ༌ཕན༌ སད༌ ཟ༌ནེ༌ ང༌རང༌ ཏེ༌རུ༌ ཁོང༌ སད༌ཁན༌གུན༌ནི༌ ཀོས༌ལག༌གུན༌ སྲུང༌ཨིན༌ ཁོང༌གུན༌ནི༌ ཅོ༌ཁན༌ནི༌ ལས༌པོའེ༌ ནང༌ང༌ ངའང༌ ཁའ༌ཆམས༌ཏེ༌ ཨིན༌'\""]], [["\"ཏེ༌ནེ༌ གཙོ༌བོའེ༌ ང༌ མོལས༌, 'སོང༌ ངའེ༌ ཁྱོ༌རང༌ ཐག༌རིང༌ང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ཀལ༌ཨིན༌'།\""]], [["ཏེ༌ སྤེ༌ར༌བོ༌ ཟེར༌ཟེར༌ ཚག༌པ༌ མི༌ཚོགས༌ གང༌པོ༌ པ༌འུ༌ལུའི༌ ཞལ༌ཏ༌གུན༌ ཞིབ༌ཅ༌ ཉམ༌པོ༌ ཉན༌ཏེ༌ དུགས༌། ཏེ༌བོ༌ ཚོར༌ར༌ཅིག༌, ཁོང༌གུན༌ནི༌ ཀུ༌ཅོ༌ ཏང༌ཨིན༌ ཟེརས༌, \"འི༌ མི༌བོ༌ ཇིག༌རྟེན༌ནི༌ ཀ༌ནེ༌ མེད༌ཁན༌ ཅོས༌། ཁོ༌ སོན༌ཏེ༌ དུག༌ཅེས༌སི༌ འོས༌པ༌ མི༌དུག༌།\""]], [["མི༌གུན༌ནི༌ ཆད༌མེད༌ལ༌ ཀུ༌ཅོ༌ ཏང༌ཨིན༌ རང༌རང༌ངི༌ ཁ༌ཐོག༌གི༌ ཀོས༌གུན༌ ཕུད༌ཏེ༌ ཕངས༌, ཡང༌ ལག༌པའེ༌ ནང༌ང༌ ཐལ༌བ༌ ཁུར༌ཏེ༌ ཡོགས༌།"]], [["22:24 ནེ༌ 30"], ["མག༌སྟོང༌ངི༌ སྤོན༌བོའེ༌ པ༌འུ༌ལུ༌ ཀི༌ལའེ༌ ནང༌ང༌ ཁྱེར༌ཅེས༌ལ༌ བཀའ༌ ཏངས༌, ཡང༌ རྟལ༌ལྕག༌ གྱབ༌ཏེ༌ མི༌གུན༌ནི༌ ཅི༌ཕིའ༌ ཁོའེ༌ གྱབ༌གལ༌ལ༌ ཀུ༌ཅོ༌ ཏངས༌ཏེ༌ ཨིན༌ནོག༌ ཏེ༌བོ༌ གྱུས༌ ཅོ༌ཅེས༌ལ༌ ཟེརས༌།"]], [["རྟལ༌ལྕག༌ གྱབ༌ཅེས༌ལ༌ ཁོང༌གུན༌ནི༌ པ༌འུ༌ལུའི༌ རྐང༌ལག༌ ཅིང༌ང༌ཅིག༌, དུན༌ལ༌ ཡོད༌ཁན༌ནི༌ མག༌མི༌རྒྱའེ༌ སྤོན༌བོ༌ཞིག༌ག༌ པ༌འུ༌ལུའི༌ མོལས༌, \"རོམ༌པ༌ཞིག༌ག༌ ཁོའེ༌ སྐྱོན༌ གྱུས༌ མ༌ཅོའ༌ རྟལ༌ལྕག༌ གྱབ༌ཅེས༌པོ༌ འོས༌པ༌ ཨིན༌ནོག༌ག༌?\""]], [["ཏེ༌བོ༌ ཚོར༌ར༌ཅིག༌, ཁོ༌ མག༌སྟོང༌ངི༌ སྤོན༌བོའེ༌ཀ༌ སོང༌ཏེ༌ ཟེརས༌, \"ཉེ༌རང༌ངི༌ ཅི༌ ཛད༌ཏེ༌ ཨིན༌? འི༌ མི༌བོ༌ རོམ༌པ༌ ཨིན༌ནོག༌།\""]], [["མག༌སྟོང༌ངི༌ སྤོན༌བོ༌ ཡོངས༌ཏེ༌ པ༌འུ༌ལུའ༌ ཏྲིས༌, \"ངའ༌ ཤོད༌དའང༌, ཁྱོ༌རང༌ རོམ༌པ༌ ཨིན༌ན༌?\""], ["ཁོང༌ངི༌ མོལས༌, \"ང༌ ཨིན༌།\""]], [["མག༌སྟོང༌ངི༌ སྤོན༌བོའེ༌ ཟེརས༌, \"པེ༌ནེ༌ མང༌པོ༌ ཏངས༌ཏེ༌ མ༌ནེ༌ ངའ༌ རོམ༌པ༌ མ༌གྱུར༌།\""], ["པ༌འུ༌ལུའི༌ མོལས༌, \"ང༌ སྐྱེས༌པ༌ནེ༌ ཕར༌ལ༌ རོམ༌པ༌ ཨིན༌།\""]], [["པ༌འུ༌ལུའ༌ ཏྲི༌སོ༌ ཏང༌ཅེས༌ལ༌ དུགས༌ཏེ༌ ཡོད༌ཁན༌གུན༌, ཏེན༌ན༌མལ༌ལ༌ བིང༌ཏེ༌ སོང༌། རོམ༌པ༌ ཨིན༌ཁན༌ནི༌ པ༌འུ༌ལུ༌ ལྕག༌ཐག༌ག༌ ཏག༌ཅེས༌ལ༌ བཀའ༌ ཏངས༌ཅེས༌པོ༌ ནོར༌ཏེ༌ ཨིན༌ཁན༌ ཧ༌གོའ༌ཅིག༌, མག༌སྟོང༌ངི༌ སྤོན༌བོ༌ སྲན༌ཏྲེ༌ ཇིགས༌།"]], [["སྟིང༌མ༌ཞག༌པོ༌ མག༌སྟོང༌ངི༌ སྤོན༌བོའེ༌ ཡ༌ཧུ༌དཱ༌པ༌གུན༌ནི༌ པ༌འུ༌ལུའ༌ སྐྱོན༌ ཅིའ༌ ཀལ༌ཏེ༌ ཨིན༌ནོག༌ གྱུས༌ ཅོ༌ཅེས༌ལ༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌གུན༌ དང༌ བླ༌མ༌ འུ༌སྐྱོང༌གུན༌ བོད༌ཏེ༌ ཁྱོངས༌། ཏེ༌ནེ༌ ཁོའེ༌ པ༌འུ༌ལུ༌ ཁྱོང༌ཅུགས༌ཏེ༌ ཁོང༌གུན༌ནི༌ དུན༌ལ༌ ལངས༌ཏེ༌ དུག༌ཅུགས༌།"]]], [[["23:1 ནེ༌ 11"], ["པ༌འུ༌ལུའི༌ ཡ༌ཧུ༌དཱ༌པའེ༌ ཚོགས༌དུའི༌ ཐུས༌མི༌གུན༌ལ༌ ཟིགས༌ཏེ༌ མོལས༌, \"ཡ༌ཧུ༌དཱ༌པའེ༌ སྤུན༌གུན༌, དི༌རིང༌ ཚག༌པ༌ ངའེ༌ དཀོན༌མཆོག༌གི༌ སྐུན༌དུན༌ལ༌ སེམས༌ ལག༌མོ༌ ཉམ༌པོ༌ མི༌ཚེ༌ ཕུད༌པིན༌།\""]], [["ཏེ༌བོ༌ ཚོར༌ར༌ཅིག༌, བླ༌མ༌ ཆེན༌མོ༌ ཨ༌ན༌ནི༌ཡཱས༌སི༌ པ༌འུ༌ལུའི༌ དུན༌ལ༌ ལངས༌ཏེ༌ ཡོད༌ཁན༌ནི༌ མི༌གུན༌ལ༌ ཁོང༌ང༌ གྲམ༌ལྕགས༌ ཏོང༌ ཟེརས༌།"]], [["ཏེ༌ནེ༌ པ༌འུ༌ལུའི༌ ཁོའ༌ མོལས༌, \"ཁ༌ཆོས༌པ༌, ཀར༌ཙི༌ སྐུས༌ཁན༌ནི༌ རྩིག༌པ༌, འི༌བོའེ༌ ལན༌ ཁྱོ༌རང༌ང༌ དཀོན༌མཆོག༌གི༌ སལ༌ཨིན༌། བཀའ༌ཁྲིམས༌ ནང༌ཞིན༌ ངའ༌ ཁྲིམས༌ཅད༌ད༌ལ༌ ཁྱོ༌རང༌ ཏེ༌ཀ༌ དུགས༌ཏེ༌ མན༌ན༌, ཁྱོ༌རང༌ངི༌ ང༌ རྡུང༌ཅེས༌ལ༌ བཀའ༌ ཏངས༌ཏེ༌ བཀའ༌ཁྲིམས༌པོ༌ ཅག༌དུག༌།\""]], [["པ༌འུ༌ལུའི༌ དུན༌ལ༌ ཡོད༌ཁན༌གུན༌ནི༌ ཁོང༌ང༌ ཟེརས༌, \"ཁྱོ༌རང༌ངི༌ དཀོན༌མཆོག༌གི༌ བླ༌མ༌ ཆེན༌མོའ༌ ངན༌པ༌ ཟེར༌ཅེས༌སི༌ ཧམ༌པ༌ ཅོའ༌དའ༌།\""]], [["པ༌འུ༌ལུའི༌ ལན༌སལས༌, \"ཡ༌ཧུ༌དཱ༌པ༌ སྤུན༌གུན༌ ང༌ ཁོང༌ བླ༌མ༌ ཆེན༌མོ༌ ཨིན༌ཁན༌བོ༌ གྱུས༌ མེད༌པིན༌། སུང༌རབས༌སི༌ ནང༌ང༌ 'ཁྱོ༌ཞའེ༌ ཁྱོ༌ཞ༌རང༌ངི༌ ཝང༌སྲུལ༌པ༌ ངན༌པ༌ ཟེར༌ མ༌གོས༌' བྲིའ༌ ཛད༌ཏེ༌ དུག༌།\""]], [["པ༌འུ༌ལུའ༌ ཚོགས༌དུའི༌ ནང༌ང༌ ཁ༌ཅིག༌ སད༌དུ༌ཀི༌པ༌ ཡང༌ ཁ༌ཅིག༌ ཕ༌རུ༌ཤི༌པ༌ ཨིན༌ཁན༌བོ༌ གྱུས༌ཡོད༌པིན༌། ཁོང༌ངི༌ ཀུ༌ཅོ༌ སལ༌ཏེ༌ མོལས༌, \"ཡ༌ཧུ༌དཱ༌པའེ༌ སྤུན༌གུན༌, ང༌ ཕ༌རུ༌ཤི༌པ༌ ཨིན༌, ཡང༌ ངའེ༌ ཨ༌བའང༌། ངའེ༌ ཤི༌ཁན༌གུན༌ སོན༌ཏེའ༌ ལང༌ཅེས༌སི༌ ནང༌ང༌ རེ༌ཝ༌ བོར༌ཅེས༌པོའེ༌ ང༌ འི༌ཀ༌ ཁྲིམས༌ཅད༌ད༌ལ༌ ཁྱོངས༌ཏེ༌ ཨིན༌ནོག༌།\""]], [["ཏེ༌གུན༌ མོལ༌ལ༌ཅིག༌, ཕ༌རུ༌ཤི༌པ༌ དང༌ སད༌དུ༌ཀི༌པ༌ མི༌མངས༌སི༌ ནང༌ང༌ ཟེར༌ཟེར༌ སྲན༌ཏྲེ༌ སོང༌, ཡང༌ ཚོགས༌དུའི༌ ནང༌ང༌ ཁག༌ཉིས༌ བུད༌"]], [["༼ཕ༌རུ༌ཤི༌པ༌གུན༌ནི༌ ཤི༌ཁན༌གུན༌ སོན༌ཏེའ༌ ལང༌ཅེས༌, ཕོ༌ཉ༌ དང༌ སེམས༌ཉིད༌ གུན༌ ཡོད༌ཀྱག༌ ཟེར༌ར༌ནོག༌, ཨིན༌ནའང༌ སད༌དུ༌ཀི༌པ༌གུན༌ནི༌ ཏེ༌གུན༌ནི༌ཀ༌ ཏད༌པ༌ ཅོའ༌ མ༌ནོག༌༽"]], [["ཚོགས༌དུའི༌ ནང༌ང༌ ཧི༌ལིངས༌ སྲན༌ཏྲེ༌ ཞུགས༌, ཡང༌ ཕ༌རུ༌ཤི༌པའེ༌ ཆོས༌ཁྲིམས༌ལ༌ ཁས༌པའེ༌ མི༌ ཁ༌ཅིག༌ ལངས༌ཏེ༌ སད༌དུ༌ཀི༌པ༌གུན༌ནི༌ གྱབ༌གལ༌ སྲན༌ཏྲེ༌ ཅོས༌ཏེ༌ ཟེརས༌, \"ང༌ཞའ༌ འི༌ མི༌བོའེ༌ ནང༌ང༌ ཅའང༌ སྐྱོན༌ མ༌ཐོབ༌, གལ༌ཏེས༌ ཕོ༌ཉ༌ཞིག༌ ཡ༌ སེམས༌ཉིད༌ ཅིག༌གི༌ ཁོང༌ང༌ སྤེ༌ར༌ ཏངས༌ཏེ༌ ཡོད༌ན༌ ཅི༌ སོང༌།\""]], [["ཛིང༌མོ༌ མ༌ རྩོག༌པོ༌ སོང༌པ༌, མག༌སྟོང༌ངི༌ སྤོན༌བོའེ༌ ཏེ༌གུན༌ནི༌ པ༌འུ༌ལུ༌ ཚེད༌ཚེད༌ ཅོས༌ མི༌ཏང༌ང༌ སམས༌ཏེ༌ ཇིགས༌། ཁོའེ༌ མག༌མི༌གུན༌ལ༌ ཡོག༌ག༌ སོང༌, ཡང༌ ཝང༌ ཏངས༌ཏེ༌ ཚོགས༌དུའི༌ ཕྲོ༌ནེ༌ པ༌འུ༌ལུ༌ སྐྱོབས༌ཏེ༌ ཀི༌ལའེ༌ ནང༌ང༌ ཁྱེར༌ ཟེར༌ཏེ༌ བཀའ༌ ཏངས༌།"]], [["ཏེན༌ན༌ ཚན༌ལ༌ གཙོ༌བོ༌ ཡེ༌ཤུ༌ པ༌འུ༌ལུའི༌ དུན༌ལ༌ ཇལ༌ཏེ༌ མོལས༌, \"ཧམ༌པ༌ ཅོས༌, ཡེ༌རུ༌ཤ༌ལེམ༌མི༌ ནང༌ང༌ ངའེ༌ ཕིའ༌ སྤང༌པོ༌ ཏང༌ཁན༌ ཙོགས༌ལ༌ ཁྱོ༌རང༌ངི༌ རོམ༌མི༌ གྱལ༌སའེ༌ ནང༌ངའང༌ ངའེ༌ ཕིའ༌ སྤང༌པོ༌ ཏང༌གོས༌།\""]], [["23:12 ནེ༌ 22"], ["སྟིང༌མ༌ཞག༌པོ༌ ང༌ཏོག༌ནེ༌ ཡ༌ཧུ༌དཱ༌པ༌གུན༌ ཅུས༌ངན༌ ལྡིང༌ཅེས༌ལ༌ ཛོམས༌ ཡང༌ ནའ༌ ཁུར༌ཏེ༌ ནམ༌ཚོག༌པ༌ པ༌འུ༌ལུ༌ མི༌སད༌ ཏེ༌ཏེ༌ཚོག༌པ༌ ཁོང༌གུན༌ནི༌ མི༌ཟའ༌ ཡ༌ མི༌ཐུང༌ ཟེརས༌།"]], [["ཏེ༌ ཅུས༌ངན༌བོའེ༌ ནང༌ང༌ ཧ༌ལམ༌ མི༌ ཞིབ༌ཅུ༌ སང༌ མང༌ང༌ ཐུས༌།"]], [["ཁོང༌གུན༌ བླ༌མ༌ ཆེན༌མོ༌ དང༌ ཡ༌ཧུ༌དཱ༌པའེ༌ འུ༌སྐྱོང༌ གུན༌ ཡོད༌ས༌ སོང༌ཏེ༌ ཟེརས༌, \"ནམ༌ཚོག༌པ༌ པ༌འུ༌ལུ༌ སད༌ མི༌སད༌ ཏེ༌ཏེ༌ཚོག༌པ༌ ང༌ཞའེ༌ ཅའང༌ མི༌ཟ༌ ཟེར༌ཏེ༌ དཀོན༌མཆོག༌གི༌ སྐུན༌དུན༌ལ༌ ནའ༌ སྲན༌ཏྲེ༌ ཁུར༌ཏེ༌ ཨིན༌།"]], [["ཏ༌ ཉེ༌རང༌ དང༌ ཡ༌ཧུ༌དཱ༌པའེ༌ ཚོགས༌དུའི༌, མག༌སྟོང༌ངི༌ སྤོན༌བོའ༌ པ༌འུ༌ལུའི༌ ཤགས༌པོའ༌ ཡང༌སྐྱར༌ སྔོན༌ནི༌ སང༌ གྱལ༌ལ༌ ཅོས༌ཏེ༌ རྩར༌ཅོད༌ ཏང༌ཅེས༌ལ༌ ཁོ༌ ཉེ༌ཞའ༌ ཡོད༌ས༌ ཁྱོང༌ མོལ༌། ང༌ཞའེ༌ ཁོ༌ ལམ༌བར༌ལ༌ སད༌ཨིན༌།\""]], [["ཨིན༌ནའང༌ ཏེ༌ ཅུས༌ངན༌བོ༌ པ༌འུ༌ལུའི༌ སྲིང༌མོའེ༌ བུ༌ཚ༌ ཚོར༌པ༌ ཁོ༌ གྱུགས༌ཏེ༌ ཀི༌ལའེ༌ ནང༌ང༌ སོང༌ཏེ༌ པ༌འུ༌ལུའ༌ ཤདས༌།"]], [["ཏེ༌ནེ༌ པ༌འུ༌ལུའི༌ ཏེ༌ཀ༌ ཡོད༌ཁན༌ནི༌ མག༌མི༌རྒྱའེ༌ སྤོན༌བོ༌ཞིག༌ག༌ བོད༌ཏེ༌, \"འི༌ ཁྱོག༌ཏོང༌བོ༌ མག༌སྟོང༌ངི༌ སྤོན༌བོའེ༌ཀ༌ ཁྱེར༌, ཁོའ༌ སྤེ༌ར༌ ཁག༌ཅན༌ཞིག༌ ཤད༌གོ༌ཤེས༌ དུག༌\" མོལས༌།"]], [["ཁོའེ༌ ཏེ༌ ཁྱོག༌ཏོང༌བོ༌ མག༌སྟོང༌ངི༌ སྤོན༌བོའེ༌ཀ༌ ཁྱེར༌ཏེ༌ ཞུས༌, \"ཙོན༌པ༌ པ༌འུ༌ལུའི༌ ང༌ བོད༌ཏེ༌ འི༌ ཁྱོག༌ཏོང༌བོ༌ ཉེ༌རང༌ངི༌ཀ༌ ཁྱེར༌, ཟེར༌ར༌རག༌, ཅིའ༌ཟེར༌ན༌ ཁོའ༌ ཉེ༌རང༌ང༌ སྤེ༌ར༌ཞིག༌ ཤད༌ཅེས༌ དུག༌།\""]], [["ཏེ༌ནེ༌ མག༌སྟོང༌ངི༌ སྤོན༌བོའེ༌, ཁྱོག༌ཏོང༌བོ༌ ལག༌པ༌ ཐམས༌ཏེ༌ འ༌ཟམ༌ཤིག༌ག༌ ཁྱེར༌ཏེ༌ ཏྲིས༌, \"ཁྱོ༌རང༌ངི༌ ང༌ ཅི༌ ཤད༌ཅེས༌ཡོད༌?\""]], [["ཁོའེ༌ ཟེརས༌, \"ཡ༌ཧུ༌དཱ༌པ༌གུན༌ནི༌ སྐྱོན༌ ཀོལ༌ཏེ༌ པ༌འུ༌ལུའི༌ ཤགས༌པོའ༌ སྔོན༌ནི༌ སང༌ གྱལ༌ལ༌ ཅོས༌ཏེ༌ རྩར༌ཅོད༌ ཏང༌ཅེས༌ལ༌ ཐོ༌རེ༌ ཁོང༌ ཚོགས༌དུའི༌ དུན༌ལ༌ ཁྱོང༌ ཟེར༌ཏེ༌ ཉེ༌རང༌ང༌ ཞུ༌ཝ༌ ཕུལ༌ཅེས༌ལ༌ ཁའ༌ཆམས༌།"]], [["ཁོང༌ངི༌ ཞུ༌ཝ༌བོ༌ ཉན༌ན༌ མ༌ཛད༌ ཅིའ༌ཟེར༌ན༌ ཡ༌ཧུ༌དཱ༌པ༌ ཞིབ༌ཅུའི༌ སང༌ མང༌ང༌ཞིག༌ པ༌འུ༌ལུའ༌ སྤུང༌གོལ༌ ཅོ༌ཅེས༌ལ༌ སྲུངས༌ཏེ༌, ནམ༌ཚོག༌པ༌ ཁོང༌ མི༌སད༌ ཏེ༌ཏེ༌ཚོག༌པ༌ མི༌ཟ༌ ཡ༌ མི༌ཐུང༌ ཟེར༌ཏེ༌ ཁོང༌གུན༌ནི༌ ནའ༌ ཁུར༌ཏེ༌ དུག༌། ཁོང༌གུན༌ གྲལ༌གྲིག༌ ཅོས༌ཏེ༌ ཉེ༌རང༌ངི༌ ཁོང༌ངི༌ ཞུ༌ཝ༌ ལག༌ལེན༌ལ༌ ཁྱོང༌ཅེས༌ལ༌ སྲུངས༌ཏེ༌ དུག༌།\""]], [["མག༌སྟོང༌ངི༌ སྤོན༌བོའེ༌ ཁྱོག༌ཏོང༌ ལོགས༌ཏེ༌ ཀལ༌ཨིན༌ བཀའ༌ ཏངས༌, \"ཁྱོ༌རང༌ངི༌ ང༌ འི༌ ལོན༌བོ༌ ཁྱོངས༌པིན༌ ཟེར༌ཏེ༌ སུའང༌ མ༌ཤད༌།\""]], [["23:23 ནེ༌ 35"], ["ཏེ༌ནེ༌ ཁོའེ༌ མག༌མི༌རྒྱའེ༌ སྤོན༌བོ༌ ཉིས༌ལ༌ བོད༌ཏེ༌ ཟེརས༌, \"ར༌འི༌ ཁུར༌ཁན༌ ཉིབ༌གྱ༌, རྟ༌ ཞོན༌ཁན༌ རྡུན༌ཅུ༌ དང༌ མདུང༌ ཁུར༌ཁན༌ ཉིབ༌རྒྱའི༌ མག༌མི༌ གུན༌ དི༌རིང༌ ཚན༌ནི༌ ཆུ༌ཚོད༌ དགུ༌པའེ༌ཀ༌ ཀཱེ༌སར༌རིའ༌ ཆ༌ཅེས༌ལ༌ གྲལ༌གྲིག༌ ཅོས༌།"]], [["པ༌འུ༌ལུའང༌ ཞོན༌ཅེས༌ལ༌ རྟ༌ཞིག༌ ཏོང༌ ཡང༌ ཁོ༌ ཀའ༌ལོན༌ ཕེ༌ལིགས༌སི༌ཀ༌ ཁམ༌ཟང༌ ལེབ༌ཅུག༌།\""]], [["ཁོའེ༌ འི༌ ཨི༌གེ༌བོའང༌ ཀལས༌,"]], [["\"ངའ༌ ཀོལོ༌དི༌འས༌ ལི༌སི༌འས༌སི༌, རྩི༌ཝ༌ཅན༌ ཀའ༌ལོན༌ ཕེ༌ལིགས༌ལ༌ ཇུ༌ ཞུའད༌།"]], [["འི༌ མི༌བོ༌ ཡ༌ཧུ༌དཱ༌པ༌གུན༌ནི༌ ཟུམས༌ཏེ༌ སད༌ཅེས༌ དུག༌པིན༌, ཨིན༌ནའང༌ ཁོ༌ རོམ༌པ༌ ཨིན༌ཁན༌བོ༌ གྱུས༌ཆའ༌ཅིག༌, ང༌ མག༌མི༌གུན༌ ཉམ༌པོ༌ སོང༌ཏེ༌ ཁོ༌ སྐྱོབས༌པིན༌།"]], [["ཁོའེ༌ཀ༌ ཅི༌ ཉད༌གལ༌ ཀལ༌དུག༌ ལྟ༌ཅེས༌ལ༌ ངའེ༌ ཁོ༌ ཡ༌ཧུ༌དཱ༌པའེ༌ ཚོགས༌དུའི༌ དུན༌ལ༌ ཁྱེར༌པིན༌།"]], [["པ༌འུ༌ལུའི༌ཀ༌ ཉད༌གལ༌བོ༌ ཁོ༌རང༌གུན༌ནི༌ བཀའ༌ཁྲིམས༌སི༌ སྐོར༌ལ༌ ཨིན༌ཁན༌བོ༌ ང༌ ཧ༌གོ༌, ཨིན༌ནའང༌ ཉད༌གལ༌བོ༌, ཁོ༌ ཙོན༌ཁང༌ང༌ ཀག༌ཅེས༌ ཡ༌ སད༌ཅེས༌སི༌ འོས༌པ༌ མི༌དུག༌།"]], [["ང༌ འི༌ མི༌བོའེ༌ གྱབ༌གལ༌ལ༌ ཅུས༌ངན༌ ལྡིང༌དུག༌ ཟེར༌ཏེ༌ གྱུས༌ཆའ༌ཅིག༌, ངའེ༌ ཏེན༌ན༌མལ༌ལ༌ ཁོ༌ ཉེ༌རང༌ངི༌ཀ༌ ཀལ༌པིན༌, ཡང༌ ཁོའ༌ ཉད༌གལ༌ ཀལ༌ཁན༌གུན༌ལའང༌ ཁོའེ༌ གྱབ༌གལ༌ལ༌ ཟེར༌ཁན༌གུན༌ ཉེ༌རང༌ངི༌ཀ༌ སོང༌ཏེ༌ ཤོད༌ ཟེར༌ཏེ༌ བཀའ༌ ཏངས༌པིན༌།\""]], [["ཏེ༌ནེ༌ བཀའ༌ ཏང༌ཁན༌ ནང༌ཞིན༌ མག༌མི༌གུན༌ནི༌ པ༌འུ༌ལུ༌ ཚན༌ལ༌ ཨན༌ཏི༌པ༌ཏྲིས༌ གྱལ༌ས༌ ཚག༌པ༌ ཁྱེརས༌།"]], [["སྟིང༌མ༌ཞག༌པོ༌ པ༌འུ༌ལུ༌ རྟ༌ ཞོན༌ཁན༌ མག༌མི༌གུན༌ལ༌ སྟད༌ཏེ༌ ཞན༌ མག༌མི༌གུན༌ ལོགས༌ཏེ༌ ཀི༌ལའ༌ སོང༌།"]], [["རྟ༌པ༌ མག༌མི༌གུན༌ ཀཱེ༌སར༌རིའ༌ ལེབ༌བ༌ཅིག༌, ཁོང༌གུན༌ནི༌ ཨི༌གེ༌པོ༌ ཀའ༌ལོན༌ལ༌ ཏངས༌ཏེ༌ པ༌འུ༌ལུ༌ ཁོའ༌ སྟདས༌།"]], [["ཀའ༌ལོན༌ནི༌ ཨི༌གེ༌པོ༌ སིལ༌ཏེ༌ པ༌འུ༌ལུའ༌ ཀ༌ཡུལ༌ནེ༌ ཨིན༌ ཟེར༌ཏེ༌ ཏྲིས༌། ཁོའ༌ ཁོང༌ ཀཱི༌ལི༌ཀི༌ཡཱ༌ནེ༌ ཨིན༌ཁན༌བོ༌ གྱུས༌ཆའ༌ཅིག༌,"]], [["ཁོའེ༌ ཟེརས༌, \"ཁྱོ༌རང༌ང༌ ཉད༌གལ༌ ཀལ༌ཁན༌གུན༌ ལེབ༌བ༌ཅིག༌, ངའེ༌ ཁྱོ༌རང༌ངི༌ ཤགས༌པོ༌ ཉན༌ཨིན༌།\" ཡང༌ ཁོའེ༌ པ༌འུ༌ལུ༌ ཧེ༌རོ༌དཱའི༌ ཁར༌རི༌ ནང༌ང༌ བོར༌ཏེ༌ མག༌མི༌ སྲུང༌ཁན༌གུན༌ ཏང༌ཅེས༌ལ༌ བཀའ༌ ཏངས༌།"]]], [[["24:1 ནེ༌ 27"], ["ཞག༌པོ༌ ལྔའེ༌ སྟིང༌ནེ༌ བླ༌མ༌ ཆེན༌མོ༌ ཨ༌ན༌ནི༌ཡཱས༌, འུ༌སྐྱོང༌ ཁ༌ཅིག༌ དང༌ ཏེར༌ཏུལ༌ལུས༌ ཟེར༌ཁན༌ནི༌ ཝ༌ཀྱིལ༌ ཉམ༌པོ༌ ཀའ༌ལོན༌ ཕེ༌ལིགས༌སི༌ཀ༌ པ༌འུ༌ལུའི༌ གྱབ༌གལ༌ལ༌ ཉད༌གལ༌ ཀལ༌ཁན༌གུན༌ ཤད༌ད༌ ཡོངས༌།"]], [["པ༌འུ༌ལུ༌ ཁྱོང༌ང༌ཅིག༌, ཝ༌ཀྱིལ༌ ཏེར༌ཏུལ༌ལུས༌སི༌ པ༌འུ༌ལུའི༌ཀ༌ ཉད༌ཀལ༌ཨིན༌ ཟེརས༌, \"ཀྱེ༌ སྤོན༌བོ༌ ཕེ༌ལིགས༌ ཉེ༌རང༌ངི༌ ཝང༌ངི༌ ཡོག༌ག༌, ང༌ཞའེ༌ ཏུས༌ རིང༌མོ༌ཞིག༌ ཞི༌དེ༌ ཉོངས༌, ཡང༌ ཉེ༌རང༌ངི༌ ཤེས༌རབས༌ གྱུད༌ཏེ༌ འི༌ ཡུལ༌ལི༌ ནང༌ང༌ ཕན༌ཐོགས༌ཅན༌ནི༌ གྱུར༌ཇ༌ མང༌པོ༌ ཁྱོངས༌།"]], [["སྤོན༌བོ༌ ཕེ༌ལིགས༌, ཏེ༌ ཚང༌མའེ༌ ཕིའ༌ ང༌ཞའེ༌ ཉེ༌རང༌ང༌ ཐུག༌རྗེ༌ཆེ༌ ཞུའད༌།"]], [["ཨིན༌ནའང༌ ཉེ༌རང༌ངི༌ ཏུས༌ རིན༌ཅན༌བོ༌ གོད༌ལ༌ མ༌ཏང༌ང༌ ང༌ཞའེ༌ དོར༌ལྡུས༌ཏེ༌ ཤད༌ཅེས༌ཅན༌བོ༌ སན༌ན༌ ཛད༌།"]], [["ང༌ཞའ༌ འི༌ མི༌བོ༌ ཕ༌སད༌ཕིང༌ཁན༌ཞིག༌ ཨིན༌ཁན༌ གྱུས༌སོང༌, ཁོའེ༌ ཇིག༌རྟེན༌ གང༌པོའེ༌ ནང༌ང༌ ཡ༌ཧུ༌དཱ༌པ༌གུན༌ནི༌ ཕྲོའ༌ ཧི༌ལིངས༌ ཕིང༌ཨིན༌ དུག༌དུག༌, ཡང༌ ཁོ༌ ན༌ཙ༌རེད༌པའེ༌ ཡམ༌ཚན༌ སྡེ༌ཞིག༌གི༌ གོ༌སྐྱོང༌ ཨིན༌ནོག༌།"]], [["ང༌ཞའེ༌ ཆོད༌ཁང༌ངའང༌ ཚི༌ཏུ༌ ཅོ༌ཅེས༌སི༌ རྩོན༌གྲུས༌ ཅོས༌པ༌ ང༌ཞའེ༌ ཁོ༌ ཟུམས༌པིན༌།"]], [["གལ༌ཏེས༌ ཁོའ༌ རྩར༌ཅོད༌ ཏང༌ན༌ ང༌ཞའེ༌ ཁོའེ༌ཀ༌ ཀལ༌ཁན༌ནི༌ སྐྱོན༌ ཚང༌མ༌ ཏན༌ཏན༌ ཨིན༌ཁན༌བོ༌ ཉེ༌རང༌ང༌ ཧ༌གོ༌ཨིན༌།"]], [["ཡ༌ཧུ༌དཱ༌པ༌གུན༌ནིའང༌ ཅིག༌ སོང༌ཏེ༌ ཏེར༌ཏུལ༌ལུས༌སི༌ སྐྱོན༌ ཀལ༌ཁན༌ ཚང༌མ༌ དེན༌བ༌ ཨིན༌ནོག༌ ཟེརས༌།"]], [["ཀའ༌ལོན༌ནི༌ པ༌འུ༌ལུའ༌ ཟེར༌ཅེས༌ལ༌ རྡོའ༌ ཏང༌ང༌ཅིག༌, ཁོང༌ངི༌ ལན༌ཏང༌ཨིན༌ མོལས༌, \"ལོ༌ མང༌པོ༌ཞིག༌ནེ༌ ཉེ༌རང༌ འི༌ གྱལ༌ཁམས༌སི༌ ཁྲིམས༌པོན༌ ཨིན༌ཁན༌བོ༌ ང༌ གྱུས༌ཡོད༌པ༌ ངའེ༌ ང༌རང༌ ནོངས༌མེད༌ ཨིན༌ཁན༌ནི༌ སྐོར༌ ཉེ༌རང༌ངི༌ དུན༌ལ༌ ཤད༌ད༌ ཐད༌ད༌རག༌།"]], [["ཞག༌ ཅུག༌ཉིས༌སི༌ སྔུན༌ལ༌, ང༌ ཡེ༌རུ༌ཤ༌ལེམ༌མི༌ ཆོད༌ཁང༌ང༌ དཀོན༌མཆོག༌ག༌ ཅོལ༌ལ༌ སོང༌ཁན༌བོ༌ ཉེ༌རང༌ངི༌ ལ༌མོ༌ ཉམ༌པོ༌ གྱུས༌ཅོ༌ཉན༌ཅེས༌ ཨིན༌ནོག༌,"]], [["མ༌ཚད༌ ངའེ༌ཀ༌ ཉད༌གལ༌ ཀལ༌ཁན༌གུན༌ནི༌ ང༌ ཆོད༌ཁང༌ངི༌ ནང༌ང༌ སུ༌ཞིག༌ ཉམ༌པོ༌ ཛིང༌མོ༌ ཏང༌ཨིན༌ ཡ༌ དུ༌ཁང༌གུན༌ ཡ༌ གྱལ༌སའེ༌ ནང༌ང༌ མི༌ཚོགས༌སི༌ ཕྲོའ༌ ཧི༌ལིངས༌ ཕིང༌ཨིན༌ མ༌ཐོང༌ང༌ ཨིན༌ནོག༌།"]], [["ཁོང༌གུན༌ནི༌ ངའེ༌ཀ༌ ཀལ༌ཁན༌ནི༌ ཉད༌གལ༌གུན༌ དེན༌བ༌ ཨིན༌ ཟེར༌ཏེ༌ ཉེ༌རང༌ང༌ ལྟན༌ མི༌ཐུབ༌།\""]], [["\"ངའེ༌ མ༌ཤི༌ཀའེ༌ ལམ༌མི༌ཀ༌ གྲུལ༌ཏེ༌ ང༌ཞའེ༌ ཕ༌མེས༌པོ༌གུན༌ནི༌ དཀོན༌མཆོག༌ག༌ ཅོལ༌ཁན༌བོ༌ དེན༌བ༌ ཡང༌ ལུང༌སྟོན༌པ༌ དང༌ བཀའ༌ཁྲིམས༌སི༌ སྤེ༌ཆ༌གུན༌ནི༌ ནང༌ང༌ བྲིས༌ཏེ༌ ཡོད༌ཁན༌ ཚང༌མའེ༌ཀ༌ ཏད༌པ༌ ཅོའད༌, ཨིན༌ནའང༌ ཁོང༌གུན༌ནི༌ ཏེ༌བོའ༌ མི༌ཐུན༌པའེ༌ ཆོས༌ སྡེ༌ ཟེར༌དུག༌།"]], [["ཁོང༌གུན༌ནི༌ ནང༌ང༌, དཀོན༌མཆོག༌གི༌ མི༌ དྲང༌པོ༌ དང༌ ངན༌པ༌ ཉིས༌ཀོ༌ སོན༌ཏེའ༌ ལང༌ང༌ ཛད༌ཅེས༌སི༌ རེ༌ཝ༌ ཡོད༌ཁན༌བོ༌ ངའེ༌ ནང༌ངའང༌ ཡོད༌།"]], [["ཏེ༌བོའེ༌ཕིའ༌ ངའེ༌ མི༌ ཚང༌མ༌ དང༌ དཀོན༌མཆོག༌གི༌ སྐུན༌དུན༌ལ༌ ང༌རང༌ངི༌ སེམས༌ ལག༌མོ༌ བོར༌ཅེས༌སི༌ རྩོན༌གྲུས༌ ཅོའད༌།\""]], [["\"ལོ༌ མང༌པོ༌ཞིག༌གི༌ སྟིང༌ནེ༌, ང༌ ངའེ༌ ཡུལ༌པ༌ ཉལ༌བ༌ཅན༌གུན༌ལ༌ རོགས༌སི༌ པེ༌ནེ༌ ཁྱོང༌ཅེས༌ དང༌ དཀོན༌མཆོག༌ག༌ ཆོད༌པ༌གུན༌ ཕུལ༌ཅེས༌ལ༌ ཡེ༌རུ༌ཤ༌ལེམ༌མ༌ ལོགས༌ཏེ༌ ཡོངས༌པིན༌།"]], [["ཁོང༌གུན༌ནི༌ ང༌ ཆོད༌ཁང༌ངི༌ ནང༌ང༌ ཐོང༌ ཟ༌ནེ༌ ང༌ ང༌ཞའེ༌ ཆོས༌སི༌ བཀའ༌ཁྲིམས༌ ནང༌ཞིན༌ལ༌ རྩང༌མ༌ སོང༌ཏེ༌ ཨིན༌པིན༌, ཡང༌ ངའེ༌ ངའེ༌ཁོར༌ལ༌ མི༌ཚོགས༌ ཡ༌ ཧི༌ལིངས༌ མེད༌པིན༌།"]], [["ཨིན༌ནའང༌ ཏེ༌རུ༌ ཨ༌སི༌ཨཱ༌པའེ༌ ཡ༌ཧུ༌དཱ༌པ༌ ཁ༌ཅིག༌ དུག༌པིན༌, གལ༌ཏེས༌ ངའེ༌ གྱབ༌གལ༌ལ༌ ཟེར༌ཅེས༌ ཡོད༌ན༌, ཏེ༌ནེ༌ ཁོང༌གུན༌ ཉེ༌རང༌ངི༌ དུན༌ལ༌ ང༌ སྐྱོན༌ ཀལ༌ལ༌ ཡོང༌གོས༌།"]], [["འི༌ཀ༌ ཡོད༌ཁན༌གུན༌ནི༌, ང༌ ཡ༌ཧུ༌དཱ༌པའེ༌ ཚོགས༌དུའི༌ དུན༌ལ༌ ཡོད༌ ཟ༌ནེ༌ ཁོང༌གུན༌ལ༌ ངའེ༌ ནང༌ང༌ སྐྱོན༌ ཐོབ༌ཁན༌གུན༌ ཤད༌གོས༌།"]], [["'ངའེ༌ ཤི༌ཁན༌གུན༌ སོན༌ཏེའ༌ ལང༌ཅེས༌པོའེ༌ཀ༌ ཏད༌པ༌ ཅོས༌པ༌, དི༌རིང༌ ངའེ༌ཀ༌ ཤགས༌ ཏང༌ང༌ད༌' ཟེར༌ཏེ༌ ཀུ༌ཅོ༌ ཏངས༌ཅེས༌པོ༌ ཅིག༌པོ༌ ནི༌, ངའེ༌ སྐྱོན༌ ཨིན༌པིན༌།\""]], [["ཏེ༌ནེ༌ མ༌ཤི༌ཀའེ༌ ལམ༌མི༌ཀ༌ གྲུལ༌ཁན༌གུན༌ནི༌ སྐོར༌ལ༌ གྱལ༌ལ༌ གྱུས༌ཡོད༌ཁན༌ནི༌ ཕེ༌ལིགས༌སི༌, \"མག༌སྟོང༌ངི༌ སྤོན༌བོ༌ ལི༌སི༌འས༌ ལེབ༌བ༌ཅིག༌, ཁྱོ༌རང༌ངི༌ ཤགས༌པོའ༌ ཐག༌ཅད༌ ཏང༌ཨིན༌\" ཟེར༌ཏེ༌ མི༌ཚོགས༌ ཤོལ༌ཅུགས༌།"]], [["ཁོའེ༌ མག༌མི༌རྒྱའེ༌ སྤོན༌བོའ༌, པ༌འུ༌ལུའ༌ སྲུང༌ཁན༌ བོར༌ ཨིན༌ནའང༌ ཁར༌རི༌ ནང༌ གྲུལ༌ཅེས༌སི༌ རང༌ཝང༌ ཏོང༌ ཡང༌ ཁོང༌ངི༌ ཕྲོ༌པ༌གུན༌ལ༌ ཁོང༌ངི༌ སྒོས༌དོམ༌ ཁྱོང༌ཅེས༌ལ༌ སྒག༌ མ༌གོས༌ ཟེར༌ཏེ༌ བཀའ༌ ཏངས༌།"]], [["ཞག༌ ཁ༌ཅིག༌གི༌ སྟིང༌ནེ༌, ཕེ༌ལིགས༌ རང༌ངི༌ ན༌མ༌ གྲུརུ༌སིལ༌ལཱ༌ ཉམ༌པོ༌ ཡོངས༌, ཁོ༌ ཡ༌ཧུ༌དཱ༌མ༌ཞིག༌ ཨིན༌པིན༌། ཕེ༌ལིགས༌སི༌ པ༌འུ༌ལུའ༌ བོད༌ཁན༌ ཏངས༌ཏེ༌ མ༌ཤི༌ཀ༌ ཡེ༌ཤུའི༌ ནང༌ང༌ ཏད༌པའེ༌ སྐོར༌ལ༌ པ༌འུ༌ལུའི༌ ཀ༌ནེ༌ ཉནས༌།"]], [["པ༌འུ༌ལུའི༌ ལས༌ དྲང༌པོ༌ ཅོ༌ཅེས༌, རང༌སེམས༌ ཅུན༌ཅེས༌ དང༌ ཡོང༌ཅེས༌ཅན༌ནི༌ དཀོན༌མཆོག༌གི༌ ཁྲིམས༌ཅད༌དི༌ སྐོར༌ལ༌ ཤད༌ད༌ ཛད༌པ༌, ཕེ༌ལིགས༌ ཇིགས༌ཏེ༌ ཟེརས༌, \"ཏ༌ བྲའོག༌, ཁྱོ༌རང༌ སོང༌, ཡང༌ ཞག༌ཤིག༌ ང༌ ལོང༌ ཡོད༌ ཟ༌ནེ༌ ངའེ༌ བོད༌ཨིན༌།\""]], [["པ༌འུ༌ལུའི༌ ཆོགས༌ནེ༌ ཕག༌སུབ༌བི༌ པེ༌ནེ༌ ཐོབ༌ཅེས༌སི༌ རེ༌ཝ༌ ཅོས༌པ༌ ཁོའེ༌ པ༌འུ༌ལུའ༌ སྤེ༌ར༌ ཏང༌ཅེས༌ལ༌ ལན༌ མང༌པོ༌ བོདས༌།"]], [["ལོ༌ ཉིས༌སི༌ སྟིང༌ནེ༌, ཕེ༌ལིགས༌སི༌ ཚབས༌ལ༌, ཕེས༌ཏུས༌ པོར༌ཀི༌འུས༌ ཟེར༌ཁན༌ནི༌ མི༌ཞིག༌ ཀའ༌ལོན༌ལ༌ སྐོས༌། ཕེ༌ལིགས༌ལ༌ ཡ༌ཧུ༌དཱ༌པ༌གུན༌ནི༌ ཆོགས༌སྐྱོར༌ གོས༌ པ༌སང༌ ཁོའེ༌ པ༌འུ༌ལུ༌ ཙོན༌ཁང༌ངི༌ ནང༌ང༌ བོརས༌།"]]], [[["25:1 ནེ༌ 12"], ["ཀཱེ༌སར༌རིའེ༌ གྱལ༌ས༌ ཀའ༌ལོན༌ ཕེས༌ཏུས༌ ལེབས༌ཏེ༌ ཞག༌ སུམ༌མི༌ སྟིང༌ནེ༌ ཁོ༌ ཡེ༌རུ༌ཤ༌ལེམ༌མ༌ སོང༌།"]], [["ཏེ༌རུ༌ བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ ཁོའ༌ ཐུག༌ག༌ ཡོངས༌ཏེ༌, པ༌འུ༌ལུའི༌ གྱབ༌གལ༌ལ༌ སྐྱོན༌གུན༌ ཀལས༌།"]], [["པ༌འུ༌ལུའ༌ ཤགས༌པོ༌ ཡེ༌རུ༌ཤ༌ལེམ༌མ༌ ཅོ༌ཅེས༌སི༌ ཕིའ༌, ཁོང༌ ཏེ༌རུ༌ ཀལ༌ཅེས༌ལ༌ བཀའ༌ ཏངས༌ཏེ༌ ཀའ༌ཀྲིན༌ ཅོ༌ཅེས༌ལ༌ ཁོང༌གུན༌ནི༌ ཕེས༌ཏུས༌ལ༌ ཞུ༌ཝ༌ ཕུལས༌ ༼ཁོང༌གུན༌ནི༌ སྤུང༌གོལ༌ ཅོས༌ཏེ༌ པ༌འུ༌ལུ༌ ལམ༌བར༌ལ༌ སད༌ཅེས༌སི༌ ཅུས༌ངན༌ ལྡིངས༌༽།"]], [["ཨིན༌ནའང༌ ཕེས༌ཏུས༌སི༌ ལན༌ཏངས༌, \"པ༌འུ༌ལུ༌ ཀཱེ༌སར༌རིའེ༌ ནང༌ང༌ བོར༌ཏེ༌ ཡོད༌, ང༌ ཏེ༌རུ༌ གྱོགས༌པ༌ ལོགས༌ཏེ༌ ཆ༌ཅེས༌ ཨིན༌།"]], [["ཁྱོ༌ཞའེ༌ འུ༌སྐྱོང༌ ཁ༌ཅིག༌ ང༌ ཉམ༌པོ༌ ལམ༌ཅུག༌, གལ༌ཏེས༌ ཁོའེ༌ ནོར༌ཁྲུལ༌ ཅོས༌ཏེ༌ ཡོད༌ན༌ ཏེན༌ན༌རུ༌ ཁོའེ༌ གྱབ༌གལ༌ལ༌ སྐྱོན༌རྗོད༌ ཅོས༌།\""]], [["ཡེ༌རུ༌ཤ༌ལེམ༌མི༌ ནང༌ང༌ ཁོང༌གུན༌ ཉམ༌པོ༌ ཞག༌ རྒྱད༌ ཡ༌ རྕུ༌ དུགས༌ཏེ༌ སྟིང༌ནེ༌, ཕེས༌ཏུས༌ ཀཱེ༌སར༌རིའ༌ ལོགས༌ཏེ༌ སོང༌། ལེབས༌ཏེ༌ སྟིང༌མ༌ཞག༌པོ༌ ཁྲིམས༌ཁུང༌ངི༌ ནང༌ང༌ ཁྲིས༌སི༌ཀ༌ དུགས༌ཏེ༌ ཁོའེ༌ པ༌འུ༌ལུ༌ ཁྱོང༌ཅེས༌ལ༌ བཀའ༌ ཏངས༌།"]], [["པ༌འུ༌ལུ༌ ཁྱོང༌ང༌ཅིག༌, ཡེ༌རུ༌ཤ༌ལེམ༌ནེ༌ ཡོངས༌ཁན༌ནི༌ ཡ༌ཧུ༌དཱ༌པ༌གུན༌ ཁོང༌ང༌ ཀིར༌ སྐོར༌ཏེ༌ དུགས༌ཏེ༌ ཉད༌གལ༌ སྲན༌ཏྲེ༌ མང༌པོ༌ ཀལས༌, ཨིན༌ནའང༌ ཅིག༌གའང༌ དེན༌བ༌ ཨིན༌ཁན༌བོ༌ ཏན༌ཏན༌ ཅོ༌ མ༌ཉན༌།"]], [["ཏེ༌ནེ༌ པ༌འུ༌ལུའི༌ ཁོང༌རང༌ ནོངས༌མེད༌ ཨིན༌ཁན༌ ལྟན༌ཏེ༌ ཞུས༌, \"ངའེ༌ ཡ༌ཧུ༌དཱ༌པའེ༌ བཀའ༌ཁྲིམས༌ ཡ༌ ཆོད༌ཁང༌ ཡ༌ རོམ༌མི༌ གྱལ༌པོའེ༌ གྱབ༌གལ༌ལ༌ མན༌ཁན༌ ཅའང༌ མ༌ཅོས༌པིན༌།\""]], [["ཨིན༌ནའང༌ ཕེས༌ཏུས༌སི༌ ཡ༌ཧུ༌དཱ༌པ༌གུན༌ལ༌ ཀའ༌ཀྲིན༌ ལྟན༌ཅེས༌སི༌ དོད༌པ༌ ཅོས༌ཏེ༌ ཁོའེ༌ པ༌འུ༌ལུའ༌ ཟེརས༌, \"ཁྱོ༌རང༌ ཡེ༌རུ༌ཤ༌ལེམ༌མི༌ ནང༌ང༌ ངའེ༌ དུན༌ལ༌ འི༌ ཤགས༌པོའ༌ ཁྲིམས༌ཅད༌ཅེས༌ལ༌ ཆའ༌ ཐད༌ད༌རག༌ག༌?\""]], [["ཨིན༌ནའང༌ པ༌འུ༌ལུའི༌ མོལས༌, \"ང༌ རོམ༌མི༌ གྱལ༌པོའེ༌ ཁག༌ཁུར༌པའེ༌ ཁྲིམས༌ཁུང༌ང༌ ཨིན༌, ངའེ༌ ཤགས༌སི༌ ཁྲིམས༌ཅད༌ འིན༌ན༌རུ༌ ཆ༌གོས༌། ངའེ༌ ཡ༌ཧུ༌དཱ༌པ༌གུན༌ནི༌ གྱབ༌གལ༌ལ༌ སྐྱོན༌ ཅའང༌ མ༌ཅོས༌ཁན༌བོ༌ ཉེ༌རང༌ང༌ གྱལ༌ལ༌ ཅོས༌ཏེ༌ གྱུས༌ཨིན༌ནོག༌།"]], [["གལ༌ཏེས༌ ང༌ གལ༌ཏེ༌ ཤི༌ཅེས༌སི༌ ཆད༌པ༌ ཕོག༌ནའང༌, ང༌ ཤི༌ཅེས༌སི༌ ཕིའ༌ ཇིགས༌ས༌ མེ༌རག༌། ཨིན༌ནའང༌ གལ༌ཏེས༌ འི༌ ཡ༌ཧུ༌དཱ༌པ༌གུན༌ནི༌ ངའེ༌ཀ༌ ཉད༌གལ༌ ཀལ༌ཁན༌གུན༌ དེན༌བ༌ མ༌བིང༌ན༌ ཏེ༌ནེ༌ ང༌ འི༌ མི༌གུན༌ནི༌ ལག༌ག༌ སྟད༌ཅེས༌སི༌ ཝང༌ སུ༌ཞིག༌གའང༌ མེད༌། ངའེ༌ རོམ༌མི༌ གྱལ༌པོའ༌ འི༌ ཤགས༌སི༌ ཁྲིམས༌ཅད༌ ཛད༌ཅེས༌ལ༌ ཞུ༌ཝ༌ ཕུལ༌ལད༌།\""]], [["ཕེས༌ཏུས༌སི༌ ཁོ༌རང༌ངི༌ ཁས༌པ༌ ཁད༌ད༌ ཏང༌ཁན༌གུན༌ ཉམ༌པོ༌ གྲབས༌ ཅོས༌ཏེ༌ ཟེརས༌, \"ཁྱོ༌རང༌ངི༌ རོམ༌མི༌ གྱལ༌པོའ༌ ཞུ༌ཝ༌ ཕུལ༌པ༌, རོམ༌མི༌ གྱལ༌པོའེ༌ཀ༌ ཀལ༌ཨིན༌།\""]], [["25:13 ནེ༌ 27"], ["ཞག༌ ཁ༌ཅིག༌གི༌ སྟིང༌ནེ༌ གྱལ༌པོ༌ ཨག༌རི༌པ༌ དང༌ ཁོའེ༌ ནོ༌མོ༌ བེར༌ནི༌ཀཱ༌ ཀཱེ༌སར༌རིའ༌ ཕེས༌ཏུས༌ལ༌ གའ༌སུས༌ ཅོས༌ཏེ༌ ཀུས༌པ༌ ལྟན༌ན༌ལ༌ ཡོངས༌།"]], [["ཁོང༌གུན༌ ཞག༌བན༌ཤིག༌ ཏེ༌རུ༌ དུགས༌པ༌, ཕེས༌ཏུས༌སི༌ པ༌འུ༌ལུའི༌ ཤགས༌པོའེ༌ སྐོར༌ལ༌ གྱལ༌པོའ༌ ཤདས༌, \"འི༌རུ༌ ཕེ༌ལིགས༌སི༌ ཙོན༌ལ༌ ཀགས༌ཁན༌ནི༌ མི༌ཞིག༌ དུག༌།"]], [["ང༌ ཡེ༌རུ༌ཤ༌ལེམ༌མ༌ ཡོད༌ ཟ༌ནེ༌, བླ༌མ༌ འུ༌སྐྱོང༌གུན༌ དང༌ ཡ༌ཧུ༌དཱ༌པའེ༌ འུ༌སྐྱོང༌གུན༌ནི༌ འི༌ མི༌བོའེ༌ གྱབ༌གལ༌ལ༌ སྐྱོན༌ ཀལ༌ཏེ༌ ཁོའ༌ ཤི༌ཅེས༌སི༌ ཆད༌པ༌ ཏང༌ཅེས༌ལ༌ ང༌ ཟེར༌ར༌རག༌།"]], [["ངའེ༌ ཁོང༌གུན༌ལ༌ རོམ༌པའེ༌ ཁྲིམས༌ ནང༌ཞིན༌, ནམ༌ཚོག༌པ༌ མི༌ཞིག༌ག༌ ཁོའ༌ སྐྱོན༌ ཀལ༌ཁན༌གུན༌ནི༌ དུན༌ལ༌ ཁོ༌རང༌ སྐྱོབ༌ཅེས༌ལ༌ སྐབས༌ མ༌ཏང༌ང༌ སུ༌ཞིག༌གི༌ ལག༌ག༌ ཆད༌པ༌ ཅད༌ཅེས༌ལ༌ སྟད༌ཆོག༌ག༌ མ༌ནོག༌ ཟེར༌པིན༌།\""]], [["\"ཁོང༌གུན༌ འི༌རུ༌ ལེབ༌བ༌ཅིག༌, ངའེ༌ གོར༌ མ༌ཅུག༌ག༌ ཐོ༌རེ༌ཟུག༌པོ༌ ཁོ༌ ཁྲིམས༌ཅད༌ད༌ལ༌ ཁྱོང༌ཅེས༌སི༌ བཀའ༌ ཏངས༌པིན༌།"]], [["ཁོང༌གུན༌ནི༌ ཀལ༌ཁན༌ནི༌ ཉད༌གལ༌གུན༌, སད༌ཅེས༌སི༌ ཆད༌པ༌ ཕོག༌ཅེས༌སི༌ འོས༌པ༌ མི༌དུག༌པིན༌ ཀ༌ཟུག༌ ངའེ༌ སམ༌ཏེ༌ ཡོད༌པིན༌།"]], [["ཁོང༌གུན༌ནི༌ ཛིང༌མོ༌བོ༌ ཁོང༌རང༌གུན༌ནི༌ ཆོས༌སི༌ ལབ༌ཞ༌ ཁ༌ཅིག༌གི༌ཀ༌ ཁའ༌མི༌ཆམས༌ཅེས༌ དང༌ ཤི༌ཁན༌ནི༌ མི༌ ཡེ༌ཤུ༌ ཟེར༌ཁན༌བོའེ༌ སྐོར༌ལ༌ ཨིན༌ནོག༌, ཀ༌བོ༌ པ༌འུ༌ལུའི༌ སོན༌པོ༌ ཨིན༌ ཟེར༌དུག༌།"]], [["འི༌ཙོགས༌སི༌ ནས༌ལུག༌གི༌ རྩར༌ཅོད༌ ཏང༌ཅེས༌ ངའ༌ ཧ༌མ༌གོ༌པ༌, ངའེ༌ ཁོའ༌ ཁྱོ༌རང༌ ཡེ༌རུ༌ཤ༌ལེམ༌མ༌ ཏེ༌ ཤགས༌པོའ༌ ཁྲིམས༌ཅད༌ ཅུག༌ཅེས༌ལ༌ ཆའ༌ལ༌ ཐད༌ད༌ རག༌ག༌ ཟེར༌ཏེ༌ ཏྲིས༌པིན༌།"]], [["ཨིན༌ནའང༌ པ༌འུ༌ལུའི༌ རོམ༌མི༌ གྱལ༌པོའ༌ ཏེ༌ ཤགས༌པོ༌ ཐག༌ཅད༌ཅུག༌ཅེས༌སི༌ ཕིའ༌ ཞུ༌ཝ༌ ཕུལས༌, ཏེ༌བོའེ༌ཕིའ༌ ངའེ༌ ཁོ༌ རོམ༌མི༌ གྱལ༌པོའེ༌ཀ༌ ཀལ༌ཅེས༌སི༌ གྲལ༌གྲིག༌ ཆ༌ཆ༌ ཚག༌པ༌ འི༌རུ༌ བོར༌ཅེས༌ལ༌ བཀའ༌ ཏངས༌པིན༌།\""]], [["ཏེ༌ནེ༌ གྱལ༌པོ༌ ཨག༌རི༌པའེ༌ ཕེས༌ཏུས༌ལ༌ ཟེརས༌, \"ང༌ ཏེ༌ སྤེ༌ར༌གུན༌ ཏེན༌ན༌ མི༌བོའེ༌ ཁའ༌ནེའང༌ ཚོར༌ཉིན༌ རག༌།\""], ["ཕེས༌ཏུས༌སི༌ ཟེརས༌, \"ཉེ༌རང༌ངི༌ ཁོའ༌ ཐོ༌རེ༌ ཉན༌ཐུབ༌ཨིན༌།\""]], [["སྟིང༌མ༌ཞག༌པོ༌ གྱལ༌པོ༌ ཨག༌རི༌པ༌ དང༌ བེར༌ནི༌ཀཱ༌ མ༌ སྟབས༌ ཆེན༌མོ༌ ཉམ༌པོ༌ ཏེ༌ གྲོང༌ཁྱེར༌རི༌ མི༌ རྩི༌ཝ༌ཅན༌ དང༌ མག༌མི༌ སྤོན༌བོ༌ ཆེན༌མོ༌ གུན༌ ཁྲིད༌ཏེ༌ ཚོགས༌ཁང༌ངི༌ ནང༌ང༌ ཡོངས༌། ཕེས༌ཏུས༌སི༌ བཀའ༌ ཏངས༌པ༌ པ༌འུ༌ལུ༌ ཚོགས༌ཁང༌ངི༌ ནང༌ང༌ ཁྱོངས༌།"]], [["ཕེས༌ཏུས༌སི༌ ཟེརས༌, \"གྱལ༌པོ༌ ཨག༌རི༌པ༌ དང༌ འི༌ཀ༌ ང༌ཞའ༌ ཉམ༌པོ༌ ཡོད༌ཁན༌ནི༌ མི༌མངས༌, འི༌ མི༌བོའ༌ ལྟོས༌, ཁོའེ༌ གྱབ༌གལ༌ལ༌ ཡ༌ཧུ༌དཱ༌པ༌ ཚང༌མའེ༌ ཡེ༌རུ༌ཤ༌ལེམ༌མི༌ ནང༌ང༌ མ༌ཚད༌ འི༌རུའང༌ ཀུ༌ཅོ༌ ཏང༌ཨིན༌ ངའ༌ ཟེརས༌, 'འི༌ མི༌བོའ༌ སད༌ཅེས༌སི༌ ཆད༌པ༌ ཕོག༌ཅེས༌སི༌ འོས༌པ༌ ཨིན༌ནོག༌།'"]], [["ཨིན༌ནའང༌ ངའ༌ གྱུས༌སོང༌, སད༌གོ༌ཤེས༌སི༌ ཆད༌པ༌ ཕོག༌ཅེས༌སི༌ ལས༌ ཁོའེ༌ ཅའང༌ མ༌ཅོས༌ཏོག༌། ཁོའེ༌ རོམ༌མི༌ གྱལ༌པོའ༌ ཁོའེ༌ ཤགས༌པོའ༌ ཐག༌ཅད༌ཅེས༌སི༌ ཞུ༌ཝ༌ ཕུལ༌པ༌ ངའེ༌ ཁོ༌ རོམ༌མི༌ གྱལ༌པོའེ༌ཀ༌ ཀལ༌ཅེས༌ ཐག༌ཅད༌པིན༌།\""]], [["\"ཨིན༌ནའང༌ རོམ༌མི༌ གྱལ༌པོའ༌ ཁོའེ༌ གྱབ༌གལ༌ལ༌ ཏན༌ཏན༌ ཅའང༌ བྲི༌ཅེས༌ མེད༌ པ༌སང༌, ངའེ༌ ཁོ༌ ཁྱོ༌ཞའ༌ ཚང༌མ༌ དང༌ མིག༌སལ༌ ཅོས༌ཏེ༌ གྱལ༌པོ༌ ཨག༌རི༌པའེ༌ སྐུན༌དུན༌ལ༌ ཁྱོངས༌ཏེ༌ ཨིན༌། ཡང༌ ང༌དང༌ངི༌ ཁོའ༌ རྩར༌ཅོད༌ ཏང༌ཏེ༌ སྟིང༌ནེ༌ ང༌ ཁོའེ༌ ཤགས༌སི༌ སྐོར༌ལ༌ སྤེ༌ར༌ རིག༌ རོམ༌མི༌ གྱལ༌པོའ༌ བྲི༌ཅེས༌ལ༌ ཐོབ༌ཨིན༌།"]], [["ཅིའ༌ཟེར༌ན༌ ཙོན༌པ༌ཞིག༌གི༌ སྐྱོན༌གུན༌ ལག༌མོ༌ མ༌ཤད༌ད༌ རོམ༌མི༌ གྱལ༌པོའེ༌ཀ༌ ཀལ༌ཅེས༌པོ༌ འོས༌པ༌ མ༌ནོག༌ སམ༌མ༌རག༌།\""]]], [[["26:1 ནེ༌ 32"], ["ཏེ༌ནེ༌ གྱལ༌པོ༌ ཨག༌རི༌པའེ༌ པ༌འུ༌ལུའ༌ ཟེརས༌, \"ངའེ༌ ཁྱོ༌རང༌ང༌ ཁྱོ༌རང༌ ནོངས༌མེད༌ ཨིན༌ཁན༌ནི༌ སྐོར༌ ཤད༌ཅེས༌སི༌ སྐབས༌ ཏང༌ངད༌།\""], ["པ༌འུ༌ལུའི༌ ལག༌པ༌ ཉམ༌པོ༌ ཐུག༌རྗེ༌ཆེ༌ སྟགས༌ ཅོ༌ཨིན༌ མོལས༌,"]], [["\"གྱལ༌པོ༌ ཨག༌རི༌པ༌, དི༌རིང༌ ཉེ༌རང༌ངི༌ སྐུན༌དུན༌ལ༌ ཡ༌ཧུ༌དཱ༌པ༌གུན༌ནི༌ ཀལ༌ཁན༌ནི༌ ཉད༌གལ༌ ཚང༌མའེ༌ གྱབ༌གལ༌ལ༌ ང༌རང༌ ནོངས༌མེད༌ ཨིན༌ཁན༌བོ༌ ཤད༌ཉན༌པ༌, ངའ༌ མ༌ སོ༌དེ༌ཅན༌ ཚོར༌ར༌རག༌།"]], [["ཅིའ༌ཟེར༌ན༌ ཉེ༌རང༌ང༌ ཡ༌ཧུ༌དཱ༌པ༌གུན༌ནི༌ ལམ༌ ལུག༌སྲོལ༌ དང༌ མི༌ཐུན༌པའེ༌ སྤེ༌ར༌ ཚང༌མའེ༌ སྐོར༌ལ༌ ཐུག༌གྱུས༌ ཨིན༌ནོག༌། ཇུ༌ཇུ༌ ཉེ༌རང༌ངི༌ ངའེ༌ ཟེར༌ཅེས༌ཅན༌གུན༌ལ༌ ཟོད༌པ༌ ཉམ༌པོ༌ ཉན༌ན༌ ཛད༌།\""]], [["\"ང༌རང༌ངི༌ ཡུལ༌ མ༌ཚད༌ ཡེ༌རུ༌ཤ༌ལེམ༌མི༌ ནང༌ངའང༌, ངའེ༌ ཆུང༌ཏུས༌ནེ༌ ཕར༌ལ༌ ང༌རང༌ངི༌ མི༌ཚེ༌ ཀ༌ཟུག༌ ཚུལ༌ལ༌ ཕུད༌ཁན༌བོ༌ ཡ༌ཧུ༌དཱ༌པ༌ ཚང༌མ༌ གྱལ༌ལ༌ ཅོས༌ཏེ༌ གྱུས༌ཡོད༌།"]], [["ཁོང༌གུན༌ནི༌ ང༌ ཏུས༌ཡུན༌རིང༌ནེ༌ པར༌ལ༌ ཤེས༌ཤེས༌པའེ༌, གལ༌ཏེས༌ ཐད༌དད༌ན༌, ཁོང༌གུན༌ནི༌ ངའེ༌ ང༌དང༌ངི༌ ཆོས༌སི༌ ཚང༌མའེ༌སང༌ སྲན༌ཏྲེ༌ ཁྲིམས༌ སྲུང༌ཁན༌ནི༌ སྡེ༌, ཕ༌རུ༌ཤི༌པའེ༌ མི༌ཚེ༌ ཕུད༌ཁན༌ནི༌ སྤང༌པོ༌ ཏང༌ཉན༌ཅེས༌ ཨིན༌ནོག༌།"]], [["དཀོན༌མཆོག༌གི༌ ང༌དང༌གུན༌ནི༌ ཕ༌མེས༌པོ༌གུན༌ལ༌ ཛད༌ཁན༌ནི༌ ཞལ༌ཆད༌དི༌ ནང༌ང༌ ངའ༌ རེ༌ཝ༌ ཡོད༌ཅེས༌པོའེ༌, དི༌རིང༌ ང༌ འི༌ཀ༌ ཤགས༌ ཅོའ༌ ཁྱོངས༌ཏེ༌ ཨིན༌ནོག༌།"]], [["ང༌དང༌ངི༌ སྡེ༌ ཅུག༌ཉིས༌པོའེ༌, ཏེན༌ན༌ ཞལ༌ཆད༌པོ༌ དྲན༌དྲ༌ གྲུབ༌ཅེས༌སི༌ རེ༌ཝ༌ བོར༌ཏེ༌ ཚན༌ཉིན༌, སྙིང༌ ཏངས༌ཏེ༌ དཀོན༌མཆོག༌ག༌ ཞབ༌སྟོག༌ ཞུ༌ཨིན༌ ཨིན༌ནོག༌། ཀྱེ༌ གྱལ༌པོ༌, ཏེན༌ན༌ རེ༌ཝ༌ བོར༌ཅེས༌སི༌ ཕིའ༌ ངའ༌ ཡ༌ཧུ༌དཱ༌པ༌གུན༌ནི༌ ཉད༌གལ༌ ཀལ༌ཏེ༌ ཨིན༌ནོག༌།"]], [["དཀོན༌མཆོག༌གི༌ ཤི༌ཁན༌གུན༌ སོན༌ཏེའ༌ ལང༌ང༌ ཛད༌ཉན༌ཅེས༌པོའེ༌ཀ༌ ཁྱོ༌ཞ༌གུན༌ ཡམ༌ཚན༌ ཅིའ༌ ཆའ༌རག༌?\""]], [["\"སྔུན༌ལ༌ ངེའང༌ དཀོན༌མཆོག༌ ཐུགས༌ཐད༌ད༌ནོག༌ སམས༌ཏེ༌ ན༌ཙ༌རེད༌པ༌ ཡེ༌ཤུའ༌ ཏད༌པ༌ ཅོ༌ཁན༌གུན༌ནི༌ གྱབ༌གལ༌ལ༌ ཅི༌ ཅོ༌ཉན༌ནའང༌ ཅོས༌པིན༌།"]], [["ཡེ༌རུ༌ཤ༌ལེམ༌མི༌ ནང༌ང༌ ངའེ༌ ཏེན༌ན༌ ཙོགས༌ ཅོས༌པིན༌, ངའེ༌ བླ༌མ༌ འུ༌སྐྱོང༌གུན༌ནི༌ ཀ༌ནེ༌ ཝང༌ཆ༌ ལེན༌ཏེ༌ ཏད༌པ༌ཅན༌ མང༌པོ༌ ཙོན༌ལ༌ ཀགས༌པིན༌, ཡང༌ སྲོག༌གི༌ ཆད༌པ༌ ཕོག༌ཁན༌གུན༌ནི༌ ཐག༌ཅད༌བོའེ༌ ནང༌ང༌ ངེའང༌ ཆོགས༌སྐྱོར༌ ཅོས༌པིན༌།"]], [["ང༌ ཡ༌ཧུ༌དཱ༌པའེ༌ དུ༌ཁང༌ རེ༌རེ༌ ནང༌ང༌ སོང༌ཏེ༌ ཁོང༌གུན༌ལ༌ ཆད༌པ༌ ཅད༌ཏེ༌ དད༌ལོག༌ ཅོ༌ཅུག༌ཅེས༌སི༌ རྩོན༌གྲུས༌ ཅོའད༌པིན༌། ཁོང༌གུན༌ནི༌ གྱབ༌གལ༌ལ༌ སྲོ༌ སྲན༌ཏྲེ༌ དང༌ ནཕ༌རད༌ ཡོད༌ཅེས༌པོའེ༌, ང༌ ཡུལ༌ ཐག༌རིང༌གུན༌ལའང༌ སོང༌ཏེ༌ ཁོང༌གུན༌ལ༌ ནགས༌ སྲན༌ཏྲེ༌ ལྟན༌པིན༌།\""]], [["\"ལན༌ཅིག༌ བླ༌མ༌ འུ༌སྐྱོང༌གུན༌ནི༌ ཀ༌ནེ༌ ཝང༌ཆའ༌ ཁུར༌ཏེ༌ ང༌ ཏེན༌ན༌ ལས༌པོའེ༌ ཕིའ༌ དཱ༌མེས༌ཁས༌ ཆོགས༌ལ༌ ཆའད༌པིན༌,"]], [["ལམ༌མ༌ ཡོད༌ ཟ༌ནེ༌ ཉིང༌གུང༌ཞིག༌ག༌, ཀྱེ༌ གྱལ༌པོ༌, ང༌ ནམ༌ཁའ༌ནེ༌ ཉི༌མའེ༌ འོད༌དི༌ སང༌ མང༌ང༌ ལྡང༌ཤན༌ འོད༌ཤིག༌ བབས༌ཨིན༌ ཐོང༌, ཀ༌བོ༌ ང༌ དང༌ ངའེ༌ ཕྲོ༌པ༌གུན༌ལ༌ ཁོར༌ཏེ༌ དུགས༌།"]], [["ང༌ཞའ༌ ཚང༌མ༌ སའེ༌ཀ༌ གྱེལ༌, ཡང༌ ངའེ༌ སུང༌སྐད༌ཅིག༌ ཚོར༌, ཀ༌བོའེ༌ ང༌ ཨིབ༌རི༌པའེ༌ སྐད༌དི༌ ནང༌ང༌ མོལ༌ལ༌རག༌, 'ས༌འུལ༌, ས༌འུལ༌, ཁྱོ༌རང༌ངི༌ ང༌ ཅིའ༌ ནགས༌བར༌དོ༌ ལྟན༌ནད༌། ངའེ༌ དོད༌པའེ༌ གྱབ༌གལ༌ལ༌ ནོལ༌ཅེས༌པོ༌ ནི༌ ཁྱོ༌རང༌ངི༌ ཁྱོ༌རང༌ང༌ ནོད༌སྐྱལ༌ཏེ༌ ཨིན༌ནོག༌'།\""]], [["\"ཏེ༌ནེ༌ ངའེ༌, 'གཙོ༌བོ༌ ཉེ༌རང༌ སུ༌ ཨིན༌' ཞུས༌པིན༌།\""], ["\"གཙོ༌བོའེ༌ ལན༌སལས༌, 'ང༌ ཁྱོ༌རང༌ངི༌ ནགས༌བར༌དོ༌ ལྟན༌ཁན༌, ཡེ༌ཤུ༌ ཨིན༌།"]], [["ཏ༌ རང༌ངི༌ རྐང༌པའེ༌ཀ༌ ལོངས༌། ཁྱོ༌རང༌ ངའ༌ ཞབ༌སྟོག༌ ཞུ༌ཅེས༌ དང༌ སྤང༌པོ༌ ཏང༌ཅེས༌ལ༌ སྐོ༌ཅེས༌སི༌ ཕིའ༌ ངའ༌ ཁྱོ༌རང༌ང༌ སྔོན༌ཏེ༌ ཨིན༌། ཁྱོ༌རང༌ངི༌ དག༌ས༌ ཐོང༌ཁན༌ ཡང༌ ཡོང༌ཅེས༌སི༌ ཏུས༌སི༌ ནང༌ང༌ ངའེ༌ ཁྱོ༌རང༌ང༌ ལྟན༌ཅེས༌ཅན༌གུན༌ ཇིག༌རྟེན༌པ༌གུན༌ལ༌ ཤོད༌།"]], [["ངའེ༌ ཁྱོ༌རང༌ ཁྱོ༌རང༌ངི༌ མི༌གུན༌ དང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཀ༌ནེ༌ ཏུས༌གྱུན༌ སྐྱོབ༌ཨིན༌། ཁོང༌གུན༌ མུན༌གྲིག༌ནེ༌ འོད༌དི༌ ནང༌ང༌ ཡོང༌ཅེས༌ དང༌ ཤེ༌ཏན༌ནི༌ ཝང༌ནེ༌ ཕིངས༌ཏེ༌ དཀོན༌མཆོག༌ ཆོགས༌ལ༌ ཁྲིད༌ཅེས༌སི༌ ཕིའ༌ ངའེ༌ ཁྱོ༌རང༌ ཁོང༌གུན༌ནི༌ མིག༌ ཕེ༌ཅེས༌ལ༌ ཁོང༌གུན༌ནི༌ ཕྲོའ༌ ཀལ༌ལད༌། ཏེ༌ནེ༌ ཁོང༌གུན༌ལ༌ སྡིག༌པ༌གུན༌ནེ༌ ཤགས༌པ༌ ཡང༌ ངའེ༌ ནང༌ང༌ ཏད༌པའེ༌ ཞས༌ཏེ༌ རྩང༌མ༌ གྱུར༌ཁན༌གུན༌ནི༌ ཕྲོའ༌ ནས༌ས༌ ཐོབ༌ཨིན༌'།\""]], [["ངའེ༌ ཁྱོ༌རང༌ ཁྱོ༌རང༌ངི༌ མི༌གུན༌ དང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཀ༌ནེ༌ ཏུས༌གྱུན༌ སྐྱོབ༌ཨིན༌། ཁོང༌གུན༌ མུན༌གྲིག༌ནེ༌ འོད༌དི༌ ནང༌ང༌ ཡོང༌ཅེས༌ དང༌ ཤེ༌ཏན༌ནི༌ ཝང༌ནེ༌ ཕིངས༌ཏེ༌ དཀོན༌མཆོག༌ ཆོགས༌ལ༌ ཁྲིད༌ཅེས༌སི༌ ཕིའ༌ ངའེ༌ ཁྱོ༌རང༌ ཁོང༌གུན༌ནི༌ མིག༌ ཕེ༌ཅེས༌ལ༌ ཁོང༌གུན༌ནི༌ ཕྲོའ༌ ཀལ༌ལད༌། ཏེ༌ནེ༌ ཁོང༌གུན༌ལ༌ སྡིག༌པ༌གུན༌ནེ༌ ཤགས༌པ༌ ཡང༌ ངའེ༌ ནང༌ང༌ ཏད༌པའེ༌ ཞས༌ཏེ༌ རྩང༌མ༌ གྱུར༌ཁན༌གུན༌ནི༌ ཕྲོའ༌ ནས༌ས༌ ཐོབ༌ཨིན༌'།\""]], [["\"ཏེན༌ན༌བོའེ༌ཕིའ༌, ཀྱེ༌ གྱལ༌པོ༌ ཨག༌རི༌པའ༌, ནམ༌ཁའ༌ནེ༌ བྱུང༌ཁན༌ནི༌ ཞལ༌ཟིགས༌སི༌ ནང༌ང༌ མོལ༌ཁན༌གུན༌ ངའེ༌ ཁའ༌ཉན༌པིན༌།"]], [["གོ༌མ༌ ངའེ༌ དཱ༌མེས༌ཁས༌, ཏེ༌ནེ༌ ཡེ༌རུ༌ཤ༌ལེམ༌ དང༌ ཡ༌ཧུ༌དཱའེ༌ གང༌པོའེ༌ ནང༌ང༌ ཡོད༌ཁན༌གུན༌ལ༌, ཏེ༌སྟིང༌ནེ༌ ཡ༌ཧུ༌དཱ༌པ༌ མན༌ཁན༌གུན༌ལ༌, ཁོང༌རང༌ངི༌ སྡིག༌པའེ༌ཀ༌ གྱོད༌པ༌ ཅོས༌ཏེ༌ དཀོན༌མཆོག༌ ཆོགས༌ལ༌ སེམས༌ གྱུར༌གོས༌ ཟེར༌ཏེ༌ ཆོས༌ཤད༌པིན༌, ཡང༌ གྱོད༌པ༌ ཅོ༌ཁན༌བོ༌ ལག༌ལེན༌ གྱུད༌ཏེ༌ ལྟན༌ཅེས༌ལ༌ ཟེར༌པིན༌།"]], [["ཏེ༌ གྱུན༌ཚན༌བོའེ༌ ཕིའ༌ ཡ༌ཧུ༌དཱ༌པ༌གུན༌ནི༌ ང༌ ཆོད༌ཁང༌ངི༌ ནང༌ང༌ ཟུམས༌ཏེ༌ སད༌ཅེས༌སི༌ རྩོན༌གྲུས༌ ཅོས༌།"]], [["ཨིན༌ནའང༌ དཀོན༌མཆོག༌གི༌ ང༌ དི༌རིང༌ ཚག༌པ༌ སྐྱོབ༌བ༌ ཛད༌ པ༌སང༌, འི༌ཀ༌ ལངས༌ཏེ༌ ཉམ༌ཤུང༌ དང༌ ཁག༌ཅན༌ ཚང༌མའེ༌ དུན༌ལ༌ ངའེ༌ སྤང༌པོ༌ ཏང༌ངད༌། ངའེ༌ མོ༌ཟེས༌ དང༌ ཞན༌ ལུང༌སྟོན༌པ༌གུན༌ནི༌ བྱུང༌ཅེས༌ཅན༌གུན༌ མོལ༌ཁན༌བོའེ༌ སང༌ ཐེ༌བ༌ཞིག༌ ཅའང༌ མ༌ཟེར༌པིན༌,"]], [["ཏེ༌བོ༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀའ༌ རྡུག༌ངལ༌ ཐོང༌ཅེས༌ ཡང༌ ཤི༌ཁན༌གུན༌ནི༌ ཕྲོ༌ནེ༌ གོ༌མ༌རང༌ སོན༌ཏེའ༌ ཞངས༌ཁན༌བོ༌ ཨིན༌ནོག༌། ཏེན༌ན༌ ལོན༌བོ༌ ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཐར༌པ༌ ཐོབ༌ཅེས༌སི༌ འོད༌པོ༌ ཨིན༌།\""]], [["ཧུན༌མེད༌ལ༌ ཕེས༌ཏུས༌སི༌ ཀུ༌ཅོ༌ ཏངས༌ཏེ༌ ཟེརས༌, \"པ༌འུ༌ལུ༌ ཁྱོ༌རང༌ ཆལ༌ཆོལ༌ སོང༌ཏེ༌ ཨིན༌ནོག༌, ལོབ༌ཇོང༌ མང༌པོ༌ ཅོ༌ཅེས༌པོའེ༌ ཁྱོ༌རང༌ སྙོ༌ཅུགས༌ཏེ༌ ཨིན༌ནོག༌།\""]], [["པ༌འུ༌ལུའི༌ ལན༌སལས༌, \"ཕེས༌ཏུས༌ སྐུན༌དུན༌, ང༌ སྙོས༌ཏེ༌ མན༌། ངའེ༌ ཟེར༌ཁན༌གུན༌ དྲང༌པོ༌ ཨིན༌ ཆལ༌ཆོལ༌ མན༌།"]], [["གྱལ༌པོའ༌ འི༌གུན༌ནི༌ སྐོར༌ལ༌ ཐུག༌གྱུས༌ ཡོད༌པ༌ ངའེ༌ ཁོང༌ང༌ ཅི༌ཚང༌མ༌ ཤད༌ནའང༌ གྲིགས༌ཏེ༌ ཨིན༌ནོག༌། ཏེ༌ ནས༌སྐབས༌ ཚང༌མའེ༌ སྐོར༌ལ༌ ཁོང༌ང༌ གྱུས༌ཡོད༌ཅེས༌པོ༌ ང༌ ཏན༌ཏན༌ རག༌ ཅིའ༌ཟེར༌ན༌ ཏེ༌གུན༌ སང༌ཝའེ༌ ནང༌ང༌ མ༌ཅོའ༌ ཨིན༌ནོག༌།"]], [["ཨག༌རི༌པ༌ གྱལ༌པོ༌ ཉེ༌རང༌ངི༌ ལུང༌སྟོན༌པ༌གུན༌ནི༌ མོལ༌ཁན༌གུན༌ལ༌ ཨིད༌ཤེས༌སད༌ད༌? ང༌ གྱུས༌ཡོད༌ ཉེ༌རང༌ངི༌ ཨིད༌ཤེས༌ ཅོའ༌ནོག༌།\""]], [["གྱལ༌པོ༌ ཨག༌རི༌པའེ༌ པ༌འུ༌ལུའ༌ ཟེརས༌, \"ཅི༌ ཁྱོ༌རང༌ངི༌ འི༌ཟུག༌ ཏུས༌ ཉུ༌ངུན༌ཞིག༌གི༌ ནང༌ང༌ ང༌ མ༌ཤི༌ཀའེ༌ཀ༌ ཏད༌པ༌ ཅོ༌ཅུག༌ཉན༌ཨིན༌ སམ༌མ༌རག༌ག༌?\""]], [["པ༌འུ༌ལུའི༌ མོལས༌, \"ཏུས༌ ཐུ༌ངུན༌ ཡོད༌གྲོ༌ ཡ༌ རིང༌མོ༌, ངའེ༌ དཀོན༌མཆོག༌ག༌ མོས༌ལམ༌ ཞུའད༌, ཉེ༌རང༌ ཅིག༌པོ༌ མན༌པ༌ འི༌ཀ༌ ཛོམས༌ཏེ༌ ངའེ༌ སྤེ༌ར༌ ཉན༌ཁན༌ ཚང༌མའང༌, འི༌ ལག༌ལྕག༌བོ༌ མེད༌པ༌ ང༌ ཙོགས༌ གྱུར༌ཤིག༌།\""]], [["ཏེ༌ནེ༌ གྱལ༌པོ༌ ལངས༌ ཡང༌ ཁོ༌ ཉམ༌པོ༌ ཀའ༌ལོན༌, བེར༌ནི༌ཀཱ༌ དང༌ ཞན༌མ༌ ཚང༌མ༌ ལངས༌ཏེ༌ སོང༌།"]], [["ཆེན༌ ཡོད༌ ཟ༌ནེ༌ ཁོང༌གུན༌ནི༌ ཅིག༌ དང༌ ཅིག༌ག༌ ཟེརས༌, \"ཙོན༌ལ༌ བོར༌ཅེས༌ ཡ༌ སྲོག༌གི༌ ཆད༌པ༌ ཏང༌གོ༌ཤེས༌སི༌ ལས༌ཤིག༌ འི༌ མི༌བོའེ༌ ཅའང༌ མ༌ཅོས༌ཏོག༌།"]], [["གྱལ༌པོ༌ ཨག༌རི༌པའེ༌ ཕེས༌ཏུས༌ལ༌ ཟེརས༌, \"གལ༌ཏེས༌ འི༌ མི༌བོའེ༌ རོམ༌མི༌ གྱལ༌པོའ༌ ཁོའེ༌ ཤགས༌པོའ༌ ཁྲིམས༌ཅད༌ ཅོ༌ཅེས༌ལ༌ ཞུ༌ཝ༌ མ༌ཕུལ༌པིན༌ན༌, ཁོ༌ ཕུད༌ནའང༌ གྲིག༌ཅེས༌ དུག༌།\""]]], [[["27:1 ནེ༌ 12"], ["ང༌ཞ༌གུན༌ གྲུ༌ཟིང༌ངི༌ ནང༌ང༌ ཨི༌ཏྲི༌ལི༌ ཡུལ༌ལ༌ ཀལ༌ཅེས༌ ཐག༌ཅད༌ད༌ཅིག༌, ཀའ༌ལོན༌ནི༌ པ༌འུ༌ལུ༌ དང༌ ཞན༌ ཙོན༌པ༌ ཁ༌ཅིག༌ མག༌མི༌རྒྱའེ༌ སྤོན༌བོ༌ ཡུ༌ལི༌འུས༌ ཟེར༌ཁན༌ནི༌ ལག༌ག༌ སྟདས༌, ཁོ༌ རོམ༌མི༌ གྱལ༌པོའེ༌ མིག༌སལ༌ལི༌ མག༌མིའི༌ ནང༌ནེ༌ ཨིན༌པིན༌།"]], [["ང༌ཞ༌གུན༌ ཨ༌དྲ༌མི༌དིམ༌ནེ༌ ལེབ༌ཁན༌ནི༌ གྲུ༌ཟིང༌ཞིག༌ག༌ ཞོན༌ཏེ༌ སོང༌པིན༌, ཀ༌བོ༌ ཨ༌སི༌ཨཱའེ༌ ཡུལ༌ཇོངས༌སི༌ ཚོའེ༌ ཐའ༌མའ༌ ཡོད༌ཁན༌ནི༌ ནས༌ས༌གུན༌ གྱུད༌ཏེ༌ ཆ༌ཅེས༌ ཨིན༌པིན༌, ཡང༌ མ༌ཀེ༌དོ༌ནི༌ཡཱ༌ ཡུལ༌ཇོངས༌སི༌ ཐེ༌ས༌ལོ༌ནི༌ཀ༌ གྱལ༌ས༌ནེ༌ ཨིན༌ཁན༌ནི༌ ཨ༌རིས༌ཏར༌ཀུས༌ ང༌ཞའ༌ ཉམ༌པོ༌ ཡོད༌པིན༌།"]], [["སྟིང༌མ༌ཞག༌པོ༌ སི༌དཱོན༌ གྱལ༌ས༌ ལེབ༌བ༌ཅིག༌, སྒོས༌དོམ༌གུན༌ ཐོབ༌ཅེས༌སི༌ ཕིའ༌ ཡུ༌ལི༌འུས༌སི༌ ཐུག༌རྗེ༌ ཅོས༌ཏེ༌ པ༌འུ༌ལུའ༌ ཁོང༌ངི༌ ཛ༌འོ༌གུན༌ ཉམ༌པོ༌ ཐུག༌ཅེས༌ལ༌ གོངས༌པ༌ ཏངས༌།"]], [["ཏེ༌ཀ༌ནེ༌ ང༌ཞ༌གུན༌ གྲུ༌ཟིང༌ང༌ ཞོནས༌ ཡང༌ ལུངས༌པོ༌ ང༌ཞའ༌ ཆེན༌ ཡོད༌སའེ༌ གོ༌ལོག༌པོའ༌ ཡོངས༌པ༌, ང༌ཞའ༌ ལུངས༌པོ༌ མེད༌ས༌ ཀིབ༌རུས༌ ཚོ༌ལིང༌, ཡོ༌མ༌ ཆོགས༌ལ༌ བོར༌ཏེ༌ སོང༌པིན༌།"]], [["ཏེ༌ནེ༌ ང༌ཞ༌གུན༌ ཀཱི༌ལི༌ཀི༌ཡཱ༌ དང༌ པམ༌ཕིལ༌ཡཱའེ༌ ཉེ༌མོའ༌ ཡོད༌ཁན༌ནི༌ གྱ༌ཚོ༌ གྱུད༌ཏེ༌ ལིག༌ཡཱ༌ ཡུལ༌ཇོངས༌སི༌ མི༌ར༌ གྱལ༌ས༌ བབས༌པིན༌།"]], [["ཏེ༌རུ༌ མག༌མི༌རྒྱའེ༌ སྤོན༌བོའ༌ ཨ༌ལེག༌ཟན༌དེར༌ གྱལ༌ས༌ནེ༌ ཨིན༌ཁན༌ནི༌ གྲུ༌ཟིང༌, ཨི༌ཏྲི༌ལི༌ ཡུལ༌ལ༌ ཆའ༌ཁན༌ཞིག༌ ཐོབ༌པ༌ ང༌ཞ༌གུན༌ ཏེ༌བོའེ༌ ནང༌ང༌ སྐྱོནས༌།"]], [["ང༌ཞའ༌ ཡོད༌ཁན༌ནི༌ གྲུ༌ཟིང༌, ཞག༌ མང༌པོ༌ ཀུ༌ལེའ༌ མ༌ནེ༌ སྲུལ༌ མ༌ཉན༌, ཡང༌ ཀགས༌པོ༌ ཉམ༌པོ༌ ང༌ཞའ༌ ཀེནེ༌དུས༌ གྱལ༌ས༌ ལེབ༌། ལུང༌རག༌ ཡོད༌ཅེས༌པོའེ༌, ང༌ཞའ༌ ཆེན༌ ཡོད༌ཁན༌ནི༌ ལམ༌མི༌ཀ༌ ཆའ༌ མ༌ཉན༌པ༌, ང༌ཞ༌གུན༌ སལ༌མོ༌ནེ༌ ཆོགས༌ནེ༌ ལུངས༌པོ༌ སྒག༌ཅེས༌ལ༌ ཀེརེ༌ཏ༌ ཚོ༌ལིང༌ ཡས༌པ༌ ཆོགས༌ལ༌ བོར༌ཏེ༌ སོང༌པིན༌།"]], [["ཡང༌ གྱ༌ཚོའེ༌ ཐའ༌མ༌ ཐའ༌མ༌ནེ༌ མ༌ ཀགས༌པོ༌ ཉམ༌པོ༌ ང༌ཞ༌གུན༌ ཇིགས༌པ༌ མེད༌ ཟེར༌ཁན༌ནི༌ ནས༌ས༌ ལེབ༌, ཀ༌བོ༌ ལ༌སེའ༌ གྱལ༌སའེ༌ ཉེ༌མོའ༌ ཡོད༌པིན༌།"]], [["ཏེ༌རུ༌ ལེབ༌ཅེས༌ལ༌ མ༌ ཞག༌ མང༌པོ༌ གོར༌, ཡང༌ ནམ༌ཟ༌ རྩོག༌པོ༌ ལུས༌ཤེས༌སི༌ ཏུས༌པོ༌ ལེབ༌པ༌ གྱ༌ཚོའེ༌ ནང༌ང༌ གྲུ༌ཟིང༌ སྲུལ༌ཅེས༌པོ༌ མ༌ ཇིགས༌པ༌ཅན༌ གྱུར༌རད༌པིན༌། པ༌འུ༌ལུའི༌ ཁོང༌གུན༌ལ༌ ཁ༌ད༌ སལ༌ཨིན༌ མོལས༌,"]], [["\"ཕྲོ༌པ༌གུན༌ ངའེ༌ སམ༌བའེ༌ ནང༌ང༌ ང༌དང༌གུན༌ནི༌ བེས༌པོ༌ མ༌ ཇིགས༌ནང༌ཅན༌ གྱུར༌ཅེས༌དུག༌ སམ༌མ༌རག༌, ནོར༌ དང༌ གྲུ༌ཟིང༌ངི༌ ཀོད༌ཀ༌ མ༌ཚད༌ ང༌དང༌གུན༌ནི༌ སྲོག༌གའང༌ སྐྱལ༌ཅེས༌སི༌ ཇིགས༌པ༌ དུག༌།\""]], [["ཨིན༌ནའང༌ མག༌མི༌རྒྱའེ༌ སྤོན༌བོའེ༌, པ༌འུ༌ལུའི༌ མོལ༌ཁན༌ནི༌ སང༌ གྲུ༌ཟིང༌ སྲུལ༌ཁན༌ནི༌ སྤོན༌བོ༌ དང༌ གྲུ༌ཟིང༌ངི༌ དག༌པོའེ༌ ཟེར༌ཁན༌བོའ༌ ཉན༌ཅེས༌ སམ༌བ༌ཅན༌ ཚོར༌།"]], [["ཏེ༌ ནས༌ས༌བོ༌ དགུན༌ལ༌ དུག༌ཅེས༌སི༌ ཕིའ༌ གྱལ༌ལ༌ མན༌པ༌, མི༌ མང༌ཆེའ༌བོའེ༌ ཕོ༌ནིགས༌སི༌ གྱལ༌ས༌ ལེབ༌ཅེས༌སི༌ རེ༌ཝ༌ བོར༌ཏེ༌ ཆ༌ཅེས༌ལ༌ ཐག༌ཅདས༌། ཕོ༌ནིགས༌ ཀེརེ༌ཏ༌ ཚོ༌ལིང༌ངི༌ གྲུ༌ཟིང༌ བོར༌སའེ༌ ནས༌ས༌, ཀ༌བོ༌ ལྷོ༌ནུབ༌ དང༌ བྱང༌ནུབ༌ ཅིག༌པོ༌ནེ༌ གྱ༌ཚོའེ༌ ཆོགས༌ལ༌ བེ༌ཏེ༌ ཡོད༌ཅེས༌པོའེ༌ ལུངས༌པོ༌ སྲན༌ཏྲེ༌ ཡོང༌ང༌ མེད༌པིན༌།"]], [["27:13 ནེ༌ 26"], ["ལྷོ༌ ཆོགས༌ནེ༌ ལུངས༌པོ༌ ཇམ༌པོ༌ ཡོང༌ཅེས༌ གོ༌ཟུག༌ ཆའ༌ཅིག༌, གྲུ༌ཟིང༌ སྲུལ༌ཁན༌གུན༌ནི༌ ཕོ༌ནིགས༌ལ༌ ཁམ༌ཟང༌ ལེབ༌ཅེས༌ སོང༌ སམས༌ཏེ༌ ཁོང༌གུན༌ནི༌ གྲུ༌ཟིང༌བོ༌ ཀྲོལ༌ཏེ༌ ཀེརེ༌ཏའེ༌ ཐའ༌མ༌ནེ༌ སྲུལ༌ཏེ༌ ཁྱེརས༌།"]], [["བིང༌ཏེ༌ ཏུས༌ མང༌པོ༌ཞིག༌ མ༌ཆའ༌ ཀེརེ༌ཏ༌ ཆོགས༌ནེ༌ ལུང༌རག༌ ཀྲག༌པོ༌ ཡོངས༌, ཀ༌བོའ༌ བྱང༌ཤར༌རི༌ ལུངས༌པོ༌ ཟེར༌རད༌པིན༌།"]], [["ལུང༌རག༌ ཀྲག༌པོའེ༌ ཞས༌ཏེ༌ གྲུ༌ཟིང༌བོ༌ ཕོ༌ནིགས༌སི༌ ཆོགས༌ལ༌ ཁྱེར༌ མ༌ཉན༌པ༌, ཁོང༌གུན༌ནི༌ གྲུ༌ཟིང༌བོ༌ ལུངས༌པོའེ༌ ཁྱེར༌ས༌ ཆོགས༌ལ༌ ཕུད༌ཏངས༌།"]], [["ཀཱའུ༌ད༌ ཚོ༌ལིང༌ངི༌ ལུངས༌པོ༌ མེད༌ས༌ ཆོགས༌ནེ༌ ང༌ཞ༌གུན༌ ཆའ༌ ཟ༌ནེ༌, སྲོག༌ སྐྱོབ༌བི༌ གྲུ༌ཟིང༌ ཆུ༌ངུན༌བོ༌ ང༌ཞའ༌ མ༌ ཀགས༌པོ༌ ཉམ༌པོ༌ སྐྱོབ༌ཉན༌ཏེ༌ གྲུ༌ཟིང༌ ཆེན༌མོའེ༌ཀ༌ སྟགས༌།"]], [["ཏེ༌ནེ༌ གྲུ༌ཟིང༌ ཆེན༌མོ༌བོ༌ ཆག༌ཅེས༌ནེ༌ སྐྱོབ༌ཅེས༌ལ༌ ཁོང༌གུན༌ནི༌ སྟག༌ནེ༌ ཡོག༌ ཚག༌པ༌ ཐག༌པ༌ ཉམ༌པོ༌ ལྡམས༌, ཡང༌ གྲུ༌ཟིང༌བོ༌ སིར༌ཏིས༌སི༌ ནས༌སའེ༌ ཁོར༌ལ༌ པེ༌མའེ༌ ནང༌ང༌ ནེར༌ཅེས༌སི༌ ཇིགས༌པ༌ ཡོད༌པ༌ ཁོང༌གུན༌ནི༌ གྲུ༌ཟིང༌ ཀུ༌ལེའ༌ གྲུལ༌ཅུག༌ཁན༌ནི༌ ཡོ༌ལ༌བོ༌ ཆུའི༌ ནང༌ང༌ ཕབས༌, ཡང༌ ལུངས༌པོའེ༌ གྲུ༌ཟིང༌བོ༌ སྲུལ༌ཏེ༌ ཁྱེརས༌།"]], [["ལུང༌རག༌ དང༌ ཆུལ༌བག༌ སྲན༌ཏྲེ༌ གྲུ༌ཟིང༌བོའ༌ ཕོགས༌པ༌, སྟིང༌མ༌ཞག༌པོ༌ གྲུ༌ཟིང༌ ཡང༌མོ༌ ཅོ༌ཅེས༌ལ༌ ཁོང༌གུན༌ནི༌ ཏེ༌ནང༌ང༌ ཡོད༌ཁན༌ནི༌ ཅ༌ལག༌གུན༌ ཆུའི༌ ནང༌ང༌ ཕང༌ཅེས༌ གོ༌ཟུགས༌།"]], [["ཞག༌ སུམ༌པའེ༌ ཞག༌ག༌ གྲུ༌ཟིང༌ སྲུལ༌ཁན༌གུན༌ནི༌ གྲུ༌ཟིང༌ སྲུལ༌ཅེས༌སི༌ ལག༌ཆ༌ ཚང༌མའང༌ ཕངས༌།"]], [["གྱ༌ཚོའེ༌ ནང༌ང༌ ལུང༌རག༌ དང༌ ཆུལ༌བག༌ མ༌ཅད༌ད༌ ཞག༌ མང༌པོ༌ ཉི༌མ༌ ཡ༌ སྐར༌མ༌ མ༌ཐོང༌ པ༌སང༌, ང༌ཞའ༌ ཐར༌ཅེས༌སི༌ རེ༌ཝ༌ མ༌ལུས༌།"]], [["མི༌གུན༌ནི༌ ཟན༌ མ༌ཟའ༌ ཞག༌ མང༌པོ༌ སོང༌པ༌, པ༌འུ༌ལུ༌ ཁོང༌གུན༌ནི༌ ཕྲོའ༌ ལངས༌ཏེ༌ མོལས༌, \"ཕྲོ༌པ༌གུན༌, གལ༌ཏེས༌ ཁྱོ༌ཞ༌གུན༌ནི༌ ངའེ༌ ཟེར༌ཁན༌བོའ༌ ཉན༌ཏེ༌ ཀེརེ༌ཏ༌ནེ༌ མ༌ བིང༌པིན༌ན༌ འི༌ཙོགས༌སི༌ ནོད༌སྐྱལ༌ དང༌ ཀོད༌ཀ༌ སོང༌ཏེ༌ མེད༌གྲོ༌།"]], [["ཨིན༌ནའང༌ ངའེ༌ ཁྱོ༌ཞ༌གུན༌ལ༌ ཏ༌རུང༌ངའང༌ རེ༌ཝ༌ སྟན༌པོ༌ བོར༌ཅེས༌ལ༌ ཟེར༌རད༌, ཅིའ༌ཟེར༌ན༌ ཁྱོ༌ཞའེ༌ ཕྲོ༌ནེ༌ སུའང༌ མི༌ཤི༌, གྲུ༌ཟིང༌ ཅིག༌པོ༌ ཁྲེས༌སྟོར༌ ཆེན༌།"]], [["ངའེ༌ ཞབ༌སྟོག༌ ཞུ༌ཁན༌ དཀོན༌མཆོག༌ ཀ༌བོའེ༌ ང༌ ཨིན༌, ཁོང༌ངི༌ ཕོ༌ཉ༌, དའང༌ ཚན༌ལ༌ ང༌ ཡོད༌ས༌ སྐྱོད༌ཏེ༌"]], [["མོལས༌, 'པ༌འུ༌ལུ༌ ཇིགས༌ མ༌ཇིགས༌, ཁྱོ༌རང༌ རོམ༌མི༌ གྱལ༌པོའེ༌ དུན༌ལ༌ ཤགས༌ ཅད༌དི༌ ཕིའ༌ ཏན༌ཏན༌ ལེབ༌ཨིན༌, ཡང༌ དཀོན༌མཆོག༌གི༌ ཁྱོ༌རང༌ ཉམ༌པོ༌ གྲུ༌ཟིང༌ངི༌ ནང༌ང༌ ཡོད༌ཁན༌ ཚང༌མའང༌ སྐྱོབ༌ཨིན༌།'"]], [["ཏེན༌ན༌བོའེ༌ཕིའ༌ ཕྲོ༌པ༌གུན༌ རེ༌ཝ༌ ཐོན༌པོ༌ བོར༌, ངའེ༌ ཨིད༌ཤེས༌ ཅོའད༌ དཀོན༌མཆོག༌གི༌ མོལ༌ཁན༌བོ༌ དྲན༌དྲ༌ གྲུབ༌ཨིན༌།"]], [["ཨིན༌ནའང༌ ང༌དང༌ངི༌ གྲུ༌ཟིང༌ ཚོ༌ལིང༌ཞིག༌གི༌ ཉེ༌མོའ༌ ཏན༌ཏན༌ ཁད༌ཨིན༌།\""]], [["27:27 ནེ༌ 44"], ["ཚན༌ 14 ཞག༌ག༌ ང༌ཞ༌གུན༌ ཨ༌དྲི༌ཡཱ༌ གྱ༌ཚོའེ༌ འ༌ངོ༌ ཆོགས༌ལ༌ ལུངས༌པོའེ༌ རིལ༌ཏེ༌ ཁྱེར༌ ཟ༌ནེ༌ ཚན༌ཕེད༌ ཟོད༌ཅིག༌ག༌ གྲུ༌ཟིང༌ སྲུལ༌ཁན༌གུན༌ནི༌ ས༌ཀྱད༌དི༌ ཉེ༌མོའ༌ ལེབ༌ཏིག༌རག༌ ཟེར༌ཨིན༌ ཚོར༌།"]], [["ཏེ༌ནེ༌ ཁོང༌གུན༌ནི༌ ཆུ༌ ཙམ༌ཤིག༌ ཀོན༌དྲོ༌ དུག༌ ཏབས༌པ༌, མི༌ཀྲར༌ 37 བིང༌, ཡང༌ ཙ༌པིག༌ཞིག༌ སྟིང༌ནེ༌ ཏབས༌པ༌, ཚད༌པོ༌ མི༌ཀྲར༌ 28 བིང༌།"]], [["གྲུ༌ཟིང༌བོ༌ བྲག༌ག༌ ཕོག༌ཅེས༌སི༌ ཇིགས༌པའེ༌ ནང༌ང༌ ཁོང༌གུན༌ནི༌ གྲུ༌ཟིང༌ སྒག༌ཅེས༌སི༌ ཕིའ༌ གྲུ༌ཟིང༌ངི༌ ཇུག༌ནེ༌ ལྕིན༌ཏྲེ༌ ལྕགས༌ ཏགས༌ཁན༌ནི༌ ཐག༌པ༌ ཞི༌ ཆུའི༌ ནང༌ང༌ ཕབས༌, ཡང༌ ནམ༌ལང༌ཅེས༌སི༌ ཕིའ༌ མོས༌ལམ༌ ཞུས༌།"]], [["ཏེ༌ནེ༌ གྲུ༌ཟིང༌ སྲུལ༌ཁན༌གུན༌ནི༌ གྲུ༌ཟིང༌ངི༌ གོ༌ནེ༌ ལྕིན༌ཏྲེ༌ ལྕགས༌ ཏགས༌ཁན༌ནི༌ ཐག༌པ༌ ཕབས༌ཟུན༌ ཏངས༌ཏེ༌ ཤོར༌ཅེས༌སི༌ ཕིའ༌ གྲུ༌ཟིང༌ ཆུ༌ངུན༌བོ༌ ཕབས༌།"]], [["པ༌འུ༌ལུའི༌ མག༌མི༌རྒྱའེ༌ སྤོན༌བོ༌ དང༌ མག༌མི༌ གུན༌ལ༌ མོལས༌, \"གལ༌ཏེས༌ འི༌ མི༌གུན༌ གྲུ༌ཟིང༌ངི༌ ནང༌ང༌ མ༌དུག༌ན༌ ཁྱོ༌ཞའེ༌ སྲོག༌ མི༌ཐར༌།\""]], [["ཏེ༌ནེ༌ མག༌མི༌གུན༌ནི༌ གྲུ༌ཟིང༌ ཆུ༌ངུན༌ ཅིངས༌ཏེ༌ ཡོད༌ཁན༌ནི༌ ཐག༌པ༌ ཅད༌ཏེ༌ གྱ༌ཚོའེ༌ ནང༌ང༌ བུད༌ཅུགས༌།"]], [["ནམ༌ལངས༌ས༌ཅིག༌ པ༌འུ༌ལུའི༌ མི༌གུན༌ལ༌ ཁར༌ཇི༌ ཟའ༌ཅུག༌ཅེས༌ལ༌ རྩོན༌གྲུས༌ ཅོ༌ཨིན༌ མོལས༌, \"ཁྱོ༌ཞའེ༌ ཞག༌ ཅུབ༌ཞི༌ནེ༌ ཕར༌ལ༌ ཇིགས༌པ༌ དང༌ ཐེ༌ཚོམས༌སི༌ ནང༌ང༌ ཁར༌ཇིའ༌ ལག༌པ༌ མ༌རྩེས༌།"]], [["ཇུ༌ཇུ༌ ངའེ༌ ཁྱོ༌ཞ༌གུན༌ལ༌ སོན༌ཏེའ༌ ལུས༌ཤེས༌སི༌ ཕིའ༌ ཁར༌ཇི༌ ཟའ༌ཅེས༌ལ༌ ཞུ༌ཝ༌ ཕུལ༌ལད༌། ཁྱོ༌ཞའ༌ ཅིག༌གིའང༌ གོའི༌ སྲ༌ཉག༌ ཅིག༌ མི༌ སྟོར༌།"]], [["ཏེ༌བོ༌ མོལ༌ཏེ༌ སྟིང༌ནེ༌ ཁོང༌ངི༌ ཏ༌གི༌ཞིག༌ ལེན༌ཏེ༌ ཁོང༌ ཚང༌མའེ༌ དུན༌ལ༌ དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ཏེ༌ ཅགས༌ཏེ༌ ཟོས༌།"]], [["ཏེ༌ནེ༌ ཚང༌མ༌ལ༌ ཧམ༌པ༌ སྐྱེས༌ཏེ༌ ཟན༌ ཟོས༌།"]], [["གྲུ༌ཟིང༌ངི༌ ནང༌ང༌ ཡོད༌ཁན༌གུན༌ནི༌ ཀྲངས༌ཀ༌ 276 ཡོད༌པིན༌།"]], [["ཁོང༌གུན༌ ཟན༌ ཟོས༌ཏེ༌ གྲངས༌ས༌ཅིག༌, གྲུ༌ཟིང༌ ཡང༌མོ༌ ཆ༌ཅེས༌སི༌ ཕིའ༌ ཁོང༌གུན༌ནི༌ གྲུ༌ཟིང༌ངི༌ ནང༌ང༌ ཡོད༌ཁན༌ནི༌ ཀྲོ༌ནས༌ ཚང༌མ༌ ཆུའི༌ ནང༌ང༌ ཕངས༌།"]], [["ནམ༌ལངས༌ས༌ཅིག༌ གྱ༌ཚོའེ༌ ཐའ༌མའེ༌ ས༌ཀྱད༌ཞིག༌ ཐོང༌, ཨིན༌ནའང༌ ཀ༌ནས༌ས༌ ཨིན༌ གྱུས༌ མ༌སོང༌། ཉན༌ན༌ གྲུ༌ཟིང༌ ཏེ༌ ས༌ཀྱད༌དི༌ ཉེ༌མོའེ༌ པེ༌མའེ༌ ནང༌ང༌ ཁད༌ཅུག༌ཅེས༌ལ༌ ཁོང༌གུན༌ནི༌ ཐག༌ཅདས༌།"]], [["ཁོང༌གུན༌ནི༌ ལྕིན༌ཏྲེ༌ ལྕགས༌ ཏགས༌ཁན༌ནི༌ ཐག༌པ༌གུན༌ ཅད༌ཏེ༌ གྱ༌ཚོའེ༌ ནང༌ང༌ ཕངས༌, ཏེན༌ན༌ ཏུས༌ལ༌ གྲུ༌ཟིང༌ ཀྱོག༌ཅེས༌སི༌ ཤིང༌ང༌ ལྡམས༌ཁན༌ནི༌ ཐག༌པ༌གུན༌ ཀྲོལས༌, ཏེ༌ནེ༌ གྲུ༌ཟིང༌ངི༌ དུན༌ནི༌ ཡོ༌ལ༌བོ༌ སྟགས༌ཏེ༌ ལུངས༌པོའ༌ གྲུ༌ཟིང༌བོ༌ ཐའ༌མ༌ ཆོགས༌ལ༌ ཁྱེར༌ཅུགས༌།"]], [["ཨིན༌ནའང༌ སམ༌ཁན༌ནི༌ སང༌ སྔུན༌ལ༌ གྲུ༌ཟིང༌ངི༌ དུན༌བོ༌ པེ༌མའེ༌ ནང༌ང༌ ཁད༌, ཡང༌ གྱབ༌བོ༌ ཆུལ༌བག༌ ཤེད༌ཅན༌ནི༌ ཞས༌ཏེ༌ ཆག༌ཅེས༌ གོ༌ཟུག༌།"]], [["ཙོན༌པ༌གུན༌ ཆུའ༌ སྐྱལ༌ཏེ༌ ཤོར༌ཏེ༌ མི༌ཆ༌ཅེས༌སི༌ ཕིའ༌ མག༌མི༌གུན༌ནི༌ ཁོང༌གུན༌ སད༌ཅེས༌སི༌ ཐབས༌ལྡིང༌ངད༌པིན༌།"]], [["ཨིན༌ནའང༌ མག༌མི༌རྒྱའེ༌ སྤོན༌བོའ༌ པ༌འུ༌ལུ༌ སྐྱོབ༌ཅེས༌སི༌ དོད༌པ༌ ཡོད༌པ༌, ཁོང༌གུན༌ལ༌ ཏེ༌ ཐབས༌ལྡིངས༌ ནང༌ཞིན༌ ཅོ༌ མ༌ཅུགས༌། ཁོའེ༌ བཀའ༌ ཏངས༌, གོ༌མ༌ སྐྱལ༌ཉན༌ཁན༌གུན༌ ས༌ཀྱད༌ ཆོགས༌ལ༌ ཆ༌ཅེས༌ལ༌ ཆུའི༌ ནང༌ང༌ ཆོམས༌,"]], [["ཡང༌ ལུས༌ཁན༌གུན༌ནི༌ སྤང༌ལེབ༌ དང༌ གྲུ༌ཟིང༌ ཆག༌ཁན༌ནི༌ ཤིང༌གུན༌ནི༌ རོགས༌ ལེནས༌། ཏེ༌ཟུག༌ ཅོས༌ པ༌སང༌ ཚང༌མ༌ ས༌སྐམ༌པོའེ༌ཀ༌ ཁམ༌ཟང༌ བིང༌ཉན༌།"]]], [[["28:1 ནེ༌ 10"], ["ཁམ༌ཟང༌ ཉམ༌པོ༌ ས༌ སྐམ༌པོའེ༌ཀ༌ བིངས༌ཏེ༌ སྟིང༌ནེ༌ ང༌ཞའ༌ ཏེ༌ ཚོ༌ལིང༌བོའ༌ མལ༌ཏྲ༌ ཟེར༌ཁན༌ གྱུས༌སོང༌།"]], [["ཏེ༌ ཡུལ༌མི༌གུན༌ནི༌ ང༌ཞའ༌ མ༌སྲན༌ཏྲེ༌ སྙིང༌རྗེ༌ སྟནས༌། ཆར༌པ༌ ཏང༌ཅེས༌པོའེ༌ ཀྲང༌མོ༌ སྲན༌ཏྲེ༌ ཡོད༌པ༌, ཏེ༌ མི༌གུན༌ནི༌ མེ༌ ཏངས༌ཏེ༌ ང༌ཞའ༌ གའ༌སུས༌ གྱལ༌ལ༌ ཅོས༌།"]], [["པ༌འུ༌ལུའི༌ ཤིང༌ བན༌ཤིག༌ རུགས༌ཏེ༌ མེའ༌ ཏབ༌ཅེས༌ ཅོའ༌ཅིག༌, མེ༌ ཚད༌དི༌ ཞས༌ཏེ༌ ཏེ༌ ཤིང༌ངི༌ ཕྲོ༌ནེ༌ ཏུག༌རུལ༌ཞིག༌ བིང༌ཏེ༌ པ༌འུ༌ལུའི༌ ལག༌པ༌ སོ༌ག༌ ཏབས༌ཏེ༌ དུགས༌།"]], [["ཚོ༌ལིང༌ངི༌ མི༌གུན༌ལ༌ རུལ༌བོའེ༌ པ༌འུ༌ལུའི༌ ལག༌པ༌ སོ༌ག༌ ཏབས༌ཏེ༌ ཐོང༌ང༌ཅིག༌, ཅིག༌ དང༌ ཅིག༌ག༌ ཟེརས༌, \"འི༌ མི༌བོ༌ ཏན༌ཏན༌ལ༌ མི༌སད༌ཞིག༌ ཨིན༌ནོག༌། ཁོ༌ གྱ༌ཚོའེ༌ ནང༌ནེ༌ ཐར༌ཏེ༌ ཨིན༌ནའང༌ ཁྲིམས༌ཅད༌ ཛད༌ཁན༌ནི༌ དཀོན༌མཆོག༌གི༌ ཁོ༌ སོན༌ཏེའ༌ ལུས༌ ཅུག༌ག༌ མ༌ཛད༌ད༌ ཨིན༌ནོག༌།\""]], [["པ༌འུ༌ལུའི༌ རུལ༌བོ༌ སྲུགས༌ཏེ༌ མེ༌ ནང༌ང༌ ཕངས༌ སལ༌པ༌ ཁོང༌ང༌ ཅའང༌ མ༌སོང༌།"]], [["ཏེ༌ མི༌གུན༌ནི༌ པ༌འུ༌ལུའི༌ ཟུགས༌པོ༌བོ༌ སྲངས༌ཨིན༌ ཡ༌ ཧུན༌མེད༌ལ༌ སའེ༌ཀ༌ གྱེལ༌ཏེ༌ ཤིའ༌ནོག༌ སམ༌། ཏུས༌ མང༌པོ༌ཞིག༌ སྲུངས༌ཏེ༌ སྟིང༌ནེའང༌ པ༌འུ༌ལུའ༌ ཅའང༌ མ༌སོང༌པ༌ ཁོང༌གུན༌ནི༌ སམ༌ཁན༌བོ༌ གྱུར༌ཏེ༌ འི༌ མི༌བོ༌ དཀོན༌མཆོག༌ཤིག༌ ཨིན༌ནོག༌ ཟེརས༌།"]], [["པུབ༌ལི༌འུས༌ ཟེར༌ཁན༌བོ༌ ཏེ༌ ཚོ༌ལིང༌ངི༌ ནང༌ང༌ ས༌ཀྱད༌ མ༌ ཆེན༌མོ༌ཞིག༌གི༌ དག༌པོ༌ དང༌ ཏེ༌ ཡུལ༌ལི༌ ཀའ༌ལོན༌ ཨིན༌པིན༌། ཁོའེ༌ ང༌ཞའ༌ ཁོ༌རང༌ངི༌ ཁང༌པའེ༌ ནང༌ང༌ གའ༌སུས༌ ཞུས༌ཏེ༌ ཞག༌ སུམ༌ ཚག༌པ༌ ང༌ཞའ༌ ལྟ༌སྟོག༌ ཅོས༌ཏེ༌ ཐུག༌རྗེ༌ ཛདས༌།"]], [["པུབ༌ལི༌འུས༌སི༌ ཨ༌བའ༌ ཚད༌ དང༌ ཁྲོལ༌ཅེས༌སི༌ ཟུ༌མོ༌ ཡོངས༌ཏེ༌ མལ༌ཙའེ༌ ནང༌ང༌ དུག༌པིན༌, པ༌འུ༌ལུ༌ ཁོའ༌ ཐུག༌ག༌ལ༌ སྐྱོདས༌། མོས༌ལམ༌ ཞུས༌ ཡང༌ ཁོང༌རང༌ངི༌ ཆག༌ ཁོའེ༌ གོའེ༌ཀ༌ བོར༌ར༌ ཛད༌ཏེ༌ ཁོ༌ ཕན༌ཅུག༌ག༌ ཛདས༌།"]], [["ཏེ༌བོ༌ ཐོང༌ང༌ཅིག༌ ཏེ༌ ཚོ༌ལིང༌ངི༌ ཞན༌ ནད༌པ༌ ཚང༌མ༌ ཁོང༌ངི༌ དུན༌ལ༌ ཁྱོངས༌, ཡང༌ པ༌འུ༌ལུའི༌ ཁོང༌གུན༌ནའང༌ ཕན༌ཅུག༌ག༌ ཛདས༌།"]], [["ཏེ༌བོའེ༌ ཞས༌ཏེ༌ ཁོང༌གུན༌ནི༌ ང༌ཞ༌གུན༌ལ༌ མ༌ རྩི༌ཝ༌ ཅོས༌, ཡང༌ ང༌ཞའ༌ ཏེ༌ཀ༌ནེ༌ བིང༌ཅེས༌སི༌ གྲལ༌ ཅོའ༌ཅིག༌, ཁོང༌གུན༌ནི༌ ང༌ཞའ༌ སྒོས༌དོམ༌ ཡོད༌ཁན༌ ཚང༌མ༌ གྲུ༌ཟིང༌ངི༌ ནང༌ང༌ སྐངས༌།"]], [["28:11 ནེ༌ 16"], ["ཟླ༌ཝ༌ སུམ༌མི༌ སྟིང༌ནེ༌ ང༌ཞ༌གུན༌, དགུན༌ཏུས༌ ཕུད༌ཅེས༌ལ༌ ཏེ༌ ཚོ༌ལིང༌བོའེ༌ཀ༌ དུགས༌ཏེ༌ ཡོད༌ཁན༌ནི༌ གྲུ༌ཟིང༌ཞིག༌ག༌ ཞོན༌ཏེ༌ སོང༌པིན༌, ཀ༌བོ༌ ཨ༌ལེག༌ཟན༌དེར༌ནེ༌ ཨིན༌ནོག༌། ཏེ༌ གྲུ༌ཟིང༌ངི༌ གོ༌བོ༌ གིརིས༌པའེ༌ ཚག༌ཕྲུག༌ ལྷ༌ ཀས༌ཏྲར༌ དང༌ པོ༌ལགས༌ ཟེར༌ཁན༌ནི༌ གོའེ༌ ཟོས༌ཏེ༌ ནང༌ང༌ སྐོས༌ཏེ༌ དུག༌པིན༌།"]], [["ང༌ཞ༌གུན༌ སི༌ར༌ཀུས༌ གྱལ༌ས༌ ལེབ༌, ཡང༌ ཏེ༌རུ༌ ཞག༌ སུམ༌ དུགས༌།"]], [["ཏེ༌ཀ༌ནེ༌ གྲུ༌ཟིང༌ངི༌ ནང༌ང༌ སོང༌ཏེ༌ ང༌ཞ༌གུན༌ རེ༌གི༌འུམ༌ གྱལ༌ས༌ ལེབ༌, ཡང༌ སྟིང༌མ༌ཞག༌པོ༌ ལྷོ༌ ཆོགས༌ནེ༌ ལུངས༌པོ༌ ཡོངས༌པ༌ ཞག༌ཅིག༌གི༌ སྟིང༌ནེ༌ ང༌ཞ༌གུན༌ པུ༌ཏེའོ༌ལི༌ གྲོང༌ཁྱེར༌ལ༌ ལེབ༌།"]], [["ཏེ༌རུ༌ ང༌ཞ༌གུན༌ལ༌ ཏད༌པ༌ཅན༌ ཁ༌ཅིག༌ ཐུག༌, ཁོང༌གུན༌ནི༌ ང༌ཞའ༌ ཞག༌པོ༌ རྡུན༌ ཁོང༌གུན༌ ཉམ༌པོ༌ དུགས༌ཅེས༌ལ༌ ཞུས༌། ཏེ༌ སྟིང༌ནེ༌ ང༌ཞའ༌ གྲུལ༌ཏེ༌ རོམ༌མི༌ གྱལ༌ས༌ ལེབ༌།"]], [["རོམ༌མི༌ ནང༌ང༌ ཡོད༌ཁན༌ནི༌ སྤུན༌གུན༌ལ༌ ང༌ཞའ༌ ཡོང༌དུག༌ ཟེར༌ཏེ༌ གྱུས༌སོང༌ཏེ༌ ཨབ༌པིའུས༌སི༌ ཁྲོམས༌ དང༌, བེས༌ཁང༌ སུམ༌ ཟེར༌ཁན༌ནི༌ གྲོང༌ཁྱེར༌ ཚག༌པ༌ ང༌ཞའ༌ སུས༌ཏེ༌ ཡོངས༌། ཁོང༌གུན༌ ཐོང༌ང༌ཅིག༌ པ༌འུ༌ལུའི༌ སེམས༌ལ༌ སྤོས༌པ༌ སྐྱེས༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌།"]], [["རོམ༌མི༌ གྱལ༌ས༌ ལེབས༌ཏེ༌ སྟིང༌ནེ༌ པ༌འུ༌ལུའ༌ ཅིག༌པོ༌ ཁང༌པ༌ཞིག༌གི༌ ནང༌ང༌ དུག༌ཅེས༌ལ༌ གོངས༌པ༌ ཏངས༌ཏེ༌ མག༌མི༌ ཅིག༌ སྲུང༌ང༌ བོརས༌།"]], [["28:17 ནེ༌ 31"], ["ཞག༌ སུམ༌ ཆ༌ཅིག༌ པ༌འུ༌ལུའི༌ ཡ༌ཧུ༌དཱ༌པའེ༌ འུ༌སྐྱོང༌གུན༌ལ༌ བོདས༌། ཁོང༌གུན༌ ལྡུས༌ས༌ཅིག༌ པ༌འུ༌ལུའི༌ མོལས༌, \"ཡ༌ཧུ༌དཱ༌པའེ༌ སྤུན༌གུན༌, ངའེ༌, ང༌དང༌ངི༌ མི༌གུན༌ ཡ༌ ཕ༌མེས༌པོའེ༌ ལུག༌སྲོལ༌གུན༌ནི༌ གྱབ༌གལ༌ མ༌ནེ༌ མ༌ཅོས༌པིན༌, ཏེ༌ནེའང༌ ང༌ ཡེ༌རུ༌ཤ༌ལེམ༌མི༌ ནང༌ང༌ ཟུམས༌ཏེ༌ རོམ༌པའེ༌ ལག༌ག༌ སྟདས༌།"]], [["རོམ༌པ༌གུན༌ནི༌ ང༌ རྩར༌ཅོད༌ ཏངས༌ཏེ༌ སྟིང༌ནེ༌ ཕུད༌ཅེས༌ལ༌ ཐད༌ ཅིའ༌ཟེར༌ན༌ སྲོག༌གི༌ ཆད༌པ༌ ཕོག༌ཅེས༌སི༌ ལས༌ཤིག༌ ངའེ༌ མ༌ནེ༌ མ༌ཅོས༌པིན༌།"]], [["ཨིན༌ནའང༌ ཡ༌ཧུ༌དཱ༌པ༌གུན༌ནི༌ ཏེ༌ ཐག༌ཅད༌བོའ༌ གྱབ༌གལ༌ ཅོས༌པ༌, ངའ༌ རོམ༌མི༌ གྱལ༌པོའེ༌ཀ༌ ཁྲིམས༌ཅད༌དི༌ ཕིའ༌ ཞུ༌ཝ༌ ཕུལ༌གོས༌, ངའེ༌ ང༌རང༌ངི༌ མི༌གུན༌ནི༌ཀ༌ སྐྱོན༌ ཀལ༌ཅེས༌ལ༌ ཏེ༌ ཞུ༌ཝ༌ མ༌ཕུལ༌པིན༌།"]], [["ཨིས༌ར༌ཨེལ༌པ༌གུན༌ནི༌ རེ༌ཝ༌, ཀ༌བོ༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌, ཁོང༌ སྐྱོད༌ཚར༌ཁན༌བོའེ༌ ནང༌ང༌ ཏད༌པ༌ ཅོས༌པ༌ ངའ༌ འི༌ ལྕག༌ཐག༌ ཉམ༌པོ༌ ཅིངས༌ཏེ༌ ཨིན༌ཁན༌བོ༌ ཧ༌གོ༌ཅུག༌ཅེས༌སི༌ ཕིའ༌ ངའེ༌ ཁྱོ༌ཞའ༌ སྤེ༌ར༌ ཏང༌ང༌ བོད༌ཏེ༌ ཨིན༌།\""]], [["ཁོང༌གུན༌ནི༌ ལན༌ཏངས༌, \"ང༌ཞའ༌ ཉེ༌རང༌ངི༌ སྐོར༌ལ༌ ཡ༌ཧུ༌དཱ༌ནེ༌ ཨི༌གེ༌ མ༌ལེབ༌, ཡང༌ ཡ༌ཧུ༌དཱ༌ནེ༌ ཡོང༌ཁན༌ནི༌ སྤུན༌གུན༌ནི༌ ཉེ༌རང༌ངི༌ སྐོར༌ལ༌ ཅའང༌ ངན༌པ༌ ཤད༌ད༌ ཡ༌ ཟེར༌ར༌ མེ༌རག༌།"]], [["ཨིན༌ནའང༌ ཀ༌རུང༌ས༌ མི༌གུན༌ནི༌ འི༌ ཆོས༌ སྡེ༌ གྱབ༌གལ༌ལ༌ སྤེ༌ར༌ ཏང༌ཁན༌བོ༌ ང༌ཞའ༌ གྱུས༌ཡོད༌། འི༌བོའེ༌ སྐོར༌ལ༌ ཤད༌ད༌ཛད༌ ང༌ཞའ༌ ཉན༌ཅེས༌ལ༌ ཐད༌ད༌རག༌།\""]], [["པ༌འུ༌ལུའི༌ སྤེ༌ར༌ ཉན༌ཅེས༌ལ༌ ཁོང༌གུན༌ནི༌ ཞག༌ཤིག༌ ལྡམས༌། ཏེ༌ ཞག༌པོ༌ ལེབ༌བ༌ཅིག༌, པ༌འུ༌ལུ༌ ཞུག༌སི༌ ཁང༌པའ༌ སྔུན༌ནི༌ སང༌ མང༌ང༌ མི༌གུན༌ ཛོམས༌། པ༌འུ༌ལུའི༌ ང༌ཏོག༌ནེ༌ ཕི༌ཏོག༌ ཚག༌པ༌ ཁོང༌གུན༌ལ༌ དཀོན༌མཆོག༌གི༌ གྱལ༌སྲིད༌དི༌ སྐོར༌ལ༌ སྤང༌པོ༌ སལ༌ཨིན༌ ཧ༌གོ༌ཅུགས༌། ཡང༌ མོ༌ཟེས༌སི༌ བཀའ༌ཁྲིམས༌ དང༌ ལུང༌སྟོན༌པ༌གུན༌ནི༌ སྤེ༌ཆ༌གུན༌ གྱུད༌ཏེ༌ ཡེ༌ཤུ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོ༌ ཧ༌གོ༌ཅུག༌ཅེས༌སི༌ རྩོན༌གྲུས༌ ཅོས༌།"]], [["ཁ༌ཅིག༌གི༌ ཁོང༌ངི༌ མོལ༌ཁན༌གུན༌ ཚོར༌ཏེ༌ ཏད༌པ༌ ཅོས༌, ཨིན༌ནའང༌ ཁ༌ཅིག༌གི༌ མ༌ཅོས༌།"]], [["སམ༌ཚུལ༌ སོ༌སོའེ༌ ཞས༌ཏེ༌ ཁོང༌གུན༌ནི༌ ནང༌ང༌ མི༌གྲིག༌ཅེས༌ སོང༌ ཡང༌ ཁོང༌གུན༌ ཏེ༌ཀ༌ནེ༌ བིང༌ཏེ༌ ཆེན༌ ཡོད༌ ཟ༌ནེ༌ པ༌འུ༌ལུའི༌ མོལས༌, \"ཡེ༌ཤ༌ཡཱ༌ ལུང༌སྟོན༌པ༌ གྱུད༌ཏེ༌ དམ༌པའེ༌ ཐུག༌ཉིད༌དི༌ ཁྱོ༌ཞའེ༌ ཕ༌མེས༌པོ༌གུན༌ལ༌ དེན༌བ༌ མོལ༌ཏེ༌ ཨིན༌ནོག༌,"]], [["'འི༌ མི༌རབས༌པོའེ༌ཀ༌ སོང༌ཏེ༌ ཟེར༌,"], ["'ཁོང༌གུན༌ནི༌ ངའེ༌ ཤད༌ཁན༌གུན༌ ཚོར༌ནའང༌ ཧ༌གོ༌ཐུབ༌བ༌ མི༌དུག༌,"], ["ཁོང༌གུན༌ནི༌ ངའེ༌ ཅོ༌ཁན༌གུན༌ ཐོང༌ནའང༌ ང༌ སུ༌ ཨིན༌ཁན༌བོ༌ ངོ༌ཤེས༌ས༌ མི༌དུག༌'"]], [["ཅིའ༌ཟེར༌ན༌ འི༌ མི༌རབས༌པོའེ༌ སྙིང༌བོ༌ སྐྱོང༌པོ༌ གྱུར༌ཏེ༌ དུག༌,"], ["ཁོང༌གུན༌ལ༌ ཀགས༌པོ༌ ཉམ༌པོ༌ མ༌ ཉུ༌ངུན༌ ཚོར༌དུག༌།"], ["ཡང༌ མིག༌གུན༌ ཙུམས༌ཏེ༌ ཡོད༌པ༌ ཁོང༌གུན༌ནི༌ མིག༌ནེ༌ མི༌ཐོང༌,"], ["ནམ༌ཅོག༌ནེ༌ མི༌ཚོར༌, ཡང༌ སེམས༌ལ༌ ཧ༌མི༌གོ༌"], ["ཏེ༌ མ༌ནེ༌ ཁོང༌གུན༌ ང༌ ཆོགས༌ལ༌ གྱུར༌ཏེ༌"], ["ངའེ༌ ཁོང༌གུན༌ གྱལ༌ཅུགས༌ཏེ༌ ཡོད༌གྲོ༌།\""]], [["\"ཏེན༌ན༌བོའེ༌ཕིའ༌ དཀོན༌མཆོག༌གི༌ ཐར༌ལམ༌མི༌ ལོན༌བོ༌ ཡ༌ཧུ༌དཱ༌པ༌ མན༌ཁན༌གུན༌ནི༌ཀ༌ ཀལ༌ཏེ༌ ཁོང༌གུན༌ནི༌ ཉན༌ཅེས༌པོ༌ ཁྱོ༌ཞ༌གུན༌ནི༌ ཧ༌གོ༌གོས༌\""]], [["པ༌འུ༌ལུ༌ ལོ༌ ཉིས༌ ཁང༌ལ༌ ཤལ༌ཁན༌ནི༌ ཁང༌པའེ༌ ནང༌ང༌ ཞུགས༌, ཡང༌ ཁོང༌ངི༌ ཐུག༌ག༌ ཡོང༌ཁན༌ ཚང༌མ༌ལ༌ གའ༌སུས༌ ཞུའད༌པིན༌།"]], [["ཁོང༌ངི༌ མ༌ སྤོས༌པ༌ དང༌ ཅའང༌ སྒག༌ཞའ༌ མེད༌པ༌ དཀོན༌མཆོག༌གི༌ གྱལ༌སྲིད༌དི༌ སྐོར༌ལ༌ ཤད༌ཏེ༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སྐོར༌ལ༌ ལབ༌ཞ༌ སལས༌།།"]]]], "Romans": [[[["1:1 ནེ༌ 7"], ["འི༌ ཨི༌གེ༌བོ༌ ང༌ པ༌འུ༌ལུ༌, མ༌ཤི༌ཀ༌ ཡེ༌ཤུའི༌ ཚེ༌ཡོག༌, དཀོན༌མཆོག༌གི༌ ལྡམ༌མ༌ ཛད༌ཁན༌ སྐུ༌ཚབས༌, གའ༌མོའེ༌ ནས༌ཚུལ༌ ཤད༌ད༌ལ༌ ལམ༌ཅུག༌ག༌ ཛད༌ཁན༌ནི༌ ཆོགས༌ནེ༌ ཨིན༌།"]], [["དཀོན༌མཆོག༌གི༌ འི༌ གའ༌མོའེ༌ ནས༌ཚུལ༌བོ༌ ཏུས༌ མང༌པོའེ༌ སྔུན༌ལ༌ ཁོང༌རང༌ངི༌ ལུང༌སྟོན༌པ༌གུན༌ གྱུད༌ཏེ༌, དམ༌པའེ༌ སུང༌རབས༌སི༌ ནང༌ང༌ ཞལ༌ཆད༌ ཛད༌ཏེ༌ ཨིན༌པིན༌།"]], [["གའ༌མོའེ༌ ནས༌ཚུལ༌བོ༌ ནི༌ ཁོང༌རང༌ངི༌ སྲས༌སི༌ སྐོར༌ལ༌ ཨིན༌ནོག༌། ཇིག༌རྟེན༌ནི༌ མི༌ཚེའེ༌ ནང༌ང༌ ཁོང༌, གྱལ༌པོ༌ དཱ༌བིད༌དི༌ གྱུད༌ནེ༌ སྐྱེའ༌ ཛད༌ཏེ༌"]], [["དམ༌པའེ༌ ཐུག༌ཉིད༌དི༌ ཤེད༌ གྱུད༌ཏེ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌ ཁོང༌ དཀོན༌མཆོག༌གི༌ སྲས༌ ཨིན༌ཁན༌བོ༌ ལྟན༌ན༌ ཛདས༌། ཁོང༌ ནི༌ ཡེ༌ཤུ༌ མ༌ཤི༌ཀ༌, ང༌དང༌ངི༌ གཙོ༌བོ༌ ཨིན༌།"]], [["མ༌ཤི༌ཀ༌ གྱུད༌ཏེ༌ དཀོན༌མཆོག༌གི༌ ང༌ཞ༌གུན༌ལ༌ སྐུ༌ཚབས༌སི༌ ཚུལ༌ལ༌, ཀ༌རུང༌ས༌ ཡ༌ཧུ༌དཱ༌པ༌ མན༌ཁན༌གུན༌ལ༌ དཀོན༌མཆོག༌གི༌ ཅོའ༌ ཛད༌ཁན༌གུན༌ ཤད༌ཅེས༌སི༌ ཝང༌ཆ༌ དང༌ རྩི༌ཝ༌ གུན༌ སལ༌ལ༌ ཛདས༌། ཁོང༌ངི༌ ཏེ༌ཟུག༌ ཅོའ༌ ཛད༌ཅེས༌སི༌ གྱུན༌ཚན༌ ནི༌, ཡ༌ཧུ༌དཱ༌པ༌ མན༌ཁན༌གུན༌ནི༌ ཁོང༌ངི༌ ཁའ༌ཉན༌ཅེས༌ དང༌ ཏད༌པ༌ ཅོས༌ཏེ༌ ཁོང༌ངི༌ ཚན༌ལ༌ རྩི༌ཝ༌ ཁྱོང༌ཅེས༌པོ༌ ཨིན༌ནོག༌།"]], [["ཡང༌ ཁྱོ༌ཞ༌གུན༌ནའང༌, ཡེ༌ཤུ༌ མ༌ཤི༌ཀའེ༌ ཁོང༌རང༌ངི༌ མི༌ ལྡམ༌མ༌ ཛད༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ཨིན༌ནོག༌།"]], [["ངའེ༌, དཀོན༌མཆོག༌གི༌ ཅེས༌པ༌ ཅོའ༌ ཛད༌ཏེ༌ ཁོང༌ངི༌ མི༌ དམ༌པ༌གུན༌ གྱུར༌ཅེས༌ལ༌ བོད༌ད༌ ཛད༌ཁན༌ནི༌ ཁྱོ༌ཞའ༌ རོམ༌པ༌ ཚང༌མ༌ལ༌ བྲིའད༌། དཀོན༌མཆོག༌ ང༌དང༌གུན༌ནི༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ དང༌ སེམས༌དེ༌ ཁྱོ༌ཞ༌གུན༌ལ༌ སལ༌ལ༌ ཛད༌ཤིག༌།"]], [["1:8 ནེ༌ 17"], ["ཚང༌མའེ༌སང༌ སྔུན༌ལ༌, ངའེ༌ ཁྱོ༌ཞའ༌ ཚང༌མའེ༌ ཕིའ༌ ཡེ༌ཤུ༌ མ༌ཤི༌ཀ༌ གྱུད༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཨིན༌, ཅིའ༌ཟེར༌ན༌ མ༌ཤི༌ཀའེ༌ ནང༌ང༌ ཡོད༌ཁན༌ནི༌ ཁྱོ༌ཞའེ༌ ཏད༌པའེ༌ སྐོར༌ལ༌ ཇིག༌རྟེན༌ གང༌པོའེ༌ མི༌གུན༌ནི༌ སྤེ༌ར༌ ཏང༌དུག༌།"]], [["ངའེ༌ མོས༌ལམ༌ ཞུ༌ ཟ༌ནེ༌ ཁྱོ༌ཞ༌གུན༌ ཏུས༌གྱུན༌ ཨིད༌ཏུ༌ ཅོའད༌, ཏེ༌བོའེ༌ སྤང༌པོ༌ དཀོན༌མཆོག༌ ཨིན༌, ཁོང༌ངི༌ སྲས༌སི༌ གའ༌མོའེ༌ ནས༌ཚུལ༌བོ༌ ཕེལ༌ཅུག༌ཅེས༌ལ༌ ངའེ༌ ང༌རང༌ངི༌ སྙིང༌ངི༌ ཐིལ༌ནེ༌ ཞབ༌སྟོག༌ ཞུའད༌།"]], [["ངའེ༌ མོས༌ལམ༌ ཚང༌མའེ༌ ནང༌ང༌, གལ༌ཏེས༌ དཀོན༌མཆོག༌ ཐུག༌གོངས༌སད༌ན༌, ང༌ ཁྱོ༌ཞ༌གུན༌ ཉམ༌པོ༌ ཐུག༌ཅེས༌ལ༌ སྐབས༌ཤིག༌ སལ༌ ཟེར༌ཨིན༌ ཞུ༌ཝ༌ ཕུལ༌ལད༌།"]], [["གཙོ༌བོའེ༌ ནང༌ང༌ ཤེད༌ཅན༌ གྱུར༌ཅེས༌ལ༌ རོགས༌ ཅོ༌ཁན༌ནི༌ ཐུག༌ཉིད༌དི༌ ཁྱུད༌རིག༌ ཁྱོ༌ཞ༌གུན༌ལ༌ ཁྱོང༌ཅེས༌སི༌ ཕིའ༌ ངའ༌ ཁྱོ༌ཞའ༌ ཉམ༌པོ༌ ཐུག༌ཅེས༌ལ༌ དོད༌པ༌ སྲན༌ཏྲེ༌ རག༌།"]], [["ཏེ༌བོའེ༌, ངའེ༌ ཁྱོ༌ཞ༌གུན༌ལ༌, ཡང༌ ཁྱོ༌ཞའེ༌ ངའ༌ ཏད༌པའེ༌ ནང༌ང༌ སྤོས༌པ༌ སྐྱེ༌ཅུག༌ ཐུབ༌ཨིན༌།"]], [["ཅེས༌པའེ༌ སྤུན༌གུན༌, ངའེ༌ ལན༌ མང༌པོ༌ ཁྱོ༌ཞ༌གུན༌ལ༌ ཐུག༌ཅེས༌སི༌ ཐབས༌ ཅོས༌པིན༌, ཨིན༌ནའང༌ དག༌ས༌ ཚོག༌པ༌ གགས༌ཏེ༌ བོར༌ཁན༌བོ༌ ཁྱོ༌ཞ༌གུན༌ལ༌ གྱུས༌ ཆ༌གོས༌ སམ༌མ༌རག༌། ངའ༌ ཁྱོ༌ཞ༌གུན༌ནི༌ ཕྲོའ༌ ལས༌ ཅོ༌ཅེས༌ དང༌ ཐུག༌ཉིད༌དི༌ བྲས༌བུ༌ གུན༌ ལྟ༌ཅེས༌སི༌ དོད༌པ༌ རག༌, ཀ༌ཟུག༌ ངའེ༌ ཞན༌ཡང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ཐོང༌།"]], [["གིརིས༌སི༌ ལབ༌ཞའེ༌ ནང༌ང༌ ཡོན༌ཏན༌ ཡོད༌ཁན༌ ཡང༌ མེད༌ཁན༌ ཉིས༌ཀོའ༌ ཡ༌ ཤེས༌རབས༌ཅན༌ དང༌ སམ༌བ༌ མེད༌ཁན༌ ཉིས༌ཀོའ༌, གའ༌མོའེ༌ ནས༌ཚུལ༌ ཤད༌ཅེས༌སི༌ ཁག༌ ངའ༌ ཕོག༌ཏེ༌ ཨིན༌"]], [["པ༌སང༌, ཁྱོ༌ཞའ༌ རོམ༌མི༌ གྱལ༌སའེ༌ ནང༌ང༌ ཡོད༌ཁན༌གུན༌ལའང༌ གའ༌མོའེ༌ ནས༌ཚུལ༌ ཤད༌ཅེས༌ལ༌ ངའ༌ རིངས༌ས༌རག༌།"]], [["འི༌ གའ༌མོའེ༌ ནས༌ཚུལ༌བོའ༌ ངའ༌ ཁྲེལ༌ལ༌ མེ༌རག༌, ཅིའ༌ཟེར༌ན༌ འི༌བོ༌ ནི༌ ཏད༌པ༌ཅན༌ནི༌ མི༌ཚང༌མ༌ སྐྱོབ༌ཐུབ༌ཅེས༌སི༌ དཀོན༌མཆོག༌གི༌ སྟོབས༌པོ༌ ཨིན༌ནོག༌, ཏང༌པོ༌ ཡ༌ཧུ༌དཱ༌པ༌གུན༌ལ༌ ཏེ༌ནེ༌ ཡ༌ཧུ༌དཱ༌པ༌ མན༌ཁན༌གུན༌ལ༌།"]], [["འི༌ གའ༌མོའེ༌ ནས༌ཚུལ༌བོའེ༌ ང༌དང༌ དཀོན༌མཆོག༌གི༌ སྐུན༌དུན༌ལ༌ ཀ༌ཟུག༌གི༌ དྲང༌པོ༌ གྱུར༌ཅེས༌པོ༌ ལྟན༌ན༌ནོག༌, ཀ༌བོ༌ གོ༌ཟུག༌ནེ༌ ཇུག༌མ༌ ཚོག༌པ༌ ཏད༌པ༌ གྱུད༌ཏེ༌ གྲུབ༌བ༌ནོག༌། ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཡོད༌ཏེ༌ ཨིན༌ནོག༌, \"ཏད༌པ༌ གྱུད༌ཏེ༌ མི༌ དྲང༌པོ༌ཞིག༌ག༌ མི༌ཚེ༌ ཐོབ༌བ༌ནོག༌།"], ["\""]], [["1:18 ནེ༌ 32"], ["ཨིན༌ནའང༌ ཁོ༌རང༌གུན༌ནི༌ ངན༌པའེ༌ ལས༌གུན༌ནི༌ གྱབ༌བ༌, དེན༌བ༌བོ༌ ཀབས༌ཏེ༌ བོར༌ཁན༌ནི༌ མི༌, ངན༌པ༌ དང༌ སྡིག༌ཅན༌ ཚང༌མའེ༌ གྱབ༌གལ༌ལ༌, དཀོན༌མཆོག༌གི༌ ཐུགས༌སྲོ༌ ནམ༌ཁའ༌ནེ༌ ལྟན༌ན༌ ཛད༌ཨིན༌ ཨིན༌ནོག༌།"]], [["ཏེ༌གུན༌ལ༌ དཀོན༌མཆོག༌གི༌ དེན༌བའེ༌ སྐོར༌ལ༌ གྱུས༌ཡོད༌ཏེ༌ ཨིན༌ནོག༌, ཅིའ༌ཟེར༌ན༌ ཁོང༌ངི༌ ཏེ༌གུན༌ ཁོང༌གུན༌ལ༌ སལ༌པོ༌ ཛད༌ཏེ༌ ལྟན༌ན༌ ཛད༌ཏེ༌ ཨིན༌པིན༌།"]], [["ཇིག༌རྟེན༌ ཛད༌པ༌ནེ༌ ཕར༌ལ༌ མི༌གུན༌ནི༌, དཀོན༌མཆོག༌གི༌ ཛད༌ཁན༌ ཚང༌མ༌ གྱུད༌ཏེ༌, སལ༌པོ༌ ཅོས༌ཏེ༌, མ༌ཐོང༌ཁན༌ནི༌ ཁོང༌ངི༌ ཁྱུད༌གུན༌ ཐོངས༌ཏེ༌ ཨིན༌ནོག༌, ཀ༌གུན༌ ཁོང༌ངི༌ ཐའ༌མེད༌པའེ༌ ཝང༌ དང༌ དཀོན༌མཆོག༌གི༌ ཤིས༌པོ༌ ཨིན༌ནོག༌། ཏེན༌ན༌བོའེ༌ཕིའ༌ ཁོང༌གུན༌ནི༌ ཅའང༌ སྐྱོན༌ ཅོ༌མི༌ཉན༌།"]], [["ཏེ༌གུན༌ནི༌ དཀོན༌མཆོག༌ ཤེས༌ཨིན༌ ཡོད༌ཏེའང༌, ཁོང༌ང༌ འོས༌པའེ༌ རྩི༌ཝ༌ མ༌ཏངས༌ ཡ༌ ཐུག༌རྗེ༌ཆེའང༌ མ༌ཞུས༌། ཨིན༌ནའང༌ དཀོན༌མཆོག༌ ཀ༌ཟུག༌ཤིག༌ ཨིན༌, ཏེ༌ སྐོར༌ལ༌ སམ༌བ༌མེད༌ཁན༌གུན༌ ཙོགས༌ལ༌ སམ༌བ༌ ཏང༌ཅེས༌ གོ༌ཟུགས༌, ཀ༌བོའེ༌ ཞས༌ཏེ༌ ཏེ༌གུན༌ ལྡད༌པ༌ མེད༌ཁན༌ ཙོགས༌ གྱུར༌ཏེ༌ ལག༌མོ༌ སམ༌བ༌ ཏང༌ མ༌ཉན༌།"]], [["ཁོང༌གུན༌ནི༌ ཁོ༌རང༌གུན༌ སམ༌བ༌ཅན༌ ཨིན༌ ཟེར༌ནའང༌, ཏེ༌གུན༌ བུང༌བུ༌ ཙོགས༌ གྱུར༌ཏེ༌ ཨིན༌ནོག༌།"]], [["ཡང༌ ཁོང༌གུན༌ནི༌ ཟིར༌རྗིད༌ཅན༌ དང༌ ཏུས༌གྱུན༌ སོན༌པོ༌ ཨིན༌ཁན༌ནི༌ དཀོན༌མཆོག༌ག༌ མ༌ཅོལ༌ལ༌ ཤི༌ཅེས༌ཅན༌ནི༌ མི༌ ཡ༌, ཅི༌པ༌ ཡ༌, སེམས༌ཅན༌ ཡ༌, རྒལ༌ཅིག༌གི༌ རིགས༌ གུན༌ནི༌ ཟོས༌ཏེ༌ ནང༌ང༌ ཅོ༌ཁན༌ནི༌ སྐུན༌དྲའ༌ ཅོལ༌ལ༌ནོག༌།"]], [["ཏེ༌བོའེ༌ཕིའ༌ དཀོན༌མཆོག༌གི༌ ཏེ༌ མི༌གུན༌ ཁོ༌རང༌གུན༌ནི༌ སྡིག༌པའེ༌ དོད༌པ༌ ནང༌ཞིན༌ ཅོ༌ཅེས༌ལ༌ ཕང༌ང༌ ཛདས༌། ཏེ༌བོའེ༌ ཞས༌ཏེ༌ ཁོང༌གུན༌ནི༌ ཁོ༌རང༌ ཅིག༌ དང༌ ཅིག༌གི༌ ཟུགས༌པོ༌ ཉམ༌པོ༌ ཁམ༌ལོག༌ དང༌ ཚི༌ཏུ༌ ལས༌གུན༌ ཅོས༌།"]], [["ཁོང༌གུན༌ནི༌ དཀོན༌མཆོག༌གི༌ དེན༌བའེ༌ ཚབས༌ལ༌ ཟུན༌མའེ༌ ལབ༌ཞ༌གུན༌ ཀོལས༌, ཡང༌ ཇིག༌རྟེན༌ ཛད༌ཁན༌ དཀོན༌མཆོག༌ ཀ༌བོའ༌ ཏུས༌གྱུན༌ སྟོད༌པའེ༌ འོས༌པ༌ ཨིན༌, ཨ༌མེན༌། ཁོང༌ང༌ མ༌ཅོལ༌ལ༌ ཁོང༌ངི༌ ཚབས༌ལ༌ ཁོང༌ངི༌ ཛད༌ཁན༌གུན༌ལ༌ ཅོལ༌ཅེས༌ དང༌ ཞབ༌སྟོག༌ ཞུས༌།"]], [["ཏེན༌ན༌བོའེ༌ཕིའ༌ དཀོན༌མཆོག༌གི༌ ཏེ༌གུན༌ ཁོ༌རང༌གུན༌ནི༌ ཁྲེལ༌མེད༌དི༌ དོད༌པ༌གུན༌ ཅོ༌ཅེས༌ལ༌ ཕང༌ང༌ ཛདས༌། བུ༌མོ༌གུན༌ནིའང༌ རང༌ཞིན༌ནི༌ ལུས༌བྲེལ༌ལི༌ ཚབས༌ལ༌ ཁོ༌རང༌ ཅིག༌ དང༌ ཅིག༌གི༌ པར༌ལ༌ ལུས༌བྲེལ༌གུན༌ བོརས༌།"]], [["ཏེན༌ན༌ ཙོགས༌ལ༌ བུ༌ཚ༌གུན༌ནིའང༌ རང༌ཞིན༌ནི༌ ལུས༌བྲེལ༌བོ༌ ཕངས༌ཏེ༌, ཁོ༌རང༌ བུ༌ཚ༌གུན༌ནི༌ པར༌ལ༌ ལུས༌བྲེལ༌ལི༌ དོད༌པ༌ སྲན༌ཏྲེ༌ ཅོས༌། ཡང༌ བུ༌ཚ༌གུན༌ནི༌ ཞན༌ བུ༌ཚའ༌ ཉམ༌པོ༌ ཁྲེལ༌མེད༌དི༌ ལས༌ ཅོས༌པ༌, ཁོང༌གུན༌ལ༌ ཁོ༌རང༌གུན༌ནི༌ ཟུགས༌པའེ༌ ནང༌ང༌ ཏེ༌ ལས༌ངན༌བོའེ༌ ཆད༌པ༌ ཕོག༌།"]], [["ཁོང༌གུན༌ནི༌ དཀོན༌མཆོག༌ ཤེས༌གོ༌ཤེས༌པོ༌ ནི༌ ཕན༌མི༌ཐོགས༌ཤིག༌ ཨིན༌ སམ༌ པ༌སང༌, དཀོན༌མཆོག༌གི༌ ཏེ༌གུན༌ སམ༌བ༌མེད༌ཁན༌གུན༌ ཙོགས༌ལ༌ སམ༌བ༌ ཏང༌ཅེས༌ལ༌ ཕང༌ང༌ ཛདས༌། ཏེ༌ཟུག༌ ཅོའ༌ ཛད༌ཅེས༌པོའེ༌, ཏེ༌གུན༌ནི༌ ཅོ༌ མི༌གོ༌ཤེས༌སི༌ ལས༌ངན༌གུན༌ ཅོས༌།"]], [["ཏེ༌གུན༌ནི༌ མི༌ཚེ༌བོ༌ ངན༌པ༌ ཚང༌མའེ༌ གངས༌, སྤེར༌ན༌ སྡིག༌པ༌, ནབས༌, ནཕ༌རད༌, སེམས༌སི༌ ནང༌ང༌ ཚིག༌ཁན༌, མི༌སད༌, ཛིང༌མོ༌ ཏང༌ཅེས༌, གོབ༌སྐོར༌ཅེས༌, མིང༌ནའང༌ ཞན༌མ༌གུན༌ལ༌ སེམས༌སི༌ ནང༌ང༌ ཕོག༌ཅུག༌ཅེས༌ དང༌ སྤེར༌མེན༌ ཏང༌ཅེས༌།"]], [["ཏེ༌ མི༌གུན༌ ཞན༌མ༌གུན༌ནི༌ སྐོར༌ལ༌ སྤེ༌ར༌ རྩོག༌པོ༌ ཟེར༌ཁན༌, དཀོན༌མཆོག༌ག༌ ནཕ༌རད༌ ཅོ༌ཁན༌, ཞན༌ལ༌ རྩི༌ཝ༌ མ༌ཅོ༌ཁན༌, ཕོ༌སོ༌ཅན༌ དང༌ རང༌སྟོད༌ ཏང༌ཁན༌ ཨིན༌ནོག༌། ཏེ༌གུན༌ སྡིག༌པ༌ ཅོ༌ཅེས༌སི༌ ལམ༌ སོ༌མའེ༌ སྐོར༌ལ༌ སམ༌བ༌ ཏང༌ཁན༌ དང༌ ཁོ༌རང༌གུན༌ནི༌ ཕ༌མའེ༌ ཁའ༌ མ༌ཉན༌ཁན༌,"]], [["ཧ༌གོ༌ཉིན༌ མེད༌ཁན༌, ཁ༌ཆད༌ ཅག༌ཁན༌, ཅམས༌པ༌ དང༌ སྙིང༌རྗེ༌ མེད༌ཁན༌ གུན༌ ཨིན༌ནོག༌།"]], [["དཀོན༌མཆོག༌གི༌ བཀའ༌རྒྱ༌ ནང༌ཞིན༌ ཏེ༌ཟུག༌ ལས༌ ཅོ༌ཁན༌གུན༌ལ༌ ཤི༌གོ༌ཤེས༌ འོས༌པ༌ ཨིན༌ཁན༌བོ༌ གྱུས༌ཡོད༌ཏེའང༌, ཏེན༌ན༌ ལས༌ངན༌གུན༌ ཅོ༌ཅེས༌ མ༌ཚད༌, ཞན༌མ༌ ཏེ༌ཙོགས༌ ཅོ༌ཁན༌གུན༌ལ༌ སྟོད༌པ༌ ཏང༌དུག༌།"]]], [[["2:1 ནེ༌ 16"], ["ཁྱོ༌ཞའེ༌ ཏེ༌ སྡིག༌པ༌ ཅོ༌ཁན༌ནི༌ མི༌གུན༌ལ༌ སྐྱོན༌རྗོད༌ ཅོ༌ ཉན༌ན༌ནོག༌ སམ༌མ༌ནོག༌, ཨིན༌ནའང༌ ཁྱོ༌ཞའང༌ ཏེ༌གུན༌ ཙོགས༌ སྡིག༌ཅན༌ ཨིན༌ནོག༌, ཡང༌ དཀོན༌མཆོག༌གི༌ ཁྲིམས༌ཅད༌ནེ༌ ཐར༌མི༌ཐུབ༌། ཁྱོ༌ཞའེ༌ ཞན༌མ༌གུན༌ལ༌ ཁྲིམས༌ཅད༌ ཏང༌ ཟ༌ནེ༌ ཁྱོ༌ཞའེ༌ ཁྱོ༌ཞ༌རང༌ང༌ སྐྱོན༌རྗོད༌ ཅོས༌ཏེ༌ ཨིན༌ནོག༌, ཅིའ༌ཟེར༌ན༌ ཁྱོ༌ཞེའང༌ ཏེན༌ན༌ ཙོགས༌ ལས༌ ཅོས༌ཏེ༌ ཨིན༌ནོག༌།"]], [["དཀོན༌མཆོག༌གི༌ དྲང༌པོ༌ ཁྲིམས༌ཅད༌དི༌ ནང༌ང༌, ཏེ༌ཙོགས༌ ལས༌ ཅོ༌ཁན༌གུན༌ལ༌ ཆད༌པ༌ སལ༌ལ༌ ཛད༌ཅེས༌པོ༌ ང༌དང༌གུན༌ལ༌ གྱུས༌ཨིན༌ནོག༌།"]], [["ཞན༌མ༌ ཏེ༌ཟུག༌ ལས༌ ཅོ༌ཁན༌གུན༌ལ༌ སྐྱོན༌རྗོད༌ ཅོ༌ཁན༌, ཁྱོ༌ཞ༌གུན༌ནི༌ཀ༌ དཀོན༌མཆོག༌གི༌ ཁྲིམས༌ཅད༌ མི༌བབས༌ ཅིའ༌ སམ༌མ༌རག༌, ནམ༌ ཁྱོ༌ཞེའང༌ ཏེན༌ན༌ ཙོགས༌ ལས༌ ཅོའད༌?"]], [["དཀོན༌མཆོག༌ ནི༌, ཁྱོ༌ཞ༌གུན༌ ཉམ༌པོ༌ ཙམ༌ཤིག༌ ཀའ༌ཀྲིན༌ཅན༌, ཟོད༌སེམས༌ཅན༌ དང༌ ཟོད༌པ༌ཅན༌ ཨིན༌ཁན༌བོ༌ ཁྱོ༌ཞ༌གུན༌ལ༌ ཐོང༌ང༌ མི༌དུག༌ག༌? ཁོང༌ངི༌ ཀའ༌ཀྲིན༌ནི༌ གྱུན༌ཚན༌བོ༌ ནི༌, ཁྱོ༌ཞའ༌ སྡིག༌པ༌གུན༌ནི༌ ཀ༌ནེ༌ གྱུར༌ཏེ༌ གྱོད༌པ༌ ཅོ༌ཅེས༌ལ༌ ཁྲིད༌ཅེས༌པོ༌, ཁྱོ༌ཞ༌གུན༌ལ༌ ཧ༌གོའ༌མེ༌རག༌ག༌?"]], [["ཨིན༌ནའང༌ ཁྱོ༌ཞའ༌ སྐྱོང༌པོ༌ དང༌ ཁྱོ༌ཞ༌རང༌ངི༌ སྡིག༌པའེ༌ ཀ༌ནེ༌ གྱུར༌ཏེ༌ གྱོད༌པ༌ མི༌ཅོ༌ཅེས༌པོའེ༌, ཁྱོ༌ཞའེ༌ ཁྱོ༌ཞ༌རང༌ངི༌ཀ༌ ཇིགས༌ནང༌ཅན༌ནི༌ ཆད༌པ༌གུན༌ སག༌ཨིན༌ ཨིན༌ནོག༌། དཀོན༌མཆོག༌གི༌ ཐུགས༌སྲོའེ༌ ཞག༌པོ༌ ལེབ༌ཨིན༌ ནམ༌ དཀོན༌མཆོག༌གི༌ དྲང༌པོའེ༌ ཁྲིམས༌ཅད༌པོ༌ སྔོན༌ཨིན༌།"]], [["དཀོན༌མཆོག༌གི༌ \"མི༌ རེ༌རེའ༌ རང༌རང༌ངི༌ ལས༌ ནང༌ཞིན༌ ཁྲིམས༌ཅད༌ ཛད༌ཨིན༌།"], ["\""]], [["དཀོན༌མཆོག༌གི༌ སལ༌ལ༌ ཛད༌ཅེས༌སི༌ སྤལ༌, རྩི༌ཝ༌ དང༌ མ༌ནེ༌ མི༌ཤི༌ཅེས༌སི༌ ཟུགས༌པོ༌, ཟོད༌པ༌ ཉམ༌པོ༌ ལས༌ ཟང༌པོ༌ ཅོ༌ཨིན༌, ཙལ༌ཁན༌གུན༌ལ༌ ཁོང༌ངི༌ ཐའ༌མེད༌པའེ༌ མི༌ཚེ༌བོ༌ སལ༌ལ༌ ཛད༌ཨིན༌།"]], [["ཨིན༌ནའང༌ རང༌ངི༌ ཕིའ༌ མི༌ཚེ༌ ཕུད༌ཨིན༌, དེན༌བ༌བོ༌ ཕངས༌ཏེ༌, ངན༌པའེ༌ གྱབ༌ནེ༌ གྲུལ༌ཁན༌གུན༌ལ༌, དཀོན༌མཆོག༌གི༌ ཐུགས༌སྲོ༌ དང༌ ཆད༌པ༌ གུན༌ ཕོག༌ཨིན༌།"]], [["ངན༌པ༌ ཅོ༌ཨིན༌ དུག༌ཁན༌གུན༌ལ༌, ནགས༌ དང༌ རྡུག༌ངལ༌ལི༌ ཆད༌པ༌ ཕོག༌ཨིན༌, སྔུན༌ལ༌ ཡ༌ཧུ༌དཱ༌པ༌གུན༌ལ༌ ཏེ༌སྟིང༌ནེ༌ ཡ༌ཧུ༌དཱ༌པ༌ མན༌ཁན༌གུན༌ལའང༌།"]], [["ཨིན༌ནའང༌ ཟང༌པོ༌ ཅོ༌ཁན༌ ཚང༌མ༌ལ༌ དཀོན༌མཆོག༌གི༌ ཆོགས༌ནེ༌ སྤལ༌, རྩི༌ཝ༌ དང༌ ཞི༌དེ༌ གུན༌ ཐོབ༌ཨིན༌, སྔུན༌ལ༌ ཡ༌ཧུ༌དཱ༌པ༌གུན༌ལ༌ ཏེ༌སྟིང༌ནེ༌ ཡ༌ཧུ༌དཱ༌པ༌ མན༌ཁན༌གུན༌ལའང༌,"]], [["ཅིའ༌ཟེར༌ན༌ དཀོན༌མཆོག༌གི༌ སུའང༌ ཆོགས༌རིས༌ ཅོའ༌ ཛད༌ད༌ མ༌ནོག༌།"]], [["མོ༌ཟེས༌སི༌ ཁྲིམས༌སི༌ ཡོག༌ག༌ མེད༌ཁན༌ ཡ༌ཧུ༌དཱ༌པ༌ མན༌ཁན༌ སྡིག༌པ༌ ཅོ༌ཁན༌ ཚང༌མ༌ དཀོན༌མཆོག༌གི༌ ཆད༌པ༌ སལ༌ལ༌ ཛད༌ཨིན༌། ཡང༌ མོ༌ཟེས༌སི༌ ཁྲིམས༌སི༌ ཡོག༌ག༌ ཡོད༌ཁན༌ ཡ༌ཧུ༌དཱ༌པ༌ སྡིག༌པ༌ ཅོ༌ཁན༌ ཚང༌མའང༌ ཁྲིམས༌ ནང༌ཞིན༌ ཁོང༌ངི༌ ཁྲིམས༌ཅད༌ སལ༌ལ༌ ཛད༌ཨིན༌།"]], [["ཁྲིམས༌ ཉན༌ཅེས༌ ཅིག༌པོ༌ མན༌པ༌, ཏེ༌གུན༌ནི༌ཀ༌ ལག༌ལེན༌ ཅོ༌ཁན༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའ༌ ཛད༌ཨིན༌།"]], [["དཀོན༌མཆོག༌གི༌ ཁྲིམས༌ མེད༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ནི༌ རང༌ཞིན༌ལ༌ ཁྲིམས༌ ནང༌ཞིན༌ སྒོས༌དོམ༌མི༌ ལས༌གུན༌ ཅོ༌ ཟ༌ནེ༌, ཞན༌ ཁོང༌གུན༌ལ༌ དཀོན༌མཆོག༌གི༌ ཆོགས༌ནེ༌ ཁྲིམས༌པོ༌ མ༌ཐོབ༌བ༌ ཨིན༌ནའང༌, ཏེ༌གུན༌, ཁོང༌གུན༌ནི༌ ཕིའ༌ ཁྲིམས༌ཤིག༌ ཨིན༌ནོག༌།"]], [["ཏེ༌གུན༌ནི༌ སྙིང༌ངི༌ ནང༌ང༌ དཀོན༌མཆོག༌གི༌ ཁྲིམས༌པོ༌ བྲིས༌ཏེ༌ ཡོད༌ཁན༌ ལྟན༌ན༌ནོག༌, ཅིའ༌ཟེར༌ན༌ ཁོ༌རང༌གུན༌ནི༌ སེམས༌ དང༌ སམ༌ཚུལ༌ གུན༌ནི༌ ཁོང༌གུན༌ལ༌ སྐྱོན༌ཇན༌ ཡ༌ སྐྱོན༌མེད༌ ཨིན༌ཁན༌བོ༌ ལྟན༌ན༌ནོག༌།"]], [["ཡང༌ འི༌ ལོན༌བོ༌ ངའེ༌ ཤད༌དད༌, ཏེ༌ ཞག༌པོ༌ ལེབ༌ཨིན༌, ནམ༌ དཀོན༌མཆོག༌གི༌ ཡེ༌ཤུ༌ མ༌ཤི༌ཀ༌ གྱུད༌ཏེ༌ མི༌ཚང༌མའེ༌, སང༌ཝའེ༌ སམ༌ཚུལ༌གུན༌ལ༌ ཁྲིམས༌ཅད༌ ཛད༌ཨིན༌།"]], [["2:17 ནེ༌ 29"], ["ཁྱོ༌ཞ༌རང༌ང༌ ཡ༌ཧུ༌དཱ༌པ༌ ཟེར༌ཁན༌གུན༌ནི༌, དཀོན༌མཆོག༌གི༌ ཁྲིམས༌པོའེ༌ཀ༌ ཨིད༌ཤེས༌ ཅོས༌ཏེ༌ དཀོན༌མཆོག༌ ཉམ༌པོ༌ མིག༌སལ༌ལི༌ བྲེལ༌ཡོད༌ ཟེར༌ཏེ༌ ཕོ༌སོ༌ ཅོའ༌ནོག༌།"]], [["ཁོང༌ངི༌ ཐུག༌གོངས༌གུན༌ ཡང༌ འོས༌པ༌ ཨིན༌ཁན༌བོ༌, ཁྱོ༌ཞ༌གུན༌ལ༌ གྱུས༌ཡོད༌ ཟེར༌ཏེ༌ ཕོ༌སོ༌ ཅོའ༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ལ༌ ཁོང༌ངི༌ ཁྲིམས༌པོ༌ ལབས༌ཏེ༌ ཨིན༌ནོག༌།"]], [["ཁྱོ༌ཞའེ༌ ཏན༌ཏན༌ལ༌ ཁྱོ༌ཞའ༌ ཞ༌ར༌གུན༌ལ༌ ལམ༌ལྟན༌ཁན༌, མུན༌གྲིག༌གི༌ ནང༌ང༌ ཡོད༌ཁན༌གུན༌ལ༌ འོད༌ ཨིན༌, སམ༌མ༌ནོག༌།"]], [["ཁྱོ༌ཞའེ༌ སམ༌བ༌ མེད༌ཁན༌ བུང༌བུ༌གུན༌ལ༌ ལབ༌ཞ༌ ཏང༌ཁན༌, ཕྲུ༌གུ༌ ཙོགས༌ ཅོ༌ཁན༌གུན༌ནི༌ ཕིའ༌ གེར༌གན༌ ཨིན༌ སམ༌མ༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ མོ༌ཟེས༌སི༌ ཁྲིམས༌པོ༌ གྱུད༌ཏེ༌ ཁྱོ༌ཞ༌གུན༌ལ༌ ཡོན༌ཏན༌ དང༌ དྲང༌པོ༌ ཆ༌ཚང༌ ཡོད༌ཏེ༌ ཨིན༌ སམ༌མ༌ནོག༌།"]], [["ཏེ༌ནེ༌ ཞན༌མའ༌ ལབ༌ཁན༌, ཁྱོ༌ཞ༌གུན༌ནི༌, ཁྱོ༌ཞ༌རང༌ངི༌ ལབ༌ཞ༌གུན༌ ཅིའ༌ ཉན༌ན༌མེད༌? ཞན༌མ༌གུན༌ལ༌ རྐུ༌མ༌རྐུ༌ ཟེར༌ཏེ༌ ལབ༌དུག༌, ཅི༌ ཁྱོ༌ཞ༌རང༌གུན༌ནི༌ རྐུའ༌ད༌?"]], [["ཁྱོ༌ཞའེ༌ ཟེར༌ར༌ནོག༌, མི༌གུན༌ནི༌ རང༌ངི༌ ཞིད༌མད༌ མན༌པ༌ ཞན༌མ༌ ཉམ༌པོ༌ ལུས༌བྲེལ༌ བོར༌ མ༌གོས༌, ཅི༌ ཁྱོ༌ཞ༌གུན༌ནི༌ ཞན༌མ༌ ཉམ༌པོ༌ ལུས༌བྲེལ༌ བོར༌ར༌ད༌? ཁྱོ༌ཞ༌གུན༌ནི༌ སྐུན༌དྲ༌ ཅོལ༌ཅེས༌ལ༌ ནཕ༌རད༌ ཅོའ༌ནོག༌, ཅི༌ ཁྱོ༌ཞའེ༌ ཏེ༌ སྐུན༌དྲའ༌ བོར༌སའེ༌ ཆོད༌ཁང༌གུན༌ནེ༌ རྐུའ༌ད༌?"]], [["ཁྲིམས༌ ཤེས༌སད༌ ཟེར༌ཏེ༌ མངས༌ཏེའང༌ ཕོ༌སོ༌ ཅོ༌ཁན༌ ཁྱོ༌ཞ༌གུན༌ནི༌ ཁྲིམས༌པོ༌ ཅག༌ཅེས༌ གྱུད༌ཏེ༌ དཀོན༌མཆོག༌ག༌ རྩི༌ཝ༌ མ༌ཅོའ༌ ཨིན༌ནོག༌།"]], [["དམ༌པའེ༌ སུང༌རབས༌སི༌ ནང༌ང༌, \"ཁྱོ༌ཞའེ༌ ཞས༌ཏེ༌ ཡ༌ཧུ༌དཱ༌པ༌ མན༌ཁན༌གུན༌ནི༌ དཀོན༌མཆོག༌ག༌ དད༌ལོག༌ ཞུས༌ཏེ༌ ཨིན༌ནོག༌"], ["\" མོལ༌ཏེ༌ ཡོད༌ཁན༌བོའ༌ ངའ༌ ཧ༌ལས༌ས༌ མེ༌རག༌།"]], [["ཡ༌ཧུ༌དཱ༌པའེ༌ ལུག༌སྲོལ༌ ནང༌ཞིན༌ སུན༌ནད༌ ཅོ༌ཅེས༌པོའེ༌ ཕན༌ཐོགས༌ མེད༌ཏེ༌ ཨིན༌ནོག༌ ནམ༌ཚོག༌པ༌ དཀོན༌མཆོག༌གི༌ ཁྲིམས༌གུན༌ ཁའ༌ མི༌ཉན༌། ཨིན༌ནའང༌ གལ༌ཏེས༌ ཁྱོ༌ཞའེ༌ ཁྲིམས༌པོ༌ ཅག༌གད༌ན༌, ཁྱོ༌ཞའ༌ དང༌ སུན༌ནད༌ མ༌ཅོ༌ཁན༌ནི༌ ཡ༌ཧུ༌དཱ༌པ༌ མན༌ཁན༌ གུན༌ནི༌ པར༌ལ༌ ཅའང༌ ཁྱད༌ མེད༌ཏེ༌ ཨིན༌ནོག༌།"]], [["ཡང༌ གལ༌ཏེས༌ སུན༌ནད༌ མ༌ཅོ༌ཁན༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཁྲིམས༌པོ༌ ཁའ༌ཉན༌ནད༌ན༌, ཅི༌ དཀོན༌མཆོག༌གི༌ ཁོང༌གུན༌ ཁོང༌རང༌ངི༌ མི༌ ཨིན༌ མི༌མོལ༌ལ༌?"]], [["ཏན༌ཏན༌ལ༌, སུན༌ནད༌ མ༌ཅོ༌ཁན༌ ཡ༌ཧུ༌དཱ༌པ༌ མན༌ཁན༌གུན༌ནི༌, ཁྲིམས༌ལ༌ ཁའ༌ཉན༌ཅེས༌པོའེ༌, ཁྱོ༌ཞ༌གུན༌ལ༌ སྐྱོན༌རྗོད༌ ཅོས༌ཏེ༌ ཨིན༌ནོག༌, ཀ༌གུན༌ལ༌ ཁྲིམས༌ ཐོབ༌, ཨིན༌ནའང༌ ཁའ༌ མ༌ཉནས༌།"]], [["ཁྱོ༌ཞའ༌ ཟུགས༌སི༌ ཐོག༌ནེ༌ ཡ༌ཧུ༌དཱ༌པའེ༌ ཕ༌མ༌ནེ༌ སྐྱེས༌ཏེ༌ ཨིན༌ཅེས༌ ཡ༌, ཁྱོ༌ཞ༌གུན༌ལ༌ ཡ༌ཧུ༌དཱ༌པའེ༌ ལུག༌སྲོལ༌ ནང༌ཞིན༌ སུན༌ནད༌ ཅོ༌ཅེས༌པོའེ༌, ཁྱོ༌ཞ༌གུན༌ དེན༌བའེ༌ ཡ༌ཧུ༌དཱ༌པ༌ རིག༌ གྱུར༌ར༌ མ༌ནོག༌།"]], [["ཨིན༌ནའང༌ དཀོན༌མཆོག༌ ཉམ༌པོ༌ དྲང༌པོ༌ བྲེལ༌ ཡོད༌ཁན༌བོ༌ ནི༌, དེན༌བའེ༌ ཡ༌ཧུ༌དཱ༌པ༌ཞིག༌ ཨིན༌ནོག༌། ཡང༌ དེན༌བའེ༌ སུན༌ནད༌ ཅོ༌ཅེས༌ ནི༌, ཁྲིམས༌ལ༌ ཁའ༌ཉན༌ཅེས༌པོ༌ མན༌པ༌, རང༌ངི༌ སྙིང༌ངི༌ ནང༌ང༌ གྱུར༌ཇ༌ ཁྱོང༌ཅེས༌པོ༌ ཨིན༌ནོག༌། ཡང༌ གྱུར༌ཇ༌ ཡོང༌ཁན༌ནི༌ མི༌ཞིག༌གི༌, མི༌གུན༌ནེ༌ མན༌པ༌, དཀོན༌མཆོག༌གི༌ སྟོད༌པ༌ ཙལ༌ལ༌ནོག༌།"]]], [[["3:1 ནེ༌ 9"], ["ཅི༌ ཏེ༌ནེ༌ ཡ༌ཧུ༌དཱ༌པ༌ཞིག༌ ཨིན༌ཅེས༌པོའེ༌ ཕན༌ཐོགས༌ ཡོད༌ཏེ༌ ཨིན༌ནོག༌ག༌, ཡ༌ སུན༌ནད༌ ཅོ༌ཅེས༌པོའ༌ ཅི༌ རིན༌ཞིག༌ ཡོད༌ཏེ༌ ཨིན༌ནོག༌?"]], [["འོ༌ན༌, ཕན༌ཐོགས༌ མང༌པོ༌ ཡོད༌ཏེ༌ ཨིན༌ནོག༌། ཏང༌པོ༌རང༌ དཀོན༌མཆོག༌གི༌ ཁོང༌རང༌ངི༌ བཀའ༌གུན༌ ཡ༌ཧུ༌དཱ༌པ༌གུན༌ལ༌ སྟད༌ད༌ ཛདས༌།"]], [["གལ༌ཏེས༌ ཏེ༌གུན༌ནི༌ ཕྲོ༌ནེ༌ ཁ༌ཅིག༌ག༌ ཏད༌པ༌ མེད༌ན༌ ཅི༌ ཁོང༌གུན༌ལ༌ ཏད༌པ༌ མེད༌ཅེས༌པོའེ༌, དཀོན༌མཆོག༌གའང༌ ཨིད༌ཤེས༌ མེད༌ཁན༌ གྱུར༌ར༌ནོག༌ག༌?"]], [["མ༌ནེ༌ གྱུར༌ར༌ མ༌ནོག༌། ཚང༌མ༌ ཟུན༌ཇན༌ ཨིན༌ནའང༌, དཀོན༌མཆོག༌ ཁོང༌རང༌ངི༌ ཞལ༌ཆད༌གུན༌ནི༌ཀ༌ དྲང༌པོ༌ ཞུགས༌ས༌ནོག༌, ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ བྲིས༌ཏེ༌ ཨིན༌ནོག༌,"], ["\"ཉེ༌རང༌ངི༌ མོལ༌ཁན༌ ཚང༌མ༌ དྲང༌པོ༌ ཨིན༌ཁན༌ ལྟན༌ཨིན༌,"], ["ཡང༌ ཉེ༌རང༌ང༌ ཁྲིམས༌ཁུང༌ངི༌ ནང༌ང༌ གྱལ༌ ཐོབ༌ཨིན༌།"], ["\""]], [["ཨིན༌ནའང༌ ཁ༌ཅིག༌གི༌ ཟེར༌སྲིད༌ཅེས༌ ཨིན༌ནོག༌, \"ང༌དང༌ངི༌ སྡིག༌པའེ༌ ལས༌གུན༌ནི༌ དཀོན༌མཆོག༌ དྲང༌པོ༌ ཨིན༌ཁན༌བོ༌ མང༌ང༌ སལ༌པོ༌ ཅོས༌ཏེ༌ ལྟན༌ནད༌ན༌, ཏེ༌ནེ༌ ཁོང༌ངི༌ ང༌དང༌གུན༌ལ༌ ཆད༌པ༌ སལ༌ཅེས༌པོ༌ མི༌འོས༌པ༌ཞིག༌ མ༌ནོག༌ག༌?\" ༼ཏེ༌གུན༌, མི༌ཞིག༌གི༌ སམ༌ཚུལ༌ ནང༌ཞིན༌ ཟེར༌ཏེ༌ ཨིན༌ནོག༌༽"]], [["ཏན༌ཏན༌ མ༌ནོག༌། གལ༌ཏེས༌ མི༌འོས༌པ༌ ཨིན༌པིན༌ན༌, ཏེ༌ནེ༌ དཀོན༌མཆོག༌གི༌ ཇིག༌རྟེན༌པ༌གུན༌ལ༌ ཁྲིམས༌ཅད༌ ཀ༌ཟུག༌གི༌ ཛད༌ཨིན༌?"]], [["ཁ༌ཅིག༌གི༌ ཟེར༌རྒྱུ༌ ཏངས༌ཏེ༌ ཟེར༌སྲིད༌ཅེས༌ ཨིན༌ནོག༌, \"གལ༌ཏེས༌ ངའེ༌ ངན༌པ༌ ཅོ༌ཅེས༌པོའེ༌, དཀོན༌མཆོག༌ དྲང༌པོ༌ ཨིན༌ཁན༌བོ༌ མང༌ང༌ སལ༌པོ༌ ཐོང༌ཏེ༌, ཁོང༌ང༌ སྤལ༌ ཐོབ༌བད༌ན༌, ཏེ༌ནེ༌ ཅིའ༌ དཀོན༌མཆོག༌གི༌ ངའ༌ སྡིག༌ཅན༌ ཨིན༌ཁན༌བོའེ༌ ཕིའ༌ ཤི༌ཅེས༌སི༌ ཁྲིམས༌ཅད༌ ཛད༌ད༌ནོག༌?\""]], [["ཡང༌ ཁ༌ཅིག༌གི༌, \"ཟང༌པོ༌ མང༌ང༌ བྱུང༌ཅེས༌སི༌ ཕིའ༌ ངན༌པ༌ རིག༌ ཅོ༌ཤིག༌\" ཟེར༌དུག༌ ཟེར༌ཏེ༌ ང༌ཞའེ༌ གྱབ༌གལ༌ལ༌ ཟུན༌ ཏང༌ང༌ནོག༌། ཏེ༌ཟུག༌ ཟེར༌ཁན༌གུན༌ལ༌ དཀོན༌མཆོག༌གི༌ ཆོགས༌ནེ༌ ཤི༌ཅེས༌སི༌ ཆད༌པ༌ ཐོབ༌ཅེས༌པོ༌ འོས༌པ༌ ཨིན༌ནོག༌།"]], [["3:9 ནེ༌ 20"], ["ཏེ༌ནེ༌ དོར༌ལྡུས༌ཏེ༌ ཅི༌ ང༌དང༌ ཡ༌ཧུ༌དཱ༌པ༌གུན༌ ཞན༌མ༌གུན༌ནི༌ སང༌ གྱལ༌ལ༌ ཨིན༌ ཟེར༌ ཐུབ༌ཨིན༌ན༌? མན༌, མ༌ནེ༌ ཟེར༌ མི༌ཐུབ༌། ཅིའ༌ཟེར༌ན༌ ང༌ཞའེ༌ ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌ ཚང༌མའ༌, སྡིག༌པའེ༌ ཝང༌ངི༌ ཡོག༌ག༌ ཡོད༌ཁན༌བོ༌ ལྟན༌ཚར༌ཏེ༌ ཨིན༌།"]], [["ཀ༌ཟུག༌གི༌ དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌ལ༌ ཛདས༌,"], ["\"སུ༌ཞིག༌གའང༌ དྲང༌པོ༌ མ༌ནོག༌, ཅིག༌ཅིག༌གའང༌།"]], [["སུ༌ཞིག༌གིའང༌ ཧ༌གོ༌ཅེས༌སི༌ རྩོན༌གྲུས༌ མ༌ཅོའ༌ ཨིན༌ནོག༌,"], ["སུ༌ཞིག༌གིའང༌ དཀོན༌མཆོག༌ དྲང༌པོ༌ ཤེས༌ཉིན༌ མེད༌ཏེ༌ ཨིན༌ནོག༌།"]], [["ཚང༌མའེ༌ དཀོན༌མཆོག༌ག༌ གྱབ༌གྱུར༌ཅེས༌པོའེ༌ ཚང༌མ༌ རིན༌མེད༌ གྱུར༌ཏེ༌ ཨིན༌ནོག༌།"], ["སུ༌ཞིག༌གིའང༌ ཟང༌པོ༌ ཅོའ༌ མ༌ནོག༌, ཅིག༌ཅིག༌གིའང༌།"]], [["ཁོང༌གུན༌ནི༌ སྤེ༌ར༌གུན༌, བེ༌ཏེ༌ ཡོད༌ཁན༌ནི༌ རོམ༌ཁང༌ངི༌"], ["ནང༌ནེ༌ ཡོང༌ཁན༌ནི༌ ཏྲི༌ངན༌ ཙོགས༌ ཨིན༌ནོག༌།"], ["ཁོང༌གུན༌ནི༌ ལྕེ༌གུན༌ ཟུན༌ནི༌ གངས༌ཏེ༌ ཡོད༌ཏེ༌ ཨིན༌ནོག༌།"], ["ཏུག༌རུལ༌ལི༌ ཁལ༌པག༌ནེ༌ ཏུག༌ བུད༌ད༌ནོག༌།"]], [["ཁོང༌གུན༌ནི༌ ཁའ༌, ངན༌ ཏབ༌ཅེས༌ དང༌ ཕོག༌ཅེས༌སི༌ སྤེ༌རའེ༌ གངས༌ཏེ༌ ཨིན༌ནོག༌།"]], [["ཁོང༌གུན༌ མི༌སད༌ཅེས༌ལ༌ རིངས༌ས༌ནོག༌།"]], [["ཁྲེས༌སྟོར༌ ཅོ༌ཅེས༌ དང༌ རྡུག༌པོ༌ ཏང༌ཅེས༌ གུན༌"], ["ཁོང༌གུན༌ནི༌ སྟིང༌རང༌ནེ༌ གྲུལ༌ལ༌ནོག༌།"]], [["ཁོང༌གུན༌ལ༌ ཞི༌དེ༌ ལམ༌བོ༌ ཤེས༌ས༌ མ༌ནོག༌།"], ["\""]], [["དཀོན༌མཆོག༌གི༌ ཇིགས༌ ཁོང༌གུན༌ནི༌ ནང༌ང༌ མ༌ནེ༌ མེད༌ཏེ༌ ཨིན༌ནོག༌།\""]], [["ཏན༌ཏན༌ལ༌ ཁྲིམས༌པོ༌, ཁྲིམས༌ ཐོབ༌ཁན༌ནི༌ མི༌གུན༌ནི༌ ཕིའ༌ ཨིན༌ནོག༌། ཁྲིམས༌ སལ༌ཅེས༌སི༌ གྱུན༌ཚན༌བོ༌ ནི༌ མི༌གུན༌ལ༌ སྐྱོན༌ ཅོ༌ཅེས༌ནེ༌ སྒག༌ཅེས༌, ཡང༌ ཇིག༌རྟེན༌ གང༌མ༌ དཀོན༌མཆོག༌གི༌ སྐུན༌དུན༌ལ༌ ནོངས༌ཅན༌ ཨིན༌ཁན༌བོ༌ ལྟན༌ཅེས༌པོ༌ ཨིན༌ནོག༌།"]], [["ཅིའ༌ཟེར༌ན༌ སུ༌ཞིག༌གའང༌ ཁྲིམས༌སི༌ བཀའ༌ ནང༌ཞིན༌ ཅོ༌ཅེས༌ ཅིག༌པོ༌ནེ༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ གྱུར༌ར༌ མ༌ནོག༌། ཁྲིམས༌སི༌ ང༌དང༌གུན༌ ཙམ༌ཤིག༌ སྡིག༌ཅན༌ ཨིན༌ཁན༌བོ༌ སལ༌པོ༌ ཅོས༌ཏེ༌ ལྟན༌ན༌ནོག༌།"]], [["3:21 ནེ༌ 31"], ["ཨིན༌ནའང༌ ཏ༌ དཀོན༌མཆོག༌གི༌ ང༌དང༌གུན༌ལ༌ ཁོང༌ངི༌ སྐུན༌དུན༌ལ༌ ཁྲིམས༌ གྱུད༌ཏེ༌ མན༌པ༌, དྲང༌པོ༌ གྱུར༌ཅེས༌སི༌ ཞན༌ལམ༌བོ༌ ལྟན༌ན༌ ཛདས༌, ཀ༌ཟུག༌ མོ༌ཟེས༌ དང༌ ལུང༌སྟོན༌པ༌གུན༌ནི༌ སྤེ༌ཆ༌གུན༌ནི༌ ནང༌ང༌ ཞལ༌ཆད༌ ཛད༌ཏེ༌ ཨིན༌ནོག༌།"]], [["ཡེ༌ཤུ༌ མ༌ཤི༌ཀའེ༌ ནང༌ང༌ ཏད༌པ༌ གྱུད༌ཏེ༌, ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའ༌ཛད༌ཏེ༌ ཨིན༌ནོག༌། ཡང༌ ང༌དང༌ སུ༌རིག༌ ཨིན༌ནའང༌ ཅའང༌ ཁྱད༌ མེད༌པ༌ ཨིན༌ནོག༌།"]], [["མི༌ཚང༌མའེ༌ སྡིག༌པ༌ ཅོས༌ཏེ༌ ཨིན༌ནོག༌, ཡང༌ དཀོན༌མཆོག༌གི༌ ང༌དང༌ངི༌ ཕིའ༌ ཟིར༌རྗིད༌དི༌ ཐུགས༌དོད༌ ཡོད༌ཁན༌ནི༌ ཚད༌ ཚོག༌པ༌ ང༌དང༌ ལེབ༌ མ༌ཐུབ༌བ༌ ཨིན༌ནོག༌།"]], [["ཨིན༌ནའང༌ དཀོན༌མཆོག༌གི༌, ང༌དང༌གུན༌ལ༌ འོས༌པ༌ མན༌ཁན༌ནི༌ ཐུག༌རྗེ༌ གྱུད༌ཏེ༌ དྲང༌པོ༌ ཐེའ༌ ཛདས༌། ཁོང༌ངི༌ ཏེ༌བོ༌ ཅོའ༌ ཛདས༌, ནམ༌ མ༌ཤི༌ཀ༌ ཡེ༌ཤུ༌ གྱུད༌ཏེ༌ ང༌དང༌གུན༌ ང༌དང༌ངི༌ སྡིག༌པའེ༌ ཚེ༌ཡོག༌ནེ༌ ཐར༌ ཅུག༌ག༌ ཛདས༌།"]], [["དཀོན༌མཆོག༌གི༌ ཡེ༌ཤུ༌ སྡིག༌པའེ༌ ཏོན༌ལ༌ ཆོད༌པའེ༌ ཚུལ༌ལ༌ ཕུལ༌ལ༌ ཛདས༌། ཡེ༌ཤུའི༌ སྐུ༌སྲོག༌ ཆོད༌པ༌ ཕུལ༌ཏེ༌ ཁྲག༌ཕོའ༌ ཛད༌ཁན༌བོའེ༌ཀ༌ ཨིད༌ཤེས༌ ཅོ༌ཁན༌ནི༌ མི༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའ༌ ཛད༌ད༌ནོག༌། འི༌ ཆོད༌པ༌བོའེ༌ དཀོན༌མཆོག༌ འོས༌པ༌ ཛད༌ཁན༌བོ༌ ལྟན༌ན༌ནོག༌, ནམ༌ ཁོང༌ངི༌ སྔུན༌ལ༌ སྡིག༌པ༌ ཅོ༌ཁན༌གུན༌ལ༌ ཆད༌པ༌ མ༌སལ༌ལ༌ སྲན༌ཏེ༌ ཞུགས༌།"]], [["ཟོད༌པ༌ སྲན༌ཏྲེ༌ ཞས༌ཏེ༌ དཀོན༌མཆོག༌གི༌ ཏེ༌བོ༌ ཅོའ༌ ཛདས༌, ཨིན༌ནའང༌ ཏ༌ དག༌ས༌ ཁོང༌ངི༌ ང༌དང༌གུན༌ནི༌ སྡིག༌པའེ༌ ཏོན༌ལ༌ ཡེ༌ཤུ༌ སྲོག༌ཆོད༌ལ༌ ཕུལ༌ལ༌ ཛདས༌། ཏེ༌ཟུག༌ ཅོའ༌ ཛད༌ཅེས༌པོའེ༌, དཀོན༌མཆོག༌གི༌ ཁོང༌རང༌ དྲང༌པོ༌ ཨིན༌ཁན༌ དང༌ ཡེ༌ཤུའི༌ ནང༌ང༌ ཏད༌པ༌ ཅོ༌ཁན༌གུན༌ དྲང༌པོ༌ ཅོའ༌ ཛད༌ཁན༌བོ༌ ལྟན༌ན༌ ཛདས༌།"]], [["ཏེ༌ནེ༌ ཅི༌ གྱུན༌ཚན༌བོའེ༌ ཕིའ༌, ང༌དང༌ངི༌ ཕོ༌སོ༌ ཅོ༌ཨིན༌? ཅའང༌ངི༌ ཕིའང༌ ཅོ༌ མི༌ཉན༌, ཅིའ༌ཟེར༌ན༌ ང༌དང༌ སྡིག༌པ༌ མེད༌ཁན༌ ཐེའ༌ ཛད༌ཅེས༌པོ༌ ནི༌ ཁྲིམས༌ལ༌ ཁའ༌ཉན༌ཅེས༌ མན༌པ༌, ཏད༌པ༌ ཅོ༌ཅེས༌པོའེ༌ཀ༌ རག༌ལས༌ཏེ༌ ཨིན༌ནོག༌།"]], [["སོང༌པ༌སང༌ ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ ཁྲིམས༌ ཁའ༌ཉན༌ཅེས༌པོའེ༌ དྲང༌པོ༌ ཐེའ༌ མ༌ཛད༌ད༌, ཏད༌པ༌ ཅོ༌ཅེས༌པོའེ༌ དྲང༌པོ༌ ཐེའ༌ ཛདས༌།"]], [["ཅི༌, དཀོན༌མཆོག༌ ཡ༌ཧུ༌དཱ༌པ༌ ཅིག༌པོའེ༌ དཀོན༌མཆོག༌ ཞུགས༌ཏེ༌ ཨིན༌ནོག༌ག༌? ཁོང༌ ཡ༌ཧུ༌དཱ༌པ༌ མན༌ཁན༌གུན༌ནིའང༌ དཀོན༌མཆོག༌ ཞུགས༌ཏེ༌ མ༌ནོག༌ག༌? འོ༌ན༌, ཁོང༌ ཨིན༌ནོག༌།"]], [["དཀོན༌མཆོག༌ ཅིག༌ ཞུགས༌ཏེ༌ ཨིན༌ནོག༌, ཡང༌ ཁོང༌ངི༌ མི༌གུན༌ ཏད༌པ༌ ཅིག༌པོ༌ གྱུད༌ཏེ༌ ཁོང༌རང༌ངི༌ སྐུན༌དུན༌ལ༌ དྲང༌པོ༌ ཐེའ༌ ཛད༌ད༌ནོག༌, ཡ༌ཧུ༌དཱ༌པ༌ ཨིན༌གྲོ༌ ཡ༌ ཡ༌ཧུ༌དཱ༌པ༌ མན༌གྲོ༌།"]], [["ཅི༌ ཏེ༌ནེ༌ ང༌དང༌གུན༌ནི༌ ཏད༌པ༌བོ༌ ཁག༌ཅན༌ རྩིས༌པ༌, ཁྲིམས༌པོ༌ ཞེད༌ནའང༌ གྲིག༌ཏེ༌ ཨིན༌ནོག༌ག༌? མ༌ནེ༌ མ༌ནོག༌། ངོས༌པོའ༌ ཏད༌པ༌ ཡོད༌ པ༌སང༌, ང༌དང༌ངི༌ རང༌ཞིན༌ལ༌, ཁྲིམས༌པོ༌ དྲན༌དྲའ༌ གྲུབ༌ ཅུག༌ག༌ནོག༌།"]]], [[["4:1 ནེ༌ 25"], ["དཀོན༌མཆོག༌གི༌ སྐུན༌དུན༌ལ༌ དྲང༌པོ༌ གྱུར༌ཅེས༌སི༌ སྐོར༌ལ༌ ང༌དང༌གུན༌ནི༌ ཕ༌མེས༌པོ༌, ཨབ༌ར༌ཧམ༌མ༌ ལོབས༌ཁན༌བོའ༌ ང༌ཏི༌ ཅི༌ ཟེར༌གོས༌?"]], [["གལ༌ཏེས༌ ཁོའེ༌ ལས༌ ཟང༌པོ༌གུན༌ནི༌ ཁོ༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའད༌ན༌, ཏེ༌ནེ༌ ཁོའ༌ ཕོ༌སོ༌ ཅོ༌ཅེས༌སི༌ ཏོན༌ཞིག༌ ཡོད༌གྲོ༌། ཨིན༌ནའང༌ དཀོན༌མཆོག༌གི༌ ཐབས༌པོ༌ ཏེ༌ཟུག༌ མ༌ནོག༌།"]], [["ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ མོལ༌དུག༌, \"ཨབ༌ར༌ཧམ༌མི༌ དཀོན༌མཆོག༌གི༌ ཞལ༌ཆད༌ ཛད༌ཁན༌བོའེ༌ཀ༌ ཏད༌པ༌ ཅོས༌པ༌, ཁོའ༌ དཀོན༌མཆོག༌གི༌ མི༌ དྲང༌པོ༌ཞིག༌ ཐེའ༌ ཛདས༌།"], ["\""]], [["ལས༌ ཅོ༌ཁན༌ནི༌ མི༌ཞིག༌ག༌ ཐོབ༌ཁན༌ནི༌ ལ༌ཆ༌བོ༌ སྐྱེས༌ཤིག༌ མན༌པ༌, ཁོའེ༌ ལས༌ ཅོ༌ཁན༌ནི༌ ཐོབ༌ཏང༌བོ༌ ཨིན༌ནོག༌།"]], [["ཨིན༌ནའང༌ མི༌གུན༌ ཁོ༌རང༌གུན༌ནི༌ ལས༌སི༌ ཞས༌ཏེ༌ མན༌པ༌, ཁོང༌གུན༌ལ༌ དྲང༌པོ༌ ཅོའ༌ ཛད༌ཁན༌ དཀོན༌མཆོག༌གི༌ ནང༌ང༌ ཏད༌པ༌ ཅོ༌ཅེས༌པོའེ༌ དྲང༌པོ༌ ཐེའ༌ ཛད༌ད༌ནོག༌།"]], [["ཏེན༌ན༌ ཙོགས༌ལ༌ གྱལ༌པོ༌ དཱ༌བིད༌དིའང༌, ལས༌ མ༌ཅོའ༌, དཀོན༌མཆོག༌གི༌, དྲང༌པོ༌ ཐེའ༌ ཛད༌ཁན༌ ཅིན༌ལབས༌ཅན༌གུན༌ནི༌ སྐོར༌ལ༌ མོལས༌,"]], [["\"ཁའ༌ མི༌ཉན༌ཅེས༌ལ༌ ཤགས༌པ༌ ཐོབ༌ཁན༌གུན༌ དང༌"], ["སྡིག༌པ༌ ཀབ༌བ༌ ཛད༌ཁན༌གུན༌,"], ["ཙམ༌ཤིག༌གི༌ ཅིན༌ལབས༌ཅན༌ མ༌ནོག༌།"]], [["གཙོ༌བོའེ༌, སྡིག༌པ༌གུན༌ རྩིའ༌ མ༌ཛད༌ཁན༌ནི༌ མི༌བོ༌"], ["ཙམ༌ཤིག༌གི༌ ཅིན༌ལབས༌ཅན༌ མ༌ནོག༌།\""]], [["ཏ༌ ཅི༌, འི༌ ཅིན༌ལབས༌པོ༌ ཡ༌ཧུ༌དཱ༌པ༌ ཅིག༌པོའེ༌ ཕིའ༌ ཨིན༌ནོག༌ག༌, ཡ༌ སུན༌ནད༌ མ༌ཅོ༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའང༌? ང༌ཞའེ༌ ཟེར༌རད༌, ཁོའེ༌ ཏད༌པའེ༌ ཞས༌ཏེ༌ ཨབ༌ར༌ཧམ༌མ༌ དཀོན༌མཆོག༌གི༌ དྲང༌པོ༌ ཐེའ༌ ཛདས༌།"]], [["ཨིན༌ནའང༌ ཏེ༌བོ༌ ནམ༌ བྱུང༌? ཁོ༌ དྲང༌པོ༌ ཐེའ༌ ཛད༌ཅེས༌པོ༌, ཁོའ༌ སུན༌ནད༌ མ༌ཅོའེ༌ སྔུན༌ལ༌ བྱུངས༌ས༌ ཡ༌ སུན༌ནད༌ ཅོས༌ཏེ༌ སྟིང༌ནེ༌ བྱུང༌? ཏེ༌བོ༌ ཁོའ༌ སུན༌ནད༌ ཅོས༌ཏེ༌ སྟིང༌ནེ༌ མན༌པ༌, སྔུན༌ལ༌ བྱུང༌།"]], [["སུན༌ནད༌ ཅོའེ༌ སང༌ སྔུན༌ལ༌, ཨབ༌ར༌ཧམ༌མ༌ ཏད༌པ༌ ཡོད༌ཅེས༌ ཡང༌ དཀོན༌མཆོག༌གི༌ ཁོའ༌ དྲང༌པོ༌ ཨིན༌ཁན༌, ཁོང༌རང༌ངི༌ ཞལ༌ནེ༌ མོལ༌ལ༌ ཛད༌ཅེས༌པོ༌, སུན༌ནད༌ ཅོ༌ཁན༌ནི༌ སྟགས༌པོ༌ ཨིན༌པིན༌། ཏེན༌ན༌བོའེ༌ཕིའ༌ ཨབ༌ར༌ཧམ༌ ནི༌ སུན༌ནད༌ མ༌ཅོའ༌ ཏད༌པ༌ ཅོ༌ཁན༌གུན༌ནི༌ ཨ༌བ༌ ཙོགས༌ ཨིན༌ནོག༌། ཡང༌ ཏེ༌གུན༌ ཁོང༌རང༌གུན༌ནི༌ ཏད༌པའེ༌ ཞས༌ཏེ༌ དྲང༌པོ༌ ཐེའ༌ ཛད༌ད༌ནོག༌།"]], [["ཨབ༌ར༌ཧམ༌ སུན༌ནད༌ ཅོ༌ཁན༌གུན༌ནིའང༌ ཨ༌བ༌ ཙོགས༌ ཨིན༌ནོག༌, ཨིན༌ནའང༌ སུན༌ནད༌ ཅོའེ༌ སང༌ སྔུན༌ལ༌ ཨབ༌ར༌ཧམ༌མ༌ ཡོད༌ཁན༌ནི༌ ཏད༌པ༌ ཙོགས༌ ཁོང༌གུན༌ལའང༌ ཡོང༌གོས༌།"]], [["དཀོན༌མཆོག༌གི༌ ཨབ༌ར༌ཧམ༌ དང༌ ཁོའེ༌ པུར༌གྱུད༌གུན༌ལ༌ ཇིག༌རྟེན༌ གང༌པོ༌ སལ༌ཅེས༌ལ༌ ཞལ༌ཆད༌ ཛདས༌། ཨིན༌ནའང༌ ཏེ༌བོ༌ ཨབ༌ར༌ཧམ༌མ༌ ཁྲིམས༌ ཁའ༌ཉན༌ཅེས༌པོའེ༌ ཞས༌ཏེ༌ མན༌པ༌, ཏད༌པ༌ གྱུད༌ཏེ༌ དཀོན༌མཆོག༌ ཉམ༌པོ༌ དྲང༌པོ༌ བྲེལ༌ ཡོད༌ཅེས༌པོའེ༌ ཐོབ༌ཏེ༌ ཨིན༌ནོག༌།"]], [["གལ༌ཏེས༌ དཀོན༌མཆོག༌གི༌ ཞལ༌ཆད༌པོ༌ ཁྲིམས༌ ཁའ༌ཉན༌ཁན༌ ཅིག༌པོའེ༌ ཕིའ༌ ཨིན༌པིན༌ན༌, ཏེ༌ནེ༌ ཏད༌པའེ༌ སྒོས༌དོམ༌ མེད༌གྲོ༌ ཡང༌ དཀོན༌མཆོག༌གི༌ ཞལ༌ཆད༌པོ༌ ཏོན༌མེད༌ ཨིན༌གྲོ༌།"]], [["དཀོན༌མཆོག༌གི༌ ཐུགས༌སྲོ༌, ཁྲིམས༌ ཅག༌ཅེས༌པོའེ༌ ཞས༌ཏེ༌ བབས༌ས༌ནོག༌། ཨིན༌ནའང༌ གལ༌ཏེས༌ ཁྲིམས༌ མེད༌ན༌ ཏེ༌བོ༌ ཀ༌ཟུག༌གི༌ ཅག༌ཨིན༌?"]], [["ཏེན༌ན༌བོའེ༌ཕིའ༌ ཞལ༌ཆད༌པོ༌ ཏད༌པ༌ གྱུད༌ཏེ༌ ཐོབ༌བ༌ནོག༌། འི༌བོ༌ རིན༌ མ༌ཏང༌ཁན༌ནི༌ སྐྱེས༌ཤིག༌ ཨིན༌ནོག༌། ཡང༌ ཁྲིམས༌པོ༌ ཁའ༌ཉན༌ནད༌གྲོ༌ ཡ༌ མེད༌གྲོ༌, གལ༌ཏེས༌ ང༌དང༌ང༌ ཨབ༌ར༌ཧམ༌ ཙོགས༌ལ༌ ཏད༌པ༌ ཡོད༌ན༌, ང༌དང༌ ཚང༌མ༌ལ༌ ཏེ༌ སྐྱེས༌པོ༌ ཐོབ༌ཅེས༌ ཏན༌ཏན༌ ཨིན༌ནོག༌། ཅིའ༌ཟེར༌ན༌ ཨབ༌ར༌ཧམ༌ ནི༌ ཏད༌པ༌ ཅོ༌ཁན༌ ཚང༌མའེ༌ ཨ༌བ༌ ཨིན༌ནོག༌།"]], [["ཏེན༌ན༌བོའེ༌ཕིའ༌ དཀོན༌མཆོག༌གི༌ དམ༌པའེ༌ སུང༌རབས༌སི༌ ནང༌ང༌ ཨབ༌ར༌ཧམ༌མ༌ མོལས༌, \"ངའེ༌ ཁྱོ༌རང༌ང༌ མིར༌གྱུད༌ མང༌པོའེ༌ ཨ༌བ༌ ཅོའད༌།"], ["\" འི༌བོ༌ བྱུང༌ ཅིའ༌ཟེར༌ན༌ ཨབ༌ར༌ཧམ༌མི༌ ཤི༌ཁན༌གུན༌ སོན༌པོའ༌ ལང༌ང༌ ཛད༌ཁན༌ ཡང༌ ཅའང༌ མེད༌ཁན༌ནི༌ ནང༌ནེ༌ སོ༌མ༌ བྱུང༌ ཅུག༌ག༌ ཛད༌ཁན༌ནི༌ དཀོན༌མཆོག༌གི༌ ནང༌ང༌ ཏད༌པ༌ ཅོས༌།"]], [["རེ༌ཝ༌ བོར༌ཅེས༌སི༌ གྱུན༌ཚན༌ མེད༌ ཟ༌ནེའང༌, ཨབ༌ར༌ཧམ༌མི༌ རེ༌ཝ༌ ཅོ༌ཨིན༌ དུགས༌ པ༌སང༌, ཁོ༌ མིར༌གྱུད༌ མང༌པོའེ༌ ཨ༌བ༌ གྱུར༌, ཀ༌ཟུག༌ དཀོན༌མཆོག༌གི༌ ཁོའ༌ མོལས༌, \"ཁྱོ༌རང༌ང༌ པུར༌གྱུད༌ མ༌ མང༌པོ༌ཞིག༌ ཡོང༌ཨིན༌།"], ["\""]], [["ཡང༌ ཨབ༌ར༌ཧམ༌མི༌ ལོ༌ ཧ༌ལམ༌ གྱ༌ ཟམ༌ཤིག༌ སོན༌ཏེ༌ ཁོའེ༌ ཟུགས༌པོ༌ སྒས༌ཏེ༌ ཤི༌ཅེས༌ ཙོགས༌ ཡང༌, ཁོའེ༌ ན༌མ༌ སཱ༌ར༌ ཕྲུ༌གུ༌ ཇོར༌ཅེས༌སི༌ ཁྱུད༌ནེ༌ ཐལ༌ནའང༌, ཨབ༌ར༌ཧམ༌མི༌ ཏད༌པ༌ ཡོལ༌ མ༌ཡོལ༌ལ༌ སྟན༌པོ༌ ལུས༌།"]], [["ཨབ༌ར༌ཧམ༌མི༌ དཀོན༌མཆོག༌གི༌ ཞལ༌ཆད༌པོའེ༌ཀ༌ ཐེ༌ཚོམས༌ མ༌ནེ༌ མ༌ཅོས༌, མ༌ཚད༌ ཁོའེ༌ ཏད༌པ༌བོ༌ མང༌ང༌ ཤེད༌ཅན༌ གྱུར༌ཏེ༌ ཁོའེ༌ དཀོན༌མཆོག༌ག༌ སྤལ༌ ཁྱོངས༌།"]], [["དཀོན༌མཆོག༌ག༌ ཞལ༌ཆད༌ ཛད༌ཁན༌བོ༌ དྲན༌དྲ༌ གྲུབ༌ཅུག༌ཉན༌ན༌ ཛད༌ཅེས༌པོའེ༌ཀ༌ ཁོའ༌ ཏན༌ཏན༌ ལོ༌ཁྱེལ༌ ཡོད༌པིན༌།"]], [["ཡང༌ ཨབ༌ར༌ཧམ༌མི༌ ཏད༌པའེ༌ ཞས༌ཏེ༌ དཀོན༌མཆོག༌གི༌ ཁོའ༌ དྲང༌པོ༌ ཐེའ༌ ཛདས༌།"]], [["དཀོན༌མཆོག༌གི༌ ཁོའ༌ དྲང༌པོ༌ ཐེའ༌ ཛད༌ཁན༌ བྲིའ༌ཛད༌ཅེས༌པོ༌, ཨབ༌ར༌ཧམ༌ ཅིག༌པོའེ༌ ཕན༌ཐོགས༌སི༌ ཕིའ༌ མན༌པ༌,"]], [["ང༌དང༌ངི༌ ཕན༌ཐོགས༌སི༌ ཕིའང༌ ཨིན༌པིན༌། གལ༌ཏེས༌ ཡེ༌ཤུ༌ ང༌དང༌གུན༌ནི༌ གཙོ༌བོ༌, ཤི༌ཁན༌གུན༌ནི༌ ཕྲོ༌ནེ༌ ལང༌ང༌ ཛདས༌ཁན༌ དཀོན༌མཆོག༌གི༌ ནང༌ང༌ ང༌ཏི༌ ཏད༌པ༌ ཅོ༌ན༌, ཁོང༌ངི༌ ང༌དང༌གུན༌ནའང༌ དྲང༌པོ༌ ཐེའ༌ ཛད༌ཅེས༌པོ༌ ནི༌, ང༌དང༌ངི༌ ཕན༌ཐོགས༌པོ༌ ཨིན༌ནོག༌།"]], [["དཀོན༌མཆོག༌གི༌ ཡེ༌ཤུ༌, ང༌དང༌གུན༌ནི༌ སྡིག༌པའེ༌ ཏོན༌ལ༌, ཀྲོངས༌ས༌ལ༌ སྟད༌ད༌ ཛདས༌། ཡང༌ ང༌དང༌གུན༌ དྲང༌པོ༌ གྱུར༌ཅེས༌ལ༌ ཁོང༌ངི༌ ཡེ༌ཤུ༌ སོན༌པོའ༌ ལང༌ང༌ ཛདས༌།"]]], [[["5:1 ནེ༌ 11"], ["ཏ༌ ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ ཏད༌པའེ༌ ཞས༌ཏེ༌ དྲང༌པོ༌ ཐེའ༌ ཛད༌པ༌, ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ གྱུད༌ཏེ༌, ང༌དང༌གུན༌ལ༌ དཀོན༌མཆོག༌ ཉམ༌པོ༌ ཐུན༌བྲེལ༌ ཡོད༌ཏེ༌ ཨིན༌ནོག༌།"]], [["ང༌དང༌གུན༌ནི༌ ཏད༌པའེ༌ ཞས༌ཏེ༌ མ༌ཤི༌ཀའེ༌ ང༌དང༌གུན༌ལ༌ འོས༌པ༌ མེད༌ཁན༌ནི༌ ཏེ༌ ནས༌ས༌བོའེ༌ ནང༌ང༌ དུག༌ཅེས༌ལ༌ ཁྱོང༌ང༌ ཛདས༌། ཡང༌ ང༌དང༌གུན༌ ལོ༌ཁྱེལ༌ དང༌ ཐད༌པོ༌ ཉམ༌པོ༌ དཀོན༌མཆོག༌གི༌ ཟིར༌རྗིད༌པོའེ༌ ནང༌ང༌ དྲེས༌ ཐུབ༌ཨིན༌།"]], [["ཏེ༌ནང༌ང༌ མ༌ཚད༌, ང༌དང༌གུན༌ནི༌ ནགས༌བར༌དོའེ༌ ནང༌ངའང༌ སྟོད༌པ༌ ཕུལ༌ལ༌ནོག༌, ཅིའ༌ཟེར༌ན༌ ང༌དང༌ང༌ གྱུས༌ཨིན༌ནོག༌ ནགས༌བར༌དོའེ༌ ཟོད༌སེམས༌ སྐྱེ༌ཅུག༌ཅེས༌,"]], [["ཟོད༌སེམས༌སི༌ སྕོད༌ལམ༌ ཟང༌པོ༌ ལྡན༌ཅུག༌ཅེས༌, ཡང༌ སྕོད༌ལམ༌ ཟང༌པོའེ༌ ང༌དང༌གུན༌ལ༌ ཐར༌པའེ༌ རེ༌ཝའེ༌ ལོ༌ཁྱེལ༌ ཏང༌ང༌ནོག༌།"]], [["ཡང༌ འི༌ རེ༌ཝ༌ ཡོད༌ཅེས༌པོའེ༌ ང༌དང༌གུན༌ནི༌ སྤོས༌པ༌ ཆག༌ག༌ མ༌ནོག༌, ཅིའ༌ཟེར༌ན༌ དཀོན༌མཆོག༌གི༌ ང༌དང༌གུན༌ནི༌ སེམས༌པོ༌ ང༌དང༌ང༌ སལ༌ཁན༌ནི༌ དམ༌པའེ༌ ཐུག༌ཉིད༌ གྱུད༌ཏེ༌, ཁོང༌རང༌ངི༌ ཡ༌ཤའེ༌ སྐང༌ང༌ ཛད༌ཏེ༌ ཨིན༌ནོག༌།"]], [["དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཏུས༌པོའེ༌ཀ༌, ང༌དང༌གུན༌ནི༌ སྟོབས༌ ཚར༌ཏེ༌ ང༌དང༌གུན༌ནི༌ ནང༌ང༌ ཁྱུད༌མེད༌ ཟ༌ནེ༌, མ༌ཤི༌ཀ༌ ང༌དང༌ སྡིག༌ཅན༌གུན༌ནི༌ ཕིའ༌ ཀྲོངས༌ས༌ ཛདས༌།"]], [["མི༌ མང༌ཆེའ༌གུན༌ མི༌དྲང༌པོ༌ཞིག༌གི༌ ཏོན༌ལ༌ ཤིའ༌ མ༌ནོག༌, ཅི༌པ༌ཏ༌ ཅིག༌ཅིག༌ ཡོད༌གྲོ༌ ཀ༌བོའེ༌ ངའ༌ མི༌ ཟང༌པོའེ༌ ཏོན༌ལ༌ ཤི༌ཉན༌ཅེས༌རག༌ ཟེར༌སྲིད༌ཨིན༌།"]], [["ཨིན༌ནའང༌ ང༌དང༌གུན༌ སྡིག༌ཅན༌ ཨིན༌ ཟ༌ནེ༌, དཀོན༌མཆོག༌གི༌ མ༌ཤི༌ཀ༌ ང༌དང༌གུན༌ནི༌ ཏོན༌ལ༌ ཀྲོང༌ས༌ ལམ༌ཅུག༌ག༌ ཛད༌ཏེ༌, ཁོང༌ངི༌ ང༌དང༌ང༌ ཅེས༌པ༌ ཆེན༌མོ༌ ཛད༌ཁན༌བོ༌ ལྟན༌ན༌ ཛདས༌།"]], [["ཡང༌ མ༌ཤི༌ཀའེ༌ སྐུ༌ཁྲག༌ གྱུད༌ཏེ༌, ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཛད༌ པ༌སང༌, ཁོང༌ངི༌ ང༌དང༌གུན༌ ཏན༌ཏན༌ དཀོན༌མཆོག༌གི༌ ཐུགས༌སྲོའེ༌ ཀ༌ནེ༌ སྐྱོབ༌ཅེས༌པོའ༌ ལོ༌ཁྱེལ༌ ཡོང༌གོས༌།"]], [["ང༌དང༌གུན༌ དཀོན༌མཆོག༌གི༌ གྲ༌འོ༌ ཨིན༌ ཟ༌ནེ༌, ཁོང༌རང༌ངི༌ སྲས༌ ཀྲོང༌ཤེས༌པོ༌ གྱུད༌ཏེ༌, ཁོང༌ངི༌ ང༌དང༌གུན༌ ཁོང༌ ཉམ༌པོ༌ ཐུན༌བྲེལ༌ ཛདས༌། ཏེན༌ན༌ ཐུན༌བྲེལ༌བོའེ༌, ཁོང༌རང༌ངི༌ སྲས༌སི༌ སྲོག༌ གྱུད༌ཏེ༌, ཁོང༌ངི༌ ང༌དང༌གུན༌ སྐྱོབ༌བ༌ ཛད༌ཅེས༌པོའ༌ ལོ༌ཁྱེལ༌ སྲན༌ཏྲེ༌ རག༌།"]], [["ཏ༌ ང༌དང༌གུན༌ནི༌ དཀོན༌མཆོག༌ ཉམ༌པོ༌ བྲེལ༌ སོ༌མ༌བོའེ༌ ནང༌ང༌ གའ༌མོ༌ ཅོ༌ཨིན༌, ཅིའ༌ཟེར༌ན༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌, ང༌དང༌གུན༌ དཀོན༌མཆོག༌གི༌ ཛ༌འོ༌ གྱུར༌ ཅུག༌ག༌ ཛདས༌།"]], [["5:12 ནེ༌ 21"], ["ནམ༌ ཨ༌དཱམ༌མི༌ སྡིག༌པ༌ ཅོས༌, ཏེ༌ མི༌ ཅིག༌པོ༌ གྱུད༌ཏེ༌ ཇིག༌རྟེན༌ནི༌ ནང༌ང༌ སྡིག༌པ༌ གོ༌ཟུགས༌། ཨ༌དཱམ༌མི༌ སྡིག༌པའེ༌ ཤི༌ཅེས༌ ཁྱོངས༌པ༌, ཤི༌ཅེས༌པོ༌ མི༌ཚང༌མའེ༌ཀ༌ ཕེལ༌, ཅིའ༌ཟེར༌ན༌ མི༌ཚང༌མའེ༌ སྡིག༌པ༌ ཅོས༌།"]], [["ཁྲིམས༌ ཐོབ༌བི༌ སང༌ སྔུན༌ལའང༌ སྡིག༌པ༌ ཇིག༌རྟེན༌ནི༌ ནང༌ང༌ ཡོད༌པིན༌། ཨིན༌ནའང༌ ཏེ༌བོ༌ སྡིག༌པ༌ ཐེའ༌ མ༌ཛདས༌, ཅིའ༌ཟེར༌ན༌ ཏེ༌ཏེ༌ཚོག༌པ༌ ཅག༌ཅེས༌ལ༌ ཁྲིམས༌ཤིག༌ མ༌ནེ༌ མེད༌པིན༌།"]], [["ཨིན༌ནའང༌ ཨ༌དཱམ༌མི༌ ཏུས༌ནེ༌ ཏངས༌ཏེ༌ མོ༌ཟེས༌སི༌ ཏུས༌ ཚོག༌པ༌, མི༌གུན༌ནི༌ ཨ༌དཱམ༌ ཙོགས༌ལ༌ བཀའ༌ ཅགས༌ཏེ༌ སྡིག༌པ༌ མ༌ཅོ༌ནའང༌, ཁོང༌གུན༌ ཤི༌། ཨ༌དཱམ༌ ནི༌ སྐྱོད༌ཅེས༌ཅན༌བོའེ༌, སྟགས༌པོ༌ ཨིན༌པིན༌།"]], [["ཨིན༌ནའང༌ ཨ༌དཱམ༌མི༌ སྡིག༌པ༌ དང༌ དཀོན༌མཆོག༌གི༌ ཐུག༌རྗེའེ༌ སོལ༌རས༌པོའེ༌ ནང༌ང༌ མ༌ཁྱད༌པར༌ ཆེན༌མོ༌ཞིག༌ ཡོད༌ཏེ༌ ཨིན༌ནོག༌, ཅིའ༌ཟེར༌ན༌ ཨ༌དཱམ༌, འི༌ མི༌ ཅིག༌པོའེ༌ སྡིག༌པའེ༌, མང༌པོ༌ཞིག༌གི༌ཀ༌ ཤི༌ཅེས༌ ཁྱོངས༌། ཨིན༌ནའང༌ ཏེ༌སང༌ ཀྲག༌པོ༌ ནི༌ དཀོན༌མཆོག༌གི༌ ཧ༌ལས༌ཤེས༌སི༌ ཐུག༌རྗེ༌ དང༌ མང༌པོ༌ཞིག༌ག༌ ཤགས༌པོའེ༌ སོལ༌རས༌པོ༌ ཨིན༌པིན༌, ཀ༌བོ༌ མི༌ ཉིས༌པ༌ ཡེ༌ཤུ༌ མ༌ཤི༌ཀ༌, གྱུད༌ཏེ༌ སལས༌།"]], [["ཡང༌ དཀོན༌མཆོག༌གི༌ ཐུག༌རྗེའེ༌ སོལ༌རས༌པོའེ༌ བྲས༌བུ༌ ནི༌, ཏེ༌ མི༌ ཅིག༌པོའེ༌ སྡིག༌པའེ༌ བྲས༌བུ༌ དང༌ཙོགས༌ མེད༌པ༌ ཨིན༌ནོག༌། ཨ༌དཱམ༌མི༌ སྡིག༌པའེ༌ ཞས༌ཏེ༌ དཀོན༌མཆོག༌གི༌ ཤི༌ཅེས༌སི༌ ཆད༌པའེ༌ ཁྲིམས༌ཅད༌ སལས༌། ཨིན༌ནའང༌ དཀོན༌མཆོག༌གི༌ རིན༌ མ༌ཤལ༌ཁན༌ནི༌ སོལ༌རས༌པོའེ༌, ང༌དང༌གུན༌ནི༌ཀ༌ སྡིག༌པ༌ མང༌པོའེ༌ སྐྱོན༌ ཡོད༌ནའང༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཅོ༌ཅེས༌ལ༌ ཁྲིད༌ད༌ནོག༌།"]], [["འི༌ ཨ༌དཱམ༌, མི༌ ཅིག༌པོའེ༌ སྡིག༌པའེ༌ ཞས༌ཏེ༌ ཤི༌ཅེས༌སི༌ ཝང༌ མི༌ མང༌པོ༌ཞིག༌གི༌ཀ༌ སྲུལས༌། ཨིན༌ནའང༌ ཡེ༌ཤུ༌ མ༌ཤི༌ཀ༌, མི༌ ཅིག༌པོ༌ གྱུད༌ཏེ༌, དཀོན༌མཆོག༌གི༌ ཧ༌ལས༌ཤེས༌སི༌ ཐུག༌རྗེ༌ དང༌ དྲང༌པོ༌ གྱུར༌ཅེས༌སི༌ སོལ༌རས༌ ཐོབ༌ཁན༌ ཚང༌མའེ༌ ནང༌ང༌ ཙམ༌ཤིག༌གི༌ མང༌ང༌ ཀྲག༌པོ༌ ཝང༌ མི༌སྲུལ༌།"]], [["འོ༌ན༌, ཨ༌དཱམ༌མི༌ སྡིག༌པ༌ ཅིག༌ཅིག༌པོའེ༌, མི༌ཚང༌མའེ༌ཀ༌ ཤི༌ཅེས༌སི༌ ཆད༌པ༌ ཕོག༌། ཨིན༌ནའང༌ མ༌ཤི༌ཀའེ༌ ཆག༌ལས༌ དྲང༌པོ༌ ཅིག༌ཅིག༌གི༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཅོའ༌ ཛད༌ཏེ༌ མི༌ཚང༌མ༌ལ༌ མི༌ཚེའེ༌ སོ༌མ༌ཞིག༌ སལ༌ལ༌ ཛདས༌།"]], [["མི༌ ཅིག༌གི༌ དཀོན༌མཆོག༌གི༌ ཁའ༌ མི༌ཉན༌ཅེས༌པོའེ༌, མང༌པོ༌ཞིག༌ སྡིག༌ཅན༌ གྱུར༌ཅུགས༌། ཨིན༌ནའང༌ ཞན༌ཡང༌ མི༌ ཅིག༌གི༌ དཀོན༌མཆོག༌གི༌ ཁའ༌ཉན༌ཅེས༌པོའེ༌, མང༌པོ༌ཞིག༌ མི༌ དྲང༌པོ༌ གྱུར༌ ཅུག༌ག༌ ཛད༌ཨིན༌།"]], [["མི༌གུན༌ ཙམ༌ཤིག༌ སྡིག༌ཅན༌ ཨིན༌ཁན༌བོ༌ ལྟན༌ཅེས༌སི༌ ཕིའ༌ དཀོན༌མཆོག༌གི༌ ཁྲིམས༌པོ༌ སལ༌ལ༌ ཛདས༌། ཨིན༌ནའང༌ ཁྲིམས༌པོའེ༌ སྡིག༌པ༌ ངན༌པ༌ ཨིན༌ཁན༌བོ༌ མང༌ང༌ སལ༌པོ༌ ཅོའད༌ནའང༌, དཀོན༌མཆོག༌གི༌ ཧ༌ལས༌ཤེས༌སི༌ ཐུག༌རྗེ༌བོ༌ ཏེ༌སང༌ མང༌ང༌ ཀྲག༌ག༌ ཨིན༌ནོག༌།"]], [["ཀ༌ཟུག༌ སྡིག༌པའེ༌ མི༌ཚང༌མའེ༌ཀ༌ ཝང༌སྲུལ༌ཏེ༌ ཤི༌ཅེས༌པོ༌ ཁྱོངས༌, ཏེ༌བོའེ༌ ཚབས༌ལ༌ དཀོན༌མཆོག༌གི༌ ཧ༌ལས༌ཤེས༌སི༌ ཐུག༌རྗེའེ༌ སོལ༌རས༌པོའེ༌ ཝང༌སྲུལ༌ལ༌ ཛད༌ཏེ༌, ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀ༌ གྱུད༌ཏེ༌, དཀོན༌མཆོག༌གི༌ སྐུན༌དུན༌ལ༌ ང༌དང༌གུན༌ དྲང༌པོ༌ ཅོའ༌ ཛད༌ཨིན༌། ཡང༌ ང༌དང༌གུན༌ ཐའ༌མེད༌པའེ༌ མི༌ཚེ༌ ཆོགས༌ལ༌ ཁྲིད༌ད༌ ཛད༌ཨིན༌།"]]], [[["6:1 ནེ༌ 23"], ["ཏེ༌ནེ༌ ང༌ཏི༌ ཅི༌ ཟེར༌གོས༌, དཀོན༌མཆོག༌གི༌ ཐུག༌རྗེའེ༌ གྱས༌ཤུག༌ཅེས༌ལ༌, ཅི༌ ང༌དང༌གུན༌ནི༌ སྡིག༌པ༌ ཅོ༌ཨིན༌ ཆ༌གོས༌ས༌?"]], [["མ༌ནེ༌ མ༌གོས༌། ང༌དང༌གུན༌ སྡིག༌པའེ༌ ཕིའ༌ ཤི༌ཏེ༌ ཨིན༌ པ༌སང༌, ཏེ༌ནེ༌ ང༌དང༌གུན༌ནི༌ ཏེ༌ནང༌ང༌ མི༌ཚེ༌ ཀ༌ཟུག༌གི༌ ཕུད༌ཨིན༌?"]], [["མ༌ཤི༌ཀ༌ ཡེ༌ཤུའི༌ ཁྲུས༌སི༌ ནང༌ང༌ དྲེས༌ཁན༌གུན༌ནི༌ ཁོང༌ངི༌ ཤི༌ཅེས༌སི༌ ནང༌ངའང༌ དྲེས༌ཏེ༌ ཨིན༌ཁན༌བོ༌, ཅི༌ ཁྱོ༌ཞ༌གུན༌ལ༌ གྱུས༌མེད༌ད༌?"]], [["ཁྲུས༌ལེན༌ཅེས༌ གྱུད༌ཏེ༌, ང༌དང༌གུན༌ མ༌ཤི༌ཀ༌ ཉམ༌པོ༌ ཤི༌ཏེ༌ སུབས༌ཁན༌ ཙོགས༌ ཨིན༌ནོག༌། ཡང༌ ཀ༌ཟུག༌ དཀོན༌མཆོག༌ ཡབ༌བི༌ ཟིར༌རྗིད༌དི༌ ཁྱུད༌ གྱུད༌ཏེ༌, མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ ལང༌ང༌ ཛད༌པ༌, ཏ༌ ང༌དང༌གུན༌ནིའང༌ མི༌ཚེ༌ སོ༌མ༌ཞིག༌ ཕུད༌ཐུབ༌ཅེས༌ ཨིན༌ནོག༌།"]], [["གལ༌ཏེས༌ ཁྲུས༌ལེན༌ཅེས༌པོའེ༌, ང༌དང༌གུན༌ ཡེ༌ཤུ༌ ཀྲོང༌ཤེས༌པོའེ༌ ནང༌ང༌ དྲེས༌ན༌, ཏེ༌ནེ༌ ང༌དང༌གུན༌ ཁོང༌ ཉམ༌པོ༌ སོན༌ཏེའ༌ ལང༌ཅེས༌པོའེ༌ ནང༌ངའང༌ དྲེ༌ཤེས༌པོ༌ ཏན༌ཏན༌ ཨིན༌ནོག༌།"]], [["ང༌དང༌གུན༌ལ༌ གྱུས༌ཨིན༌ནོག༌, སྡིག༌པའེ༌ ཝང༌བོ༌ ང༌དང༌ངི༌ མི༌ཚེའེ༌ ནང༌ང༌ མི༌ལུས༌ཤེས༌སི༌ ཕིའ༌, ང༌དང༌གུན༌ནི༌ སྙིང༌པ༌ སྡིག༌ཅན༌ ཟུགས༌པོ༌བོ༌ མ༌ཤི༌ཀ༌ ཉམ༌པོ༌ རྐྱང༌ཤིང༌ངི༌ཀ༌ རྐྱངས༌ཏེ༌ ཨིན༌པིན༌། ཏ༌ ང༌དང༌གུན༌ སྡིག༌པའེ༌ ཚེ༌ཡོག༌ག༌ ལུས༌གོ༌ཤེས༌ མ༌ནོག༌།"]], [["ཅིའ༌ཟེར༌ན༌ ནམ༌ ང༌དང༌གུན༌ མ༌ཤི༌ཀ༌ ཉམ༌པོ༌ ཤི༌, ང༌དང༌གུན༌ལ༌ སྡིག༌པའེ༌ ཝང༌ནེ༌ ཐར༌པ༌ ཐོབ༌ཏེ༌ ཨིན༌ནོག༌།"]], [["ཡང༌ ང༌དང༌གུན༌ མ༌ཤི༌ཀ༌ ཉམ༌པོ༌ ཤི༌ པ༌སང༌, ཁོང༌ ཉམ༌པོ༌ མི༌ཚེ༌ ཕུད༌ཅེས༌པོའང༌ ང༌དང༌གུན༌ལ༌ གྱུས༌ཨིན༌ནོག༌།"]], [["ཏེ༌གུན༌ ཏན༌ཏན༌ ཨིན༌ཁན༌བོ༌ ང༌དང༌གུན༌ལ༌ གྱུས༌ཨིན༌ནོག༌, ཅིའ༌ཟེར༌ན༌ མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌, ཁོང༌ ཡང༌སྐྱར༌ མ༌ནེ༌ མི༌ཤི༌, ཏ༌ ཁོང༌ངི༌ཀ༌ ཤི༌ཅེས༌པོའ༌ ཝང༌ མེད༌པ༌ ཨིན༌ནོག༌།"]], [["ནམ༌ མ༌ཤི༌ཀ༌ ཀྲོངས༌, སྡིག༌པའེ༌ ཝང༌བོ༌ ཅག༌ཅེས༌ལ༌ ཁོང༌ ལན༌ཕོག༌ ཅིག༌ ཀྲོངས༌། ཨིན༌ནའང༌ ཏ༌ ཁོང༌ སོན༌པོ༌ ཞུགས༌ཏེ༌, ཡང༌ ཁོང༌ངི༌ དཀོན༌མཆོག༌གི༌ སྤལ༌ལི༌ ཕིའ༌ མི༌ཚེ༌ ཕུད༌ད༌ ཛད༌ད༌ནོག༌།"]], [["ཏེན༌ན༌ ཙོགས༌ལ༌ ཁྱོ༌ཞ༌གུན༌ནའང༌ སྡིག༌པའེ༌ ཝང༌ངི༌ ཕིའ༌ ཤི༌ཏེ༌ ཡང༌ མ༌ཤི༌ཀ༌ ཡེ༌ཤུ༌ གྱུད༌ཏེ༌, དཀོན༌མཆོག༌གི༌ སྤལ༌ལི༌ ཕིའ༌ མི༌ཚེ༌ ཕུད༌ཨིན༌ ཨིན༌ཁན༌བོ༌ སམ༌གོས༌།"]], [["ཏེ༌ནེ༌ ངན༌པའེ༌ དོད༌པ༌གུན༌ནི༌ ཁའ༌ མི༌ཉན༌ཅེས༌སི༌ ཕིའ༌ ཁྱོ༌ཞ༌གུན༌ནི༌ ཤི༌ཅེས༌ཅན༌ནི༌ ཟུགས༌པའེ༌ཀ༌ སྡིག༌པ༌ ཝང༌སྲུལ༌ མ༌ཅུག༌ཤིག༌།"]], [["ཁྱོ༌ཞ༌གུན༌ནི༌ ཟུགས༌པོའེ༌ ཁག༌ཅིག༌གའང༌, སྡིག༌པའེ༌ ཡོག༌པོ༌ ཅོ༌ཨིན༌ ངན༌པའེ༌ ལག༌ཆ༌ རིག༌ག༌ གྱུར༌ མ༌ཅུག༌ག༌, ཁྱོ༌ཞ༌རང༌གུན༌ ཅི༌ས༌ཐོག༌ནེ༌ དཀོན༌མཆོག༌ག༌ ཕུལ༌ཤིག༌། ཅིའ༌ཟེར༌ན༌ ཁྱོ༌ཞ༌གུན༌ ཤི༌ཏེ༌ ཨིན༌པིན༌, ཨིན༌ནའང༌ ཏ༌ ཁྱོ༌ཞ༌གུན༌ལ༌ མི༌ཚེ༌ སོ༌མ༌ཞིག༌ ཡོད༌ཏེ༌ ཨིན༌ནོག༌། ཏེ༌བོའེ༌ཕིའ༌ ཁྱོ༌ཞ༌གུན༌ནི༌ ཟུགས༌པོ༌བོ༌ དཀོན༌མཆོག༌ག༌ སྤལ༌ ཐོབ༌ཅེས༌ལ༌ འོས༌པའེ༌ ལས༌གུན༌ ཅོ༌ཅེས༌སི༌ ལག༌ཆ༌ ཙོགས༌ལ༌ ཀོལ༌ཤིག༌།"]], [["ཏ༌ སྡིག༌པ༌བོ༌ ཁྱོ༌ཞ༌གུན༌ནི༌ སྤོན༌བོ༌ མ༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ཁྲིམས༌སི༌ ངའ༌ཡོག༌ག༌ མི༌ཚེ༌ མ༌ཕུད༌ད༌, དཀོན༌མཆོག༌གི༌ ཐུག༌རྗེའེ༌ རང༌ཝང༌ངི༌ ངའ༌ཡོག༌ག༌ མི༌ཚེ༌ ཕུད༌ད༌ནོག༌།"]], [["ཏེ༌ནེ༌ ཅི༌, ང༌དང༌གུན༌ ཁྲིམས༌སི༌ ངའ༌ཡོག༌ག༌ མན༌པ༌, ཐུག༌རྗེ༌ ངའ༌ཡོག༌ག༌ ཨིན༌ཅེས༌པོའེ༌ སྡིག༌པ༌ ཅོ༌གོས༌ས༌? མ༌ནེ༌ མ༌གོས༌།"]], [["ཁྱོ༌ཞའེ༌ ཁའ༌ ཉན༌ཅེས༌ལ༌ ལྡམས༌ཁན༌བོའེ༌, ཁྱོ༌ཞའ༌ ཡོག༌པོ༌ གྱུར༌ཅེས༌པོ༌, ཧ༌གོའ༌ མེ༌རག༌ག༌? གལ༌ཏེས༌ སྡིག༌པའེ༌ ཡོག༌པོ༌ གྱུར༌ཅུག༌ན༌, ཏེ༌བོའེ༌ ཁྱོ༌ཞ༌གུན༌ ཉལ༌ཝའེ༌ ནང༌ང༌ ཁྲིད༌ཨིན༌, ཨིན༌ནའང༌ དཀོན༌མཆོག༌གི༌ ཁའ༌ཉན༌ན༌, ཏེ༌བོའེ༌ ཁྱོ༌ཞ༌གུན༌ མི༌ཚེ༌ དྲང༌པོ༌ཞིག༌གི༌ ནང༌ང༌ ཁྲིད༌ཨིན༌།"]], [["ཁྱོ༌ཞའ༌ སྡིག༌པའེ༌ ཚེ༌ཡོག༌ ཨིན༌པིན༌, ཨིན༌ནའང༌ ཏ༌ ཁྱོ༌ཞ༌གུན༌ནི༌ ང༌ཞའེ༌ ལབ༌ཞ༌ ཏང༌ཁན༌གུན༌ནི༌ཀ༌ སེམས༌ གང༌པོ༌ནེ༌ ཁའ༌ཉན༌ཅེས༌པོའེ༌ཀ༌ ངའེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌།"]], [["ཏ༌ ཁྱོ༌ཞ༌གུན༌ སྡིག༌པའེ༌ ཀ༌ནེ༌ ཐར༌ཏེ༌ དྲང༌པོ༌ མི༌ཚེ༌ཞིག༌ ཕུད༌ཅེས༌སི༌ ཚེ༌ཡོག༌ གྱུར༌ཏེ༌ ཨིན༌ནོག༌།"]], [["སེམས༌ཤུགས༌ མེད༌ཁན༌ནི༌ མི༌ ཨིན༌ཅེས༌པོའེ༌, ཁྱོ༌ཞ༌གུན༌ལ༌ འི༌ ཚང༌མ༌ ཧ༌གོ༌ཅུག༌ཅེས༌ལ༌ ངའེ༌ ཚེ༌ཡོག༌གི༌ སྤེ༌བོ༌ ཀོལ༌ལད༌། སྔུན༌ལ༌ ཁྱོ༌ཞའེ༌, ཁྱོ༌ཞ༌རང༌གུན༌ མང༌ངི༌ སང༌ མང༌ང༌ ངན༌པ༌ དང༌ ཚི༌ཏུ༌ ལས༌ ཉིས༌ཀོའེ༌ ཚེ༌ཡོག༌ གྱུར༌ཅུགས༌། ཏ༌ དམ༌པ༌ གྱུར༌ཅེས༌སི༌ ཕིའ༌ ཁྱོ༌ཞའེ༌ རང༌དང༌རང༌ མི༌ཚེ༌ དྲང༌པོ༌ཞིག༌གི༌ ཚེ༌ཡོག༌ གྱུར༌ཅུག༌གོས༌།"]], [["ཁྱོ༌ཞ༌གུན༌ སྡིག༌པའེ༌ ཚེ༌ཡོག༌ ཨིན༌ ཟ༌ནེ༌, ཁྱོ༌ཞ༌གུན༌ལ༌ མི༌ཚེ༌ དྲང༌པོ༌ཞིག༌ ཕུད༌ཅེས༌སི༌ ཚེར༌ཁའ༌ མ༌ནེ༌ མེད༌པིན༌།"]], [["ཡང༌ ཏེ༌བོའེ༌ བྲས༌བུ༌ ཀ༌ཟུག༌ཤིག༌ ཡོངས༌? ཏ༌ ཁྱོ༌ཞ༌གུན༌ ཏེ༌ཟུག༌ ཅོ༌ཁན༌གུན༌ནི༌ཀ༌ ཙམ༌ཤིག༌གི༌ ཁྲེལ༌བ༌ ཚོར༌ར༌ནོག༌, ཀ༌བོའེ༌ བྲས༌བུ༌ ཐའ༌མེད༌པའེ༌ ཤི༌ཅེས༌པོ༌ ཨིན༌ནོག༌།"]], [["ཨིན༌ནའང༌ ཁྱོ༌ཞ༌གུན༌ སྡིག༌པའེ༌ ཝང༌ངི༌ ཡོག༌ནེ༌ ཐར༌ཏེ༌, དཀོན༌མཆོག༌གི༌ ཚེ༌ཡོག༌ གྱུར༌ཏེ༌ ཨིན༌ནོག༌། ཏ༌ ཁྱོ༌ཞ༌གུན༌ནི༌ དམ༌པ༌ ཆོགས༌ལ༌ ཁྲིད༌ཁན༌ནི༌ ལས༌གུན༌ ཅོ༌ཨིན༌ ཨིན༌ནོག༌, ཀ༌བོའེ༌ བྲས༌བུ༌ ནི༌ ཐའ༌མེད༌པའེ༌ མི༌ཚེ༌བོ༌ ཨིན༌།"]], [["སྡིག༌པའེ༌ ལ༌ཆ༌བོ༌ ནི༌ ཤི༌ཅེས༌པོ༌ ཨིན༌ནོག༌། ཨིན༌ནའང༌ ང༌དང༌གུན༌ནི༌ གཙོ༌བོ༌ མ༌ཤི༌ཀ༌ ཡེ༌ཤུ༌ གྱུད༌ཏེ༌ དཀོན༌མཆོག༌གི༌ ཆོན༌ལ༌ སལ༌ལ༌ ཛད༌ཁན༌ནི༌ སོལ༌རས༌པོ༌ ནི༌, ཐའ༌མེད༌པའེ༌ མི༌ཚེ༌བོ༌ ཨིན༌།"]]], [[["7:1 ནེ༌ 6"], ["ཏ༌ ཁྲིམས༌ ཤེས༌ཁན༌ ངའེ༌ སྤུན༌, ཁྱོ༌ཞ༌གུན༌ལ༌ ཅི༌ གྱུས༌མེད༌ད༌? ཁྲིམས༌སི༌ ཝང༌བོ༌ མི༌ཞིག༌གི༌ཀ༌ ཁོ༌ སོན༌ཏེའ༌ ཡོད༌ཡོད༌ཚོག༌པ༌, གྲུལ༌ལ༌ནོག༌།"]], [["སྤེར༌ན༌, ཁྲིམས༌ ནང༌ཞིན༌ ན༌མ༌ ཅོ༌ཁན༌ནི༌ བུ༌མོ༌བོའེ༌ ཁོ༌རང༌ངི༌ མག༌པ༌ སོན༌ཏེའ༌ ཡོད༌ཡོད༌ཚོག༌པ༌ ཁོ༌ ཉམ༌པོ༌ ཨིད༌ཤེས༌ཅན༌ནི༌ བྲེལ༌ བོར༌གོས༌། ཨིན༌ནའང༌ གལ༌ཏེས༌ ཁོའེ༌ མག༌པ༌ ཤི༌ན༌, ཁོ༌ མག༌པ༌ ཉམ༌པོ༌ ཨིད༌ཤེས༌ཅན༌ དུག༌ཅེས༌སི༌ ཁྲིམས༌པོ༌ སྲུང༌ཅེས༌ནེ༌ བུད༌ཏེ༌ ཨིན༌ནོག༌།"]], [["གལ༌ཏེས༌ མག༌པ༌བོ༌ སོན༌ཏེའ༌ ཡོད༌ ཟ༌ནེ༌, ཏེ༌ བུ༌མོ༌བོའེ༌ ཞན༌ཞིག༌ག༌ ན༌མ༌ ཅོ༌ན༌, ཁོའེ༌ ཞིད༌མད༌ མན༌པ༌ ཞན༌མི༌ཞིག༌ ཉམ༌པོ༌ ལུས༌བྲེལ༌ ཅོ༌ཁན༌ནི༌ སྡིག༌པ༌ ཅོས༌ཏེ༌ ཨིན༌ནོག༌། ཨིན༌ནའང༌ གལ༌ཏེས༌ ཁོའེ༌ མག༌པ༌བོ༌ ཤི༌ཏེ༌ སྟིང༌ནེ༌, ཡང༌ ན༌མ༌ ཅོ༌ན༌, ཁོ༌ ཁྲིམས༌ ནང༌ཞིན༌ ལོག༌ཡེམ༌མི༌ སྡིག༌པ༌ ཅོ༌ཅེས༌ནེ༌ མ༌གལ༌ལ༌ ཨིན༌ནོག༌།"]], [["ཏེན༌ན༌བོའེ༌ཕིའ༌ ངའེ༌ ཅེས༌པའེ༌ སྤུན༌གུན༌, ཁྱོ༌ཞ༌གུན༌ མ༌ཤི༌ཀ༌ ཉམ༌པོ༌ ཤི༌ ཟ༌ནེ༌, ཁྱོ༌ཞ༌གུན༌ ཁྲིམས༌སི༌ ཝང༌ངི༌ ཀ༌ནེའང༌ ཤི༌ཏེ༌ ཨིན༌ནོག༌། ཏ༌ ཁྱོ༌ཞ༌གུན༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཁན༌བོ༌ ཉམ༌པོ༌ ཅིག༌གྲིལ༌ སོང༌ཏེ༌ ཨིན༌ནོག༌། ཏེ༌བོའེ༌ ཞས༌ཏེ༌ ང༌དང༌གུན༌ནི༌ དཀོན༌མཆོག༌གི༌ ཕིའ༌ ལས༌ ཟང༌པོའེ༌ བྲས༌བུ༌ སྨིན༌ཅུག༌ཐུབ༌ཨིན༌།"]], [["ང༌དང༌གུན༌ སྔུན༌མའེ༌ སྕོད༌པའེ༌ ཝང༌ངི༌ ནང༌ང༌ ཡོད༌ ཟ༌ནེ༌, ང༌དང༌གུན༌ནི༌ ནང༌ང༌ སྡིག༌པའེ༌ དོད༌པ༌གུན༌ནི༌ ལས༌ ཅོའད༌པིན༌། ཡང༌ ཁྲིམས༌སི༌, ཏེ༌ དོད༌པ༌ ངན༌པ༌གུན༌ ལང༌ཅུགས༌ཏེ༌ སྡིག༌པའེ༌ ལས༌སི༌ སྟོན༌ཐོག༌ སྨིན༌ ཅུག༌ག༌ནོག༌, ཀ༌བོའེ༌ བྲས༌བུ༌ ཤི༌ཅེས༌པོ༌ ཨིན༌ནོག༌།"]], [["ཨིན༌ནའང༌ ཏ༌ ང༌དང༌གུན༌ ཁྲིམས༌སི༌ ཀ༌ནེ༌ བུད༌ཏེ༌ ཨིན༌ནོག༌, ཅིའ༌ཟེར༌ན༌ ང༌དང༌གུན༌ ལྡམས༌ཏེ༌ བོར༌ཁན༌ནི༌ ཁྲིམས༌པོའེ༌ ཕིའ༌ ཤི༌ཏེ༌ ཨིན༌ནོག༌། ཏ༌ བྲིས༌ཁན༌ནི༌ ཁྲིམས༌པོའེ༌ ཞབ༌སྟོག༌ མ༌ཅོའ༌, དམ༌པའེ༌ ཐུག༌ཉིད༌དི༌ ནང༌ང༌ མི༌ཚེ༌ སོ༌མ༌ཞིག༌ ཕུད༌ཨིན༌, ང༌དང༌གུན༌ནི༌ དཀོན༌མཆོག༌ག༌ ཞབ༌སྟོག༌ ཞུ༌ཨིན༌།"]], [["7:7 ནེ༌ 13"], ["ཅི༌ ཏེ༌ནེ༌, ངའེ༌ དཀོན༌མཆོག༌གི༌ ཁྲིམས༌པོ༌ ངན༌པ༌ ཨིན༌ནོག༌ ཟེར༌ཏེ༌ ཨིན༌ནོག༌ག༌? མ༌ནེ༌ མན༌། ངོས༌པོའ༌ ངའ༌, ང༌རང༌ངི༌ སྡིག༌པ༌གུན༌ ལྟན༌ཁན༌བོ༌ ཏེན༌ན༌ ཁྲིམས༌པོ༌ ཨིན༌པིན༌། གལ༌ཏེས༌ ཁྲིམས༌པོའེ༌ \"ཞན༌མའེ༌ ཨིན༌ཁན༌བོའ༌ དོད༌པ༌ མ༌ཅོ༌"], ["\" མ༌ཟེར༌པིན༌ན༌, ཞན༌མའེ༌ ཨིན༌ཁན༌ལ༌ དོད༌པ༌ ཅོ༌ཅེས༌པོ༌ སྡིག༌པ༌ ཨིན༌ཁན༌ ངའ༌ གྱུས༌ མ༌ཆའ༌ ཡོད༌གྲོ༌།"]], [["ཨིན༌ནའང༌ སྡིག༌པའེ༌, ཏེ༌ བཀའ༌བོ༌ ཀོལ༌ཏེ༌ ངའེ༌ ནང༌ང༌ ཞན༌མའེ༌ ཨིན༌ཁན༌བོའ༌ དོད༌པ༌ ཅོ༌ཅེས༌སི༌ རིགས༌ ཚང༌མ༌ སྐྱེ༌ཅུགས༌། གལ༌ཏེས༌ ཁྲིམས༌ མེད༌པིན༌ན༌, སྡིག༌པའ༌, ཏེ༌ ཝང༌བོ༌ མེད༌གྲོ༌།"]], [["ཏུས༌ཤིག༌ག༌ ངའེ༌ ཁྲིམས༌སི༌ ཧ༌གོ༌མེད༌པ༌ མི༌ཚེ༌ ཕུད༌དད༌པིན༌, ཨིན༌ནའང༌ ངའ༌ དཀོན༌མཆོག༌གི༌ བཀའ༌བོ༌ ཧ༌གོའ༌ནའང༌, ངའེ༌ མི༌ཚེའེ༌ ནང༌ང༌ སྡིག༌པའེ༌ ལས༌ ཅོ༌ཅེས༌ གོ༌ཟུགས༌, ཡང༌ ང༌ ཤི༌།"]], [["ཏེ༌ནེ༌ ངའེ༌ ཐོང༌, ཏེན༌ན༌ ཁྲིམས༌སི༌ བཀའ༌བོའེ༌, ངའ༌ མི༌ཚེ༌ ཁྱོང༌ཅེས༌སི༌ ཚབས༌ལ༌, ངའེ༌ ཕིའ༌ ཤི༌ཅེས༌སི༌ ཁྲིམས༌ཅད༌པོ༌ ཁྱོངས༌།"]], [["སྡིག༌པའེ༌ ཏེ༌ བཀའ༌བོའེ༌ ཕན༌ཐོགས༌ ལེན༌ཏེ༌ ངའ༌ གོབ༌སྐོརས༌, ཡང༌ ཏེན༌ན༌ བཀའ༌བོ༌ ཀོལ༌ཏེ༌ ངའེ༌ཀ༌ ཤི༌ཅེས༌སི༌ ཁྲིམས༌ཅད༌པོ༌ ཁྱོངས༌།"]], [["ཨིན༌ནའང༌ ཁྲིམས༌པོ༌ དག༌སའང༌ དམ༌པ༌ ཨིན༌ནོག༌, ཡང༌ ཏེ༌བོའེ༌ བཀའ༌གུན༌ དམ༌པ༌, དྲང༌པོ༌ དང༌ ཟང༌པོ༌ ཨིན༌ནོག༌།"]], [["ཏེ༌ནེ༌ ཅི༌, ཟང༌པོ༌ ཨིན༌ཁན༌ནི༌ ཁྲིམས༌པོའེ༌, ངའ༌ ཤི༌ཅེས༌པོ༌ ཁྱོངས༌ས༌? མ༌ནེ༌ མ༌ཁྱོངས༌། སྡིག༌པའེ༌, ཟང༌པོ༌ ཨིན༌ཁན༌བོའེ༌ ཕན༌ཐོགས༌ ལེན༌ཏེ༌ ངའེ༌ཀ༌ ཤི༌ཅེས༌སི༌ ཁྲིམས༌ཅད༌པོ༌ ཁྱོངས༌། འོ༌ན༌ དཀོན༌མཆོག༌གི༌ བཀའ༌ གྱུད༌ཏེ༌ ང༌དང༌ང༌ སྡིག༌པ༌ མངས༌ཏེའང༌ ངན༌པ༌ ཨིན༌ཁན༌བོ༌ ཧ༌གོའ༌ནོག༌།"]], [["7:14 ནེ༌ 25"], ["ང༌དང༌གུན༌ལ༌ གྱུས༌ཨིན༌ནོག༌, དཀོན༌མཆོག༌གི༌ ཁྲིམས༌པོའེ༌ མི༌ཚེ༌ དྲང༌པོ༌ ཕུད༌ཅེས༌ལ༌ ཁྲིད༌ད༌ནོག༌, ཨིན༌ནའང༌ ང༌ ང༌རང༌ངི༌ སྡིག༌ཅན༌ དོད༌པ༌གུན༌ནི༌ ཁྲིད༌དུག༌། ཏེ༌བོ༌ ནི༌ ང༌ སྡིག༌པའེ༌ ཚེ༌ཡོག༌ག༌ ཙོངས༌ཁན༌ ཙོགས༌ ཨིན༌ནོག༌།"]], [["ངའེ༌ ཅོ༌ཨིན༌ ཡོད༌ཁན༌བོ༌ ང༌ ཧ༌གོའ༌ མེ༌རག༌, ཅིའ༌ཟེར༌ན༌ ངའ༌ དྲང༌པོ༌ ཅོ༌ཉིན༌ ཡོད༌ནའང༌ ངའེ༌ ཅོའ༌ མི༌དུག༌, མ༌ཚད༌ ངའེ༌ ཏེ༌བོ༌ ཅོ༌རུག༌ ཀ༌བོའ༌ ངའེ༌ ནཕ༌རད༌ ཅོའད༌།"]], [["ཡང༌ གལ༌ཏེས༌ ངའེ༌ མི༌ཅོ༌ སམ༌ཁན༌ནི༌ ལས༌པོ༌ ཅོ༌ན༌, ཏེ༌ནེ༌ ཁྲིམས༌ ཟང༌པོ༌ ཨིན༌ཁན༌བོའ༌ ངའེ༌ སེམས༌སི༌ ཆོགས༌སྐྱོར༌ ཅོས༌ཏེ༌ ཨིན༌ནོག༌།"]], [["ཏེ༌ནེ༌ ངན༌པ༌ ཅོ༌ཁན༌བོ༌ ངའ༌ མན༌པ༌ ངའེ༌ ནང༌ང༌ ནས༌ཏེ༌ ཡོད༌ཁན༌ནི༌ སྡིག༌པ༌བོ༌ ཨིན༌ནོག༌།"]], [["ཡང༌ ངའ༌ གྱུས༌ཡོད༌, ངའེ༌ ནང༌ང༌ ཟང༌པོ༌ ཅིག༌གའང༌ ནས༌ས༌ མེད༌, ཏེ༌བོ༌ ངའེ༌ སྡིག༌ཅན༌ སྕོད༌པ༌བོ༌ ཨིན༌། ངའ༌ དྲང༌པོ༌ ཅོ༌ཉིན༌ ཡོད༌ནའང༌ ངའ༌ ཅོ༌ཉན༌ན༌ མི༌དུག༌།"]], [["ངའེ༌ ཟང༌པོ༌ ཅོ༌ཉིན༌ ཡོད༌ནའང༌ ཅོའ༌ མི༌དུག༌། ངའེ༌ ངན༌པ༌ ཅོ༌ཉིན༌ མེད༌ནའང༌ ཏེ༌བོ༌ ཅོ༌དུག༌།"]], [["ཏ༌ གལ༌ཏེས༌ ངའེ༌ ཅོ༌ཉིན༌ མེད༌ཁན༌བོ༌ ཅོ༌ན༌, ཏེ༌ནེ༌ ཏན༌ཏན༌ལ༌ ངན༌པ༌ ཅོ༌ཁན༌བོ༌ ང༌ མན༌པ༌, ངའེ༌ ནང༌ང༌ ནས༌ཏེ༌ ཡོད༌ཁན༌ནི༌ སྡིག༌པ༌བོ༌ ཨིན༌ནོག༌།"]], [["ཏ༌ ང༌དང༌ངི༌ ནང༌ང༌ ཝང༌ཞིག༌གི༌ ལས༌ ཅོ༌ཁན༌བོ༌ ངའ༌ ཧ༌གོ༌, ངའེ༌ དྲང༌པོ༌ ཅོ༌ཉིན༌ ཡོད༌ ཟ༌ནེ༌, ངན༌པ༌ ངའ༌ ཉམ༌པོ༌ དུགས༌ཏེ༌ ཡོང༌དུག༌།"]], [["ངའེ༌ སེམས༌ གང༌པོ༌ནེ༌ དཀོན༌མཆོག༌གི༌ ཁྲིམས༌ལ༌ ཅམས༌པ༌ ཅོའད༌།"]], [["ཨིན༌ནའང༌ ངའེ༌ ནང༌ང༌, ཏེ༌ ཝང༌བོའེ༌ ངའེ༌ ཁྲིམས༌ ཁའ༌ཉན༌ཅེས༌སི༌ དོད༌པའེ༌ གྱབ༌གལ༌ལ༌ ནོལ༌ལ༌རག༌། ཏེ༌ ཝང༌བོའེ༌, ངའ༌, ངའེ༌ ནང༌ང༌ ཡོད༌ཁན༌ནི༌ སྡིག༌པའེ༌ ཚེ༌ཡོག༌ གྱུར༌ཅུག༌དུག༌།"]], [["ང༌ ཙམ༌ཤིག༌གི༌ རྡུག༌པོ༌ མི༌ཞིག༌ མ༌ནོག༌! སུའི༌ ངའ༌ ཤི༌ཅེས༌ ཁྱོང༌ཁན༌ནི༌ འི༌ ཟུགས༌པའེ༌ ནང༌ནེ༌ ཐར༌ཅུག༌ཨིན༌?"]], [["དཀོན༌མཆོག༌ག༌ ཐུག༌རྗེ༌ཆེ༌! ང༌ ཐར༌ཅུག༌ཁན༌བོ༌ ནི༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ཨིན༌ནོག༌། སོང༌པ༌སང༌ ཐོང༌དུག༌ག༌, འི༌བོ༌ ཀ༌ཟུག༌གི༌ ཨིན༌ནོག༌? ང༌རང༌ངི༌ སེམས༌སི༌ ནང༌ང༌ ངའེ༌ དེན༌བ༌ དཀོན༌མཆོག༌གི༌ ཁྲིམས༌པོ༌ ཁའ༌ཉན༌ཉིན༌རག༌, ཨིན༌ནའང༌ ངའེ༌ སྡིག༌པའེ༌ སྕོད༌པའེ༌ ཞས༌ཏེ༌ ང༌ སྡིག༌པའེ༌ ཡོག༌པོ༌ ཨིན༌།"]]], [[["8:1 ནེ༌ 17"], ["ཏེ༌བོའེ༌ཕིའ༌ ཏ༌ མ༌ཤི༌ཀ༌ ཡེ༌ཤུའི༌ ཨིན༌ཁན༌གུན༌ལ༌ ཤི༌ཅེས༌སི༌ ཁྲིམས༌ཅད༌ མེད༌པ༌ ཨིན༌ནོག༌།"]], [["ཅིའ༌ཟེར༌ན༌ མ༌ཤི༌ཀ༌ ཡེ༌ཤུ༌ གྱུད༌ཏེ༌, མི༌ཚེ༌ སལ༌ཁན༌ནི༌ ཐུག༌ཉིད༌དི༌ ཁྱུད༌པོའེ༌ ཁྱོ༌ཞའ༌, ཤི༌ཅེས༌ ཆོགས༌ལ༌ ཁྲིད༌ཁན༌ནི༌ སྡིག༌པའེ༌ ཝང༌ནེ༌ ཐར༌ ཅུག༌ག༌ ཛདས༌།"]], [["ང༌དང༌གུན༌ནི༌ སྡིག༌པའེ༌ སྕོད༌པའེ༌, མོ༌ཟེས༌སི༌ ཁྲིམས༌པོ༌ ཤུགས༌མེད༌ ཅོས༌ པ༌སང༌, ཏེ༌བོའ༌ ང༌དང༌གུན༌ སྐྱོབ༌ མ༌ཉན༌ན༌ ཨིན༌ནོག༌, ཏེ༌བོའེ༌ཕིའ༌ ཁྲིམས༌ལ༌ ཅོ༌ མ༌ཉན༌ཁན༌བོ༌ དཀོན༌མཆོག༌གི༌ ཛདས༌། ང༌དང༌ སྡིག༌ཅན༌གུན༌ལ༌ ཡོད༌ཁན༌ ཙོགས༌ ཟུགས༌པོའེ༌ ནང༌ང༌ ཁོང༌ངི༌ ཁོང༌རང༌ངི༌ སྲས༌ ཇིག༌རྟེན༌ནི༌ཀ༌ ཀལ༌ལ༌ ཛད༌ཏེ༌ ང༌དང༌ངི༌ སྡིག༌པའེ༌ ཕིའ༌ ཆོད༌པ༌ ཕུལ༌ལ༌ ཛདས༌། ཏེ༌ཟུག༌ ཛད༌ཏེ༌ ཁོང༌ངི༌ ང༌དང༌གུན༌ནི༌ཀ༌ སྡིག༌པའེ༌ ཝང༌བོ༌ མེད༌ཁན༌ ཛདས༌།"]], [["ཁོང༌ངི༌ ཏེ༌བོ༌ ཅོའ༌ ཛད༌ཅེས༌སི༌ གྱུན༌ཚན༌ ནི༌, ཁྲིམས༌སི༌ འོས༌པའེ༌ སྒོས༌དོམ༌གུན༌, སྡིག༌པའེ༌ སྕོད༌པའེ༌ ནང༌ང༌ མི༌ཚེ༌ མ༌ཕུད༌ད༌, ཐུག༌ཉིད༌དི༌ ནང༌ང༌ མི༌ཚེ༌ ཕུད༌ཁན༌ ང༌དང༌གུན༌ནི༌ ནང༌ང༌, དྲན༌དྲའ༌ གྲུབ༌ཅེས༌པོ༌ ཨིན༌ནོག༌།"]], [["སྡིག༌པའེ༌ སྕོད༌པའེ༌ ཝང༌ངི༌ ཡོག༌ག༌ ལུས༌ཁན༌གུན༌ནི༌, ཏུས༌གྱུན༌ སྡིག༌པའེ༌ ལས༌ ཅོ༌ཨིན༌ སམ༌མ༌ནོག༌། ཨིན༌ནའང༌ དམ༌པའེ༌ ཐུག༌ཉིད༌དི༌ ཝང༌ངི༌ ཡོག༌ག༌ ཡོད༌ཁན༌གུན༌ནི༌, ཏུས༌གྱུན༌ ཐུག༌ཉིད༌ ཐུག༌ཉེས༌ཤིས༌སི༌ ལས༌ ཅོ༌ཨིན༌ སམ༌མ༌ནོག༌།"]], [["སྡིག༌ཅན༌ མི༌གུན༌ནི༌ སམ༌བ༌བོའེ༌, ཤི༌ཅེས༌ ཆོགས༌ལ༌ ཁྲིད༌ད༌ནོག༌། ཨིན༌ནའང༌ ཐུག༌ཉིད༌དི༌ ཝང༌ངི༌ ཡོག༌ག༌ ཡོད༌ཁན༌ནི༌ སམ༌བ༌བོའེ༌, མི༌ཚེ༌ དང༌ ཞི༌དེ༌ ཆོགས༌ལ༌ ཁྲིད༌ད༌ནོག༌།"]], [["སྡིག༌པའེ༌ སྕོད༌པའེ༌ ཏུས༌གྱུན༌ དཀོན༌མཆོག༌གི༌ གྱབ༌གལ༌ ཅོའ༌ནོག༌, ཅིའ༌ཟེར༌ན༌ ཏེ༌བོའེ༌ དཀོན༌མཆོག༌གི༌ ཁྲིམས༌ལ༌ ཁའ༌ མ༌ཉནས༌, ཡང༌ ཁའ༌ མ༌ནེ༌ མི༌ཉན༌།"]], [["ཏེན༌ན༌བོའེ༌ཕིའ༌ སྡིག༌པའེ༌ སྕོད༌པའེ༌ ཝང༌ངི༌ ཡོག༌ག༌ དུག༌ཁན༌གུན༌ནི༌, དཀོན༌མཆོག༌ ཐུག༌ཉེས༌ཅུག༌ མ༌ནེ༌ ཉན༌ན༌ མ༌ནོག༌།"]], [["གལ༌ཏེས༌ དཀོན༌མཆོག༌གི༌ ཐུག༌ཉིད༌ ཁྱོ༌ཞའེ༌ ནང༌ང༌ ཞུགས༌སད༌ན༌, ཁྱོ༌ཞ༌གུན༌ སྡིག༌པའེ༌ སྕོད༌པའེ༌ ཝང༌ངི༌ ཡོག༌ག༌ མེད༌པ༌, ཐུག༌ཉིད༌དི༌ ཝང༌ངི༌ ཡོག༌ག༌ ཡོད༌ཏེ༌ ཨིན༌ནོག༌། ཡང༌ སུ༌ཞིག༌གི༌ ནང༌ང༌ མ༌ཤི༌ཀའེ༌ ཐུག༌ཉིད༌ མེད༌, ཏེ༌ མི༌བོ༌ མ༌ཤི༌ཀའེ༌ མ༌ནོག༌།"]], [["མ༌ཤི༌ཀ༌ ཁྱོ༌ཞ༌གུན༌ནི༌ ནང༌ང༌ ཞུགས༌ས༌ནོག༌, སྡིག༌པའེ༌ ཞས༌ཏེ༌ ཁྱོ༌ཞའ༌ ཟུགས༌སི༌ ཐོག༌ནེ༌ ཤིའ༌ནོག༌ ཨིན༌ནའང༌, ཐུག༌ཉིད༌དི༌ ཁྱོ༌ཞའ༌ མི༌ཚེ༌ སལ༌ལ༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཅོའ༌ ཛདས༌།"]], [["ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞང༌ཤུག༌ག༌ ཛད༌ཁན༌ནི༌ དཀོན༌མཆོག༌གི༌ ཐུག༌ཉིད༌ ཁྱོ༌ཞ༌གུན༌ནི༌ ནང༌ང༌ ནས༌ས༌ནོག༌། ཡང༌ ཀ༌ཟུག༌ དཀོན༌མཆོག༌གི༌ མ༌ཤི༌ཀ༌ ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞང༌ཤུག༌ག༌ ཛདས༌, ཁྱོ༌ཞའེ༌ ནང༌ང༌ ཡོད༌ཁན༌ནི༌ ཏེན༌ན༌ ཐུག༌ཉིད༌བོ༌ གྱུད༌ཏེ༌, ཁོང༌ངི༌, ཁྱོ༌ཞའེ༌ ཤི༌ཅེས༌ཅན༌ནི༌ ཟུགས༌པོའང༌ སྲོག༌ སལ༌ལ༌ ཛད༌ཨིན༌།"]], [["ཏེ༌བོའེ༌ཕིའ༌ ངའེ༌ ཅེས༌པའེ༌ སྤུན༌གུན༌, ཁྱོ༌ཞ༌གུན༌ལ༌ སྡིག༌པའེ༌ སྕོད༌པའེ༌ ཅོས༌ ཟེར༌ཁན༌བོའ༌ ཁའ༌ཉན༌གོས༌ མེད༌པ༌ ཨིན༌ནོག༌།"]], [["གལ༌ཏེས༌ ཁྱོ༌ཞ༌གུན༌ནི༌ ཏེ༌བོའེ༌ ཟེར༌ཁན༌ ནང༌ཞིན༌ མི༌ཚེ༌ ཕུད༌ན༌, ཁྱོ༌ཞ༌གུན༌ ཤི༌ཨིན༌། ཨིན༌ནའང༌ གལ༌ཏེས༌ དམ༌པའེ༌ ཐུག༌ཉིད༌དི༌ ཁྱུད༌ གྱུད༌ཏེ༌ ཁྱོ༌ཞའེ༌ སྡིག༌པའེ༌ སྕོད༌པའེ༌ ལས༌གུན༌ ཤི༌ཅུག༌ན༌, ཁྱོ༌ཞ༌གུན༌ནི༌ དེན༌བའེ༌ མི༌ཚེ༌"], ["ཕུད༌ད༌ནོག༌།"]], [["ཅིའ༌ཟེར༌ན༌ དཀོན༌མཆོག༌གི༌ ཐུག༌ཉིད༌དི༌ ཁྲིད༌ཁན༌གུན༌ དཀོན༌མཆོག༌གི༌ ཕྲུ༌གུ༌ ཨིན༌ནོག༌།"]], [["ཁྱོ༌ཞ༌གུན༌ལ༌ ཇིགས༌ཤེས༌སི༌ ཚེ༌ཡོག༌ གྱུར༌ཅུག༌ཁན༌ནི༌ ཐུག༌ཉིད༌བོ༌ ཐོབས༌ཏེ༌ མ༌ནོག༌། ཨིན༌ནའང༌ དཀོན༌མཆོག༌གི༌, ཕྲུ༌གུའི༌ ཚུལ༌ལ༌ སོས༌བུའ༌ ལེན༌ན༌ ཛད༌ཁན༌ནི༌ ཐུག༌ཉིད༌བོ༌ ཐོབས༌ཏེ༌ ཨིན༌ནོག༌། ཏ༌ ང༌དང༌གུན༌ནི༌ ཁོང༌ང༌ \"ཨ༌བ༌! ཡབ༌ལེ༌!\" བོད༌ཨིན༌།"]], [["དཀོན༌མཆོག༌གི༌ ཐུག༌ཉིད༌དི༌, ང༌ཏི༌ ཐུག༌ཉིད༌ ཉམ༌པོ༌ ང༌དང༌ དཀོན༌མཆོག༌གི༌ ཕྲུ༌གུ༌ ཨིན༌ཁན༌བོའེ༌ སྤང༌པོ༌ སལ༌ལ༌ནོག༌།"]], [["ཡང༌ ང༌དང༌གུན༌ ཁོང༌ངི༌ ཕྲུ༌གུ༌ ཨིན༌ པ༌སང༌, ཁོང༌ངི༌ ནོར༌སྐལ༌ ལེན༌ཁན༌ མ༌ཚད༌, མ༌ཤི༌ཀ༌ ཉམ༌པོ༌ དཀོན༌མཆོག༌གི༌ ཟིར༌རྗིད༌, ལེན༌ཁན༌བོའང༌ ཨིན༌ནོག༌། ཨིན༌ནའང༌ གལ༌ཏེས༌ ང༌དང༌གུན༌ ཁོང༌ངི༌ ཟིར༌རྗིད༌པོའེ༌ ནང༌ང༌ དྲེས༌སད༌ན༌, ཏེ༌ནེ༌ ང༌དང༌གུན༌ ཁོང༌ངི༌ རྡུག༌ངལ༌ལི༌ ནང༌ངའང༌ དྲེས༌གོས༌།"]], [["8:18 ནེ༌ 30"], ["དག༌ས༌ ང༌དང༌གུན༌ལ༌ བྱུང༌ཁན༌ནི༌ རྡུག༌ངལ༌བོ༌, སྟིང༌ཞིན༌ ཁོང༌ངི༌ ང༌དང༌གུན༌ལ༌ སལ༌ཅེས༌ཅན༌ནི༌ ཟིར༌རྗིད༌ ཉམ༌པོ༌ ལྡུར༌ན༌, ཏེ༌ནེ༌ ཏེ༌ རྡུག༌ངལ༌བོ༌ ཅའང༌ མེད༌པ༌ ཨིན༌ནོག༌།"]], [["དཀོན༌མཆོག༌གི༌ ཛད༌ཁན༌ ཚང༌མ༌"], [", ཁོང༌ངི༌ དེན༌བའེ༌ ཕྲུ༌གུ༌གུན༌ སྔོན༌ ཅུག༌ག༌ ཛད༌ཅེས༌སི༌ ཏེ༌ ཞག༌པོའ༌, རིངས༌ཨིན༌ཞིག༌ སྲུངས༌ཏེ༌ ཨིན༌ནོག༌།"]], [["མི༌གུན༌ནི༌ ཕིའ༌ ཨིན༌ཁན༌ དཀོན༌མཆོག༌གི༌ ངན༌བོ༌, ཁོང༌ངི༌ ཞན༌ཡང༌ ཛད༌ཁན༌ ཚང༌མའེ༌ཀའང༌ ཕོག༌, ཀ༌བོ༌ ཏེ༌གུན༌ནི༌ དོད༌པ༌ མན༌པ༌ ཏེ༌གུན༌ ཛད༌ཁན༌ དཀོན༌མཆོག༌གི༌ ཐུག༌གོངས༌ ཨིན༌པིན༌། ཨིན༌ནའང༌ རེ༌ཝ༌ སྲན༌ཏྲེ༌ ཉམ༌པོ༌"]], [["ཏེ༌ ཛད༌ཁན༌ ཚང༌མའེ༌ ཡོང༌ཅེས༌ཅན༌ནི༌ ཞག༌པོའ༌ སྲུངས༌, ནམ༌ ཏེ༌གུན༌ དཀོན༌མཆོག༌གི༌ ཕྲུ༌གུ༌གུན༌ ཉམ༌པོ༌, ཤི༌ཅེས༌ དང༌ རུལ༌ཅེས༌ མེད༌ཁན༌ནི༌, ཟིར༌རྗིད༌ཅན༌ནི༌ ཐར༌པའེ༌ ནང༌ང༌ ཛོམ༌ཨིན༌།"]], [["ང༌དང༌ང༌ གྱུས༌ཨིན༌ནོག༌, ཛད༌ཁན༌ ཚང༌མའ༌ དག༌ས༌ ཚོག༌པའང༌, ཕྲུ༌གུ༌ སྐྱེ༌ ཟ༌ནེ༌ སྐྱེ༌ཟེར༌ ཡོང༌ང༌ ཙོགས༌ལ༌ བར༌དོ༌ བྱུང༌ཨིན༌ ཨིན༌ནོག༌།"]], [["ཡང༌ དམ༌པའེ༌ ཐུག༌ཉིད༌ ཀ༌བོ༌ ཡོང༌ཅེས༌ཅན༌ནི༌ ཅིན༌ལབས༌ གང༌པོའེ༌ ཁག༌ཤིག༌ ཨིན༌, ཏེ༌བོ༌ ཐོབ༌ཁན༌ ང༌དང༌གུན༌ནིའང༌ བར༌དོ༌ ཁུར༌ཨིན༌ ཏེ༌ ཞག༌པོའ༌ རིངས༌ཨིན༌ སྲུང༌ང༌ནོག༌། ཡང༌ དཀོན༌མཆོག༌གི༌ སོས༌བུའ༌ ལེན༌ན༌ ཛད༌ཁན༌ནི༌ ཕྲུ༌གུ༌གུན༌ ཙོགས༌ལ༌, ཁོང༌ངི༌ ང༌དང༌ང༌ ཐོབ༌ཏང༌ གང༌པོ༌ སལ༌ཅེས༌, མ༌ཚད༌ ཟུགས༌པོ༌ སོ༌མ༌ཞིག༌གི༌ ཞལ༌ཆད༌ ཛད༌ཁན༌ནི༌ ཞག༌པོའེ༌ ཕིའ༌ རེ༌ཝ༌ སྲན༌ཏྲེ༌ ཉམ༌པོ༌ སྲུང༌ང༌ནོག༌།"]], [["ང༌དང༌གུན༌ སྐྱོབ༌བ༌ ཛད༌ ཟ༌ནེ༌, ང༌དང༌གུན༌ལ༌ ཏེ༌ རེ༌ཝ༌བོ༌ སལ༌ལ༌ ཛདས༌། ༼གལ༌ཏེས༌ རེ༌ཝ༌ བོར༌ཁན༌བོ༌ ང༌ཏི༌ ལག༌ག༌ ཡོད༌པིན༌ན༌, ཏེ༌ནེ༌ ང༌དང༌གུན༌ལ༌ ཏེ༌བོའེ༌ཕིའ༌ རེ༌ཝ༌ ཅོ༌གོས༌ མེད༌པ༌ ཨིན༌ནོག༌།"]], [["ཨིན༌ནའང༌ གལ༌ཏེས༌ ང༌དང༌གུན༌ནི༌ དག༌ས༌ ང༌ཏི༌ ལག༌ག༌ མེད༌ཁན༌བོའེ༌ རེ༌ཝ༌ ཅོའད༌ན༌, ང༌དང༌གུན༌ནི༌ ཏེ༌བོའ༌ ཟོད༌པ༌ དང༌ ལོ༌ཁྱེལ༌ ཉམ༌པོ༌ སྲུང༌གོས༌༽།"]], [["ཡང༌ ང༌དང༌གུན༌ནི༌ འུ༌ཐུགས༌སི༌ ནང༌ང༌, དམ༌པའེ༌ ཐུག༌ཉིད༌དི༌ ང༌དང༌གུན༌ལ༌ རོགས༌ ཅོའ༌ ཛད༌ད༌ནོག༌། སྤེར༌ན༌, དཀོན༌མཆོག༌གི༌ ཐུག༌གོངས༌ ནང༌ཞིན༌ ང༌དང༌ངི༌ མོས༌ལམ༌ ཀ༌ཟུག༌ཤིག༌ ཡོང༌གོ༌ཤེས༌པོ༌ ང༌དང༌གུན༌ལ༌ གྱུས༌ མེད༌པ༌ ཨིན༌ནོག༌། ཨིན༌ནའང༌ དམ༌པའེ༌ ཐུག༌ཉིད༌དི༌, ང༌དང༌གུན༌ནི༌ ཕིའ༌ སྙིང༌ཤུགས༌ ཉམ༌པོ༌ མོས༌ལམ༌ ཕུལ༌ལ༌ནོག༌, ཀ༌བོ༌ ང༌དང༌ང༌ ཚིགས༌ ཀོལ༌ཏེ༌ ཤད༌ མ༌ཉན༌ན༌ ཨིན༌ནོག༌།"]], [["ཡང༌ སྙིང༌ ཚང༌མ༌ ཁྱེན༌ན༌ ཛད༌ཁན༌ནི༌ ཡབ༌བི༌, ཐུག༌ཉིད༌དི༌ མོལ༌ཁན༌བོའང༌ ཁྱེན༌ན༌ ཛད༌ད༌ནོག༌། ཅིའ༌ཞུ༌ན༌ ཐུག༌ཉིད༌དི༌, དཀོན༌མཆོག༌ག༌ ང༌དང༌ ཏད༌པ༌ཅན༌གུན༌ནི༌ ཕིའ༌ ཁོང༌ངི༌ ཐུག༌གོངས༌ ནང༌ཞིན༌ལ༌ ཞུ༌ཝ༌ ཕུལ༌ལ༌ ཛད༌ད༌ནོག༌།"]], [["དཀོན༌མཆོག༌ག༌ ཅེས༌པ༌ ཅོ༌ཁན༌ དང༌ ཁོང༌ངི༌ གྱུན༌ཚན༌ གྲུབ༌ཅེས༌ལ༌ བོད༌ད༌ ཛད༌ཁན༌ ང༌དང༌གུན༌ནི༌ ཕན༌ཐོགས༌སི༌ ཕིའ༌, ཁོང༌ངི༌ ང༌དང༌གུན༌ནི༌ མི༌ཚེའེ༌ ནང༌ང༌ བྱུང༌ཁན༌ ཚང༌མ༌ ཀོལ༌ལ༌ ཛད༌ཅེས༌པོ༌, ང༌དང༌གུན༌ལ༌ གྱུས༌ཨིན༌ནོག༌།"]], [["དཀོན༌མཆོག༌གི༌ ཁོང༌རང༌ངི༌ མི༌གུན༌ གོ༌ཟུག༌ནེ༌ ཕར༌ལ༌ ཁྱེན༌ན༌ ཛད༌ཏེ༌ ཁོང༌གུན༌ལ༌ ཁོང༌རང༌ངི༌ སྲས༌ ཙོགས༌ གྱུར༌ཅེས༌ལ༌ ལྡམ༌མ༌ ཛདས༌། ཡང༌ ནང༌ཚངས༌ ཆེན༌མོའེ༌ ནང༌ང༌ ཁོང༌ངི༌ སྲས༌ གོ༌སྐྱེས༌པོ༌ གྱུར༌ཨིན༌།"]], [["ཡང༌ ལྡམ༌མ༌ ཛད༌ཁན༌གུན༌, ཁོང༌རང༌ ཡོད༌ས༌ བོད༌ད༌ ཛདས༌། ཡང༌ བོད༌ད༌ ཛད༌ཁན༌གུན༌, ཁོང༌རང༌ངི༌ སྐུན༌དུན༌ལ༌ དྲང༌པོའང༌ ཅོའ༌ ཛདས༌། ཡང༌ དྲང༌པོ༌ ཅོའ༌ ཛད༌ཁན༌གུན༌ ཉམ༌པོ༌ ཁོང༌རང༌ངི༌ ཟིར༌རྗིད༌བོའང༌ བགོའ༌ཛདས༌།"]], [["8:31 ནེ༌ 39"], ["ཏེ༌ ཧ༌ལས༌ཤེས༌སི༌ ཅིན༌ལབས༌གུན༌ནི༌ སྐོར༌ལ༌ ཏ༌ ང༌དང༌གུན༌ནི༌ ཅི༌ ཟེར༌གོས༌? གལ༌ཏེས༌ དཀོན༌མཆོག༌ ང༌དང༌གུན༌ནི༌ ཆོགས༌ལ༌ ཨིན༌ན༌, ཏེ༌ནེ༌ ང༌དང༌གུན༌ནི༌ གྱབ༌གལ༌ལ༌ སུའ༌ གྱལ༌ ཐོབ༌ཨིན༌།"]], [["དཀོན༌མཆོག༌གི༌ ཁོང༌ངི༌ སྲས༌པོའང༌ མ༌ཕུད༌ད༌, ང༌དང༌ ཚང༌མའེ༌ ཏོན༌ལ༌ སལ༌ལ༌ ཛདས༌། ཏེ༌ནེ༌ ཅི༌ ཁོང༌ངི༌ ང༌དང༌གུན༌ལ༌ ཡང༌ སྒོས༌དོམ༌ ཚང༌མ༌ སལ༌ལ༌ མི༌ཛད༌ད༌?"]], [["དཀོན༌མཆོག༌གི༌ ལྡམ༌མ༌ ཛད༌ཁན༌ ང༌དང༌གུན༌ནི༌ གྱབ༌གལ༌ལ༌ སྐྱོན༌ སུའ༌ ཀལ༌ཉན༌ཨིན༌? དཀོན༌མཆོག༌གི༌ ང༌དང༌གུན༌ ཁོང༌རང༌ངི༌ སྐུན༌དུན༌ལ༌ དྲང༌པོ༌ ཅོའ༌ ཛདས༌།"]], [["ཏེ༌ནེ༌ སུའི༌ ང༌དང༌གུན༌ ཤི༌ཅེས༌ལ༌ འོས༌པའ༌ ཨིན༌ཁན༌བོའེ༌ ཁྲིམས༌ཅད༌ ཏང༌ཨིན༌? སུ༌ཞིག༌གིའང༌ མི༌ཏང༌, ཅིའ༌ཞུ༌ན༌ མ༌ཤི༌ཀ༌ ཡེ༌ཤུ༌ ང༌དང༌གུན༌ནི༌ ཏོན༌ལ༌ ཀྲོངས༌ཏེ༌, སོན༌ཏེའ༌ ཞངས༌ས༌ ཛདས༌། ཡང༌ ཁོང༌ངི༌ དཀོན༌མཆོག༌གི༌ ཆག༌ ཡས༌པའེ༌ རྩི༌ཝ༌ཅན༌ནི༌ ཞུགས༌ཁྲིས༌སི༌ཀ༌ ཞུགས༌ཏེ༌ ང༌དང༌གུན༌ནི༌ ཕིའ༌ མོས༌ལམ༌ ཕུལ༌ལ༌ནོག༌།"]], [["ཏེ༌ནེ༌ སུའི༌ ང༌དང༌གུན༌ མ༌ཤི༌ཀའེ༌ ཅེས༌པ༌ནེ༌ ཕེ༌ཉན༌ཨིན༌? ནགས༌, ཀགས༌པོ༌, རྡུག༌ངལ༌, མུ༌གེ༌, ལྗེར༌ཉལ༌, ཇིགས༌པ༌ ཡ༌, ར༌འི༌ ཀ༌ནེ༌ ཤི༌ཅེས༌།"]], [["དམ༌པའེ༌ སུང༌རབས༌སི༌ ནང༌ང༌ གྱལ༌པོ༌ དཱ༌བིད༌དི༌ མོལ༌ཏེ༌ ཨིན༌ནོག༌,"], ["\"ཉེ༌རང༌ངི༌ ཕིའ༌ ང༌ཞ༌གུན༌ ཞག༌ཏང༌ སད༌དུག༌།"], ["ང༌ཞ༌གུན༌ ལུག༌ ཙོགས༌ལ༌ སྐྱེ༌ ཅད༌ཏེ༌ སད༌དུག༌།"], ["\""]], [["མི༌ཉན༌, ང༌དང༌གུན༌ མ༌ཤི༌ཀའེ༌ ཅེས༌པ༌ནེ༌ མ༌ནེ༌ ཕེ༌མི༌ཉན༌། ང༌དང༌ང༌ ཅེས༌པ༌ ཛད༌ཁན༌ མ༌ཤི༌ཀ༌ གྱུད༌ཏེ༌, ཏེ༌ ཚང༌མའེ༌ ནང༌ང༌ ང༌དང༌གུན༌ གྱལ༌ཁའ༌ ཐོབ༌ཁན༌ནི༌ སང༌ ཀྲག༌ག༌ཞིག༌ ཨིན༌ནོག༌།"]], [["ང༌ ཏན༌ཏན༌ ལོ༌ཁྱེལ༌ རག༌, འི༌ ཝང༌གུན༌ནི༌ ང༌དང༌ དཀོན༌མཆོག༌གི༌ ཅེས༌པ༌ནེ༌ ཕེ༌མི༌ཉན༌: སྤེར༌ན༌, ཤི༌ཅེས༌ ཡ༌ མི༌ཚེའེ༌, ཕོ༌ཉ༌གུན༌ ཡ༌ རྡུད༌གུན༌ནི༌, འི༌ཏུས༌ ཡ༌ ཡོང༌ཅེས༌ཅན༌ནི༌ ཏུས༌སི༌, ཡ༌ ཉལ༌ཝའེ༌,"]], [["ནམ༌མི༌ ནང༌ང༌ ཡོད༌ཁན༌ ཡ༌ སའེ༌ ཡོག༌ག༌, ཏན༌ཏན༌ལ༌ དཀོན༌མཆོག༌གི༌ ཛད༌ཁན༌ ཚང༌མའེ༌ ནང༌ནེ༌ ཅིག༌གིའང༌ ང༌དང༌གུན༌ དཀོན༌མཆོག༌གི༌ ཅེས༌པ༌ནེ༌ ཕེ༌མི༌ཉན༌, ཀ༌བོ༌ ང༌དང༌གུན༌ནི༌ གཙོ༌བོ༌ མ༌ཤི༌ཀ༌ ཡེ༌ཤུ༌ གྱུད༌ཏེ༌ སྔོན༌ ཅུག༌ག༌ ཛད༌ཏེ༌ ཨིན༌ནོག༌།"]]], [[["9:1 ནེ༌ 29"], ["ངའེ༌ ཟེར༌ཁན༌བོ༌ དྲང༌པོ༌ ཡང༌ ཟུན༌ ཏངས༌ཏེ༌ མན༌ཁན༌བོའེ༌ སྤང༌པོ༌ མ༌ཤི༌ཀ༌ ཨིན༌། ངའེ༌ སེམས༌ དང༌ དམ༌པའེ༌ ཐུག༌ཉིད༌དི༌ ཏེ༌བོ༌ ཏན༌ཏན༌ ཅོའ༌ནོག༌།"]], [["ང༌རང༌ངི༌ མི༌, ཡ༌ཧུ༌དཱ༌པའེ༌ སྤུན༌གུན༌ནི༌ ཕིའ༌ ངའེ༌ སྙིང༌བོ༌ རྡུག༌ངལ༌ ཆེན༌མོ༌ དང༌ ཐའ༌མེད༌པའེ༌ ཚེར༌ཁའེ༌ གངས༌ཏེ༌ རག༌། གལ༌ཏེས༌ མ༌ཤི༌ཀ༌ ཉམ༌པོ༌ ངའེ༌ བྲེལ༌ ཆད༌ཏེ༌ ང༌ ཏུས༌གྱུན༌ནི༌ ཕིའ༌ ངན༌ ཕོག༌ཅེས༌པོའེ༌, ཁོང༌གུན༌ སྐྱོབ༌ཐུབ༌བད༌ན༌, ང༌ ཏེ༌གུན༌ ལེན༌ཅེས༌ལ༌ ཐད༌ད༌རག༌།"]], [["ང༌རང༌ངི༌ མི༌, ཡ༌ཧུ༌དཱ༌པའེ༌ སྤུན༌གུན༌ནི༌ ཕིའ༌ ངའེ༌ སྙིང༌བོ༌ རྡུག༌ངལ༌ ཆེན༌མོ༌ དང༌ ཐའ༌མེད༌པའེ༌ ཚེར༌ཁའེ༌ གངས༌ཏེ༌ རག༌། གལ༌ཏེས༌ མ༌ཤི༌ཀ༌ ཉམ༌པོ༌ ངའེ༌ བྲེལ༌ ཆད༌ཏེ༌ ང༌ ཏུས༌གྱུན༌ནི༌ ཕིའ༌ ངན༌ ཕོག༌ཅེས༌པོའེ༌, ཁོང༌གུན༌ སྐྱོབ༌ཐུབ༌བད༌ན༌, ང༌ ཏེ༌གུན༌ ལེན༌ཅེས༌ལ༌ ཐད༌ད༌རག༌།"]], [["ཁོང༌གུན༌ ཨིས༌ར༌ཨེལ༌པ༌, དཀོན༌མཆོག༌གི༌ སོས༌བུའ༌ ལྡམ༌མ༌ ཛད༌ཁན༌ནི༌ ཕྲུ༌གུ༌གུན༌ ཨིན༌ནོག༌། དཀོན༌མཆོག༌གི༌ ཟིར༌རྗིད༌པོ༌ ཁོང༌གུན༌ལ༌ ཇལ༌ ཅུག༌ག༌ ཛདས༌, ཡང༌ ཁོང༌གུན༌ ཉམ༌པོ༌ ཆད༌དོན༌ ཅོའ༌ ཛད༌ཏེ༌ ཏེ༌གུན༌ལ༌ ཁོང༌རང༌ངི༌ ཁྲིམས༌ སལ༌ལ༌ ཛདས༌། དཀོན༌མཆོག༌གི༌ ཁོང༌གུན༌ལ༌ ཁོང༌ངི༌ ཧ༌ལས༌ཤེས༌སི༌ ཞལ༌ཆད༌གུན༌ ཐོབ༌ཅེས༌ དང༌ ཁོང༌ང༌ ཅོལ༌ཅེས༌སི༌ རྩི༌ཝ༌ སལ༌ལ༌ ཛདས༌།"]], [["ཨབ༌ར༌ཧམ༌, ཨི༌སཱག༌ དང༌, ཡ༌ཀོབ༌ གུན༌, ཁོང༌གུན༌ནི༌ ཕ༌མེས༌པོ༌ ཨིན༌ནོག༌། མ༌ཤི༌ཀ༌ མིའི༌ ཚུལ༌ལ༌ ལྟམས༌ ཟ༌ནེ༌, ཁོང༌ ཨིས༌ར༌ཨེལ༌པ༌ཞིག༌ ཞུགས༌ཏེ༌ ཨིན༌པིན༌། ཡང༌ ཁོང༌ ནི༌ དཀོན༌མཆོག༌ ཞུགས༌ཏེ༌ ཨིན༌ནོག༌། ཁོང༌ ནི༌ ཅི༌ཚང༌མའེ༌ཀ༌ ཝང༌སྲུལ༌ ཛད༌ཁན༌ དང༌ ཏུས༌གྱུན༌ སྟོད༌པ༌ ཐོབ༌ཅེས༌སི༌ འོས༌པ༌ ཨིན༌ནོག༌, ཨ༌མེན༌།"]], [["ཏེ༌ནེ༌ ཅི༌? དཀོན༌མཆོག༌གི༌ ཨིས༌ར༌ཨེལ༌པ༌གུན༌ལ༌ ཛད༌ཁན༌ནི༌ ཞལ༌ཆད༌པོ༌ དྲན༌དྲའ༌ མ༌གྲུབ༌བ༌ ཨིན༌ནོག༌ག༌? མ༌ནེ༌ མ༌ནོག༌། ཨིས༌ར༌ཨེལ༌ལི༌ ཡུལ༌ལ༌ སྐྱེས༌ཁན༌གུན༌ནི༌ ནང༌ནེའང༌ ཚང༌མ༌, དཀོན༌མཆོག༌གི༌ མི༌གུན༌ནི༌ ནང༌ང༌ ཐེའ༌ མ༌ཛདས༌།"]], [["ཨབ༌ར༌ཧམ༌མི༌ པུར༌གྱུད༌ ཨིན༌ཁན༌གུན༌ནི༌ ནང༌ནེའང༌ ཚང༌མ༌, ཨབ༌ར༌ཧམ༌མི༌ དེན༌བའེ༌ ཕྲུ༌གུ༌ མ༌ནོག༌, ཅིའ༌ཞུ༌ན༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, \"ཨི༌སཱག༌ ནི༌ ཏེན༌ན༌ བུ༌ཚ༌བོ༌ ཨིན༌, ཀ༌བོ༌ གྱུད༌ཏེ༌ ཁྱོ༌རང༌ངི༌ པུར༌གྱུད༌གུན༌ བྱུང༌ཨིན༌།"], ["\""]], [["ཏེ༌བོའེ༌ ཏོན༌ ནི༌, ཟུགས༌སི༌ ཐོག༌ནེ༌ ཨབ༌ར༌ཧམ༌མི༌ པུར༌གྱུད༌གུན༌ དཀོན༌མཆོག༌གི༌ ཕྲུ༌གུ༌ མ༌ཐེའ༌, ཞལ༌ཆད༌ ཛད༌ཁན༌ནི༌ པུར༌གྱུད༌གུན༌, ཨབ༌ར༌ཧམ༌མི༌ ཕྲུ༌གུ༌ ཐེའ༌ ཛད༌ཨིན༌།"]], [["ཅིའ༌ཟེར༌ན༌ དཀོན༌མཆོག༌གི༌ ཞལ༌ཆད༌ ཛདས༌, \"སྟིང༌མ༌ ལོ༌, ཧ༌ལམ༌ འིན༌ན༌ཏུས༌ཤིག༌ག༌ ང༌ ལོགས༌ཏེ༌ ཡོང༌ ཟ༌ནེ༌ སཱ༌ར༌, བུ༌ཚ༌ཞིག༌ སྐྱེས༌ཏེ༌ ཡོང༌ཨིན༌།"], ["\""]], [["འི༌ བུ༌ཚ༌བོ༌ ང༌དང༌གུན༌ནི༌ ཕ༌མེས༌པོ༌ ཨི༌སཱག༌ ཨིན༌པིན༌། ཁོའེ༌ ར༌བེ༌ཀ༌ ན༌མ༌ ཅོས༌ ཡང༌ ར༌བེ༌ཀ༌ བུ༌ཚ༌ ཚག༌ཕྲུག༌ ཇོར༌།"]], [["ཨིན༌ནའང༌ ཁོང༌གུན༌ སྐྱེ༌ སང༌ སྔུན༌ལ༌, ཡང༌ ཁོང༌གུན༌ནི༌ ཟང༌པོ༌ ཡ༌ ངན༌པ༌ ཅོའེ༌ སང༌ སྔུན༌ལ༌, ར༌བེ༌ཀ༌ དཀོན༌མཆོག༌གི༌ ཆོགས༌ནེ༌ ལོན༌ཞིག༌ ཐོབ༌། ༼འི༌ ལོན༌བོའེ༌ ཏོན༌ ནི༌, དཀོན༌མཆོག༌གི༌ མི༌གུན༌ ཁོང༌རང༌ངི༌ གྱུན༌ཚན༌ཞིག༌གི༌ ཕིའ༌ ལྡམ༌མ༌ ཛདས༌,"]], [["ཁོང༌ངི༌ མི༌གུན༌ བོད༌ད༌ ཛདས༌, ཨིན༌ནའང༌ ཏེ༌གུན༌ནི༌ ལས༌ ཟང༌པོ༌ ཡ༌ ངན༌པ༌ གུན༌ནི༌ཀ༌ རག༌ལས༌ཏེ༌ མ༌ནོག༌༽། ཁོང༌ངི༌ ར༌བེ༌ཀ༌ མོལས༌, \"ཁྱོ༌རང༌ངི༌ བུ༌ཚ༌ ཆེའ༌བོའེ༌ ཆུང༌ང༌བོའ༌ ཞབ༌སྟོག༌ ཞུ༌ཨིན༌།"], ["\""]], [["ཏེ༌ཟུག༌ གྲུབ༌ཅེས༌ལ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,"], ["\"ངའེ༌ ཡ༌ཀོབ༌བ༌ ཅེས༌པ༌ ཅོའད༌"], ["ཨིན༌ནའང༌ ཨི༌སུ༌ གྱབ༌ གྱུར༌རད༌།\""]], [["ཏེ༌ནེ༌ ང༌དང༌གུན༌ནི༌, དཀོན༌མཆོག༌ མི༌འོས༌པ༌ ཛད༌ཁན༌ཞིག༌ ཞུགས༌ཏེ༌ ཨིན༌ནོག༌ ཟེར༌ཨིན༌ན༌? མ༌ནེ༌ མ༌ནོག༌།"]], [["དཀོན༌མཆོག༌གི༌ མོ༌ཟེས༌ལ༌ མོལ༌ལ༌ ཛདས༌,"], ["\"ངའེ༌ ལྡམ༌ཁན༌གུན༌ནི༌ཀ༌ སྙིང༌རྗེ༌ ལྟན༌ཨིན༌,"], ["ཡང༌ ངའེ༌ ལྡམ༌ཁན༌གུན༌ནི༌ཀ༌ ཅམས༌པ༌ ལྟན༌ཨིན༌།"], ["\""]], [["ཏེན༌ན༌བོའེ༌ཕིའ༌ ཏེ༌བོ༌ མི༌ དོད༌པ༌ ཡ༌ རྩོན༌གྲུས༌སི༌ཀ༌ མན༌པ༌, དཀོན༌མཆོག༌གི༌ སྙིང༌རྗེ༌ཀ༌ རག༌ལས༌ཏེ༌ ཨིན༌ནོག༌།"]], [["དཀོན༌མཆོག༌གི༌ ཨི༌ཇིབ༌བི༌ གྱལ༌པོ༌ ཕེ༌རོའ༌ མོལ༌ཁན༌བོ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ ཨིན༌ནོག༌, \"ཁྱོ༌རང༌ངི༌ ནང༌ང༌ ངའེ༌ ཤེད༌པོ༌ ལྟན༌ཅེས༌ དང༌ ངའེ༌ མིང༌བོ༌ ཇིག༌རྟེན༌ གང༌པོའེ༌ ནང༌ང༌ ཕེལ༌ཅུག༌ཅེས༌སི༌ ཕིའ༌ ངའེ༌ ཁྱོ༌རང༌ ལྡམས༌ཏེ༌ ཨིན༌།"], ["\""]], [["ཏེན༌ན༌བོའེ༌ཕིའ༌ དཀོན༌མཆོག༌གི༌ སྙིང༌རྗེ༌ ལྟན༌ཅེས༌སི༌ ཐུགས༌དོད༌ ཡོད༌ཁན༌གུན༌ནི༌ཀ༌ སྙིང༌རྗེ༌ ལྟན༌ན༌ ཛད༌ཨིན༌, ཡང༌ ཁོང༌ངི༌ སྙིང༌ སྐྱོང༌པོ༌ ཅོའ༌ ཛད༌ཅེས༌སི༌ ཐུགས༌དོད༌ ཡོད༌ཁན༌གུན༌ནི༌ སྙིང༌གུན༌ སྐྱོང༌པོ༌ ཛད༌ཨིན༌།"]], [["ཁྱོ༌ཞ༌གུན༌ནི༌ ཟེར༌སྲིད༌ཅེས༌ ཨིན༌ནོག༌, \"སེམས༌ གྱུར༌ཏེ༌ གྱོད༌པ༌ མ༌ཅོ༌ཁན༌གུན༌ལ༌ ཅིའ༌ དཀོན༌མཆོག༌གི༌ སྐྱོན༌ ཀལ༌ལ༌ ཛད༌ད༌ནོག༌? དཀོན༌མཆོག༌གི༌ ཁོང༌གུན༌ལ༌ ཅོ༌ ཅུག༌ག༌ ཛད༌ཁན༌བོ༌ ཁོང༌གུན༌ནི༌ ཅོས༌ཏེ༌ མ༌ནོག༌ག༌?\""]], [["ཨིན༌ནའང༌ དཀོན༌མཆོག༌གི༌ གྱབ༌གལ༌ལ༌ སྤེ༌ར༌ ཟེར༌ཁན༌ ཁྱོ༌རང༌ མི༌ སུ༌ ཨིན༌? ཅོ༌ཁན༌བོའེ༌ ཅོའ༌ ཛད༌ཁན༌བོའ༌ ཟེར༌གོས༌ས༌, \"ཅིའ༌ ཉེ༌རང༌ངི༌ ང༌ འི༌ཙོགས༌ ཅོའ༌ ཛད༌ཏེ༌ ཨིན༌?\""]], [["ཟ༌མ༌ ཅོ༌ཁན༌ཞིག༌གི༌ ཏེན༌ན༌ ཀ༌ལག༌པོའེ༌ ཀ༌ནེ༌ ཟ༌མ༌ ཅིག༌, རྩི༌ཝ༌ཅན༌ནི༌ ལས༌ལ༌ ཀོལ༌ཅེས༌, ཡང༌ ཅིག༌ ཞག༌ཏང༌ངི༌ ལས༌ལ༌ ཀོལ༌ཅེས༌སི༌ ཕིའ༌, ཅོ༌ཅེས༌སི༌ ཐོབ༌ཏང༌ ཁོའ༌ མེད༌པ༌ ཨིན༌ནོག༌ག༌?"]], [["ཏེན༌ན༌ ཙོགས༌ལ༌, ཞན༌ དཀོན༌མཆོག༌ག༌ ཁོང༌རང༌ངི༌ ཐུགས༌སྲོ༌ དང༌ ཤེད༌པོ༌ ལྟན༌ཅེས༌སི༌ ཐོབ༌ཏང༌ ཡོད༌ནའང༌, ཁོང༌ངི༌ ཐུགས༌སྲོ༌ བབས༌ཤེས༌ དང༌ ཁྲེས༌སྟོར༌ ཆ༌ཅེས༌ ཆོགས༌ལ༌ ཆའ༌ཁན༌གུན༌ནི༌ཀ༌ མ༌སྲན༌ཏྲེ༌ ཟོད༌པ༌ སྒོམ༌མ༌ ཛད༌ད༌ནོག༌།"]], [["ཁོང༌ངི༌ སྙིང༌རྗེ༌ ལྟན༌ན༌ ཛད༌ཁན༌གུན༌ནི༌ཀ༌ ཁོང༌ངི༌ ཐུག༌རྗེ༌ ཙམ༌ཤིག༌གི༌ གྱས༌པ༌ ཨིན༌ཁན༌བོ༌ ལྟན༌ཅེས༌ལ༌ ཁོང༌ངི༌ ཏེ༌བོ༌ ཅོའ༌ ཛདས༌། ཡང༌ ཁོང༌ངི༌ ཏེ༌གུན༌ སྔུན༌ནེ༌ ཕར༌ལ༌ ནམ༌ཁའེ༌ ནང༌ང༌ ཟིར༌རྗིད༌ཅན༌ནི༌ ནས༌སའེ༌ ཕིའ༌ གྲལ༌གྲིག༌ ཅོའ༌ ཛད༌ཏེ༌ ཨིན༌པིན༌།"]], [["ཁོང༌ངི༌ ལྡམ༌མ༌ ཛད༌ཁན༌གུན༌ནི༌ ནང༌ང༌ ང༌དང༌གུན༌ནའང༌ ཨིན༌ནོག༌, ཡ༌ཧུ༌དཱ༌པ༌གུན༌ ཅིག༌པོའེ༌ ཕིའ༌ མན༌པ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའང༌ ཨིན༌ནོག༌།"]], [["ཀ༌ཟུག༌ ཡ༌ཧུ༌དཱ༌པ༌ མན༌ཁན༌གུན༌ནི༌ སྐོར༌ལ༌ ལུང༌སྟོན༌པ༌ ཧོ༌ཤཱ༌ཡི༌ སྤེ༌ཆའེ༌ ནང༌ང༌ དཀོན༌མཆོག༌གི༌ མོལ༌ལ༌ ཛདས༌,"], ["\"ངའེ༌ མན༌ཁན༌ནི༌ མི༌གུན༌ལ༌ ངའེ༌ ང༌རང༌ངི༌ མི༌ ཟེར༌ཨིན༌།"], ["ཡང༌ ངའེ༌ ཅེས༌པ༌ མ༌ཅོ༌ཁན༌གུན༌ལ༌ ངའེ༌ ཅེས༌པ༌ ཅོ༌ཨིན༌།"], ["\""]], [["ཡང༌ \" 'ཁྱོ༌རང༌གུན༌ ངའེ༌ མི༌གུན༌ མན༌' མོལ༌ཁན༌ནི༌ ཏེན༌ན༌ ནས༌ས༌བོའེ༌ཀ༌"], ["ཁོང༌གུན༌ལ༌, 'སོན༌པོ༌ དཀོན༌མཆོག༌གི༌ ཕྲུ༌གུ༌གུན༌' མོལ༌ཨིན༌།"], ["\""]], [["ཡང༌ ཨིས༌ར༌ཨེལ༌པ༌གུན༌ནི༌ སྐོར༌ལ༌ ལུང༌སྟོན༌པ༌ ཡེ༌ཤ༌ཡཱའེ༌ ཀུ༌ཅོ༌ ཏང༌ཨིན༌ ཟེརས༌,"], ["\"ཞན༌ ཨིས༌ར༌ཨེལ༌ལི༌ མི༌གུན༌ གྱ༌ཚོའེ༌ ཐའ༌མ༌ ཡོད༌ཁན༌ནི༌"], ["པེ༌མ༌ ཙོགས༌ མང༌པོ༌ ཡོད༌ཏེའང༌, ཁ༌ཅིག༌ མ༌ནེ༌ མི༌སྐྱོབ༌།"]], [["ཅིའ༌ཟེར༌ན༌ གཙོ༌བོའེ༌, ཁོང༌རང༌ངི༌ ཆད༌པ༌བོ༌ འི༌ ཇིག༌རྟེན༌ནི༌ཀ༌"], ["གྱོགས༌པ༌ དང༌ གང༌པོ༌ ཁྱོང༌ང༌ ཛད༌ཨིན༌།"], ["\""]], [["དམ༌པའེ༌ སུང༌རབས༌སི༌ ཞན༌ཡང༌ ནས༌ས༌ཞིག༌གི༌ ནང༌ང༌ ཡེ༌ཤ༌ཡཱའེ༌ འིན༌ན༌ སྤེ༌ར༌བོ༌ བྲིའ༌ ཛད༌ཏེ༌ ཨིན༌ནོག༌,"], ["\"གལ༌ཏེས༌ ནམ༌ཁའེ༌ མག༌མི༌གུན༌ནི༌ གཙོ༌བོའེ༌,"], ["ང༌ཏི༌ ཕྲུ༌གུ༌ ཉུ༌ངུན༌ཞིག༌ ཕུད༌ད༌ མ༌ཛད༌པིན༌ན༌,"], ["ཏེ༌ནེ༌ ང༌དང༌གུན༌ སོ༌དོམ༌པ༌ ཙོགས༌ལ༌ མེད༌ཁན༌"], ["ཡང༌ ག༌མོ༌ར༌པ༌ ཙོགས༌ལ༌ ཁྲེས༌སྟོར༌ ཅོའ༌ ཛད༌ཏེ༌ ཡོད༌གྲོ༌།\""]], [["9:30 ནེ༌ 10:4"], ["ཏེ༌ ཚང༌མའེ༌ ཏོན༌བོ༌ ཏེ༌ནེ༌ ཅི༌ ཨིན༌ནོག༌? ཞན༌ ཡ༌ཧུ༌དཱ༌པ༌ མན༌ཁན༌གུན༌ནི༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ གྱུར༌ཅེས༌སི༌ རྩོན༌གྲུས༌ མ༌ཅོ༌ནའང༌, ཁོང༌གུན༌ནི༌ ཏད༌པ༌ ཅོ༌ཅེས༌པོའེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ གྱུར༌།"]], [["ཨིན༌ནའང༌ ཨིས༌ར༌ཨེལ༌པ༌གུན༌ནི༌ ཁྲིམས༌གུན༌ ཁའ༌ཉན༌ཏེ༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ གྱུར༌ཅེས༌སི༌ མ༌སྲན༌ཏྲེ༌ རྩོན༌གྲུས༌ ཅོ༌ནའང༌, ཁྲངས༌པོ༌ མ༌ནེ༌ མ༌ལུས༌།"]], [["ཅིའ༌ ཁྲངས༌པོ༌ མ༌ལུས༌? ཅིའ༌ཟེར༌ན༌ ཁོང༌གུན༌ནི༌ ཏད༌པ༌ མན༌པ༌, ཁྲིམས༌ ཁའ༌ཉན༌ཏེ༌ ལས༌ ཅོ༌ཅེས༌པོ༌ གྱུད༌ཏེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ གྱུར༌ཅེས༌སི༌ རྩོན༌གྲུས༌ ཅོས༌། ཁོང༌གུན༌ ཁོང༌རང༌གུན༌ནི༌ ལམ༌མི༌ཀ༌ ཡོད༌ཁན༌ནི༌ རྡོའ༌ ཆེན༌མོའེ༌ཀ༌ སྒག༌གྱབས༌ཏེ༌ ཨིན༌ནོག༌།"]], [["དཀོན༌མཆོག༌གི༌ ཡ༌ཧུ༌དཱ༌པ༌གུན༌ལ༌ ཏེ༌བོའེ༌ སྐོར༌ལ༌ སྤང༌པུད༌ད༌ ཛདས༌, ནམ༌ ཁོང༌ངི༌ དམ༌པའེ༌ སུང༌རབས༌སི༌ ནང༌ང༌ མོལས༌,"], ["\"ངའེ༌ ཡེ༌རུ༌ཤ༌ལེམ༌མི༌ ནང༌ང༌ མི༌གུན༌ལ༌ སྒག༌གྱབ༌ཅུག༌ཁན༌ནི༌"], ["རྡོའ༌ཞིག༌ བོར༌རད༌, གྱེལ༌ཅུག༌ཁན༌ནི༌ ཕོ༌ལོངས༌ཞིག༌།"], ["ཨིན༌ནའང༌ ཁོང༌ངི༌ ནང༌ང༌ ཨིད༌ཤེས༌ ཅོ༌ཁན༌ནི༌,"], ["རེ༌ཝ༌བོ༌ མ༌ནེ༌ ཅག༌ག༌ མི༌ཛད༌།"]]], [[["ཅེས༌པའེ༌ སྤུན༌གུན༌, ངའེ༌ སྙིང༌ངི༌ དོད༌པ༌ དང༌ དཀོན༌མཆོག༌ག༌ མོས༌ལམ༌ ཕུལ༌ཅེས༌པོ༌ ནི༌ ཨིས༌ར༌ཨེལ༌པ༌གུན༌ སྐྱོབ༌ཅེས༌སི༌ ཕིའ༌ ཨིན༌།"]], [["ཁོང༌གུན༌ནི༌ དཀོན༌མཆོག༌ ཐུགས༌ཐད༌ ཅུག༌ཅེས༌སི༌ དོད༌པའེ༌ ནང༌ང༌ རྩོན༌གྲུས༌ སྲན༌ཏྲེ༌ ཅོ༌ཁན༌བོའ༌ ངའེ༌ སྤང༌པོ༌ ཏང༌ངད༌, ཨིན༌ནའང༌ ཁོང༌གུན༌ནི༌ དཀོན༌མཆོག༌ ཙལ༌ཅེས༌སི༌ ལམ༌བོ༌ ནོར༌ཏེ༌ ཨིན༌ནོག༌།"]], [["ཁོང༌གུན༌ལ༌ དཀོན༌མཆོག༌གི༌ ཆོགས༌ནེ༌ ཡོང༌ཁན༌ནི༌ དྲང༌པོའེ༌ སྐོར༌ལ༌ གྱུས༌ མེད༌པ༌ ཨིན༌ནོག༌། ཁོང༌གུན༌ དཀོན༌མཆོག༌གི༌ དྲང༌པོའེ༌ ལམ༌མི༌ཀ༌ གྲུལ༌ཅེས༌ལ༌ མ༌ཐད༌ད༌, ཁོ༌རང༌གུན༌ནི༌ རྩོན༌གྲུས༌ གྱུད༌ཏེ༌, དྲང༌པོ༌ གྱུར༌ཅེས༌ལ༌ ཐད༌ད༌ནོག༌།"]], [["མ༌ཤི༌ཀའེ༌ ནང༌ང༌ ཁྲིམས༌སི༌ སྒོས༌དོམ༌ ཚང༌མ༌ གྲུབ༌བ༌ ཛད༌ཏེ༌ ཨིན༌ནོག༌, ཏེ༌བོའེ༌ བྲས༌བུ༌ ཁོང༌ངི༌ ནང༌ང༌ ཏད༌པ༌ ཅོ༌ཁན༌ ཚང༌མ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཅོའ༌ ཛད༌ད༌ནོག༌།"]], [["10:5 ནེ༌ 21"], ["མོ༌ཟེས༌སི༌ བྲིའ༌ཛདས༌, ཁྲིམས༌ ནང༌ཞིན༌ མི༌ཞིག༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ གྱུར༌ཅེས༌སི༌ སྒོས༌དོམ༌བོ༌ ནི༌ \"ཁྲིམས༌ ཚང༌མ༌ ཁའ༌ཉན༌གོ༌ཤེས༌\" ཨིན༌ནོག༌།"]], [["ཨིན༌ནའང༌ ཏད༌པ༌ གྱུད༌ཏེ༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ གྱུར༌ཅེས༌སི༌ ལབ༌ཞ༌བོའེ༌ མོལས༌, \"ཁྱོ༌ཞའེ༌ སྙིང༌ངི༌ ནང༌ང༌, 'སུ༌ ནམ༌ཁའ༌ ཆེན༌'"], ["ཅིའ༌ སམ༌མད༌? ༼ཡང༌ན༌ ཐུར༌ལ༌ སྐྱོད༌ཏེ༌ ཐར༌པའེ༌ ལོན༌བོ༌ ང༌དང༌གུན༌ལ༌ ཤད༌ད༌ ཛད༌ཅེས༌སི༌ ཕིའ༌ མ༌ཤི༌ཀའ༌ བོད༌ད༌ལ༌༽།\""]], [["ཡ༌ ཅིའ༌ སམ༌མད༌, \" 'ཡོག༌ག༌ ཤི༌ཁན༌གུན༌ནི༌ ནས༌སའེ༌ ནང༌ང༌ སུ༌ ཆེན༌?'"], ["༼ཡང༌ན༌ ཏེ༌ནང༌ནེ༌ མ༌ཤི༌ཀ༌ བིངས༌ཏེ༌ སྐྱོད༌ཏེ༌ ཐར༌པའེ༌ ལོན༌བོ༌ ང༌དང༌གུན༌ལ༌ ཤད༌ད༌ ཛད༌ ཟེར༌ཅེས༌ལ༌༽།\""]], [["ཨིན༌ནའང༌ ཏད༌པའེ༌ སྐོར༌ལ༌ ལབ༌ཞའེ༌ ཅི༌ མོལ༌དུག༌?,"], ["\"ལོན༌བོ༌ ཁྱོ༌ཞའེ༌ ལག༌ག༌ ཡོད༌ཏེ༌ ཨིན༌ནོག༌"], ["ཏེ༌བོ༌ ཁྱོ༌ཞའེ༌ ཁལ༌པག༌ དང༌ སྙིང༌ གུན༌ནི༌ ནང༌ང༌ ཡོད༌ཏེ༌ ཨིན༌ནོག༌།\""], ["ཡང༌ ཏེན༌ན༌ ལོན༌བོ༌ ནི༌, མ༌ཤི༌ཀའེ༌ ནང༌ང༌ ཏད༌པ༌ ཅོ༌ཅེས༌ལ༌ ང༌ཞའེ༌ ཆོས༌ཤད༌ཁན༌ནི༌ ལོན༌བོ༌ ཨིན༌།\""]], [["གལ༌ཏེས༌ ཁྱོ༌ཞའེ༌ རང༌ངི༌ ཁའ༌ནེ༌, ཡེ༌ཤུ༌ གཙོ༌བོ༌ ཨིན༌ཁན༌བོ༌ ཟེར༌ཅེས༌ དང༌ དཀོན༌མཆོག༌གི༌ ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌པོའ༌ ལང༌ང༌ ཛད༌ཏེ༌ ཨིན༌ཁན༌བོའ༌ ཏད༌པ༌ ཅོ༌ན༌, ཁྱོ༌ཞ༌གུན༌ སྐྱོབ༌བ༌ ཛད༌ཨིན༌།"]], [["ཁྱོ༌ཞ༌གུན༌ནི༌ སྙིང༌ངི༌ ནང༌ང༌ ཏད༌པ༌ ཡོད༌ཅེས༌པོའེ༌, ཁྱོ༌ཞ༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཅོའ༌ ཛདས༌, ཡང༌ ཁའ༌ནེ༌ ཤད༌ཅེས༌པོའེ༌, ཁྱོ༌ཞ༌གུན༌ སྐྱོབ༌བ༌ ཛདས༌།"]], [["ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, \"ཁོང༌ངི༌ ནང༌ང༌ ཨིད༌ཤེས༌ ཅོ༌ཁན༌གུན༌ནི༌ རེ༌ཝ༌བོ༌ མ༌ནེ༌ ཅག༌ག༌ མི༌ཛད༌།\""]], [["ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌ གུན༌ནི༌ ནང༌ང༌ ཅའང༌ ཁྱད༌ མེད༌པ༌ ཨིན༌ནོག༌། ཏེན༌ན༌ གཙོ༌བོ༌བོ༌ ཚང༌མའེ༌ གཙོ༌བོ༌ ཨིན༌ནོག༌, ཡང༌ ཁོང༌ང༌ ཞུ༌ཝ༌ ཕུལ༌ཁན༌གུན༌ལ༌ སྙིང༌ ཕེས༌ཏེ༌ སལ༌ལ༌ ཛད༌ད༌ནོག༌།"]], [["ཅིའ༌ཞུ༌ན༌ \"གཙོ༌བོའ༌ སྐྱོབ༌ཅེས༌ལ༌ ཞུ༌ཝ༌ ཕུལ༌ཁན༌ ཚང༌མ༌ ཁོང༌ངི༌ སྐྱོབ༌བ༌ ཛད༌ཨིན༌།\""]], [["ཏེ༌ནེ༌ ཁོང༌གུན༌ནི༌ ཀ༌ཟུག༌གི༌ ཞུ༌ཝ༌ ཕུལ༌ཨིན༌, གལ༌ཏེས༌ ཏེ༌གུན༌ནི༌ ཁོང༌ང༌ ཏད༌པ༌ མ༌ཅོ༌ན༌? ཡང༌ ཁོང༌གུན༌ནི༌ ཀ༌ཟུག༌གི༌ ཏད༌པ༌ ཅོ༌ཨིན༌, གལ༌ཏེས༌ ཏེ༌གུན༌ནི༌ ཁོང༌ངི༌ སྐོར༌ལ༌ མ༌ནེ༌ མ༌ཚོར༌ར༌ ཡོད༌ན༌? ཡང༌ ཁོང༌གུན༌ལ༌ ཀ༌ཟུག༌གི༌ ཚོར༌ཨིན༌ གལ༌ཏེས༌ སུ༌ཞིག༌གིའང༌ ཁོང༌ངི༌ སྐོར༌ལ༌ མ༌ཤད༌ན༌?"]], [["ཡང༌ གལ༌ཏེས༌ ཀལ༌ཏེ༌ མན༌པིན༌ན༌, ཁོང༌གུན༌ ཡོད༌ས༌ སོང༌ཏེ༌ ཆོས༌ ཀ༌ཟུག༌གི༌ ཤད༌ཨིན༌? ཏེན༌ན༌བོའེ༌ཕིའ༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, \"གའ༌མོའེ༌ ནས༌ཚུལ༌ ཁྱོང༌ཁན༌གུན༌ནི༌ རྐང༌པ༌ ཙམ༌ཤིག༌གི༌ ཅིན༌ལབས༌ཅན༌ མ༌ནོག༌།\""]], [["ཨིན༌ནའང༌ སུ༌ཚང༌མའེ༌ གའ༌མོའེ༌ ནས༌ཚུལ༌ལ༌ གའ༌སུས༌ ཞུའ༌མ༌ནོག༌, ཅིའ༌ཟེར༌ན༌ ལུང༌སྟོན༌པ༌ ཡེ༌ཤ༌ཡཱའེ༌ ཟེརས༌, \"གཙོ༌བོ༌ལེ༌, སུའི༌ ང༌དང༌ངི༌ ལོན༌བོའ༌ ཨིད༌ཤེས༌ ཅོས༌?"], ["\""]], [["སོང༌པ༌སང༌ ལོན༌བོ༌ ཉན༌ཅེས༌ ཅིག༌པོ༌ གྱུད༌ཏེ༌ ཏད༌པ༌བོ༌ ཡོང༌ང༌ནོག༌, ཡང༌ ཏེ༌ ལོན༌བོ༌ ནི༌ མ༌ཤི༌ཀའེ༌ སྐོར༌རི༌ གའ༌མོའེ༌ ནས༌ཚུལ༌བོ༌ ཨིན༌ནོག༌།"]], [["ཨིན༌ནའང༌ ངའེ༌ ཏྲིའད༌, ཅི༌ ཨིས༌ར༌ཨེལ༌པ༌གུན༌ལ༌ ལོན༌བོ༌ མ༌ཚོར༌ར༌ ཨིན༌ནོག༌ག༌? འོ༌ན༌, ཁོང༌གུན༌ནི༌ ཚོར༌ཏེ༌ ཨིན༌ནོག༌,"], ["\"ལོན༌བོ༌ ཇིག༌རྟེན༌ གང༌པོའེ༌ ནང༌ང༌ ཕེལ༌ཏེ༌ ཨིན༌ནོག༌,"], ["ཡང༌ བཀའ༌བོ༌ ཇིག༌རྟེན༌ནི༌ ཐའ༌མ༌ ཚོག༌པའང༌ ལེབས༌ཏེ༌ ཨིན༌ནོག༌།"], ["\""]], [["ཨིན༌ནའང༌ ངའེ༌ ཡང༌སྐྱར༌ ཏྲིའད༌, ཅི༌ ཨིས༌ར༌ཨེལ༌པ༌གུན༌ལ༌ ཧ༌མ༌གོའ༌ ཨིན༌ནོག༌ག༌? ཁོང༌གུན༌ནི༌ ཧ༌གོ༌ཏེ༌ ཨིན༌ནོག༌, ཅིའ༌ཟེར༌ན༌ མོ༌ཟེས༌སི༌ ཏུས༌ལའང༌ དཀོན༌མཆོག༌གི༌ མོལ༌ལ༌ ཛདས༌,"], ["\"གྱལ༌ཁམས༌ མན༌ཁན༌ནི༌ མི༌གུན༌ གྱུད༌ཏེ༌,"], ["ངའེ༌ ཁྱོ༌ཞ༌གུན༌ནི༌ ནང༌ང༌ ཚིག༌ཅེས༌ སྐྱེ༌ཅུག༌ཨིན༌,"], ["སམ༌བ༌ མེད༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ གྱུད༌ཏེ༌,"], ["ངའེ༌ ཁྱོ༌ཞ༌གུན༌ནི༌ ནང༌ང༌ སྲོ༌ སྐྱེ༌ཅུག༌ཨིན༌།"], ["\""]], [["ཡང༌ སྟིང༌ནེ༌ དཀོན༌མཆོག༌གི༌ ཆོགས༌ནེ༌ ཡེ༌ཤ༌ཡཱའེ༌ ཧམ༌པ༌ ཉམ༌པོ༌ མོལས༌,"], ["\"ངའ༌ མ༌ཙལ༌ཁན༌ནི༌ མི༌གུན༌ནི༌ ངའེ༌ ནང༌ང༌ ཏད༌པ༌ ཅོས༌།"], ["ངའ༌ ཤེས༌ཉིན༌ མ༌གྲོ༌ཁན༌གུན༌ལ༌, ངའེ༌ ང༌རང༌ སྔོན༌ཅུགས༌པིན༌།\""]], [["ཨིན༌ནའང༌ ཨིས༌ར༌ཨེལ༌པ༌གུན༌ནི༌ སྐོར༌ལ༌ དཀོན༌མཆོག༌གི༌ མོལས༌,"], ["\"ཉི༌མ༌ གང༌པོ༌ ངའེ༌ ང༌རང༌ངི༌ ལག༌པ༌ ཁོང༌གུན༌ལ༌ གའ༌སུས༌ ཞུའ༌ལ༌ རྐྱངས༌ཏེ༌ བོར༌པིན༌,"], ["ཨིན༌ནའང༌ ཁོང༌གུན༌ ཁའ༌མི༌ཉན༌ དང༌ ངོ༌ལོག༌ ཅོ༌ཁན༌ ཡོད༌པིན༌།\""]]], [[["11:1 ནེ༌ 24"], ["ཏེ༌ནེ༌ ངའེ༌ ཏྲིའད༌, ཅི༌ དཀོན༌མཆོག༌གི༌ ཁོང༌རང༌ངི༌ མི༌ ཨིས༌ར༌ཨེལ༌པ༌གུན༌ ཕང༌ང༌ ཛདས༌ས༌? མ༌ནེ༌ ཕང༌ང༌ མ༌ཛདས༌། ང༌ ང༌རང༌ ཨིས༌ར༌ཨེལ༌པ༌ཞིག༌, ཨབ༌ར༌ཧམ༌མི༌ པུར༌གྱུད༌, བེན༌ཡཱ༌མིན༌ སྡེ༌ནེ༌ ཨིན༌།"]], [["དཀོན༌མཆོག༌གི༌ གོ༌ཟུག༌ནེ༌ ཕར༌ལ༌ ལྡམ༌མ༌ ཛད༌ཁན༌ནི༌ ཁོང༌རང༌ངི༌ མི༌གུན༌ ཕང༌ང༌ མ༌ཛདས༌། ཅི༌ ཏེ༌བོའེ༌ སྐོར༌ལ༌ དམ༌པའེ༌ སུང༌རབས༌སི༌ ནང༌ང༌ མོལ༌ཁན༌བོ༌ ཁྱོ༌ཞ༌གུན༌ལ༌ གྱུས༌མེད༌ད༌? ལུང༌སྟོན༌པ༌ ཨེ༌ལི༌ཡཱའེ༌ ཨིས༌ར༌ཨེལ༌པ༌གུན༌ནི༌ གྱབ༌གལ༌ལ༌ དཀོན༌མཆོག༌ག༌ ཞུ༌ཝ༌ ཕུལས༌,"]], [["\"གཙོ༌བོ༌ལེ༌ ཁོང༌གུན༌ནི༌ ཉེ༌རང༌ངི༌ ལུང༌སྟོན༌པ༌གུན༌ སད༌ཏེ༌ ཉེ༌རང༌ངི༌ ཆོད༌ཁྲི༌གུན༌ ཤིགས༌། ང༌རང༌ ཅིག༌པོ༌ ལུས༌ཏེ༌ ཡོད༌, ཡང༌ ཁོང༌གུན༌ནི༌ ངའང༌ སད༌ཅེས༌སི༌ རྩོན༌གྲུས༌ ཅོ༌རུག༌།"], ["\""]], [["ཡང༌ དཀོན༌མཆོག༌གི༌ ལན༌སལ༌ལ༌ ཛད༌ཁན༌བོ༌ ཁྱོ༌ཞ༌གུན༌ལ༌ ཨིད༌ཏུ༌ མེ༌རག༌ག༌? \"ངའེ༌ ང༌རང༌ངི༌ ཕིའ༌ བའལ༌ ཟེར༌ཁན༌ནི༌ སྐུན༌དྲའེ༌ དུན༌ལ༌ ཆག༌ མ༌ཕུལ༌ཁན༌ སྟོང༌རྡུན༌ སྐྱོབས༌ཏེ༌ བོར༌ཏེ༌ ཡོད༌།"], ["\""]], [["ཏེ༌ཙོགས༌ དི༌རིང༌ངའང༌ ཨིན༌ནོག༌, དཀོན༌མཆོག༌གི༌ ཐུག༌རྗེའེ༌ ཞས༌ཏེ༌, ཨིས༌ར༌ཨེལ༌པ༌ ཉུ༌ངུན༌ཞིག༌ དཀོན༌མཆོག༌ག༌ ཨིད༌ཤེས༌ཅན༌ ལུས༌ཏེ༌ ཨིན༌ནོག༌།"]], [["ཡང༌ གལ༌ཏེས༌ ཐུག༌རྗེའེ༌ ཞས༌ཏེ༌ ཨིན༌ན༌, ཏེ༌ནེ༌ ཏེ༌བོ༌ ཁོང༌གུན༌ནི༌ ལས༌ ཟང༌པོའེ༌ ཞས༌ཏེ༌ མ༌ནོག༌། གལ༌ཏེས༌ ཨིན༌པིན༌ན༌ ཏེ༌ནེ༌ ཁོང༌ངི༌ ཐུག༌རྗེ༌བོ༌, རིན༌ མ༌ཤལ༌ལ༌ ཡང༌ འོས༌པ༌ མེད༌པ༌ ཐོབ༌ཏེ༌ མེད༌གྲོ༌།"]], [["ཏེ༌ནེ༌ ཅི༌? དཀོན༌མཆོག༌གི༌ ཆོགས༌སྐྱོར༌ ཐོབ༌ཅེས༌ལ༌ རྩོན༌གྲུས༌ ཅོས༌ཏེ༌ ཙལ༌ཨིན༌ ཡོད༌ཁན༌ ཨིས༌ར༌ཨེལ༌པ༌ མང༌ཆེའ༌བོའ༌ མ༌ཐོབ༌བ༌ ཨིན༌ནོག༌ག༌? དཀོན༌མཆོག༌གི༌ ལྡམ༌མ༌ ཛད༌ཁན༌ ཁ༌ཅིག༌ག༌ ཐོབ༌ཏེ༌ ཨིན༌ནོག༌, ཨིན༌ནའང༌ ལུས༌ཁན༌གུན༌ནི༌ ཁོ༌རང༌གུན༌ནི༌ སྙིང༌ སྐྱོང༌པོ༌ ཅོས༌།"]], [["ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,"], ["\"དཀོན༌མཆོག༌གི༌ ཁོང༌གུན༌ནི༌ སམ༌བ༌གུན༌ ཁྱོར༌ཅུག༌ག༌ ཛདས༌,"], ["ཁོང༌གུན༌ལ༌ མིག༌ ཡོད༌ཏེའང༌ མ༌ཐོང༌ང༌ ཨིན༌ནོག༌"], ["ཡང༌ ནམ༌ཅོག༌ ཡོད༌ཏེའང༌ མ༌ཚོར༌ར༌ ཨིན༌ནོག༌།"], ["\""]], [["ཏེན༌ན༌ ཙོགས༌ལ༌ དཱ༌བིད༌དི༌ མོལས༌,"], ["\"ཁོང༌གུན༌ནི༌ ཁར༌ཇི༌ གངས༌ཏེ༌ ཡོད༌ཁན༌ནི༌ ཅོག༌ཙེ༌བོ༌"], ["ཁད༌ཅེས༌སི༌ པིལ༌ལྡེམ༌ཤིག༌ གྱུར༌ཤིག༌།"], ["ཁོང༌གུན༌ནི༌ ཅིན༌ལབས༌པོའེ༌ ཁོང༌གུན༌ལ༌ སྒག༌གྱབ༌ཅུག༌ཤིག༌།"], ["ཡང༌ ཁོང༌གུན༌ལ༌ འོས༌པ༌ ཨིན༌ཁན༌བོ༌ ཐོབ༌ཤིག༌།"]], [["ཁོང༌གུན༌ལ༌ མི༌ཐོང༌ཅེས༌སི༌ ཕིའ༌ ཁོང༌གུན༌ནི༌ མིག༌ ཞར༌ ཅུག༌ཤིག༌།"], ["ཡང༌ ལྕིན༌ཏྲེ༌ ཁུར༌ཅེས༌པོའེ༌, ཁོང༌གུན༌ ཏུས༌གྱུན༌ནི༌ ཕིའ༌ གུ༌རུ༌ གྱུར༌ཤིག༌།\""]], [["ཅི༌ ཨིས༌ར༌ཨེལ༌པ༌གུན༌ སྒག༌གྱབས༌ཏེ༌ ལང༌ མ༌ནེ༌ མི༌ཉན༌ཅེས༌, ཏེ༌ཟམ༌ སྲན༌ཏྲེ༌ གྱེལ༌ལ༌? མ༌ནེ༌ མ༌གྱེལ༌། ཨིན༌ནའང༌ ཁོང༌ངི༌ ཁའ༌ མི༌ཉན༌ཅེས༌པོའེ༌, དཀོན༌མཆོག༌གི༌ ཐར༌པ༌བོ༌ ཡ༌ཧུ༌དཱ༌པ༌ མན༌ཁན༌གུན༌ལ༌ སལ༌ལ༌ ཛདས༌། ཁོང༌ངི༌ ཏེ༌བོ༌ ཅོའ༌ ཛད༌ཅེས༌སི༌ གྱུན༌ཚན༌བོ༌ ནི༌ ཨིས༌ར༌ཨེལ༌པ༌གུན༌ལ༌ ཚིག༌ཅེས༌ ཡོངས༌ཏེ༌, ཁོ༌རང༌གུན༌ནི༌ ཕིའ༌ ཐར༌པ༌བོ༌ ལེན༌ཅེས༌ལ༌ ཨིན༌ནོག༌།"]], [["ཨིན༌ནའང༌ ཁོང༌གུན༌ནི༌ སྡིག༌པ༌ ཅོ༌ཅེས༌པོའེ༌, ཇིག༌རྟེན༌ གང༌པོའེ༌ མི༌གུན༌ནི༌ ཕིའ༌ ཅིན༌ལབས༌, ཡང༌ ཁོང༌གུན༌ལ༌ དཀོན༌མཆོག༌གི༌ ཆོགས༌སྐྱོར༌ མི༌ཐོབ༌ཅེས༌པོའེ༌, ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའ༌ ཅིན༌ལབས༌ ཁྱོང༌ངད༌ན༌, ཏེ༌ནེ༌ ཡ༌ཧུ༌དཱ༌པ༌ ཚང༌མའེ༌ མ༌ཤི༌ཀའེ༌ ནང༌ང༌ ཏད༌པ༌ ཅོ༌ ཟ༌ནེ༌, ཏད༌པ༌ཅན༌ ཚང༌མ༌ལ༌ ཙམ༌ཤིག༌གི༌ ཆེན༌མོ༌ ཅིན༌ལབས༌ མི༌ཐོབ༌།"]], [["ངའེ༌ འི༌ ཚང༌མ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཟེར༌རད༌, དཀོན༌མཆོག༌གི༌ ང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའ༌ སྐུ༌ཚབས༌ལ༌ སྐོའ༌ ཛད༌ཅེས༌པོའ༌ ཕོ༌སོ༌ ཚོར༌ར༌རག༌།"]], [["ཨིན༌ནའང༌ ངའེ༌ ལས༌པོའེ༌, ཨིས༌ར༌ཨེལ༌པ༌གུན༌ལ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཡོད༌ཁན༌བོའེ༌ཀ༌ ཚིག༌ཅེས༌ ཡོང༌ཅུགས༌ཏེ༌ ཁོང༌ ཁ༌ཅིག༌གའང༌ སྐྱོབ༌ཉན༌ཅེས༌སི༌ ངའེ༌ རེ༌ཝ༌ ཨིན༌།"]], [["གལ༌ཏེས༌ ཁོང༌གུན༌ནི༌ ཕང༌ཅེས༌པོའེ༌, དཀོན༌མཆོག༌གི༌ ཐར༌པ༌བོ༌ ཞན༌ཡང༌ ཇིག༌རྟེན༌པ༌གུན༌ལ༌ སལ༌ལ༌ ཛད༌དད༌ན༌, ཏེ༌ནེ༌ ཨིས༌ར༌ཨེལ༌པ༌གུན༌ནིའང༌ ཏེ༌ ཐར༌པ༌བོ༌ ལེན༌ ཟ༌ནེ༌, ཙམ༌ཤིག༌གི༌ མང༌ང༌ ཐད༌པོ༌ མི༌ཡོང༌། ཏེ༌བོ༌ ཤི༌ཁན༌གུན༌ནི༌ ཕིའ༌ མི༌ཚེ༌ གྱུར༌ཨིན༌།"]], [["གལ༌ཏེས༌ གོ༌མའེ༌ ཁ༌ཟས༌ ཙོགས༌ལ༌ པག༌པའེ༌ ཁག༌ཅིག༌ ཕུལ༌ཁན༌བོ༌ དམ༌པ༌ ཨིན༌ན༌, ཏེ༌ནེ༌ པག༌པའེ༌ གང༌པོ༌ དམ༌པ༌ ཨིན༌ནོག༌། ཏེན༌ན༌ ཙོགས༌ལ༌ ང༌དང༌ ཡ༌ཧུ༌དཱ༌པ༌གུན༌ནི༌ ཕ༌མེས༌པོ༌གུན༌ དམ༌པ༌ ཨིན༌ན༌, ཏེ༌ནེ༌ ཁོང༌གུན༌ནི༌ པུར༌གྱུད༌གུན༌ནའང༌ དམ༌པ༌ ཨིན༌ནོག༌། གལ༌ཏེས༌ ཨོ༌ལིཝ༌ཝི༌ ལྕང༌མའེ༌ པ༌ཀྲག༌པོ༌ དམ༌པ༌ ཨིན༌ན༌, ཏེ༌ནེ༌ ཏེ༌ ལྕང༌མའེ༌ ཡལ༌ག༌གུན༌ནའང༌ དམ༌པ༌ ཨིན༌ནོག༌།"]], [["ཨིན༌ནའང༌ ཏེ༌ ཨོ༌ལིཝ༌ཝི༌ ལྕང༌མའེ༌ ཡལ༌ག༌ ཁ༌ཅིག༌ ཅགས༌ཏེ༌, མ༌ཏབ༌བ༌ སྐྱེ༌ཁན༌ནི༌ ཨོ༌ལིཝ༌ཝི༌ ལྕང༌མའེ༌ ཁོལ༌གུན༌, ཏེ༌ཚབས༌ལ༌ པེ༌ཝན༌ལ༌ ཏངས༌ པ༌སང༌, ཏ༌ ཁྱོ༌ཞ༌གུན༌ནིའང༌ ཏེ༌ ཨོ༌ལིཝ༌ཝི༌ ལྕང༌མའེ༌ སྟོབས༌ཅན༌ པ༌ཀྲག༌གི༌ ཁུའ༌བོ༌ བགོས༌ཏེ༌ ཐུང༌ང༌ནོག༌།"]], [["ཏེ༌ ཡལ༌ག༌ ཅག༌ཁན༌གུན༌ནི༌ ཚབས༌ལ༌ ཁྱོ༌ཞའ༌ པེ༌ཝན༌ལ༌ ཏང༌ཁན༌བོའེ༌ཀ༌ ཕོ༌སོ༌ མ༌ཅོ༌ཤིག༌། ཁྱོ༌ཞ༌གུན༌ ཏེ༌ ལྕང༌མའེ༌ པ༌ཀྲག༌པོ༌ མན༌པ༌ ཡལ༌ག༌ཞིག༌ ཨིན༌ནོག༌།"]], [["ཏེ༌ནེ༌ ཁྱོ༌ཞའེ༌ ཟེར༌སྲིད༌ཨིན༌, \"ངའ༌ པེ༌ཝན༌ལ༌ ཏང༌ཅེས༌སི༌ ཕིའ༌ ཏེ༌ ཡལ༌ག༌གུན༌ ཅག༌ག༌ ཛདས༌།\""]], [["ཏེ༌བོ༌ དེན༌བ༌ ཨིན༌ནོག༌, ཨིན༌ནའང༌ མ༌ཤི༌ཀའེ༌ ནང༌ང༌ ཏད༌པ༌ མ༌ཅོས༌པ༌, ཏེ༌ ཡལ༌ག༌གུན༌ ཅག༌ག༌ ཛདས༌, ཡང༌ ཁྱོ༌ཞའེ༌ ཏད༌པ༌ ཅོ༌ཅེས༌པོའེ༌, ཁྱོ༌ཞ༌གུན༌ ཏེ༌ ལྕང༌མའེ༌ ཁག༌ཤིག༌ ཨིན༌ནོག༌། ཕོ༌སོ༌ མ༌ཅོ༌ཤིག༌, ཨིན༌ནའང༌ ཅི༌ བྱུང༌ཨིན༌ སམས༌ཏེ༌ ཇིགས༌ཤིག༌།"]], [["གལ༌ཏེས༌ དཀོན༌མཆོག༌གི༌ ངོས༌མའེ༌ ཡལ༌ག༌གུན༌ མ༌ཕུད༌ད༌ ཨིན༌ན༌, ཁོང༌ངི༌ ཁྱོ༌ཞ༌གུན༌ནའང༌ ཕུད༌ད༌ མི༌ཛད༌།"]], [["དཀོན༌མཆོག༌ ཐུག༌རྗེ༌ཅན༌ དང༌ ཁྲིམས༌ཅད༌ སྲན༌ཏྲེ༌ ཛད༌ཁན༌ ཨིན༌ཁན༌བོ༌ ཧ༌གོ༌གོས༌། ཁའ༌ མི༌ཉན༌ཁན༌གུན༌ནི༌ ཕིའ༌ ཁྲིམས༌ཅད༌ སྲན༌ཏྲེ༌, ཨིན༌ནའང༌ ཁྱོ༌ཞའེ༌ ཕིའ༌ ཐུག༌རྗེ༌ཅན༌། གལ༌ཏེས༌ ཁྱོ༌ཞའེ༌ ཁོང༌ངི༌ ཐུག༌རྗེའེ༌ ནང༌ང༌ ཨིད༌ཤེས༌ ཅོ༌ཨིན༌ དུག༌ མ༌དུག༌ན༌, ཁྱོ༌ཞ༌གུན༌ནའང༌ ཁོང༌ངི༌ ཅད༌ཏེ༌ ཕང༌ང༌ ཛད༌ཨིན༌།"]], [["ཡང༌ གལ༌ཏེས༌ ཨིས༌ར༌ཨེལ༌པ༌གུན༌ནི༌ ཏད༌པ༌ མེད༌ཅེས༌པོ༌ ཕང༌ན༌, ཁོང༌གུན༌ནའང༌ ཡང༌སྐྱར༌ ཏེ༌ ལྕང༌མའེ༌ ནང༌ང༌ པེ༌ཝན༌ལ༌ ཏང༌ང༌ ཛད༌ཨིན༌, ཅིའ༌ཞུ༌ན༌ དཀོན༌མཆོག༌ག༌ ཏེ༌ཟུག༌ ཛད༌ཅེས༌སི༌ ཝང༌བོ༌ ཡོད༌ཏེ༌ ཨིན༌ནོག༌།"]], [["གལ༌ཏེས༌ ཁྱོ༌ཞའ༌, མ༌ཏབ༌བ༌ སྐྱེ༌ཁན༌ ཨོ༌ལིཝ༌ཝི༌ ལྕང༌མའེ༌ ཡལ༌ག༌ ཨིན༌ཏེའང༌, དཀོན༌མཆོག༌གི༌ ཁྱོ༌ཞའ༌ ཏབ༌ཁན༌ནི༌ ཨོ༌ལིཝ༌ཝི༌ ལྕང༌མའེ༌ཀ༌ པེ༌ཝན༌ལ༌ ཏང༌ཅེས༌ལ༌ ཐད༌ད༌ ཛད༌དད༌ན༌, ཀ༌བོ༌ རང༌ཞིན༌ ཨིན༌ཁན༌ནི༌ གོ༌ལོག༌པོ༌ ཨིན༌ནོག༌, ཏེ༌ནེ༌ ངོས༌པོའེ༌ ལྕང༌མའེ༌ ཁོལ༌བོ༌ ཏེན༌ན༌ ངོས༌མ༌ ལྕང༌མའེ༌ ནང༌ང༌ པེ༌ཝན༌ལ༌ ཏང༌ང༌ ཛད༌ཅེས༌ལ༌ དཀོན༌མཆོག༌ ཙམ༌ཤིག༌ མང༌ང༌ ཐད༌ད༌ མི༌ཛད༌།"]], [["11:25 ནེ༌ 36"], ["སྤུན༌གུན༌, ཁྱོ༌ཞ༌གུན༌ ཕོ༌སོ༌ མི༌ཚོར༌ཅེས༌སི༌ ཕིའ༌ ངའེ༌, འི༌ དྲང༌པོའེ༌ སང༌ཝ༌བོ༌ ཁྱོ༌ཞ༌གུན༌ལ༌ ཧ༌གོ༌གོས༌ སམ༌མ༌རག༌། ཨིས༌ར༌ཨེལ༌པ༌ མང༌པོ༌ཞིག༌གི༌ སྙིང༌ སྐྱོང༌པོ༌ ལུས༌ཨིན༌, ནམ༌ཚོག༌པ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཡ༌ཧུ༌དཱ༌པ༌ མན༌ཁན༌ ཚང༌མའེ༌, མ༌ཤི༌ཀའེ༌ ནང༌ང༌ ཏད༌པ༌ མི༌ཅོ༌།"]], [["ཏེ༌ནེ༌ ཨིས༌ར༌ཨེལ༌པ༌ ཚང༌མའ༌ སྐྱོབ༌བ༌ ཛད༌ཨིན༌, ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,"], ["\"སྐྱོབ༌བ༌ ཛད༌ཁན༌བོ༌ ཡེ༌རུ༌ཤ༌ལེམ༌ནེ༌ བིང༌ཨིན༌,"], ["ཡང༌ ཁོང༌ངི༌ ཨིས༌ར༌ཨེལ༌པ༌གུན༌ ངན༌པའེ༌ ལས༌གུན༌ ཅོ༌ཅེས༌ནེ༌ གྱུར༌ ཅུག༌ག༌ ཛད༌ཨིན༌།"]], [["ཡང༌ ཁོང༌གུན༌ ཉམ༌པོ༌ ངའེ༌ ཆད༌དོན༌བོ༌ ནི༌,"], ["ངའེ༌ ཁོང༌ངི༌ སྡིག༌པ༌གུན༌ མེད༌ཁན༌ ཅོ༌ཨིན༌།\""]], [["ཨིས༌ར༌ཨེལ༌པ༌ མང༌པོ༌ཞིག༌ ཏ༌ གའ༌མོའེ༌ ནས༌ཚུལ༌ལི༌ གྲ༌འོ༌ ཨིན༌ནོག༌། ཏེ༌ནེའང༌ ཁོང༌གུན༌ལ༌ ཏ༌རུང༌ངའང༌ དཀོན༌མཆོག༌གི༌ ཅེས༌པ༌ ཛད༌ད༌ནོག༌, ཅིའ༌ཟེར༌ན༌ ཁོང༌ངི༌ ཏེ༌གུན༌ནི༌ ཕ༌མེས༌པོ༌ ཨབ༌ར༌ཧམ༌, ཨི༌སཱག༌ དང༌, ཡ༌ཀོབ༌ གུན༌ ལྡམ༌མ༌ ཛདས༌།"]], [["ངའེ༌ ཏེ༌བོ༌ ཟེར༌རད༌ ཅིའ༌ཟེར༌ན༌, ཁོང༌ངི༌ སོལ༌རས༌ སལ༌ལ༌ ཛད༌ཁན༌ དང༌ ལྡམ༌མ༌ ཛད༌ཁན༌ནི༌ ཐག༌ཅད༌བོའེ༌ ནང༌ང༌ གྱུར༌ཇ༌ མ༌ནེ༌ ཁྱོང༌ང༌ ཛད༌ད༌ མ༌ནོག༌།"]], [["ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནའང༌ ཏུས༌ཤིག༌ག༌ དཀོན༌མཆོག༌གི༌ ཁའ༌ མ༌ཉན༌ཁན༌ ཨིན༌པིན༌, ཨིན༌ནའང༌ ཏ༌ ཡ༌ཧུ༌དཱ༌པ༌གུན༌ནི༌ ཁའ༌ མི༌ཉན༌ཅེས༌སི༌ བྲས༌བུ༌བོའེ༌, ཁྱོ༌ཞ༌གུན༌ལ༌ ཁོང༌ངི༌ སྙིང༌རྗེ༌ ཐོབ༌ཏེ༌ ཨིན༌ནོག༌།"]], [["ཏ༌ ཁོང༌གུན༌ ཁའ༌ མི༌ཉན༌ཁན༌ ཨིན༌ནོག༌, ཡང༌ དཀོན༌མཆོག༌གི༌ སྙིང༌རྗེའེ༌ ནང༌ང༌ ཁོང༌གུན༌ནའང༌ དྲེ༌ཤེས༌སི༌ ཕིའ༌, ཁྱོ༌ཞ༌གུན༌ལ༌ དཀོན༌མཆོག༌གི༌ སྙིང༌རྗེ༌ ཐོབ༌ཏེ༌ ཨིན༌ནོག༌།"]], [["དཀོན༌མཆོག༌གི༌ མི༌ཚང༌མ༌ལ༌ སྙིང༌རྗེ༌ ལྟན༌ན༌ ཛད༌ཅེས༌སི༌ ཕིའ༌ ཁོང༌ངི༌ མི༌ཚང༌མ༌ ཁའ༌ མི༌ཉན༌ཅེས༌སི༌ ལག༌ག༌ སྟད༌ད༌ ཛདས༌།"]], [["འོ༌, དཀོན༌མཆོག༌གི༌ གྱུ༌ནོར༌ དང༌ ཤེས༌རབས༌ དང༌ ཡོན༌ཏན༌ གུན༌ ཙམ༌ཤིག༌གི༌ ཇིགས༌པོ༌ མ༌ནོག༌། ཁོང༌ངི༌ ཁྲིམས༌ཅད༌ དང༌ ཆག༌ལས༌ ཛད༌ཅེས༌སི༌ ཚུལ༌ གུན༌ ང༌དང༌གུན༌ལ༌ མ༌ནེ༌ ཧ༌གོ༌ཐུབ༌ཅེས༌ མེད༌པ༌ ཨིན༌ནོག༌།"]], [["\"སུའི༌ གཙོ༌བོའེ༌ ཐུགས༌སམ༌གུན༌ ཤེས༌ཨིན༌?"], ["ཁོང༌ང༌ ཁ༌དའ༌ ཏང༌ཅེས༌སི༌ ཧ༌གོ༌ སུའ༌ ཡོད༌?"]], [["སུའི༌ ཁོང༌ང༌ ཏེ༌ཟམ༌ མང༌པོ༌ཞིག༌ ཏངས༌ཏེ༌ ཡོད༌,"], ["ཀ༌བོ༌ ཁོང༌ང༌ ལོགས༌ཏེ༌ ཕུལ༌གོ༌ཤེས༌ སྒོས༌དོམ༌ སྐྱོདས༌།"]], [["ཁོང༌ངི༌ ཆོགས༌ནེ༌ ཅི༌ཚང༌མ༌ བྱུངས༌ཏེ༌, ཁོང༌ངི༌ ཝང༌ངི༌ ཞས༌ཏེ༌, ཏེ༌གུན༌ ལུས༌ཏེ༌ ཨིན༌ནོག༌། ཡང༌ ཏེ༌གུན༌ ཁོང༌ངི༌ སྤལ༌ལི༌ ཕིའ༌ ཨིན༌ནོག༌། དཀོན༌མཆོག༌ག༌ སྤལ༌ ཚང༌མ༌ ཏུས༌གྱུན༌ ཐོབ༌ཤིག༌, ཨ༌མེན༌།"]]], [[["12:1 ནེ༌ 21"], ["ངའེ༌ ཅེས༌པའེ༌ སྤུན༌གུན༌, དཀོན༌མཆོག༌གི༌ ཁྱོ༌ཞ༌གུན༌ལ༌ སྙིང༌རྗེ༌ ཛད༌ཅེས༌པོའེ༌, ཁྱོ༌ཞའེ༌ ཟུགས༌པོ༌ ཁོང༌ང༌ ཆོད༌པ༌ ཕུལ༌ཅེས༌ལ༌, ངའེ༌ ཇུ༌ཇུ༌ ཞུ༌ཨིན༌ ཞུ༌ཝ༌ ཕུལ༌ལད༌, ཏེ༌ ཟུགས༌གུན༌ སོན༌པོ༌ དང༌ དམ༌པ༌ ཆོད༌པ༌ ཡོང༌གོས༌, ཀ༌བོའེ༌ ཁོང༌ ཐུགས༌ཐད༌ད༌ ཛད༌ཅུག༌ཨིན༌། ཏེན༌ན༌བོ༌ དེན༌བའེ༌ ཁོང༌ང༌ ཅོལ༌ཅེས༌པོ༌ ཨིན༌ནོག༌།"]], [["འི༌ ཇིག༌རྟེན༌ནི༌ སྕོད༌ལམ༌ དང༌ ལུག༌སྲོལ༌ གུན༌ནི༌ ལན༌མོ༌ མ༌ཅོ༌ཤིག༌། ཨིན༌ནའང༌ དཀོན༌མཆོག༌ག༌ ཁྱོ༌ཞ༌རང༌ངི༌ སམ༌ཚུལ༌ལི༌ ནང༌ང༌ གྱུར༌ཇ༌ ཁྱོང༌ཅུག༌ག༌ ཛད༌ཏེ༌ ཁྱོ༌ཞ༌རང༌གུན༌ མི༌ སོ༌མ༌ རིག༌ག༌ གྱུར༌ར༌ ཛད༌ཅུག༌ཤིག༌། ཏེ༌ནེ༌ ཁྱོ༌ཞ༌གུན༌ནི༌ ཕིའ༌ དཀོན༌མཆོག༌གི༌ ཐུག༌གོངས༌པོ༌ གྱུས༌ཆེན༌, ཀ༌བོ༌ ཟང༌པོ༌, ཐད༌པོ༌ དང༌ སྐྱོན༌མེད༌ ཨིན༌ནོག༌།"]], [["ངའ༌ སལ༌ལ༌ ཛད༌ཁན༌ནི༌ ཐུག༌རྗེའེ༌ གྱུད༌ཏེ༌, ངའེ༌ ཁྱོ༌ཞའ༌ རེ༌རེ༌ ཟེར༌རད༌, ཁྱོ༌ཞ༌རང༌ དེན༌བ༌ ཨིན༌ཁན༌བོའེ༌ སང༌ གྱས༌པ༌ རིག༌ ཨིན༌ སམ༌ མ༌གོས༌། ཁྱོ༌ཞ༌གུན༌ནི༌ དཀོན༌མཆོག༌གི༌ སལ༌ཁན༌ནི༌ ཏད༌པའེ༌ ཏབ༌ཅེས༌སི༌ ཚད༌པོ༌ ཀོལ༌ཏེ༌, ཁྱོ༌ཞ༌རང༌ང༌ ཁྲིམས༌ཅད༌ ཟ༌ནེ༌, དྲང༌པོ༌ ཟེར༌ཤིག༌།"]], [["ཀ༌ཟུག༌གི༌ ང༌དང༌གུན༌ནི༌ ཟུགས༌པོའ༌ ཡན༌ལག༌ མང༌པོ༌ཞིག༌ ཡོད༌, ཡང༌ རེ༌རེའེ༌ སོ༌སོ༌ ལས༌ རིག༌ ཅོའ༌ནོག༌།"]], [["ཏེན༌ན༌ ཙོགས༌པོ༌ མ༌ཤི༌ཀའེ༌ སྐུ༌ཟུགས༌, ང༌དང༌ངི༌ ཆོས༌ཚོགས༌པོ༌ ཨིན༌ནོག༌། ང༌དང༌གུན༌ ཟུགས༌པོ༌ ཅིག༌གི༌ ཡན༌ལག༌ མང༌པོ༌ཞིག༌ ཨིན༌ནོག༌, ཡང༌ ང༌དང༌ ཚང༌མ༌ ཅིག༌ དང༌ ཅིག༌གི༌ ཨིན༌ནོག༌།"]], [["དཀོན༌མཆོག༌གི༌ ཁོང༌རང༌ངི༌ ཐུག༌རྗེ༌ ནང༌ཞིན༌ ང༌དང༌གུན༌ལ༌ ཁྱུད༌ སྣ༌ཚོགས༌ རིག༌ སལ༌ལ༌ ཛད༌ཏེ༌ ཨིན༌ནོག༌། གལ༌ཏེས༌ མི༌ཞིག༌ག༌ ལུང༌སྟན༌ ཤད༌ཅེས༌སི༌ ཁྱུད༌ ཡོད༌ན༌, ཏེ༌བོ༌ ཁོའ༌, ཁོ༌རང༌ངི༌ ཏད༌པ༌ དང༌ སྟུན༌ཏེ༌ ཀོལ༌ཅུག༌།"]], [["གལ༌ཏེས༌ ཏེ༌བོ༌ ཞབ༌སྟོག༌ ཞུ༌ཅེས༌ ཨིན༌ན༌, ཁོའ༌ ཞབ༌སྟོག༌ ཞུ༌ཅུག༌། གལ༌ཏེས༌ ཏེ༌བོ༌ ལབ༌ཞ༌ ཏང༌ཅེས༌ ཨིན༌ན༌, ཁོའ༌ ལབ༌ཞ༌ ཏང༌ཅུག༌།"]], [["གལ༌ཏེས༌ ཏེ༌བོ༌ སྤོས༌པ༌ ཏང༌ཅེས༌ ཨིན༌ན༌, ཁོའ༌ སྤོས༌པ༌ ཏང༌ཅུག༌། གལ༌ཏེས༌ ཏེ༌བོ༌ ཞན༌གུན༌ལ༌ རོགས༌ ཅོ༌ཅེས༌ ཨིན༌ན༌, ཁོའ༌ སྙིང༌ ཕེས༌ཏེ༌ ཅོ༌ཅུག༌། གལ༌ཏེས༌ ཏེ༌བོ༌ ཆོས༌ཚོགས༌ལ༌ གོ༌ཁྲིད༌ ཅོ༌ཅེས༌ ཨིན༌ན༌, ཁོའ༌ ཏེ༌ ཁག༌པོ༌ མ༌ རྩོན༌གྲུས༌ ཉམ༌པོ༌ ཅོ༌ཅུག༌། གལ༌ཏེས༌ ཏེ༌བོ༌ སྙིང༌རྗེ༌ ལྟན༌ཅེས༌ ཨིན༌ན༌, ཁོའ༌ ཐད༌པོ༌ ཉམ༌པོ༌ ཅོ༌ཅུག༌།"]], [["ཞན༌མ༌གུན༌ལ༌ ཅེས༌པ༌ ཅོ༌ཟུན༌ མ༌ཏང༌ང༌, དེན༌བ༌ ཅེས༌པ༌ ཅོ༌ཤིག༌། ངན༌པ༌ ཚང༌མ༌ལ༌ ནཕ༌རད༌ ཅོ༌ཤིག༌། ཟང༌པོ༌ ཨིན༌ཁན༌བོའ༌ ཐམས༌ཏེ༌ དུག༌ཤིག༌།"]], [["ཅིག༌ དང༌ ཅིག༌ག༌ ངོས༌མའེ༌ མིང༌སྲིང༌ ཙོགས༌ ཅེས༌པ༌ ཅོ༌ཤིག༌། ཅིག༌ དང༌ ཅིག༌ག༌ རང༌ངི༌ སང༌ མང༌ང༌ རྩི༌ཝ༌ ཅོ༌ཤིག༌།"]], [["ལས༌མི༌ལམ༌ མ༌གྱུར༌ར༌, རྩོན༌གྲུས༌ སྲན༌ཏྲེ༌ ཅོ༌ཨིན༌, གཙོ༌བོའ༌ ཞབ༌སྟོག༌, དོད༌པ༌ ཆེན༌མོ༌ ཉམ༌པོ༌ ཞུ༌ཤིག༌།"]], [["རེ༌ཝའེ༌ ནང༌ང༌ གའ༌མོ༌ ཅོ༌ཤིག༌། ནགས༌སི༌ ནང༌ང༌ ཟོད༌པ༌ སྒོམ༌ཤིག༌། མོས༌ལམ༌ ཞུ༌ཅེས༌ མ༌ནེ༌ མ༌ཕང༌ཤིག༌།"]], [["དཀོན༌མཆོག༌གི༌ མི༌གུན༌ སྒོས༌དོམ༌མི༌ ནང༌ང༌ ཡོད༌ ཟ༌ནེ༌, ཁོང༌གུན༌ལ༌ རོགས༌ ཅོ༌ཅེས༌ལ༌ གྲལ༌གྲིག༌ དུག༌ཤིག༌། རང༌ངི༌ ཁང༌པ༌ ཏུས༌གྱུན༌ བེས༌པ༌གུན༌ནི༌ ཕིའ༌ ཕེས༌ཏེ༌ བོར༌ཤིག༌།"]], [["ཁྱོ༌ཞའ༌ རྡུག༌ངལ༌ ལྟན༌ཁན༌གུན༌ལ༌ ཅིན༌ལབས༌ ཏོང༌ཤིག༌, ཏེ༌གུན༌ལ༌ ངན༌ མ༌ཏབ༌ཤིག༌། དཀོན༌མཆོག༌གི༌ ཁོང༌གུན༌ལ༌ ཅིན༌ལབས༌ སལ༌ལ༌ ཛད༌ཅེས༌ལ༌ མོས༌ལམ༌ ཕུལ༌ཤིག༌།"]], [["སྐྱིད༌པོ༌ ཅོ༌ཁན༌གུན༌ ཉམ༌པོ༌ སྐྱིད༌པོ༌ ཅོ༌ཤིག༌། རྡུག༌པོ༌ ཅོ༌ཁན༌གུན༌ ཉམ༌པོ༌ རྡུག༌པོ༌ ཅོ༌ཤིག༌།"]], [["ཅིག༌ དང༌ ཅིག༌ ཉམ༌པོ༌ ཐུན༌ཏེ༌ དུག༌ཤིག༌། ཕོ༌སོ༌ མ༌ཚོར༌ར༌ མི༌ ཉམ༌ཤུང༌གུན༌ ཉམ༌པོ༌ དྲེ༌ཤེས༌ལ༌ ཐད༌གོས༌། ཡང༌ ཁྱོ༌ཞ༌གུན༌ལ༌ ཅི༌ཚང༌མ༌ ཤེས༌སད༌ མ༌སམ༌ཤིག༌།"]], [["ངན༌པ༌ ཅོ༌ཁན༌ཞིག༌གི༌ ལན༌ལ༌ ངན༌པ༌ མ༌ཅོ༌ཤིག༌། ཞན༌མ༌ ཚང༌མའེ༌ རྩི༌ཝ༌ཅན༌ ཐེ༌ཁན༌ནི༌ ལས༌ རིག༌ ཅོ༌ཤིག༌།"]], [["ཚང༌མ༌ ཉམ༌པོ༌ ཞི༌དེའེ༌ ནང༌ང༌ དུག༌ཅེས༌ལ༌ ཁྱོ༌ཞའེ༌ རྩོན༌གྲུས༌ སྲན༌ཏྲེ༌ ཅོ༌ཤིག༌།"]], [["ཅེས༌པའེ༌ ཛ༌འོ༌གུན༌, ངན༌པ༌ ལན༌ མ༌ཏང༌ང༌, ཏེ༌བོ༌ དཀོན༌མཆོག༌གི༌ ཐུགས༌སྲོའེ༌ ཕིའ༌ བོར༌ཤིག༌, ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,"], ["\"ངའེ༌ ལན༌ཏང༌ཨིན༌།"], ["ངའེ༌ ཁོང༌གུན༌ལ༌ ལོགས༌ཏེ༌ ལན༌ཏང༌ཨིན༌།"], ["\""], ["གཙོ༌བོའེ༌ མོལས༌།"]], [["མ༌ཚད༌ ལན༌ནི༌ ཚབས༌ལ༌,"], ["\"གལ༌ཏེས༌ ཁྱོ༌ཞའེ༌ གྲ༌འོ༌གུན༌ སྟོགས༌སད༌ན༌,"], ["ཁོང༌གུན༌ལ༌ ཟའ༌ཅེས༌ ཏོང༌ཤིག༌།"], ["གལ༌ཏེས༌ ཁོང༌གུན༌ སྐོམས༌སད༌ན༌,"], ["ཁོང༌གུན༌ལ༌ ཐུང༌ཅེས༌ལ༌ ཆུ༌ ཏོང༌ཤིག༌།"], ["ཏེ༌ཟུག༌ ཅོ༌ཅེས༌ནེ༌, ཁྱོ༌ཞའེ༌ ཁོང༌གུན༌ནི༌ སེམས༌སི༌ ནང༌ང༌"], ["ཁྲེལ༌བའེ༌ བར༌ཨིན༌ ཡོད༌ཁན༌ནི༌ སོལ༌ལ༌བོ༌ སྤུངས༌ཏེ༌ ཨིན༌ནོག༌།"], ["\""]], [["ཁྱོ༌ཞའེ༌ཀ༌ ངན༌པའ༌ གྱལ༌ཐོབ༌ མ༌ཅུག༌ཤིག༌, ཨིན༌ནའང༌ ལས༌ ཟང༌པོ༌ གྱུད༌ཏེ༌ ཁྱོ༌ཞའེ༌ ཁྱོ༌ཞ༌རང༌ང༌ ངན༌པའེ༌ཀ༌ གྱལ༌ཐོབ༌ ཅུག༌ཤིག༌།"]]], [[["13:1 ནེ༌ 7"], ["ཁྱོ༌ཞའ༌ ཚང༌མ༌ ཝང༌སྲུལ༌པ༌གུན༌ནི༌ ཝང༌ངི༌ ཡོག༌ག༌ དུག༌གོས༌། དཀོན༌མཆོག༌གི༌ ལྡམ༌མ༌ ཛད༌ཁན༌བོ༌ མན༌པ༌, ཡང༌ ཝང༌ཞིག༌ མེད༌ཏེ༌ ཨིན༌ནོག༌། དག༌ས༌ ཝང༌སྲུལ༌ཨིན༌ ཡོད༌ཁན༌གུན༌ དཀོན༌མཆོག༌གི༌ ལྡམ༌མ༌ ཛད༌ཏེ༌ ཨིན༌ནོག༌།"]], [["ཏེ༌བོའེ༌ཕིའ༌ སུ༌ཞིག༌གི༌ ཝང༌སྲུལ༌པ༌གུན༌ནི༌ གྱབ༌གལ༌ ཅོའད༌ན༌, ཁོང༌གུན༌ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌བོའེ༌ གྱབ༌གལ༌ ཅོས༌ཏེ༌ ཨིན༌ནོག༌, ཡང༌ ཏེ༌ཟུག༌ ཅོ༌ཁན༌གུན༌ལ༌ ཆད༌པ༌ ཕོག༌ཨིན༌།"]], [["ཝང༌སྲུལ༌ཁན༌གུན༌ནི༌ ཟང༌པོ༌ ཅོ༌ཁན༌གུན༌ནི༌ ནང༌ང༌ མན༌པ༌, ངན༌པ༌ ཅོ༌ཁན༌གུན༌ནི༌ ནང༌ང༌ ཇིགས༌ནང༌ ཁྱོང༌ང༌ནོག༌། ཁྱོ༌ཞའ༌ ཝང༌སྲུལ༌ཁན༌གུན༌ནི༌ ཀ༌ནེ༌ ཇིགས༌ནང༌ མེད༌པ༌ དུག༌ཉིན༌ རག༌ག༌? ཟང༌པོ༌ ཨིན༌ཁན༌བོ༌ ཅོ༌ཤིག༌, ཏེ༌ནེ༌ ཁོང༌གུན༌ནི༌ ཁྱོ༌ཞ༌གུན༌ལ༌ རྩི༌ཝ༌ ཅོ༌ཨིན༌།"]], [["ཁོང༌གུན༌ དཀོན༌མཆོག༌གི༌ ཞབ༌སྟོག༌པ༌ ཁྱོ༌ཞ༌གུན༌ལ༌ ཕན༌ཐོགས༌ ཅོ༌ཅེས༌ལ༌ ཀལ༌ལ༌ ཛད༌ཁན༌གུན༌ ཨིན༌ནོག༌། གལ༌ཏེས༌ ཁྱོ༌ཞ༌གུན༌ནི༌ ངན༌པ༌ ལས༌ ཅོའད༌ན༌ ཇིགས༌གོས༌, ཅིའ༌ཟེར༌ན༌ ཁོང༌གུན༌ལ༌ ཆད༌པ༌ ཏང༌ཅེས༌སི༌ ཝང༌ ཡོད༌ཏེ༌ ཨིན༌ནོག༌། ཁོང༌གུན༌ དཀོན༌མཆོག༌གི༌ ཞབ༌སྟོག༌པ༌, ངན༌པ༌ ཅོ༌ཁན༌གུན༌ལ༌ ཆད༌པ༌ ཏང༌ང༌ལ༌ ལམ༌ཅུག༌ཁན༌གུན༌ ཨིན༌ནོག༌།"]], [["ཏེ༌བོའེ༌ཕིའ༌ ཁྱོ༌ཞ༌གུན༌ནི༌ ཆད༌པ༌ནེ༌ ཐར༌ཅེས༌ ཅིག༌པོ༌ མན༌པ༌, རང༌ངི༌ སེམས༌སི༌ ནང༌ང༌ ནོངས༌ མེད༌ཅེས༌སི༌ ཕིའ༌ ཁོང༌གུན༌ནི༌ ཝང༌ངི༌ ཡོག༌ག༌ དུག༌གོས༌།"]], [["ཏེན༌ན༌ གྱུན༌ཚན༌བོའེ༌ ཕིའ༌ ཁྱོ༌ཞ༌གུན༌ནི༌ ཁྲལ༌གུན༌ ཤལ༌ལ༌ནོག༌, ཅིའ༌ཟེར༌ན༌ ཝང༌སྲུལ༌ཁན༌གུན༌ དཀོན༌མཆོག༌གི༌ ཞབ༌སྟོག༌པ༌ ཨིན༌ནོག༌, ཡང༌ ཏེ༌གུན༌ནི༌ ཏུས༌ གང༌པོ༌ མི༌གུན༌ནི༌ ཞབ༌སྟོག༌གི༌ ཕིའ༌ ཏང༌ང༌ནོག༌།"]], [["ཝང༌སྲུལ༌ཁན༌ ཚང༌མའ༌ ཏང༌གོ༌ཤེས༌སི༌ འོས༌པ༌ ཨིན༌ཁན༌བོ༌ ཏོང༌ཤིག༌, སྤེར༌ན༌ ཁྲལ༌ ཤལ༌གོས༌ ཡོད༌ན༌ ཤོལ༌ཤིག༌, ཞན༌ཡང༌ པེ༌ནེ༌ ཤལ༌གོ༌ཤེས༌གུན༌ ཡོད༌ན༌ ཤོལ༌ཤིག༌, རྩི༌ཝ༌ དང༌ ཀུས༌པ༌ ཏང༌གོ༌ཤེས༌ཅན༌གུན༌ལ༌ རྩི༌ཝ༌ དང༌ ཀུས༌པ༌ ཏོང༌ཤིག༌།"]], [["13:8 ནེ༌ 14"], ["ཅིག༌ དང༌ ཅིག༌གི༌ པར༌ལ༌ ཅེས༌པ༌ ཅོ༌ཅེས༌པོ༌ མན༌པ༌, ཞན༌ཡང༌ བུ༌ལོན༌ཞིག༌ ལུས༌ མ༌གོས༌, ཅིའ༌ཟེར༌ན༌ ཞན༌མ༌གུན༌ལ༌ ཅེས༌པ༌ ཅོ༌ཁན༌ནི༌ མི༌བོའེ༌ ཁྲིམས༌གུན༌ དྲན༌དྲ༌ གྲུབ༌ཅུགས༌ཏེ༌ ཨིན༌ནོག༌།"]], [["བཀའ༌རྒྱ༌གུན༌ ནི༌: \"རང༌ངི༌ ཞིད༌མད༌ མན༌པ༌ ཞན༌མ༌ ཉམ༌པོ༌ ལུས༌བྲེལ༌ མ༌ཅོ༌,\" \"མི༌སད༌ མ༌གོས༌,\" \"རྐུ༌ མ༌གོས༌,\" \"ཞན༌མའ༌ ཡོད༌ཁན༌བོའེ༌ དོད༌པ༌ ཅོ༌ མ༌གོས༌,"], ["\" ཏེ༌གུན༌ དང༌ ཞན༌ཡང༌ བཀའ༌རྒྱ༌ ཚང༌མའ༌ འི༌ བཀའ༌རྒྱ༌ ཅིག༌པོའེ༌ ནང༌ང༌ དོར༌ལྡུས༌ཏེ༌ ཨིན༌ནོག༌, \"རང༌ང༌ ཅམས༌པ༌ ཅོ༌ཁན༌ ཙོགས༌ ཁྱོ༌རང༌ངི༌ ཁྱིམ༌ཚེས༌པའང༌ ཅམས༌པ༌ ཅོས༌།"], ["\""]], [["ཅམས༌པའེ༌, ཞན༌མ༌ ནོད༌པ༌ སྐྱལ༌ལ༌ མ༌ནོག༌ སོང༌པ༌སང༌, ཅམས༌པའེ༌ དཀོན༌མཆོག༌གི༌ ཁྲིམས༌སི༌ སྒོས༌དོམ༌གུན༌ དྲན༌དྲ༌ གྲུབ༌ ཅུག༌ག༌ནོག༌།"]], [["ཏེ༌ཟུག༌ ཅོ༌ཅེས༌པོ༌ མང༌ང༌ ཁག༌ཅན༌ ཨིན༌ནོག༌། ཏུས༌པོ༌ བུད༌ཨིན༌ ཆའ༌ཁན༌ ཡང༌ ཁྱོ༌ཞའ༌ གོར༌ཏེ༌ ཨིན༌ཁན༌བོ༌ ཁྱོ༌ཞ༌གུན༌ལ༌ གྱུས༌ཨིན༌ནོག༌། ཉིད༌ནེ༌ ལོང༌ཤིག༌, ཅིའ༌ཟེར༌ན༌ གོ༌མ༌ ང༌ཏི༌ ཏད༌པ༌ ཅོ༌ཁན༌ནི༌ ཏུས༌པོའེ༌ སང༌, དག༌ས༌ ང༌དང༌གུན༌ ཐར༌པ༌བོའེ༌ མང༌ང༌ ཉེ༌མོའ༌ ལེབས༌ཏེ༌ ཨིན༌ནོག༌།"]], [["ཚན༌བོ༌ བུད༌ ཚར༌ཀྱིས༌ སོང༌ཏེ༌ ཐར༌པའེ༌ ཞག༌པོ༌ གྱོགས༌པ༌ ལེབ༌ཅེས༌ ཡོད༌ པ༌སང༌, ཁྱོ༌ཞ༌གུན༌ནི༌ མུན༌གྲིག༌གི༌ ལས༌གུན༌ ཕངས༌ཏེ༌ འོད༌དི༌ ལྡང༌ཤན༌ མག༌ཆའ༌གུན༌ གོན༌ཤིག༌།"]], [["ང༌དང༌གུན༌ ཉི༌མ༌ ལྡང༌ཤན༌ནི༌ ཨིན༌ཅེས༌པོའེ༌, ང༌དང༌གུན༌ནི༌ མི༌ཚེ༌ ལག༌མོ༌ཞིག༌ ཕུད༌ཤིག༌། སྤེར༌ན༌ གྲོན༌ཏང༌ཨིན༌ ར༌རོས༌ཤེས༌སི༌ ཟས༌གུན༌ ལེན༌ཏེ༌ ཀྲན༌བ༌ སྟོར༌ མི༌ཅུག༌ཅེས༌ དང༌ ཆང༌ མང༌པོ༌ ཐུངས༌ཏེ༌ ར༌ མི༌རོས༌ཤེས༌, ལུས༌བྲེལ༌ ངན༌པ༌ དང༌ འོས༌པའེ༌ ལུས༌བྲེལ༌ལི༌ ཚད༌ནེ༌ ཐལ༌ཏེ༌ མི༌ཅོ༌ཅེས༌, ཛིང༌མོ༌ མི༌ཏང༌ཅེས༌ དང༌ རྩིག༌ མི༌རྩིག༌ཅེས༌།"]], [["ཏེ༌བོའེ༌ ཚབས༌ལ༌, ཁྱོ༌ཞའ༌ རང༌དང༌རང༌ང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སྕོད༌པ༌གུན༌ ཀོས༌ལག༌ ཙོགས༌ལ༌ གོན༌ཤིག༌, ཡང༌ སྡིག༌པའེ༌ དོད༌པ༌གུན༌ ཀ༌ཟུག༌གི༌ དྲན༌དྲའ༌ གྲུབ༌ཅུག༌ཅེས༌སི༌ སམ༌བ༌ ཁྱོ༌ཞའེ༌ ནང༌ང༌ ཡོང༌ མ༌ཅུག༌ཤིག༌།"]]], [[["14:1 ནེ༌ 23"], ["ཏད༌པའེ༌ ནང༌ང༌ འུ༌ཐུགས༌ ཡོད༌ཁན༌གུན༌ ཁྱོ༌ཞ༌གུན༌ནི༌ ཕྲོའ༌ སྲེས༌, ཨིན༌ནའང༌ ཁོང༌གུན༌ནི༌ སམ༌ཚུལ༌ ཀ༌བོ༌ སེམས༌ཉིད༌དི༌ ཐོག༌ནེ༌ ཁག༌ཅན༌ མན༌ ཏེ༌གུན༌ནི༌ སྐོར༌ལ༌ ཛིང༌མོ༌ མ༌ཏང༌ཤིག༌།"]], [["སྤེར༌ན༌ མི༌ ཅིག༌གི༌ ཏད༌པའེ༌ ཁོའ༌ ཅི༌ཚང༌མ༌ ཟའ༌ནའང༌ ཆོགས༌ ཟེར༌ར༌ནོག༌, ཨིན༌ནའང༌ ཏད༌པ༌ འུ༌ཐུགས༌ ཡོད༌ཁན༌ ཡང༌མི༌ཞིག༌གི༌, ཚོད༌མ༌ མ༌ནེ༌ ཟའ༌ མ༌ནོག༌།"]], [["ཅི༌ཚང༌མ༌ ཟའ༌ཁན༌གུན༌ནི༌ ཚོད༌མ༌ མ༌ནེ༌ མ༌ཟའ༌ཁན༌གུན༌ལ༌ ཉམ༌ཤུང༌ རྩི༌ཝ༌ མེད༌ཁན༌ ཙོགས༌ལ༌ ལྟའ༌ མ༌གོས༌། ཡང༌ ཤ༌ མ༌ཟའ༌ཁན༌གུན༌ནི༌, ཟའ༌ཁན༌གུན༌ལ༌ སྡིག༌པ༌ ཅོས༌ཏེ༌ ཨིན༌ནོག༌ ཟེར༌ཏེ༌ ཉད༌གལ༌ ཀལ༌ མ༌གོས༌, ཅིའ༌ཟེར༌ན༌ དཀོན༌མཆོག༌གི༌ ཁོང༌གུན༌ལ༌ གའ༌སུས༌ ཞུའ༌ ཛད༌ཏེ༌ ཨིན༌ནོག༌།"]], [["ཞན༌མ༌ཞིག༌གི༌ ཞབ༌སྟོག༌པ༌ཞིག༌ག༌ ཁྲིམས༌ཅད༌ ཏང༌ཁན༌ ཁྱོ༌རང༌ སུ༌ ཨིན༌། ཁོང༌གུན༌ ནོངས༌མེད༌ ཨིན༌ན༌ མན༌, ཏེ༌བོ༌ ཁོ༌རང༌གུན༌ནི༌ སྤོན༌བོའེ༌ ཐག༌ཅད༌ སལ༌ཨིན༌། ཡང༌ ཁོང༌གུན༌ ནོངས༌མེད༌ ལུས༌ཨིན༌, ཅིའ༌ཟེར༌ན༌ གཙོ༌བོའེ༌, ཏེ༌གུན༌ ནོངས༌མེད༌ ཅོ༌ཉན༌ན༌ ཛད༌ད༌ནོག༌།"]], [["མི༌ ཅིག༌གི༌, ཞག༌ཅིག༌ ཡང༌ཞག༌གུན༌ནི༌ སང༌ མང༌ང༌ དམ༌པ༌ ཐེའ༌ནོག༌། ཞན༌ཡང༌ མི༌ ཅིག༌གི༌, ཞག༌ ཚང༌མ༌ ཙོགས༌ ཐེའ༌ནོག༌། ཁྱོ༌ཞའ༌ རེ༌རེའེ༌ རང༌རང༌ངི༌ སམ༌ཁན༌བོའེ༌ཀ༌ སྟན༌པོ༌ ཡོང༌གོས༌།"]], [["ཞག༌ཅིག༌ ཁག༌ཅན༌ ཐེས༌ཏེ༌ གཙོ༌བོའ༌ ཅོལ༌ཁན༌གུན༌ནི༌ ཏེ༌བོ༌ ཁོང༌ང༌ རྩི༌ཝ༌ ཕུལ༌ཅེས༌ལ༌ ཅོའ༌ནོག༌། ཤ༌ ཟའ༌ཁན༌གུན༌ནི༌ གཙོ༌བོའེ༌ རྩི༌ཝའེ༌ ནང༌ང༌ ཟའ༌ནོག༌, ཅིའ༌ཟེར༌ན༌ ཁོང༌གུན༌ནི༌ ཟའེ༌ སང༌ སྔུན༌ལ༌ དཀོན༌མཆོག༌ག༌ ཐུག༌རྗེ༌ཆེ༌ ཞུས༌ཏེ༌ ཨིན༌ནོག༌། ཡང༌ ཤ༌ མ༌ཟའ༌ཁན༌གུན༌ནིའང༌ གཙོ༌བོའེ༌ རྩི༌ཝའེ༌ ནང༌ང༌ ཤ༌ ཟའ༌ མ༌ནོག༌ ཡང༌ ཁོང༌གུན༌ནི༌ དཀོན༌མཆོག༌ག༌ ཐུག༌རྗེ༌ཆེ༌ ཞུའ༌ནོག༌།"]], [["ང༌དང༌གུན༌ ང༌དང༌རང༌ངི༌ ཕིའ༌ སོན༌ཏེའ༌ དུག༌ག༌ མ༌ནོག༌ ཡ༌, ང༌དང༌རང༌ངི༌ ཕིའ༌ ཤིའ༌ མ༌ནོག༌།"]], [["གལ༌ཏེས༌ ང༌དང༌གུན༌ སོན༌ཏེ༌ མི༌ཚེ༌ ཕུད༌དད༌ན༌, ཏེ༌བོ༌ གཙོ༌བོའ༌ རྩི༌ཝའེ༌ ཕིའ༌ ཨིན༌ནོག༌། ཡང༌ གལ༌ཏེས༌ ང༌དང༌གུན༌ ཤི༌ན༌ ཏེ༌བོའང༌ གཙོ༌བོའེ༌ རྩི༌ཝའེ༌ ཕིའ༌ ཨིན༌ནོག༌། ཏེ༌བོའེ༌ཕིའ༌ ང༌དང༌གུན༌ སོན༌ཏེའ༌ ཡོད༌གྲོ༌ ཡ༌ ཤི༌ཏེ༌, ང༌དང༌གུན༌ གཙོ༌བོའེ༌ ཨིན༌ནོག༌།"]], [["ཤི༌ཁན༌ དང༌ སོན༌ཏེ༌ ཉིས༌ཀོའེ༌ གཙོ༌བོ༌ གྱུར༌ཅེས༌སི༌ གྱུན༌ཚན༌བོའེ༌ ཕིའ༌, མ༌ཤི༌ཀ༌ ཀྲོངས༌ས༌ ཛད༌ཏེ༌ ཡང༌སྐྱར༌ སོན༌ཏེའ༌ ཞངས༌ས༌ ཛདས༌།"]], [["ཏེ༌ནེ༌ ཅི༌ཕིའ༌ ཁྱོ༌རང༌ངི༌ སྤུན༌ཞིག༌ག༌ སྐྱོན༌ ཀལ༌ལད༌། ཡང༌ ཁོང༌གུན༌ལ༌ ཉམ༌ཤུང༌ རྩི༌ཝ༌ མེད༌ཁན༌ ཙོགས༌ལ༌ ཅིའ༌ ལྟའད༌། ཨིད༌ཏུ༌ ཅོ༌ཤིག༌, ང༌དང༌ ཚང༌མ༌ དཀོན༌མཆོག༌གི༌ ཁྲིམས༌ཅད༌དི༌ ཞུགས༌ཁྲིས༌སི༌ དུན༌ལ༌ ལང༌གོས༌ས༌ནོག༌།"]], [["དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,"], ["\"གཙོ༌བོའེ༌ མོལས༌, 'ཀ༌ཟུག༌ ང༌ སོན༌ཏེའ༌ ཡོད༌ཁན༌བོ༌ དེན༌བ༌ ཨིན༌,"], ["པིག༌མོ༌ ཚུགས༌ཏེ༌ ཚང༌མའེ༌ ངའ༌ ཆག༌ཕུལ༌ཨིན༌།"], ["ལྕེ༌ ཚང༌མའེ༌ སྟོད༌པ༌ ཕུལ༌ཨིན༌ ང༌ དཀོན༌མཆོག༌ ཨིན༌ཁན༌བོའེ༌ སྤང༌པོ༌ ཏང༌ཨིན༌།'"], ["\""]], [["ཏེན༌ན༌བོའེ༌ཕིའ༌ ང༌དང༌ རེ༌རེའ༌ དཀོན༌མཆོག༌གི༌ སྐུན༌དུན༌ལ༌ རང༌རང༌ངི༌ ཅོ༌ཁན༌ ཚང༌མ༌ ཤད༌གོས༌ས༌ནོག༌, ཏེ༌ནེ༌ ཁོང༌ངི༌ ཁྲིམས༌ཅད༌ ཛད༌ཨིན༌།"]], [["སོང༌པ༌སང༌ ཅིག༌ དང༌ ཅིག༌ག༌ སྐྱོན༌རྗོད༌ མ༌ཅོ༌ཤིག༌། ཏེ༌བོའེ༌ ཚབས༌ལ༌, ཞན༌མ༌ ཏད༌པ༌ཅན༌ཞིག༌ སྒག༌གྱབས༌ཏེ༌ གྱེལ༌ མི༌ཅུག༌ཅེས༌སི༌ མི༌ཚེ༌ཞིག༌ ཕུད༌ཤིག༌།"]], [["ང༌ གྱུས༌ཡོད༌, ཡང༌ གཙོ༌བོ༌ ཡེ༌ཤུའི༌ ཝང༌ངི༌ ནང༌ང༌ ཟའ༌ཅེས༌སི༌ རིགས༌ ཚང༌མ༌ ཚི༌ཏུ༌ མན༌ཁན༌བོ༌ ང༌ ཏན༌ཏན༌ལ༌ ལོ༌ཁྱེལ༌ རག༌། ཨིན༌ནའང༌ གལ༌ཏེས༌ སུ༌ཞིག༌གི༌ ཏེ༌བོ༌ རྩང༌མ༌ མ༌ནོག༌ སམ༌ན༌, ཏེ༌ནེ༌ ཁོའེ༌ ཕིའ༌ ཏེ༌བོ༌ རྩང༌མ༌ མ༌ནོག༌།"]], [["གལ༌ཏེས༌ ཁྱོ༌ཞའེ༌ ཟའ༌ཅེས༌པོའེ༌, ཞན༌ཡང༌ སྤུན༌ཞིག༌ག༌ སེམ༌ཕམས༌ ཆ༌ཅུག༌ན༌, ཏེ༌ནེ༌ ཁྱོ༌ཞའེ༌ ཅེས༌པའེ༌ ནང༌ང༌ ལས༌ མ༌ཅོའ༌ ཨིན༌ནོག༌། ཁྱོ༌ཞ༌གུན༌ནི༌ ཟའ༌ཅེས༌པོའེ༌, ཁྱོ༌ཞ༌རང༌ངི༌ སྤུན༌ཞིག༌གི༌ ཏད༌པ༌ མེད༌ཁན༌ མ༌ཅོ༌ཤིག༌, ཀ༌བོའེ༌ ཏོན༌ལ༌ མ༌ཤི༌ཀ༌ ཀྲོངས༌ས༌ ཛདས༌།"]], [["ཁྱོ༌ཞའེ༌ གྱལ༌ལ༌ ཨིན༌ནོག༌ སམས༌ཏེ༌ ཅོ༌ཁན༌བོའ༌ སུ༌ཞིག༌གིའང༌ སྐྱོན༌རྗོད༌ ཅོ༌ མ༌ཅུག༌ཤིག༌།"]], [["དཀོན༌མཆོག༌གི༌ གྱལ༌སྲིད༌དི༌ ནང༌ང༌ ཁག༌ཅན༌བོ༌ ནི༌, ཟའ༌ཅེས༌ དང༌ ཐུང༌ཅེས༌ མན༌པ༌, དམ༌པའེ༌ ཐུག༌ཉིད༌དི༌ ནང༌ང༌ ཞི༌དེ༌ དང༌ སྐྱིད༌པོའེ༌ མི༌ཚེ༌ དྲང༌པོ༌ཞིག༌ ཕུད༌ཅེས༌པོ༌ ཨིན༌ནོག༌།"]], [["གལ༌ཏེས༌ ཁྱོ༌ཞ༌གུན༌ནི༌ ཏེ༌ཟུག༌ མི༌ཚེ༌ ཕུད༌ཨིན༌ མ༌ཤི༌ཀ༌ ཞབ༌སྟོག༌ ཞུ༌ན༌, ཁྱོ༌ཞ༌གུན༌ནི༌ དཀོན༌མཆོག༌ ཐུགས༌ཐད༌ ཅུག༌ག༌ནོག༌, ཡང༌ ཞན༌མ༌གུན༌ནི༌ ཁྱོ༌ཞ༌གུན༌ལ༌ རྩི༌ཝ༌ ཅོ༌ཨིན༌།"]], [["ང༌དང༌གུན༌ནི༌ ཆོས༌ཚོགས༌སི༌ ནང༌ང༌ ཞི༌དེ༌ ཁྱོང༌ཅེས༌ དང༌ གཙོ༌བོའེ༌ ནང༌ང༌ ཅིག༌ དང༌ ཅིག༌ ལྡན༌ཅུག༌ཅེས༌སི༌ ནང༌ང༌ སྲན༌ཏྲེ༌ རྩོན༌གྲུས༌ ཅོ༌ཨིན༌།"]], [["ཟའ༌ཅེས༌ཤིག༌གི༌ ཏོན༌ལ༌ དཀོན༌མཆོག༌གི༌ ཆག༌ལས༌པོ༌ མེད༌ཁན༌ མ༌ཅོ༌། ཟའ༌ཅེས༌ ཚང༌མ༌ རྩང༌མ༌ ཨིན༌ནོག༌། ཨིན༌ནའང༌ ཁྱོ༌ཞའེ༌ ཟའ༌ཅེས༌པོའེ༌ ཞན༌མི༌ཞིག༌ ཏད༌པའེ༌ ནང༌ང༌ སྒག༌གྱབ༌ཅུག༌གད༌ན༌, ཏེ༌ནེ༌ ཏེ༌བོ༌ གྱལ༌ལ༌ཞིག༌ ཅོས༌ཏེ༌ མ༌ནོག༌།"]], [["ཤ༌ ཟའ༌ཅེས༌ ཡ༌ ཆང༌ ཐུང༌ཅེས༌ ཡ༌ ཞན༌ཡང༌ ལས༌གུན༌ནི༌, ཁྱོ༌ཞ༌རང༌ངི༌ སྤུན༌ཞིག༌ག༌ ཏད༌པའེ༌ ནང༌ང༌ སྒག༌གྱབ༌ཅུག༌གད༌ན༌, ཏེ༌ནེ༌ ཏེ༌གུན༌ མ༌ཅོ༌ན༌ མང༌ང༌ གྱལ༌ལ༌ ཨིན༌ནོག༌།"]], [["ཏེ༌ ཚང༌མའེ༌ སྐོར༌ལ༌ ཁྱོ༌ཞ༌གུན༌ནི༌ ཏད༌པ༌ ཅོ༌ཁན༌བོ༌ དཀོན༌མཆོག༌ དང༌ ཁྱོ༌ཞ༌རང༌གུན༌ནི༌ པར༌ལ༌ བོར༌ཤིག༌། ཟང༌པོ༌ ཨིན༌ སམས༌ཏེ༌ ཅོ༌ཁན༌ནི༌ ལས༌པོའེ༌ཀ༌ ནོངས༌ཅན༌ མ༌ཚོར༌ཁན༌གུན༌, ཙམ༌ཤིག༌གི༌ ཅིན༌ལབས༌ཅན༌ མ༌ནོག༌།"]], [["ཨིན༌ནའང༌ ཐེ༌ཚོམས༌ ཡོད༌ཏེ༌ ཟའ༌ཁན༌ནི༌ མི༌བོའེ༌ སྡིག༌པ༌ ཅོས༌ཏེ༌ ཨིན༌ནོག༌, ཅིའ༌ཟེར༌ན༌ ཁོའེ༌ ཏེ༌ ཟན༌བོ༌ ཏད༌པ༌ ཅོས༌ཏེ༌ མ༌ཟའ༌ ཨིན༌ནོག༌། ཡང༌ ཁྱོ༌ཞའེ༌ ཅོས༌ཁན༌ ཚང༌མ༌ ཏད༌པ༌ གྱུད༌ཏེ༌ མན༌ན༌, ཁྱོ༌ཞ༌གུན༌ནི༌ སྡིག༌པ༌ ཅོས༌ཏེ༌ ཨིན༌ནོག༌།"]]], [[["15:1 ནེ༌ 13"], ["ང༌དང༌ ཏད༌པའེ༌ ནང༌ང༌ ཤུགས༌ཅན༌ ཡོད༌ཁན༌གུན༌ནི༌, ང༌དང༌རང༌གུན༌ ཐད༌ཅུག༌ཅེས༌ མན༌པ༌, ཏད༌པའེ༌ ནང༌ང༌ འུ༌ཐུགས༌ ཡོད༌ཁན༌གུན༌ནི༌ སྒོས༌དོམ༌མི༌ སྐོར༌ལ༌ སམ༌བ༌ ཏང༌གོ༌ཤེས༌ ཨིན༌ནོག༌།"]], [["ང༌དང༌གུན༌ནི༌ ཞན༌ སྤུན༌གུན༌ནི༌ ཕན༌ཐོགས༌སི༌ ཕིའ༌ རོགས༌ ཅོས༌ཏེ༌ ཁོང༌གུན༌ གཙོ༌བོའ༌ ཏད༌པ༌ ཅོ༌ཅེས༌སི༌ ནང༌ང༌ ལྡན༌ཅུག༌གོས༌།"]], [["ཨིད༌ཏུ༌ ཅོ༌ཤིག༌གའང༌, མ༌ཤི༌ཀེའང༌ ཁོང༌རང༌ ཐད༌ཅུག༌ཅེས༌ལ༌ མི༌ཚེ༌ ཕུད༌ད༌ མ༌ཛདས༌། ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, \"ཏེ༌ ཚིགས༌, ཀ༌གུན༌ དཀོན༌མཆོག༌ག༌ ཏམ༌ངན༌ ཏང༌ང༌ ཀོལས༌, ཏེ༌གུན༌ ངའེ༌ཀ༌ བབས༌ཏེ༌ ཨིན༌ནོག༌།"], ["\""]], [["ང༌དང༌གུན༌ལ༌ ལབ༌ཅེས༌སི༌ ཕིའ༌ ཏེ༌ ཚང༌མ༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ ཨིན༌ནོག༌། དཀོན༌མཆོག༌གི༌ ཞལ༌ཆད༌གུན༌ གྲུབ༌ཅེས༌ལ༌ ང༌དང༌ ཟོད༌པ༌ ཉམ༌པོ༌ སྲུངས༌ཏེ༌ ཡོད༌ ཟ༌ནེ༌, དམ༌པའེ༌ སུང༌རབས༌སི༌ ང༌དང༌ང༌ རེ༌ཝ༌ དང༌ སྤོས༌པ༌ ཏང༌ང༌ནོག༌།"]], [["སྙིང༌རུས༌ དང༌ སྤོས༌པ༌ སལ༌ལ༌ ཛད༌ཁན༌ནི༌ ཏེན༌ན༌ དཀོན༌མཆོག༌པོའེ༌ ཁྱོ༌ཞ༌གུན༌ ཅིག༌ དང༌ ཅིག༌ ཉམ༌པོ༌ ཐུན༌ཏེ༌ དུག༌ཅེས༌ལ༌ རོགས༌ ཛད༌ཤིག༌, ཀ༌ཟུག༌ མ༌ཤི༌ཀ༌ ཡེ༌ཤུའི༌ གྱབ༌ནེ༌ གྲུལ༌ཁན༌གུན༌ ཡོང༌གོ༌ཤེས༌ ཨིན༌ནོག༌།"]], [["ཏེ༌ནེ༌ ཁྱོ༌ཞའ༌ ཚང༌མ༌ ཅིག༌གྲིལ༌ སོང༌ཏེ༌ སྐད༌ཅིག༌གི༌ ནང༌ང༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཡབ༌ དཀོན༌མཆོག༌ག༌ སྟོད༌པ༌ དང༌ སྤལ༌ གུན༌ ཕུལ༌ཉན༌ཨིན༌།"]], [["མ༌ཤི༌ཀའེ༌ ཁྱོ༌ཞ༌གུན༌ལ༌ གའ༌སུས༌ ཞུའ༌ ཙོགས༌ལ༌, དཀོན༌མཆོག༌གི༌ སྤལ༌ལི༌ ཕིའ༌ ཁྱོ༌ཞ༌གུན༌ནི༌ སྤུན༌ ཚང༌མའ༌ ཡ༌ཕེས༌ མེད༌པ༌ གའ༌སུས༌ ཞུ༌ཤིག༌།"]], [["ཨིད༌ཏུ༌ ཅོ༌ཤིག༌, དཀོན༌མཆོག༌ ཡ༌ཧུ༌དཱ༌པ༌གུན༌ནི༌ ཕ༌མེས༌པོ༌གུན༌ལ༌ ཞལ༌ཆད༌ ཛད༌ཁན༌བོའེ༌ ནང༌ང༌ ཨིད༌ཤེས༌ཅན༌ ཞུགས༌ཏེ༌ ཨིན༌ཁན༌བོ༌ ལྟན༌ན༌ ཛད༌ཅེས༌ལ༌, མ༌ཤི༌ཀ༌ ཡ༌ཧུ༌དཱ༌པ༌གུན༌ནི༌ ཞབ༌སྟོག༌པ༌ཞིག༌གི༌ ཚུལ༌ལ༌ སྐྱོད༌ད༌ ཛདས༌།"]], [["ཡ༌ཧུ༌དཱ༌པ༌ མན༌ཁན༌གུན༌ལ༌ སྙིང༌རྗེའེ༌ ཛད༌ཅེས༌པོའ༌ ཁོང༌གུན༌ནིའང༌ དཀོན༌མཆོག༌ག༌ སྤལ༌ ཕུལ༌ཨིན༌། ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ བྲིའ༌ཛད༌ཏེ༌ ཨིན༌ནོག༌,"], ["\"ཏེ༌བོའེ༌ཕིའ༌, ངའེ༌ ཉེ༌རང༌ང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ སྟོད༌པ༌ ཕུལ༌ཨིན༌།"], ["ངའེ༌ ཉེ༌རང༌ངི༌ ཚན༌ལ༌ སྟོད༌པའེ༌ ལུ༌ ཕུལ༌ཨིན༌།"], ["\""]], [["དམ༌པའེ༌ སུང༌རབས༌སི༌ ཞན༌ ནས༌ས༌ཞིག༌གི༌ཀ༌ མོལ༌ཏེ༌ དུག༌།"], ["\"ཡ༌ཧུ༌དཱ༌པ༌ མན༌ཁན༌, ཁྱོ༌ཞ༌གུན༌ནི༌"], ["ཁོང༌ངི༌ མི༌གུན༌ ཉམ༌པོ༌ གའ༌མོ༌ ཅོ༌ཤིག༌"], ["།\""]], [["ཡང༌ ཞན༌ ནས༌ས༌ཞིག༌གི༌ཀ༌ མོལ༌ཏེ༌ དུག༌།"], ["\"ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌ ཚང༌མའེ༌ གཙོ༌བོའ༌ སྟོད༌པ༌ ཕུལ༌ཤིག༌།"], ["ཡང༌ ཇིག༌རྟེན༌པ༌ ཚང༌མའེ༌ ཁོང༌ང༌ སྟོད༌པ༌ ཕུལ༌ཤིག༌"], ["།\""]], [["ཡང༌ ཞན༌ ནས༌ས༌ཞིག༌གི༌ཀ༌ ལུང༌སྟོན༌པ༌ ཡེ༌ཤ༌ཡཱའེ༌ མོལས༌,"], ["\"དཱ༌བིད༌དི༌ ཁྲིས༌ ནོར༌སྐལ༌ལ༌ ཐོབ༌ཅེས༌ཅན༌བོ༌ སྐྱོད༌ཨིན༌"], ["ཡང༌ ཁོང༌ངི༌ ཡ༌ཧུ༌དཱ༌པ༌ མན༌ཁན༌གུན༌ནི༌ཀ༌ ཝང༌སྲུལ༌ཨིན༌།"], ["ཏེ༌གུན༌ནི༌ ཁོང༌ངི༌ཀ༌ རེ༌ཝ༌བོ༌ བོར༌ཨིན༌།"], ["\""]], [["རེ༌ཝ༌ སལ༌ཁན༌ནི༌ དཀོན༌མཆོག༌གི༌ ཁྱོ༌ཞ༌གུན༌ནི༌ ནང༌ང༌ གའ༌མོ༌ དང༌ ཞི༌དེ༌ སྐང༌ང༌ ཛད༌ཤིག༌, ཅིའ༌ཟེར༌ན༌ ཁྱོ༌ཞའེ༌ ཁོང༌ངི༌ཀ༌ ཨིད༌ཤེས༌ ཅོས༌། ཏེ༌ནེ༌ དམ༌པའེ༌ ཐུག༌ཉིད༌ གྱུད༌ཏེ༌, ཁྱོ༌ཞ༌གུན༌ནི༌ ནང༌ང༌ རེ༌ཝ༌བོ༌ ལུད༌ཏེ༌ ཆེན༌།"]], [["15:14 ནེ༌ 22"], ["ངའེ༌ ཅེས༌པའེ༌ སྤུན༌གུན༌, ཁྱོ༌ཞའ༌ ཟང༌པོའེ༌ གངས༌ཏེ༌ ཡོད༌ཁན༌བོའེ༌ཀ༌ ང༌ ཏན༌ཏན༌ལ༌ ལོ༌ཁྱེལ༌ རག༌། ཁྱོ༌ཞ༌གུན༌ལ༌ ཏེ༌གུན༌ མ༌ གྱལ༌ལ༌ ཅོས༌ཏེ༌ ཤེས༌ པ༌སང༌, ཁྱོ༌ཞ༌གུན༌ནི༌ ཅིག༌ དང༌ ཅིག༌ག༌ ཏེ༌བོའེ༌ སྐོར༌ལ༌ ལབ༌ཉན༌ཨིན༌།"]], [["ཏེ༌ནེའང༌ ཁྱོ༌ཞའ༌ ཨིད༌ཏུ༌ སྐུལ༌ཅེས༌སི༌ ཕིའ༌, ངའེ༌ སྤེ༌ར༌ ཁ༌ཅིག༌གི༌ སྐོར༌ལ༌ མ༌ ཧམ༌པ༌ ཉམ༌པོ༌ བྲིས༌ཏེ༌ ཨིན༌། ཅིའ༌ཞུ༌ན༌ དཀོན༌མཆོག༌གི༌ ཐུག༌རྗེའེ༌ གྱུད༌ཏེ༌"]], [["ང༌, མ༌ཤི༌ཀ༌ ཡེ༌ཤུའི༌ ཞབ༌སྟོག༌པ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའ༌ དམ༌པའེ༌ ལོན༌ ཁྱོང༌ཁན༌བོ༌ ཨིན༌། ཁྱོ༌ཞ༌གུན༌, དཀོན༌མཆོག༌གི༌ ཐུགས༌ཐད༌ད༌ ཛད༌ཁན༌ནི༌ ཆོད༌པ༌ ཐེའ༌ ཛད༌ཅེས༌ལ༌ གའ༌མོའེ༌ ནས༌ཚུལ༌བོ༌ ཁྱོངས༌པིན༌, ཀ༌གུན༌ དམ༌པའེ༌ ཐུག༌ཉིད༌ གྱུད༌ཏེ༌ དམ༌པ༌ ཅོའ༌ ཛད༌ཏེ༌ ཨིན༌།"]], [["དཀོན༌མཆོག༌གི༌ ཞབ༌སྟོག༌གི༌ ནང༌ང༌ མ༌ཤི༌ཀ༌ ཡེ༌ཤུའི༌, ང༌ གྱུད༌ཏེ༌, ཛད༌ཁན༌ ཚང༌མའེ༌ ཕིའ༌ ང༌ མ༌ ཐད༌པོ༌ རག༌།"]], [["ཏེ༌ནེའང༌ མ༌ཤི༌ཀའེ༌, ང༌ གྱུད༌ཏེ༌, ཅོའ༌ ཛད༌ཁན༌གུན༌ནི༌ ཕིའ༌ མན༌པ༌, ཡང༌ ཅི༌ཞིག༌གའང༌ ཕོ༌སོ༌ ཅོ༌ཅེས༌སི༌ ཧམ༌པ༌ ཅོའ༌མེད༌, ཀ༌བོ༌ ངའེ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ལོན༌ དང༌ ལས༌ ཅོ༌ཚུལ༌ གུན༌ གྱུད༌ཏེ༌, ཁོང༌གུན༌ལ༌ དཀོན༌མཆོག༌གི༌ ནང༌ང༌ ཏད༌པ༌ ཅོ༌ཅུག༌ཅེས༌པོ༌ ཨིན༌།"]], [["ཧ༌ལས༌ཤེས༌སི༌ ལྟས༌གུན༌ དང༌ སྟགས༌གུན༌ནི༌ ཤུགས༌ ཡང༌ དམ༌པའེ༌ ཐུག༌ཉིད༌དི༌ ཤུགས༌ གྱུད༌ཏེ༌, ཁོང༌གུན༌ནི༌ ངའེ༌ ལོན༌ དྲང༌པོ༌ ཨིན༌ཁན༌བོའེ༌ཀ༌ ལོ༌ཁྱེལས༌། ཏེན༌ན༌ ཚུལ༌ལ༌ ངའེ༌ མ༌ཤི༌ཀའེ༌ གའ༌མོའེ༌ ནས༌ཚུལ༌ གང༌པོ༌ ཡེ༌རུ༌ཤ༌ལེམ༌མི༌ གྱལ༌ས༌ནེ༌ ཨི༌ལི༌རི༌ཀམ༌མི༌ གྱལ༌ས༌ ཚོག༌པ༌ ཤད༌པིན༌།"]], [["ཞན༌མ༌ཞིག༌གི༌ མག༌ལྡན༌ ཏངས༌ཁན༌བོའེ༌ཀ༌ མི༌རྩིག༌ཅེས༌སི༌ ཕིའ༌ ངའེ༌ མ༌ཤི༌ཀའེ༌ ཚན༌ མ༌ནེ༌ མི༌ཚོར༌སའེ༌ ནས༌ས༌གུན༌ནི༌ ནང༌ང༌ གའ༌མོའེ༌ ནས༌ཚུལ༌ ཤད༌ཅེས༌པོ༌ ནི༌, ཏུས༌གྱུན༌ ངའེ༌ མིག༌ཞི༌ ཨིན༌པིན༌།"]], [["ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌,"], ["\"ཀ༌གུན༌ལ༌ ཁོང༌ངི༌ སྐོར༌ལ༌ མ༌ནེ༌ མ༌ཤདས༌ ཏེ༌གུན༌ནི༌ ཁོང༌ ཇལ༌ཨིན༌"], ["ཡང༌ ཁོང༌ངི༌ སྐོར༌ལ༌ མ༌ནེ༌ མ༌ཚོར༌ཁན༌གུན༌ནི༌ ཧ༌གོ༌ཨིན༌།"], ["\""]], [["ཏེན༌ན༌བོའེ༌ཕིའ༌ ང༌ ཁྱོ༌ཞ༌གུན༌ ཡོད༌ས༌ ཡོང༌ཅེས༌པོ༌ གོར༌ཏེ༌ ཨིན༌ནོག༌, ཅིའ༌ཟེར༌ན༌ ང༌ ཏེ༌ ནས༌ས༌གུན༌ནི༌ ནང༌ངའང༌ ཆོས༌ཤད༌གོས༌ཏེ༌ ཨིན༌ནོག༌།"]], [["15:23 ནེ༌ 33"], ["ཨིན༌ནའང༌ ཏ༌ ངའེ༌ འི༌ ཡུལ༌ཇོངས༌གུན༌ནི༌ ནང༌ང༌ ལས༌གུན༌ ཅོ༌ཚར༌། ཡང༌ ལོ༌ མང༌པོ༌ཞིག༌ནེ༌ ཕར༌ལ༌ ཁྱོ༌ཞའ༌ ཐུག༌ཅེས༌ལ༌ རིངས༌ཨིན༌ ཡོད༌པ༌,"]], [["ང༌ སྤེན༌ནི༌ ཡུལ༌ལ༌ ཆ༌ ཟ༌ནེ༌, ཁྱོ༌ཞའ༌ ཐུག༌ག༌ ཡོང༌ཨིན༌། ཏེ༌རུ༌ ཆ༌ ཟ༌ནེ༌ ང༌ ཁྱོ༌ཞའ༌ ཡོད༌ས༌ དུགས༌ཏེ༌ ཁྱོ༌ཞ༌གུན༌ ཉམ༌པོ༌ སྐྱིད༌པོའེ༌ ཏུས༌ཤིག༌ ཕུད༌ཨིན༌། ཡང༌ ངའེ༌ སྤེན༌ལ༌ ཆ༌ཅེས༌སི༌ ཕེས༌སི༌ སྒོས༌དོམ༌གུན༌ནི༌ ནང༌ང༌ ཁྱོ༌ཞའེ༌ རོགས༌ ཅོ༌ཉན༌ཨིན༌།"]], [["ཨིན༌ནའང༌ ང༌ ཡོང༌ངི༌ སང༌ སྔུན༌ལ༌, ཡེ༌རུ༌ཤ༌ལེམ༌མི༌ ནང༌ང༌ ཡོད༌ཁན༌ནི༌ ཏད༌པ༌ཅན༌གུན༌ལ༌ རོགས༌པོ༌ ཁྱེར༌ར༌ལ༌ ཆ༌གོ༌ཤེས༌ ཡོད༌།"]], [["མ༌ཀེ༌དོ༌ནི༌ཡཱ༌ དང༌ ཨ༌ཀ༌ཡཱའི༌ ཏད༌པ༌ཅན༌གུན༌, ཡེ༌རུ༌ཤ༌ལེམ༌མི༌ ཏད༌པ༌ཅན༌གུན༌ནི༌ ཕྲོའ༌ ཡོད༌ཁན༌ནི༌ ཉལ༌བ༌ཅན༌གུན༌ལ༌, རོགས༌ ཅོས༌ཏེ༌ པེ༌ནེ༌ ཀལ༌ཅེས༌ལ༌ ཐད༌པོ༌ ཡོད༌ཏེ༌ ཨིན༌ནོག༌།"]], [["ཁོང༌གུན༌ ཏེ༌ ཅོས༌ཁན༌བོའེ༌ཀ༌ མ༌སྲན༌ཏྲེ༌ ཐད༌པོ༌ ཨིན༌ནོག༌, ངོས༌པོའ༌ ཁོང༌གུན༌ནི༌ ཏེ༌བོ༌ བུ༌ལོན༌ཞིག༌ ཤལ༌གོས༌ཏེ༌ ཨིན༌ནོག༌། གལ༌ཏེས༌ ཡ༌ཧུ༌དཱ༌པ༌ མན༌ཁན༌གུན༌ནི༌, ཡ༌ཧུ༌དཱ༌པ༌གུན༌ལ༌ དཀོན༌མཆོག༌གི༌ ཅིན༌ལབས༌ ཐོབ༌ཁན༌གུན༌ བགོའད༌ན༌, ཏེ༌ནེ༌ ཁོང༌གུན༌ལ༌ ཡོད༌ཁན༌ནི༌ ནོར༌གུན༌ནའང༌ ཡ༌ཧུ༌དཱ༌པའེ༌ ཏད༌པ༌ཅན༌གུན༌ ཉམ༌པོ༌ བགོ༌གོས༌།"]], [["ངའེ༌ འི༌ པེ༌ནེ༌ ལྡུས༌ཁན༌བོ༌ ཁོང༌གུན༌ལ༌ ཏངས༌ཏེ༌ ང༌རང༌ངི༌ ཁག༌པོ༌ དྲན༌དྲའ༌ གྲུབ༌ཅུགས༌ཏེ༌ སྟིང༌ནེ༌, སྤེན༌ལ༌ ཆ༌ ཟ༌ནེ༌, ང༌ ཁྱོ༌ཞའ༌ ཐུགས༌ཏེ༌ ཆེན༌།"]], [["ཡང༌ ངའ༌ ཏན༌ཏན༌ རག༌, ང༌ ཁྱོ༌ཞའ༌ ཡོད༌ས༌ ལེབས༌ཏེ༌ ང༌དང༌གུན༌ ཉམ༌པོ༌ ཡོད༌ཁན༌ནི༌ ཏུས༌པོའ༌ མ༌ཤི༌ཀའེ༌, ཅིན༌ལབས༌ མང༌པོ༌ སལ༌ལ༌ ཛད༌ཨིན༌།"]], [["ཅེས༌པའེ༌ སྤུན༌གུན༌, ངའེ༌ ཁྱོ༌ཞ༌གུན༌ལ༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ནང༌ང༌ སྤོས༌པ༌ ཏང༌ཨིན༌, ངའེ༌ བར༌དོའི༌ ཏུས༌ལ༌ ངའེ༌ ཕིའ༌ དཀོན༌མཆོག༌ག༌ མོས༌ལམ༌ ཕུལ༌ཅེས༌ལ༌ ཞུ༌ཝ༌ ཕུལ༌ལད༌། དམ༌པའེ༌ ཐུག༌ཉིད༌དི༌ སལ༌ལ༌ ཛད༌ཁན༌ནི༌ ཁྱོ༌ཞ༌གུན༌ནི༌ ཅེས༌པ༌, ངའེ༌ ཕིའ༌ ཡོད༌ཅེས༌པོའེ༌ ཏེ༌བོ༌ ཅོ༌ཤིག༌།"]], [["ཡ༌ཧུ༌དཱའེ༌ ནང༌ང༌ ཡོད༌ཁན༌ནི༌ ཡ༌ཧུ༌དཱ༌པ༌ ཏད༌པ༌ མེད༌ཁན༌གུན༌ནི༌ ཀ༌ནེ༌ ང༌ སྐྱོབ༌ཅེས༌ལ༌ དཀོན༌མཆོག༌ག༌ མོས༌ལམ༌ ཞུ༌ཤིག༌། ཡང༌ ངའེ༌ ཡེ༌རུ༌ཤ༌ལེམ༌མ༌ ཁྱེར༌ཅེས༌ཅན༌ནི༌ རོགས༌སི༌ པེ༌ནེ༌བོ༌ ཏེ༌རུ༌ ཡོད༌ཁན༌ནི༌ ཏད༌པ༌ཅན༌གུན༌ནི༌ ཐད༌པོ༌ ཉམ༌པོ༌ ལེན༌ཅེས༌ལའང༌ མོས༌ལམ༌ ཞུ༌ཤིག༌།"]], [["ཏེ༌ནེ༌ དཀོན༌མཆོག༌གི༌ ཐུག༌གོངས༌ ཡོད༌ན༌, ང༌ ཁྱོ༌ཞ༌གུན༌ ཡོད༌ས༌ སེམས༌ཐད༌པོ༌ ཉམ༌པོ༌ ཡོང༌ཨིན༌, ཡང༌ ང༌དང༌གུན༌ནི༌ ཅིག༌ དང༌ ཅིག༌ག༌ སྤོས༌པ༌ ཏང༌ ཐུབ༌ཨིན༌།"]], [["ཞི༌དེའེ༌ དཀོན༌མཆོག༌ ཁྱོ༌ཞའ༌ ཚང༌མ༌ ཉམ༌པོ༌ ཞུགས༌ཤིག༌, ཨ༌མེན༌།"]]], [[["16:1 ནེ༌ 16"], ["ངའེ༌ ང༌དང༌གུན༌ནི༌ སྤུན༌མོ༌ ཕོ༌བི༌ ཟེར༌ཁན༌བོའེ༌ སྐོར༌ལ༌ ཤད༌དད༌། ཁོ༌ ཀེན༌ཅེརེ༌འེ༌ ཆོས༌ཚོགས༌སི༌ ནང༌ང༌ ཞབ༌སྟོག༌མ༌ཞིག༌ ཨིན༌ནོག༌།"]], [["དཀོན༌མཆོག༌གི༌ མི༌གུན༌ནི༌ ཕྲོའ༌ རྩི༌ཝའེ༌ འོས༌པ༌ཅན༌, ཏེ༌ བུ༌མོ༌བོ༌ གཙོ༌བོའེ༌ ཨིན༌ཅེས༌པོའེ༌ གའ༌སུས༌ ཞུས༌། ཁོའ༌ སྒོས༌དོམ༌ ཡོད༌ཁན༌གུན༌ནི༌ ནང༌ང༌ རོགས༌ ཅོ༌ཤིག༌, ཅིའ༌ཟེར༌ན༌ ཁོའེ༌ མང༌པོ༌ཞིག༌ག༌ རོགས༌ ཅོས༌ཏེ༌ ཨིན༌ནོག༌, མིག༌སལ༌ལི༌ ངའ༌།"]], [["པིརི༌སི༌ལ༌ དང༌ ཁོའེ༌ མག༌པ༌ ཨ༌ཀུའི༌ལའ༌, ངའེ༌ ཕྲོ༌པ༌ མ༌ཤི༌ཀ༌ ཡེ༌ཤུའི༌ ལས༌ ཅོ༌ཁན༌གུན༌ལ༌ ཇུ༌ ཞུས༌།"]], [["ཁོང༌གུན༌ནི༌ ངའེ༌ ཕིའ༌ ཁོ༌རང༌གུན༌ནི༌ སྲོག༌པོའང༌ ཇིགས༌པའེ༌ ནང༌ང༌ ཏངས༌། ང༌ མ༌ཚད༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཆོས༌ཚོགས༌ ཚང༌མེའང༌ ཁོང༌གུན༌ལ༌ ཐུག༌རྗེ༌ཆེ༌ ཞུ༌དུག༌།"]], [["ཁོང༌གུན༌ནི༌ ཁང༌པའེ༌ ནང༌ང༌ ཛོམ༌ཨིན༌ ཡོད༌ཁན༌ནི༌ ཆོས༌ཚོགས༌ལའང༌ ངའེ༌ ཇུ༌ ཞུས༌།"], ["ངའེ༌ ཅེས༌པའེ༌ ཛ༌འོ༌ ཨེ༌ཕི༌ནེ༌ཀྲུས༌ལའང༌ ཇུ༌ ཞུས༌། ཁོ༌ ནི༌ ཨ༌སི༌ཨཱའེ༌ ཡུལ༌ཇོངས༌སི༌ ནང༌ནེ༌ མ༌ཤི༌ཀའེ༌ གྱབ༌ནེ༌ གྲུལ༌ཁན༌ ཏང༌པོ༌རང༌ ཨིན༌།"]], [["ཁྱོ༌ཞ༌གུན༌ནི༌ ཕིའ༌ མ༌སྲན༌ཏྲེ༌ ལས༌ ཅོས༌ཁན༌ སྤུན༌མོ༌ མིར༌ཡམ༌མ༌ ངའེ༌ ཇུ༌ ཞུས༌།"]], [["ངའེ༌ ཕྲོ༌པ༌ ཡ༌ཧུ༌དཱ༌པ༌ ཨེན༌གྲོ༌ནི༌ཀས༌ དང༌ ཡུ༌ནིའ༌ གུན༌ལ༌ ཇུ༌ ཞུས༌, ཀ༌གུན༌ ང༌ ཉམ༌པོ༌ ཙོན༌ཁང༌ངི༌ ནང༌ང༌ ཡོད༌པིན༌། མ༌ཤི༌ཀའེ༌ སྐུ༌ཚབས༌གུན༌ནི༌ ཁོང༌གུན༌ལ༌ མ༌ རྩི༌ཝ༌ ཅོའ༌ནོག༌, ཁོང༌གུན༌ ངའེ༌ སང༌ སྔུན༌ལ༌ མ༌ཤི༌ཀའེ༌ གྱབ༌ནེ༌ གྲུལ༌ཁན༌ རིག༌ གྱུར༌ཏེ༌ ཨིན༌པིན༌།"]], [["གཙོ༌བོའེ༌ ཨིན༌ཁན༌ ངའེ༌ ཅེས༌པའེ༌ ཛ༌འོ༌ ཨེམ༌པི༌ལིའ༌ཀྲུས༌ལའང༌ ཇུ༌ ཞུས༌།"]], [["མ༌ཤི༌ཀའེ༌ ནང༌ང༌ ལས༌ ཅོ༌ཁན༌ ང༌ཞའེ༌ ཕྲོ༌པ༌ སྤུན༌ འུར༌བ༌ནུས༌ དང༌ ངའེ༌ ཅེས༌པའེ༌ ཛ༌འོ༌ སྟག༌འིས༌ལའང༌ ཇུ༌ ཞུས༌།"]], [["ངའེ༌ མ༌ཤི༌ཀའེ༌ ཞབ༌སྟོག༌གི༌ ནང༌ང༌ ཨིད༌ཤེས༌ཅན༌ ཐེའ༌ཁན༌ ཨ༌པི༌ལེས༌ལ༌ ཇུ༌ ཞུས༌། ཡང༌ ཨ༌རིས༌ཏོ༌བུ༌ལུས༌སི༌ ཁང༌པའེ༌ ནང༌ང༌ དུག༌ཁན༌ནི༌ ཏད༌པ༌ཅན༌གུན༌ལའང༌ ཇུ༌ ཞུས༌།"]], [["ངའེ༌ ཡ༌ཧུ༌དཱ༌པ༌ ཕྲོ༌པ༌ ཧེ༌རོ༌དིའོན༌ལའང༌ ཇུ༌ ཞུས༌། ནར༌སི༌སུས༌སི༌ ཁང༌པའེ༌ ནང༌ང༌ དུག༌ཁན༌ནི༌ གཙོ༌བོའེ༌ མི༌གུན༌ལའང༌ ཇུ༌ ཞུས༌།"]], [["གཙོ༌བོའེ༌ ཕིའ༌ ལས༌ སྲན༌ཏྲེ༌ ཅོ༌ཁན༌ སྤུན༌མོ༌ ཀྲེ༌ཕི༌ན༌ དང༌ ཀྲེ༌ཕོ༌ས༌ གུན༌ལ༌ ཡང༌ གཙོ༌བོའེ༌ ཕིའ༌ མ༌སྲན༌ཏྲེ༌ ལས༌ ཅོས༌ཁན༌ སྤུན༌མོ༌ ཅེས༌པའེ༌ པར༌སིས༌ལའང༌ ཇུ༌ ཞུས༌།"]], [["ཧ༌ལས༌ཤེས༌ཅན༌ མ༌ཤི༌ཀ༌པ༌, སྤུན༌ རུ༌ཕུས༌ དང༌ ཁོའེ༌ ཨ༌མ༌, ཀ༌བོའེ༌ ང༌ བུ༌ཚའ༌ ཙོགས༌ ཐེའད༌པིན༌, ཁོང༌གུན༌ལའང༌ ཇུ༌ ཞུས༌།"]], [["ཨ༌སིན༌ཀྲི༌ཀྲུས༌, ཕི༌ལི༌གོན༌, ཧར༌མེས༌, པེ༌ཀྲོ༌བས༌, ཧར༌མས༌, ཡང༌ ཁོང༌གུན༌ ཉམ༌པོ༌ ཛོམ༌ཁན༌ནི༌ སྤུན༌གུན༌ལ༌ ཇུ༌ ཞུས༌།"]], [["ཕི༌ལོ༌ལོ༌གུས༌, ཡུ༌ལིའ༌, ནི༌རུས༌ དང༌ ཁོའེ༌ སྲིང༌མོ༌ ཡང༌ ཨོ༌ལིམ༌པས༌ དང༌ ཁོང༌གུན༌ ཉམ༌པོ༌ ཛོམ༌ཁན༌ནི༌ ཏད༌པ༌ཅན༌ ཚང༌མ༌ལའང༌ ཇུ༌ ཞུས༌།"]], [["ཅིག༌ དང༌ ཅིག༌ག༌ ཅམས༌པ༌ ཉམ༌པོ༌ ཇུ༌ ཞུས༌། མ༌ཤི༌ཀའེ༌ ཆོས༌ཚོགས༌ ཚང༌མའེ༌ ཁྱོ༌ཞ༌གུན༌ལ༌ ཇུ༌ ཞུ༌རུག༌།"]], [["16:17 ནེ༌ 27"], ["ཡང༌ ངའེ༌ ཅེས༌པའེ༌ སྤུན༌གུན༌, འི༌ ཞུ༌ཝ༌བོ༌ ཉན༌ཅེས༌ལ༌ ངའེ༌ སྤོས༌པ༌ ཏང༌དང༌། ཆོས༌ཚོགས༌སི༌ ནང༌ང༌ པོ༌བུད༌ཁན༌ དང༌ ཁྱོ༌ཞའ༌ ལབ༌ཁན༌ནི༌ ལབ༌ཞའེ༌ གོ༌ལོག༌པོ༌ ལབ༌ཁན༌ གུན༌ནི༌ ཀ༌ནེ༌ ཤང༌ ཅོ༌ཤིག༌། ཏེ༌གུན༌ནེ༌ ཐག༌རིང༌ང༌ དུག༌ཤིག༌།"]], [["ཏེ༌ མི༌གུན༌ནི༌ ང༌དང༌གུན༌ནི༌ གཙོ༌བོ༌ མ༌ཤི༌ཀ༌ ཞབ༌སྟོག༌ མ༌ཞུའ༌, ཁོང༌རང༌གུན༌ནི༌ ཕན༌ཐོགས༌སི༌ ཕིའ༌ ལས༌ ཅོས༌ཏེ༌ ཨིན༌ནོག༌, སྤེར༌ན༌ ཁས༌པ༌ སྤེ༌ར༌ དང༌ ལྕེ༌ ཀོལ༌ཏེ༌ ཁོང༌གུན༌ནི༌ ནོངས༌མེད༌ མི༌གུན༌ལ༌ གོབ༌སྐོར༌ ཏང༌ང༌ནོག༌།"]], [["ཨིན༌ནའང༌ ཁྱོ༌ཞ༌གུན༌ གཙོ༌བོའེ༌ ཁའ༌ཉན༌ཁན༌ ཨིན༌ཁན༌བོ༌ ཚང༌མ༌ལ༌ གྱུས༌ཨིན༌ནོག༌, ཏེ༌བོའེ༌ ང༌ མ༌ཐད༌པོ༌ ཡོང༌ཅུགས༌། ཁྱོ༌ཞ༌གུན༌ ཟང༌པོ༌ ཅོ༌ཅེས༌སི༌ ནང༌ང༌ ཤེས༌རབས༌ཅན༌ དང༌ ངན༌པའེ༌ ཐོག༌ནེ༌ ནོངས༌མེད༌ ཡོང༌གོ༌ཤེས༌པོ༌ ངའེ༌ དོད༌པ༌ ཨིན༌།"]], [["ཞི༌དེའེ༌ དཀོན༌མཆོག༌གི༌ གྱོགས༌པ༌ ཤེ༌ཏན༌ ཁྱོ༌ཞའེ༌ རྐང༌པའེ༌ ཡོག༌ག༌ ཁྲེས༌སྟོར༌ ཅོའ༌ ཛད༌ཨིན༌། ང༌དང༌གུན༌ནི༌ གཙོ༌བོ༌ ཡེ༌ཤུའི༌ ཐུག༌རྗེ༌བོ༌ ཁྱོ༌ཞ༌གུན༌ ཉམ༌པོ༌ ལུས༌ཤིག༌།"]], [["ངའེ༌ ཕྲོ༌པ༌ ལས༌ ཅོ༌ཁན༌ ཏི༌མོ༌ཐིའི༌ ཁྱོ༌ཞ༌གུན༌ལ༌ ཇུ༌ ཀལ༌དུག༌, ཏེན༌ན༌ ཙོགས༌ལ༌ ལུ༌ཀེ༌འུས༌, ཡ༌སོན༌ དང༌, སོ༌སི༌པ༌ཏར༌ ངའེ༌ ཕྲོ༌པ༌ ཡ༌ཧུ༌དཱ༌པ༌ སྤུན༌གུན༌ནིའང༌ ཇུ༌ ཀལ༌དུག༌།"]], [["པ༌འུ༌ལུའི༌ ཕིའ༌ འི༌ ཨི༌གེ༌ བྲི༌ཁན༌ ང༌, ཏར༌ཏི༌འུས༌ གཙོ༌བོའེ༌ གྱབ༌ནེ༌ གྲུལ༌ཁན༌བོའེང༌ ཇུ༌ ཀལ༌ལད༌།"]], [["གཱ༌ཡུས༌སི༌ ཁྱོ༌ཞ༌གུན༌ལ༌ ཇུ༌ ཞུ༌རུག༌། ཁོའེ༌ ང༌ ཁོ༌རང༌ངི༌ ཁང༌པའ༌ དུག༌ཅུག༌ཨིན༌ ཨིན༌ནོག༌, ཡང༌ འི༌རུ༌ ཡོད༌ཁན༌ནི༌ ཆོས༌ཚོགས༌ གང༌པོའང༌ ཁོ༌རང༌ངི༌ ཁང༌པའེ༌ ནང༌ང༌ ཛོམ༌ཅུག༌ཨིན༌ ཨིན༌ནོག༌། ཨེ༌རས༌ཏུས༌, གྱལ༌སའེ༌ བང༌ཛོད༌དི༌ ཁག༌ཁུར༌པ༌ དང༌ ང༌དང༌གུན༌ནི༌ སྤུན༌ ཀྱོར༌ཀྲུས༌ གུན༌ནི༌ ཇུ༌ ཀལ༌དུག༌།"]], [["ཏ༌ དཀོན༌མཆོག༌ག༌ སྟོད༌པ༌ ཕུལ༌ཤིག༌། ཁོང༌ ནི༌ ཁྱོ༌ཞ༌གུན༌ ཏད༌པའེ༌ ནང༌ང༌ ཤེད༌ཅན༌ ཛད༌ཐུབ༌ཁན༌ ཨིན༌, ཀ༌ཟུག༌ ངའེ༌ གའ༌མོའེ༌ ནས༌ཚུལ༌ལི༌ ནང༌ང༌ ཤདས༌། ཡེ༌ཤུ༌ མ༌ཤི༌ཀའེ༌ སྐོར༌ལ༌ འི༌ ལོན༌བོའེ༌, ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའ༌ ཁོང༌ངི༌ ཐབས༌ལྡིངས༌པོ༌ སྔོན༌ ཅུག༌ག༌ ཛདས༌, ཀ༌བོ༌ ཏུས༌སི༌ གོ༌ཟུག༌ནེ༌ ཕར༌ལ༌ སང༌ཝའེ༌ ནང༌ང༌ བོར༌ར༌ ཛད༌ཏེ༌ ཡོད༌པིན༌།"]], [["ཨིན༌ནའང༌ ཡ༌ཧུ༌དཱ༌པ༌ མན༌ཁན༌ ཚང༌མའེ༌ ཏད༌པ༌ ཅོས༌ཏེ༌ ཁའ༌ཉན༌ཅེས༌སི༌ ཕིའ༌ དག༌ས༌ ཐའ༌མེད༌པའེ༌ དཀོན༌མཆོག༌གི༌ བཀའ༌ སལ༌ཏེ༌, ལུང༌སྟོན༌པ༌གུན༌ནི༌ ལུང༌སྟན༌གུན༌ གྱུད༌ཏེ༌, ཁོང༌གུན༌ལ༌ ཏེ༌ ལོན༌བོ༌ སྔོན༌ ཅུག༌ག༌ ཛད༌ཏེ༌ ཨིན༌ནོག༌།"]], [["ཡེ༌ཤུ༌ མ༌ཤི༌ཀ༌ གྱུད༌ཏེ༌ ཤེས༌རབས༌ཅན༌ནི༌ དཀོན༌མཆོག༌ ཅིག༌པོའ༌ ཏུས༌གྱུན༌ སྤལ༌ ཐོབ༌ཤིག༌, ཨ༌མེན༌།།"]]]], "I Corinthians": [[[["1:1 ནེ༌ 3"], ["འི༌ ཨི༌གེ༌བོ༌ ང༌ པ༌འུ༌ལུ༌ དཀོན༌མཆོག༌གི༌ ཐུག༌གོངས༌ ནང༌ཞིན༌, མ༌ཤི༌ཀ༌ ཡེ༌ཤུའི༌ སྐུ༌ཚབས༌ལ༌ ལྡམ༌མ༌ ཛད༌ཁན༌ནི༌ ཆོགས༌ནེ༌ ཨིན༌། ང༌དང༌ངི༌ སྤུན༌ སོས༌ཐེ༌ནེས༌སིའང༌ ཇུ༌ ཀལ༌དུག༌།"]], [["ངའེ༌ འི༌ ཨི༌གེ༌བོ༌, ཀོ༌རིན༌ཐི༌ གྱལ༌སའེ༌ དཀོན༌མཆོག༌གི༌ ཆོས༌ཚོགས༌གུན༌ལ༌ ཀལ༌ལད༌། དཀོན༌མཆོག༌གི༌ ཁྱོ༌ཞའ༌ ཁོང༌ངི༌ མི༌ དམ༌པ༌གུན༌ གྱུར༌ཅེས༌ལ༌ བོད༌ད༌ ཛདས༌, ཡང༌ མ༌ཤི༌ཀ༌ གྱུད༌ཏེ༌ ཁྱོ༌ཞ༌གུན༌ རྩང༌མ༌ ཅོའ༌ ཛདས༌, ཀ༌ཟུག༌ ཁོང༌ངི༌ ཇིག༌རྟེན༌ གང༌པོའེ༌ ནང༌ང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ཀ༌ ཏད༌པ༌ ཁྱོང༌ཁན༌ ཚང༌མ༌ ཉམ༌པོ༌ ཅོའ༌ ཛད༌ཏེ༌ ཨིན༌ནོག༌། ཁོང༌ ནི༌, ང༌དང༌གུན༌ དང༌ ཁོང༌གུན༌ནི༌ གཙོ༌བོ༌ ཞུགས༌ཏེ༌ ཨིན༌ནོག༌།"]], [["དཀོན༌མཆོག༌ ང༌དང༌གུན༌ནི༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ དང༌ ཞི༌དེ༌ ཁྱོ༌ཞ༌གུན༌ལ༌ སལ༌ཤིག༌།"]], [["1:4 ནེ༌ 9"], ["ཁྱོ༌ཞ༌གུན༌ནི༌ ཕིའ༌ ངའེ༌ ཏུས༌གྱུན༌ ང༌རང༌ངི༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌, ཅིའ༌ཞུ༌ན༌ ཁོང༌ངི༌ མ༌ཤི༌ཀའེ༌ ནང༌ང༌ ཁྱོ༌ཞ༌གུན༌ལ༌ ཁོང༌རང༌ངི༌ ཐུག༌རྗེ༌ སལ༌ལ༌ ཛད༌ཏེ༌ ཨིན༌ནོག༌།"]], [["མ༌ཤི༌ཀ༌ གྱུད༌ཏེ༌ དཀོན༌མཆོག༌གི༌ ཁྱོ༌ཞའེ༌ ཆོས༌ཚོགས༌གུན༌ལ༌ ཅི༌ས༌ཐོག༌ནེ༌ ཅིན༌ལབས༌ སལ༌ལ༌ ཛད༌ཏེ༌ ཨིན༌ནོག༌, མིག༌སལ༌ལི༌ གའ༌མོའེ༌ ནས༌ཚུལ༌ ཤད༌ཅེས༌ དང༌ ཁོང༌ངི༌ ལབ༌ཞ༌ ཚང༌མ༌ ཧ༌གོ༌ཅེས༌སི༌ ནང༌ང༌།"]], [["ཏེ༌བོའེ༌, ང༌ཞ༌གུན༌ནི༌ ཁྱོ༌ཞ༌གུན༌ལ༌ མ༌ཤི༌ཀའེ༌ སྐོར༌ལ༌ ཤད༌ཁན༌གུན༌ དྲང༌པོ༌ ཨིན༌ཁན༌བོ༌ ལྟན༌ན༌ནོག༌།"]], [["ཏེ༌བོའེ༌ཕིའ༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབས༌ཤེས༌སི༌ ཕིའ༌ ཁྱོ༌ཞ༌གུན༌ རིངས༌ཨིན༌ སྲུང༌ ཟ༌ནེ༌, ཁྱོ༌ཞ༌གུན༌ནི༌ ལག༌ག༌ སྒོས༌དོམ༌ ཡོད༌ཁན༌ནི༌ སེམས༌ཉིད༌དི༌ ཁྱུད༌ ཚང༌མ༌ ཡོད༌ཏེ༌ ཨིན༌ནོག༌།"]], [["ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབ༌ཅེས༌སི༌ ཞག༌ག༌, སྐྱོན༌མེད༌ཁན༌ ཐེ༌ཅེས༌སི༌ ཕིའ༌, དཀོན༌མཆོག༌གི༌ ཁྱོ༌ཞ༌གུན༌ ཤི༌ཤི༌ ཚོག༌པ༌, ཏད༌པའེ༌ ནང༌ང༌ སྟན༌པོ༌ བོར༌ར༌ ཛད༌ཨིན༌།"]], [["དཀོན༌མཆོག༌གི༌ ཏེ༌བོ༌ ཅོའ༌ ཛད༌ཨིན༌, ཅིའ༌ཟེར༌ན༌ ཁོང༌ ནི༌ ཨིད༌ཤེས༌ཅན༌ཞིག༌ ཞུགས༌ཏེ༌ ཨིན༌ནོག༌། ཁོང༌ངི༌ ཁྱོ༌ཞ༌གུན༌ ང༌དང༌གུན༌ནི༌ གཙོ༌བོ༌ ཁོང༌རང༌ངི༌ སྲས༌ ཡེ༌ཤུ༌ མ༌ཤི༌ཀ༌ ཉམ༌པོ༌ བྲེལ༌ བོར༌ཅེས༌ལ༌, བོད༌ད༌ ཛད༌ཏེ༌ ཨིན༌ནོག༌།"]], [["1:10 ནེ༌ 17"], ["ངའེ༌ སྤུན༌གུན༌, ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ངའ༌ ཝང༌ སལ༌ལ༌ ཛད༌ཁན༌ གྱུད༌ཏེ༌ ཁྱོ༌ཞ༌གུན༌ ཐུན༌བྲེལ༌ ཉམ༌པོ༌ དུག༌ཅེས༌, ཆོས༌ཚོགས༌སི༌ ནང༌ང༌ པོ༌བུད༌ཏེ༌ ཚོགས༌ཆུང༌ སོ༌སོ༌ མེད༌ཅེས༌ ཡང༌ སམ༌ཚུལ༌ དང༌ ཐག༌ཅད༌གུན༌ནའང༌ ཅིག༌ ཡོང༌ཅེས༌ལ༌ ངའེ༌ མ༌སྲན༌ཏྲེ༌ ཞུ༌ཝ༌ ཕུལ༌ལད༌།"]], [["སྤུན༌གུན༌, ངའེ༌ འི༌གུན༌ ཟེར༌རད༌, ཅིའ༌ཟེར༌ན༌ ཁ༌ལོའི༌ ཟེར༌ཁན༌ནི༌ སྤུན༌མོ༌བོའེ༌ ནང༌མི༌ ཁ༌ཅིག༌གི༌, ཁྱོ༌ཞ༌གུན༌ནི༌ ཕྲོའ༌ ཛིང༌མོ༌ ཡོད༌ཁན༌ནི༌ སྐོར༌ལ༌ ཤད༌ད༌རག༌།"]], [["ཀ༌ཟུག༌ \"ཁྱོ༌ཞའ༌ ཁ༌ཅིག༌གི༌ 'ངའ༌ པ༌འུ༌ལུའི༌ ལབ༌ཞའེ༌ གྱབ༌ནེ༌' ཁ༌ཅིག༌གི༌ 'ངའ༌ ཨ༌པོ༌ལོས༌སི༌ ལབ༌ཞའེ༌ གྱབ༌ནེ༌' ཡ༌, 'ངའ༌ པི༌ཏྲར༌རི༌ ལབ༌ཞའེ༌ གྱབ༌ནེ༌' ཡ༌, 'ངའ༌ མ༌ཤི༌ཀ༌ ཅིག༌པོའེ༌ གྱབ༌ནེ༌' གྲུལ༌ལད༌ ཟེར༌ཨིན༌ ཨིན༌ནོག༌།\""]], [["ཅི༌ མ༌ཤི༌ཀ༌ ཚོགས༌པ༌ སོ༌སོ༌ རིག༌གི༌ ནང༌ང༌ བགོའ༌ ཛད༌ཏེ༌ ཨིན༌ནོག༌ག༌? ཅི༌ ང༌ པ༌འུ༌ལུ༌ ཁྱོ༌ཞ༌གུན༌ནི༌ ཕིའ༌ རྐྱང༌ཤིང༌ངི༌ཀ༌ རྐྱངས༌ས༌? ཅི༌ ཁྱོ༌ཞ༌གུན༌ནི༌ ཕྲོ༌ནེ༌ སུ༌ཞིག༌ག༌ པ༌འུ༌ལུའི༌ མིང༌ངི༌ ནང༌ང༌ ཁྲུས༌ཏང༌ས༌? ཏན༌ཏན༌ལ༌ མ༌ཏངས༌།"]], [["ངའེ༌ ཁྱོ༌ཞ༌གུན༌ནི༌ ཕྲོ༌ནེ༌ སྤུན༌ ཀིརིས༌པུས༌ དང༌ གཱ༌ཡུས༌ གུན༌ལ༌ མ༌སྟོགས༌, ཞན༌སུ༌ཞིག༌གའང༌ ཁྲུས༌ མ༌ཏངས༌ཁན༌བོའེ༌ ཕིའ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌།"]], [["ཅིའ༌ཟེར༌ན༌ ལོབ༌ཕྲུགས༌ གྱུར༌ཅེས༌སི༌ ཕིའ༌ ངའེ༌ ཁོང༌གུན༌ལ༌ ཁྲུས༌ ཏངས༌ཏེ༌ ཨིན༌ སུ༌ཞིག༌གིའང༌ ཟེར༌ མི༌ཉན༌།"]], [["༼འོ༌ན༌ སྤུན༌ སྟེ༌ཕན༌ནས༌སི༌ ནང༌མི༌གུན༌ལའང༌, ངའེ༌ ཁྲུས༌ ཏངས༌པིན༌, ཏེན༌ན༌བོ༌ མ༌ནེ༌ ཞན༌སུ༌ཞིག༌གའང༌ ཁྲུས༌ ཏང༌ཁན༌ ངའ༌ ཨིད༌ཏུ༌ མེ༌རག༌༽།"]], [["མ༌ཤི༌ཀའེ༌ ངའ༌ ཁྲུས༌ ཏང༌ཅེས༌ལ༌ མན༌པ༌, གའ༌མོའེ༌ ནས༌ཚུལ༌ ཤད༌ཅེས༌ལ༌ ལམ༌ཅུག༌ག༌ ཛདས༌། མ༌ཤི༌ཀའེ༌ རྐྱང༌ཤིང༌ངི༌ ཁྱུད༌པོ༌ མི༌སྟོར༌ཅེས༌སི༌ ཕིའ༌ ངའེ༌ གའ༌མོའེ༌ ནས༌ཚུལ༌ ཤད༌ ཟ༌ནེ༌ ཤེས༌རབས༌ཅན༌ནི༌ སྤེ༌ར༌ ཀོལ༌ལ༌མེད༌།"]], [["1:18 ནེ༌ 31"], ["ཁྲེས༌སྟོར༌ ཆ༌ཅེས༌སི༌ ལམ༌མི༌ཀ༌ གྲུལ༌ཁན༌ མི༌གུན༌ནི༌ ཕིའ༌ རྐྱང༌ཤིང༌ངི༌ཀ༌ མ༌ཤི༌ཀ༌ རྐྱངས༌ཁན༌ནི༌ ལོན༌བོ༌ ཏོན༌མེད༌ཞིག༌ ཨིན༌ནོག༌། ཨིན༌ནའང༌ ང༌དང༌ སྐྱོབ༌བ༌ ཛད༌ཨིན༌ ཡོད༌ཁན༌གུན༌ལ༌ ཏེན༌ན༌ ལོན༌བོ༌ དཀོན༌མཆོག༌གི༌ ཁྱུད༌ཅན༌ སྟོབས༌པོ༌ ཨིན༌ནོག༌།"]], [["ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌དུག༌།"], ["\"མི༌ ཁས༌པའེ༌ ཤེས༌རབས༌གུན༌"], ["ཡང༌ ཁོ༌རང༌ རིག༌པ༌ཅན༌ ཨིན༌ སམ༌ཁན༌གུན༌ནི༌"], ["སམ༌ཚུལ༌གུན༌ལ༌ ཅའང༌ རིན༌ མེད༌ཁན༌བོ༌ ངའེ༌ ལྟན༌ཨིན༌།"]], [["ཏེ༌ནེ༌ ཤེས༌རབས༌ཅན༌གུན༌ ཡ༌ ཡོན༌ཏན༌ཅན༌ ཁས༌པ༌གུན༌ ཡ༌ སྤེ༌ར༌ ཤད༌ཁན༌ ཁས༌པ༌གུན༌ ཀ༌རུ༌ སོང༌? དཀོན༌མཆོག༌གི༌ འི༌ ཇིག༌རྟེན༌པའེ༌ ཤེས༌རབས༌གུན༌ ཏོན༌མེད༌ ཨིན༌ཁན༌བོ༌ ལྟན༌ན༌ ཛད༌ཏེ༌ མ༌ནོག༌ག༌?"]], [["ཇིག༌རྟེན༌པ༌གུན༌ལ༌ ཁོ༌རང༌ངི༌ ཤེས༌རབས༌གུན༌ གྱུད༌ཏེ༌ དཀོན༌མཆོག༌ ཤེས༌ མི༌ཉན༌ཅེས༌པོ༌ ཁོང༌ངི༌ ཐག༌ཅད༌ད༌ ཛདས༌པ༌, དཀོན༌མཆོག༌གི༌ ང༌ཞའེ༌ ཏོན༌མེད༌དི༌ ལོན༌ ཤད༌ཁན༌བོའེ༌ ནང༌ང༌, ཨིད༌ཤེས༌ ཅོ༌ཁན༌གུན༌ སྐྱོབ༌བ༌ ཛད༌ཅེས༌ལ༌ ཐབས༌ལྡིངས༌ ཛདས༌།"]], [["ནམ༌ཁའ༌ནེ༌ སྟགས༌རིག༌ ཐོང༌ཏེ༌ མ༌ནེ༌, ཨིད༌ཤེས༌ མི༌ཅོ༌ ཟེར༌ཁན༌ནི༌ ཡ༌ཧུ༌དཱ༌པ༌གུན༌ནི༌ ཕིའ༌, ཏེ༌ ལོན༌བོ༌ ཏོན༌མེད༌ ཨིན༌ནོག༌, ཡང༌ ཇིག༌རྟེན༌ནི༌ ཤེས༌རབས༌ ཙལ༌ཨིན༌ གྲུལ༌ཁན༌ནི༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའང༌, ཏོན༌མེད༌ ཨིན༌ནོག༌།"]], [["ང༌ཞའེ༌ མ༌ཤི༌ཀ༌ རྐྱང༌ཤིང༌ངི༌ཀ༌ རྐྱངས༌ཁན༌ནི༌ སྐོར༌ལ༌ ཆོས༌ཤད༌ཁན༌བོ༌ ཡ༌ཧུ༌དཱ༌པ༌གུན༌ནི༌ ཕིའ༌ ཏད༌པ༌ ཅོ༌ཅེས༌ལ༌ སྒག༌གྱབ༌ཁན༌ནི༌ རྡོའ༌ ཡང༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའ༌ འི༌བོ༌ ཏོན༌མེད༌ ཨིན༌ནོག༌།"]], [["ཨིན༌ནའང༌ དཀོན༌མཆོག༌གི༌ ཐར༌པ༌ ཐོབ༌ཅེས༌ལ༌ བོད༌ད༌ ཛད༌ཁན༌ནི༌, ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌ ཉིས༌ཀོའེ༌ ཕིའ༌, མ༌ཤི༌ཀའེ༌ ལོན༌བོ༌ ནི༌, དཀོན༌མཆོག༌གི༌ ཤེས༌རབས༌ དང༌ ཤེད༌ གུན༌ ཨིན༌ནོག༌།"]], [["ཞན༌ དཀོན༌མཆོག༌གི༌ ཐར༌པའེ༌ ཐབས༌པོ༌ ཏོན༌མེད༌ ཐེ༌ནའང༌, ཏེ༌བོ༌ ནི༌ མིའི༌ ཐབས༌ ཆེ༌ཤོག༌གུན༌ནི༌ སང༌ མང༌ང༌ ཤེས༌རབས༌ཅན༌ ཡང༌ དཀོན༌མཆོག༌གི༌ འུ༌ཐུགས༌པོའང༌, མིའི༌ ཁྱུད༌ ཤེད༌ཤོག༌པོའེ༌ སང༌ མང༌ང༌ ཤེད༌ཅན༌ཞིག༌ ཨིན༌ནོག༌།"]], [["སྤུན༌གུན༌ ཨིད༌ཏུ༌ ཅོ༌ཤིག༌, དཀོན༌མཆོག༌གི༌ ཁྱོ༌ཞ༌གུན༌ བོད༌ད༌ ཛད༌ ཟ༌ནེ༌, ཁྱོ༌ཞ༌ མང༌ཆེའ༌བོ༌, ཇིག༌རྟེན༌པའེ༌ ཐོག༌ནེ༌ ཁས༌པ༌ ཡ༌ སྟོབས༌ཅན༌ ཡ༌ རྩི༌ཝ༌ཅན༌ མན༌པིན༌།"]], [["མ༌ཚད༌, ཁོ༌རང༌ ཁས༌པ༌ རིག༌ ཨིན༌ སམ༌ཁན༌གུན༌, ཁྲེལ༌བ༌ ཅོ༌ཅེས༌སི༌ ཕིའ༌, དཀོན༌མཆོག༌གི༌ ཇིག༌རྟེན༌པ༌གུན༌ནི༌ ཏོན༌མེད༌ སམ༌ཁན༌ནི༌ ཏེན༌ན༌ མི༌གུན༌ ལྡམ༌མ༌ ཛད༌ཏེ༌ ཨིན༌པིན༌། ཡང༌ ཁོང༌ངི༌ ཝང༌ཅན༌གུན༌ལ༌ ཁྲེལ༌བ༌ ཅོའ༌ ཛད༌ཅེས༌སི༌ ཕིའ༌ ཤེད༌མེད༌ ཡོད༌ཁན༌ ཏེན༌ན༌ མི༌གུན༌ ལྡམ༌མ༌ ཛད༌ཏེ༌ ཨིན༌པིན༌།"]], [["ཇིག༌རྟེན༌པ༌གུན༌ནི༌ ཁག༌ཅན༌ ཨིན༌ནོག༌ སམ༌ཁན༌གུན༌ མེད༌ཁན༌ ཅོའ༌ ཛད༌ཅེས༌ལ༌ ཁོང༌ངི༌ ཇིག༌རྟེན༌པའེ༌ ཐོག༌ནེ༌ རིན༌མེད༌, རྩི༌ཝ༌ མེད༌ཁན༌ དང༌ ཁག༌ཅན༌ མན༌ཁན༌ ཐེའ༌ཁན༌ནི༌ མི༌གུན༌, ལྡམ༌མ༌ ཛད༌ཏེ༌ ཨིན༌པིན༌།"]], [["ཏེ༌བོའེ༌ ཞས༌ཏེ༌, དཀོན༌མཆོག༌གི༌ སྐུན༌དུན༌ལ༌ ཕོ༌སོ༌ སུ༌ཞིག༌གིའང༌ ཅོ༌ མི༌ཉན༌།"]], [["ཁྱོ༌ཞ༌གུན༌ནི༌ མ༌ཤི༌ཀ༌ ཡེ༌ཤུ༌ ཉམ༌པོ༌ ཐུན༌བྲེལ༌བོ༌ ནི༌ དཀོན༌མཆོག༌གི༌ ཞས༌ཏེ༌ ཨིན༌, མ༌ཤི༌ཀ༌ ནི༌ ང༌དང༌ངི༌ ཕིའ༌ ཤེས༌རབས༌, དྲང༌པོ༌, རྩང༌མ༌ དང༌ རིན༌ ཤལ༌ཁན༌བོ༌ རྒྱུར༌ར༌ ཛདས༌།"]], [["ཀ༌ཟུག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌,"], ["\"གལ༌ཏེས༌ ཁྱོ༌ཞ༌གུན༌ ཕོ༌སོ༌ ཅོ༌ཉིན༌ ཡོད༌ན༌ ཏེ༌ནེ༌ གཙོ༌བོ༌ དཀོན༌མཆོག༌ ཅིག༌པོའེ༌ཀ༌ ཕོ༌སོ༌ ཚོར༌ཤིག༌།\""]]], [[["2:1 ནེ༌ 16"], ["སྤུན༌གུན༌ ཁྱོ༌ཞའ༌ དཀོན༌མཆོག༌གི༌ སང༌ཝའེ༌ ཐབས༌པོ༌ ཤད༌ཅེས༌ལ༌ ངའ༌ གོ༌མ༌རང༌ ཡོང༌ ཟ༌ནེ༌, ངའེ༌ ཀྲག༌པོ༌ ཤེས༌རབས༌ ཡ༌ ཧ༌ལས༌ཤེས༌སི༌ ཚིགས༌ མ༌ཀོལ༌པིན༌།"]], [["ཅིའ༌ཟེར༌ན༌ ང༌ ཁྱོ༌ཞའ༌ ཉམ༌པོ༌ ཡོད༌ ཟ༌ནེ༌, ངའེ༌ ཁྱོ༌ཞ༌གུན༌ལ༌ རྐྱང༌ཤིང༌ངི༌ཀ༌ རྐྱངས༌ཁན༌ནི༌ ཡེ༌ཤུ༌ མ༌ཤི༌ཀ༌ ཅིག༌པོ༌ མ༌སྟོགས༌ ཞན༌ཡང༌ ཅི༌ཞིག༌གི༌ སྐོར༌ལ༌ མི༌ཤད༌ཅེས༌ ཐག༌ཅད༌པིན༌།"]], [["ཁྱོ༌ཞ༌གུན༌ ཉམ༌པོ༌ ཡོད༌ཏུས༌, མ༌ཤི༌ཀའེ༌ ཆག༌ལས༌ ཅོ༌ཅེས༌སི༌ ནང༌ང༌ ང༌ འུ༌ཐུགས༌, ཁྲེལ༌ཁན༌ དང༌ ཇིགས༌ཁན༌ཞིག༌ ཚོར༌ར༌ རག༌པིན༌།"]], [["ངའེ༌ ལབ༌ཞ༌ དང༌ ཆོས༌ཤད༌ཅེས༌ གུན༌ ཧ༌གོའ༌ལ༌ ལ༌མོ༌ ཡང༌ ཁྲུལ༌ཅེས༌ དང༌ ཁས༌པ༌ སྤེ༌ར༌གུན༌ནི༌ཀ༌ རག༌ མ༌ལས༌ས༌, ངའེ༌ དམ༌པའེ༌ ཐུག༌ཉིད༌དི༌ ཁྱོ༌ཞ༌གུན༌ནི༌ ནང༌ང༌ ཆག༌ལས༌ ཛད༌ཅེས༌པོའེ༌ཀ༌ ཨིད༌ཤེས༌ ཅོས༌ཏེ༌ ལབ༌ཞ༌ ཏངས༌པིན༌།"]], [["ངའེ༌ ཏེ༌བོ༌ ཁྱོ༌ཞ༌གུན༌ནི༌, མིའི༌ ཤེས༌རབས༌སི༌ཀ༌ མན༌པ༌, དཀོན༌མཆོག༌གི༌ ཤེད༌དི༌ ནང༌ང༌ ཨིད༌ཤེས༌ ཅོ༌ཅེས༌སི༌ ཕིའ༌ ཅོས༌པིན༌།"]], [["ཏད༌པའེ༌ ནང༌ང༌ ལྡན༌ཁན༌གུན༌ནི༌ ཕྲོའ༌ ཡོད༌ ཟ༌ནེ༌, ངའེ༌ ཤེས༌རབས༌ཅན༌ནི༌ ཚིགས༌གུན༌ ཉམ༌པོ༌ སྤེ༌ར༌ ཏང༌ངད༌། ཨིན༌ནའང༌ ཏེ༌ ཤེས༌རབས༌གུན༌, གྱོགས༌པ༌ མེད༌ཁན༌ ཆ༌ཅེས༌ཅན༌ནི༌ འི༌ ཇིག༌རྟེན༌པ༌ ཡ༌ འི༌ ཇིག༌རྟེན༌ནི༌ ཝང༌སྲུལ༌པ༌ གུན༌ནི༌ མ༌ནོག༌།"]], [["ང༌ཞའེ༌ སྤེ༌ར༌ ཏང༌ཁན༌ནི༌ ཤེས༌རབས༌པོ༌ ནི༌, དཀོན༌མཆོག༌གི༌ སང༌ཝའེ༌ ཐབས༌པོ༌ ཨིན༌ནོག༌, ཀ༌བོ༌ ཁོང༌ངི༌ སྦས༌ཏེ༌ བོར༌ར༌ ཛད༌ཏེ༌ ཨིན༌། ཨིན༌ནའང༌ ང༌དང༌གུན༌ལ༌ ཟིར༌རྗིད༌ ཐོབ༌ཅེས༌སི༌ ཕིའ༌ ཇིག༌རྟེན༌ མ༌ཆགས༌སི༌ སང༌ སྔུན༌ལ༌, ཁོང༌ངི༌ འི༌ ཐབས༌པོ༌ ཅོའ༌ ཛད༌ཏེ༌ ཨིན༌པིན༌།"]], [["འི༌ ཇིག༌རྟེན༌ནི༌ ཝང༌སྲུལ༌པ༌གུན༌ནི༌ ཏེ༌ སང༌ཝའེ༌ ཐབས༌པོ༌, ཧ༌མ༌གོའ༌ ཨིན༌ནོག༌། གལ༌ཏེས༌ ཧ༌གོ༌པིན༌ན༌, ཁོང༌གུན༌ནི༌ ང༌དང༌ངི༌ ཟིར༌རྗིད༌ཅན༌ནི༌ གཙོ༌བོ༌བོ༌ རྐྱང༌ཤིང༌ངི༌ཀ༌ རྐྱངས༌ཏེ༌ མེད༌གྲོ༌།"]], [["ཏེན༌ན༌བོའེ༌ཕིའ༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌"], ["\" སུ༌ཞིག༌གིའང༌ མ༌ཐོང༌ཁན༌ ཡ༌ མ༌ཚོར༌ཁན༌"], ["ཡ༌ སམ༌བའེ༌ ནང༌ང༌ མེད༌ཁན༌ཞིག༌"], ["དཀོན༌མཆོག༌ག༌ ཅེས༌པ༌ ཅོ༌ཁན༌གུན༌ནི༌ ཕིའ༌"], ["གྲལ༌གྲིག༌ ཅོའ༌ ཛད༌ཏེ༌ ཡོད༌ཏེ༌ ཨིན༌ནོག༌།\""]], [["ཨིན༌ནའང༌ ཏེ༌གུན༌ དཀོན༌མཆོག༌ ཁོང༌རང༌ངི༌ ཐུག༌ཉིད༌བོའེ༌, ང༌དང༌གུན༌ལ༌ སྔོན༌ ཅུག༌ག༌ ཛད༌ཏེ༌ ཨིན༌ནོག༌། དམ༌པའེ༌ ཐུག༌ཉིད༌ལ༌ ཅི༌ཚང༌མ༌ ཐུག༌གྱུས༌ ཨིན༌ནོག༌, དཀོན༌མཆོག༌གི༌ སང༌ཝ༌གུན༌ནའང༌།"]], [["མི༌ཞིག༌གི༌ སམ༌ཁན༌གུན༌ ཏེན༌ན༌ མི༌བོའེ༌ སེམས༌ཉིད༌ མ༌སྟོགས༌ ཞན༌ སུ༌མི༌ཞིག༌གའང༌ གྱུས༌ ཆ༌མ༌ནོག༌། ཏེན༌ན༌ ཙོགས༌ལ༌ དཀོན༌མཆོག༌གི༌ ཐུགས༌སམ༌གུན༌ ཁོང༌ངི༌ ཐུག༌ཉིད༌ ཅིག༌པོ༌ མ༌སྟོགས༌, ཞན༌སུ༌ཞིག༌གའང༌ གྱུས༌ཆའ༌ མ༌ནོག༌།"]], [["ཡང༌ ང༌དང༌གུན༌ལ༌ ཇིག༌རྟེན༌པའེ༌ སེམས༌ཉིད༌ མན༌པ༌, དཀོན༌མཆོག༌གི༌ ཐུག༌ཉིད༌ ཐོབས༌ཏེ༌ ཨིན༌ཅེས༌པོའེ༌, ང༌དང༌གུན༌ལ༌ དཀོན༌མཆོག༌གི༌ ཧ༌ལས༌ཤེས༌སི༌ སྐྱེས༌གུན༌ རིན༌ མེད༌པ༌ སལ༌ལ༌ ཛད༌ཁན༌བོ༌ ཧ༌གོ༌ ཐུབས༌ཏེ༌ ཨིན༌ནོག༌།"]], [["ཁྱོ༌ཞ༌གུན༌ལ༌ ཏེ༌ ཚང༌མའེ༌ སྐོར༌ལ༌ ཤད༌ ཟ༌ནེ༌, ང༌ཞའེ༌ མིའི༌ ཤེས༌རབས༌ནེ༌ བྱུང༌ཁན༌ནི༌ ཚིགས༌གུན༌ མ༌ཀོལ༌ལ༌, ཐུག༌ཉིད༌དི༌ སལ༌ཁན༌ནི༌ ཚིགས༌གུན༌ གྱུད༌ཏེ༌, སྤེ༌ར༌ ཏང༌ངད༌། ཐུག༌ཉིད༌དི༌ དེན༌བ༌གུན༌"], ["ལབ༌ཅེས༌ལ༌ ཐུག༌ཉིད༌ཅན༌ནི༌ ཚིགས༌གུན༌ ཀོལ༌ལད༌།"]], [["ཨིན༌ནའང༌ ཐུག༌ཉིད༌ མེད༌ཁན༌ནི༌ མི༌བོའེ༌, དཀོན༌མཆོག༌གི༌ ཐུག༌ཉིད༌ནེ༌ ཡོངས༌ཁན༌ནི༌ དེན༌བ༌གུན༌ནི༌ཀ༌ ཨིད༌ཤེས༌ ཅོའ༌ མ༌ནོག༌། ཏེ༌ མི༌བོའ༌ འི༌གུན༌ ཏོན༌མེད༌ ཚོར༌ར༌ནོག༌, ཡང༌ ཁོའ༌ ཧ༌གོའ༌ མ༌ནོག༌, ཅིའ༌ཟེར༌ན༌ ཐུག༌ཉིད༌ ཡོད༌ཁན༌གུན༌ལ༌ མ༌སྟོགས༌, ཡང༌སུའང༌ ཏེ༌གུན༌ ཧ༌གོ༌ ཐུབ༌བ༌ མ༌ནོག༌།"]], [["ཐུག༌ཉིད༌ ཡོད༌ཁན༌གུན༌ནི༌ ཅི༌ཚང༌མའེ༌ སྐོར༌ལ༌ སྟག༌ཅད༌ ཅོས༌ཏེ༌ ཧ༌གོ༌ཉན༌ན༌ནོག༌, ཨིན༌ནའང༌ ཐུག༌ཉིད༌ མེད༌ཁན༌གུན༌ནི༌ ཐུག༌ཉིད༌ ཡོད༌ཁན༌གུན༌ནི༌ ཅོ༌ཟོ༌ དང༌ སམ༌ཟོ༌ གུན༌ ཧ༌གོ༌ ཐུབ༌བ༌ མ༌ནོག༌།"]], [["ཅིའ༌ཟེར༌ན༌"], ["\"སུའ༌ གཙོ༌བོའེ༌ ཐུགས༌སམ༌གུན༌ གྱུས༌ ཆེན༌?"], ["སུའི༌ ལག༌ག༌, ཁོང༌ང༌ ལབ༌ཞ༌ ཏང༌ཅེས༌སི༌ ཤེས༌རབས༌ ཡོད༌?"], ["\""], ["ཨིན༌ནའང༌ ང༌དང༌གུན༌ནི༌ ནང༌ང༌ མ༌ཤི༌ཀའེ༌ ཐུགས༌སམ༌གུན༌ ཡོད༌ པ༌སང༌, ང༌དང༌གུན༌ལ༌ ཏེ༌གུན༌ ཧ༌གོ༌ཐུབ༌བ༌ནོག༌།"]]], [[["3:1 ནེ༌ 23"], ["སྤུན༌གུན༌ ང༌ ཁྱོ༌ཞ༌གུན༌ ཉམ༌པོ༌ ཡོད༌ཏུས༌, ངའེ༌ ཁྱོ༌ཞའ༌ ལབ༌ ཟ༌ནེ༌, ཐུག༌ཉིད༌དི༌ ནང༌ང༌ ལྡན༌ཁན༌ནི༌ མི༌གུན༌ ཙོགས༌ལ༌ ལབ༌ མ༌ཉན༌ན༌, འི༌ ཇིག༌རྟེན༌པ༌ ཡ༌ མ༌ཤི༌ཀའེ༌ ཏད༌པའེ༌ ནང༌ང༌ ཕྲུ༌གུ༌ ཆུ༌ངུན༌ གུན༌ ཙོགས༌ལ༌ ལབ༌གོས༌།"]], [["ངའེ༌ ཁྱོ༌ཞ༌གུན༌ལ༌ ཟན༌ མན༌པ༌, འོ༌མ༌ སྟེར༌གོས༌, ཅིའ༌ཟེར༌ན༌ ཁྱོ༌ཞ༌གུན༌ ཟན༌ ཟའ༌ཅེས༌ལ༌ གྲལ༌གྲིག༌ མི༌དུག༌པིན༌, ཡང༌ ཏ༌རུང༌ངའང༌ ཁྱོ༌ཞ༌གུན༌ གྲལ༌གྲིག༌ མེད༌པ༌ ཨིན༌ནོག༌།"]], [["ཏ༌རུང༌ངའང༌ འི༌ ཇིག༌རྟེན༌པའེ༌ ཕུད༌ཁན༌ ཙོགས༌སི༌ མི༌ཚེ༌, ཁྱོ༌ཞ༌གུན༌ནིའང༌ ཕུད༌དུག༌། ཁྱོ༌ཞ༌གུན༌ནི༌ ནང༌ང༌ ཅིག༌ དང༌ ཅིག༌གི༌ ཕིའ༌ ཚིག༌ཅེས༌ དང༌ ཛིང༌མོ༌ ཡོད༌ཏེ༌ ཨིན༌ནོག༌། ཅི༌ ཏེ༌བོ༌ ཁྱོ༌ཞ༌གུན༌ནི༌ཀ༌ ཁྱོ༌ཞ༌རང༌ངི༌ སྡིག༌པའེ༌ དོད༌པ༌གུན༌ནི༌ ཝང༌སྲུལ༌ཏེ༌ མ༌ནོག༌ག༌? ཅི༌ ཁྱོ༌ཞ༌གུན༌ནི༌, ཇིག༌རྟེན༌པ༌གུན༌ ཙོགས༌ལ༌ མི༌ཚེ༌ ཕུད༌ཨིན༌ཞིག༌ མེད༌ད༌?"]], [["ནམ༌ ཁྱོ༌ཞའེ༌ ཕྲོ༌ནེ༌ ཅིག༌གི༌, \"ང༌ ནི༌ པ༌འུ༌ལུའི༌ གྱབ༌ནེ༌ གྲུལ༌ལད༌\" ཡང༌ཅིག༌གི༌, \"ང༌ ནི༌ ཨ༌པོ༌ལོས༌སི༌ གྱབ༌ནེ༌ གྲུལ༌ལད༌\" ཟེར༌ན༌, ཅི༌ ཁྱོ༌ཞ༌གུན༌ནི༌ འི༌ ཇིག༌རྟེན༌པ༌གུན༌ ཙོགས༌ ཅོས༌ཏེ༌ མ༌ནོག༌ག༌?"]], [["སུ༌ ཨིན༌ནོག༌ ཨ༌པོ༌ལོས༌? སུ༌ ཨིན༌ནོག༌ པ༌འུ༌ལུ༌? ང༌ཞའ༌ ནི༌ དཀོན༌མཆོག༌གི༌ ཞབ༌སྟོག༌པ༌ཞིག༌ ཨིན༌, ཀ༌གུན༌ གྱུད༌ཏེ༌, ཁྱོ༌ཞ༌གུན༌ནི༌ གའ༌མོའེ༌ ནས༌ཚུལ༌ལི༌ ནང༌ང༌ ཨིད༌ཤེས༌ ཅོས༌ཏེ༌ ཨིན༌ནོག༌། གཙོ༌བོའེ༌ སལ༌ལ༌ ཛད༌ཁན༌ནི༌ རང༌རང༌ངི༌ ལས༌གུན༌ ང༌ཞའེ༌ ཅོས༌ཏེ༌ ཨིན༌ནོག༌།"]], [["ངའེ༌ ཁྱོ༌ཞའེ༌ སྙིང༌གུན༌ནི༌ ནང༌ང༌ ས༌འོན༌ ཏབས༌ཏེ༌, ཨ༌པོ༌ལོས༌སི༌ ཏེ༌བོའ༌ ཆུ༌ ཏངས༌ཏེ༌ ཨིན༌ནོག༌, ཨིན༌ནའང༌ ཏེ༌བོ༌ ལྡན༌ ཅུག༌ག༌ ཛད༌ཁན༌བོ༌ ནི༌, དཀོན༌མཆོག༌ ཞུགས༌ཏེ༌ ཨིན༌ནོག༌།"]], [["ས༌འོན༌ ཏབ༌ཁན༌ ཡ༌ ཆུ༌ ཏང༌ཁན༌བོ༌ ཁག༌ཅན༌ མ༌ནོག༌, ཁག༌ཅན༌ ནི༌ ས༌འོན༌ ལྡན༌ ཅུག༌ག༌ ཛད༌ཁན༌ནི༌ དཀོན༌མཆོག༌པོ༌ ཨིན༌ནོག༌།"]], [["ས༌འོན༌ ཏབ༌ཁན༌ དང༌ ཆུ༌ ཏངས༌ཁན༌གུན༌ནི༌ ཉམ༌པོ༌ དོད༌པ༌ ཅིག༌ བོར༌ཏེ༌ ལས༌ ཅོས༌ཏེ༌ ཨིན༌ནོག༌། ཡང༌ ཁོང༌ ཉིས༌ཀོའ༌ ཞབ༌སྟོག༌ ཞུ༌ཁན༌ ནང༌ཞིན༌ལ༌ སོལ༌རས༌ ཐོབ༌ཨིན༌།"]], [["ང༌ཞའ༌ ཉིས༌ཀོ༌ དཀོན༌མཆོག༌གི༌ ཞབ༌སྟོག༌པ༌ ཡང༌ ཁྱོ༌ཞ༌གུན༌ ཁོང༌ངི༌ ཞིང༌ དང༌ ཕོ༌གྲང༌ གུན༌ ཨིན༌ནོག༌།"]], [["དཀོན༌མཆོག༌གི༌ ཐུག༌རྗེ༌ ངའེ༌ ནང༌ང༌ ཡོད༌ཅེས༌པོའེ༌ ཞས༌ཏེ༌ ངའེ༌ རྩིགས༌པོན༌ ཁས༌པ༌ཞིག༌ ཙོགས༌ལ༌, དཀོན༌མཆོག༌གི༌ ཕོ༌གྲང༌ངི༌ མག༌ལྡན༌བོ༌ ཏངས༌པིན༌། ཏ༌ ཞན༌མ༌གུན༌ནི༌ ཏེ༌ཀ༌ རྩིག༌ཨིན༌ ཨིན༌ནོག༌། ཏེ༌ཀ༌ རྩིག༌ཁན༌གུན༌ནི༌ མ༌སྲན༌ཏྲེ༌ སྣང༌ང༌ ཏངས༌ཏེ༌ རྩིག༌གོས༌།"]], [["ཅིའ༌ཟེར༌ན༌ ང༌ཞའེ༌ རྩིགས༌ཏེ༌ ཡོད༌ཁན༌ ཡེ༌ཤུ༌ མ༌ཤི༌ཀའེ༌ མག༌ལྡན༌ ཅིག༌པོ༌ མ༌སྟོགས༌, སུ༌ཞིག༌གིའང༌ ཡང༌ མག༌ལྡན༌ཞིག༌ ཏང༌ མི༌ཉན༌།"]], [["ཏེ༌ མག༌ལྡན༌བོའི༌ཀ༌ རྩིག༌ཁན༌གུན༌ནི༌ རིན༌ཐང༌ སོ༌སོའེ༌ རྒྱུ༌ སྣ༌ཚོགས༌ རིག༌ ཀོལ༌སྲིད༌ཅེས༌ ཨིན༌ནོག༌, སྤེར༌ན༌, ཁ༌ཅིག༌གི༌ སེར༌, མུལ༌ དང༌, རིན༌ཅན༌ རྡོའ༌ གུན༌ ཡང༌ ཁ༌ཅིག༌གི༌ ཤིང༌, ཕུག༌མ༌, ཡ༌ ཙ༌སྐམ༌པོ༌ གུན༌།"]], [["ཨིན༌ནའང༌ ཁྲིམས༌ཅད༌དི༌ ཞག༌ག༌, ཏེ༌ རྩིགས༌པོན༌ རེ༌རེ༌ ལས༌ ཅོ༌ཁན༌བོ༌, མེ༌ གྱུད༌ཏེ༌ སྔོན༌ཨིན༌། ཏེན༌ན༌ མེ༌བོའེ༌ སྟག༌ཅད༌ ཅོས༌ཏེ༌ མི༌ རེ༌རེའེ༌ ལས༌གུན༌ནི༌ རིན༌ཐང༌ ལྟན༌ཨིན༌།"]], [["གལ༌ཏེས༌ མེའེ༌ ནང༌ང༌ སོང༌ཏེའང༌ ལས༌པོ༌ མེད༌ཁན༌ མ༌ཆའ༌ན༌, ཏེ༌ རྩིགས༌པོན༌བོའ༌ སོལ༌རས༌ ཐོབ༌ཨིན༌།"]], [["གལ༌ཏེས༌ ལས༌པོ༌ མེའ༌ ཞེན༌ན༌, ཏེ༌ རྩིགས༌པོན༌བོའེ༌ ཅི༌ཚང༌མ༌ མེད༌ཁན༌ ཆེན༌, ཨིན༌ནའང༌ མེ༌ ནང༌ནེ༌ མི༌ཞིག༌ ཀགས༌པོ༌ ཉམ༌པོ༌ སྐྱོབ༌བ༌ ཙོགས༌ལ༌ ཁོ༌ སྐྱོབ༌ཨིན༌།"]], [["ཅི༌ ཁྱོ༌ཞའ༌, ཆོས༌ཚོགས༌པོ༌ དཀོན༌མཆོག༌གི༌ ཆོད༌ཁང༌ ཡང༌ དཀོན༌མཆོག༌གི༌ ཐུག༌ཉིད༌ ཁྱོ༌ཞ༌གུན༌ནི༌ ནང༌ང༌ ཞུགས༌ཁན༌བོ༌, གྱུས༌ཆའ༌ མེ༌རག༌ག༌?"]], [["གལ༌ཏེས༌ སུ༌ཞིག༌གི༌ འི༌ ཆོད༌ཁང༌བོ༌ ཤིག༌ཅེས༌ ཅོ༌ན༌, ཁོའ༌ དཀོན༌མཆོག༌གི༌ མེད༌ཁན༌ ཛད༌ཨིན༌, ཅིའ༌ཟེར༌ན༌ དཀོན༌མཆོག༌གི༌ ཆོད༌ཁང༌ དམ༌པ༌ ཨིན༌ནོག༌, ཡང༌ ཁྱོ༌ཞ༌གུན༌ ཏེན༌ན༌ ཆོད༌ཁང༌བོ༌ ཨིན༌ནོག༌།"]], [["རང༌དང༌རང༌ང༌ གོབ༌མ༌སྐོར༌ཤིག༌། གལ༌ཏེས༌ འི༌ ཇིག༌རྟེན༌པའེ༌ སམ༌ཁན༌ ཙོགས༌ལ༌ ཁྱོ༌ཞེའང༌ ཁྱོ༌ཞ༌རང༌ ཤེས༌རབས༌ཅན༌ ཨིན༌ སམ༌མད༌ན༌, ཏེ༌ནེ༌ ཁྱོ༌ཞ༌གུན༌ དེན༌བའ༌ ཤེས༌རབས༌ཅན༌ གྱུར༌ཅེས༌སི༌ ཕིའ༌ སམ༌མེད༌ རིག༌ གྱུར༌གོས༌།"]], [["ཅིའ༌ཟེར༌ན༌ དཀོན༌མཆོག༌གི༌ ཐོག༌ནེ༌, འི༌ ཇིག༌རྟེན༌ནི༌ ཤེས༌རབས༌པོ༌ ནི༌ སམ༌མེད༌ཅིག༌ ཨིན༌ནོག༌, ཀ༌ཟུག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌ \"ཁོ༌རང༌ངི༌ སྐྱོན༌ཇན༌ནི༌ ཐབས༌གུན༌ ཀོལ༌ཏེ༌ དཀོན༌མཆོག༌གི༌ ཤེས༌རབས༌ཅན༌གུན༌ ཟུམ༌མ༌ ཛདས༌།\""]], [["ཡང༌ འི༌བོའང༌ མོལ༌ཏེ༌ ཡོད༌ཏེ༌ ཨིན༌ནོག༌, \"ཇིག༌རྟེན༌ནི༌ ཤེས༌རབས༌ཅན༌ནི༌ སམ༌བ༌གུན༌ གཙོ༌བོའེ༌ ཁྱེན༌ན༌ ཛད༌ད༌ནོག༌, ཡང༌ ཏེ༌གུན༌ རིན༌མེད༌ ཨིན༌ཁན༌བོ༌ ཁོང༌ང༌ ཐུག༌གྱུས༌ ཨིན༌ནོག༌།\""]], [["ཏེན༌ན༌བོའེ༌ཕིའ༌ ཆོས༌ཚོགས༌སི༌ སྤོན༌བོའེ༌ གྱབ༌ནེ༌, གྲུལ༌ཅེས༌སི༌ ནང༌ང༌ ཕོ༌སོ༌ མ༌ཅོ༌ཤིག༌, ཅིའ༌ཟེར༌ན༌ ཅི༌ཚང༌མ༌ ཁྱོ༌ཞ༌གུན༌ནི༌ ཨིན༌ནོག༌། དེན༌བ༌ པ༌འུ༌ལུ༌, ཨ༌པོ༌ལོས༌, པི༌ཏྲར༌, ཇིག༌རྟེན༌, མི༌ཚེ༌, ཤི༌ཅེས༌, དག༌ས༌ དང༌ ཡོང༌ཅེས༌ཅན༌ ཚང༌མ༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌ནོག༌།"]], [["ཏེན༌ན༌བོའེ༌ཕིའ༌ ཆོས༌ཚོགས༌སི༌ སྤོན༌བོའེ༌ གྱབ༌ནེ༌, གྲུལ༌ཅེས༌སི༌ ནང༌ང༌ ཕོ༌སོ༌ མ༌ཅོ༌ཤིག༌, ཅིའ༌ཟེར༌ན༌ ཅི༌ཚང༌མ༌ ཁྱོ༌ཞ༌གུན༌ནི༌ ཨིན༌ནོག༌། དེན༌བ༌ པ༌འུ༌ལུ༌, ཨ༌པོ༌ལོས༌, པི༌ཏྲར༌, ཇིག༌རྟེན༌, མི༌ཚེ༌, ཤི༌ཅེས༌, དག༌ས༌ དང༌ ཡོང༌ཅེས༌ཅན༌ ཚང༌མ༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌ནོག༌།"]], [["ཡང༌ ཁྱོ༌ཞ༌གུན༌ མ༌ཤི༌ཀའེ༌ ཨིན༌ནོག༌ ཡང༌ མ༌ཤི༌ཀ༌ དཀོན༌མཆོག༌གི༌ ཨིན༌ནོག༌།"]]], [[["4:1 ནེ༌ 21"], ["ཏེ༌བོའེ༌ཕིའ༌ ཨ༌པོ༌ལོས༌ དང༌ ངའ༌, དཀོན༌མཆོག༌གི༌ སང༌ཝའེ༌ ཐབས༌སི༌ སྐོར༌ལ༌, ཧ༌གོ༌ཅུག༌ཅེས༌སི༌ ཁག༌ ཀལ༌ལ༌ ཛད༌ཁན༌ནི༌ མ༌ཤི༌ཀའེ༌ ཡོག༌པོ༌ ཙོགས༌ སམ༌གོས༌ཅེས༌ ཨིན༌ནོག༌།"]], [["ཏ༌ ཏེ༌ཟུག༌ ཁག༌ཅན༌ ཁག༌ ཀལ༌ཁན༌ནི༌ མི༌བོ༌ ཨིད༌ཤེས༌ཅན༌ཞིག༌ ཡོང༌གོས༌།"]], [["ཁྲིམས༌པོན༌ ཡ༌ ཁྱོ༌ཞའེ༌ ངའེ༌ ལས༌སི༌ སྐོར༌ལ༌ ཐག༌ཅད༌ ཏང༌ན༌, ངའ༌ ཅའང༌ ཚེར༌ཅེས༌ མེ༌རག༌, ངའེ༌ ང༌རང༌ངེའང༌ ཏེ༌ སྐོར༌ལ༌ ཐག༌ཅད༌ ཏང༌ང༌མེད༌།"]], [["ངའེ༌ སེམས༌པོ༌ ལག༌མོ༌ ཨིན༌, ཨིན༌ནའང༌ ཏེ༌བོའེ༌ ང༌ ནོངས༌མེད༌ ཨིན༌ཁན༌ ལྟན༌ན༌ མ༌ནོག༌། གཙོ༌བོ༌ ཅིག༌པོའེ༌, ངའ༌ སྟག༌ཅད༌ ཅོའ༌ ཛད༌ཏེ༌ ཐག༌ཅད༌ ཛད༌ཨིན༌།"]], [["ཏེ༌བོའེ༌ཕིའ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཏུས༌ ཡང༌ན༌ མ༌ཤི༌ཀ༌ ལོགས༌ཏེ༌ ཕེབས༌སི༌ སང༌ སྔུན༌ལ༌, སུ༌ཞིག༌གི༌ སྐོར༌ལའང༌ ཐག༌ཅད༌ མ༌ཏང༌ཤིག༌། ཅིའ༌ཟེར༌ན༌ ཁོང༌ངི༌ ང༌དང༌གུན༌ནི༌ མུན༌ནག༌གི༌ སྦས༌ཏེ༌ ཡོད༌ཁན༌གུན༌ འོད༌དི༌ ནང༌ང༌ ཁྱོང༌ང༌ ཛད༌ཏེ༌ ང༌དང༌ རང༌རང༌ སོ༌སོའེ༌ ལས༌ ཅོ༌ཁན༌ནི༌ གྱུན༌ཚན༌ སྔོན༌ ཅུག༌ག༌ ཛད༌ཨིན༌། ཏེ༌ནེ༌ དཀོན༌མཆོག༌གི༌ མི༌ རེ༌རེའ༌ འོས༌པ༌ ནང༌ཞིན༌ སྟོད༌པ༌ སལ༌ལ༌ ཛད༌ཨིན༌།"]], [["སྤུན༌གུན༌ ཁྱོ༌ཞའེ༌ ཕན༌ཐོགས༌སི༌ ཕིའ༌ ངའེ༌ ལབ༌ཞ༌ ཏངས༌ཁན༌གུན༌ནི༌ ནང༌ང༌ ཨ༌པོ༌ལོས༌ དང༌ ང༌རང༌ སྤེ༌ ཚུལ༌ལ༌ ཀོལ༌པིན༌། གལ༌ཏེས༌ དམ༌པའེ༌ སུང༌རབས༌སི༌ ནང༌ང༌ \"བྲིས༌ཁན༌ནི༌ སང༌ ཐལ༌ཏེ༌ མ༌ཆའ༌\" མོལ༌ཁན༌བོའེ༌ཀ༌ སྣང༌ང༌ ཅོའད༌ན༌, ཏེ༌ནེ༌ ཁྱོ༌ཞའ༌ ལོབ༌པོན༌ ཅིག༌, ཞན༌གུན༌ནི༌ སང༌ ཀྲག༌པོ༌ རྩིས༌ཏེ༌ ཁོའེ༌ གྱབ༌ནེ༌ གྲུལ༌ཅེས༌ལ༌ ཕོ༌སོ༌ མི༌ཚོར༌།"]], [["ཁྱོ༌ཞ༌གུན༌ལ༌ ཏེ༌ཟུག༌ ཐག༌ཅད༌ ཏང༌ཅེས༌སི༌ ཐོབ༌ཏང༌ སུའི༌ ཏངས༌? ཁྱོ༌ཞ༌གུན༌ནི༌ ལག༌ག༌ ཡོད༌ཁན༌ ཚང༌མ༌ དཀོན༌མཆོག༌གི༌ སལ༌ལ༌ ཛད༌ཏེ༌ མ༌ནོག༌ག༌? གལ༌ཏེས༌ དཀོན༌མཆོག༌གི༌ སལ༌ལ༌ ཛད༌ཏེ༌ ཨིན༌ན༌, ཏེ༌ནེ༌ ཁྱོ༌ཞའེ༌ མན༌ཁན༌, དཀོན༌མཆོག༌གི༌ སལ༌ཁན༌ནི༌ ཁྱུད༌གུན༌ནི༌ཀ༌ ཀ༌ཟུག༌གི༌ ཕོ༌སོ༌ ཅོའད༌?"]], [["ཁྱོ༌ཞ༌གུན༌ནི༌ ལག༌ག༌ སྒོས༌དོམ༌ ཚང༌མ༌ ཡོད༌, ཡང༌ ཆུག༌པོ༌ ཨིན༌ སམ༌མ༌ རག༌ག༌? ཅི༌ ཁྱོ༌ཞ༌གུན༌ནི༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ང༌ཞ༌གུན༌ མེད༌པ༌ ཝང༌སྲུལ༌ཅེས༌ གོ༌ཟུག༌ ཅོ༌ ཚར༌ཏེ༌ ཨིན༌ན༌? ངའེ༌ དོད༌པ༌ ཅོའད༌ དེན༌བའ༌ ཁྱོ༌ཞ༌གུན༌ནི༌ ཝང༌སྲུལ༌ཨིན༌ ཡོད༌ཤིག༌ཕིའང༌, ཏེ༌ནེ༌ ང༌དང༌གུན༌ནི༌ ཉམ༌པོ༌ ཝང༌སྲུལ༌ལད༌གྲོ༌།"]], [["པར༌པར༌རི༌ག༌ ངའེ༌ སམ༌མ༌རག༌, དཀོན༌མཆོག༌གི༌ ང༌ཞའ༌ མ༌ཤི༌ཀའེ༌ སྐུ༌ཚབས༌གུན༌ ཇིག༌རྟེན༌པ༌ གང༌པོ༌ དང༌ ཕོ༌ཉ༌ གུན༌ནི༌ དུན༌ལ༌ སྟན༌མོ༌ ལྟན༌ན༌ བོར༌ཁན༌ ཙོགས༌ཤིག༌ དུག༌, ཀ༌ཟུག༌གི༌ སད༌ཅེས༌ལ༌ ཁྲིམས༌ཅད༌ ཏང༌ཁན༌ནི༌ མག༌གི༌ ཙོན༌པ༌གུན༌ གྱལ༌ཁའ༌ ཐོབ༌ཁན༌ནི༌ ཁྲོམས༌སྐོར༌རི༌ སྟིང༌ཇུག༌ག༌ བོར༌རད༌།"]], [["ང༌ཞ༌གུན༌ནི༌ མ༌ཤི༌ཀའེ༌ ཕིའ༌ ཞབ༌སྟོག༌ ཞུ༌ཅེས༌པོའེ༌, ང༌ཞ༌གུན༌ སམ༌མེད༌ ཙོགས༌ཤིག༌ ཐོང༌དུག༌, ཨིན༌ནའང༌ ཁྱོ༌ཞ༌གུན༌ནི༌ མ༌ཤི༌ཀའེ༌ ནང༌ང༌ མངས༌ཏེའང༌ ཁས༌པ༌ རིག༌ ཨིན༌ སམ༌དུག༌། ང༌ཞ༌གུན༌ འུ༌ཐུགས༌ རིག༌, ཁྱོ༌ཞ༌གུན༌ ཤེད༌ཅན༌ རིག༌། ཁྱོ༌ཞ༌གུན༌ལ༌ རྩི༌ཝ༌ དང༌ ང༌ཞ༌གུན༌ནི༌ཀ༌ ཧབ༌གོད༌ ཏངས༌།"]], [["དག༌སའང༌ ང༌ཞ༌གུན༌ལ༌ སྟོག༌ཤེས༌ དང༌ སྐོམ༌ཤེས༌ ཡོང༌དུག༌, ཡང༌ ང༌ཞ༌གུན༌ ཀོས༌ལག༌ སྙིང༌པ༌ ཅད༌པོ༌ གོན༌ནད༌། ང༌ཞ༌གུན༌ལ༌ རྡུང༌གྱབ༌ ཏངས༌, ཡང༌ དུག༌སའེ༌ ཁང༌པའང༌ མེད༌།"]], [["མི༌ཚེའེ༌ སྒོས༌དོམ༌གུན༌ རིག༌ཅེས༌སི༌ ཕིའ༌ ང༌ཞ༌གུན༌ནི༌ སྲན༌ཏྲེ༌ ངལ༌ངལ༌ ཚོག༌པ༌ལ༌, ང༌ཞ༌རང༌ངི༌ ལག༌པ༌ནེ༌ ལས༌ ཅོའད༌། ང༌ཞའ༌ ངན༌ ཏབ༌ཁན༌གུན༌ལ༌ ང༌ཞ༌གུན༌ནི༌ ཅིན༌ལབས༌ ཏང༌ངད༌། ནགས༌ ལྟན༌ ཟ༌ནེ༌, ང༌ཞའེ༌ ཟོད༌པ༌ ཉམ༌པོ༌ ཁུར༌རད༌།"]], [["ང༌ཞའ༌ ངན༌ ཏབ༌ཁན༌གུན༌ལ༌ ང༌ཞ༌གུན༌ནི༌ སྤེ༌ར༌ ཟང༌པོ༌ ཉམ༌པོ༌ ལན༌ཏང༌ངད༌། དག༌སའང༌ ང༌ཞ༌གུན༌ལ༌, ཇིག༌རྟེན༌ གང༌པོའེ༌ ཐུག༌ཤོག༌ རིགས༌ངན༌ མི༌གུན༌ མ༌ཚད༌, ཁྱིམ༌ས༌ ཁམ༌ལོག༌ ཙོགས༌ ཐེ༌རུག༌།"]], [["ངའེ༌ འི༌ ཟེར༌ཁན༌ ཚང༌མ༌ ཁྱོ༌ཞ༌གུན༌ལ༌ ཁྲེལ༌བ༌ ཅོ༌ཅེས༌སི༌ ཕིའ༌ བྲིའ༌མེད༌, ཨིན༌ནའང༌ ང༌རང༌ངི༌ ཅེས༌པའེ༌ ཕྲུ༌གུ༌གུན༌ ཙོགས༌ལ༌ སྤང༌པུད༌དད༌།"]], [["ཁྱོ༌ཞ༌གུན༌ལ༌ མ༌ཤི༌ཀའེ༌ སྐོར༌ལ༌ ལབ༌ཁན༌ སྟོང༌ཅུ༌ ཡོད༌ནའང༌, ཁྱོ༌ཞ༌གུན༌ལ༌ སེམས༌ཉིད༌དི༌ ཐོག༌ནེ༌, ཨ༌བ༌ ཅིག༌ ཡོད༌ཏེ༌ ཨིན༌ནོག༌། ཅིའ༌ཟེར༌ན༌ ནམ༌ ངའེ༌ ཁྱོ༌ཞ༌གུན༌ལ༌ གའ༌མོའེ༌ ནས༌ཚུལ༌ ཤདས༌, ང༌ མ༌ཤི༌ཀ༌ ཡེ༌ཤུའི༌ ནང༌ང༌ ཁྱོ༌ཞ༌གུན༌ནི༌ ཨ༌བ༌ གྱུར༌ཏེ༌ ཨིན༌པིན༌།"]], [["ངའེ༌ ཁྱོ༌ཞ༌གུན༌ལ༌, ང༌ ཙོགས༌སི༌ མི༌ཚེ༌ ཕུད༌ཅེས༌ལ༌ སྙིང༌ནེ༌ ཞུ༌ཝ༌ ཕུལ༌ལད༌།"]], [["ཏེན༌ན༌བོའེ༌ཕིའ༌ གཙོ༌བོའེ༌ ནང༌ང༌ ངའེ༌ ང༌རང༌ངི༌ ཅེས༌པ༌ དང༌ ཨིད༌ཤེས༌ཅན༌ནི༌ བུ༌ཚ༌ ཏི༌མོ༌ཐི༌ ཁྱོ༌ཞ༌གུན༌ ཡོད༌ས༌ ལམ༌ཅུགས༌པིན༌། མི༌ཚེ༌ ཕུད༌ཅེས༌སི༌ སྐོར༌ལ༌ ཀ༌རུང༌ས༌ ཆོས༌ཚོགས༌ ཚང༌མའེ༌ ནང༌ང༌ ངའེ༌ ལབ༌ཁན༌ ཙོགས༌སི༌ མི༌ཚེ༌, ངའེ༌ མ༌ཤི༌ཀ༌ ཡེ༌ཤུའི༌ གྱབ༌ནེ༌ གྲུལ༌ཨིན༌ ཕུད༌ཁན༌བོའེ༌ སྐོར༌ལ༌ ཏི༌མོ༌ཐིའི༌ ཁྱོ༌ཞ༌གུན༌ལ༌ ཨིད༌ཏུ༌ སྐུལ༌ཨིན༌།"]], [["ང༌ ཁྱོ༌ཞ༌གུན༌ ཡོད༌ས༌ ཡང༌སྐྱར༌ ཐུག༌ག༌ལ༌ ཡོང༌ང༌ མ༌ནོག༌ སམས༌ཏེ༌, ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌ ཕོ༌སོ༌ཅན༌ གྱུར༌ཏེ༌ ཡོད༌ཏིག༌རག༌།"]], [["དཀོན༌མཆོག༌གི༌ ཐུག༌གོངས༌ ཡོད༌ན༌, ང༌ གྱོགས༌པ༌ ཡོང༌ཨིན༌། ཏེ༌ནེ༌ ངའེ༌ ཏེ༌ ཕོ༌སོ༌ཅན༌གུན༌ནི༌ སམ༌བ༌ མེད༌ཁན༌ནི༌ སྤེ༌ར༌ ཡ༌, ཁོང༌གུན༌ནི༌ ནང༌ང༌ དཀོན༌མཆོག༌གི༌ དེན༌བའེ༌ ཝང༌ཆ༌གུན༌ ཡོད༌ཁན༌བོ༌ ལྟ༌ ཐུབ༌ཨིན༌།"]], [["ཅིའ༌ཟེར༌ན༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ དུག༌ཁན༌གུན༌ནི༌, སྤེ༌ར༌ ཅིག༌པོ༌ མན༌པ༌ དཀོན༌མཆོག༌གི༌ ཝང༌ཆའེ༌ ནང༌ང༌ མི༌ཚེའེ༌ ཕུད༌ད༌ནོག༌།"]], [["ཁྱོ༌ཞ༌གུན༌ནི༌ ཀ༌བོ༌ ལྡམ༌མད༌? ང༌ ཁྱོ༌ཞ༌གུན༌ ཡོད༌ས༌ བེར༌ཀ༌ ཁུར༌ཏེ༌ ཆད༌པ༌ ཅད༌ད༌ལ༌ ཡོང༌ང༌ ཡ༌, ཅེས༌པ༌ དང༌ སེམས༌ཉིད༌ པས༌མོ༌ ཉམ༌པོ༌ ཡོང༌?"]]], [[["5:1 ནེ༌ 13"], ["ཁྱོ༌ཞ༌གུན༌ནི༌ ཕྲོའ༌ ཏེ༌ཟུག༌ ལུས༌བྲེལ༌ ངན༌པ༌ རིག༌ དུག༌ ཟེར༌ཏེ༌ ཚོར༌, ཀ༌བོ༌ ཏད༌པ༌ མེད༌ཁན༌གུན༌ནིའང༌ ཅོའ༌ མ༌ནོག༌, ཁྱོ༌ཞའེ༌ ཆོས༌ཚོགས༌སི༌ ནང༌ང༌ བུ༌ཚ༌ཞིག༌གི༌ ཁོ༌རང༌ངི༌ མ༌ཚབས༌"], ["ཉམ༌པོ༌ ལུས༌བྲེལ༌ བོར༌དུག༌ ཟེར༌ཏེ༌ ངའ༌ ཤད༌ད༌རག༌།"]], [["ཁྱོ༌ཞ༌གུན༌ནི༌ རྡུག༌པོ༌ དང༌ ཁྲེལ༌བའེ༌ ནང༌ང༌ ཉ༌ངན༌ ཅོས༌ཏེ༌, ཏེ༌ མི༌བོ༌ ཆོས༌ཚོགས༌སི༌ ཕྲོ༌ནེ༌ ཕིང༌གོ༌ཤེས༌ ཨིན༌ནོག༌། ཨིན༌ནའང༌ ཁྱོ༌ཞ༌གུན༌ནི༌ ཏེ༌བོའེ༌ཀ༌ ཕོ༌སོ༌ ཚོར༌དུག༌།"]], [["ཞན༌ ང༌ ང༌རང༌ ཁྱོ༌ཞ༌གུན༌ནི༌ ཕྲོའ༌ མེད༌ནའང༌, སེམས༌ཉིད༌དི༌ ཐོག༌ནེ༌ ང༌ ཁྱོ༌ཞའ༌ ཉམ༌པོ༌ ཨིན༌། ཡང༌ ང༌ ཏེ༌རུ༌ ཁྱོ༌ཞའ༌ ཉམ༌པོ༌ ཡོད༌ཁན༌ ཙོགས༌ལ༌, ངའེ༌ གཙོ༌བོ༌ ཡེ༌ཤུའི༌ ཝང༌ངི༌ ནང༌ང༌, ཏེ༌ མི༌བོའེ༌ཀ༌ ཁྲིམས༌ཅད༌ ཏང༌ ཚར༌ཏེ༌ ཨིན༌། ཁྱོ༌ཞའ༌ ཆོས༌ཚོགས༌ གང༌པོ༌ ཛོམ༌ ཟ༌ནེ༌, ངའེ༌ སེམས༌ ཡང༌ གཙོ༌བོ༌ ཡེ༌ཤུའི༌ ཁྱུད༌, ཁྱོ༌ཞ༌གུན༌ ཉམ༌པོ༌ ཡོང༌ཨིན༌།"]], [["ཞན༌ ང༌ ང༌རང༌ ཁྱོ༌ཞ༌གུན༌ནི༌ ཕྲོའ༌ མེད༌ནའང༌, སེམས༌ཉིད༌དི༌ ཐོག༌ནེ༌ ང༌ ཁྱོ༌ཞའ༌ ཉམ༌པོ༌ ཨིན༌། ཡང༌ ང༌ ཏེ༌རུ༌ ཁྱོ༌ཞའ༌ ཉམ༌པོ༌ ཡོད༌ཁན༌ ཙོགས༌ལ༌, ངའེ༌ གཙོ༌བོ༌ ཡེ༌ཤུའི༌ ཝང༌ངི༌ ནང༌ང༌, ཏེ༌ མི༌བོའེ༌ཀ༌ ཁྲིམས༌ཅད༌ ཏང༌ ཚར༌ཏེ༌ ཨིན༌། ཁྱོ༌ཞའ༌ ཆོས༌ཚོགས༌ གང༌པོ༌ ཛོམ༌ ཟ༌ནེ༌, ངའེ༌ སེམས༌ ཡང༌ གཙོ༌བོ༌ ཡེ༌ཤུའི༌ ཁྱུད༌, ཁྱོ༌ཞ༌གུན༌ ཉམ༌པོ༌ ཡོང༌ཨིན༌།"]], [["ཏེ༌ནེ༌ ཁོའ༌ རྡུག༌ངལ༌ ཐོང༌ཏེ༌ དོད༌པ༌ ངན༌པ༌གུན༌ནི༌ ཀ༌ནེ༌ གྱོད༌པ༌ སྐྱེས༌ཏེ༌, གཙོ༌བོ༌ ལོགས༌ཏེ༌ ཕེབ༌ཤེས༌སི༌ ཞག༌ག༌, ཁོ༌ སྐྱོབ༌ཅེས༌སི༌ ཕིའ༌ ཁྱོ༌ཞ༌གུན༌ནི༌ ཏེ༌ མི༌བོ༌ ཆོས༌ཚོགས༌ནེ༌ ཕི༌ལོག༌ག༌ ཕིངས༌ཏེ༌ རྡུད༌གུན༌ནི༌ གོ༌བ༌ ཤེ༌ཏན༌ནི༌ ལག༌ག༌ སྟད༌གོས༌།"]], [["ཁྱོ༌ཞ༌གུན༌ནི༌ ཏེ༌བོའེ༌ཀ༌ ཕོ༌སོ༌ ཅོ༌ཅེས༌པོ༌ ནི༌ ཇིགས༌ནང༌ཅན༌ ཞིག༌ དུག༌། ཅི༌ འི༌ སྡིག༌པ༌བོ༌ པག༌པའེ༌ གང༌པོའེ༌ ནང༌ང༌, ཕེལ༌ཁན༌ནི༌ སྐྱུར༌ ཆུ༌ངུན༌ ཙོགས༌ ཨིན༌ཁན༌བོ༌ ཁྱོ༌ཞ༌གུན༌ལ༌ གྱུས༌ཆའ༌ མེ༌རག༌ག༌?"]], [["ཁྱོ༌ཞ༌གུན༌ནི༌ ཕྲོ༌ནེ༌ སྐྱུར༌ སྙིང༌པ༌བོ༌ ཕིངས༌ཏེ༌ མེད༌ཁན༌ ཅོ༌གོས༌། ཏེ༌ནེ༌ སྐྱུར༌ མེད༌ཁན༌ནི༌ པག༌པའེ༌ སོ༌མ༌ རུས༌ཁན༌ ཙོགས༌, ཁྱོ༌ཞ༌གུན༌ དམ༌པ༌ གྱུར༌ཨིན༌, ཀ༌བོ༌ ཁྱོ༌ཞ༌གུན༌ དེན༌བ༌ ཨིན༌ནོག༌, ཅིའ༌ཟེར༌ན༌ པེ༌སག༌གི༌ ལུ༌གུ༌ མ༌ཤི༌ཀ༌ ང༌དང༌ངི༌ སྡིག༌པ༌གུན༌ནི༌ ཕིའ༌ ཆོད༌པ༌ ཕུལ༌ལ༌ ཛདས༌།"]], [["ཏེ༌བོའེ༌ཕིའ༌ ང༌དང༌གུན༌ནི༌ ངན༌སེམས༌ དང༌ ངན༌པ༌ སྐྱུར༌ སྙིང༌པའེ༌ ཏ༌གི༌ ཉམ༌པོ༌ གའ༌སྟོན༌ མ༌ཅོའ༌, རྩང༌མ༌ དང༌ དྲང༌པོའེ༌ སྐྱུར༌ མེད༌ཁན༌ནི༌ ཏ༌གི༌བོ༌ ཉམ༌པོ༌ གའ༌སྟོན༌ ཅོ༌ཨིན༌།"]], [["ངའེ༌ ཁྱོ༌ཞ༌གུན༌ལ༌ སྔུན༌ལ༌ བྲི༌ ཟ༌ནེ༌, ལུས༌བྲེལ༌ ངན༌པ༌ བོར༌ཁན༌ནི༌ མི༌གུན༌ ཉམ༌པོ༌ མི༌དྲེས༌ཤེས༌སི༌ ཕིའ༌ ཟེར༌པིན༌།"]], [["ཨིན༌ནའང༌ ཏད༌པ༌ མེད༌ཁན༌ ཀ༌གུན༌ ལུས༌བྲེལ༌ ངན༌པ༌གུན༌ནི༌ ནང༌ང༌ དྲེས༌སད༌, ཡ༌ ནོར༌ནབས༌ཅན༌, ཡ༌ གོབ༌སྐོར༌ཁན༌, ཡ༌ སྐུན༌དྲ༌ གུན༌ལ༌ ཆོས༌ཅོ༌ཁན༌ གུན༌ནི༌ སྐོར༌ལ༌ ངའེ༌ ཟེར༌ཏེ༌ མན༌, གལ༌ཏེས༌ ཨིན༌པིན༌ན༌ ཏེ༌ནེ༌ ཁྱོ༌ཞ༌གུན༌ལ༌ འི༌ ཇིག༌རྟེན༌ ཕང༌གོས༌ཏེ༌ ཡོད༌གྲོ༌།"]], [["ངའེ༌ བྲི༌ཅེས༌སི༌ ཏོན༌ཏག༌པོ༌ ནི༌ ཁྱོ༌ཞ༌གུན༌, ཏད༌པ༌ཅན༌ ཨིན༌ ཟེར༌ཨིན༌ནའང༌, ལུས༌བྲེལ༌ ངན༌པའེ༌ ནང༌ང༌ དྲེས༌ཁན༌ ཡ༌ ནོར༌ནབས༌ ཡོད༌ཁན༌, ཡ༌ སྐུན༌དྲ༌ ཅོལ༌ཁན༌, ཞན༌མའེ༌ སྐོར༌ལ༌ རྩོག༌པོ༌ ཟེར༌ཁན༌, ཡ༌ ར༌རོས༌ཁན༌, ཡ༌ མི༌གུན༌ལ༌ གོབ༌སྐོར༌ ཏང༌ཁན༌ གུན༌ ཉམ༌པོ༌ བྲེལ༌ མི༌ཅོ༌ཅེས༌པོ༌ ཨིན༌། ཏེ༌ཙོགས༌སི༌ མི༌གུན༌ ཉམ༌པོ༌ ཟན༌ནའང༌ མ༌ཟ༌ཤིག༌།"]], [["ཆོས༌ཚོགས༌སི༌ ཕི༌ལོག༌ག༌ ཡོད༌ཁན༌ནི༌ ཏད༌པ༌ མེད༌ཁན༌གུན༌ལ༌ ཁྲིམས༌ཅད༌ ཏང༌ཅེས༌པོ༌ ངའེ༌ ཁག༌ མན༌། ཨིན༌ནའང༌ ཆོས༌ཚོགས༌སི༌ ཨིན༌ཨིན༌ཞིག༌ སྡིག༌པ༌ ཅོ༌ཁན༌གུན༌ལ༌ ཁྲིམས༌ཅད༌ ཏང༌ཅེས༌པོ༌ ཏན༌ཏན༌ལ༌ ཁྱོ༌ཞ༌གུན༌ནི༌ ཁག༌ ཨིན༌ནོག༌།"]], [["དཀོན༌མཆོག༌གི༌ ཏད༌པ༌ མེད༌ཁན༌གུན༌ལ༌ ཁྲིམས༌ཅད༌ད༌ ཛད༌ཨིན༌། དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌, \"ཁྱོ༌ཞ༌གུན༌ནི༌ ཕྲོ༌ནེ༌ མི༌ ངན༌བོ༌ ཕིང༌གོས༌།\""]]], [[["6:1 ནེ༌ 11"], ["གལ༌ཏེས༌ ཁྱོ༌ཞ༌ སུ༌ཞིག༌ག༌ ཞན༌ཡང༌ ཏད༌པ༌ཅན༌ཞིག༌ ཉམ༌པོ༌ ཛིང༌མོ༌ ཆ༌ན༌, ཀ༌ཟུག༌གི༌ ཁྱོ༌ཞའེ༌ ཏེ༌ མི༌བོ༌ ཞན༌ཡང༌ ཏད༌པ༌ཅན༌གུན༌ནི༌ དུན༌ལ༌ མ༌ཁྱེར༌ར༌, ཞུང༌ངི༌ ཁྲིམས༌ཁུང༌ང༌ ཁྱེར༌ཅེས༌སི༌ ཧམ༌པ༌ ཅོའད༌?"]], [["ཅི༌ ང༌དང༌ ཏད༌པ༌ཅན༌གུན༌ནི༌ ཇིག༌རྟེན༌པ༌གུན༌ལ༌ ཁྲིམས༌ཅད༌ ཏང༌ཅེས༌པོ༌ ཁྱོ༌ཞ༌གུན༌ལ༌ གྱུས༌མེད༌ད༌? ཡང༌ གལ༌ཏེས༌ ཁྱོ༌ཞ༌གུན༌ནི༌ ཇིག༌རྟེན༌པ༌གུན༌ལ༌ ཁྲིམས༌ཅད༌དད༌ན༌, ཅི༌ ཁྱོ༌ཞ༌གུན༌ནི༌ ཕྲོའ༌ འི༌ ནས༌ལུག༌ ཆུ༌ངུན༌བོའ༌ ཁྲིམས༌ཅད༌ ཏང༌ཅེས༌སི༌ ཁྱུད༌ མེད༌ད༌?"]], [["ང༌དང༌གུན༌ནི༌ ཕོ༌ཉ༌གུན༌ལ༌ ཁྲིམས༌ཅད༌ ཏང༌ཅེས༌པོ༌, ཁྱོ༌ཞ༌གུན༌ལ༌ གྱུས༌མེད༌ད༌? ཏེན༌ན༌བོའེ༌ཕིའ༌ མི༌ཚེའེ༌ ནང༌ང༌ བྱུང༌ཁན༌ནི༌ ཛིང༌མོ༌གུན༌ ཏན༌ཏན༌ལ༌ ཁྱོ༌ཞ༌གུན༌ནི༌ སེལ༌ ཉན༌གོས༌།"]], [["གལ༌ཏེས༌ ཁྱོ༌ཞ༌གུན༌ནི༌ ནང༌ང༌ ཛིང༌མོ༌ རིག༌ ཆའད༌ན༌, ཏེ༌ནེ༌ ཅིའ༌ ཆོས༌ཚོགས༌ནེ༌ ཕི༌ལོག༌ག༌ ཆོས༌ཚོགས༌སི༌ ནང༌ང༌ ཅའང༌ ཁག༌ མེད༌ཁན༌ནི༌ ཁྲིམས༌པོན༌གུན༌ནི༌ཀ༌ ཆའད༌།"]], [["ངའེ༌ འི༌བོ༌ ཁྱོ༌ཞ༌གུན༌ ཁྲེལ༌ཅུག༌ཅེས༌ལ༌ ཟེར༌རད༌, ཅི༌ ཆོས༌ཚོགས༌སི༌ ནང༌ང༌ འི༌ ནས༌ལུག༌གུན༌ལ༌ ཁྲིམས༌ཅད༌ ཉན༌ཅེས༌སི༌ ཕིའ༌, མི༌ ཤེས༌རབས༌ཅན༌ ཅིག༌གའང༌ མི༌རུག༌ག༌?"]], [["ཅིའ༌ ཁྱོ༌ཞའེ༌ ཕྲོ༌ནེ༌ ཅིག༌གི༌ ཞན༌ཡང༌ མི༌ཞིག༌ ཁྲིམས༌ཁུང༌ང༌ ཏད༌པ༌ མེད༌ཁན༌གུན༌ནི༌ ལག༌ག༌ ཤགས༌ ཅོའ༌ལ༌ ཁྱེར༌རད༌?"]], [["ཁྱོ༌ཞ༌གུན༌ནི༌ འི༌ ཛིང༌མོ༌གུན༌ ཁྲིམས༌ཁུང༌ང༌ ཁྱེར༌ར༌ཅིག༌, ཁྱོ༌ཞའ༌ ཕམས༌ ཚར༌ཏེ༌ ཨིན༌ནོག༌། ཏེ༌སང༌ཏ༌ མི༌འོས༌པ༌ ཆ༌ཅུག༌ན༌ མི༌གྱལ༌ལ༌? གོབ༌སྐོར༌ཅུག༌ན༌ མི༌གྱལ༌ལ༌?"]], [["ཨིན༌ནའང༌ ཁྱོ༌ཞ༌གུན༌ནིའང༌ ནོར༌ཁྲུལ༌ དང༌ གོབ༌སྐོར༌ ཏང༌དུག༌, རང༌ངི༌ ཏད༌པ༌ཅན༌ནི༌ སྤུན༌གུན༌ལའང༌།"]], [["ཅི༌, ལས༌ངན༌ ཅོ༌ཁན༌གུན༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ཞུགས༌ མི༌ཉན༌ཅེས༌པོ༌ ཁྱོ༌ཞ༌གུན༌ལ༌ གྱུས༌མེད༌ད༌? རང༌དང༌རང༌ང༌ གོབ༌མ༌སྐོར༌ཤིག༌། ལུས༌བྲེལ༌ ངན༌པ༌, སྐུན༌དྲ༌ ཅོལ༌ཁན༌, རང༌ངི༌ ཞིད༌མད༌ མན༌པ༌ ཞན༌ཡང༌ཞིག༌ ཉམ༌པོ༌ ལུས༌བྲེལ༌ ཅོ༌ཁན༌, བུ༌ཚ༌ ཟུགས༌ཙོང༌ཁན༌, བུ༌ཚ༌ དང༌ བུ༌ཚ༌ གུན༌ནི༌ པར༌ལ༌ ཡ༌ བུ༌མོ༌ དང༌ བུ༌མོ༌ གུན༌ནི༌ པར༌ལ༌ ལུས༌བྲེལ༌ ཅོ༌ཁན༌,"]], [["རྐུན༌མ༌ རྐུ༌ཁན༌, ནོར༌ནབས༌ཅན༌, ར༌རོས༌ཁན༌, ཞན༌མའ༌ ངན༌ ཏབ༌ཁན༌ དང༌ མི༌གུན༌ལ༌ གོབ༌སྐོར༌ཁན༌ གུན༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ཆ༌ མི༌ཉན༌།"]], [["ཏུས༌ཤིག༌ག༌ ཁྱོ༌ཞའ༌ ཁ༌ཅིག༌གའང༌ ཏེ༌ མི༌གུན༌ ཙོགས༌ ཡོད༌པིན༌། ཨིན༌ནའང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ཀ༌ ཏད༌པ༌ ཁྱོང༌ཅེས༌ ཡང༌ ང༌དང༌ངི༌ དཀོན༌མཆོག༌གི༌ ཐུག༌ཉིད༌དི༌ ཁྱོ༌ཞ༌གུན༌ རྩང༌མ༌ དང༌ དམ༌པ༌ ཅོའ༌ ཛད༌ཏེ༌ དཀོན༌མཆོག༌གི༌ སྐུན༌དུན༌ལ༌ མི༌ དྲང༌པོ༌ རིག༌ ཐེའ༌ཛད༌ཏེ༌ ཨིན༌ནོག༌།"]], [["6:12 ནེ༌ 20"], ["ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌གི༌ ཟེར༌ར༌ནོག༌ \"ངའ༌ ཅི༌ཚང༌མ༌ ཅོ༌ཆོག༌ཨིན༌།\" ཨིན༌ནའང༌ ངའེ༌ ཟེར༌རད༌ \"ཅི༌ཚང༌མ༌ ཁྱོ༌ཞ༌གུན༌ནི༌ ཕིའ༌ གྱལ༌ལ༌ཞིག༌ མན༌།\" ངེའང༌ ཟེར༌ཉན༌ཅེས༌ ཨིན༌ནོག༌ \"ངའ༌ ཅི༌ཞིག༌ ཅོ༌ནའང༌ ཅོ༌ཆོག༌ཨིན༌\" ཨིན༌ནའང༌ ངའེ༌ ང༌རང༌ ཅི༌ཞིག༌གིའང༌ ཡོག༌པོ༌ མ༌ནེ༌ གྱུར༌ མི༌ཅུག༌།"]], [["ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌གི༌ ཟེར༌ར༌ནོག༌ \"ཟན༌བོ༌ གྲོད༌པའེ༌ ཕིའ༌ ཅོས༌ཏེ༌ ཨིན༌ནོག༌ ཡང༌ གྲོད༌པ༌བོ༌ ཟན༌ནི༌ ཕིའ༌།\" ཨིན༌ནའང༌ ཞག༌ཤིག༌ དཀོན༌མཆོག༌གི༌ ཏེ༌ ཉིས༌ཀོ༌ མེད༌ཁན༌ ཅོའ༌ ཛད༌ཅེས༌པོ༌ དྲང༌པོ༌ མ༌ནོག༌ག༌? ང༌དང༌གུན༌ནི༌ ཟུགས༌པོ༌བོ༌ ལུས༌བྲེལ༌ ངན༌པ༌ མན༌པ༌, གཙོ༌བོའ༌ ཞབ༌སྟོག༌ ཞུ༌ཅེས༌སི༌ ཕིའ༌ ཛད༌ཏེ༌ ཨིན༌ནོག༌, ཡང༌ གཙོ༌བོའེ༌ ང༌དང༌གུན༌ནི༌ ཟུགས༌པོའ༌ ལྟ༌སྟོག༌ ཛད༌ད༌ནོག༌།"]], [["ཅིའ༌ཟེར༌ན༌ དཀོན༌མཆོག༌གི༌ ང༌དང༌གུན༌ ཁོང༌རང༌ངི༌ ཤེད༌ གྱུད༌ཏེ༌, ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཨིན༌, ཀ༌ཟུག༌གི༌ ཁོང༌ངི༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌།"]], [["ཅི༌ ངོས༌པོའ༌ ཁྱོ༌ཞའེ༌ ཟུགས༌པོ༌ མ༌ཤི༌ཀའེ༌ ཁག༌ཅིག༌ ཨིན༌ཁན༌བོ༌, ཁྱོ༌ཞ༌གུན༌ལ༌ གྱུས༌མེད༌ད༌? ཏེ༌ནེ༌ མི༌ཞིག༌གི༌ མ༌ཤི༌ཀའེ༌ ཁག༌ ཨིན༌ཁན༌ནི༌ ཏེ༌ ཟུགས༌པོ༌བོ༌, ཟུགས༌ཙོང༌མ༌ཞིག༌ ཉམ༌པོ༌ དྲེས༌ས༌ལ༌ ཁྱེར༌གོས༌ས༌? མ༌ནེ༌ མ༌གོས༌།"]], [["ཟུགས༌ཙོང༌མ༌ ཉམ༌པོ༌ དྲེས༌ཁན༌ནི༌ མི༌བོ༌ ཏེ༌ བུ༌མོ༌ ཉམ༌པོ༌ ཟུགས༌པོ༌ ཅིག༌ གྱུར༌ཁན༌བོ༌, ཁྱོ༌ཞ༌གུན༌ལ༌ གྱུས༌མེད༌ད༌? ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌ \"བུ༌ཚ༌ དང༌ བུ༌མོ༌ ཉིས༌ཀོ༌ བྲེལ༌ཏེ༌ ཟུགས༌པོ༌ ཅིག༌ གྱུར༌ཨིན༌།\""]], [["ཨིན༌ནའང༌ གལ༌ཏེས༌ མི༌ཞིག༌ གཙོ༌བོ༌ ཡེ༌ཤུ༌ ཉམ༌པོ༌ བྲེལ༌ན༌, ཁོ༌ ཁོང༌ ཉམ༌པོ༌ ཐུག༌ཉིད༌དི༌ ནང༌ང༌ ཅིག༌ གྱུར༌ཨིན༌།"]], [["ལུས༌བྲེལ༌ ངན༌པའེ༌ ཀ༌ནེ༌ ཤོར༌ཏེ༌ སོང༌ཤིག༌། འི༌ སྡིག༌པའེ༌ ཟུགས༌པོའ༌ ནོད༌སྐྱལ༌ཁན༌ ཙོགས༌, ཞན༌ཡང༌ སྡིག༌པ༌ཞིག༌གི༌ ནོད༌སྐྱལ༌ མི༌ཉན༌, ཅིའ༌ཟེར༌ན༌ ལུས༌བྲེལ༌ ངན༌པའེ༌ སྡིག༌པ༌བོ༌ རང༌ངི༌ ཟུགས༌པོའེ༌ གྱབ༌གལ༌ལ༌ ཨིན༌ནོག༌།"]], [["ཁྱོ༌ཞ༌གུན༌ནི༌ ཟུགས༌པོ༌ དམ༌པའེ༌ ཐུག༌ཉིད༌དི༌ ཆོད༌ཁང༌ ཨིན༌ཁན༌བོ༌, ཅི༌ ཁྱོ༌ཞ༌གུན༌ལ༌ གྱུས༌ཆའ༌ མེ༌རག༌ག༌? ཁོང༌ ཁྱོ༌ཞ༌གུན༌ནི༌ ནང༌ང༌ ཞུགས༌སད༌ ཡང༌ ཁྱོ༌ཞ༌གུན༌ལ༌ དཀོན༌མཆོག༌གི༌ སལ༌ལ༌ ཛད༌ཏེ༌ ཨིན༌། ཏ༌ ཁྱོ༌ཞའ༌ ཁྱོ༌ཞ༌རང༌ངི༌ མ༌ནོག༌།"]], [["ཅིའ༌ཟེར༌ན༌ དཀོན༌མཆོག༌གི༌ ཁྱོ༌ཞ༌གུན༌ རིན༌ ཆེན༌མོ༌ཞིག༌ ཤལ༌ལ༌ ཛད༌ཏེ༌ ཉོའ༌ ཛད༌ཏེ༌ ཨིན༌། ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ ཁྱོ༌ཞ༌རང༌ངི༌ ཟུགས༌པོ༌ ཉམ༌པོ༌ དཀོན༌མཆོག༌ག༌ རྩི༌ཝ༌ ཅོ༌གོས༌།"]]], [[["7:1 ནེ༌ 40"], ["ཏ༌ ཁྱོ༌ཞ༌གུན༌ནི༌ ཨི༌གེའི༌ ནང༌ང༌ ཏྲི༌ཝ༌ ཏྲིས༌ཏེ༌ ཡོད༌ཁན༌ནི༌ ལན༌ལ༌, འོ༌ན༌, བུ༌ཚ༌ ཡ༌ བུ༌མོ༌ གུན༌ནི༌ ན༌མ༌ མ༌ཅོ༌ན༌ གྱལ༌ལ༌ ཨིན༌ནོག༌།"]], [["ཨིན༌ནའང༌ ཇིག༌རྟེན༌ནི༌ ནང༌ང༌ ལུས༌བྲེལ༌ ངན༌པ༌ མངས༌ཏེའང༌ ཡོད༌ པ༌སང༌, བུ༌ཚ༌ རེ༌རེའ༌ ན༌མ༌ ཅིག༌ ཡང༌ བུ༌མོ༌ རེ༌རེའ༌ མག༌པ༌ ཅིག༌ ཡོང༌གོ༌ཤེས༌ ཨིན༌ནོག༌།"]], [["མག༌པའེ༌ ཁོ༌རང༌ངི༌ ན༌མའེ༌ ལུས༌བྲེལ༌ལི༌ སྒོས༌དོམ༌གུན༌ གྲུབ༌ཅུག༌གོས༌, ཡང༌ ན༌མའེ༌ ཁོ༌རང༌ངི༌ མག༌པའེ༌ ལུས༌བྲེལ༌ལི༌ སྒོས༌དོམ༌གུན༌ གྲུབ༌ཅུག༌གོས༌།"]], [["ཏེ༌བོ༌ ནི༌ ན༌མའེ༌ ཁོ༌རང༌ངི༌ ཟུགས༌པོའེ༌ཀ༌ ཁོ༌རང༌ངི༌ མག༌པའ༌ ཝང༌ཆ༌ ཡང༌ མག༌པའེ༌ ཁོ༌རང༌ངི༌ ཟུགས༌པོའེ༌ཀ༌ ཁོ༌རང༌ངི༌ ན༌མའ༌ ཝང༌ཆ༌ ཏང༌ང༌ནོག༌།"]], [["ཁྱོ༌ཞ༌རང༌ མང༌ང༌ མོས༌ལམ༌མི༌ ནང༌ང༌ ཏང༌ ཉན༌ཅེས༌སི༌ ཕིའ༌ ཁྱོ༌ཞའ༌ ཉིས༌ཀོའེ༌ ཁའ༌ཆམས༌ཏེ༌, ཏུས༌ ཉུ༌ངུན༌ཞིག༌ ལུས༌བྲེལ༌ མི༌ཅོ༌ སམ༌ན༌ མ༌སྟོགས༌, ཁྱོ༌ཞའ༌ ཉིས༌ཀོའེ༌ པར༌ལ༌ ཟུགས༌པོའེ༌ སྒོས༌དོམ༌གུན༌ མ༌ཅོའ༌ མ༌དུག༌ཤིག༌། ཏེ༌ཏུས༌པོའེ༌ སྟིང༌ནེ༌, ཉིས༌ཀོ༌ ཡང༌སྐྱར༌ ཉམ༌པོ༌ ཛོམ༌གོས༌, ཅིའ༌ཟེར༌ན༌ ཁྱོ༌ཞའ༌ རང༌སེམས༌ ཅུན༌ཅེས༌སི༌ ནང༌ང༌ ཤེད༌མེད༌ ཡོད༌ པ༌སང༌, ཤེ༌ཏན༌ནི༌ སྡིག༌པའེ༌ ནང༌ང༌ གྱེལ༌ ཅུག༌སྲིད༌ཅེས༌ ཨིན༌ནོག༌།"]], [["ངའེ༌ ཏེ༌བོ༌ ཅོ༌ཅེས༌ལ༌ བཀའ༌ ཏངས༌ཏེ༌ ཟེར༌ར༌མེད༌, ཨིན༌ནའང༌ གོངས༌པ༌ ཏང༌ངད༌།"]], [["ང༌ ཙོགས༌ལ༌ ཚང༌མ༌ ན༌མ༌ མ༌ཅོའ༌ དུགས༌ཏེ༌ ཡོད༌ཅེས༌པོ༌, ངའེ༌ དོད༌པ༌ ཅོའད༌། ཨིན༌ནའང༌ དཀོན༌མཆོག༌གི༌ ཆོགས༌ནེ༌ མི༌ རེ༌རེའ༌ མིག༌སལ༌ལི༌ ཁྱུད༌རིག༌ སལ༌ཏེ༌ ཡོད༌ཏེ༌ ཨིན༌ནོག༌, མི༌ ཅིག༌ག༌ ཁྱུད༌དི༌ རིག༌ ཅིག༌ ཡང༌ མི༌ཞིག༌ག༌ ཡང༌ ཁྱུད༌དི༌ རིག༌ཞིག༌།"]], [["ཏ༌ ངའེ༌ ན༌མ༌ མ༌ཅོ༌ཁན༌ དང༌ ཨ༌ནེ༌ མ༌རང༌མོ༌ ཡ༌ ན༌མ༌ ཀྲོང༌ཁན༌ནི༌ མག༌པ༌ གུན༌ལ༌ ཟེར༌རད༌། ན༌མ༌ མ༌ཅོའ༌ དུག༌ན༌, གྱལ༌ལ༌ ཨིན༌ནོག༌ ཀ༌ཟུག༌གི༌ ངའ༌ དུགས༌ཏེ༌ ཡོད༌།"]], [["ཨིན༌ནའང༌ གལ༌ཏེས༌ ཁོང༌གུན༌ནི༌ རང༌དང༌རང༌ང༌ ཅུན༌ མ༌ཐུབ༌ན༌, ན༌མ༌ ཅོ༌གོ༌ཤེས༌ ཨིན༌ནོག༌། ལུས༌བྲེལ༌ ཅོ༌ཅེས༌སི༌ དོད༌པའེ༌ ནང༌ང༌ མེ༌ བར༌རི༌ སང༌ ན༌མ༌ ཅོ༌ན༌ གྱལ༌།"]], [["ཏ༌ ན༌མ༌ ཅོ༌ཁན༌གུན༌ལ༌ ངའེ༌ བཀའ༌ ཏང༌ངད༌, ཀ༌བོ༌ ང༌རང༌ངི༌ མན༌པ༌ གཙོ༌བོ༌ ཡེ༌ཤུའི༌ ཆོགས༌ནེ༌ ཨིན༌། ན༌མའེ༌ རང༌ངི༌ མག༌པ༌ ཕང༌ མ༌གོས༌།"]], [["ཨིན༌ནའང༌ གལ༌ཏེས༌ ཁོའེ༌ ཁོ༌རང༌ངི༌ མག༌པ༌ ཕང༌ན༌, ཏེ༌ བུ༌མོ༌བོ༌ ཅིག༌པོ༌ དུག༌གོས༌ ཡ༌ ཁོ༌རང༌ངི༌ མག༌པ༌ ཉམ༌པོ༌ ཡང༌སྐྱར༌ ཛོམ༌གོས༌། ཏེན༌ན༌ ཙོགས༌ལ༌ མག༌པའེ༌ ཁོ༌རང༌ངི༌ ན༌མ༌ ཅད༌ མ༌གོས༌།"]], [["ཏ༌ ཞན༌ ང༌ གཙོ༌བོའེ༌ ཆོགས༌ནེ༌ ཁ༌དྲང༌ང༌ བཀའ༌ཞིག༌ མེད༌ནའང༌, ངའེ༌ འི༌བོ༌ ཁྱོ༌ཞའ༌ ལུས༌ཏེ༌ ཡོད༌ཁན༌གུན༌ལ༌ ཟེར༌རད༌, \"གལ༌ཏེས༌ མ༌ཤི༌ཀ༌པ༌ བུ༌ཚ༌ཞིག༌ག༌ ཏད༌པ༌ མེད༌ཁན༌ནི༌ ན༌མ༌ཞིག༌ ཡོད༌ན༌ ཡང༌ ཏེ༌ བུ༌མོ༌བོ༌ ཁོ༌ ཉམ༌པོ༌ དུག༌ཅེས༌ལ༌ ཐད༌དད༌ན༌, ཏེ༌ བུ༌ཚའེ༌ ཁོ༌ ཅད༌ མ༌གོས༌།"]], [["ཡང༌ གལ༌ཏེས༌ མ༌ཤི༌ཀ༌པ༌ བུ༌མོ༌ཞིག༌ག༌ ཏད༌པ༌ མེད༌ཁན༌ནི༌ མག༌པ༌ཞིག༌ ཡོད༌ན༌, ཡང༌ ཁོ༌ ཏེ༌ བུ༌མོ༌ ཉམ༌པོ༌ དུག༌ཅེས༌ལ༌ ཐད༌དད༌ན༌, ཏེ༌ བུ༌མོ༌བོའེ༌ ཁོ༌ ཕང༌ མ༌གོས༌།"]], [["ཏེ༌ མ༌ཤི༌ཀ༌པའེ༌ ན༌མའེ༌, ཁོ༌རང༌ངི༌ ཏད༌པ༌ མེད༌ཁན༌ནི༌ མག༌པ༌བོ༌ རྩང༌མ༌ ཅོའ༌ནོག༌། ཡང༌ ཏེ༌ མ༌ཤི༌ཀ༌པའེ༌ མག༌པའེ༌, ཁོ༌རང༌ངི༌ ཏད༌པ༌ མེད༌ཁན༌ནི༌ ན༌མ༌བོ༌ རྩང༌མ༌ ཅོའ༌ནོག༌། གལ༌ཏེས༌ ཏེ༌ཟུག༌ མན༌པིན༌ན༌ དཀོན༌མཆོག༌གི༌ སྐུན༌དུན༌ལ༌ ཁོང༌ངི༌ ཕྲུ༌གུ༌གུན༌ དམ༌པ༌ཞིག༌ མེད༌གྲོ༌། ཨིན༌ནའང༌ ཁོང༌གུན༌ དཀོན༌མཆོག༌གི༌ སྐུན༌དུན༌ལ༌ དམ༌པ༌ རིག༌ ཨིན༌ནོག༌།"]], [["གལ༌ཏེས༌ ཏད༌པ༌ མེད༌ཁན༌ནི༌ མག༌པ༌ ཡ༌ ན༌མ༌ གུན༌ རང༌ངི༌ ཞིད༌མད༌ ཉམ༌པོ༌ དུག༌ག༌ལ༌ ཐད༌ད༌ མེད༌ན༌, ཏེ༌ནེ༌ ཆ༌ཅུག༌ཤིག༌། ཏེ༌ཙོགས༌སི༌ ནས༌ལུག༌གི༌ ནང༌ང༌ མ༌ཤི༌ཀ༌པ༌ མག༌པ༌ ཡ༌ ན༌མ༌ གུན༌ནི༌ ཉམ༌པོ༌ དུག༌ཅེས༌སི༌ ཕིའ༌, ནའ༌ ཁུར༌ཁན༌གུན༌ལ༌ སྟེན༌ཏེ༌ དུག༌གོས༌ མེད༌པ༌ ཨིན༌ནོག༌། དཀོན༌མཆོག༌གི༌ ཁྱོ༌ཞ༌གུན༌ ཞི༌དེའེ༌ ནང༌ང༌ དུག༌ཅེས༌སི༌ ཕིའ༌, བོད༌ད༌ ཛད༌ཏེ༌ ཨིན༌ནོག༌།"]], [["ན༌མ༌གུན༌, ཁྱོ༌ཞའེ༌ ཞས༌ཏེ༌ ཁྱོ༌ཞའེ༌ མག༌པ༌གུན༌ ཏད༌པའེ༌ ནང༌ང༌ ཡོང༌སྲིད༌ཅེས༌པོ༌ གྱུས༌ཆའ༌ མེ༌རག༌ག༌? ཡང༌ མག༌པ༌གུན༌ ཁྱོ༌ཞའེ༌ ཞས༌ཏེ༌, ཁྱོ༌ཞའེ༌ ན༌མ༌གུན༌ ཏད༌པའེ༌ ནང༌ང༌ ཡོང༌སྲིད༌ཅེས༌པོ༌ གྱུས༌ཆའ༌ མེ༌རག༌ག༌?"]], [["གཙོ༌བོའེ༌ ཁྱོ༌ཞ༌གུན༌ ཀ༌ཟུག༌ ནས༌ལུག༌ ཤིག༌གི༌ ནང༌ང༌ བོར༌ར༌ ཛད༌ཏེ༌ ཡོད༌ནའང༌, ཁྱོ༌ཞའ༌ རེ༌རེ༌ ཏེ༌ནང༌ང༌ དུག༌གོ༌ཤེས༌ ཨིན༌ནོག༌། ཡང༌ ཀ༌ཟུག༌ ནས༌ལུག༌གི༌ ནང༌ང༌ ཁྱོ༌ཞའ༌, དཀོན༌མཆོག༌གི༌ གོ༌མ༌རང༌ ཏད༌པའེ༌ ནང༌ང༌ བོད༌ད༌ ཛད༌ ཟ༌ནེ༌ ཡོད༌པིན༌, ཏེན༌ན༌ ནས༌ལུག༌ ཙོགས༌སི༌ ནང༌ང༌ དུག༌གོས༌། འི༌བོ༌ ཆོས༌ཚོགས༌ ཚང༌མའེ༌ ཕིའ༌ ངའེ༌ ཁྲིམས༌པོ༌ ཨིན༌།"]], [["སྤེར༌ན༌ ཡ༌ཧུ༌དཱ༌པ༌ཞིག༌གི༌ ཏད༌པ༌ཅན༌ གྱུར༌རི༌ སང༌ སྔུན༌ལ༌, ཁོ༌རང༌ང༌ སུན༌ནད༌ ཅོས༌ཏེ༌ ཡོད༌ན༌, ཏེ༌བོ༌ གྱུར༌ཅེས༌སི༌ རྩོན༌གྲུས༌ མ༌ཅོ༌ཤིག༌། ཡང༌ སུན༌ནད༌ མ༌ཅོ༌ཁན༌ནི༌ མི༌ཞིག༌ ཏད༌པ༌ཅན༌ གྱུར༌ན༌, ཁོའེ༌ ཁོ༌རང༌ང༌ སུན༌ནད༌ ཅོ༌གོས༌ མེད༌པ༌ ཨིན༌ནོག༌།"]], [["ཅིའ༌ཟེར༌ན༌ དཀོན༌མཆོག༌གི༌ སྐུན༌དུན༌ལ༌ སུན༌ནད༌ ཅོ༌ཁན༌ ཡ༌ མ༌ཅོ༌ཁན༌བོའེ༌ ནང༌ང༌ ཅའང༌ ཁྱད༌ མེད༌ཏེ༌ ཨིན༌ནོག༌། ཁག༌ཅན༌བོ༌ ནི༌ དཀོན༌མཆོག༌གི༌ བཀའ༌རྒྱ༌གུན༌ སྲུང༌ཅེས༌པོ༌ ཨིན༌ནོག༌།"]], [["འོ༌ན༌ དཀོན༌མཆོག༌གི༌ ཁྱོ༌ཞ༌གུན༌ལ༌ བོད༌ད༌ ཛད༌ ཟ༌ནེ༌ ཡོད༌ཁན༌ནི༌ ནས༌ལུག༌པོའེ༌ ནང༌ང༌ ཁྱོ༌ཞའ༌ རེ༌རེ༌ དུག༌གོ༌ཤེས༌ ཨིན༌ནོག༌།"]], [["དཀོན༌མཆོག༌གི༌ བོད༌ད༌ ཛད༌ ཟ༌ནེ༌, ཁྱོ༌ཞ༌ ཚེ༌ཡོག༌ ཨིན༌པིན༌ན༌? གལ༌ཏེས༌ ཨིན༌ན༌ ཚེར༌ཁ༌ མ༌ཅོ༌ཤིག༌, ཨིན༌ནའང༌ གལ༌ཏེས༌ ཁྱོ༌ཞ༌གུན༌ལ༌ ཚེ༌ཡོག༌ནེ༌ ཐར༌ཅེས༌སི༌ སྐབས༌ ཐོབ༌ན༌, ཏེ༌ སྐབས༌པོ༌ ལེན༌ཤིག༌།"]], [["ཡང༌ གལ༌ཏེས༌ ཁྱོ༌ཞའ༌ གཙོ༌བོའེ༌ བོད༌ད༌ ཛད༌ ཟ༌ནེ༌ ཚེ༌ཡོག༌ ཨིན༌ན༌, ཏ༌ ཁྱོ༌ཞ༌གུན༌ གཙོ༌བོའེ༌ ནང༌ང༌ སྡིག༌པའེ༌ ཚེ༌ཡོག༌ནེ༌ ཐར༌ཏེ༌ ཨིན༌ནོག༌། ཡང༌ གལ༌ཏེས༌ ཁྱོ༌ཞ༌གུན༌ གཙོ༌བོའེ༌ བོད༌ད༌ ཛད༌ ཟ༌ནེ༌ ཚེ༌ཡོག༌ མན༌པིན༌ན༌ ཏ༌ ཁྱོ༌ཞ༌གུན༌ མ༌ཤི༌ཀའེ༌ ཚེ༌ཡོག༌ གྱུར༌ཏེ༌ ཨིན༌ནོག༌།"]], [["དཀོན༌མཆོག༌གི༌ རིན༌ ཆེན༌མོ༌ཞིག༌ ཤལ༌ལ༌ ཛད༌ཏེ༌ ཉོའ༌ ཛད༌པ༌, ཁྱོ༌ཞའ༌ ཟུས༌མའེ༌ ལོབ༌པོན༌གུན༌ནི༌ ཚེ༌ཡོག༌ གྱུར༌ མ༌ཅུག༌ཤིག༌།"]], [["སྤུན༌གུན༌ ཁྱོ༌ཞའ༌ རེ༌རེ༌ ཏེན༌ན༌ ཙོགས༌ ལུས༌གོས༌ ནམ༌ ཁྱོ༌ཞ༌གུན༌ དཀོན༌མཆོག༌གི༌ བོད༌ད༌ ཛད༌ ཟ༌ནེ༌ ཡོད༌པིན༌།"]], [["ཏ༌ ཁྱོ༌ཞའེ༌ ན༌མ༌ མ༌ཅོ༌ཁན༌གུན༌ནི༌ སྐོར༌ལ༌ ཏྲི༌ཝ༌ ཏྲི༌ཁན༌བོའ༌, ཏེ༌གུན༌ལ༌ ཏང༌ཅེས༌ལ༌ གཙོ༌བོའེ༌ ངའ༌ བཀའ༌ཞིག༌ སལ༌ལ༌ མ༌ཛདས༌, ཨིན༌ནའང༌ གཙོ༌བོའེ༌ ཁོང༌རང༌ངི༌ སྙིང༌རྗེའེ༌ ནང༌ང༌ ཨིད༌ཤེས༌ ཅོ༌ཉན༌ཅེས༌སི༌ ངའ༌ ཤེས༌རབས༌ སལ༌ལ༌ ཛདས༌, ཡང༌ ངའེ༌ ཏེ༌བོ༌ ཁྱོ༌ཞ༌གུན༌ ཉམ༌པོ༌ བགོའད༌།"]], [["དག༌ས༌ ང༌དང༌གུན༌ ཏུས༌ སྐྱོ༌མོའེ༌ ནང༌ང༌ ཡོད༌ཅེས༌པོའེ༌, ངའེ༌ སམ༌མ༌རག༌ ཁྱོ༌ཞ༌གུན༌ ཀ༌ཟུག༌ ནས༌ལུག༌ཤིག༌གི༌ ནང༌ང༌ ཡོད༌ནའང༌, ཏེན༌ནེ༌ ནང༌ང༌ དུག༌གོ༌ཤེས༌ ཨིན༌ནོག༌།"]], [["གལ༌ཏེས༌ ཁྱོ༌ཞ༌གུན༌ལ༌ ན༌མ༌ ཡོད༌ན༌, ན༌མ༌ ཅད༌ཅེས༌ ཡང༌ གལ༌ཏེས༌ ན༌མ༌ མེད༌ན༌, ན༌མ༌ ཅོ༌ཅེས༌སི༌ རྩོན༌གྲུས༌ མ༌ཅོ༌ཤིག༌།"]], [["ཨིན༌ནའང༌ གལ༌ཏེས༌ ཁྱོ༌ཞ༌གུན༌ནི༌ ན༌མ༌ ཅོ༌ན༌, ཏེ༌བོ༌ སྡིག༌པ༌ཞིག༌ མ༌ནོག༌། ཡང༌ གལ༌ཏེས༌ བུ༌མོ༌ ན༌ཆུང༌ཞིག༌གི༌ ན༌མ༌ ཅོ༌ན༌, ཏེ༌བོའང༌ སྡིག༌པ༌ཞིག༌ མ༌ནོག༌། ཅི༌ཨིན༌ནའང༌ འི༌ སྐྱོ༌མོའི༌ ཏུས༌ལ༌"], [", ན༌མ༌ ཅོ༌ཁན༌གུན༌ལ༌ མང༌ང༌ ནགས༌ ཐོང༌ཨིན༌, ཡང༌ ངའེ༌ ཁྱོ༌ཞ༌གུན༌ འི༌ ནགས༌གུན༌ནེ༌ ཐར༌ཅུག༌ཅེས༌སི༌ རྩོན༌གྲུས༌ ཅོའད༌།"]], [["ངའེ༌ སྤུན༌གུན༌ ངའེ༌ ཟེར༌ཅེས༌སི༌ དོན༌བོ༌ ནི༌, མ༌ཤི༌ཀ༌ ལོགས༌ཏེ༌ ཕེབ༌ཅེས༌སི༌ ཏུས༌པོ༌ ཉུ༌ངུན༌ཞིག༌ མ༌ནེ༌ ལུས༌ཏེ༌ མེད༌ པ༌སང༌, དག༌ས༌ནེ༌ ཕར༌ལ༌ ན༌མ༌ ཅོ༌ཁན༌གུན༌ནི༌ དཀོན༌མཆོག༌གི༌ ཞབ༌སྟོག༌གི༌ ནང༌ང༌ ན༌མ༌ ཅོའེ༌ སང༌ སྔུན༌ལ༌ ཏང༌ཁན༌ནི༌ ཏེན༌ན༌ ཏུས༌པོ༌ དག༌སའང༌ ཏང༌གོས༌།"]], [["སྐྱོ༌མོ༌ ཡོད༌ཁན༌ ཡ༌ སྐྱིད༌པོ༌ ཡོད༌ཁན༌ ཡ༌ ཉོབ༌ཚོང༌ ཏང༌ཨིན༌ དུག༌ཁན༌ ཡ༌ ནོར༌ མང༌པོ༌ ཡོད༌ཁན༌ གུན༌ནི༌ ཏེ༌གུན༌ནི༌ སྐོར༌ལ༌ ཏུས༌གྱུན༌ སམ༌ཨིན༌ མ༌དུག༌ཤིག༌, ཅིའ༌ཟེར༌ན༌ འི༌ ཇིག༌རྟེན༌ནི༌ ནང༌ང༌ ཡོད༌ཁན༌ ཚང༌མ༌ གྱོགས༌པ༌ མེད༌ཁན༌ ཆ༌ཅེས༌ ཨིན༌ནོག༌།"]], [["སྐྱོ༌མོ༌ ཡོད༌ཁན༌ ཡ༌ སྐྱིད༌པོ༌ ཡོད༌ཁན༌ ཡ༌ ཉོབ༌ཚོང༌ ཏང༌ཨིན༌ དུག༌ཁན༌ ཡ༌ ནོར༌ མང༌པོ༌ ཡོད༌ཁན༌ གུན༌ནི༌ ཏེ༌གུན༌ནི༌ སྐོར༌ལ༌ ཏུས༌གྱུན༌ སམ༌ཨིན༌ མ༌དུག༌ཤིག༌, ཅིའ༌ཟེར༌ན༌ འི༌ ཇིག༌རྟེན༌ནི༌ ནང༌ང༌ ཡོད༌ཁན༌ ཚང༌མ༌ གྱོགས༌པ༌ མེད༌ཁན༌ ཆ༌ཅེས༌ ཨིན༌ནོག༌།"]], [["ཁྱོ༌ཞ༌གུན༌ ཏེ༌ མི༌ཚེའེ༌ ཚེར༌ཁ༌གུན༌ནེ༌ ཐར༌གོ༌ཤེས༌པོ༌ ངའེ༌ དོད༌པ༌ ཨིན༌། སྤེར༌ན༌, ན༌མ༌ མ༌ཅོ༌ཁན༌ནི༌ བུ༌ཚ༌ཞིག༌གི༌ ཁོ༌རང༌ངི༌ ཏུས༌པོ༌ གཙོ༌བོའ༌ ཞབ༌སྟོག༌ ཞུ༌ཅེས༌སི༌ ནང༌ང༌ ཕུད༌ཉན༌ན༌ནོག༌ ཡང༌ ཁོང༌ ཐུག༌ཉེས༌ཤུག༌ཅེས༌སི༌ སྐོར༌ལ༌ སམ༌བ༌ ཏང༌ང༌ནོག༌།"]], [["ཨིན༌ནའང༌ ན༌མ༌ ཅོ༌ཁན༌ནི༌ བུ༌ཚའེ༌ ཁོ༌རང༌ངི༌ ཇིག༌རྟེན༌ནི༌ ཁག༌ དང༌ རང༌ངི༌ ན༌མ༌ ཐད༌ཅུག༌ཅེས༌སི༌ སྐོར༌ལ༌ སམ༌མ༌ནོག༌,"]], [["ཡང༌ ཁོའེ༌ སེམས༌པོ༌ ཁག༌ཉིས༌སི༌ ནང༌ང༌ བགོ༌གོས༌ས༌ནོག༌། ཏེན༌ན༌ ཙོགས༌ལ༌ མག༌པ༌ ཤི༌ཁན༌ ཡ༌ ན༌མ༌ མ༌ནེ༌ མ༌ཅོའ༌ དུག༌ཁན༌ནི༌ བུ༌མོ༌ གུན༌ནི༌, ཟུགས༌པོ༌ དང༌ སེམས༌ཉིད༌ ཉིས༌ཀོ༌ ཉམ༌པོ༌ ཏུས༌ གང༌པོ༌ གཙོ༌བོའ༌ ཞབ༌སྟོག༌ ཞུ༌ཉན༌ན༌ནོག༌། ཨིན༌ནའང༌ ན༌མ༌ ཅོ༌ཁན༌ནི༌ བུ༌མོ༌ཞིག༌གི༌ ཁོ༌རང༌ངི༌ ཇིག༌རྟེན༌ནི༌ ཁག༌གུན༌ དང༌ ཁོ༌རང༌ངི༌ མག༌པ༌ ཐད༌ཅུག༌ཅེས༌སི༌ སྐོར༌ལ༌ སམ༌མ༌ནོག༌།"]], [["ངའེ༌ འི༌བོ༌ གག༌སྐྱིལ༌ ཏང༌ཅེས༌སི༌ ཕིའ༌ མན༌པ༌, ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌, ཟེར༌རད༌། ངའེ༌ དོད༌པ༌བོ༌ ནི༌, ཅི༌ས༌ཐོག༌ནེ༌ ཁྱོ༌ཞ༌གུན༌ནི༌ སེམས༌པོ༌ ཡན༌ མ༌ཡན༌ན༌ གཙོ༌བོའ༌ ཞབ༌སྟོག༌ གྱལ༌ལ༌ ཅོས༌ཏེ༌ ཞུ༌ཅུག༌ཅེས༌པོ༌ ཨིན༌།"]], [["ཨིན༌ནའང༌ གལ༌ཏེས༌ བུ༌ཚ༌ཞིག༌གི༌ ཁོ༌རང༌ངི༌ ན༌མ༌ ཅོ༌ཅེས༌ཅན༌བོ༌ ཉམ༌པོ༌ མི༌འོས༌པ༌ ཅོས༌ཏེ༌ ཨིན༌ནོག༌ སམ༌ཅེས༌, མ༌ཚད༌ ཁོའ༌ ལུས༌བྲེལ༌ལི༌ དོད༌པ༌ སྲན༌ཏྲེ༌ ཡོད༌ན༌, ཏེ༌ བུ༌ཚའེ༌ ཁོ༌རང༌ངི༌ དོད༌པ༌ ནང༌ཞིན༌ ཏེ༌ བུ༌མོ༌ ཉམ༌པོ༌ ན༌མ༌ ཅོ༌གོས༌། ཁོའེ༌ སྡིག༌པ༌ ཅོས༌ཏེ༌ མ༌ནོག༌།"]], [["ཨིན༌ནའང༌ ཞན༌མའེ༌ ཝང༌ ཏངས༌ཏེ༌ མན༌པ༌ གལ༌ཏེས༌ ཁོའེ༌ ཁོ༌རང༌ངི༌ དོད༌པ༌བོ༌ ཅུན༌ཉན༌ཏེ༌ ཏེ༌ བུ༌མོ༌ ཉམ༌པོ༌ ན༌མ༌ མི༌ཅོ༌ཅེས༌ ཏན༌ཏན༌ ཐག༌ཅད༌ན༌, གྱལ༌ལ༌ ཨིན༌ནོག༌།"]], [["ཏེ༌ནེ༌ ན༌མ༌ ཅོ༌ཁན༌བོའེ༌ གྱལ༌ལ༌ ཅོས༌ཏེ༌ ཨིན༌ནོག༌, ཡང༌ ན༌མ༌ མ༌ཅོ༌ཁན༌བོའེ༌ ཏེ༌སང༌ གྱལ༌ལ༌ ཅོས༌ཏེ༌ ཨིན༌ནོག༌།"]], [["མག༌པ༌ སོན༌ཏེའ༌ ཡོད༌ཏུས༌ ན༌མ༌ ཁོ༌རང༌ངི༌ མག༌པ༌ ཉམ༌པོ༌ དུག༌གོས༌། གལ༌ཏེས༌ ཁོའེ༌ མག༌པ༌ ཀྲོངས༌ན༌, ཏེ༌ བུ༌མོ༌བོའེ༌ ཁོ༌རང༌ ཐད༌ཁན༌ནི༌ བུ༌ཚ༌ ཉམ༌པོ༌ ན༌མ༌ ཅོ༌ནའང༌, གྲིགས༌ཏེ༌ ཨིན༌ནོག༌, ཨིན༌ནའང༌ ཏེ༌ བུ༌ཚ༌བོ༌ གཙོ༌བོའེ༌ཀ༌ ཏད༌པ༌ ཅོ༌ཁན༌ཞིག༌ ཡོང༌གོས༌།"]], [["ངའེ༌ སམ༌བའེ༌ ནང༌ང༌, ཏེ༌ བུ༌མོ༌བོའ༌ ཅིག༌པོ༌ དུག༌ན༌ མང༌ང༌ ཅིན༌ལབས༌ ཐོབ༌ཨིན༌། ཡང༌ ངའེ༌ སམ༌མ༌རག༌, ངེའང༌ དཀོན༌མཆོག༌གི༌ ཐུག༌ཉིད༌དི༌ གྱུད༌ཏེ༌ ཁ༌ད༌ ཏངས༌ཏེ༌ ཨིན༌།"]]], [[["8:1 ནེ༌ 13"], ["ཏ༌ ཁྱོ༌ཞའེ༌ སྐུན༌དྲ༌གུན༌ལ༌ ཕུལ༌ཁན༌ནི༌ ཁར༌ཇིའི༌ སྐོར༌ལ༌ ཏྲི༌ཝ༌ ཏྲི༌ཁན༌བོའ༌, འོ༌ན༌ \"ང༌དང༌ ཚང༌མ༌ལ༌ ཏེ༌བོའེ༌ སྐོར༌ལ༌ ཡོན༌ཏན༌ ཡོད༌ཏེ༌ ཨིན༌ནོག༌།\" ཡོན༌ཏན༌ནི༌ ང༌དང༌གུན༌ལ༌ ཕོ༌སོ༌ ཚོར༌ ཅུག༌ག༌ནོག༌, ཨིན༌ནའང༌ ཆོས༌ཚོགས༌ ཤེད༌ཅན༌ ཆ༌ཅུག༌ཁན༌ ནི༌ ཅེས༌པ༌བོ༌ ཨིན༌ནོག༌།"]], [["\"ང༌ ཅི༌ཚང༌མ༌ ཤེས༌སད༌\" ཟེར༌ཁན༌གུན༌ལ༌ ངོས༌པོའ༌ ཏ༌རུང༌ མ༌མང༌པོ༌ ཤེས༌གོ༌ཤེས༌ ཡོད༌ཏེ༌ ཨིན༌ནོག༌།"]], [["ཨིན༌ནའང༌ དཀོན༌མཆོག༌ག༌ ཅེས༌པ༌ ཅོ༌ཁན༌གུན༌ ཉམ༌པོ༌ ཁོང༌ངི༌ བྲེལ༌ བོར༌ར༌ ཛད༌ཏེ༌ ཁྱེན༌ན༌ ཛད༌ད༌ནོག༌།"]], [["ཏ༌ སྐུན༌དྲ༌ ཆོད༌པ༌ ཕུལ༌ཁན༌ནི༌ ཁར༌ཇི༌ ཟའ༌ཅེས༌སི༌ སྐོར༌ལ༌ ཟེར༌ན༌, སྐུན༌དྲ༌གུན༌ ཅའང༌ མན༌ཁན༌ ཡང༌ དཀོན༌མཆོག༌ ཅིག༌ཅིག༌ ཞུགས༌ཏེ༌ ཡོད༌ཁན༌བོ༌ ང༌དང༌ ཚང༌མ༌ལ༌ གྱུས༌ཨིན༌ནོག༌།"]], [["ནམ༌ཁའ༌ ཡ༌ ཇིག༌རྟེན༌ནི༌ ནང༌ང༌, མང༌པོ༌ཞིག༌ག༌ དཀོན༌མཆོག༌ ཟེར༌ར༌ནོག༌, ༼ཏན༌ཏན༌ལ༌ མི༌ མང༌པོའེ༌ དཀོན༌མཆོག༌ དང༌ གཙོ༌བོ༌ མང༌པོ༌ཞིག༌ག༌ ཅོལ༌ལ༌ནོག༌༽།"]], [["ཨིན༌ནའང༌ ཅི༌ཚང༌མ༌ ཞང༌ང༌ ཛད༌ཁན༌ནི༌ ཡབ༌ དཀོན༌མཆོག༌ ཅིག༌ཙ༌ ཨིན༌ནོག༌, ཡང༌ ང༌དང༌གུན༌ནི༌ ཁོང༌ངི༌ ཕིའ༌ མི༌ཚེ༌ ཕུད༌ཁན༌བོ༌ ང༌དང༌གུན༌ལ༌ གྱུས༌ཨིན༌ནོག༌། ཡང༌ ཡེ༌ཤུ༌ མ༌ཤི༌ཀ༌ གཙོ༌བོ༌ ཅིག༌, ཁོང༌ གྱུད༌ཏེ༌ དཀོན༌མཆོག༌གི༌ ཅི༌ཚང༌མ༌ ཅོའ༌ ཛད༌ཁན༌ དང༌ ང༌དང༌གུན༌ལ༌ མི༌ཚེ༌ སལ༌ལ༌ ཛད༌ཁན༌བོའང༌ གྱུས༌ཨིན༌ནོག༌།"]], [["ཅི༌ཨིན༌ནའང༌ ཏད༌པ༌ཅན༌ ཁ༌ཅིག༌ག༌ ཏེ༌ ཚང༌མ༌ གྱུས༌ མེད༌པ༌ ཨིན༌ནོག༌། ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌གི༌ ཏ༌རུང༌ངའང༌ སྐུན༌དྲ༌གུན༌ སོན༌ཏེའ༌ ཨིན༌ནོག༌ སམ༌དུག༌། ཏེན༌ན༌བོའེ༌ཕིའ༌ ཏེ༌གུན༌ནི༌ སེམས༌སི༌ ནང༌ང༌ སྐུན༌དྲ༌གུན༌ལ༌ ཕུལ༌ཁན༌ནི༌ ཟན༌ ཟའ༌ན༌, སྡིག༌པ༌ ཅོས༌ཏེ༌ ཨིན༌ སམ༌མ༌ནོག༌།"]], [["ཟན༌ནི༌ ང༌དང༌གུན༌ དཀོན༌མཆོག༌ ཉམ༌པོ༌ ཉེ༌མོ༌ གྱུར༌ ཅུག༌ག༌ མ༌ནོག༌། ང༌དང༌གུན༌ནི༌ ཟའ༌ནའང༌ ཡ༌ མ༌ཟན༌ནའང༌, དཀོན༌མཆོག༌གི༌ སྐུན༌དུན༌ལ༌ ཅའང༌ སྟོར༌ཅེས༌ ཡ༌ ཐོབ༌ཅེས༌ མེད༌ཀྱག༌།"]], [["ཨིན༌ནའང༌ ཁྱོ༌ཞ༌གུན༌ལ༌ ཏེ༌བོའེ༌ ནང༌ང༌ རང༌ཝང༌ ཡོད༌ཅེས༌པོའེ༌, ཁྱོ༌ཞ༌གུན༌ནི༌ ཏད༌པའེ༌ ནང༌ང༌ འུ༌ཐུགས༌ཅན༌ནི༌ སྤུན༌ཞིག༌ སྡིག༌པའེ༌ ནང༌ང༌ གྱེལ༌ མི༌ཅུག༌ཅེས༌ལ༌ ཤང༌ ཅོ༌ཤིག༌།"]], [["སྤེར༌ན༌, གལ༌ཏེས༌ ཁྱོ༌རང༌ ཡོན༌ཏན༌ཅན༌བོའེ༌ ཏེ༌ སྐུན༌དྲའེ༌ ཆོད༌ཁང༌ངི༌ ནང༌ནེ༌ ཟན༌ ཟའ༌ ཐོངས༌ཏེ༌, ཏད༌པ༌ འུ༌ཐུགས༌ཅན༌ནི༌ སྐུན༌དྲ༌ ཕུལ༌ཁན༌ནི༌ ཏེ༌ ཟན༌ ཟའ༌ཅེས༌ལ༌ ཧམ༌པ༌ སྐྱེ༌ཏེ༌ ཁོ༌རང༌ངི༌ སམ༌ཁན༌བོའེ༌ གྱབ༌གལ༌ ཅོས༌ཏེ༌ མ༌ནོག༌ག༌?"]], [["ཏེ༌ནེ༌ ཁྱོ༌ཞ༌གུན༌ནི༌ ལག༌ག༌ ཡོད༌ཁན༌ནི༌ ཡོན༌ཏན༌བོའེ༌, ཏེ༌ ཏད༌པ༌ འུ༌ཐུགས༌ཅན༌ སྤུན༌ནི༌ ཏད༌པ༌བོ༌ མེད༌ཁན༌ ཅོའ༌ནོག༌, ཀ༌བོའེ༌ ཕིའ༌ མ༌ཤི༌ཀ༌ ཀྲོངས༌ས༌ ཛདས༌།"]], [["ཏེ༌ཟུག༌ ཅོ༌ན༌, ཁྱོ༌ཞའེ༌ སྡིག༌པ༌ ཅོས༌ཏེ༌ ཨིན༌ནོག༌ སམ༌ཁན༌ནི༌ སྤུན༌བོའ༌ ཏེ༌བོ༌ ཅོ༌ཅེས༌ལ༌ སྤོས༌པ༌ ཏངས༌ཏེ༌, ཁྱོ༌ཞའེ༌ མ༌ཤི༌ཀའེ༌ གྱབ༌གལ༌ལ༌ སྡིག༌པ༌ ཅོས༌ཏེ༌ ཨིན༌ནོག༌།"]], [["ཏེ༌བོའེ༌ཕིའ༌ གལ༌ཏེས༌ ཤ༌ ཟའ༌ཅེས༌པོའེ༌, ངའེ༌ ང༌རང༌ངི༌ སྤུན༌ཞིག༌ག༌ སྡིག༌པ༌ ཅོ༌ཅུག༌གད༌ན༌, ཏེ༌ནེ༌ ངའེ༌ ཤི༌ཤི༌ ཚོག༌པ༌ལ༌ ཤ༌ མ༌ནེ༌ མི༌ཟ༌, ཅིའ༌ཟེར༌ན༌ ངའེ༌ ང༌རང༌ངི༌ སྤུན༌ཞིག༌ག༌ སྒག༌གྱབ༌ཅུག༌ཉིན༌ མེ༌རག༌།"]]], [[["9:1 ནེ༌ 27"], ["ཅི༌ ངའང༌ ཞན༌གུན༌ ཙོགས༌ལ༌ རང༌ཝང༌ མེད༌ཀྱག༌ག༌? ཅི༌ ང༌ མ༌ཤི༌ཀའེ༌ སྐུ༌ཚབས༌ མ༌ནོག༌ག༌? ཅི༌ ངའེ༌ ང༌རང༌ངི༌ མིག༌ནེ༌ ཡེ༌ཤུ༌ ང༌དང༌གུན༌ནི༌ གཙོ༌བོ༌ མ༌ཇལ༌ཏོག༌ག༌? ཅི༌ ངའེ༌ མ༌ཤི༌ཀའེ༌ ཕིའ༌ ལས༌གུན༌ནི༌ ཞས༌ཏེ༌ ཁྱོ༌ཞ༌གུན༌ གཙོ༌བོའེ༌ གྱུར༌ཏེ༌ མན༌ན༌?"]], [["ཞན༌མ༌གུན༌ནི༌ ང༌ མ༌ཤི༌ཀའེ༌ སྐུ༌ཚབས༌ མ༌ནོག༌ སམ༌ནའང༌, ཏན༌ཏན༌ལ༌ ཁྱོ༌ཞ༌གུན༌ནི༌ ཕིའ༌ ང༌ ཨིན༌། ཁྱོ༌ཞའེ༌ མི༌ཚེ༌ ཕུད༌ཚུལ༌བོའེ༌ ང༌ གཙོ༌བོའེ༌ སྐུ༌ཚབས༌ ཨིན༌ཁན༌བོ༌ ལྟན༌ན༌ནོག༌།"]], [["འི༌བོ༌ ངའེ༌ ཝང༌ཆའེ༌ སྐོར༌ལ༌ ཏྲི༌ཝ༌ ཏྲི༌ཁན༌གུན༌ནི༌ ཕིའ༌ ལན༌བོ༌ ཨིན༌།"]], [["ཅི༌ ང༌ཞ༌གུན༌ལ༌ ཁྱོ༌ཞའེ༌ ཟའ༌ཅེས༌ དང༌ ཐུང༌ཅེས༌ གུན༌ བགོས༌ཏེ༌ ཟའ༌ཅེས༌ དང༌ ཐུང༌ཅེས༌སི༌ ཐོབ༌ཏང༌ མེད༌པ༌ ཨིན༌ནོག༌ག༌?"]], [["ཞན༌ཡང༌ སྐུ༌ཚབས༌, གཙོ༌བོའེ༌ ནོ༌གུན༌ དང༌ པི༌ཏྲར༌རི༌ ཅོ༌ཁན༌ ཙོགས༌ལ༌, ང༌ཞ༌གུན༌ལ༌ ང༌ཞ༌རང༌ངི༌ ཏད༌པ༌ཅན༌ནི༌ ན༌མ༌གུན༌ ཉམ༌པོ༌ ཁྲིད༌ཏེ༌ ཁྱེར༌ཅེས༌སི༌ ཐོབ༌ཏང༌ མེད༌པ༌ ཨིན༌ནོག༌ག༌?"]], [["ཡ༌ རང༌ངི༌ སྒོས༌དོམ༌གུན༌ རིག༌ཅེས༌སི༌ ཕིའ༌ ལས༌ ཅོ༌གོས༌ཁན༌གུན༌ བཱར༌ན༌བས༌ དང༌ ང༌རང༌ ཅིག༌པོ༌ ཨིན༌ནོག༌ག༌?"]], [["ཅི༌ མག༌མི༌ཞིག༌ག༌ ཁོ༌རང༌ངི༌ བུད༌གོ༌གུན༌ ཤལ༌གོས༌ས༌ནོག༌ག༌? ཅི༌ རྒུན༌ཚས༌ ཏབ༌ཁན༌ཞིག༌ག༌ ཁོང༌རང༌ངི༌ བད༌ཁན༌ནི༌ ཁ༌ཟས༌ ཟའ༌ཅེས༌སི༌ ཐོབ༌ཏང༌ མེད༌པ༌ ཨིན༌ནོག༌ག༌? ཅི༌ ལུག༌ཁྱུའ༌, ལྟ༌སྟོག༌ ཅོ༌ཁན༌ནི༌ མི༌བོའ༌ ཏེ༌གུན༌ནི༌ འོ༌མ༌ ཐུང༌ཆོག༌ག༌ མ༌ནོག༌ག༌?"]], [["ཅི༌ ངའེ༌ མིའི༌ སམ༌ཚུལ༌ལི༌ ནང༌ང༌ ཤད༌དུག༌ག༌? དཀོན༌མཆོག༌གི༌ ཁྲིམས༌སིའང༌ འིན༌ན༌ ཙོགས༌ མོལ༌ཏེ༌ མི༌རུག༌ག༌?"]], [["ལྟོས༌སའང༌ ལུང༌སྟོན༌པ༌ མོ༌ཟེས༌སི༌ ཁྲིམས༌སི༌ ནང༌ང༌ \"ཁྱོ༌ཞ༌གུན༌ནི༌ ཁུ༌ཡུས༌ སྐོར༌ ཟ༌ནེ༌ ལང༌ཏོའེ༌ ཁའ༌ ལྡམས༌ཏེ༌ མ༌བོར༌ཤིག༌\""], ["མོལ༌ཏེ༌ ཡོད༌ཏེ༌ ཨིན༌ནོག༌། དཀོན༌མཆོག༌གི༌ ཏེ༌བོ༌ མོལ༌ ཟ༌ནེ༌, ཅི༌ ཁོང༌ངི༌ ལང༌ཏོ༌ ཅིག༌པོའེ༌ སྐོར༌ལ༌ ཐུགས༌སམ༌ སལ༌ལ༌ ཛད༌ཏེ༌ ཨིན༌ནོག༌ག༌?"]], [["ཅི༌ ངོས༌པོའ༌, ཁོང༌ངི༌ ང༌དང༌གུན༌ནི༌ ཕན༌ཐོགས༌སི༌ ཕིའ༌ མོལ༌ཏེ༌ མ༌ནོག༌ག༌? འོ༌ན༌ ང༌དང༌གུན༌ནི༌ ཕན༌ཐོགས༌སི༌ ཕིའ༌, བྲིའ༌ ཛད༌ཏེ༌ ཨིན༌ནོག༌, ཅིའ༌ཟེར༌ན༌ སྟོན༌ཐོག༌གི༌ ཀ༌ནེ༌ བགོས༌ཏེ༌ ཐོབ༌ཅེས༌སི༌ རེ༌ཝའེ༌ ནང༌ང༌, རྔ༌ཁན༌ དང༌ ཁུ༌ཡུས༌ སྐོར༌ཁན༌ ཉིས༌ཀོའེ༌ ལས༌གུན༌ ཅོའ༌ནོག༌།"]], [["ཏ༌ ང༌ཞ༌གུན༌ནི༌ སེམས༌ཉིད༌དི༌ ས༌འོན༌, ཁྱོ༌ཞ༌གུན༌ནི༌ ནང༌ང༌ ཏབས༌ པ༌སང༌, ཅི༌ ཁྱོ༌ཞའེ༌ སྟོན༌ཐོག༌པོ༌ ང༌ཞའ༌ ཉམ༌པོ༌ བགོ༌ཅེས༌ལ༌ ཀགས༌པོ༌ ཆ༌རག༌ག༌?"]], [["གལ༌ཏེས༌ ཁྱོ༌ཞ༌གུན༌ནི༌ ཞན༌ཡང༌ ཆོས༌ཤད༌ཁན༌གུན༌ལ༌ རོགས༌ ཅོའད༌ན༌, ཅི༌ ཁྱོ༌ཞའེ༌ ང༌ཞ༌གུན༌ལ༌ ཏེ༌ མི༌གུན༌ནི༌ སང༌ མང༌ང༌ རོགས༌ ཅོ༌གོ༌ཤེས༌ མ༌ནོག༌ག༌? ཨིན༌ནའང༌ ང༌ཞ༌གུན༌ནི༌ འི༌ ཐོབ༌ཏང༌བོ༌ མ༌ནེ༌ མ༌ཀོལ༌པིན༌, ཅིའ༌ཟེར༌ན༌ མ༌ཤི༌ཀའེ༌ གའ༌མོའེ༌ ནས༌ཚུལ༌ལི༌ ནང༌ང༌ གག༌སྐྱིལ༌ ཁྱོང༌ངི༌ སང༌ ང༌ཞའ༌ ནགས༌བར༌དོ༌ ཁུར༌ཅེས༌ལ༌ ཐད༌པོ༌ ཨིན༌།"]], [["ཅི༌ ཆོད༌ཁང༌ངི༌ ནང༌ང༌ ལས༌ ཅོ༌ཁན༌གུན༌ལ༌ ཟན༌, ཆོད༌ཁང༌ངི༌ ནང༌ང༌ ཆོད༌པ༌ ཕུལ༌ཁན༌གུན༌ནི༌ ཀ༌ནེ༌ ཐོབ༌ཅེས༌པོ༌, ཁྱོ༌ཞ༌གུན༌ལ༌ ཧ༌གོ༌ ཐུབ༌བ༌ མེ༌རག༌ག༌? ཡང༌ ཆོད༌ཁྲི༌ཀ༌ ལས༌ ཅོ༌ཁན༌གུན༌ལ༌, སྲོག༌ཆོད༌ ཕུལ༌ཁན༌གུན༌ནི༌ ཀ༌ནེ༌ བགོས༌ཏེ༌ ཐོབ༌བ༌ མི༌རུག༌ག༌?"]], [["འིན༌ན༌ ཙོགས༌ལ༌ གཙོ༌བོའེ༌ བཀའ༌ སལ༌ལ༌ ཛད༌ཏེ༌ ཨིན༌ནོག༌, གའ༌མོའེ༌ ནས༌ཚུལ༌ ཤད༌ཁན༌གུན༌ལ༌ ཏེ༌ཀ༌ནེ༌ ཕན༌ཐོགས༌ ཐོབ༌ཁན༌གུན༌ནི༌ རོགས༌ ཅོ༌གོས༌།"]], [["ཏེ༌ནེའང༌ ངའེ༌ འི༌ ཐོབ༌ཏང༌ ཚང༌མའེ༌ ནང༌ནེ༌ ཅི༌གའང༌ མ༌ཀོལ༌པིན༌, ཡང༌ ངའེ༌ ཕིའ༌ ཁྱོ༌ཞ༌གུན༌ནི༌ འི༌ཙོགས༌སི༌ ལས༌གུན༌ ཅོ༌ཅེས༌སི༌ རེ༌ཝ༌ ཅོས༌ཏེ༌ བྲིའ༌མེད༌། ངའེ༌ ཁྱོ༌ཞ༌གུན༌ལ༌ རིན༌ མེད༌པ༌ ཆོས༌ཤད༌ཅེས༌པོའེ༌ཀ༌ ཕོ༌སོ༌ ཅོ༌ཉན༌ཅེས༌སི༌ ཐོབ༌ཏང༌བོ༌ མེད༌ཁན༌ ཆ༌ཅུག༌གི༌ སང༌ ང༌ ཤི༌ན༌ གྱལ༌།"]], [["ཅི༌ཨིན༌ནའང༌ གའ༌མོའེ༌ ནས༌ཚུལ༌ ཤད༌ཅེས༌པོའེ༌ཀ༌ ངའེ༌ ཕོ༌སོ༌ ཅོ༌ མི༌ཉན༌, ཅིའ༌ཟེར༌ན༌ དམ༌པའེ༌ ཐུག༌ཉིད༌དི༌ ངའ༌ འི༌ ལས༌པོ༌ ཅོ༌ཅུག༌དུག༌། གལ༌ཏེས༌ ངའེ༌ གའ༌མོའེ༌ ནས༌ཚུལ༌བོ༌ མ༌ཤད༌ན༌, ངའ༌ ཙམ༌ཤིག༌གི༌ ཇིགས༌པ༌ མ༌ནོག༌།"]], [["གལ༌ཏེས༌ ངའེ༌ ང༌རང༌ ཐད༌ཏེ༌ འི༌ ལས༌པོ༌ ཅོ༌ན༌, ངའ༌ སོལ༌རས༌ ཐོབ༌ཨིན༌། ཨིན༌ནའང༌ ངའེ༌ ལག༌ནེ༌ མེད༌, དཀོན༌མཆོག༌གི༌ ང༌ འི༌ ཁག༌པོ༌ ཀལ༌ལ༌ ཛད༌ཏེ༌ ཨིན༌ནོག༌།"]], [["ཏེ༌ནེ༌ ང༌ ཀ༌ཟུག༌ སོལ༌རས༌ཤིག༌ ཐོབ༌ཨིན༌? ཏེ༌བོ༌ ནི༌ རིན༌ མེད༌པ༌ གའ༌མོའེ༌ ནས༌ཚུལ༌ ཤད༌ཅེས༌སི༌ སྐབས༌པོ༌ ཨིན༌ནོག༌། ཏེན༌ན༌བོའེ༌ཕིའ༌ གའ༌མོའེ༌ ནས༌ཚུལ༌ ཤད༌ ཟ༌ནེ༌, ངའེ༌ ང༌རང༌ངི༌ ཐོབ༌ཏང༌ངི༌ སྐོར༌ལ༌ སམ༌བ༌ ཏང༌ང༌མེད༌།"]], [["ཞན༌ ང༌ སྤོན༌བོ༌ མེད༌ཁན༌ནི༌ རང༌ཝང༌ཅན༌ཞིག༌ ཨིན༌ནའང༌, མི༌ མང༌པོ༌ མ༌ཤི༌ཀའེ༌ ནང༌ང༌ ཁྱོང༌ཅེས༌ལ༌ ངའེ༌ ང༌རང༌ ཚང༌མའེ༌ ཚེ༌ཡོག༌ གྱུར༌ཅུགས༌པིན༌།"]], [["ང༌ ཡ༌ཧུ༌དཱ༌པ༌གུན༌ ཉམ༌པོ༌ ཡོད༌ ཟ༌ནེ༌, ངའེ༌ ཡ༌ཧུ༌དཱ༌པ༌གུན༌ མ༌ཤི༌ཀའེ༌ ནང༌ང༌ ཁྱོང༌ཅེས༌སི༌ ཕིའ༌, ཡ༌ཧུ༌དཱ༌པ༌གུན༌ ཙོགས༌ལ༌ མི༌ཚེ༌ ཕུད༌དད༌། ང༌ ཡ༌ཧུ༌དཱ༌པའེ༌ ཁྲིམས༌སི༌ ནང༌ང༌ གྲུལ༌ཁན༌གུན༌ ཉམ༌པོ༌ ཡོད༌ ཟ༌ནེ༌, ང༌ ཏེ༌ ཁྲིམས༌སི༌ ནང༌ཞིན༌ དུག༌གད༌། ཞན༌ ང༌ ཏེ༌ ཁྲིམས༌སི༌ ཡོག༌ག༌ མེད༌ནའང༌, ཏེ༌ ཁྲིམས༌སི༌ ཡོག༌ག༌ དུག༌ཁན༌གུན༌ མ༌ཤི༌ཀའེ༌ ནང༌ང༌ ཁྱོང༌ཅེས༌སི༌ ཕིའ༌ ངའེ༌ ཏེ༌བོ༌ ཅོའད༌།"]], [["ང༌ ཡ༌ཧུ༌དཱ༌པའེ༌ ཁྲིམས༌གུན༌ནི༌ཀ༌ མ༌ གྲུལ༌ཁན༌གུན༌ ཉམ༌པོ༌ ཡོད༌ ཟ༌ནེ༌, ཁོང༌གུན༌ མ༌ཤི༌ཀའེ༌ ནང༌ང༌ ཁྱོང༌ཅེས༌སི༌ ཕིའ༌ ངའང༌ ཏེ༌ ཁྲིམས༌སི༌ ཡོག༌ག༌ དུག༌ག༌ མེད༌། ཨིན༌ནའང༌ ངའེ༌ དཀོན༌མཆོག༌གི༌ ཁྲིམས༌གུན༌ལ༌ སྣང༌མེད༌ ཅོའ༌མེད༌, ངའེ༌ མ༌ཤི༌ཀའེ༌ ཁྲིམས༌གུན༌ལ༌ ཁའ༌ཉན༌ནད༌།"]], [["ང༌ ཏད༌པའེ༌ ནང༌ང༌ འུ༌ཐུགས༌ ཡོད༌ཁན༌གུན༌ ཉམ༌པོ༌ ཡོད༌ ཟ༌ནེ༌, འུ༌ཐུགས༌གུན༌ མ༌ཤི༌ཀའེ༌ ནང༌ང༌ ཁྱོང༌ཅེས༌སི༌ ཕིའ༌, ང༌ ཁོང༌གུན༌ནི༌ འུ༌ཐུགས༌སི༌ ནང༌ང༌ དྲེས༌སད༌། མི༌གུན༌ སྐྱོབ༌ཅེས༌སི༌ ཕིའ༌, ངའ༌ མི༌ ཀ༌ཟུག༌ཤིག༌ ཡོད༌ནའང༌ ཏེན༌ན༌ ཙོགས༌ གྱུར༌རད༌།"]], [["ངའེ༌ ཏེ༌ ཚང༌མ༌ གའ༌མོའེ༌ ནས༌ཚུལ༌ ཕེལ༌ཅུག༌ཅེས༌ དང༌ ཏེ༌བོའེ༌ ཅིན༌ལབས༌སི༌ ནང༌ང༌ དྲེས༌ཤེས༌སི༌ ཕིའ༌ ཅོའད༌།"]], [["བང༌གྱུགས༌སི༌ ནང༌ང༌ ཚང༌མ༌ བང༌ཏང༌ང༌ནོག༌, ཨིན༌ནའང༌ ཅིག༌ག༌ སོལ༌རས༌ ཐོབ༌ཅེས༌པོ༌ ཅི༌ ཁྱོ༌ཞ༌གུན༌ལ༌ ཧ༌གོ༌ ཐུབ༌བ༌ མེ༌རག༌ག༌? ཏེ༌ནེ༌ གྱལ༌ཁའ༌ ཐོབ༌ཅེས༌སི༌ མིག༌ཞི༌ ཉམ༌པོ༌ བང༌ཏོང༌ཤིག༌།"]], [["མེད༌ཁན༌ ཆ༌ཅེས༌སི༌ སོལ༌རས༌ ཐོབ༌ཅེས༌ལ༌ བང༌གྱུགས༌ ཏང༌ཁན༌ ཚང༌མའེ༌ ཁོ༌རང༌གུན༌ ལོབ༌ཇོང༌ངི༌ སྕོད༌ལམ༌མི༌ ནང༌ང༌ སྟན༌པོ༌ བོར༌ར༌ནོག༌, ཨིན༌ནའང༌ ང༌ཞ༌གུན༌ནི༌ འི༌བོ༌ ཐའ༌མེད༌པའེ༌ སོལ༌རས༌ ཐོབ༌ཅེས༌སི༌ ཕིའ༌ ཅོའད༌།"]], [["ཏེ༌བོའེ༌ཕིའ༌ ངའེ༌ བང༌ཏང༌ ཟ༌ནེ༌, མིག༌ཞི༌ ཉམ༌པོ༌ ཀོམ༌པ༌ རེ༌རེའེ༌ གྱབ༌བད༌། ང༌ ཏོན༌ཏག༌ མེད༌པ༌ ལུངས༌པོའེ༌ ནང༌ང༌ མུལ༌ཁྲུག༌ ཏང༌ཁན༌ནི༌ མི༌ ཙོགས༌ མན༌།"]], [["ངའེ༌ ང༌རང༌ངི༌ ཟུགས༌པོ༌ ང༌རང༌ངི༌ ཝང༌ངི༌ ཡོག༌ག༌ ལུས༌ཤེས༌སི༌ ཕིའ༌ རྩལ༌ཡངས༌ རྩེ༌ཁན༌གུན༌ ཙོགས༌ལ༌ ལོབ༌ཇོང༌ ཏང༌ངད༌། ཏེ༌ མན༌ན༌ ངའེ༌ ཞན༌མ༌གུན༌ལ༌ དཀོན༌མཆོག༌གི༌ གའ༌མོའེ༌ ནས༌ཚུལ༌བོ༌ ཤད༌ཏེ༌ སྟིང༌ནེ༌, ངའ༌ ཐའ༌མེད༌པའེ༌ སོལ༌རས༌ ཐོབ༌ཅེས༌སི༌ འོས༌པ༌ མི༌དུག༌ མོལ༌སྲིད༌ཅེས༌ལ༌ ཇིགས༌ས༌རག༌།"]]], [[["10:1 ནེ༌ 11:1"], ["སྤུན༌གུན༌ ཏུས༌ མང༌པོའེ༌ སྔུན༌ལ༌ ང༌ཞའེ༌ ཕ༌མེས༌པོ༌གུན༌ རི༌སྟོང༌ངི༌ ནང༌ང༌ ཁོར༌ཨིན༌ དུག༌ཁན༌ནི༌ སྐོར༌གུན༌ ཁྱོ༌ཞའེ༌ ཞེད༌ མི༌ཞེད༌ཅེས༌པོ༌ ངའེ༌ དོད༌པ༌ ཨིན༌། ཁོང༌ ཚང༌མའ༌ སྲིན༌ནི༌ ལམ༌ལྟན༌ཏེ༌ ཚོའེ༌ སྐྱིལ༌ནེ༌ ས༌སྐམ༌མི༌ཀ༌ གྲུལ༌ཏེ༌ ཨིན༌པིན༌།"]], [["སྲིན༌ནི༌ ཡོག༌ག༌ ཡང༌ གྱ༌ཚོའེ༌ ནང༌ནེ༌ གྲུལ༌ཁན༌, ཁོང༌གུན༌ལ༌ མོ༌ཟེས༌སི༌ གྱབ༌ནེ༌ གྲུལ༌ཅེས༌ལ༌ ཁྲུས༌ སལ༌ལ༌ ཛད༌ཏེ༌ ཨིན༌པིན༌།"]], [["ཁོང༌ ཚང༌མའེ༌ དཀོན༌མཆོག༌གི༌ ཛད༌པ༌ གྱུད༌ཏེ༌ སལ༌ལ༌ ཛད༌ཁན༌ནི༌ ཏ༌གི༌ མན༌ན༌ ཟེར༌ཁན༌བོ༌ ཟོས༌།"]], [["ཁོང༌ ཚང༌མའེ༌ བྲག༌གི༌ ཀ༌ནེ༌ བིང༌ ཅུག༌ག༌ ཛད༌ཁན༌ ཐུག༌ཉིད༌དི༌ ཆུ༌བོ༌ ཐུངས༌། ཁོང༌ ཚང༌མའེ༌ ཁོང༌གུན༌ ཉམ༌པོ༌ སྐྱོད༌ཁན༌ནི༌ ཐུག༌ཉིད༌དི༌ བྲག༌བོའེ༌ ཀ༌ནེ༌ ཐུངས༌ ཀ༌བོ༌ ནི༌ མ༌ཤི༌ཀ༌ ཨིན༌པིན༌།"]], [["ཏེ༌ནེའང༌ ཁོང༌ མང༌ཆེའ༌ ཉམ༌པོ༌ དཀོན༌མཆོག༌ ཐུག༌ཉེས༌ས༌ མ༌ཛད༌, ཡང༌ ཁོང༌གུན༌ནི༌ ཟུགས༌པོ༌ རི༌སྟོང༌ངི༌ ནང༌ང༌ ཁྲེས༌སྟོར༌ སོང༌ཏེ༌ ཨིན༌པིན༌།"]], [["ང༌དང༌གུན༌ནི༌ ནང༌ང༌ ཁོང༌གུན༌ནི༌ ཅོས༌ཁན༌ ཙོགས༌སི༌ དོད༌པ༌ ངན༌པ༌གུན༌ མི༌ཡོང༌ཅེས༌སི༌ ཕིའ༌, ང༌དང༌གུན༌ལ༌ སྤང༌པུད༌ད༌ ཏེ༌གུན༌ བྱུང༌ ཅུག༌ག༌ ཛད༌ཏེ༌ ཨིན༌ནོག༌།"]], [["ཏེ༌བོའེ༌ཕིའ༌ ཁོང༌གུན༌ནི༌ ཅོས༌ཁན༌ ཙོགས༌ལ༌ སྐུན༌དྲ༌གུན༌ལ༌ ཆོས༌ མ༌ཅོ༌ཤིག༌, ཀ༌ཟུག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌ \"ཁོང༌གུན༌ནི༌ ཅོས༌ཁན༌ནི༌ སྐུན༌དྲ༌, སེར༌རི༌ བ༌ལང༌བོའ༌ རྩི༌ཝ༌ ཅོ༌ཅེས༌སི༌ ཕིའ༌, མི༌གུན༌ སའེ༌ཀ༌ དུགས༌ཏེ༌ ཟའ༌ཅེས༌ དང༌ ཆང༌ ཐུང༌ཅེས༌ གོ༌ཟུགས༌, ཡང༌ ཁོང༌གུན༌ ལངས༌ཏེ༌ སྕོད༌པ༌ ངན༌པའེ༌ རྩེས༌གུན༌ ཏང༌ཨིན༌ སྐྱིད༌པོ༌ ཅོས༌།\""]], [["ང༌དང༌གུན༌ ལུས༌བྲེལ༌ ངན༌པའེ༌ ནང༌ང༌ དྲེས༌ མ༌གོས༌, ཀ༌ཟུག༌ ཁོང༌ ཁ༌ཅིག༌གི༌ ཅོས༌, ཀ༌བོའེ༌ ཁོ༌རང༌གུན༌ནི༌ ཕྲོ༌པ༌ 23,000 ཏེན༌ན༌ ཞག༌ག༌ ཤི༌ཅུགས༌།"]], [["ང༌དང༌གུན༌ནི༌ མ༌ཤི༌ཀའ༌ ཚོད༌ལྟ༌ མ༌གོས༌, ཀ༌ཟུག༌གི༌ ཁོང༌ ཁ༌ཅིག༌གི༌ ཅོས༌ ཡང༌ བྲས༌བུ༌བོ༌ ཏུག༌རུལ༌གུན༌ནི༌ ཐམས༌ཏེ༌ ཁོང༌གུན༌ ཤི༌ཏེ༌ ཨིན༌པིན༌།"]], [["ཡང༌ ཁོང༌ ཁ༌ཅིག༌གི༌ ཅོས༌ཁན༌ ཙོགས༌ལ༌, དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ འུ༌སྐྱོང༌གུན༌ནི༌ གྱབ༌གལ༌ལ༌ བ༌ག༌བོ༌གེ༌ ཤད༌ མ༌གོས༌, ཅིའ༌ཟེར༌ན༌ སྲོག༌ ལེན༌ཁན༌ནི༌ ཕོ༌ཉའེ༌ ཁོང༌གུན༌ མེད༌ཁན༌ ཅོས༌ཏེ༌ ཨིན༌པིན༌།"]], [["ང༌དང༌གུན༌ནི༌ ཕིའ༌ སྤེ༌ཞིག༌གི༌ ཚུལ༌ལ༌ ཏེ༌ ཚང༌མ༌ ཁོང༌གུན༌ལ༌ བྱུངས༌ཏེ༌ ཨིན༌པིན༌། ཐའ༌མའེ༌ ཏུས༌སི༌ ནང༌ང༌ དུག༌ཁན༌ནི༌ ང༌དང༌གུན༌ལ༌ སྤང༌པུད༌ཅེས༌སི༌ ཕིའ༌, ཏེ༌གུན༌ བྲིས༌ཏེ༌ ཨིན༌ནོག༌།"]], [["གལ༌ཏེས༌ ཁྱོ༌ཞ༌ ཏད༌པའེ༌ ནང༌ང༌ སྟན༌པོ༌ ཡོད༌ སམ༌མད༌ན༌, གྱེལ༌ མི༌གྱེལ༌ཅེས༌སི༌ ཕིའ༌ ཤང༌ ཅོ༌ཤིག༌།"]], [["ཨིད༌ཏུ༌ ཅོ༌ཤིག༌ ཁྱོ༌ཞ༌གུན༌ནི༌ སྡིག༌པ༌ ཅོ༌ཅེས༌སི༌ དོད༌པ༌བོ༌ ཞན༌ མི༌གུན༌ལ༌ ཡོད༌ཁན༌བོའེ༌ སང༌ སོ༌སོ༌ཞིག༌ མ༌ནོག༌། ཡང༌ དཀོན༌མཆོག༌ ནི༌ ཨིད༌ཤེས༌ཅན༌ ཞུགས༌ཏེ༌ ཨིན༌ནོག༌, ཁོང༌ངི༌ ཁྱོ༌ཞ༌གུན༌ལ༌ ཚོད༌ལྟའེ༌ ཁུ༌རུ༌བོ༌ ཁྱོ༌ཞ༌གུན༌ནི༌ ཁྱུད༌དི༌ སང༌ མང༌ང༌ཞིག༌ ཁུར༌ ཅུག༌ག༌ མི༌ཛད༌། ཁྱོ༌ཞ༌གུན༌ ཚོད༌ལྟའེ༌ ནང༌ང༌ ཆ༌ ཟ༌ནེ༌, ཁོང༌ངི༌ ཟོད༌པ༌ ཉམ༌པོ༌ ཏེ༌བོ༌ ཁུར༌ཉན༌ཅེས༌སི༌ ལམ༌ ཁྱོ༌ཞའ༌ ལྟན༌ན༌ ཛད༌ཨིན༌།"]], [["ཏེ༌བོའེ༌ཕིའ༌ ངའེ༌ སྤུན༌གུན༌, སྐུན༌དྲ༌གུན༌ལ༌ ཅོལ༌ཅེས༌ནེ༌ ཤོར༌ཏེ༌ སོང༌ཤིག༌།"]], [["ཁྱོ༌ཞ༌གུན༌ སམ༌བ༌ཅན༌ནི༌ མི༌གུན༌ ཨིན༌ནོག༌། ངའེ༌ ཟེར༌ཁན༌གུན༌ དྲང༌པོ༌ ཨིན༌ནོག༌ག༌ ཡ༌ མ༌ནོག༌ ཁྱོ༌ཞ༌རང༌ངི༌ ཐག༌ཅོད༌ཤིག༌།"]], [["ཏང༌པོ༌, དམ༌པའེ༌ སོལ༌རས༌སི༌ ཏུས༌ལ༌ དོན༌སྐྱོག༌གི༌ ནང༌ང༌ ཡོད༌ཁན༌ནི༌ རྒུན༌ཆང༌བོའ༌ ཅིན༌ལབས༌སི༌ ཕིའ༌ ཞུས༌ཏེ༌ ཐུང༌ང༌ཅིག༌, མ༌ཤི༌ཀའེ༌ སྐུ༌ཁྲག༌གི༌ ནང༌ང༌ དྲེས༌ཏེ༌ མ༌ནོག༌ག༌? ཡང༌ ཏ༌གི༌བོ༌ ཅག༌ག༌ཅིག༌, ང༌དང༌གུན༌ མ༌ཤི༌ཀའེ༌ སྐུ༌ཟུགས༌སི༌ ནང༌ང༌ དྲེས༌ཏེ༌ མ༌ནོག༌ག༌?"]], [["ང༌དང༌གུན༌ མང༌པོ༌ཞིག༌ ཡོད༌ནའང༌, ང༌དང༌ ཚང༌མའེ༌ ཏ༌གི༌ ཅིག༌གི༌ ཀ༌ནེ༌ ཟའ༌ནོག༌, ཀ༌བོའེ༌ ང༌དང༌གུན༌ ཟུགས༌པོ༌ ཅིག༌ ཨིན༌ཁན༌བོ༌ ལྟན༌ན༌ནོག༌།"]], [["ཉིས༌པ༌, ཨིས༌ར༌ཨེལ༌པ༌གུན༌ནི༌ སྐོར༌ལ༌ སམ༌བ༌ ཏོང༌ཤིག༌། ཁོང༌གུན༌ ཆོད༌ཁྲི༌ཀ༌ སྲོག༌ཆོད༌ལ༌ ཕུལ༌ཏེ༌ ཡོད༌ཁན༌གུན༌ ཟོས༌ཏེ༌ ཅི༌ ཁོང༌གུན༌ ཅིག༌གྲིལ༌ མི༌རུག༌ག༌?"]], [["ཅི༌ ངའེ༌ སྐུན༌དྲ༌གུན༌ལ༌ སྲོག༌ཆོད༌ལ༌ ཕུལ༌ཁན༌ནི༌ ཟན༌གུན༌ནི༌ ནང༌ང༌ རིན༌ ཡོད༌, ཡ༌ ཏེ༌ སྐུན༌དྲ༌གུན༌ ངོས༌པོའེ༌ དཀོན༌མཆོག༌ ཨིན༌ནོག༌ ཟེར༌ཏེ༌ ཨིན༌ནོག༌ག༌?"]], [["མན༌ མ༌ནེ༌ མན༌།"], ["ངའེ༌ ཟེར༌རད༌ འི༌ སྲོག༌ཆོད༌གུན༌ རྡུད༌གུན༌ལ༌ ཏངས༌ཏེ༌ ཨིན༌ནོག༌, དཀོན༌མཆོག༌ག༌ མ༌ནོག༌། ཡང༌ ངའེ༌ ཁྱོ༌ཞ༌གུན༌ རྡུད༌གུན༌ནི༌ ཕྲོའ༌ དྲེས༌ མི༌དྲེས༌ཤེས༌སི༌ དོད༌པ༌ བོར༌རད༌།"]], [["ཁྱོ༌ཞའེ༌ གཙོ༌བོ༌ ཡེ༌ཤུའི༌ དོན༌སྐྱོག༌ དང༌ རྡུད༌གུན༌ནི༌ ཀོ༌རེ༌ ཉིས༌ཀོའེ༌ ནང༌ནེ༌ ཀ༌ཟུག༌གི༌ ཐུང༌ཨིན༌? ཁྱོ༌ཞ༌གུན༌ནི༌ གཙོ༌བོ༌ ཡེ༌ཤུའི༌ དོན༌ཏང༌ དང༌ རྡུད༌གུན༌ནི༌ ཁར༌ཇི༌ ཉིས༌ཀོ༌ ཀ༌ཟུག༌གི༌ ཟེན༌?"]], [["ཅི༌ ཏེ༌ཟུག༌ ཅོ༌ཅེས༌པོ༌ནེ༌ ཁྱོ༌ཞ༌གུན༌ནི༌ གཙོ༌བོའ༌ ཐུགས༌སྲོ༌ ཞངས༌ཤུགས༌ཏེ༌ མ༌ནོག༌ག༌? ཅི༌ ང༌དང༌གུན༌ ཁོང༌ངི༌ སང༌ ཤེད༌ ཆེའ༌ ཨིན༌ནོག༌ག༌?"]], [["ཁྱོ༌ཞའེ༌ ཕྲོ༌ནེ༌ ཁ༌ཅིག༌གི༌ ཟེར༌སྲིད༌ཅེས༌ ཨིན༌ནོག༌, \"ངའེ༌ ཅི༌ཞིག༌ ཅོ༌ནའང༌ གྲིག༌ག༌ནོག༌\", ཨིན༌ནའང༌ ཅི༌ཚང༌མ༌ ཁྱོ༌ཞའེ༌ ཕིའ༌ ཟང༌པོ༌ཞིག༌ མ༌ནོག༌། ཡང༌ ཁ༌ཅིག༌གི༌ ཟེར༌སྲིད༌ཅེས༌ ཨིན༌ནོག༌, \"ངའེ༌ ཅི༌ཞིག༌ ཅོ༌ནའང༌ གྲིག༌ག༌ནོག༌\", ཨིན༌ནའང༌ ཅི༌ཚང༌མ༌ ཕན༌ཐོགས༌ཅན༌ཞིག༌ མ༌ནོག༌།"]], [["ཁྱོ༌ཞ༌རང༌ ཅིག༌པོའེ༌ ཕན༌ཐོགས༌སི༌ ཕིའ༌ མ༌སམ༌མ༌ ཞན༌ཡང༌ སྤུན༌གུན༌ནི༌ ཕན༌ཐོགས༌སི༌ ཕིའ༌ སམ༌བ༌ ཏོང༌ཤིག༌།"]], [["ཁྱོ༌ཞ༌གུན༌ནི༌ ཁྲོམས༌སི༌ ནང༌ང༌ ཤ༌ ཀ༌ཟུག༌ཤིག༌ ཐོབ༌བད༌ནའང༌ ཟོ༌ཤིག༌, ཏེ༌གུན༌ སྐུན༌དྲ༌གུན༌ལ༌ ཆོད༌པ༌ ཕུལ༌ཏེ༌ ཨིན༌ན༌ མན༌ སམས༌ཏེ༌ སྙིང༌ངི༌ ནང༌ང༌ ཐེ༌ཚོམས༌ ཅོས༌ཏེ༌ ཏྲི༌ཝ༌ མ༌ཏྲི༌ཤིག༌།"]], [["ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, \"ཇིག༌རྟེན༌ དང༌ ཏེ༌ནང༌ང༌ ཡོད༌ཁན༌ ཚང༌མ༌ གཙོ༌བོའེ༌ ཨིན༌།\""]], [["ཏད༌པ༌ མེད༌ཁན༌ནི༌ མི༌ཞིག༌གི༌ ཁྱོ༌ཞ༌གུན༌ལ༌ གོང༌ཟན༌ལ༌ ཡོང༌ ཟེར༌ན༌, གལ༌ཏེས༌ ཁྱོ༌ཞ༌གུན༌ ཆ༌ཉིན༌ ཡོད༌ན༌, གྲོན༌ཤོག༌པོ༌ ལེན༌ཤིག༌། ཁྱོ༌ཞ༌གུན༌ལ༌ ཅི༌ཞིག༌ ཏང༌ནའང༌ ཟོ༌ཤིག༌། ཏེ༌གུན༌ སྐུན༌དྲ༌ ཆོད༌པ༌ ཕུལ༌ཏེ༌ ཨིན༌ན༌ མན༌ ཟེར༌ཏེ༌ ཏྲི༌ཝ༌ མ༌ཏྲི༌ཤིག༌།"]], [["ཨིན༌ནའང༌ གལ༌ཏེས༌ སུ༌ཞིག༌གི༌, \"འི༌ ཤ༌བོ༌ སྐུན༌དྲ༌ ཕུལ༌ཏེ༌ ཨིན༌\" ཟེར༌ཏེ༌ ཤད༌ན༌, ཏེ༌ནེ༌ ཤད༌ཁན༌ དང༌ ཁོའེ༌ སེམས༌སི༌ ནང༌ང༌ ཐེ༌ཚོམས༌ མི༌སྐྱེ༌ཅེས༌སི༌ ཕིའ༌ ཏེ༌བོ༌ མ༌ཟ༌ཤིག༌།"]], [["ངའེ༌ ཁྱོ༌ཞ༌གུན༌ནི༌ སེམས༌སི༌ ནང༌ང༌ སམ༌ཁན༌ མན༌པ༌, ཏེ༌ ཤད༌ཁན༌ནི༌ སེམས༌སི༌ ནང༌ང༌ སམ༌ཁན༌བོའེ༌ ཕིའ༌ ཟེར༌ཏེ༌ ཨིན༌། ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌གི༌ ཟེར༌སྲིད༌ཅེས༌ ཨིན༌ནོག༌, \"ཞན༌མ༌ཞིག༌གི༌ སམ༌ཅེས༌པོའེ༌ ཞས༌ཏེ༌ ཅི༌ཕིའ༌ ངའེ༌ ང༌རང༌ངི༌ རང༌ཝང༌ངི༌ ནང༌ང༌ གག༌སྐྱིལ༌ ཡོང༌ཅུག༌ཨིན༌།"]], [["ཡང༌ གལ༌ཏེས༌ ངའེ༌ དཀོན༌མཆོག༌ག༌ ཟའ༌ཅེས༌སི༌ ཕིའ༌ ཐུག༌རྗེ༌ཆེ༌ ཞུ༌ན༌, ཏེ༌ནེ༌ ཅིའ༌ ངའེ༌ ཐུག༌རྗེ༌ཆེ༌ ཕུལ༌ཁན༌ནི༌ ཟན༌བོའི༌ཀ༌ སུ༌ཞིག༌གི༌ ང༌ སྐྱོན༌རྗོད༌ ཅོ༌ཨིན༌?\""]], [["ཏེ༌ནེ༌ ཏེ༌བོའེ༌ ལན༌ལ༌, ཁྱོ༌ཞ༌གུན༌ ཟའ༌ནའང༌, ཡ༌ ཐུང༌ནའང༌, ཡ༌ ཅི༌ཞིག༌ ཅོ༌ནའང༌, ཏེ༌ ཚང༌མ༌ གཙོ༌བོའེ༌ ཟིར༌རྗིད༌དི༌ ཕིའ༌ ཅོ༌ཤིག༌།"]], [["ཁྱོ༌ཞ༌གུན༌ནི༌ ཅི༌རིག༌ ཅོའད༌ནའང༌, ཏེ༌བོའེ༌ ཡ༌ཧུ༌དཱ༌པ༌ ཡ༌ ཡ༌ཧུ༌དཱ༌པ༌ མན༌ཁན༌གུན༌ ཏད༌པའེ༌ ནང༌ང༌ ཡོང༌ཅེས༌སི༌ ནང༌ང༌ གག༌སྐྱིལ༌ མ༌གྱུར༌ཤིག༌, ཡ༌ དཀོན༌མཆོག༌གི༌ ཆོས༌ཚོགས༌སི༌ ནང༌ང༌ ཡོད༌ཁན༌གུན༌ལ༌ སྡིག༌པ༌ ཅོ༌ མ༌ཅུག༌ཤིག༌།"]], [["ངེའང༌ ང༌རང༌ངི༌ ཅི༌ཞིག༌ ཅོ༌ནའང༌, ཚང༌མ༌ལ༌ ཐད༌ཅུག༌ཅེས༌སི༌ རྩོན༌གྲུས༌ ཅོའད༌། ངའེ༌ ང༌རང༌ངི༌ ཕན༌ཐོགས༌སི༌ ཕིའ༌ མན༌པ༌, ཞན༌མ༌ མང༌པོའེ༌ ཕན༌ཐོགས༌སི༌ ཕིའ༌ ཅོའད༌། ཁོང༌གུན༌ ཏད༌པའེ༌ ནང༌ང༌ ཡོང༌ཅེས༌སི༌ རེ༌ཝ༌ བོར༌ཏེ༌ ངའེ༌ ཏེ༌གུན༌ ཅོའད༌།"]]], [[["ཡང༌ ང༌ མ༌ཤི༌ཀའེ༌ སྤེའེ༌ཀ༌ གྲུལ༌ཁན༌ ཙོགས༌ལ༌, ཁྱོ༌ཞ༌གུན༌ ངའེ༌ སྤེའེ༌ཀ༌ གྲུལ༌གོ༌ཤེས༌ ཨིན༌ནོག༌།"]], [["11:2 ནེ༌ 16"], ["ཁྱོ༌ཞ༌གུན༌ནི༌ ཏུས༌གྱུན༌ ང༌ ཨིད༌ཏུ༌ བོར༌ཏེ༌ ངའེ༌ ཏངས༌ཁན༌ནི༌ ལབ༌ཞ༌གུན༌ནི༌ཀ༌ གྲུལ༌ཅེས༌པོའེ༌, ངའེ༌ ཁྱོ༌ཞའ༌ སྟོད༌པ༌ ཏང༌ངད༌།"]], [["ཨིན༌ནའང༌ ཁྱོ༌ཞ༌གུན༌ལ༌ འི༌གུན༌ ཧ༌གོ༌ ཅུག༌ཉིན༌རག༌, ཏད༌པ༌ཅན༌ནི༌ བུ༌ཚ༌ ཚང༌མའེ༌ གོ༌བོ༌ ནི༌, མ༌ཤི༌ཀ༌ ཞུགས༌ཏེ༌ ཨིན༌ནོག༌། ཏད༌པ༌ཅན༌ནི༌ བུ༌མོ༌ ཚང༌མའེ༌ གོ༌བོ༌ ནི༌, ཁོ༌རང༌གུན༌ནི༌ མག༌པ༌ ཨིན༌ནོག༌, ཡང༌ མ༌ཤི༌ཀའེ༌ གོ༌བོ༌ ནི༌, དཀོན༌མཆོག༌ ཞུགས༌ཏེ༌ ཨིན༌ནོག༌།"]], [["གལ༌ཏེས༌ བུ༌ཚ༌ཞིག༌གི༌ མོས༌ལམ༌ ཕུལ༌ ཟ༌ནེ༌, ཡ༌ ལུང༌སྟན༌ ཤད༌ ཟ༌ནེ༌, ཁོ༌རང༌ངི༌ གོ༌བོ༌ ཀབས༌ཏེ༌ ཡོད༌ན༌, ཁོའེ༌ ཁོ༌རང༌ངི༌ གོ༌, ཡང༌ན༌ མ༌ཤི༌ཀ༌ ཁྲེལ༌བ༌ ཁྱོངས༌ཏེ༌ ཨིན༌ནོག༌།"]], [["ཨིན༌ནའང༌ གལ༌ཏེས༌ བུ༌མོ༌ཞིག༌གི༌ ཁོ༌རང༌ངི༌ གོ༌བོ༌ ཀབ༌ མ༌ཀབ༌བ༌ མོས༌ལམ༌ ཕུལ༌ན༌, ཡ༌ ལུང༌སྟན༌ ཤད༌ན༌, ཏེ༌ནེ༌ ཁོའེ༌ ཁོ༌རང༌ངི༌ གོ༌, ཡང༌ན༌ ཁོ༌རང༌ངི༌ མག༌པ༌, ཁྲེལ༌བ༌ ཁྱོངས༌ཏེ༌ ཨིན༌ནོག༌། ཏེ༌ཟུག༌ ཅོ༌ན༌, ཏེ༌ བུ༌མོ༌བོའེ༌ ཁོ༌རང༌ངི༌ སྲ༌ བྲགས༌ཏེ༌ གོ༌ལག༌ ཅོས༌ཁན༌ ཙོགས༌ ཨིན༌ནོག༌།"]], [["འོ༌ན༌ གལ༌ཏེས༌ བུ༌མོ༌བོ༌ གོ༌ ཀབ༌ཅེས༌སི༌ ཕིའ༌ ཐད༌ད༌ མེད༌ན༌, ཏེ༌ནེ༌ ཁོའེ༌ ཁོ༌རང༌ངི༌ སྲ༌ ཚང༌མ༌ བྲག༌གོ༌ཤེས༌ ཨིན༌ནོག༌། ཨིན༌ནའང༌ བུ༌མོ༌ཞིག༌ག༌ གོ༌ལག༌ ཅོ༌ཅེས༌ ཡ༌ སྲ༌ བད༌ཆུང༌ ཅད༌ཅེས༌པོ༌, ཁྲེལ༌བ༌ཞིག༌ ཨིན༌ པ༌སང༌, བུ༌མོའེ༌ གོ༌ ཀབ༌གོ༌ཤེས༌ ཨིན༌ནོག༌།"]], [["བུ༌ཚ༌ དཀོན༌མཆོག༌གི༌ ཡིབས༌ ཡང༌ ཁོང༌ངི༌ སྤལ༌ལི༌ ནང༌ང༌ ཅོའ༌ ཛད༌ པ༌སང༌, དཀོན༌མཆོག༌ག༌ ཅོལ༌ ཟ༌ནེ༌, ཁོའེ༌ ཁོ༌རང༌ངི༌ གོ༌ ཀབ༌ མ༌གོས༌། ཨིན༌ནའང༌ ན༌མ༌གུན༌ ཁོ༌རང༌ངི༌ མག༌པའེ༌ སྤལ༌བོ༌ ཨིན༌ནོག༌།"]], [["ཨ༌དཱམ༌ བུ༌ཚ༌ ཏང༌པོ༌, བུ༌མོ༌ནེ༌ བྱུངས༌ཏེ༌ མ༌ནོག༌, ཨིན༌ནའང༌ ཧ༌ཝ༌ ཏང༌པོ༌ བུ༌མོ༌ བུ༌ཚ༌ནེ༌ བྱུངས༌ཏེ༌ ཨིན༌ནོག༌།"]], [["ཡང༌ བུ༌ཚ༌ བུ༌མོའེ༌ ཕིའ༌ ཅོའ༌ མ༌ཛད༌ད༌, བུ༌མོ༌ བུ༌ཚའེ༌ ཕིའ༌ ཅོའ༌ ཛད༌ཏེ༌ ཨིན༌པིན༌།"]], [["ཏེན༌ན༌ གྱུན༌ཚན༌ དང༌ དཀོན༌མཆོག༌གི༌ ཕོ༌ཉ༌གུན༌ནི༌ ཟིགས༌ཨིན༌ ཡོད༌ཅེས༌པོའེ༌, བུ༌མོའེ༌ ཁོ༌རང༌ མག༌པའེ༌ ཝང༌ངི༌ ཡོག༌ག༌ ཡོད༌ཁན༌བོ༌ ལྟན༌ཅེས༌ལ༌, ཁོ༌རང༌ངི༌ གོ༌ ཀབ༌གོ༌ཤེས༌ ཨིན༌ནོག༌།"]], [["གཙོ༌བོའེ༌ ནང༌ང༌ ཏད༌པ༌ཅན༌ནི༌ བུ༌ཚ༌ཞིག༌གི༌ ང༌ བུ༌མོའེ༌ཀ༌ རག༌ལས༌ཏེ༌ ཡ༌ ཏད༌པ༌ཅན༌ནི༌ བུ༌མོ༌ཞིག༌གི༌ ང༌ བུ༌ཚའེ༌ཀ༌ རག༌ལས༌ཏེ༌ དུག༌གོ༌ཤེས༌མེད༌ ཟེར༌ མི༌ཉན༌།"]], [["ཅིའ༌ཟེར༌ན༌ ཏང༌པོ༌, བུ༌མོ༌ བུ༌ཚའེ༌ ཀ༌ནེ༌ བྱུངས༌ཏེ༌ ཨིན༌ནའང༌, དག༌ས༌ བུ༌མོའེ༌ ཀ༌ནེ༌ བུ༌ཚ༌ སྐྱེའ༌ནོག༌། ཨིན༌ནའང༌ ཅི༌ཚང༌མ༌ དཀོན༌མཆོག༌ནེ༌ ཡོངས༌ཏེ༌ ཨིན༌ནོག༌།"]], [["ཁྱོ༌ཞ༌རང༌ངི༌ ཐག༌ཅོད༌ཤིག༌, ཅི༌ མི༌གུན༌ནི༌ ཕྲོའ༌ བུ༌མོའེ༌ རང༌ངི༌ གོ༌ མ༌ཀབ༌བ༌ དཀོན༌མཆོག༌ག༌ མོས༌ལམ༌ ཕུལ༌ཅེས༌པོ༌, འོས༌པ༌ ཨིན༌ནོག༌ག༌?"]], [["ཅི༌ བུ༌ཚའེ༌ བུ༌མོ༌ ཙོགས༌ལ༌ སྲ༌ རིང༌མོ༌ བོར༌ན༌, ཏེ༌བོ༌ རང༌ཞིན༌ མན༌ཁན༌ ཡང༌ ཁྲེལ༌བ༌ཞིག༌ མ༌ནོག༌ག༌?"]], [["ཡང༌ སྲ༌ རིང༌མོ༌ ཡོད༌ཅེས༌པོ༌ བུ༌མོའེ༌ ཕིའ༌ སྤལ༌ཞིག༌ ཨིན༌ནོག༌, ཅིའ༌ཟེར༌ན༌ ཏེ༌བོ༌ ཁོའ༌ ཀབ༌ཅེས༌ལ༌ སལ༌ལ༌ ཛད༌ཏེ༌ ཨིན༌ནོག༌།"]], [["ཨིན༌ནའང༌ འི༌བོའེ༌ སྐོར༌ལ༌ གྱབ༌གལ༌ ཅོ༌ཉིན༌ ཡོད༌ཁན༌གུན༌ནི༌ ཕིའ༌ ངའེ༌ འིན༌ན༌བོ༌ ཟེར༌ཨིན༌, ང༌ཞ༌གུན༌ལ༌ འིན༌ན༌བོ༌ མ༌ནེ༌, ཞན༌ཡང༌ ལུག༌སྲོལ༌ཞིག༌ མེད༌, ཡང༌ དཀོན༌མཆོག༌གི༌ ཆོས༌ཚོགས༌གུན༌ནི༌ ནང༌ངའང༌ མེད༌པ༌ ཨིན༌ནོག༌།"]], [["11:17 ནེ༌ 34"], ["ཏ༌ ངའེ༌ ཟེར༌ཅེས༌ཅན༌བོའེ༌ ནང༌ང༌, ཁྱོ༌ཞ༌གུན༌ལ༌ སྟོད༌པ༌ ཏང༌ཉན༌ཅེས༌ མེ༌རག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ཛོམ༌ཅེས༌པོའེ༌, ཕན༌ཐོགས༌སི༌ སང༌ མང༌ང༌ ནོད༌སྐྱལ༌ ཁྱོང༌དུག༌།"]], [["ཏང༌པོ༌, ཁྱོ༌ཞ༌གུན༌ ཆོས༌ཚོགས༌སི༌ ཚུལ༌ལ༌ ཛོམ༌ ཟ༌ནེ༌, ཁྱོ༌ཞ༌གུན༌ནི༌ ཕྲོའ༌ པོ༌མང༌པོ༌ ཕུད༌ཏེ༌ ཡོད༌ཁན༌བོ༌ ཚོར༌། ཡང༌ ངའེ༌ སམ༌མ༌རག༌ ཏེ༌ སྤེ༌ར༌ ཚོར༌ཁན༌ མང༌ཆེའ༌བོ༌ དེན༌བ༌ ཨིན༌ནོག༌།"]], [["ཏན༌ཏན༌ལ༌ དཀོན༌མཆོག༌གི༌ མི༌གུན༌ ངོ༌སྟག༌ ཆ༌ཅེས༌སི༌ ཕིའ༌ ཁོང༌ངི༌ ཁྱོ༌ཞ༌གུན༌ནི༌ ཕྲོའ༌ ཁག༌ སོ༌སོ༌གུན༌ བྱུང༌ ཅུག༌ག༌ ཛད༌ཏེ༌ ཨིན༌ནོག༌།"]], [["གཙོ༌བོའེ༌ དོན༌ཏང༌ངི༌ ནང༌ང༌ ཟའ༌ཅེས༌ལ༌ ཁྱོ༌ཞ༌གུན༌ ཛོམ༌ ཟ༌ནེ༌ དེན༌བ༌, ཁྱོ༌ཞ༌གུན༌ མ༌ཤི༌ཀའེ༌ ཀྲོང༌ཤེས༌པོ༌ ཨིད༌ཏུ༌ ཅོ༌ཅེས༌ལ༌ ཐད༌ད༌ མི༌དུག༌།"]], [["ཅིའ༌ཟེར༌ན༌ ཁྱོ༌ཞའ༌ ཁ༌ཅིག༌གི༌, རང༌ངི༌ ཁར༌ཇི༌གུན༌ ཞན༌མ༌གུན༌ལ༌ བགོས༌ཏེ༌ མ༌ཏང༌ང༌ ཟའ༌ཅེས༌ལ༌ རིངས༌དུག༌, ཀ༌བོའེ༌ ཞས༌ཏེ༌ ཁ༌ཅིག༌ སྟོག༌རིའ༌ ལུས༌དུག༌, ཡང༌ ཁ༌ཅིག༌ ར༌རོས༌ དུག༌།"]], [["ཅི༌ ཁྱོ༌ཞ༌གུན༌ལ༌ ཟའ༌ཅེས༌ དང༌ ཐུང༌ཅེས༌སི༌ ཕིའ༌, རང༌རང༌ངི༌ ཁང༌པ༌ མེད༌ད༌? ཡ༌ ཅི༌ དཀོན༌མཆོག༌གི༌ ཆོས༌ཚོགས༌ལ༌ ནཕ༌རད༌ ཅོ༌ཅེས༌ དང༌ ཉལ༌བ༌ཅན༌གུན༌ལ༌ ཁྲེལ༌བ༌ ཁྱོང༌ང༌ལ༌, ཐད༌ད༌ རག༌ག༌? ངའེ༌ ཁྱོ༌ཞ༌གུན༌ལ༌ ཅི༌ ཟེར༌གོས༌, ཅི༌ ངའེ༌ འི༌བོའེ༌ ཕིའ༌ ཁྱོ༌ཞ༌གུན༌ལ༌ སྟོད༌པ༌ ཏང༌གོས༌ས༌? འོ༌ན༌ ཏན༌ཏན༌ འི༌བོའེ༌ ཕིའ༌ ངའེ༌ ཁྱོ༌ཞ༌གུན༌ལ༌ སྟོད༌པ༌ མི༌ཏང༌།"]], [["ངའ༌ གཙོ༌བོའེ༌ ཆོགས༌ནེ༌ ལབ༌ཞ༌ ཐོབ༌ཁན༌བོ༌ ཁྱོ༌ཞ༌གུན༌ལ༌ ཏངས༌པིན༌། ཏེན༌ན༌ ཚན༌ལ༌ ནམ༌ ཡུ༌དཱའེ༌ གཙོ༌བོ༌ ཡེ༌ཤུའ༌ ངོ༌ལོག༌ ཅོས༌, གཙོ༌བོའེ༌ ཏ༌གི༌བོ༌ ལེན༌ན༌ ཛདས༌,"]], [["ཡང༌ དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ཏེ༌ ཁོང༌ངི༌ ཏེ༌བོ༌ ཅག༌ག༌ ཛདས༌, ཡང༌ མོལས༌, \"འི༌བོ༌ ཁྱོ༌ཞ༌གུན༌ནི༌ ཕིའ༌ ཏངས༌ཁན༌ནི༌ ངའེ༌ ཟུགས༌པོ༌ ཨིན༌། ང༌ ཨིད༌ཏུ༌ ཅོ༌ཅེས༌ལ༌ འི༌བོ༌ ཅོ༌ཤིག༌།\""]], [["ཏེན༌ན༌ ཙོགས༌ལ༌ ཁར༌ཇི༌ སྟིང༌ནེ༌ ཁོང༌ངི༌ རྒུན༌ཆང༌ངི༌ དོན༌སྐྱོག༌པོ༌ ནམས༌ ཡང༌ མོལས༌, \"འི༌ ཀོ༌རེ༌བོ༌ དཀོན༌མཆོག༌ དང༌ ཁོང༌ངི༌ མི༌གུན༌ནི༌ པར༌ལ༌ ཞལ༌ཆད༌ སོ༌མ༌ཞིག༌ ཨིན༌ནོག༌, ཀ༌བོ༌ ངའེ༌ ཁྲག༌ ཉམ༌པོ༌ ཅོས༌ཏེ༌ ཨིན༌, ཁྱོ༌ཞ༌གུན༌ནི༌ འི༌བོ༌ ཐུང༌ ཟ༌ནེ༌ ང༌ ཨིད༌ཏུ༌ ཅོ༌ཤིག༌།\""]], [["ནམ༌ ཁྱོ༌ཞ༌གུན༌ནི༌ འི༌ ཏ༌གི༌བོ༌ ཟེན༌ ཡང༌ འི༌ ཀོ༌རེ༌བོ༌ནེ༌ ཐུང༌ཨིན༌, མ༌ཤི༌ཀ༌ ཡང༌སྐྱར༌ ལོགས༌ཏེ༌ སྐྱོད༌སྐྱོད༌ ཚོག༌པ༌, ཁྱོ༌ཞ༌གུན༌ནི༌ ཏོན༌ལ༌ གཙོ༌བོ༌ ཀྲོངས༌ས༌ ཛད༌ཁན༌བོ༌ མི༌གུན༌ལ༌ ཁྱོ༌ཞའེ༌ སྤང༌པོ༌ ཏང༌ང༌ནོག༌།"]], [["ཏེ༌བོའེ༌ཕིའ༌ སུ༌ཞིག༌གི༌ རྩི༌ཝ༌ མ༌ཅོའ༌ འི༌ ཏ༌གི༌བོའེ༌ ཀ༌ནེ༌ ཟའ༌ན༌ ཡ༌ འི༌ ཀོ༌རེ༌ ནང༌ནེ༌ ཐུང༌ན༌, གཙོ༌བོའེ༌ སྐུ༌ཟུགས༌ དང༌ སྐུ༌ཁྲག༌ གུན༌ནི༌ གྱབ༌གལ༌ལ༌ སྡིག༌པ༌ ཅོས༌ཏེ༌ ནོངས༌ཅན༌ གྱུར༌ཏེ༌ ཨིན༌ནོག༌།"]], [["ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ ཏ༌གི༌ ཟའེ༌ སང༌ ཡང༌ ཀོ༌རེ༌བོ༌ནེ༌ ཐུང༌ངི༌ སང༌ སྔུན༌ལ༌, ཁྱོ༌ཞ༌རང༌ང༌ སྟག༌ཅད༌ ཅོ༌གོ༌ཤེས༌ ཨིན༌ནོག༌།"]], [["གལ༌ཏེས༌ ཁྱོ༌ཞ༌གུན༌ནི༌ མ༌ཤི༌ཀའེ༌ སྐུ༌ཟུགས༌པོའ༌ རྩི༌ཝ༌ མ༌ཕུལ༌ལ༌ ཏ༌གི༌བོ༌ ཟའ༌ན༌ ཡ༌ ཀོ༌རེ༌བོ༌ནེ༌ ཐུང༌ན༌, ཏེ༌ནེ༌ ཁྱོ༌ཞ༌གུན༌ནི༌ ཁྱོ༌ཞ༌རང༌ངི༌ ཕིའ༌ དཀོན༌མཆོག༌གི༌ ཁྲིམས༌ཅད༌པོ༌ ཟོས༌ཏེ༌ ཡང༌ ཐུངས༌ཏེ༌ ཨིན༌ནོག༌།"]], [["ཏེན༌ན༌བོའེ༌ ཕིའ༌ ཁྱོ༌ཞའ༌ མང༌པོ༌ཞིག༌ འུ༌ཐུགས༌ དང༌ ཟུ༌མོ༌ཅན༌ ཡང༌ ཁ༌ཅིག༌ ཤི༌ཏེའང༌ ཨིན༌ནོག༌།"]], [["ཨིན༌ནའང༌ གལ༌ཏེས༌ ང༌དང༌གུན༌ནི༌ ང༌དང༌ རང༌ང༌ སྟག༌ཅད༌ ཅོས༌པིན༌ན༌, ང༌དང༌གུན༌ འི༌ཙོགས༌སི༌ ཁྲིམས༌ཅད༌དི༌ ནང༌ང༌ ཡོངས༌ཏེ༌ མེད༌གྲོ༌།"]], [["ཏེ༌ནེའང༌ ང༌དང༌ང༌ ཇིག༌རྟེན༌པ༌གུན༌ ཉམ༌པོ༌ ཆད༌པ༌ མི༌ཕོག༌ཅེས༌སི༌ ཕིའ༌, ང༌དང༌གུན༌ལ༌ གཙོ༌བོའེ༌ ཁྲིམས༌ཅད༌ སལ༌ལ༌ ཛད༌ ཟ༌ནེ༌, ཁོང༌ངི༌ ང༌དང༌གུན༌ སྐྱོང༌ང༌ ཛད༌ཏེ༌ ཨིན༌ནོག༌།"]], [["ཏེ༌ནེ༌ ངའེ༌ སྤུན༌གུན༌, ཁྱོ༌ཞ༌གུན༌ གཙོ༌བོའེ༌ དོན༌ཏང༌ངི༌ ཕིའ༌ ཛོམ༌ ཟ༌ནེ༌ ཅིག༌ དང༌ ཅིག༌ག༌ སྲུངས༌ཏེ༌ དུག༌ཤིག༌།"]], [["གལ༌ཏེས༌ ཁྱོ༌ཞ༌གུན༌ སྟོགས༌སད༌ན༌, ཏེ༌ནེ༌ ཁྱོ༌ཞ༌གུན༌ ཛོམ༌ ཟ༌ནེ༌ ཁྱོ༌ཞའེ༌ཀ༌ ཁྲིམས༌ཅད༌ མི༌ཡོང༌ཅེས༌སི༌ ཕིའ༌ རང༌ངི༌ ཁང༌པའ༌ ཁར༌ཇི༌ ཟོས༌ཏེ༌ ཡོང༌ཤིག༌། ང༌ ལེབས༌ཏེ༌ སྟིང༌ནེ༌, ཁྱོ༌ཞ༌གུན༌ལ༌ འི༌ སྐོར༌ལ༌ ཞན༌ཡང༌ ལབ༌ཞ༌གུན༌ ཏང༌ཨིན༌།"]]], [[["12:1 ནེ༌ 11"], ["ཏ༌ ངའེ༌ སྤུན༌གུན༌ དམ༌པའེ༌ ཐུག༌ཉིད༌དི༌ ང༌དང༌གུན༌ལ༌ སལ༌ལ༌ ཛད༌ཁན༌ནི༌ ཁྱུད༌གུན༌ནི༌ སྐོར༌ལ༌, ཁྱོ༌ཞའེ༌ ཧ༌གོ༌བོ༌ ནོར༌ཁྲུལ༌ཅན༌ཞིག༌ མི༌ཡོང༌ཅེས༌སི༌ དོད༌པ༌ ཅོའད༌།"]], [["ཏད༌པ༌ མེད༌ཁན༌ ཨིན༌ ཟ༌ནེ༌, ཁྱོ༌ཞ༌གུན༌ སྤེ༌ར༌ ཏང༌ མ༌ཉན༌ཁན༌ནི༌ སྐུན༌དྲ༌གུན༌ནི༌ ལམ༌ ནོར༌ཁན༌ནི༌ཀ༌ ཁྲིད༌ཁན༌བོ༌ ཁྱོ༌ཞ༌གུན༌ལ༌ གྱུས༌ཨིན༌ནོག༌།"]], [["ཏེ༌བོའེ༌ཕིའ༌ སུ༌ཞིག༌གིའང༌ དཀོན༌མཆོག༌གི༌ ཐུག༌ཉིད༌དི༌ ནང༌ང༌ ཡེ༌ཤུའ༌ ངན༌ ཏབ༌ མི༌ཉན༌ ཡང༌ དམ༌པའེ༌ ཐུག༌ཉིད༌ ཅིག༌པོ༌ གྱུད༌ཏེ༌ མ༌སྟོགས༌, སུ༌ཞིག༌གིའང༌ ཡེ༌ཤུ༌ ཚང༌མའེ༌ གཙོ༌བོ༌ ཞུགས༌ཏེ༌ ཨིན༌ནོག༌ ཟེར༌ མི༌ཉན༌ཅེས༌པོ༌ ངའེ༌ ཁྱོ༌ཞ༌གུན༌ལ༌ གྱུས༌ ཆ༌ཅུག༌ཉིན༌རག༌།"]], [["ཐུག༌ཉིད༌དི༌ ཁྱུད༌ སྣ༌ཚོགས༌ མང༌པོ༌ཞིག༌ ཡོད༌ཏེ༌ ཨིན༌ནོག༌, ཨིན༌ནའང༌ ཏེ༌ ཚང༌མའེ༌ བྱུང༌ས༌བོ༌ ཐུག༌ཉིད༌ ཁོ༌རང༌ ཨིན༌ནོག༌།"]], [["ཞབ༌སྟོག༌ སྣ༌ཚོགས༌ཤིག༌ ཡོད༌ཏེ༌ ཨིན༌ནོག༌, ཨིན༌ནའང༌ ང༌དང༌གུན༌ནི༌ གཙོ༌བོ༌ ཅིག༌གི༌ ཞབ༌སྟོག༌ ཞུའ༌ནོག༌།"]], [["དཀོན༌མཆོག༌གི༌ ཕིའ༌ ང༌དང༌ངི༌ ལས༌ སྣ༌ཚོགས༌སི༌ ཅོའ༌ནོག༌, ཨིན༌ནའང༌ ང༌དང༌ངི༌ ཅོ༌ཁན༌ནི༌ ལས༌ ཚང༌མའེ༌ ནང༌ང༌ ཏེན༌ན༌ དཀོན༌མཆོག༌པོའེ༌ ཆག༌ལས༌ ཛད༌ད༌ནོག༌།"]], [["ཅིག༌ དང༌ ཅིག༌ག༌ རོགས༌ ཅོ༌ཉན༌ཅེས༌ལ༌, ཐུག༌ཉིད༌དི༌ ཁྱུད༌ ང༌དང༌ རེ༌རེའ༌ དཀོན༌མཆོག༌གི༌ སལ༌ལ༌ ཛད༌ད༌ནོག༌།"]], [["ཏེན༌ན༌ ཐུག༌ཉིད༌བོ༌ གྱུད༌ཏེ༌, མི༌ཞིག༌ག༌ ཁ༌ད༌ ཤེས༌རབས༌ཅན༌ ཏང༌ ཉན༌ཅེས༌སི༌ ཁྱུད༌, ཡང༌ཞིག༌ག༌ ཏེན༌ན༌ ཐུག༌ཉིད༌བོ༌ གྱུད༌ཏེ༌, མིག༌སལ༌ལི༌ ཡོན༌ཏན༌ནི༌ ལོན༌བོ༌ སལ༌ལ༌ ཛད༌ད༌ནོག༌།"]], [["ཏེན༌ན༌ ཐུག༌ཉིད༌བོའེ༌ ཅིག༌ག༌, ཨིད༌ཤེས༌ ཆེན༌མོ༌ དང༌ ཞན༌ཞིག༌ག༌, ཕན༌ཅུག༌ཅེས༌སི༌ ཁྱུད༌ གུན༌ སལ༌ལ༌ནོག༌།"]], [["ཁོང༌ངི༌ མི༌ཞིག༌ག༌ ཧ༌ལས༌ཤེས༌སི༌ ལྟས༌གུན༌ ལྟན༌ཅེས༌སི༌ ཁྱུད༌, ཞན༌ཞིག༌ག༌ ལུང༌སྟན༌ ཏང༌ཅེས༌སི༌ ཁྱུད༌, ཞན༌ཞིག༌ག༌ ལོན༌བོ༌ དཀོན༌མཆོག༌གི༌ ཐུག༌ཉིད༌དི༌ ཆོགས༌ནེ༌ ཨིན༌ནོག༌ག༌ མ༌ནོག༌ ལྟ༌ཉན༌ཅེས༌སི༌ ཁྱུད༌པོ༌, ཞན༌ཞིག༌ག༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཅེས༌སི༌ ཁྱུད༌ དང༌ ཞན༌ཞིག༌ག༌ ཏེ༌ སྐད༌གུན༌ གྱུར༌ཅེས༌སི༌ ཁྱུད༌གུན༌ སལ༌ལ༌ ཛད༌ད༌ནོག༌།"]], [["ཨིན༌ནའང༌ ཏེ༌ ཁྱུད༌གུན༌ ཏེན༌ན༌ ཐུག༌ཉིད༌ ཅིག༌ཅིག༌པོའེ༌ སལ༌ལ༌ ཛད༌ད༌ནོག༌། མི༌ རེ༌རེའ༌ ཀ༌ཟུག༌ ཁྱུད༌རིག༌ ཐོབ༌ཨིན༌, ཏེ༌བོ༌ ཁོང༌ ཅིག༌པོའེ༌ ཐག༌ཅད༌ད༌ ཛད༌ད༌ནོག༌།"]], [["12:12 ནེ༌ 31"], ["ཞན༌ མིའི༌ ཟུགས༌པོའ༌ ཡན༌ལག༌ མང༌པོ༌ཞིག༌ ཡོད༌ནའང༌, ཁག༌ ཚང༌མའེ༌ ཟུགས༌པོ༌ ཆ༌ཚང༌ཞིག༌ གྲུབ༌བ༌ནོག༌། ཏེན༌ན༌ ཙོགས༌ལ༌ ཆོས༌ཚོགས༌གུན༌ མ༌ཤི༌ཀའེ༌ སྐུ༌ཟུགས༌ ཨིན༌ནོག༌།"]], [["ང༌དང༌ ཁ༌ཅིག༌ ཡ༌ཧུ༌དཱ༌པ༌ ཡང༌ ཁ༌ཅིག༌ ཡ༌ཧུ༌དཱ༌པ༌ མ༌ནོག༌། ཁ༌ཅིག༌ ཚེ༌ཡོག༌ ཡང༌ ཁ༌ཅིག༌ རང༌ཝང༌ཅན༌ ཨིན༌ནོག༌། ཨིན༌ནའང༌ དམ༌པའེ༌ ཐུག༌ཉིད༌དི༌ ནང༌ང༌ ང༌དང༌ རེ༌རེའ༌ ཁྲུས༌སལ༌ལ༌ ཛད༌ཅེས༌པོའེ༌ ང༌དང༌གུན༌ ཟུགས༌པོ༌ ཅིག༌ ཨིན༌ནོག༌། ཏ༌ ང༌དང༌ རེ༌རེའེ༌ ཏེན༌ན༌ ཐུག༌ཉིད༌ ཅིག༌པོའེ༌ ཀ༌ནེ༌ ཐུང༌ཨིན༌ ཨིན༌ནོག༌།"]], [["འོ༌ན༌, ཟུགས༌པོ༌བོའ༌ ཡན༌ལག༌ ཅིག༌ མན༌པ༌ མང༌པོ༌, སོ༌སོ༌ རིག༌ ཡོད༌ཏེ༌ ཨིན༌ནོག༌།"]], [["གལ༌ཏེས༌ རྐང༌པའེ༌ ཟེར༌ན༌, \"ང༌ ཟུགས༌པོའེ༌ ཡན༌ལག༌ མན༌ ཅིའ༌ཟེར༌ན༌ ང༌ ལག༌པ༌ མན༌།\" ཅི༌ ཏེ༌བོའེ༌ རྐང༌པ༌ ཟུགས༌པོའེ༌ ཁག༌ཤིག༌ ལུས༌ས༌ མ༌ནོག༌ག༌?"]], [["ཡང༌ གལ༌ཏེས༌ ནམ༌ཅོག༌གི༌ ཟེར༌ན༌, \"ང༌ ཟུགས༌པོའེ༌ ཡན༌ལག༌ མན༌ ཅིའ༌ཟེར༌ན༌ ང༌ མིག༌ མན༌\", ཅི༌ ཏེ༌བོའེ༌ ནམ༌ཅོག༌པོ༌ ཟུགས༌པོའེ༌ ཁག༌ཤིག༌ ལུས༌ས༌ མ༌ནོག༌ག༌?"]], [["གལ༌ཏེས༌ ཟུགས༌པོ༌ གང༌མ༌ མིག༌ ཨིན༌པིན༌ན༌, ཀ༌ཟུག༌གི༌ ཁྱོ༌ཞ༌གུན༌ནི༌ ཚོར༌ཨིན༌། ཡ༌ གལ༌ཏེས༌ ཁྱོ༌ཞ༌གུན༌ནི༌ ཟུགས༌པོ༌ གང༌མ༌ ནམ༌ཅོག༌ ཨིན༌པིན༌ན༌, ཏེ༌ནེ༌ ཀ༌ཟུག༌གི༌ ཁྱོ༌ཞ༌གུན༌ནི༌ ཏྲི༌མ༌ ཚོར༌ཨིན༌།"]], [["ཨིན༌ནའང༌ ང༌དང༌གུན༌ནི༌ ཟུགས༌པོ༌བོའ༌ ཏན༌ཏན༌ལ༌ ཡན༌ལག༌ མང༌པོ༌ཞིག༌ ཡོད༌ཏེ༌ ཨིན༌ནོག༌། ཡང༌ དཀོན༌མཆོག༌གི༌ ཏེ༌ ཡན༌ལག༌གུན༌ ཁོང༌ངི༌ ཐུག༌གོངས༌ ནང༌ཞིན༌ལ༌, རང༌རང༌ངི༌ ནས༌སའེ༌ཀ༌ བོར༌ར༌ ཛད༌ཏེ༌ ཨིན༌ནོག༌།"]], [["གལ༌ཏེས༌ ཟུགས༌པོ༌བོའ༌ ཡན༌ལག༌ ཅིག༌ མ༌ནེ༌ མེད༌པིན༌ན༌, ཏེ༌ནེ༌ ཀ༌ཟུག༌ ཡམ༌ཚན༌ཞིག༌ མེད༌གྲོ༌།"]], [["འོ༌ན༌, ཡན༌ལག༌ མང༌པོ༌ཞིག༌ ཡོད༌ཏེ༌ ཨིན༌ནོག༌, ཨིན༌ནའང༌ ཟུགས༌པོ༌ ཅིག༌།"]], [["མིག༌གི༌ ལག༌པའ༌ མ༌ནེ༌ མི༌ཟེར༌, \"ང༌ ཁྱོ༌རང༌ གོ༌ཤེས༌ མེ༌རག༌།\" གོའི༌ རྐང༌པའ༌ མ༌ནེ༌ མི༌ཟེར༌, \"ང༌ ཁྱོ༌རང༌ངི༌ སྒོས༌དོམ༌ མེད༌།\""]], [["ངོས༌པོ༌བོ༌ ནི༌ འུ༌ཐུགས༌ ཐོང༌ཁན༌ དང༌ ཁག༌ཅན༌ མན༌ཁན༌ནི༌ ཟུགས༌པོའེ༌ ཡན༌ལག༌གུན༌ ཚང༌མའེ༌སང༌ སྒོས༌དོམ༌ཅན༌བོ༌ ཨིན༌ནོག༌།"]], [["ཡང༌ རྩི༌ཝ༌ ཉུ༌ངུན༌ཅན༌ དང༌ ལྟན༌ མི༌གོ༌ཤེས༌ཅན༌ནི༌ ཟུགས༌པོའེ༌ ཁག༌གུན༌ལ༌ ང༌དང༌གུན༌ནི༌ སྣང༌སྟག༌ ཆེན༌མོ༌ ཉམ༌པོ༌ ཀོས༌ལག༌ སྐོན༌ཏེ༌ གྱལ༌ལ༌ སྣང༌སྟག༌ ཅོས༌ཏེ༌ སྐྱོབས༌ཏེ༌ བོར༌ར༌ནོག༌།"]], [["ལྟན༌ནའང༌ གྲིག༌ཅེས༌ཅན༌ནི༌ ཞན༌ ཡན༌ལག༌གུན༌ལ༌, ཏེ༌ཙོགས༌སི༌ མིག༌སལ༌ལི༌ སྣང༌སྟག༌ གོས༌ས༌ མ༌ནོག༌། ཏེ༌ནེ༌ དཀོན༌མཆོག༌གི༌ རྩི༌ཝ༌ ཉུ༌ངུན༌ཅན༌ནི༌ ཡན༌ལག༌གུན༌ལ༌ མང༌ང༌ རྩི༌ཝ༌ དང༌ ལྟ༌སྟོག༌ ཏང༌ཅུགས༌ཏེ༌ ཟུགས༌པོ༌ གང༌མ༌ ཉམ༌པོ༌ གྲངས༌པོ༌ བོར༌ར༌ ཛད༌ཏེ༌ ཨིན༌ནོག༌།"]], [["ཏེ༌བོ༌ ཅིག༌ དང༌ ཅིག༌ག༌ ལྟ༌སྟོག༌ ཅོ༌ཅེས༌ མ༌ཚད༌, ཐུས༌མི༌ ཚང༌མའེ༌ ནང༌ང༌ ཐུན༌བྲེལ༌ ཡོང༌ཅེས༌ལ༌ ཅོའ༌ ཛད༌ཏེ༌ ཨིན༌ནོག༌།"]], [["གལ༌ཏེས༌ ཡན༌ལག༌ ཅིག༌ག༌ ཟུ༌མོ༌ ཡོང༌ན༌, ཞན༌ ཡན༌ལག༌ ཚང༌མའང༌ ཏེ༌བོ༌ ཉམ༌པོ༌ རྡུག༌ངལ༌ ཐོང༌ང༌ནོག༌, ཡང༌ གལ༌ཏེས༌ ཡན༌ལག༌ ཅིག༌ག༌ རྩི༌ཝ༌ ཐོབ༌ན༌, ཏེ༌བོ༌ ཉམ༌པོ༌ ཞན༌ ཡན༌ལག༌ ཚང༌མེའང༌ ཐད༌པོ༌ ཅོའ༌ནོག༌།"]], [["ཏ༌ ཁྱོ༌ཞའ༌ ཚང༌མ༌ ཛོམས༌ཏེ༌, མ༌ཤི༌ཀའེ༌ སྐུ༌ཟུགས༌པོ༌ ཨིན༌ནོག༌, ཡང༌ ཁྱོ༌ཞའ༌ རེ༌རེ༌ ཏེ༌བོའེ༌ ཡན༌ལག༌གུན༌ ཨིན༌ནོག༌།"]], [["དཀོན༌མཆོག༌གི༌ ཆོས༌ཚོགས༌སི༌ ཕིའ༌, ལྡམ༌མ༌ ཛད༌ཁན༌ནི༌ ཡན༌ལག༌ ཁ༌ཅིག༌ འི༌གུན༌ ཨིན༌ནོག༌།"]], [["ཅི༌ ང༌དང༌ ཚང༌མ༌ ཡེ༌ཤུ༌ མ༌ཤི༌ཀའེ༌ སྐུ༌ཚབས༌གུན༌ ཨིན༌ན༌? ཅི༌ ང༌དང༌ ཚང༌མ༌ ལུང༌སྟོན༌པ༌གུན༌ ཨིན༌ན༌? ཅི༌ ང༌དང༌ ཚང༌མ༌ ལོབ༌པོན༌གུན༌ ཨིན༌ན༌? ཅི༌ ང༌དང༌ ཚང༌མ༌ལ༌ ཧ༌ལས༌ཤེས༌སི༌ ལྟས༌ ཅོ༌ཅེས༌སི༌ ཝང༌ ཡོད༌ད༌?"]], [["ཅི༌ ང༌དང༌ ཚང༌མ༌ལ༌ ཕན༌ཅུག༌ ཉན༌ཅེས༌སི༌ ཁྱུད༌ ཡོད༌ད༌? ཅི༌ ང༌དང༌ ཚང༌མ༌ལ༌ མ༌ཤེས༌ཁན༌ནི༌ སྐད༌གུན༌ནི༌ ནང༌ང༌ སྤེ༌ར༌ ཏང༌ ཉན༌ཅེས༌སི༌ ཁྱུད༌ ཡོད༌ད༌? ཅི༌ ང༌དང༌ ཚང༌མ༌ལ༌ མ༌ཤེས༌ཁན༌ནི༌ སྐད༌དི༌ སྐད༌གྱུར༌ ཅོ༌ཐུབ༌ཅེས༌སི༌ ཁྱུད༌ ཡོད༌ད༌?"]], [["ཆོས༌ཚོགས༌ལ༌ ཚང༌མའེ༌སང༌ ཕན༌ཐོགས༌ མང༌ང༌ ཏང༌ཉན༌ཅེས༌སི༌ ཁྱུད༌གུན༌ ཁྱོ༌ཞའ༌ ཐོབ༌ཅེས༌སི༌ དོད༌པ༌ བོར༌གོ༌ཤེས༌ ཨིན༌ནོག༌།"], ["ཨིན༌ནའང༌ ཏ༌ ངའེ༌ ཁྱོ༌ཞ༌གུན༌ལ༌ མི༌ཚེ༌ ཕུད༌ཚུལ༌ ཚང༌མའེ༌ ནང༌ནེ༌ གྱལ༌ཤོག༌ ཨིན༌ཁན༌བོ༌ ལྟན༌ཨིན༌།"]]], [[["13:1 ནེ༌ 13"], ["གལ༌ཏེས༌ ངའ༌ ཇིག༌རྟེན༌པ༌ དང༌ ཕོ༌ཉ༌ གུན༌ནི༌ སྐད༌ ཚང༌མའེ༌ ནང༌ང༌ སྤེ༌ར༌ ཏང༌ ཉན༌ཏེའང༌, ངའེ༌ ནང༌ང༌ ཞན༌མའ༌ ཅམས༌པ༌ མེད༌ན༌, ཏེ༌ནེ༌ ང༌ སྐད༌ངན༌ཅན༌ནི༌ དྲེན༌ཇང༌ ཡ༌ ཚིམ༌ཚིམ༌ ཙོགས༌ ཨིན༌ནོག༌།"]], [["གལ༌ཏེས༌ ང༌ ལུང༌སྟན༌ ཤད༌ཅེས༌སི༌ ཁྱུད༌, ཡང༌ དཀོན༌མཆོག༌གི༌ སང༌ཝའེ༌ ཐབས༌ ཚང༌མ༌ གྱུས༌ ཡང༌ ཅི༌ཚང༌མའེ༌ སྐོར༌ལ༌ ཡོན༌ཏན༌, ཡང༌ ངའེ༌ ལག༌ག༌ རི༌ སྐུལ༌ཉན༌ཅེས༌སི༌ ཏད༌པ༌ ཡོད༌ན༌, ཨིན༌ནའང༌ ངའེ༌ ནང༌ང༌ ཞན༌མའ༌ ཅམས༌པ༌ མེད༌ན༌, ང༌ ཅའང༌ མ༌ནོག༌།"]], [["གལ༌ཏེས༌ ང༌ ཡོད༌ཁན༌ ཚང༌མ༌ ཉལ༌བ༌ཅན༌གུན༌ལ༌ མ༌ཚད༌ ང༌རང༌ངི༌ ཟུགས༌པོ༌བོའང༌ སྲོག༌ཆོད༌ལ༌ ཏང༌ན༌, ངའེ༌ ཏེ༌བོའེ༌ཀ༌ ཕོ༌སོ༌ ཅོ༌སྲིད༌ཅེས༌ ཨིན༌ནོག༌, ཨིན༌ནའང༌ གལ༌ཏེས༌ ངའེ༌ ནང༌ང༌ ཞན༌མའེ༌ ཕིའ༌ ཅམས༌པ༌ མེད༌ན༌, ང༌ ཅའང༌ ཕན༌ཐོགས༌ མི༌ཐོབ༌།"]], [["ཅམས༌པ༌ ནི༌ ཟོད༌པ༌ དང༌ ཟང༌པོ༌ ཨིན༌ནོག༌། ཅམས༌པ༌ ནི༌ ཚིག༌ཅེས༌ ཡ༌ རང༌སྟོད༌ ཡ༌ ཕོ༌སོ༌"]], [["ཡ༌ རྩི༌ཝ༌ མ༌ཅོའ༌ སྤེ༌ར༌ ཏང༌ཅེས༌ གུན༌ མ༌ནོག༌། ཅམས༌པ༌ ནི༌ ཞན༌མའ༌ ཝང༌ ཏངས༌ཏེ༌ རང༌ ཐད༌ཁན༌ ཅོ༌ མི༌ཅུག༌ཅེས༌, སྲོ༌ གྱོགས༌པ༌ མི༌ཡོང༌ཅེས༌, ཞན༌མའེ༌ ནོད༌སྐྱལ༌ཁན༌བོའེ༌ ཐོ༌ ཅོས༌ཏེ༌ མི༌བོར༌ཅེས༌ གུན༌ ཨིན༌ནོག༌།"]], [["ཅམས༌པ༌ ནི༌ མི༌འོས༌པ༌ ཆའ༌ཁན༌གུན༌ནི༌ཀ༌ སྐྱིད༌པོ༌ མ༌ཅོའ༌, དྲང༌པོའ༌ གྱལ༌ཁའ༌ ཐོབ༌ཅེས༌སི༌ཀ༌ སྐྱིད༌པོ༌ ཅོ༌ཅེས༌པོ༌ ཨིན༌ནོག༌།"]], [["ཅམས༌པ༌ ཅོ༌ཁན༌ནི༌ མ༌ནེ༌ རེ༌ཝ༌ ཕང༌ང༌ མ༌ནོག༌། ཁོའེ༌ ཏུས༌གྱུན༌ དཀོན༌མཆོག༌གི༌ རོགས༌ ཅོའ༌ ཛད༌ཅེས༌སི༌ རེ༌ཝ༌ ཅོའ༌ནོག༌, ཡང༌ ནས༌ལུག༌ ཚང༌མའེ༌ ནང༌ང༌ སྙིང༌རུས༌ བོར༌ར༌ནོག༌།"]], [["མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཅེས༌, ལུང༌སྟན༌ ཤད༌ཅེས༌ དང༌ མིག༌སལ༌ལི༌ ཡོན༌ཏན༌ ཡོད༌ཁན༌ནི༌ ཁྱུད༌གུན༌, ཞག༌ཤིག༌ ཕན༌མི༌ཐོགས༌ གྱུར༌ཅེས༌ ཨིན༌ནོག༌, ཨིན༌ནའང༌ ཅམས༌པ༌ ཏུས༌གྱུན༌ ལུས༌ས༌ནོག༌།"]], [["ཏ༌ ང༌དང༌གུན༌ནི༌ ཡོན༌ཏན༌བོ༌ ནི༌ ཚང༌རིག༌ མེད༌པ༌ ཨིན༌ནོག༌, ཡང༌ ཡོང༌ཅེས༌ཅན༌ནི༌ ཏུས༌གུན༌ནི༌ སྐོར༌ལ༌ ལུང༌སྟན༌ ཤད༌ཁན༌བོའང༌ གང༌པོ༌ མན༌པ༌ ཁག༌ཅིག༌ ཨིན༌ནོག༌།"]], [["ཨིན༌ནའང༌ དཀོན༌མཆོག༌གི༌ ཐབས༌ལྡིངས༌ ཚང༌མ༌ གྲུབ༌བ༌ཅིག༌, ཏེ༌ ཁྱུད༌ ཚང༌མ༌ ཕན༌མི༌ཐོགས༌ཤིག༌ གྱུར༌ཨིན༌།"]], [["ང༌ ཕྲུ༌གུ༌ ཨིན༌ ཟ༌ནེ༌ སྤེ༌ར༌ ཏང༌ཅེས༌, སམ༌བ༌ དང༌ སམ༌ཚུལ༌ གུན༌ ངའེ༌ ཕྲུ༌གུའི༌ ཚུལ༌ལ༌ ཅོས༌པིན༌། ཨིན༌ནའང༌ ལྡན༌ཏེ༌ སྟིང༌ནེ༌ ངའེ༌ ཕྲུ༌གུའི༌ ཅོ༌ཚུལ༌གུན༌ ཕངས༌པིན༌།"]], [["ལག༌མོ༌ མེད༌ཁན༌ནི༌ མེ༌ལོང༌ཞིག༌གི༌ ནང༌ང༌ ཟིམ༌ཟིམ༌ ཐོང༌ང༌ ཙོགས༌ལ༌, དག༌ས༌ ང༌དང༌གུན༌ནི༌ སལ༌པོ༌ ཅོས༌ཏེ༌ མ༌ཐོང༌ང༌ ཨིན༌ནོག༌། ཨིན༌ནའང༌ ཏེ༌ཏུས༌ལ༌ ང༌དང༌ང༌ ཅི༌ཚང༌མ༌ སལ༌པོ༌ ཅོས༌ཏེ༌ ཐོང༌ ཐུབ༌ཨིན༌, ཀ༌ཟུག༌ མི༌ཞིག༌ག༌ དུན༌ལ༌ ཐུགས༌ཏེ༌ སྤེ༌ར༌ ཏང༌ངད༌། དག༌ས༌ ང༌ གྱུས༌ཡོད༌ཁན༌ ཚང༌མ༌ ཚང༌རིག༌ མེད༌པ༌ ཨིན༌ནོག༌, ཨིན༌ནའང༌ ཏེ༌ཏུས༌ལ༌ ང༌ ཅི༌ཚང༌མ༌ སལ༌པོ༌ ཅོས༌ཏེ༌ གྱུས༌ཆེན༌, ཀ༌ཟུག༌གི༌ དག༌ས༌ དཀོན༌མཆོག༌གི༌ ང༌ སལ༌པོ༌ ཅོས༌ཏེ༌ ཁྱེན༌ན༌ ཛད༌དད༌།"]], [["འི༌ སུམ༌ཀོ༌ ཏུས༌གྱུན༌ ལུས༌ཤེས༌ ཨིན༌ནོག༌, ཏད༌པ༌, རེ༌ཝ༌ དང༌, ཅམས༌པ༌, ཡང༌ འི༌གུན༌ནི༌ ནང༌ནེ༌ ཀྲག༌ཤོག༌པོ༌ ནི༌ ཅམས༌པ༌བོ༌ ཨིན༌ནོག༌།"]]], [[["14:1 ནེ༌ 25"], ["ཅེས༌པའེ༌ ལམ༌མི༌ ནང༌ང༌ གྲུལ༌ཨིན༌ཞིག༌, ཐུག༌ཉིད༌དི༌ སལ༌ལ༌ ཛད༌ཁན༌ནི༌ ཁྱུད༌གུན༌ནིའང༌ དོད༌པ༌ བོར༌གོ༌ཤེས༌ ཨིན༌ནོག༌, མིག༌སལ༌ ཅོས༌ཏེ༌ ལུང༌སྟན༌ ཤད༌ཅེས༌སི༌ ཁྱུད༌།"]], [["མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཅེས༌སི༌ ཁྱུད༌ ཡོད༌ཁན༌གུན༌ནི༌, དཀོན༌མཆོག༌ ཅིག༌པོའ༌ སྤེ༌ར༌ ཏངས༌ཏེ༌ ཨིན༌ནོག༌། ཡང༌ ཐུག༌ཉིད༌ གྱུད༌ཏེ༌ སང༌ཝའེ༌ ནང༌ང༌ སྦས༌ཏེ༌ ཡོད༌ཁན༌གུན༌ ཤད༌ པ༌སང༌, མི༌གུན༌ནི༌ ཁོང༌གུན༌ནི༌ ཟེར༌ཁན༌གུན༌ ཧ༌གོའ༌ མ༌ནོག༌།"]], [["ཨིན༌ནའང༌ ལུང༌སྟན༌ ཤད༌ཁན༌གུན༌ནི༌ ཞན༌མ༌ ཏད༌པ༌ཅན༌གུན༌ལ༌ ཤེད༌ཅན༌, སྤོས༌པ༌ དང༌ སེམས༌སི༌ ནང༌ང༌ ཞི༌དེ༌ གུན༌ ཁྱོང༌ང༌ནོག༌།"]], [["མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཁན༌བོའེ༌ ཁོ༌རང༌ ཅིག༌པོའེ༌ སེམས༌པོ༌ ཤེད༌ཅན༌ ཅོའ༌ནོག༌, ཨིན༌ནའང༌ ལུང༌སྟན༌ ཤད༌ཁན༌བོའེ༌ ཆོས༌ཚོགས༌ གང༌པོ༌ ཤེད༌ཅན༌ ཆའ༌ ཅུག༌ག༌ནོག༌།"]], [["ཁྱོ༌ཞའ༌ ཚང༌མའེ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཉན༌ཅེས༌ ཨིན༌ནའང༌ ཏེ༌སང༌ མང༌ང༌ ལུང༌སྟན༌ ཤད༌ཉན༌ཅེས༌ལ༌ ངའེ༌ རེ༌ཝ༌ ཅོའད༌། ཆོས༌ཚོགས༌ གང༌པོ༌ ཤེད༌ཅན༌ ཅོ༌ཅེས༌སི༌ ཕིའ༌ ལུང༌སྟན༌ ཤད༌ཁན༌བོ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཁན༌བོའེ༌ སང༌ མང༌ང༌ ཀྲག༌པོ༌ ཨིན༌ནོག༌, ནམ༌ཚོག༌པ༌ མ༌ཤེས༌ཁན༌ནི༌ སྐད༌བོ༌ སུ༌ཞིག༌གི༌ སྐད༌གྱུར༌ ཅོས༌ཏེ༌ མི༌ཤད༌།"]], [["སྤུན༌གུན༌ གལ༌ཏེས༌ ང༌ ཡོངས༌ཏེ༌ ཁྱོ༌ཞའ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ན༌, ཁྱོ༌ཞ༌གུན༌ལ༌ ཅི༌ ཕན༌ཐོགས༌ ཐོབ༌ཨིན༌། ཨིན༌ནའང༌ གལ༌ཏེས༌ ངའེ༌ ཁྱོ༌ཞ༌གུན༌ལ༌ དཀོན༌མཆོག༌གི༌ ངའ༌ སྔོན༌ ཅུག༌ག༌ ཛད༌ཁན༌གུན༌ ཡ༌ མིག༌སལ༌ལི༌ ཡོན༌ཏན༌ ཡ༌ ལུང༌སྟན༌ ཡ༌ ལབ༌ཞ༌ ཤད༌ན༌, ཏེ༌བོ༌ ཁྱོ༌ཞ༌གུན༌ནི༌ ཏད༌པའེ༌ ཕིའ༌ ཕན༌ཐོགས༌ཅན༌ཞིག༌ ཨིན༌ནོག༌།"]], [["ཏེན༌ན༌ ཙོགས༌ལ༌ སྲོག༌ མེད༌ཁན༌ནི༌ རོལ༌མོ༌, ལིང༌བུ༌ ཡ༌ ཧརྦ༌ ཟེར༌ཁན༌གུན༌ སལ༌པོ༌ ཅོས༌ཏེ༌ མ༌སྲོག༌ན༌, སུ༌ཞིག༌གིའང༌ ཏེ༌བོའེ༌ ཡངས༌པོ༌ ཧ༌གོ༌ མི༌ཐུབ༌།"]], [["ཡང༌ གལ༌ཏེས༌ ཏུང༌བོ༌ སལ༌པོ༌ ཅོས༌ཏེ༌ མ༌ཕུ༌ན༌ ཏེ༌ནེ༌ མག༌མི༌གུན༌ལ༌ མག༌གི༌ ཕིའ༌ བོད༌ཁན༌བོ༌ ཀ༌ཟུག༌གི༌ ཧ༌གོ༌ཨིན༌?"]], [["ཏེན༌ན༌ ཙོགས༌ལ༌, གལ༌ཏེས༌ ཁྱོ༌ཞ༌གུན༌ནི༌ མི༌གུན༌ལ༌ ཧ༌མི༌གོ༌ཅེས༌སི༌ ཚིགས༌གུན༌ནི༌ ནང༌ང༌ སྤེ༌ར༌ ཏང༌ན༌ ཏེ༌ནེ༌ ཁྱོ༌ཞ༌གུན༌ནི༌ ཟེར༌ཁན༌བོ༌ ཁོང༌གུན༌ནི༌ ཀ༌ཟུག༌གི༌ ཧ༌གོ༌ ཐུབ༌ཨིན༌? ཏེ༌བོ༌ ཁྱོ༌ཞ༌གུན༌ནི༌ ལུངས༌པའེ༌ ནང༌ང༌ སྤེ༌ར༌ ཏང༌ཁན༌ ཙོགས༌ ཨིན༌ནོག༌།"]], [["ཇིག༌རྟེན༌ནི༌ ནང༌ང༌ སྐད༌ སྣ༌ཚོགས༌ མང༌པོ༌ ཡོད༌ཏེ༌ ཨིན༌ནོག༌, ཡང༌ སྐད༌ ཚང༌མ༌ལ༌ ཏོན༌ཏག༌ ཡོད༌ཏེ༌ ཨིན༌ནོག༌།"]], [["ཨིན༌ནའང༌ གལ༌ཏེས༌ ང༌ སྐད༌ཞིག༌ ཧ༌གོའ༌ མེད༌ན༌, ཏེ༌བོའེ༌ ནང༌ང༌ སྤེ༌ར༌ ཏང༌ཁན༌བོའེ༌ དུན༌ལ༌ ང༌ ཞན༌ཡུལ༌ལི༌ མི༌ཞིག༌ ཙོགས༌, ཡང༌ ཏེ༌ སྤེ༌ར༌ ཏང༌ཁན༌བོ༌ ངའེ༌ དུན༌ལ༌ ཞན༌ཡུལ༌ལི༌ མི༌ཞིག༌ ཙོགས༌ ཨིན༌ནོག༌།"]], [["ཡང༌ ཁྱོ༌ཞ༌གུན༌ནི༌ ཕིའང༌ ཏེ༌བོ༌ ཙོགས༌ ཨིན༌ནོག༌། ཁྱོ༌ཞ༌གུན༌ལ༌ ཐུག༌ཉིད༌དི༌ སལ༌ཁན༌ནི༌ ཁྱུད༌ གོས༌ཉིན༌ ཡོད༌ པ༌སང༌, ཆོས༌ཚོགས༌ གང༌པོ༌ ཤེད༌ཅན༌ ཅོ༌ཁན༌ནི༌ ཁྱུད༌རིག༌ ཙོལ༌ཤིག༌།"]], [["ཏེ༌བོའེ༌ཕིའ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཁན༌གུན༌ནི༌, ཏེ༌ ཟེར༌ཁན༌གུན༌ སྐད༌གྱུར༌ ཅོ༌ཅེས༌སི༌ ཁྱུད༌དི༌ ཕིའ༌ མོས༌ལམ༌ ཕུལ༌གོ༌ཤེས༌ ཨིན༌ནོག༌།"]], [["གལ༌ཏེས༌ ངའེ༌ མ༌ཤེས༌ཁན༌ནི༌ སྐད༌དི༌ ནང༌ང༌ མོས༌ལམ༌ ཕུལ༌ན༌, མོས༌ལམ༌བོ༌ ངའེ༌ སེམས༌ཉིད༌དི༌ ཕུལ༌ཏེ༌ ཨིན༌ནོག༌, ཨིན༌ནའང༌ ངའེ༌ ཟེར༌ཁན༌བོ༌ ང༌ ཧ༌གོའ༌ མ༌ནོག༌།"]], [["ཏ༌ ཏེ༌ནེ༌ ངའེ༌ ཅི༌ ཅོ༌? ངའེ༌ སེམས༌ཉིད༌ དང༌ ང༌ ཧ༌གོ༌ཁན༌ནི༌ ཚིགས༌ ཉིས༌ཀོ༌ ཉམ༌པོ༌ མོས༌ལམ༌ ཕུལ༌ཨིན༌། ངའེ༌ སེམས༌ཉིད༌ ཉམ༌པོ༌ མ༌ཚད༌ ང༌ ཧ༌གོ༌ཁན༌ནི༌ ཚིགས༌གུན༌ནི༌ ནང༌ངའང༌ དཀོན༌མཆོག༌ག༌ སྟོད༌པའེ༌ ལུ༌ ཏང༌ཨིན༌།"]], [["གལ༌ཏེས༌ ཁྱོ༌རང༌ངི༌ དཀོན༌མཆོག༌ག༌ སེམས༌ཉིད༌ ཅིག༌པོ༌ནེ༌ སྟོད༌པ༌ ཕུལ༌ན༌, ཏེ༌ནེ༌ ཁྱོ༌རང༌ངི༌ སྐད༌ ཧ༌མ༌གོ༌ཁན༌གུན༌ ཏེ༌ནང༌ང༌ ཀ༌ཟུག༌གི༌ དྲེས༌ཨིན༌, ཅིའ༌ཟེར༌ན༌ ཁོང༌གུན༌ལ༌ ཁྱོ༌རང༌ངི༌ ཟེར༌ཁན༌གུན༌ ཧ༌གོའ༌ མ༌ནོག༌།"]], [["ཏན༌ཏན༌ལ༌ ཁྱོ༌རང༌ངི༌ ཐུག༌རྗེ༌ཆེ༌ ཕུལ༌ལ༌ནོག༌, ཨིན༌ནའང༌ ཏེ༌བོའེ༌, ཉན༌ཁན༌གུན༌ནི༌ སེམས༌པོ༌ ཤེད༌ཅན༌ ཅོའ༌ མ༌ནོག༌།"]], [["ངའ༌ ཁྱོ༌ཞ༌གུན༌ནི༌ སང༌ མང༌ང༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ ཉན༌ཅེས༌སི༌ ཕིའ༌ ངའེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌།"]], [["ཨིན༌ནའང༌ ཆོས༌ཚོགས༌སི༌ ནང༌ང༌, ཞན༌མ༌གུན༌ལ༌ ལབ༌ཞ༌ ཏང༌ཅེས༌སི༌ ཕིའ༌ ངའེ༌ མ༌ཤེས༌ཁན༌ནི༌ སྐད༌དི༌ ནང༌ང༌ ཚིགས༌ སྟོང༌ཅུ༌ ཤད༌དི༌ སང༌ ཧ༌གོ༌ཅེས༌ཅན༌ནི༌ ཚིགས༌ ལྔ༌ ཤད༌ཅེས༌རག༌།"]], [["སྤུན༌གུན༌ ཏེ༌གུན༌ ཧ༌གོ༌ཅེས༌སི༌ ནང༌ང༌ ཁྱོ༌ཞའེ༌ སམ༌བ༌ ཕྲུ༌གུ༌ ཙོགས༌ ཡོང༌ མ༌གོས༌། ཁྱོ༌ཞའ༌ ངན༌པ༌ ཅོ༌ཅེས༌སི༌ ནང༌ང༌ སྐྱོན༌མེད༌ཁན༌ནི༌ ཕྲུ༌གུ༌ ཆུ༌ངུན༌, ཨིན༌ནའང༌ ཏེ༌ ལབ༌ཞ༌གུན༌ ཧ༌གོ༌ཅེས༌སི༌ ནང༌ང༌ ལྡན༌ཁན༌ ཙོགས༌ གྱུར༌ཤིག༌།"]], [["དཀོན༌མཆོག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌, \"ངའེ༌ ང༌རང༌ངི༌ མི༌གུན༌ལ༌ སྐད༌རིག༌ སོ༌སོ༌ དང༌ ཞན༌ཡུལ༌ལི༌ མི༌གུན༌ གྱུད༌ཏེ༌ སྤེ༌ར༌ ཏང༌ཨིན༌, ཏེ༌ནེའང༌ ཁོང༌གུན༌ནི༌ ངའེ༌ ཁའ༌ མི༌ཉན༌།\""]], [["མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཅེས༌པོ༌ ནི༌, ཏད༌པ༌ཅན༌ མན༌པ༌, ཏད༌པ༌ མེད༌ཁན༌ གུན༌ནི༌ ཕིའ༌ སྟགས༌ཤིག༌ ཨིན༌ནོག༌། ཨིན༌ནའང༌ ལུང༌སྟན༌ ནི༌, ཏད༌པ༌ མེད༌ཁན༌ མན༌པ༌, ཏད༌པ༌ཅན༌ གུན༌ནི༌ ཕན༌ཐོགས༌སི༌ ཕིའ༌ ཨིན༌ནོག༌།"]], [["གལ༌ཏེས༌ ཆོས༌ཚོགས༌ གང༌པོ༌ ཛོམས༌ཏེ༌ ཡོད༌ཏུས༌, ཏད༌པ༌ མེད༌ཁན༌ ཡ༌, ཏེ༌ཙོགས༌ ཁྱུད༌དི༌ སྐོར༌ལ༌ ཧ༌མ༌གོ༌ཁན༌ རིག༌ ཡོངས༌ཏེ༌ ཁྱོ༌ཞའ༌ ཚང༌མའེ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཨིན༌ ཚོར༌ན༌ ཁོང༌གུན༌ནི༌ ཁྱོ༌ཞ༌གུན༌ སྙོས༌ཏེ༌ ཨིན༌ནོག༌ ཟེར༌ར༌ མ༌ནོག༌ག༌?"]], [["ཨིན༌ནའང༌ གལ༌ཏེས༌ ཁྱོ༌ཞའ༌ ཚང༌མའེ༌ ཛོམས༌ཏེ༌ ལུང༌སྟན༌ ཤད༌ཨིན༌ ཡོད༌ ཏུས༌, ཏད༌པ༌ མེད༌ཁན༌ ཡ༌, ཏེ༌ཙོགས༌ ཁྱུད༌དི༌ སྐོར༌ལ༌ ཧ༌མ༌གོ༌ཁན༌ནི༌ མི༌རིག༌ ཡོང༌ན༌, ཁྱོ༌ཞའེ༌ ཤད༌ཁན༌གུན༌ གྱུད༌ཏེ༌ ཁོང༌གུན༌ སྡིག༌ཅན༌ ཨིན༌ཁན༌ ཡང༌ དཀོན༌མཆོག༌གི༌ ཁྲིམས༌ཅད༌ ཛད༌ཅེས༌པོ༌ ཧ༌གོ༌ཐུབ༌བ༌ནོག༌།"]], [["ཁོང༌གུན༌ནི༌ སྙིང༌ངི༌ ནང༌ང༌ སྦས༌ཏེ༌ ཡོད༌ཁན༌གུན༌ སྔོན༌ པ༌སང༌ ཁོང༌གུན༌ནི༌ པིག༌དོང༌ ཙུགས༌ཏེ༌ དཀོན༌མཆོག༌ག༌ ཅོལ༌ཏེ༌ ཟེར༌ཨིན༌, \"དཀོན༌མཆོག༌ ཁྱོ༌ཞ༌གུན༌ནི༌ ཕྲོའ༌ དེན༌བའ༌ ཞུགས༌ཏེ༌ དུག༌།\""]], [["14:26 ནེ༌ 40"], ["འོ༌ན༌ ངའེ༌ སྤུན༌གུན༌ དོར༌ལྡུས༌ཏེ༌, ཁྱོ༌ཞ༌གུན༌ ཉམ༌པོ༌ ཛོམ༌ ཟ༌ནེ༌ ཚིར༌ ནང༌ཞིན༌ལ༌, ཅིག༌གི༌ ཆོས༌ལུ༌ ཏང༌ཅེས༌, ཅིག༌གི༌ ལབ༌ཞ༌ ཏང༌ཅེས༌, ཅིག༌གི༌ ཁྱོ༌ཞ༌གུན༌ལ༌ དཀོན༌མཆོག༌གི༌ སྔོན༌ ཅུག༌ག༌ ཛད༌ཁན༌གུན༌ནི༌ སྐོར༌ལ༌ ཤད༌ཅེས༌, ཅིག༌གི༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཅེས༌, ཡང༌ཅིག༌གི༌ ཁོའེ༌ ཟེར༌ཁན༌གུན༌ སྐད༌གྱུར༌ ཅོ༌གོ༌ཤེས༌ ཨིན༌ནོག༌། འི༌ ཚང༌མ༌ ཁྱོ༌ཞ༌གུན༌ ཤེད༌ཅན༌ ཅོ༌ཅེས༌སི༌ ཕིའ༌ ཅོས༌ཏེ༌ ཨིན༌ནོག༌།"]], [["མི༌ ཉིས༌ ཡ༌ སུམ༌མི༌ མ༌ནེ༌, མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ མ༌གོས༌། ཁོང༌གུན༌ནི༌ ཅིག༌གི༌ སྟིང༌ནེ༌ ཅིག༌ ཚིར༌ཀ༌ ཅོས༌ཏེ༌ སྤེ༌ར༌ ཏང༌གོས༌, ཡང༌ཅིག༌གི༌ ཁོང༌གུན༌ནི༌ ཟེར༌ཁན༌གུན༌ སྐད༌གྱུར༌ ཅོ༌གོས༌།"]], [["ཨིན༌ནའང༌ གལ༌ཏེས༌ སྐད༌གྱུར༌ཁན༌ སུ༌ཞིག༌གའང༌ མེད༌ན༌, ཏེ༌ནེ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ཁན༌བོའེ༌, ཆོས༌ཚོགས༌སི༌ ནང༌ང༌ ཅུབ༌ཅད༌ཏེ༌ དུགས༌ཏེ༌ སང༌ཝའེ༌ ཐོག༌ནེ༌ ཁོ༌རང༌ དང༌ དཀོན༌མཆོག༌ག༌ སྤེ༌ར༌ ཏང༌གོས༌།"]], [["མི༌ ཉིས༌ ཡ༌ སུམ༌ཞིག༌ག༌ ལུང༌སྟན༌ ཤད༌ཅུག༌ཤིག༌, ཡང༌ ཞན༌མ༌གུན༌ལ༌ ཏེ༌གུན༌ནི༌ ཟེར༌ཁན༌བོ༌ དེན༌བའ༌ དཀོན༌མཆོག༌གི༌ ཆོགས༌ནེ༌ ཨིན༌ནོག༌ག༌ ཡ༌ མ༌ནོག༌, ཐག༌ཅད༌ ཅུག༌ཤིག༌།"]], [["ཨིན༌ནའང༌ གལ༌ཏེས༌ སུ༌ཞིག༌གི༌ ལུང༌སྟན༌ ཤད༌དི༌ ཏུས༌ལ༌, ཞན༌མི༌ཞིག༌ག༌ གཙོ༌བོའེ༌ ཆོགས༌ནེ༌ ལོན༌ སོ༌མ༌ཞིག༌ ཐོབ༌ན༌, ཏེ༌ནེ༌ ལུང༌སྟན༌ ཏང༌ཨིན༌ ཡོད༌ཁན༌ནི༌ མི༌བོའེ༌ ལུང༌སྟན༌ ཤད༌ཅེས༌པོ༌ སྒག༌གོས༌།"]], [["ཏེ༌ཟུག༌ ཅོ༌ཅེས༌པོའེ༌ ལུང༌སྟོན༌པ༌ ཚང༌མ༌ལ༌ ལུང༌སྟན༌ ཤད༌ཅེས༌སི༌ སྐབས༌ ཐོབས༌ཏེ༌ ཆོས༌ཚོགས༌ གང༌པོའ༌ ལོབ༌ཤེས༌ དང༌ སྤོས༌པ༌ སྐྱེ༌ཡིན༌།"]], [["ཨིད༌ཏུ༌ བོར༌ཤིག༌, ལུང༌སྟན༌ ཤད༌ཁན༌གུན༌ལ༌ ཁོང༌རང༌གུན༌ནི༌ སེམས༌ཉིད༌གུན༌ ཅུན༌ཏེ༌ བོར༌ ཉན༌ན༌ནོག༌།"]], [["ཅིའ༌ཟེར༌ན༌ དཀོན༌མཆོག༌ ནི༌, ཚིར༌ཀ༌ མེད༌ཁན༌ མན༌པ༌, ཞི༌དེའེ༌ དཀོན༌མཆོག༌ ཞུགས༌ཏེ༌ ཨིན༌ནོག༌, ཀ༌ཟུག༌ ཞན༌ ཆོས༌ཚོགས༌ ཚང༌མ༌ ཛོམ༌ ཟ༌ནེ༌ ཡོད༌ཏེ༌ ཨིན༌ནོག༌།"]], [["ཆོས༌ཚོགས༌སི༌ ནང༌ང༌ ཛོམ༌ ཟ༌ནེ༌, བུ༌མོ༌གུན༌ནི༌ སྤེ༌ར༌ མ༌ཏང༌ང༌ དུག༌གོ༌ཤེས༌ ཨིན༌ནོག༌། ཁོང༌གུན༌ནི༌ སྤེ༌ར༌ ཏང༌ཅེས༌པོ༌ འོས༌པ༌ མ༌ནོག༌, ཀ༌ཟུག༌ ལུང༌སྟོན༌པ༌ མོ༌ཟེས༌སི༌ ཁྲིམས༌སི༌ ནང༌ང༌ མོལ༌ཁན༌ ནང༌ཞིན༌, ཁོང༌གུན༌ རང༌ངི༌ མག༌པ༌གུན༌ནི༌ ཝང༌ངི༌ ཡོག༌ག༌ དུག༌གོ༌ཤེས༌ ཨིན༌ནོག༌།"]], [["གལ༌ཏེས༌ ཁོང༌གུན༌ལ༌ ཏྲི༌ཝ༌ རིག༌ ཡོད༌ན༌, ཁང༌པའ༌ ཁོ༌རང༌གུན༌ནི༌ མག༌པ༌གུན༌ལ༌ ཏྲི༌གོ༌ཤེས༌ ཨིན༌ནོག༌, ཅིའ༌ཟེར༌ན༌ ཆོས༌ཚོགས༌ ཛོམས༌ཏེ༌ ཡོད༌སའ༌ བུ༌མོ༌གུན༌ནི༌ སྤེ༌ར༌ ཏང༌ཅེས༌པོ༌ ཁྲེལ༌བ༌ཞིག༌ ཨིན༌ནོག༌།"]], [["ཅི༌ དཀོན༌མཆོག༌གི༌ བཀའ༌བོ༌, ཁྱོ༌ཞའ༌ ཀོ༌རིན༌ཐི༌པ༌གུན༌ནི༌ ཀ༌ནེ༌ གོ༌མ༌རང༌ བྱུངས༌ཏེ༌ ཨིན༌ནོག༌ སམ༌མ༌ རག༌ག༌? ཅི༌ ཁྱོ༌ཞ༌རང༌ ཅིག༌པོའ༌, ཏེ༌བོ༌ སལ༌ལ༌ ཛདས༌ས༌?"]], [["གལ༌ཏེས༌ སུ༌ཞིག༌གི༌ ཁོ༌རང༌ ལུང༌སྟོན༌པ༌ ཡ༌ སེམས༌ཉིད༌དི༌ ཁྱུད༌ ཡོད༌ཁན༌ཞིག༌ ཨིན༌ སམ༌མད༌ན༌, ཏེ༌ནེ༌ ངའེ༌ ཟེར༌ཁན༌གུན༌ གཙོ༌བོའེ༌ བཀའ༌ སལ༌ཏེ༌ ཨིན༌ཁན༌བོ༌ ཁྱོ༌རང༌ང༌ ཧ༌གོ༌གོས༌།"]], [["ཨིན༌ནའང༌ གལ༌ཏེས༌ ཁྱོ༌ཞ༌གུན༌ནི༌ ཏེ༌བོའ༌ སྣང༌མེད༌ ཅོ༌ན༌, ཏེ༌ནེ༌ དཀོན༌མཆོག༌གི༌ ཁྱོ༌ཞ༌གུན༌ལ༌ སྣང༌མེད༌ ཅོའ༌ ཛད༌ཨིན༌།"]], [["ཏེ༌བོའེ༌ཕིའ༌ ངའེ༌ སྤུན༌གུན༌ ལུང༌སྟན༌ ཤད༌ཅེས༌ལ༌ རིངས༌ཤིག༌, ཡང༌ ཞན༌མའ༌ མ༌ཤེས༌ཁན༌ནི༌ སྐད༌དི༌ ནང༌ང༌ སྤེ༌ར༌ ཏང༌ མ༌གོས༌ མ༌ཟེར༌ཤིག༌།"]], [["ཨིན༌ནའང༌ ཅི༌ཚང༌མ༌ ཚིར༌ཀ༌ ནང༌ཞིན༌ལ༌ ཅོ༌ཅེས༌སི༌ ནང༌ང༌ ཏན༌ཏན༌ ཅོ༌ཤིག༌།"]]], [[["15:1 ནེ༌ 11"], ["ངའེ༌ སྤུན༌གུན༌ ཏ༌ ང༌ ཁྱོ༌ཞ༌གུན༌ལ༌ ངའེ༌ སྔུན༌ལ༌ ཤད༌ཁན༌ནི༌ གའ༌མོའེ༌ ནས༌ཚུལ༌ལི༌ སྐོར༌ལ༌ ཨིད༌ཏུ༌ སྐུལ༌ཅུག༌ཤིག༌། ཏེ༌ ཟ༌ནེ༌ ཁྱོ༌ཞ༌གུན༌ནི༌ ཏེ༌ ནས༌ཚུལ༌བོའ༌ གའ༌སུས༌ ཞུས༌ཏེ༌ ཨིན༌པིན༌, ཡང༌ ཏ༌རུང༌ངའང༌ ཏེ༌བོའེ༌ ནང༌ང༌ སྟན༌པོ༌ ཨིན༌ནོག༌།"]], [["གལ༌ཏེས༌ ཁྱོ༌ཞ༌གུན༌ནི༌ ངའེ༌ ཤད༌ཁན༌ནི༌ གའ༌མོའེ༌ ནས༌ཚུལ༌ ཨིད༌ཤེས༌ ཅོས༌ཁན༌བོའེ༌ ནང༌ང༌ སྟན༌པོ༌ དུག༌ན༌, ཏེ༌ནེ༌ ཏེ༌ ལོན༌བོའེ༌ ཁྱོ༌ཞ༌གུན༌ སྐྱོབ༌ཨིན༌, ཏེ༌ མ༌ནེ༌ ཁྱོ༌ཞ༌གུན༌ནི༌ ཅའང༌ ཕན༌ཐོགས༌ མེད༌ཁན༌ཞིག༌གི༌ ནང༌ང༌ ཏད༌པ༌ ཅོས༌ཏེ༌ ཨིན༌ནོག༌།"]], [["ངའེ༌ ལག༌ག༌ སྟད༌ད༌ ཛད༌ཁན༌ ཚང༌མའེ༌སང༌ ཁག༌ཅན༌བོ༌, ངའེ༌ ཁྱོ༌ཞ༌གུན༌ལ༌ ཏངས༌ཏེ༌ ཨིན༌པིན༌, དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཡོད༌ཁན༌ ནང༌ཞིན༌ལ༌ ཏེ༌བོ༌ ནི༌ མ༌ཤི༌ཀ༌ ང༌དང༌གུན༌ནི༌ སྡིག༌པའེ༌ ཕིའ༌ ཀྲོངས༌ས༌ ཛདས༌།"]], [["ཡང༌ དམ༌པའེ༌ སུང༌རབས༌ ནང༌ཞིན༌ ཁོང༌ སྤུར༌ཁང༌ངི༌ ནང༌ང༌ བོརས༌ ཡང༌ ཞག༌མ༌ སུམ༌པའེ༌ ཞག༌ག༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌།"]], [["ཁོང༌ ཏང༌པོ༌ པི༌ཏྲར༌རི༌, ཏེ༌ནེ༌ མ༌ཤི༌ཀའེ༌ སྐུ༌ཚབས༌ ཅུག༌ཉིས༌པོའེ༌ ཇལ༌ཏེ༌ ཨིན༌པིན༌།"]], [["ཏེ༌བོའེ༌ སྟིང༌ནེ༌ ཏུས༌ཅིག༌གི༌ཀ༌ ཁོང༌རང༌ངི༌ ལོབ༌ཕྲུགས༌ 500 སང༌ མང༌ང༌ཞིག༌གི༌ ཇལས༌, ཏེ༌གུན༌ནི༌ ཕྲོ༌ནེ༌ ཁ༌ཅིག༌ ཀྲོངས༌ ཚར༌ཏེ༌ ཨིན༌ནའང༌ མང༌ཆེའ༌ཞིག༌ ཏ༌རུང༌ངའང༌ སོན༌ཏེའ༌ ཡོད༌ཏེ༌ ཨིན༌ནོག༌།"]], [["ཏེ༌ནེ༌ ཁོང༌ ཁོང༌རང༌ངི༌ ནོ༌, ཡ༌ཀོབ༌ ཡང༌ སྟིང༌ནེ༌ སྐུ༌ཚབས༌ ཚང༌མའེ༌ ཇལ༌ཏེ༌ ཨིན༌པིན༌།"]], [["ཨིན༌ནའང༌ སྟིང༌ཇུག༌ག༌ སེམས༌ཉིད༌དི༌ ནང༌ང༌ ཡམ༌ཚན༌ ཚུལ༌ལ༌ སྐྱེས༌ཁན༌ ངེའང༌ ཁོང༌ ཇལ༌།"]], [["ང༌ སྐུ༌ཚབས༌ ཚང༌མའེ༌ ནང༌ནེ༌ ཐུ༌ཤོག༌པོ༌ ཨིན༌། ངའེ༌ དཀོན༌མཆོག༌གི༌ ཆོས༌ཚོགས༌གུན༌ལ༌ ནགས༌ ལྟན༌ པ༌སང༌, ང༌ སྐུ༌ཚབས༌ ཟེར༌ཅེས༌སི༌ འོས༌པའང༌ མེད༌།"]], [["ཨིན༌ནའང༌ དག༌ས༌ ང༌ ཡོད༌ཁན༌བོ༌ ནི༌, དཀོན༌མཆོག༌གི༌ ངའེ༌ཀ༌ མིག༌སལ༌ལི༌ ཐུག༌རྗེ༌གུན༌ ཕོའ༌ ཛད༌ཅེས༌པོའེ༌ ཨིན༌, ཡང༌ ཏེ༌བོ༌ གོད༌ལ༌ སོང༌ཏེ༌ མ༌ནོག༌། ཅིའ༌ཟེར༌ན༌ ངའེ༌ ཞན༌ཡང༌ སྐུ༌ཚབས༌གུན༌ནི༌ སང༌ རྩོན༌གྲུས༌ མང༌ང༌ ཅོས༌ཏེ༌ ལས༌ ཅོའད༌། ཨིན༌ནའང༌ ཏེ༌བོ༌ ང༌ མན༌པ༌, དཀོན༌མཆོག༌གི༌ ཁོང༌རང༌ངི༌ ཐུག༌རྗེ༌ གྱུད༌ཏེ༌, ངའེ༌ ནང༌ང༌ ཆག༌ལས༌ ཛད༌ཏེ༌ ཨིན༌ནོག༌།"]], [["ངའེ༌ ཆོས༌ཤད༌དད༌གྲོ༌ ཡ༌ ཁོང༌གུན༌ནི༌, ཅའང༌ ཁྱད༌ མེད༌པ༌ ཨིན༌ནོག༌, ཅིའ༌ཟེར༌ན༌ ང༌ཞའ༌ ཚང༌མའེ༌ ཆོས༌ ཙོགས༌ ཤད༌ད༌ནོག༌, ཀ༌བོའ༌ ཁྱོ༌ཞ༌གུན༌ནི༌ ཏད༌པ༌ ཅོས༌ཏེ༌ ཨིན༌ནོག༌།"]], [["15:12 ནེ༌ 34"], ["ཨིན༌ནའང༌ ང༌ འི༌བོ༌ ཤོད༌ཤིག༌, ང༌ཞ༌གུན༌ནི༌ མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཏེ༌ ཨིན༌ནོག༌ ཟེར༌ཏེའང༌, ཁྱོ༌ཞའ༌ ཁ༌ཅིག༌གི༌ ཤི༌ཏེ༌ སྟིང༌ནེ༌ སོན༌ཏེའ༌ ལང༌ཅེས༌པོ༌ མེད༌ཀྱག༌ ཅིའ༌ ཟེར༌རད༌?"]], [["གལ༌ཏེས༌ ཤི༌ཏེ༌ སྟིང༌ནེ༌ སོན༌ཏེའ༌ ལང༌ཅེས༌པོ༌ མེད༌པིན༌ན༌, ཏེ༌ནེ༌ མ༌ཤི༌ཀའང༌ སོན༌ཏེའ༌ ཞངས༌ཏེ༌ མེད༌གྲོ༌།"]], [["ཡང༌ གལ༌ཏེས༌ མ༌ཤི༌ཀ༌ མ༌ཞངས༌པིན༌ན༌, ཏེ༌ནེ༌ ང༌ཞ༌གུན༌ནི༌ ཆོས༌ཤད༌ཅེས༌ ཚང༌མ༌ ཕན༌མི༌ཐོགས༌ ཨིན༌ནོག༌, ཡང༌ ཁྱོ༌ཞ༌གུན༌ནི༌ ཏད༌པ༌བོའང༌།"]], [["མ༌ཚད༌ ང༌ཞའ༌ སྐུ༌ཚབས༌གུན༌ནི༌ དཀོན༌མཆོག༌གི༌ སྤང༌པོ༌ ཟུན༌བ༌ ཏང༌ཏེ༌ ཨིན༌ནོག༌, ཅིའ༌ཟེར༌ན༌ ང༌ཞ༌གུན༌ནི༌ དཀོན༌མཆོག༌གི༌ མ༌ཤི༌ཀ༌ སྤུར༌ཁང༌ངི༌ ནང༌ནེ༌ སོན༌ཏེའ༌ ལང༌ང༌ ཛད༌ཁན༌བོའེ༌ སྤང༌པོ༌ ཏང༌ང༌ནོག༌། ཨིན༌ནའང༌ གལ༌ཏེས༌ ཤི༌ཏེ༌ སྟིང༌ནེ༌ སོན༌ཏེའ༌ ལངས༌ཤེས༌པོ༌ དེན༌བ༌ མན༌པིན༌ན༌, ཏེ༌ནེ༌ དཀོན༌མཆོག༌གི༌ མ༌ཤི༌ཀ༌ སོན༌ཏེའ༌ ལང༌ང༌ མ༌ཛད༌ད༌ ཨིན༌ནོག༌།"]], [["ཡང༌ གལ༌ཏེས༌ ཤི༌ཏེ༌ སྟིང༌ནེ༌ སོན༌ཏེའ༌ ལང༌ཅེས༌པོ༌ མེད༌ན༌ ཏེ༌ནེ༌ མ༌ཤི༌ཀའང༌ སོན༌ཏེའ༌ མ༌ཞངས༌ས༌ ཨིན༌ནོག༌།"]], [["ཡང༌ གལ༌ཏེས༌ མ༌ཤི༌ཀ༌ སོན༌ཏེའ༌ མ༌ཞངས༌ས༌ ཡོད༌ན༌, ཏེ༌ནེ༌ ཁྱོ༌ཞ༌གུན༌ནི༌ ཏད༌པ༌གུན༌ ཕན༌མི༌ཐོགས༌ཤིག༌ ཨིན༌ནོག༌, ཡང༌ ཁྱོ༌ཞ༌གུན༌ ཏ༌རུང༌ངའང༌ ཁྱོ༌ཞའེ༌ སྡིག༌པའེ༌ ནང༌ང༌ ནོངས༌ཅན༌ ལུས༌ཏེ༌ ཨིན༌ནོག༌།"]], [["ཏེ༌ནེ༌ མ༌ཤི༌ཀའེ༌ ནང༌ང༌ ཏད༌པ༌ ཡོད༌ཏེ༌ ཤི༌ཁན༌ ཚང༌མའང༌ ཉལ༌ཝའེ༌ ནང༌ང༌ ལེབས༌ཏེ༌ ཨིན༌ནོག༌།"]], [["ཡང༌ འི༌ མི༌ཚེ༌ ནང༌ང༌ གལ༌ཏེས༌ ང༌དང༌གུན༌ནི༌ མ༌ཤི༌ཀའེ༌ ནང༌ང༌ སོན༌ཏེའ༌ ལང༌ཅེས༌སི༌ རེ༌ཝ༌བོ༌ ཏོན༌མེད༌ ཨིན༌ན༌ ཏེ༌ནེ༌ ང༌དང༌གུན༌ ཚང༌མའེ༌སང༌ སྡིག༌པ༌རིག༌ ཨིན༌ནོག༌།"]], [["ཨིན༌ནའང༌ ངོས༌པོའ༌ མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ས༌ ཛད༌ཏེ༌ ཨིན༌ནོག༌། ཁོང༌ ནི༌ ཤི༌ཁན༌ ཚང༌མའེ༌ སྟོན༌ཐོག༌ ཀྲག༌པོའེ༌ བྲས༌བུ༌ ཏང༌པོ༌བོ༌ ཨིན༌ནོག༌།"]], [["ཀ༌ཟུག༌གི༌ ཇིག༌རྟེན༌ནི༌ ནང༌ང༌ ཤི༌ཅེས༌པོ༌ ཨ༌དཱམ༌ མི༌བོ༌ གྱུད༌ཏེ༌ ཡོང༌ང༌ ཙོགས༌ལ༌ ཏ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལངས༌ཤེས༌པོ༌ མ༌ཤི༌ཀ༌ མི༌བོ༌ གྱུད༌ཏེ༌ བྱུངས༌ཏེ༌ ཨིན༌ནོག༌།"]], [["ང༌དང༌ ཚང༌མ༌ ཨ༌དཱམ༌མི༌ པུར༌གྱུད༌གུན༌ ཨིན༌ པ༌སང༌, ཤིའ༌ནོག༌། ཏེན༌ན༌ ཙོགས༌ལ༌ མ༌ཤི༌ཀའེ༌ ཨིན༌ཁན༌ ཚང༌མ༌ལ༌ མི༌ཚེ༌ སོ༌མ༌ཞིག༌ སལ༌ལ༌ ཛད༌ད༌ནོག༌།"]], [["ཨིན༌ནའང༌ ཤི༌ཏེ༌ སྟིང༌ནེ༌ ལངས༌ཅེས༌པོའ༌ ཚིར༌ཀ༌ཞིག༌ ཡོད༌ཏེ༌ ཨིན༌ནོག༌། སྟོན༌ཐོག༌གི༌ གོ༌མའེ༌ བྲས༌བུ༌ མ༌ཤི༌ཀ༌, ལོགས༌ཏེ༌ སྐྱོད༌ ཟ༌ནེ༌, ཁོང༌ངི༌ ཨིན༌ཁན༌ ཚང༌མ༌ སོན༌ཏེའ༌ ལང༌ང༌ ཛད༌ཨིན༌།"]], [["ཏེ༌བོའེ༌ སྟིང༌ནེ༌ ཐའ༌མ༌བོ༌ ལེབ༌ཨིན༌, ཁོང༌ངི༌ ཝང༌སྲུལ༌པ༌, ཝང༌ དང༌ ཤེད༌ ཡོད༌ཁན༌ ཚང༌མ༌ མེད༌ཁན༌ ཅོའ༌ ཛད༌ཏེ༌ གྱལ༌སྲིད༌པོ༌ ཡབ༌ དཀོན༌མཆོག༌གི༌ ཆག༌ག༌ ཕུལ༌ཨིན༌།"]], [["དཀོན༌མཆོག༌གི༌ ཁོང༌རང༌ངི༌ གྲ༌འོ༌ ཚང༌མ༌, མ༌ཤི༌ཀའེ༌ ཞབས༌སི༌ ཡོག༌ག༌ ཁྱོང༌ཁྱོང༌ ཚོག༌པ༌ལ༌, ཁོང༌ངི༌ ཝང༌སྲུལ༌ལ༌ ཛད༌གོས༌།"]], [["ཡང༌ ཤི༌ཅེས༌ ནི༌ སྟིང༌ཇུག༌གི༌ གྲ༌འོ༌ མེད༌ཁན༌ ཅོ༌ཅེས༌ཅན༌བོ༌ ཨིན༌ནོག༌།"]], [["དམ༌པའེ༌ སུང༌རབས༌སི༌ ནང༌ང༌ མ༌ཤི༌ཀའེ༌ སྐོར༌ལ༌ མོལ༌ཏེ༌ ཨིན༌ནོག༌ \"དཀོན༌མཆོག༌གི༌ ཅི༌ཚང༌མ༌ ཁོང༌ངི༌ ཝང༌ངི༌ ཡོག༌ག༌ བོར༌ར༌ ཛདས༌\""], ["འོ༌ན༌ \"ཅི༌ཚང༌མ༌ ཁོང༌ངི༌ ཝང༌ངི༌ ཡོག༌ག༌ བོར༌ར༌ ཛདས༌\" མོལ༌ལ༌ ཛད༌ ཟ༌ནེ༌, མ༌ཤི༌ཀའ༌ ཝང༌ཆ༌ སལ༌ལ༌ ཛད༌ཁན༌ དཀོན༌མཆོག༌ ཁོང༌རང༌ ཏེ༌བོའེ༌ ནང༌ང༌ ཐེའ༌ མ༌ཛད༌ད༌ ཨིན༌ནོག༌།"]], [["ཏེ༌ནེ༌ ཁོང༌ངི༌ ཅི༌ཚང༌མ༌ མ༌ཤི༌ཀའེ༌ ཝང༌ངི༌ ཡོག༌ག༌ ཁྱོང༌ ཚར༌ར༌ཅིག༌, མ༌ཤི༌ཀའེ༌ ཁོང༌རང༌ དཀོན༌མཆོག༌གི༌ ཝང༌ངི༌ ཡོག༌ག༌ བོར༌ར༌ ཛད༌ཨིན༌, ཏེ༌ནེ༌ དཀོན༌མཆོག༌གི༌ ཀ༌རུང༌ས༌ ཅི༌ཚང༌མའེ༌ཀ༌ ཝང༌སྲུལ༌ལ༌ ཛད༌ཨིན༌།"]], [["གལ༌ཏེས༌ ཤི༌ཁན༌ཞིག༌ སོན༌ཏེའ༌ མ༌ལང༌ན༌, ཏེ༌ནེ༌ ཁ༌ཅིག༌གི༌, ཤི༌ཁན༌གུན༌ནི༌ ཚབས༌ལ༌ ཁྲུས༌ལེན༌ཅེས༌པོའ༌ ཅི༌ གྱུན༌ཚན༌ ཡོད༌ཀྱག༌། གལ༌ཏེས༌ ཤི༌ཁན༌གུན༌ སོན༌ཏེའ༌ ལང༌ང༌ མེད༌ན༌, ཁོང༌གུན༌ནི༌ ཏེ༌ཟུག༌ ཅི༌ཕིའ༌ ཅོས༌ཏེ༌ ཨིན༌ནོག༌།"]], [["ཡང༌ སོན༌ཏེའ༌ ལང༌ཅེས༌པོ༌ མེད༌པིན༌ན༌, ཏེ༌ནེ༌ ཅི༌ཕིའ༌ ང༌ཞའེ༌ ང༌ཞ༌རང༌ངི༌ མི༌ཚེ༌ ཇིགས༌པའེ༌ ནང༌ང༌ ཏུས༌གྱུན༌ བོར༌ར༌ནོག༌།"]], [["སྤུན༌གུན༌ ཏན༌ཏན༌ལ༌ ངའེ༌ ཞག༌ཏང༌ ཤི༌ཅེས༌སི༌ ཇིགས༌པ༌གུན༌ དོང༌ལེན༌ ཅོའད༌། ཡང༌ ང༌དང༌ངི༌ གཙོ༌བོ༌ མ༌ཤི༌ཀ༌ ཡེ༌ཤུའི༌ ཁྱོ༌ཞ༌གུན༌ནི༌ ནང༌ང༌ ཆག༌ལས༌ ཟང༌པོ༌ ཅོའ༌ ཛད༌ཁན༌བོའེ༌ ནང༌ང༌ ངའེ༌ ཕོ༌སོ༌ ཚོར༌ཁན༌བོའང༌, དེན༌བ༌ ཨིན༌ནོག༌།"]], [["ཡང༌ གལ༌ཏེས༌ ཤི༌ཏེ༌ སྟིང༌ནེ༌ སོན༌ཏེའ༌ ལང༌ཅེས༌པོ༌ མེད༌ན༌, རིའི༌ ནང༌ང༌ དུག༌ཁན༌ནི༌ སེམས༌ཅན༌ ཙོགས༌, ཏེ༌ ཨེ༌ཕེ༌སས༌པ༌གུན༌ ཉམ༌པོ༌ ནོལ༌ཁན༌བོའེ༌ ང༌ ཅི༌ ཕན༌ཐོགས༌ ཡོངས༌། ཡང༌ ཏད༌པ༌ མེད༌ཁན༌གུན༌ནི༌ ཟེར༌ཁན༌ ཙོགས༌ལ༌ ང༌དང༌ངིའང༌ ཟེར༌སྲིད༌ཅེས༌ ཨིན༌ནོག༌, \"ཡོང༌ཤིག༌, ཟེན༌ ཐུང༌ཨིན༌, ཅིའ༌ཟེར༌ན༌ ཐོ༌རེ༌ ང༌དང༌གུན༌ ཤིའ༌ནོག༌།\""]], [["\"ཤི༌ཏེ༌ སྟིང༌ནེ༌ སོན༌ཏེའ༌ ལང༌ང༌ མ༌ནོག༌\" ཟེར༌ཁན༌གུན༌ ཙོགས༌ལ༌ ཁྱོ༌ཞ༌གུན༌ བུང༌བུ༌ མ༌གྱུར༌ཤིག༌། \"ཕྲོ༌པ༌ ངན༌པའེ༌ སྕོད༌པ༌ ཟང༌པོ༌ ཤིག༌ག༌ནོག༌\" ཟེར༌ཅེས༌པོ༌ ཨིད༌ཏུ༌ ཅོ༌ཤིག༌།"]], [["དྲང༌པོ༌ མན༌ཁན༌ནི༌ སམ༌བ༌ ཕངས༌ཏེ༌ ཤེས༌རབས༌ཅན༌ རིག༌ གྱུར༌ཏེ༌ སྡིག༌པ༌ མ༌ཅོ༌ཤིག༌། ཁྱོ༌ཞ༌གུན༌ ཁྲེལ༌ཅུག༌ཅེས༌ལ༌ ངའེ༌ ཟེར༌རད༌, ཁྱོ༌ཞའ༌ ཁ༌ཅིག༌ག༌ དཀོན༌མཆོག༌ ཤེས༌ ཁོ༌རང༌ ཤེས༌ས༌ མ༌ནོག༌།"]], [["15:35 ནེ༌ 58"], ["ཨིན༌ནའང༌ ཁྱོ༌ཞ༌གུན༌ནི༌ ཕྲོ༌ནེ༌ ཁ༌ཅིག༌གི༌, \"ཀ༌ཟུག༌གི༌ ཤི༌ཁན༌ཞིག༌ ལངས༌ ཉན༌ན༌ནོག༌? ཁོང༌གུན༌ལ༌ ཟུགས༌པོ༌ ཀ༌ཟུག༌ཤིག༌ ཡོང༌ང༌ནོག༌?\" ཟེར༌ཏེ༌ ཏྲི༌སྲིད༌ཅེས༌ ཨིན༌ནོག༌།"]], [["ཅི༌ སམ༌བ༌ མེད༌ཁན༌ནི༌ ཏྲི༌ཝ༌ཞིག༌ ཨིན༌ནོག༌! ཁྱོ༌ཞ༌གུན༌ནི༌ ས༌འོན༌ ཏབ༌ ཟ༌ནེ༌, ཏེ༌བོ༌ མི༌ཞིག༌ ཤི༌ཏེ༌ སའེ༌ ནང༌ང༌ སུབས༌ཁན༌ ཙོགས༌ལ༌ སུབས༌ཏེ༌ མ༌སྟོགས༌, སྐྱེའ༌ མ༌ནོག༌།"]], [["ཡང༌ ཁྱོ༌ཞ༌གུན༌ནི༌ ཏབ༌ཁན༌བོ༌ སྐྱེ༌ཁན༌ནི༌ སས༌པོས༌ མན༌པ༌ ཁྱོ༌ཞ༌གུན༌ནི༌ ཏབ༌ཁན༌ནི༌ ཀྲོ༌ ཡ༌ ཡང༌རིགས༌སི༌ ས༌འོན༌ཞིག༌ ཨིན༌ནོག༌།"]], [["ཏེ༌ནེ༌ དཀོན༌མཆོག༌གི༌ ཏེ༌བོའ༌ ཁོང༌རང༌ངི༌ ཐུགས༌དོད༌ ནང༌ཞིན༌ལ༌, ཟུགས༌པོ༌ སོ༌མ༌ཞིག༌ སལ༌ལ༌ ཛད༌ད༌ནོག༌། ས༌འོན༌ རེ༌རེ༌ ཏེན༌ན༌ རིགས༌སི༌ ཟུགས༌པོའེ༌ ནང༌ང༌ ལྡན༌ན༌ནོག༌།"]], [["ཏེན༌ན༌ ཙོགས༌ལ༌ ཤ༌ རིགས༌ མང༌པོ༌ ཡོད༌ཏེ༌ ཨིན༌ནོག༌, རིགས༌ ཅིག༌ ནི༌ མི༌, ཡང༌ཅིག༌ སེམས༌ཅན༌, ཡང༌ཅིག༌ ཅ༌ཅིའུ༌, ཡང༌ཅིག༌ ཉ༌ ཨིན༌ནོག༌།"]], [["ནམ༌ཁའེ༌ ཟུགས༌ དང༌ ཇིག༌རྟེན༌ནི༌ ཟུགས༌ ཉིས༌ ཡོད༌ཏེ༌ ཨིན༌ནོག༌། ནམ༌ཁའེ༌ ཟུགས༌གུན༌ནི༌ ཟིལ༌བོ༌ ནི༌ ཇིག༌རྟེན༌ནི༌ ཟུགས༌གུན༌ནི༌ སང༌ སོ༌སོ༌ རིག༌ ཡོད༌ཏེ༌ ཨིན༌ནོག༌།"]], [["ཉི༌མ༌ ཁོ༌རང༌ང༌ ཟིལ༌ རིགས༌ ཅིག༌, ཡང༌ ཟླ༌ཝ༌ དང༌ སྐར༌མ༌གུན༌ལ༌ ཞན༌ཡང༌ ཟིལ༌ རིགས༌ ཅིག༌ ཡོད༌ཏེ༌ ཨིན༌ནོག༌, སྐར༌མ༌ ཚང༌མའེ༌ ནང༌ངའང༌ ཁོ༌རང༌ ཅིག༌ དང༌ ཅིག༌གི༌ ནང༌ང༌ ཟིལ༌ སོ༌སོ༌ རིག༌ ཡོད༌ཏེ༌ ཨིན༌ནོག༌།"]], [["ཏེན༌ན༌ ཙོགས༌, ཤི༌ཏེ༌ སྟིང༌ནེ༌ སོན༌ཏེའ༌ ལངས༌ཤེས༌པོའང༌ ཨིན༌ནོག༌། ང༌དང༌གུན༌ ཤི༌ ཟ༌ནེ༌, ང༌དང༌ངི༌ ཇིག༌རྟེན༌ནི༌ ཟུགས༌པོ༌གུན༌ སའེ༌ ནང༌ང༌ སུབ༌བ༌ནོག༌, ཨིན༌ནའང༌ ཏེ༌གུན༌ ཏུས༌གྱུན༌ ལུས༌ཤེས༌སི༌ ཕིའ༌ སོན༌ཏེའ༌ ལང༌ང༌ ཛད༌ཅེས༌ ཨིན༌ནོག༌།"]], [["ཞན༌ ཏེ༌གུན༌ སྤལ༌ མེད༌ཏེ༌ སུབ༌ནའང༌, ཏེ༌གུན༌ ཟིལ༌ལི༌ ནང༌ང༌ ལངས༌ས༌ནོག༌། ཏེ༌གུན༌ ཤེད༌མེད༌ཁན༌ནི༌ ནང༌ང༌ སུབ༌བ༌ནོག༌, ཨིན༌ནའང༌ ཏེ༌གུན༌ ཤེད༌ཅན༌ གྱུར༌ཏེ༌ ལང༌ང༌ ཛད༌ཅེས༌ ཨིན༌ནོག༌།"]], [["ཏེ༌གུན༌ མིའི༌ ཟུགས༌པོའེ༌ ཚུལ༌ལ༌ སུབ༌བ༌ནོག༌, ཨིན༌ནའང༌ སེམས༌ཉིད༌དི༌ ཟུགས༌པོ༌གུན༌ནི༌ ཚུལ༌ལ༌ ལང༌ང༌ ཛད༌ཨིན༌, ཀ༌ཟུག༌ རང༌ཞིན༌ནི༌ ཟུགས༌པོ༌གུན༌ ཡོད༌ད༌ ཙོགས༌ལ༌, སེམས༌ཉིད༌དི༌ ཟུགས༌པོ༌གུན༌ནའང༌ ཡོད༌ཏེ༌ ཨིན༌ནོག༌།"]], [["དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌ \"ཨ༌དཱམ༌ མི༌ ཏང༌པོ༌བོ༌, སྲོག༌ ཡོད༌ཁན༌ནི༌ མི༌ཞིག༌ ཛད༌ཏེ༌ ཨིན༌པིན༌\""], ["ཨིན༌ནའང༌ ཐའ༌མའེ༌ ཨ༌དཱམ༌, ཀ༌བོ༌ མ༌ཤི༌ཀ༌ ཞུགས༌ཏེ༌ ཨིན༌, ཁོང༌ ནི༌ ང༌དང༌ང༌ ཐུག༌ཉིད༌དི༌ མི༌ཚེ༌ སལ༌ཁན༌ ཞུགས༌ཏེ༌ ཨིན༌ནོག༌།"]], [["ཏང༌པོ༌བོ༌ ནི༌ ཐུག༌ཉིད༌དི༌ ཟུགས༌པོ༌ མན༌པ༌, རང༌ཞིན༌ནི༌ ཟུགས༌པོ༌ཞིག༌ ཨིན༌པིན༌, ཏེ༌ སྟིང༌ནེ༌ ཐུག༌ཉིད༌དི༌ ཟུགས༌པོ༌བོ༌ བྱུངས༌ཏེ༌ ཨིན༌ནོག༌།"]], [["ཨ༌དཱམ༌ མི༌ ཏང༌པོ༌བོ༌, ཇིག༌རྟེན༌ནི༌ སའེ༌ ཀ༌ནེ༌ ཅོའ༌ ཛད༌ཏེ༌ ཨིན༌པིན༌, ཨིན༌ནའང༌ མི༌ ཉིས༌པ༌ མ༌ཤི༌ཀའ༌ ནམ༌ཁའ༌ནེ༌ ཕེབས༌ཏེ༌ ཨིན༌པིན༌།"]], [["ཇིག༌རྟེན༌ནི༌ མི༌གུན༌ ཇིག༌རྟེན༌ནི༌ མི༌བོ༌ ཙོགས༌, ཡང༌ ནམ༌ཁའེ༌ མི༌གུན༌ ནམ༌ཁའེ༌ མི༌ ཙོགས༌ ཡོང༌ང༌ནོག༌།"]], [["ཀ༌ཟུག༌ དག༌ས༌ ང༌དང༌གུན༌ ཇིག༌རྟེན༌ནི༌ མི༌བོ༌ ཙོགས༌ ཨིན༌, ཞག༌ཤིག༌ ང༌དང༌གུན༌ ནམ༌ཁའེ༌ མི༌བོ༌ ཙོགས༌ གྱུར༌ཅེས༌ ཨིན༌ནོག༌།"]], [["སྤུན༌གུན༌ ངའེ༌ ཟེར༌ཅེས༌སི༌ ཏོན༌ཏག༌པོ༌ ནི༌, ང༌དང༌གུན༌ནི༌ འི༌ ཟུགས༌པོ༌བོའ༌ དཀོན༌མཆོག༌གི༌ གྱལ༌སྲིད༌ ནོར༌སྐལ༌ལ༌ ཐོབ༌བ༌ མ༌ནོག༌། ཤི༌ཅེས༌ཅན༌ནི༌ འི༌ ཟུགས༌པོའ༌ ཏུས༌གྱུན༌ ལུས༌ཤེས༌ཅན༌ནི༌ དཀོན༌མཆོག༌གི༌ གྱལ༌སྲིད༌པོ༌ ནོར༌སྐལ༌ལ༌ མི༌ཐོབ༌།"]], [["ཨིན༌ནའང༌ ངའེ༌ ཁྱོ༌ཞ༌གུན༌ལ༌ དཀོན༌མཆོག༌གི༌ སང༌ཝའེ༌ ཐབས༌ལྡིངས༌པོ༌ སྔོན༌ཅུག༌ཨིན༌། ང༌དང༌གུན༌ནི༌ ནང༌ནེ༌ ཚང༌མ༌ མི༌ཤི༌, ཨིན༌ནའང༌ ང༌དང༌ ཚང༌མའེ༌ ནང༌ང༌ གྱུར༌ཇ༌ ཁྱོང༌ང༌ ཛད༌ཨིན༌།"]], [["ཏེ༌གུན༌ མིག༌ ཀྲབ༌ཁན༌ ཙོགས༌ལ༌ ཧུན༌མེད༌ལ༌ བྱུང༌ཅེས༌ ཨིན༌ནོག༌ ནམ༌ དཀོན༌མཆོག༌གི༌ ཕོ༌ཉ༌གུན༌ནི༌ ཐའ༌མའེ༌ ཏུང༌བོ༌ ཕུ༌ཨིན༌། ཏུང༌བོ༌ ཕུའ༌ཅིག༌, ཤི༌ཏེ༌ ཡོད༌ཁན༌ ཚང༌མ༌ ཏུས༌གྱུན༌ནི༌ ཕིའ༌ སོན༌ཏེའ༌ ལང༌ང༌ ཛད༌ཅེས༌ དང༌ ང༌དང༌ སོན༌ཏེའ༌ ལུས༌ཁན༌གུན༌ནི༌ ནང༌ང༌ གྱུར༌ཇ༌ ཁྱོང༌ང༌ ཛད༌ཨིན༌།"]], [["ང༌དང༌གུན༌ནི༌ རུལ༌ཅེས༌ཅན༌ནི༌ ཟུགས༌པོ༌ མི༌རུལ༌ཅེས༌ ཡང༌ ཤི༌ཅེས༌ཅན༌ནི༌ ཟུགས༌པོ༌ ཏུས༌གྱུན༌ སོན༌ཏེའ༌ ལུས༌ཁན༌ གྱུར༌གོས༌།"]], [["ང༌དང༌གུན༌ནི༌ ཤི༌ཅེས༌ཅན༌ནི༌ ཟུགས༌པོ༌གུན༌ མ༌ནེ༌ མི༌ཤི༌ཅེས༌ཅན༌ནི༌ ཟུགས༌པོའེ༌ ནང༌ང༌ གྱུར༌ར༌ཅིག༌, འི༌ དམ༌པའེ༌ སུང༌རབས༌པོ༌ དྲན༌དྲ༌ གྲུབ༌ཅེས༌ ཨིན༌ནོག༌, \"དཀོན༌མཆོག༌གི༌ གྱལ༌ཁའེ༌ ཤི༌ཅེས༌པོ༌ མེད༌ཁན༌ ཛདས༌།\""]], [["\"ཝ༌ ཤི༌ཅེས༌, ཏ༌ ཁྱོ༌རང༌ངི༌ གྱལ༌ཁ༌བོ༌ ཀ༌རེ༌།"], ["ཝ༌ ཤི༌ཅེས༌, ཏ༌ ཁྱོ༌རང༌ངི༌ ཟུག༌ཟེར༌བོ༌ ཀ༌རེ༌?\""]], [["སྡིག༌པའེ༌ ཞས༌ཏེ༌ མི༌གུན༌ནི༌ཀ༌ ཤི༌ཅེས༌ བྱུང༌ང༌ནོག༌, ཡང༌ ཁྲིམས༌ གྱུད༌ཏེ༌ ང༌དང༌ང༌ སྡིག༌པའེ༌, མ༌ ཇིགས༌པ༌ ཁྲེས༌སྟོར༌ ཅོ༌ཁན༌ནི༌ ཝང༌བོ༌ ཧ༌གོའ༌ནོག༌།"]], [["ཨིན༌ནའང༌ དཀོན༌མཆོག༌ག༌ ཐུག༌རྗེ༌ཆེ༌, ཁོང༌ངི༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀ༌ གྱུད༌ཏེ༌ ང༌དང༌གུན༌ལ༌ སྡིག༌པ༌ དང༌ ཤི༌ཅེས༌སི༌ཀ༌ གྱལ༌ཁའ༌ སལ༌ལ༌ ཛད༌ཏེ༌ ཨིན༌ནོག༌།"]], [["ཏེ༌བོའེ༌ཕིའ༌ ངའེ༌ སྤུན༌གུན༌ ཏད༌པའེ༌ ནང༌ང༌ ཤེད༌ཅན༌ དང༌ སྟན༌པོ༌ གྱུར༌ཤིག༌། ཏུས༌གྱུན༌ གཙོ༌བོའེ༌ ཕིའ༌ རིངས༌ཨིན༌ཞིག༌ ཞབ༌སྟོག༌ ཞུ༌ཤིག༌, ཅིའ༌ཟེར༌ན༌ གཙོ༌བོའེ༌ ཕིའ༌ ཅི༌ཞིག༌ ཅོ༌ནའང༌, གོད༌ལ༌ མི༌ཆ༌ཅེས༌པོ༌ ཁྱོ༌ཞ༌གུན༌ལ༌ གྱུས༌ཨིན༌ནོག༌།"]]], [[["16:1 ནེ༌ 4"], ["ཏ༌ ཡེ༌རུ༌ཤ༌ལེམ༌མི༌ ནང༌ང༌ དཀོན༌མཆོག༌གི༌ མི༌གུན༌ནི༌ ཕིའ༌ ལྡུ༌ཨིན༌ ཡོད༌ཁན༌ནི༌ པེ༌ནེ༌ སྐོར༌ལ༌ ཁྱོ༌ཞའེ༌ ཏྲི༌ཝ༌ ཏྲི༌ཁན༌ནི༌ ལན༌ལ༌, གཱ༌ལ༌ཏི༌ཡཱའེ༌ ཆོས༌ཚོགས༌གུན༌ལ༌ ངའེ༌ ཏང༌ཁན༌ནི༌ ལབ༌ཞའེ༌ ནང༌ང༌ ཁྱོ༌ཞ༌གུན༌ནའང༌ གྲུལ༌གོ༌ཤེས༌ ཨིན༌ནོག༌།"]], [["ཟ༌ཉི༌མ༌ རིམས༌སི༌ ཁྱོ༌ཞ༌གུན༌ནི༌ རང༌རང༌ངི༌ ལས༌ ཅོས༌ཏེ༌ ཐོབ༌ཁན༌ནི༌ པེ༌ནེའི༌ ནང༌ནེ༌ ཁག༌ཞིག༌ ཐེན༌ཏེ༌, བོར༌གོ༌ཤེས༌ ཨིན༌ནོག༌། ང༌ ཏེ༌རུ༌ ཡོང༌ཡོང༌ ཚག༌པ༌ སྲུངས༌ཏེ༌ མ༌དུག༌ག༌, ཏེ༌བོ༌ དག༌ས༌ནེ༌ ཕར༌ལ༌ ཅོ༌ཤིག༌།"]], [["ང༌ ཏེ༌རུ༌ ལེབས༌ཏེ༌ སྐྱེས༌གུན༌ ཡེ༌རུ༌ཤ༌ལེམ༌མི༌ ནང༌ང༌ ཁྱེར༌ཅེས༌སི༌ ཕིའ༌ ཁྱོ༌ཞ༌གུན༌ནི༌ ལྡམ༌ཁན༌ནི༌ ལོན༌ཁྱེར༌ཁན༌གུན༌ལ༌, ངའེ༌ གྱབ༌ཤེད༌དི༌ ཨི༌གེ༌ རིག༌ བྲི༌ཨིན༌།"]], [["ཡང༌ གལ༌ཏེས༌ ཁྱོ༌ཞ༌གུན༌ནི༌ ངའ༌ ཁོང༌གུན༌ ཉམ༌པོ༌ ཆ༌ཅེས༌པོ༌ ཕན༌ཐོགས༌ཅན༌ དུག༌ སམ༌ན༌, ཁོང༌གུན༌ ང༌ ཉམ༌པོ༌ ཡོང༌ནའང༌ གྲིགས༌ཏེ༌ ཨིན༌ནོག༌།"]], [["16:5 ནེ༌ 18"], ["ང༌ མ༌ཀེ༌དོ༌ནི༌ཡཱའེ༌ ཡུལ༌ལ༌ སོང༌ཏེ༌ སྟིང༌ནེ༌, ཁྱོ༌ཞ༌གུན༌ ཡོད༌ས༌ ཐུག༌ག༌ལ༌ ཡོང༌ཨིན༌, ཅིའ༌ཟེར༌ན༌ ངའེ༌ མ༌ཀེ༌དོ༌ནི༌ཡཱའ༌ གྱུད༌ཏེ༌ བེས༌ལ༌ ཆ༌ཅེས༌སི༌ ཐབས༌ལྡིངས༌ཏེ༌ ཨིན༌།"]], [["ཅི༌གྱུས༌ ང༌ ཁྱོ༌ཞ༌གུན༌ ཉམ༌པོ༌ བན༌ཤིག༌ དུག༌ཨིན༌ ཡ༌ དགུན༌ གང༌པོའང༌, ཏེ༌ནེ༌ ཁྱོ༌ཞ༌གུན༌ནི༌ ང༌ ཀ༌ཡུལ༌ལ༌ ཆ༌ནའང༌, ཏེ༌རུ༌ ངའ༌ སྒོས༌དོམ༌གུན༌ ཏངས༌ཏེ༌ ལམ༌ཅུག༌ ཉན༌ཅེས༌ ཨིན༌ནོག༌།"]], [["འི༌ ལན༌ ང༌ ཙ༌པིག༌ཞིག༌ ཐུག༌ག༌ ཡོངས༌ཏེ༌ ཆ༌ཅེས༌སི༌ དོད༌པ༌ མེ༌རག༌, གལ༌ཏེས༌ གཙོ༌བོའེ༌ ང༌ གོངས༌པ༌ སལ༌ལ༌ ཛད༌ན༌, ང༌ ཡོངས༌ཏེ༌ ཏུས༌བན༌ཤིག༌ དུག༌ཉིན༌རག༌།"]], [["ཨིན༌ནའང༌ པེན༌ཏི༌ཀོས༌སི༌ གའ༌སྟོན༌ ལེབ༌ལེབ༌ ཚོག༌པ༌ལ༌, ང༌ འི༌རུ༌ ཨེ༌ཕེ༌སས༌སི༌ གྱལ༌སའེ༌ ནང༌ང༌ དུག༌ཨིན༌།"]], [["ཞན༌ འི༌རུ༌ མང༌པོ༌ཞིག༌གི༌ ངའེ༌ གྱབ༌གལ༌ ཅོ༌ནའང༌, ང༌ བྲས༌བུ༌ ཟང༌པོ༌ སྨིན༌སྲིད༌ཅེས༌ཅན༌ནི༌ ལས༌ གྱལ༌ལ༌ ཅོ༌ཅེས༌སི༌ སྐབས༌ ཟང༌པོ༌ རིག༌ ཐོབས༌ཏེ༌ ཡོད༌།"]], [["ངའེ༌ སྤུན༌ ཏི༌མོ༌ཐི༌ ལེབ༌ ཟ༌ནེ༌, ཁྱོ༌ཞའེ༌ ཕྲོའ༌ ཁོའ༌ ཇིགས༌ནང༌ ཡོང༌ མ༌ཅུག༌ཤིག༌ ཅིའ༌ཟེར༌ན༌ ངའེ༌ ཅོ༌ཁན༌ ཙོགས༌ལ༌ ཁོའེང༌ གཙོ༌བོའེ༌ ལས༌གུན༌ ཅོ༌ཨིན༌ ཨིན༌ནོག༌།"]], [["སུ༌ཞིག༌གའང༌ ཁོའ༌ རིན༌མེད༌ ཅོ༌ མ༌ཅུག༌ཤིག༌། ཁོ༌ ང༌ ཡོད༌ས༌ ལོགས༌ཏེ༌ ཡོང༌ ཟ༌ནེ༌ ཁྱོ༌ཞ༌གུན༌ནི༌, ཅིན༌ལབས༌ ཉམ༌པོ༌ ཁོ༌ ལམ༌ཅུག༌ཤིག༌། ཁོ༌ ཞན༌ཡང༌ ཏད༌པ༌ཅན༌གུན༌ ཉམ༌པོ༌ ཡོང༌ཅེས༌སི༌ ངའེ༌ རེ༌ཝ༌ ཅོའད༌།"]], [["ཏ༌ ང༌དང༌གུན༌ནི༌ སྤུན༌ ཨ༌པོ༌ལོས༌སི༌ སྐོར༌ལ༌ ཞུ༌ན༌, ངའེ༌ ཁོའ༌ ཁྱོ༌ཞ༌གུན༌ནི༌ཀ༌ ཞན༌ཡང༌ ཏད༌པ༌ཅན༌གུན༌ ཉམ༌པོ༌ ཆ༌ཅེས༌ལ༌ སྤོས༌པ༌ ཏང༌ཨིན༌ ཞུ༌ཝ༌ ཕུལ༌པིན༌, ཨིན༌ནའང༌ ཁོའ༌ དག༌ས༌ ཆ༌ཅེས༌སི༌ དོད༌པ༌ མི༌རུག༌། ཡང༌ སྐབས༌ ཐོབ༌ ཟ༌ནེ༌ ཁོ༌ ཁྱོ༌ཞ༌གུན༌ལ༌ ཐུག༌ག༌ ཡོང༌ཨིན༌།"]], [["ཤང༌ ཅོ༌ཤིག༌; ཏད༌པའེ༌ ནང༌ང༌ སྟན༌པོ༌ དུག༌ཤིག༌; སེམས༌ཤུགས༌ཅན༌ ཡང༌ ཏད༌པའེ༌ ནང༌ང༌ ཤེད༌ཅན༌ གྱུར༌ཏེ༌ དུག༌ཤིག༌།"]], [["ཅི༌ཚང༌མ༌ ཅེས༌པ༌ ཉམ༌པོ༌ ཅོ༌ཤིག༌།"]], [["ཁྱོ༌ཞ༌གུན༌ལ༌ གྱུས༌ཨིན༌ནོག༌, སྟེ༌ཕན༌ནས༌ ཟེར༌ཁན༌ དང༌ ཁོའེ༌ ནང༌མི༌ ཚང༌མ༌ གིརིས༌སི༌ ནང༌ང༌ ཏད༌པ༌ཅན༌ ཏང༌པོ༌རང༌ ཨིན༌པིན༌། ཡང༌ ཁོང༌གུན༌ནི༌ དཀོན༌མཆོག༌གི༌ མི༌གུན༌ནི༌ ཕིའ༌ ཞབ༌སྟོག༌ ཞུ༌ཅེས༌སི༌ ནང༌ང༌ ཏུས༌གུན༌ ཕུད༌ཨིན༌ ཨིན༌ནོག༌། སྤུན༌གུན༌ལ༌ ངའེ༌ སྤོས༌པ༌ ཏང༌ཨིན༌ ཞུ༌ཝ༌ ཨིན༌, ཁྱོ༌ཞ༌རང༌གུན༌ ཁོང༌གུན༌ དང༌ ཞན༌ཡང༌ འི༌ཙོགས༌སི༌ དོད༌པ༌ ཉམ༌པོ༌ ཞབ༌སྟོག༌ ཞུ༌ཁན༌གུན༌ནི༌ ཝང༌ངི༌ ཡོག༌ག༌ བོར༌ཤིག༌།"]], [["ཁྱོ༌ཞ༌གུན༌ལ༌ གྱུས༌ཨིན༌ནོག༌, སྟེ༌ཕན༌ནས༌ ཟེར༌ཁན༌ དང༌ ཁོའེ༌ ནང༌མི༌ ཚང༌མ༌ གིརིས༌སི༌ ནང༌ང༌ ཏད༌པ༌ཅན༌ ཏང༌པོ༌རང༌ ཨིན༌པིན༌། ཡང༌ ཁོང༌གུན༌ནི༌ དཀོན༌མཆོག༌གི༌ མི༌གུན༌ནི༌ ཕིའ༌ ཞབ༌སྟོག༌ ཞུ༌ཅེས༌སི༌ ནང༌ང༌ ཏུས༌གུན༌ ཕུད༌ཨིན༌ ཨིན༌ནོག༌། སྤུན༌གུན༌ལ༌ ངའེ༌ སྤོས༌པ༌ ཏང༌ཨིན༌ ཞུ༌ཝ༌ ཨིན༌, ཁྱོ༌ཞ༌རང༌གུན༌ ཁོང༌གུན༌ དང༌ ཞན༌ཡང༌ འི༌ཙོགས༌སི༌ དོད༌པ༌ ཉམ༌པོ༌ ཞབ༌སྟོག༌ ཞུ༌ཁན༌གུན༌ནི༌ ཝང༌ངི༌ ཡོག༌ག༌ བོར༌ཤིག༌།"]], [["ང༌དང༌ངི༌ སྤུན༌ སྟེ༌ཕན༌ནས༌, ཕོར༌ཅུན༌ན༌ཏུས༌ དང༌, ཨ༌ཁའི༌ཀས༌ གུན༌ འི༌རུ༌ ལེབ༌ཅེས༌པོའེ༌ ང༌ མ༌ ཐད༌པོ༌ རག༌, ཅིའ༌ཟེར༌ན༌ ཁོང༌གུན༌ནི༌ ཁྱོ༌ཞའེ༌ ཚབས༌ ཅོས༌ཏེ༌ ང༌ རོགས༌ ཅོ༌རུག༌།"]], [["ཁྱོ༌ཞ༌གུན༌ལ༌ ཡོད༌ད༌ ཙོགས༌ལ༌ ཁོང༌གུན༌ ངའེ༌ ཕིའང༌ ཧ༌ལས༌སི༌ སྤོས༌པ༌ རིག༌ གྱུར༌ཏེ༌ ཨིན༌། ཁོང༌ ཙོགས༌སི༌ མི༌, གྱལ༌ལ༌ ཅོས༌ཏེ༌ ཞབ༌སྟོག༌ ཞུ༌ཁན༌གུན༌ལ༌ ཁྱོ༌ཞ༌གུན༌ནི༌ སྟོད༌པ༌ ཕུལ༌གོས༌།"]], [["16:19 ནེ༌ 24"], ["ཨ༌སི༌ཨཱའེ༌ གྱལ༌ཁག༌གི༌ ནང༌ང༌ ཡོད༌ཁན༌ནི༌ ཆོས༌ཚོགས༌གུན༌ནི༌ གཙོ༌བོའེ༌ ཚན༌ནི༌ ནང༌ང༌ ཇུ༌ ཀལ༌དུག༌། སྤུན༌ ཨ༌ཀུའི༌ལའ༌ དང༌ ཁོའེ༌ ན༌མ༌ པིརི༌སི༌ལ༌ ཡང༌ ཁོང༌ངི༌ ཁང༌པའེ༌ ནང༌ང༌ ཚོགས༌ཁན༌ནི༌ ཆོས༌ཚོགས༌སིའང༌ ཇུ༌ ཀལ༌དུག༌།"]], [["འི༌རུ༌ ཡོད༌ཁན༌ནི༌ སྤུན༌ ཚང༌མའེ༌ ཁྱོ༌ཞ༌གུན༌ལ༌ ཇུ༌ ཀལ༌དུག༌། ཅིག༌ དང༌ ཅིག༌ག༌ ཅམས༌པ༌ ཉམ༌པོ༌ ཇུ༌ ཞུས༌།"]], [["ཏ༌ ང༌ པ༌འུ༌ལུའི༌ ཨི༌གེ༌ བྲི༌ཁན༌བོའེ༌ ཀ༌ནེ༌ ཉི༌གུ༌ ཁྱོངས༌ཏེ༌ ང༌རང༌ངི༌ ལག༌བྲིས༌སི༌ ནང༌ང༌ ཇུ༌ ཀལ༌ལད༌།"]], [["གལ༌ཏེས༌ སུ༌ཞིག༌གི༌ གཙོ༌བོའ༌ ཅེས༌པ༌ ཅོའ༌ མེད༌ན༌, ཏེ༌ མི༌བོའ༌ ངན༌ ཕོག༌ག༌ནོག༌། ང༌དང༌གུན༌ནི༌ གཙོ༌བོ༌ གྱོགས༌པ༌ སྐྱོད༌ཤིག༌།"]], [["གཙོ༌བོ༌ ཡེ༌ཤུའི༌ ཐུག༌རྗེ༌ ཁྱོ༌ཞ༌གུན༌ ཉམ༌པོ༌ ལུས༌ཤིག༌།"]], [["མ༌ཤི༌ཀ༌ ཡེ༌ཤུའི༌ ཨིན༌ཁན༌ ཚང༌མ༌ལ༌ ངའེ༌ ཅེས༌པ༌ ཀལ༌ལད༌༎"]]]], "II Corinthians": [[[["1:1 ནེ༌ 2"], ["འི༌ ཨི༌གེ༌བོ༌ དཀོན༌མཆོག༌གི༌ ཐུག༌གོངས༌ ནང༌ཞིན༌ལ༌, མ༌ཤི༌ཀ༌ ཡེ༌ཤུའི༌ སྐུ༌ཚབས༌ལ༌ ལྡམ༌མ༌ ཛདས༌ཁན༌ནི༌ པ༌འུ༌ལུའི༌ ཆོགས༌ནེ༌ ཨིན༌། ང༌དང༌ངི༌ སྤུན༌ ཏི༌མོ༌ཐིའི༌ ང༌ ཉམ༌པོ༌ ཡོད༌, ཡང༌ ངའེ༌ འི༌ ཨི༌གེ༌བོ༌ ཀོ༌རིན༌ཐི༌ དཀོན༌མཆོག༌གི༌ ཆོས༌ཚོགས༌ མ༌ཚད༌, ཨ༌ཀ༌ཡཱའི༌ ཡུལ༌ལི༌ ནང༌ང༌ ཡོད༌ཁན༌ནི༌ དཀོན༌མཆོག༌གི༌ མི༌ དམ༌པ༌ ཚང༌མ༌ལའང༌ ཀལ༌ལད༌།"]], [["དཀོན༌མཆོག༌ ང༌དང༌གུན༌ནི༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ སལ༌ལ༌ ཛད༌ཤིག༌།"]], [["1:3 ནེ༌ 11"], ["ང༌དང༌གུན༌ནི༌, གཙོ༌བོ༌ ཡེ༌ཤུ༌ མ༌ཤི༌ཀའེ༌ ཡབ༌ དཀོན༌མཆོག༌ག༌ སྟོད༌པ༌ ཕུལ༌ཤིག༌། ཁོང༌ ནི༌, སྙིང༌རྗེའེ༌ ཨ༌བ༌ དང༌ སེམས༌དེ༌ ཚང༌མའེ༌ དཀོན༌མཆོག༌ ཞུགས༌ཏེ༌ ཨིན༌ནོག༌།"]], [["ང༌དང༌གུན༌ནིའང༌ ཞན༌མ༌གུན༌ལ༌ སེམས༌སི༌ ནང༌ང༌ ཞི༌དེ༌ ཏང༌ཉན༌ཅེས༌སི༌ ཕིའ༌, དཀོན༌མཆོག༌གི༌ ང༌དང༌གུན༌ལ༌ བར༌དོ༌ ཚང༌མའེ༌ ནང༌ང༌ སེམས༌དེ༌ སལ༌ལ༌ ཛད༌ད༌ནོག༌། དཀོན༌མཆོག༌གི༌ ང༌དང༌གུན༌ལ༌ སལ༌ལ༌ ཛད༌ཁན༌ནི༌ ཏེན༌ན༌ ཙོགས༌ ཞི༌དེ༌ ང༌དང༌གུན༌ནིའང༌ བར༌དོའི༌ ནང༌ང༌ ཡོད༌ཁན༌གུན༌ལ༌ ཏང༌ཉན༌ཨིན༌།"]], [["མ༌ཤི༌ཀའེ༌ ནང༌ང༌ ང༌དང༌གུན༌ནི༌ རྡུག༌ངལ༌གུན༌ གྱས༌ཨིན༌ ཆ༌ ཟ༌ནེ༌, ང༌དང༌ངི༌ སེམས༌སི༌ ནང༌ང༌ ཞི༌དེའང༌ མ༌ཤི༌ཀ༌ གྱུད༌ཏེ༌ གྱས༌ཨིན༌།"]], [["གལ༌ཏེས༌ ང༌ཞ༌གུན༌ བར༌དོའི༌ ལྕིད༌དི༌ ནན༌ཏེ༌ ཡོད༌ན༌, ཏེ༌བོ༌ ཁྱོ༌ཞ༌གུན༌ལ༌ ཐར༌པ༌ དང༌ ཁྱོ༌ཞའེ༌ ནང༌ང༌ ཞི༌དེའེ༌ ཕིའ༌ ཨིན༌། ཡང༌ གལ༌ཏེས༌ ང༌ཞ༌གུན༌ལ༌ ཞི༌དེ༌ སལ༌ལ༌ ཛད༌ན༌, ཏེ༌བོའང༌ ཁྱོ༌ཞ༌གུན༌ནི༌ སེམས༌དེ༌ ཕིའ༌ ཨིན༌། ཏེ༌ནེ༌ ང༌ཞ༌གུན༌ནི༌ ཁུར༌ཨིན༌ ཡོད༌ཁན༌ ཙོགས༌ རྡུག༌ངལ༌བོ༌ ཁྱོ༌ཞ༌གུན༌ནིའང༌ ཟོད༌པ༌ དང༌ སྙིང༌རུས༌ ཉམ༌པོ༌ ཁུར༌ཨིན༌།"]], [["ང༌ཞ༌གུན༌ལ༌ ལོ༌ཁྱེལ༌ རག༌, ཁྱོ༌ཞ༌གུན༌ ང༌ཞའེ༌ རྡུག༌ངལ༌གུན༌ནི༌ ནང༌ང༌ དྲེས༌ པ༌སང༌, ཁྱོ༌ཞ༌གུན༌ ང༌ཞའེ༌ སེམས༌དེའེ༌ ནང༌ངའང༌ དྲེས༌ཨིན༌།"]], [["སྤུན༌གུན༌ ཁྱོ༌ཞ༌གུན༌ལ༌ ང༌ཞའེ༌ ཨ༌སི༌ཨཱའེ༌ ཡུལ༌ལི༌ ནང༌ང༌ བར༌དོ༌ ཁུར༌ཁན༌གུན༌ ཧ༌གོ༌གོ༌ཤེས༌ ཨིན༌ནོག༌, ཏེ༌ ཁུ༌རུའི༌ ལྕིད༌པོ༌ ང༌ཞ༌གུན༌ནི༌ ཁྱུད༌དི༌ སང༌ མང༌ང༌ ཐལ༌ཏེ༌ ཡོད༌ པ༌སང༌, ང༌ཞའེ༌ སོན༌ཏེའ༌ ལུས༌ཤེས༌སི༌ རེ༌ཝ༌བོ༌ མེད༌ཁན༌ སོང༌།"]], [["དེན༌བའ༌, ང༌ཞ༌གུན༌ ཤིའ༌ནོག༌ སམ༌། ཨིན༌ནའང༌ ང༌ཞ༌གུན༌ལ༌ ང༌ཞ༌རང༌ངི༌ ཁྱུད༌གུན༌ནི༌ཀ༌ རག༌ལས༌ཏེ༌ མ༌དུག༌ག༌, ཤི༌ཁན༌གུན༌ སོན༌ཏེའ༌ ལང༌ང༌ ཛད༌ཁན༌ དཀོན༌མཆོག༌གི༌ཀ༌ རག༌ལས༌ཏེ༌ དུག༌གོ༌ཤེས༌སི༌ ཕིའ༌, ཏེ༌གུན༌ བྱུངས༌ཏེ༌ ཨིན༌ནོག༌།"]], [["ཁོང༌ངི༌ ང༌ཞ༌གུན༌ ཤི༌ཅེས༌སི༌ ཇིགས༌པ༌གུན༌ནི༌ ཀ༌ནེ༌ ཐར༌ ཅུག༌ག༌ ཛད༌ཏེ༌ ཨིན༌ནོག༌, ཡང༌ ཡང༌སྐྱར༌ ཐར༌ ཅུག༌ག༌ ཛད༌ཨིན༌། ཁོང༌ངི༌ ཡོང༌ཅེས༌ཅན༌ནི༌ ཏུས༌སི༌ ནང༌ངའང༌, ང༌ཞ༌གུན༌ ཐར༌ ཅུག༌ག༌ ཛད༌ཅེས༌པོའེ༌ཀ༌ ང༌ཞ༌གུན༌ནི༌ ལོ༌ཁྱེལ༌ བོར༌རད༌།"]], [["ཡང༌ ཁྱོ༌ཞ༌གུན༌ནི༌ ང༌ཞའེ༌ ཕིའ༌, མོས༌ལམ༌ ཞུ༌ཅེས༌གུན༌ གྱུད༌ཏེ༌ ང༌ཞ༌གུན༌ལ༌ རོགས༌ ཅོའ༌ནོག༌། ཏེ༌ནེ༌ མི༌ མང༌པོ༌ཞིག༌གི༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཨིན༌, ཅིའ༌ཟེར༌ན༌ དཀོན༌མཆོག༌གི༌ ཐུག༌རྗེ༌ ཉམ༌པོ༌, མང༌པོ༌ཞིག༌གི༌ ང༌ཞའེ༌ སྲུང༌སྐྱོབ༌བི༌ ཕིའ༌ མོས༌ལམ༌ ཞུ༌ཁན༌གུན༌ལ༌ ལན༌སལ༌ལ༌ ཛད༌ཏེ༌ ཨིན༌ནོག༌།"]], [["1:12 ནེ༌ 2:4"], ["ང༌ཞ༌གུན༌ནི༌ ལོ༌ཁྱེལ༌ དང༌ སེམས༌ ལག༌མོ༌ ཉམ༌པོ༌ ཟེར༌ཉན༌ཨིན༌, ང༌ཞ༌གུན༌ འི༌ ཇིག༌རྟེན༌པ༌ ཡང༌ མིག༌སལ༌ལི༌ ཁྱོ༌ཞ༌གུན༌ ཉམ༌པོ༌ དུག༌ ཟ༌ནེ༌, དཀོན༌མཆོག༌གི༌ སལ༌ཁན༌ནི༌ མི༌ཚེ༌ དམ༌པ༌ དང༌ དྲང༌པོའེ༌ ཚུལ༌ལ༌ པུད༌པིན༌། ང༌ཞ༌གུན༌ མི༌ཤེས༌རབས༌སི༌ཀ༌ མན༌པ༌, དཀོན༌མཆོག༌གི༌ ཐུག༌རྗེའེ༌ཀ༌ རག༌ལས༌ཏེ༌ དུགས༌པིན༌།"]], [["ངའེ༌ ཨི༌གེ༌གུན༌ སལ༌པོ༌ ཨིན༌, ཏེ༌གུན༌ནི༌ ནང༌ང༌, ཡང༌ ཏོན༌ཏག༌ ཅའང༌ སྦས༌ཏེ༌ མེད༌, ཡང༌ ཁྱོ༌ཞ༌གུན༌ལ༌ ཧ༌གོ༌ཅེས༌ལའང༌ ལ༌མོ༌ ཡོད༌། ངའེ༌ རེ༌ཝ༌ ཅོའད༌, ཞག༌ཤིག༌ ཁྱོ༌ཞ༌གུན༌ནི༌ ང༌ཞའེ༌ སྙིང༌ངི༌ ནང༌ང༌ ཡོད༌ཁན༌ ཚང༌མ༌ ཧ༌གོ༌ ཐུབ༌ཨིན༌།"]], [["ཁྱོ༌ཞ༌གུན༌ནི༌ ང༌ཞའ༌ དག༌ས༌ སིང༌ ཧ༌གོ༌ མ༌ཐུབ༌ནའང༌, གཙོ༌བོ༌ ཡེ༌ཤུ༌ ལོགས༌ཏེ༌ ཕེབ༌ཤེས༌སི༌ ཞག༌ག༌, ཁྱོ༌ཞ༌གུན༌ནི༌ ང༌ཞའ༌, སལ༌པོ༌ ཅོས༌ཏེ༌ ཧ༌གོ༌ པ༌སང༌, ཁྱོ༌ཞ༌གུན༌ལ༌ ང༌ཞའེ༌ཀ༌ ཕོ༌སོ༌ ཚོར༌ཨིན༌ ཀ༌ཟུག༌ ཁྱོ༌ཞའེ༌ཀ༌ ང༌ཞ༌གུན༌ལ༌ ཕོ༌སོ༌ ཚོར༌རད༌།"]], [["ཁྱོ༌ཞའེ༌ ཧ༌གོའི༌ ནང༌ང༌ ངའ༌ ལོ༌ཁྱེལ༌ ཡོད༌པ༌, ངའེ༌ ཀ༌ནེ༌ ཁྱོ༌ཞའ༌ ཕན༌ཐོགས༌ མང༌ང༌ ཐོབ༌ཅེས༌སི༌ ཕིའ༌, ངའ༌ ཁྱོ༌ཞ༌གུན༌ ཉམ༌པོ༌ ཐུག༌ག༌ ཡོང༌ཅེས༌ལ༌ ལན༌ ཉིས༌ ཐབས༌ལྡིངས༌པིན༌། ཏང༌པོ༌ མ༌ཀེ༌དོ༌ནི༌ཡཱའེ༌ ཡུལ༌ལ༌ ཆའ༌ ཟ༌ནེ༌ ཡང༌ ཉིས༌པ༌ ལོགས༌ཏེ༌ ཡོང༌ ཟ༌ནེ༌, ཏེ༌ནེ༌ ང༌ ཡ༌ཧུ༌དཱའེ༌ ཡུལ༌ལི༌ ནང༌ང༌ བེས༌ལ༌ ཆ༌ ཟ༌ནེ༌, སྒོས༌དོམ༌ ཡོད༌ཁན༌གུན༌ ཁྱོ༌ཞ༌གུན༌ནི༌ ཏང༌ཅེས༌སི༌ རེ༌ཝའང༌ ཨིན༌པིན༌།"]], [["ཁྱོ༌ཞའེ༌ ཧ༌གོའི༌ ནང༌ང༌ ངའ༌ ལོ༌ཁྱེལ༌ ཡོད༌པ༌, ངའེ༌ ཀ༌ནེ༌ ཁྱོ༌ཞའ༌ ཕན༌ཐོགས༌ མང༌ང༌ ཐོབ༌ཅེས༌སི༌ ཕིའ༌, ངའ༌ ཁྱོ༌ཞ༌གུན༌ ཉམ༌པོ༌ ཐུག༌ག༌ ཡོང༌ཅེས༌ལ༌ ལན༌ ཉིས༌ ཐབས༌ལྡིངས༌པིན༌། ཏང༌པོ༌ མ༌ཀེ༌དོ༌ནི༌ཡཱའེ༌ ཡུལ༌ལ༌ ཆའ༌ ཟ༌ནེ༌ ཡང༌ ཉིས༌པ༌ ལོགས༌ཏེ༌ ཡོང༌ ཟ༌ནེ༌, ཏེ༌ནེ༌ ང༌ ཡ༌ཧུ༌དཱའེ༌ ཡུལ༌ལི༌ ནང༌ང༌ བེས༌ལ༌ ཆ༌ ཟ༌ནེ༌, སྒོས༌དོམ༌ ཡོད༌ཁན༌གུན༌ ཁྱོ༌ཞ༌གུན༌ནི༌ ཏང༌ཅེས༌སི༌ རེ༌ཝའང༌ ཨིན༌པིན༌།"]], [["ཨིན༌ནའང༌ ཁྱོ༌ཞའ༌ ཁ༌ཅིག༌གི༌, ཁོའེ༌ ཐབས༌ལྡིངས༌གུན༌ནི༌ ནང༌ང༌ གྱུར༌ཇ༌ ཅི༌ཕིའ༌ ཁྱོང༌ང༌ནོག༌ ཟེར༌ཏེ༌ ཏྲི༌སྲིད༌ཅེས༌ ཨིན༌ནོག༌། ཅི༌ ཁྱོ༌ཞ༌གུན༌ནི༌, ངའེ༌ ང༌རང༌ངི༌ ཐབས༌ལྡིངས༌གུན༌ སམ༌བ༌ མ༌ཏང༌ང༌ ཅོས༌ཏེ༌ ཨིན༌ནོག༌ སམ༌མ༌ རག༌ག༌? ཅི༌ ཁྱོ༌ཞ༌གུན༌ནི༌, ང༌ ཇིག༌རྟེན༌པ༌གུན༌ ཙོགས༌ ཨིན༌ནོག༌ སམ༌མ༌ རག༌ག༌, ཀ༌གུན༌ནི༌ \"ཅོ༌ཨིན༌\" ཟེར༌ར༌ནོག༌ ཨིན༌ནའང༌ ཅོའ༌ མ༌ནོག༌?"]], [["ཨིན༌ནའང༌ ཀ༌ཟུག༌ དཀོན༌མཆོག༌ ཨིད༌ཤེས༌ཅན༌ ཞུགས༌ཏེ༌ ཨིན༌, ངའེ༌ ཁྱོ༌ཞ༌གུན༌ལ༌ \"ང༌ ཡོང༌ཨིན༌\" ཟེར༌ཁན༌ནི༌ ཁ༌ཆད༌པོའང༌ དྲང༌པོ༌ ཨིན༌པིན༌། ངའེ༌ \"མན༌\" ཟེར༌ཅེས༌པོའ༌ \"ཨིན༌\" མི༌ཟེར༌།"]], [["དཀོན༌མཆོག༌གི༌ སྲས༌, ཡེ༌ཤུ༌ མ༌ཤི༌ཀའེ༌ \"ཨིན༌\" ཡ༌ \"མན༌\" མོལ༌ཅེས༌སི༌ ནང༌ང༌ ཐའ༌མ༌ ཐེ༌ཚོམས༌ ཅོའ༌ ཛད༌ད༌ མ༌ནོག༌། སྤུན༌ སི༌ལས༌"], [", ཏི༌མོ༌ཐི༌ དང༌ ངའེ༌ ཁྱོ༌ཞ༌གུན༌ལ༌ ཆོས༌ཤད༌ཁན༌བོ༌ ནི༌ ཡེ༌ཤུ༌ མ༌ཤི༌ཀ༌ སྐོར༌ལ༌ ཨིན༌, ཡང༌ དཀོན༌མཆོག༌གི༌ མོལ༌ཁན༌བོ༌ ཁོང༌ངི༌ \"དྲན༌དྲའ༌ གྲུབ༌ཅུག༌ག༌ནོག༌།\""]], [["ཅིའ༌ཟེར༌ན༌ མ༌ཤི༌ཀ༌ གྱུད༌ཏེ༌, དཀོན༌མཆོག༌གི༌ ཞལ༌ཆད༌ ཚང༌མ༌ གྲུབ༌ ཅུག༌ག༌ ཛད༌ད༌ནོག༌, ཏེ༌བོའེ༌ཕིའ༌ ང༌ཞ༌གུན༌ནི༌ ཨ༌མེན༌"], ["ཟེར༌ཏེ༌ དཀོན༌མཆོག༌ག༌ སྟོད༌པ༌ ཕུལ༌ལད༌།"]], [["ང༌ཞའ༌ དང༌ ཁྱོ༌ཞའ༌ ཉིས༌ཀོའེ༌ ཏད༌པ༌ མ༌ཤི༌ཀའེ༌ ནང༌ང༌ སྟན༌པོ༌ གྱུར༌ ཅུག༌ག༌ ཛད༌ཁན༌བོ༌ ནི༌ དཀོན༌མཆོག༌ ཞུགས༌ཏེ༌ ཨིན༌ནོག༌། ཐར༌པའེ༌ ཕིའ༌ ཁོང༌ངི༌ ང༌དང༌གུན༌ ལྡམ༌མ༌ ཛད༌ཏེ༌ ཨིན༌ནོག༌།"]], [["དཀོན༌མཆོག༌གི༌ དམ༌པའེ༌ ཐུག༌ཉིད༌ ང༌དང༌གུན༌ནི༌ སྙིང༌ངི༌ ནང༌ང༌ བོར༌ར༌ ཛད༌ཏེ༌, ང༌དང༌གུན༌ ཁོང༌ངི༌ ཨིན༌ཁན༌བོའེ༌ ཐེ༌ཙེ༌ གྱབ༌བ༌ ཛདས༌, ཡང༌ ཏེ༌ཟུག༌ ཛད༌ཅེས༌པོའེ༌ དཀོན༌མཆོག༌གི༌ ང༌དང༌གུན༌ལ༌ ཛད༌ཁན༌ནི༌ ཞལ༌ཆད༌ ཚང༌མ༌ གྲུབ༌ཅེས༌པོ༌ ཏན༌ཏན༌ ཅོ༌ ཛདས༌།"]], [["ཏ༌ ངའེ༌ ཟེར༌ཅེས༌ཅན༌གུན༌ དྲང༌པོ༌ ཨིན༌ཁན༌ནི༌ སྤང༌པོ༌ དཀོན༌མཆོག༌ ཨིན༌། ང༌ ཀོ༌རིན༌ཐིའ༌ ལོགས༌ཏེ༌ མི༌ཡོང༌ཅེས༌སི༌ གྱུན༌ཚན༌བོ༌ ནི༌, ཁྱོ༌ཞ༌གུན༌ལ༌ ངའེ༌ ཀ༌ནེ༌ ཁའ༌ མ༌སྲན༌ཏྲེ༌ ཕོག༌ཅེས༌ནེ༌ སྐྱོབ༌ཅེས༌པོ༌ ཨིན༌པིན༌།"]], [["ཏེ༌བོ༌ ནི༌, ཁྱོ༌ཞའེ༌ ཏད༌པ༌ ཅོ༌ཁན༌བོ༌ ལག༌ལེན༌ནི༌ ནང༌ང༌ ཁྱོང༌ ཟེར༌ཏེ༌ ཝང༌ ཏང༌ཅེས༌པོ༌ མན༌, ཨིན༌ནའང༌ ཁྱོ༌ཞ༌གུན༌ སྐྱིད༌པོའེ༌ གང༌ཅེས༌སི༌ ཕིའ༌ ང༌ཞའེ༌ ཁྱོ༌ཞ༌གུན༌ ཉམ༌པོ༌ ལས༌ ཅོ༌ཉིན༌རག༌། ཁྱོ༌ཞ༌རང༌ངི༌ ཏད༌པ༌ ཅིག༌པོ༌ གྱུད༌ཏེ༌ ཁྱོ༌ཞ༌གུན༌ སྟན༌པོ༌ ལུས༌ཨིན༌།"]]], [[["ཏེན༌ན༌བོའེ༌ཕིའ༌ ངའེ༌, ཁྱོ༌ཞའ༌ ལན༌ ཉིས༌པ༌ ཐུགས༌ཏེ༌ ཚེར༌ཁ༌ དང༌ རྡུག༌ངལ༌ མི༌ལྟན༌ཅེས༌སི༌ ཐག༌ཅད༌པིན༌།"]], [["གལ༌ཏེས༌ ངའེ༌ ཁྱོ༌ཞ༌གུན༌ལ༌ ཚེར༌ཅུག༌ན༌, ཏེ༌ནེ༌ སུའི༌ ངའ༌ ཐད༌པོ༌ ཡོང༌ཅུག༌ཨིན༌, ཏན༌ཏན༌ལ༌ ངའེ༌ ཚེར༌ཁ༌ ལྟན༌ཁན༌གུན༌ནི༌ མི༌ཅུག༌།"]], [["ཏེན༌ན༌བོའེ༌ཕིའ༌ ངའེ༌ ཁྱོ༌ཞ༌གུན༌ལ༌ ཏེ༌ ཨི༌གེ༌བོ༌ བྲིས༌པིན༌, ཅིའ༌ཟེར༌ན༌ ང༌ ཡོང༌ ཟ༌ནེ༌, ངའ༌ སྐྱིད༌པོ༌ ཁྱོང༌གོ༌ཤེས༌ཅན༌གུན༌ནི༌ ཚེར༌ཁ༌ མི༌ཁྱོང༌། ཁྱོ༌ཞ༌གུན༌ནི༌ ཐད༌པོའེ༌ ང༌ ཐད༌པོ༌ ཁྱོང༌ཁན༌བོ༌, ཁྱོ༌ཞ༌གུན༌ལ༌ གྱུས༌མེད༌ད༌?"]], [["ངའེ༌ ཏེ༌ ཨི༌གེ༌བོ༌ མ༌སྲན༌ཏྲེ༌ ཚེར༌ཁ༌, སྙིང༌ངི༌ ནང༌ང༌ བར༌དོ༌ དང༌ ཆི༌མ༌ མང༌པོ༌ ཉམ༌པོ༌ བྲིས༌པིན༌། ཚེར༌ཁ༌ ཡོང༌ མ༌ཅུག༌ག༌, ངའེ༌ ཁྱོ༌ཞ༌གུན༌ལ༌ ཙམ༌ཤིག༌གི༌ ཅེས༌པ༌ ཅོ༌ཁན༌བོ༌ ཧ༌གོ༌ཅུག༌ཉིན༌ རག༌པིན༌།"]], [["2:5 ནེ༌ 13"], ["རྡུག༌པོ༌ ཚང༌མ༌ བྱུང༌ཅུག༌ཁན༌ནི༌ མི༌བོའེ༌ ཁྱོ༌ཞ༌གུན༌ལ༌ ང༌ སང༌ མང༌ང༌ རྡུག༌པོ༌ ལྟན༌ཏེ༌ ཨིན༌ནོག༌ ཟེར༌ ཟ༌ནེ༌, ངའེ༌ ཧས༌ ཏངས༌ཏེ༌ མན༌།"]], [["ཁྱོ༌ཞའ༌ མང༌ཆེའེ༌ ཁོའ༌ ཆད༌པ༌ ཏང༌ཁན༌བོ༌, ཁོའེ༌ ཕིའ༌ ཐད༌ཐད༌ ཨིན༌ནོག༌ ཅིའ༌ཟེར༌ན༌ ཁོའེ༌ གྱོད༌པ༌ ཅོས༌ཏེ༌ ཨིན༌ནོག༌།"]], [["ཨིན༌ནའང༌ ཏ༌ ཁོའ༌ ཤགས༌པ༌ ཏངས༌ཏེ༌ ཁོའེ༌ སེམས༌ལ༌ ཞི༌དེ༌ ཏང༌གོ༌ཤེས༌ ཨིན༌ནོག༌, ཏེ༌ མན༌ན༌ ཁོའ༌ རྡུག༌པོའེ༌ ལྕིད༌པོ༌ ཁུར༌ མི༌ཉན༌།"]], [["ངའེ༌ ཁྱོ༌ཞ༌གུན༌ལ༌ ཁོའ༌ ཡང༌སྐྱར༌ ཅེས༌པ༌ ཅོ༌ཅེས༌ལ༌ སྤོས༌པ༌ ཏང༌ཨིན༌ ཞུ༌ཝ༌ ཕུལ༌ལད༌།"]], [["ཁྱོ༌ཞ༌གུན༌ནི༌ ངའེ༌ ཟེར༌ཁན༌ ཚང༌མ༌ལ༌ ཁའ༌ ཉན༌དུག༌ག༌ མི༌དུག༌ ལྟ༌ཅེས༌སི༌ ཕིའ༌ ངའེ༌ ཁྱོ༌ཞ༌གུན༌ལ༌ སྔུན༌ལ༌ ཨི༌གེ༌ བྲིས༌པིན༌།"]], [["ཁྱོ༌ཞ༌གུན༌ནི༌ ཏེ༌ མི༌བོའ༌ ཤགས༌པ༌ ཏང༌ང༌ཅིག༌, ངེའང༌ ཁོའ༌ ཤགས༌པ༌ ཏང༌ཨིན༌། ཡང༌ ཤགས༌པ༌ ཏང༌གོ༌ཤེས༌པོའ༌ ཤགས༌པ༌ ཏང༌ཅེས༌པོ༌ ངའེ༌ མ༌ཤི༌ཀའེ༌ ཝང༌ངི༌ ནང༌ང༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཅོའད༌།"]], [["ཤེ༌ཏན༌ནི༌ ང༌དང༌ངི༌ ནང༌ང༌ ཡོད༌ཁན༌ནི༌ ནས༌ལུག༌པོའེ༌ ཕན༌ཐོགས༌ མི༌ལེན༌ཅེས༌སི༌ ཕིའ༌, ང༌དང༌གུན༌ནི༌ ཏེ༌ མི༌བོའ༌ ཤགས༌པ༌ ཏང༌གོ༌ཤེས༌ ཨིན༌ནོག༌, ཅིའ༌ཟེར༌ན༌ ང༌དང༌གུན༌ལ༌ ཤེ༌ཏན༌ནི༌ ཐབས༌ངན༌པ༌གུན༌ གྱུས༌ཡོད༌ཏེ༌ ཨིན༌ནོག༌།"]], [["ང༌ ཏྲོ༌འེས༌སི༌ གྱལ༌སའེ༌ ནང༌ང༌ མ༌ཤི༌ཀའེ༌ གའ༌མོའེ༌ ནས༌ཚུལ༌ ཤད༌ད༌ལ༌ ལེབ༌བ༌ཅིག༌, གཙོ༌བོ༌ ཡེ༌ཤུའི༌ སྒོ༌ ཕེའ༌ ཛད༌ཏེ༌ ངའ༌ ཏེ༌ཟུག༌ ཅོ༌ཅེས༌སི༌ སྐབས༌ སལས༌།"]], [["ཨིན༌ནའང༌ ངའེ༌ སེམས༌སི༌ ནང༌ང༌ ཞི༌དེ༌ མེ༌རག༌པིན༌, ཅིའ༌ཟེར༌ན༌ ངའེ༌ སྤུན༌ ཏི༌ཏུས༌ ཁྱོ༌ཞ༌གུན༌ནི༌ ཀ༌ནེ༌ ལོན༌གུན༌ ཁུར༌ཏེ༌ ཏ༌རུང༌ ཚོག༌པ༌ མ༌ལེབ༌པ༌ ངའེ༌ ཏྲོ༌འེས༌པ༌གུན༌ལ༌ ཇུ༌ ཞུས༌ཏེ༌ ཁོ༌ ཙལ༌ལ༌ མ༌ཀེ༌དོ༌ནི༌ཡཱའེ༌ གྱལ༌སའ༌ སོང༌པིན༌།"]], [["2:14 ནེ༌ 3:6"], ["ཨིན༌ནའང༌ ངའེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཨིན༌, ཁོང༌ ནི༌, ང༌ཞ༌གུན༌ལ༌ ཆད༌མེད༌ལ༌ མ༌ཤི༌ཀའེ༌ གྱལ༌ཁའ༌ ཐོབ༌ཁན༌ནི༌ ཁྲོམས༌སྐོར༌རི༌ ནང༌ང༌ གོ༌ཁྲིད༌ ཛད༌ཁན༌བོ༌ ཞུགས༌ཏེ༌ ཨིན༌ནོག༌"], ["། ཏ༌ དག༌ས༌ ཁོང༌ངི༌ ང༌ཞ༌གུན༌ མ༌ཤི༌ཀ༌ ཤེས༌ཁན༌ནི༌ ཏྲི༌ཞིམ༌བོ༌, སྤེལ༌ཅེས༌ལ༌ ཀོལ༌ལ༌ ཛད༌ཏེ༌ ཨིན༌ནོག༌།"]], [["ཅིའ༌ཟེར༌ན༌ ང༌ཞ༌གུན༌ མ༌ཤི༌ཀའེ༌ དཀོན༌མཆོག༌ག༌ ཕུལ༌ལ༌ ཛད༌ཁན༌ནི༌ ཏྲི༌ཞིམ༌ཅན༌ནི༌ སྤོས༌ ཙོགས༌ ཨིན༌ནོག༌། ཨིན༌ནའང༌ སྐྱོབ༌བ༌ ཛད༌ཅེས༌ཅན༌གུན༌ནི༌ ཏེ༌ ཏྲི༌ཞིམ༌བོ༌ ཁྲེས༌སྟོར༌ ཆ༌ཅེས༌སི༌ ལམ༌མི༌ཀ༌ གྲུལ༌ཁན༌གུན༌ནི༌ སང༌ སོ༌སོ༌ རིག༌ ཚོར༌ར༌ནོག༌།"]], [["ཁ༌ཅིག༌གི༌ ང༌ཞའ༌ ཤི༌ཁན༌ནི༌ ཏྲི༌མ༌, ཨིན༌ནའང༌ ཞན༌གུན༌ནི༌ སྲོག༌ སལ༌ཁན༌ནི༌ ཏྲི༌ཞིམ༌ ཙོགས༌ ཚོར༌ར༌ནོག༌། ཏེ༌ཙོགས༌སི༌ ལས༌ ཁག༌ཅན༌ ཅོ༌ཅེས༌སི༌ ཁྱུད༌ སུའ༌ ཡོད༌ཀྱག༌?"]], [["ཁྱོ༌ཞ༌གུན༌ནི༌ ལྟོས༌ཤིག༌, ང༌ཞ༌གུན༌ ཕན༌ཐོགས༌སི༌ ཕིའ༌ ཆོས༌ཤད༌ཁན༌ནི༌ ཏེ༌ སྐྱོན༌ཇན༌ མི༌གུན༌ ཙོགས༌ མན༌ཧེ༌། ཨིན༌ནའང༌ དཀོན༌མཆོག༌གི༌ ཀལ༌ལ༌ ཛད༌ཁན༌ དང༌ ཁོང༌ངི༌ ཟིགས༌ཨིན༌ ཡོད༌ཁན༌བོ༌ གྱུས༌ཡོད༌ཁན༌ནི༌ མི༌གུན༌ ཙོགས༌ལ༌, མ༌ཤི༌ཀའེ༌ ཝང༌ངི༌ ནང༌ང༌, ང༌ཞའེ༌ སེམས༌ ཟང༌པོ༌ ཉམ༌པོ༌ ཆོས༌ཤད༌དད༌།"]]], [[["ང༌ཞའེ༌ ཡང༌སྐྱར༌ ང༌ཞ༌རང༌ངི༌ཀ༌ ཕོ༌སོ༌ ཅོ༌ཅེས༌ གོ༌ཟུག༌ ཅོས༌ཏེ༌ ཨིན༌ནོག༌ག༌? ཡ༌ ང༌ཞའ༌ ཞན༌གུན༌ ཙོགས༌ལ༌ ཁྱོ༌ཞའ༌ ལྟན༌ཅེས༌ལ༌ ཡ༌ ཁྱོ༌ཞ༌གུན༌ནི༌ ཀ༌ནེ༌ གྱབ༌ཤེད༌དི༌ ཨི༌གེ༌ སྒོས༌དོམ༌ ཡོད༌ཏེ༌ ཨིན༌ནོག༌ག༌? ཏན༌ཏན༌ མི༌གོས༌།"]], [["ཏེ༌ ཨི༌གེ༌བོ༌ ནི༌ ང༌ཞའེ༌ སྙིང༌ངི༌ཀ༌ བྲི༌ཁན༌ ཁྱོ༌ཞ༌རང༌གུན༌ ཨིན༌, ཀ༌བོ༌ ཚང༌མའེ༌ སིལ༌ཏེ༌ ང༌ཞའེ༌ ཁྱོ༌ཞའེ༌ ཕྲོའ༌ ཅོས༌ཁན༌ནི༌ ལས༌ ཟང༌པོ༌གུན༌ ཧ༌གོ༌ཨིན༌།"]], [["མ༌ཤི༌ཀའེ༌ ཆོགས༌ནེ༌ ང༌ཞའེ༌ ལས༌གུན༌ནི༌ བྲས༌བུ༌ ལྟན༌ཁན༌ནི༌ ཨི༌གེ༌, ཁྱོ༌ཞའ༌ ཨིན༌ནོག༌། ཏེ༌ ཨི༌གེ༌ ཉི༌གུ༌ ཉམ༌པོ༌ མན༌པ༌, དཀོན༌མཆོག༌ སོན༌པོའེ༌ ཐུག༌ཉིད༌ ཉམ༌པོ༌ བྲིས༌ཏེ༌ ཨིན༌ནོག༌། ཏེ༌བོ༌ བཀའ༌རྒྱ༌ རྕུ༌ ཙོགས༌ལ༌ རྡོའེ༌ཀ༌ སྐོས༌ཏེ༌ མེད༌པ༌, མི༌གུན༌ནི༌ སེམས༌སི༌ ནང༌ང༌ ཡོད༌ཏེ༌ ཨིན༌ནོག༌།"]], [["ཏེ༌ ཚང༌མ༌ ཟེར༌ཅེས༌སི༌ ནང༌ང༌ ང༌ཞ༌གུན༌ལ༌ ལོ༌ཁྱེལ༌ རག༌, ཅིའ༌ཟེར༌ན༌ མ༌ཤི༌ཀ༌ གྱུད༌ཏེ༌, དཀོན༌མཆོག༌གི༌ ནང༌ང༌ ང༌ཞ༌གུན༌ནི༌ ཏད༌པ༌ སྟན༌པོ༌ ཨིན༌།"]], [["ང༌ཞའེ༌ ཟེར༌ར༌མེད༌, ང༌ཞ༌རང༌ངི༌ ལག༌ག༌ ཞབ༌སྟོག༌ ཞུ༌ཅེས༌སི༌ ཁྱུད༌གུན༌ ཡོད༌, ཨིན༌ནའང༌ དཀོན༌མཆོག༌གི༌ ཆོགས༌ནེ༌ སལ༌ལ༌ ཛད༌ཏེ༌ ཨིན༌།"]], [["ཁོང༌ངི༌ ང༌ཞ༌གུན༌ལ༌ ཁོང༌རང༌ངི༌ ཆད༌དོན༌ སོ༌མའེ༌ ཞབ༌སྟོག༌ ཞུ༌ཅེས༌སི༌ ཁྱུད༌ སལ༌ལ༌ ཛད༌ཏེ༌ ཨིན༌ནོག༌། འི༌ ཆད༌དོན༌ སོ༌མ༌བོ༌ ནི༌, བྲིས༌ཁན༌ནི༌ ཁྲིམས༌གུན༌ ཁའ༌ཉན༌ཅེས༌པོ༌ མན༌པ༌, དཀོན༌མཆོག༌ ཁོང༌རང༌ངི༌ ཐུག༌ཉིད༌ སལ༌ལ༌ ཛད༌ཅེས༌པོ༌ ཨིན༌ནོག༌། བྲིས༌ཏེ༌ ཡོད༌ཁན༌ནི༌ ཁྲིམས༌ སྙིང༌པ༌བོའེ༌, ཤི༌ཅེས༌ ཁྱོང༌ང༌ནོག༌, ཨིན༌ནའང༌ ཐུག༌ཉིད༌བོའེ༌, མི༌ཚེ༌ སོ༌མ༌ སལ༌ལ༌ནོག༌།"]], [["3:7 ནེ༌ 18"], ["ཞན༌ ཏེ༌ཟུག༌ ནས༌ལུག༌ ཟིར༌རྗིད༌ཅན༌ ཉམ༌པོ༌ གོ༌ཟུགས༌ཏེའང༌, རྡོའེ༌ཀ༌ སྐོས༌ཁན༌ བཀའ༌རྒྱ༌ རྕུ༌བོའེ༌, ཤི༌ཅེས༌སི༌ ཆོགས༌ལ༌ ཁྲིདས༌, ཀ༌བོ༌ ཨིས༌ར༌ཨེལ༌པ༌གུན༌ནི༌ ལུང༌སྟོན༌པ༌ མོ༌ཟེས༌སི༌ ལྡོང༌ང༌ ལྟ༌ མ༌ཉན༌, ཅིའ༌ཟེར༌ན༌ ཁོང༌ངི༌ ལྡོང༌ནེ༌ དཀོན༌མཆོག༌གི༌ ཟིར༌རྗིད༌ ལྡང༌ཤན༌ བིང༌ངད༌པིན༌, ཨིན༌ནའང༌ ལྡངས༌པོ༌ ཀུ༌ལེ༌ ཀུ༌ལེའ༌ ཡོལ༌ཨིན༌ སོང༌།"]], [["ཏ༌ དམ༌པའེ༌ ཐུག༌ཉིད༌དི༌ མི༌ཚེ༌ སལ༌ཅེས༌པོའེ༌ ཅི༌ ང༌དང༌གུན༌ནི༌ འི༌ ཆད༌དོན༌ སོ༌མའེ༌ ནང༌ང༌ མངས༌ཏེའང༌ ཟིར༌རྗིད༌ མང༌པོའེ༌ རེ༌ཝ༌ ཅོ༌ མ༌གོས༌ས༌?"]], [["ཁྲིམས༌ཅད༌ ཁྱོང༌ཁན༌ནི༌ བཀའ༌རྒྱ༌ རྕུ༌བོ༌ ཟིར༌རྗིད༌ཅན༌ཞིག༌ ཡོད༌ན༌, ཏེ༌ནེ༌ དཀོན༌མཆོག༌གི༌ སྐུན༌དུན༌ལ༌ ང༌དང༌ དྲང༌པོ༌ ཛད༌ཁན༌ནི༌ ཆད༌དོན༌ སོ༌མ༌བོའ༌, ཙམ༌ཤིག༌གི༌ ཟིར༌རྗིད༌ མེད༌གྲོ༌།"]], [["ངོས༌པོའ༌, གོ༌མའེ༌ ཟིར༌རྗིད༌པོ༌ ཆད༌དོན༌ སོ༌མའེ༌ ཧ༌ལས༌ཤེས༌སི༌ ཟིར༌རྗིད༌པོ༌ ཉམ༌པོ༌ ལྡུར༌ན༌, ཟིར༌རྗིད༌ མ༌ནེ༌ མེད༌ཁན༌ ཙོགས༌ ཨིན༌ནོག༌།"]], [["ཡང༌ གལ༌ཏེས༌ ཏེ༌ ཡོལ༌ཨིན༌ ཆའ༌ཁན༌བོ༌ ཟིར༌རྗིད༌ ཉམ༌པོ༌ བྱུངས༌ཏེ༌ ཨིན༌ན༌, ཏེ༌ནེ༌ ཏུས༌གྱུན༌ ལུས༌ཤེས༌སི༌ ཆད༌དོན༌ སོ༌མའ༌, ཙམ༌ཤིག༌གི༌ ཟིར༌རྗིད༌ མང༌ང༌ མེད༌གྲོ༌།"]], [["ཏེ༌ ཆད༌དོན༌ སོ༌མ༌བོའེ༌ ང༌ཞ༌གུན༌ལ༌ ཏེ༌ཟམ༌ ལོ༌ཁྱེལ༌ ཏངས༌ པ༌སང༌, ང༌ཞ༌གུན༌ ཆོས༌ཤད༌ཅེས༌སི༌ ནང༌ང༌ མང༌ང༌ ཧམ༌པ༌ཅན༌ གྱུར༌།"]], [["ང༌ཞ༌གུན༌ མོ༌ཟེས༌ ཙོགས༌ མན༌, ཁོའེ༌ ཨིས༌ར༌ཨེལ༌པ༌གུན༌ནི༌ ཁོ༌རང༌ངི༌ ལྡོང༌ངི༌ ཀ༌ནེ༌ ཀུ༌ལེའ༌ ཡོལ༌ཏེ༌ ཆེན༌ ཡོད༌ཁན༌ནི༌ ཟིར༌རྗིད༌པོའ༌ མི༌ལྟ༌ཅེས༌སི༌ ཕིའ༌, ཁོ༌རང༌ངི༌ ལྡོང༌བོ༌ རས༌ ཉམ༌པོ༌ ཀབས༌།"]], [["ཨིན༌ནའང༌ ཏེ༌གུན༌ནི༌ སྙིང༌གུན༌ སྐྱོང༌པོ༌ གྱུར༌། ཏན༌ཏན༌ལ༌ དག༌སའང༌ ནམ༌ ཆད༌དོན༌ སྙིང༌པ༌བོ༌ སིལ༌ལ༌ཅིག༌, ཁོང༌གུན༌ལ༌ ཧ༌གོ༌ ཐུབ༌བ༌ མ༌ནོག༌ ཀ༌ཟུག༌ མོ༌ཟེས༌སི༌ ལྡོང༌ང༌ ཀབ༌ཁན༌བོ༌ ཙོགས༌། མ༌ཤི༌ཀ༌ ཅིག༌པོའེ༌ ནང༌ང༌ ཏད༌པ༌ ཅོ༌ཅེས༌པོའེ༌, ཏེ༌ ཀབ༌ཁན༌བོ༌ ཐེན༌ན༌ ཛད༌ཨིན༌།"]], [["འོ༌ན༌, དི༌རིང༌ངའང༌ མོ༌ཟེས༌སི༌ ཁྲིམས༌གུན༌ སིལ༌ ཟ༌ནེ༌, ཁོང༌གུན༌ནི༌ སྙིང༌གུན༌ ཀབས༌ཏེ༌ ཁོང༌གུན༌ལ༌ ཧ༌གོ༌ ཐུབ༌བ༌ མ༌ནོག༌།"]], [["ཨིན༌ནའང༌ སུ༌ཞིག༌གི༌ གཙོ༌བོའེ༌ ནང༌ང༌ ཏད༌པ༌ ཁྱོང༌ང༌ཅིག༌, ཀབས༌ཏེ༌ ཡོད༌ཁན༌བོ༌ ཐེན༌ན༌ ཛད༌ད༌ནོག༌།"]], [["ཏ༌ གཙོ༌བོ༌ ནི༌ ཐུག༌ཉིད༌ ཞུགས༌ཏེ༌ ཨིན༌ནོག༌, ཡང༌ དམ༌པའེ༌ ཐུག༌ཉིད༌ ཡོད༌ཁན༌གུན༌ལ༌ ཏེ༌ ཁྲིམས༌གུན༌ནི༌ ཀ༌ནེ༌ རང༌ཝང༌ ཡོད༌ཏེ༌ ཨིན༌ནོག༌།"]], [["ང༌དང༌ ཚང༌མའེ༌ ཀ༌ནེ༌ ཀབས༌ཏེ༌ ཡོད༌ཁན༌བོ༌ ཐེན༌ པ༌སང༌, ང༌དང༌གུན༌ནི༌ ཐོང༌ཏེ༌ གཙོ༌བོའེ༌ ཟིར༌རྗིད༌པོ༌ ཕེལ༌ ཅུག༌ག༌ནོག༌, ཀ༌ཟུག༌གི༌ མེ༌ལོང༌ངི༌ ལྡངས༌ ཁྱབས༌ཤུག༌གད༌། ཡང༌ ཐུག༌ཉིད༌ ཨིན༌ཁན༌ནི༌ གཙོ༌བོའེ༌, ང༌དང༌གུན༌ མང༌ནེ༌ མང༌ང༌ ཁོང༌རང༌ ཙོགས༌ ཅོའ༌ ཛད༌ཏེ༌, ང༌དང༌གུན༌ ཁོང༌ངི༌ ཟིར༌རྗིད༌ཅན༌ནི༌ ཟོབ༌སྟའེ༌ ནང༌ང༌ གྱུར༌ཨིན༌ ཆའ༌ནོག༌།"]]], [[["4:1 ནེ༌ 18"], ["དཀོན༌མཆོག༌གི༌ ཁོང༌རང༌ངི༌ སྙིང༌རྗེའེ༌ ནང༌ང༌, ང༌ཞ༌གུན༌ལ༌ འི༌ ཞབ༌སྟོག༌གི༌ ཆག༌ལས༌པོ༌ སལ༌ལ༌ ཛད༌ པ༌སང༌, ང༌ཞ༌གུན༌ནི༌ མ༌ནེ༌ སྤོས༌པ༌ མི༌ཕང༌།"]], [["ང༌ཞ༌གུན༌ནི༌ སེམས༌ངན༌ སྦས༌ཏེ༌ ཡོད༌ཁན༌ དང༌ ཁྲེལ༌བའེ༌ ལས༌ ཚང༌མ༌ ཕངས༌ཏེ༌ སུ༌ཞིག༌གའང༌ གོབ༌ མ༌སྐོར༌ར༌ ཡ༌ དཀོན༌མཆོག༌གི༌ བཀའེ༌ ནང༌ང༌ གྱུར༌ཇ༌ མ༌ཁྱོང༌ང༌ ཨིན༌། དཀོན༌མཆོག༌གི༌ ཟིག༌ཤེས༌ ང༌ཞ༌གུན༌ལ༌ གྱུས༌ཡོད༌པ༌ ཁོང༌ངི༌ ལོན༌གུན༌ ང༌ཞའེ༌ དྲང༌པོ༌ ཤད༌དད༌, ཡང༌ ང༌ཞའེ༌ ལས༌གུན༌ནི༌ ཞས༌ཏེ༌, སེམས༌ རྩང༌མ༌ ཡོད༌ཁན༌ ཚང༌མའེ༌, ང༌ཞའ༌ ཨིད༌ཤེས༌ཅན༌ ཨིན༌ཁན༌ནི༌ སྤང༌པོ༌ ཏང༌ང༌ནོག༌།"]], [["གལ༌ཏེས༌ ང༌ཞའེ༌ ཤད༌ཁན༌ནི༌ གའ༌མོའེ༌ ནས༌ཚུལ༌བོ༌ ཀབས༌ཏེ༌ བོར༌རད༌ན༌, ཏེ༌བོ༌ ཁྲེས༌སྟོར༌ ཆ༌ཅེས༌སི༌ ལམ༌མི༌ཀ༌ གྲུལ༌ཨིན༌ ཡོད༌ཁན༌གུན༌ནི༌ ཀ༌ནེ༌ སྦས༌ཏེ༌ བོར༌ཏེ༌ ཨིན༌ནོག༌།"]], [["འི༌ ཇིག༌རྟེན༌ནི༌ཀ༌ ཝང༌སྲུལ༌ཁན༌ནི༌ ཤེ༌ཏན༌ནི༌, ཏད༌པ༌ མེད༌ཁན༌ནི༌ སྙིང༌གུན༌ སྐྱོང༌པོ༌ ཅོས༌ཏེ༌ སམ༌བ༌གུན༌ ཞར༌ ཅུག༌ག༌ནོག༌། ཁོང༌གུན༌ལ༌ གའ༌མོའེ༌ ནས༌ཚུལ༌ལི༌ ཟིར༌རྗིད༌ཅན༌ནི༌ དེན༌བའེ༌ འོད༌པོ༌ ཐོང༌ མི༌ཐུབ༌ཅེས༌ལ༌ ཁོའེ༌ ཏེ༌བོ༌ ཅོའ༌ནོག༌། ཁོང༌གུན༌ནི༌ ཅི༌ས༌ ཐོག༌ནེ༌ དཀོན༌མཆོག༌ ཙོགས༌ ཨིན༌ཁན༌ནི༌ མ༌ཤི༌ཀའེ༌ ཟིར༌རྗིད༌དི༌ སྐོར༌ལ༌ གའ༌མོའེ༌ ནས༌ཚུལ༌བོ༌ ཧ༌ མ༌གོའ༌ ཨིན༌ནོག༌།"]], [["ང༌ཞ༌གུན༌ནི༌ ང༌ཞ༌རང༌ངི༌ སྐོར༌ལ༌ ཆོས༌ཤད༌ད༌མེད༌, ཨིན༌ནའང༌ ཡེ༌ཤུ༌ མ༌ཤི༌ཀ༌ གཙོ༌བོ༌ ཨིན༌ནོག༌ ཟེར༌ཏེ༌ ཆོས༌ཤད༌དད༌། ཡང༌ ཡེ༌ཤུའི༌ ཏོན༌ལ༌, ང༌ཞ༌གུན༌ ཁྱོ༌ཞའེ༌ ཡོག༌པོ༌ ཨིན༌།"]], [["དཀོན༌མཆོག༌གི༌ མོལས༌, \"མུན༌ནག༌གི༌ ནང༌ང༌ འོད༌ བྱུང༌ཤིག༌\""], [", ཏེན༌ན༌ གའ༌མོའེ༌ ནས༌ཚུལ༌བོ༌ གྱུད༌ཏེ༌ ཏེ༌ འོད༌པོ༌ ང༌དང༌གུན༌ནི༌ སྙིང༌ངི༌ ནང༌ང༌ བར༌ཅུག༌ག༌ ཛད༌ཅེས༌པོའེ༌, ང༌དང༌གུན༌ནི༌ ཡེ༌ཤུ༌ མ༌ཤི༌ཀའེ༌ ཞལ༌དོང༌ ཐོང༌ཏེ༌ དཀོན༌མཆོག༌གི༌ ཟིར༌རྗིད༌པོ༌ ཧ༌གོ༌ ཐུབ༌ཨིན༌།"]], [["ཞན༌ ང༌ཞ༌གུན༌ནི༌ སྙིང༌ངི༌ ནང༌ང༌ ཏེ༌ འོད༌པོ༌ ཁྲ༌ཆེམ༌ཆེམ༌ ཅོ༌ཨིན༌ ཡོད༌ནའང༌, ང༌ཞ༌གུན༌ ཏེ༌ རིན༌ཅན༌ ནོར༌ བོར༌ཁན༌ནི༌ ཆག༌ཅེས༌སི༌ ཟ༌མ༌ ཙོགས༌ ཨིན༌། འི༌བོའེ༌ ཀ༌ནེ༌, ང༌ཞ༌གུན༌ནི༌ ཇིགས༌པོ༌ ཁྱུད༌པོ༌ ང༌ཞ༌རང༌ངི༌ མན༌པ༌, དཀོན༌མཆོག༌གི༌ ཆོགས༌ནེ༌ ཨིན༌ཁན༌བོ༌ སལ༌པོ༌ ཧ༌གོའ༌ནོག༌།"]], [["ང༌ཞ༌གུན༌ལ༌ ཆོགས༌ ཚང༌མ༌ནེ༌ ནགས༌ དང༌ བར༌དོའི༌ ནན༌ཏེ༌ ཡོད༌ཏེའང༌, ང༌ཞ༌གུན༌ མ༌ཆག༌ག༌ ཨིན༌ནོག༌། ང༌ཞ༌གུན༌ ཐེ༌ཚོམས༌སི༌ ནང༌ང༌ ཡོད༌ནའང༌, ང༌ཞ༌གུན༌ནི༌ རེ༌ཝ༌ ཆོད༌ཏེ༌ རག༌ ཟེར༌ར༌མེད༌།"]], [["ང༌ཞའ༌ མི༌གུན༌ནི༌ ནགས༌ ལྟན༌ནའང༌, དཀོན༌མཆོག༌གི༌ ཕང༌ང༌ ཛད༌ད༌ མི༌རུག༌། ང༌ཞའ༌ མ༌སྐྱོན༌ མ༌སྲན༌ཏྲེ༌ ཆ༌ནའང༌, ང༌ཞ༌གུན༌ མེད༌ཁན༌ ཅོ༌ ཅུག༌ག༌ ཛད༌ད༌ མི༌རུག༌།"]], [["མ༌ཤི༌ཀའེ༌ ཐུག༌ཉིད༌ ང༌ཞ༌གུན༌ནི༌ ནང༌ང༌ ཞུགས༌ཁན༌བོ༌, མི༌གུན༌ནི༌ ཐོང༌ ཐུབ༌ཅེས༌སི༌ ཕིའ༌, རྡུག༌ངལ༌གུན༌ གྱུད༌ཏེ༌ ང༌ཞའེ༌ ཟུགས༌པོ༌གུན༌ནིའང༌ ཡེ༌ཤུ༌ ཀྲོང༌ཤེས༌པོའེ༌ ནང༌ང༌ ཁག༌ ནེན༌ཨིན༌ ཨིན༌ནོག༌།"]], [["འོ༌ན༌ ཡེ༌ཤུའི༌ ཤེད༌པོ༌ ང༌ཞ༌གུན༌ནི༌ ཤི༌ཅེས༌སི༌ ཟུགས༌པོའེ༌ ནང༌ང༌ ཞུགས༌ཏེ༌ ཡོད༌ཁན༌བོ༌ ཐོང༌ ཐུབ༌ཅེས༌སི༌ ཕིའ༌ ཏུས༌གྱུན༌ ང༌ཞ༌གུན༌ ཤི༌ཅེས༌སི༌ ཇིགས༌པའེ༌ ནང༌ང༌ ལུས༌ཏེ༌ ཨིན༌ནོག༌, ཅིའ༌ཟེར༌ན༌ ང༌ཞ༌གུན༌ནི༌ མ༌ཤི༌ཀའེ༌ ཞབ༌སྟོག༌ ཞུས༌ཏེ༌ ཨིན༌ནོག༌།"]], [["ང༌ཞ༌གུན༌ ཤི༌ཅེས༌སི༌ ཇིགས༌པའེ༌ ནང༌ང༌ དུག༌གད༌, ཨིན༌ནའང༌ ཏེ༌བོའེ༌ བྲས༌བུ༌ ནི༌, ཁྱོ༌ཞ༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཁན༌བོ༌ ཨིན༌ནོག༌།"]], [["ཀ༌ཟུག༌ སུང༌རབས༌སི༌ ནང༌ང༌ མོལ༌དུག༌, \"ངའེ༌ དཀོན༌མཆོག༌གི༌ ནང༌ང༌ ཏད༌པ༌ ཅོས༌ པ༌སང༌, ངའེ༌ ཁོང༌ངི༌ ལོན༌བོ༌ ཤད༌པིན༌\" ཏེན༌ན༌ ཙོགས༌ལ༌ ང༌ཞ༌གུན༌ནིའང༌ ཏད༌པ༌ ཅོས༌ཏེ༌ གའ༌མོའེ༌ ནས༌ཚུལ༌བོ༌ ཤད༌དད༌།"]], [["ང༌ཞའ༌ གྱུས༌ཡོད༌, གཙོ༌བོ༌ ཡེ༌ཤུ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཁན༌ནི༌ དཀོན༌མཆོག༌གི༌ ང༌ཞ༌གུན༌ནའང༌ མ༌ཤི༌ཀ༌ ཉམ༌པོ༌ སོན༌ཏེའ༌ ལང༌ང༌ ཛད༌ཨིན༌། ཡང༌ ང༌ཞའ༌ ཁྱོ༌ཞ༌གུན༌ ཉམ༌པོ༌ ཁོང༌རང༌ངི༌ སྐུན༌དུན༌ལ༌ ཁྱོང༌ང༌ ཛད༌ཨིན༌།"]], [["ང༌ཞ༌གུན༌ལ༌ རྡུག༌ངལ༌ ཐོང༌ཁན༌ ཚང༌མ༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌། ཡང༌ དཀོན༌མཆོག༌གི༌ ཐུག༌རྗེ༌བོ༌ མི༌ མང༌ངི༌ སང༌ མང༌ང༌ ཐོབས༌ཏེ༌ ཐུག༌རྗེ༌ཆེ༌ ཞུ༌ཁན༌ མང༌པོ༌ ཡོང༌ཨིན༌, དཀོན༌མཆོག༌ག༌ སྤལ༌ མང༌ངི༌ སང༌ མང༌ང༌ ཐོབ༌བ༌ ཛད༌ཅེས༌ ཨིན༌ནོག༌།"]], [["ཏེན༌ན༌བོའེ༌ཕིའ༌ ང༌ཞ༌གུན༌ནི༌ རེ༌ཝ༌བོ༌ མ༌ནེ༌ ཕང༌ང༌ མེད༌། ཞན༌ ང༌ཞ༌གུན༌ ཟུགས༌པོའེ༌ ཐོག༌ནེ༌ ཉམས༌ཨིན༌ ཆ༌ནའང༌, ང༌ཞ༌གུན༌ནི༌ སེམས༌ལ༌ དཀོན༌མཆོག༌གི༌ ཞག༌ནེ༌ ཞག༌ག༌ ཁྱུད༌ སལ༌ལ༌ ཛད༌དུག༌།"]], [["ང༌ཞ༌གུན༌ལ༌ ཐོང༌ཁན༌ནི༌ རྡུག༌ངལ༌གུན༌ ཆུ༌ངུན༌ ཡང༌ ཏུས༌ མང༌པོ༌ཞིག༌ ལུས༌ས༌ མ༌ནོག༌། ཨིན༌ནའང༌ ང༌ཞའེ༌ ཕིའ༌ ཏེ༌གུན༌ནི༌ བྲས༌བུ༌ ཐའ༌མེད༌པའེ༌ ཟིར༌རྗིད༌པོ༌ ཨིན༌, ཀ༌བོ༌ འི༌ རྡུག༌ངལ༌གུན༌ནི༌ སང༌ མངས༌ཏེའང༌ ཇིགས༌པོ༌ ཡོད༌ཏེ༌ ཨིན༌ནོག༌།"]], [["ཏེན༌ན༌བོའེ༌ཕིའ༌ ང༌ཞ༌གུན༌ནི༌ མིག༌པོ༌ ཐོང༌ཁན༌ནི༌ རྡུག༌ངལ༌གུན༌ནི༌ཀ༌ མ༌བོར༌ར༌, མ༌ཐོང༌ཁན༌ནི༌ ཟིར༌རྗིད༌པོའེ༌ཀ༌ བོར༌རད༌, ཅིའ༌ཟེར༌ན༌ ཐོང༌ཁན༌གུན༌ གྱོགས༌པ༌ མེད༌ཁན༌ ཆའ༌ནོག༌, ཨིན༌ནའང༌ མ༌ཐོང༌ཁན༌བོ༌ ཏུས༌གྱུན༌ ལུས༌ཤེས༌ ཨིན༌ནོག༌།"]]], [[["5:1 ནེ༌ 10"], ["ང༌དང༌གུན༌ལ༌ གྱུས༌ཨིན༌ནོག༌, ང༌དང༌ དུག༌ཁན༌ནི༌ འི༌ ཇིག༌རྟེན༌ནི༌ ཀུར༌བོ༌ མེད༌ཁན༌ ཆ༌ན༌, ང༌དང༌གུན༌ལ༌ ཐའ༌མེད༌ཁན༌ནི༌ ཁང༌པ༌ཞིག༌ ནམ༌ཁའེ༌ ནང༌ང༌ ཡོད༌ཏེ༌ ཨིན༌ནོག༌, ཀ༌བོ༌ མིའི༌ ལག༌པ༌ནེ༌ མ༌ཅོའ༌ དཀོན༌མཆོག༌ ཁོང༌རང༌ངི༌ ང༌དང༌གུན༌ནི༌ ཕིའ༌ ཛད༌ཏེ༌ ཨིན༌ནོག༌།"]], [["ང༌དང༌གུན༌ དག༌ས༌ ཡོད༌ཁན༌ནི༌ ཟུགས༌པོའེ༌ ནང༌ང༌ འུ༌ཐུགས༌ཏེ༌, ཀོས༌ལག༌ སོ༌མ༌ ཙོགས༌ལ༌ ནམ༌ཁའེ༌ ཟུགས༌པོ༌བོ༌ གོན༌ཅེས༌ལ༌ རིངས༌ཨིན༌ ཨིན༌ནོག༌།"]], [["ང༌དང༌གུན༌ནི༌ ནམ༌ཁའེ༌ ཟུགས༌པོ༌བོ༌ གོན༌ཅེས༌ ཨིན༌ པ༌སང༌, ལྗེར༌ཉལ༌ལ༌ མི༌ལུས༌།"]], [["འི༌ ཇིག༌རྟེན༌ནི༌ ཟུགས༌པོའེ༌ ནང༌ང༌ དུག༌ ཟ༌ནེ༌, ང༌དང༌གུན༌ འུ༌ཐུག༌ག༌ནོག༌, ཨིན༌ནའང༌ ང༌དང༌གུན༌ འི༌ ཚང༌མའེ༌ ཀ༌ནེ༌ ཐར༌ཅེས༌ལ༌ ཤི༌ཉིན༌ མ༌གྲོའ༌, འི༌ སྟགས༌པ༌ མེད༌ཁན༌ནི༌ ཟུགས༌པོ༌བོ༌, ཐའ༌མེད༌པའེ༌ མི༌ཚེའེ༌ ནང༌ང༌ གྱུར༌ཅེས༌སི༌ ཕིའ༌, ནམ༌ཁའེ༌ ཟུགས༌པོ༌གུན༌ གོན༌ཉིན༌ གྲོའ༌ནོག༌།"]], [["ཏེ༌གུན༌ནི༌ ཕིའ༌ དཀོན༌མཆོག༌ ཁོང༌རང༌ངི༌ ང༌དང༌གུན༌ གྲལ༌གྲིག༌ ཅོའ༌ ཛད༌ཏེ༌ ཨིན༌ནོག༌, ཡང༌ ང༌དང༌གུན༌ལ༌ དམ༌པའེ༌ ཐུག༌ཉིད༌ སལ༌ལ༌ ཛད༌ཏེ༌, ཁོང༌ངི༌ སལ༌ལ༌ ཛད༌ཅེས༌ ཚང༌མ༌ ཏན༌ཏན༌ ཅོའ༌ ཛད༌ཏེ༌ ཨིན༌ནོག༌།"]], [["ཏེ༌བོའེ༌ཕིའ༌ ང༌ཞ༌གུན༌ལ༌ ཏུས༌གྱུན༌ ལོ༌ཁྱེལ༌ རག༌, འི༌ ཇིག༌རྟེན༌ནི༌ ཟུགས༌པོའེ༌ ནང༌ང༌ ཡོད༌ ཟ༌ནེ༌, ང༌ཞ༌གུན༌ གཙོ༌བོ༌ ཉམ༌པོ༌ ནམ༌ཁའེ༌ ཁམ༌པའེ༌ ནང༌ང༌ མ༌དུག༌ག༌ ཨིན༌ཁན༌བོ༌ གྱུས༌ཨིན༌ནོག༌།"]], [["ང༌ཞ༌གུན༌ནི༌ མི༌ཚེ༌ ཐོང༌ཁན༌བོའེ༌ཀ༌ མན༌པ༌, དཀོན༌མཆོག༌གི༌ ནང༌ང༌ ཨིད༌ཤེས༌ ཅོ༌ཨིན༌ཞིག༌ ཕུད༌དད༌།"]], [["འོ༌ན༌ ང༌ཞ༌གུན༌ལ༌ ཏན༌ཏན༌ ལོ༌ཁྱེལ༌ རག༌, ཡང༌ ངའེ༌ ཟེར༌རད༌ འི༌ ཇིག༌རྟེན༌ནི༌ ཟུགས༌པོའེ༌ ནང༌ང༌ དུག༌ག༌ སང༌, ནམ༌ཁའེ༌ ཁང༌པའེ༌ ནང༌ང༌ གཙོ༌བོ༌ ཡེ༌ཤུ༌ ཉམ༌པོ༌ དུག༌ག༌ལ༌ ཐད༌ད༌རག༌།"]], [["ཏེ༌བོའེ༌ཕིའ༌ ང༌ཞ༌གུན༌ འི༌ ཟུགས༌པོའེ༌ ནང༌ང༌ དུག༌ཨིན༌ ཡོད༌གྲོ༌ ཡ༌ ཏེ༌བོ༌ནེ༌ ཐག༌རིང༌ང༌, ཡེ༌ཤུ༌ ཐུགས༌ཐད༌ ཅུག༌ཅེས༌པོ༌ ང༌ཞའེ༌ མིག༌ཞི༌ ཨིན༌།"]], [["ཅིའ༌ཟེར༌ན༌ ཞག༌ཤིག༌ ང༌དང༌ ཚང༌མ༌ མ༌ཤི༌ཀའེ༌ སྐུན༌དུན༌ལ༌, ཁྲིམས༌ཅད༌དི༌ ཕིའ༌, ལང༌གོས༌ས༌ནོག༌, ཏེ༌ནེ༌ འི༌ ཇིག༌རྟེན༌ནི༌ ཟུགས༌པོའེ༌ ནང༌ང༌ ཟང༌པོ༌ ཡ༌ ངན༌པ༌ ཅོ༌ཁན༌གུན༌ནི༌ བྲས༌བུ༌ ང༌དང༌ རེ༌རེའ༌ སྨིན༌ན༌ནོག༌།"]], [["5:11 ནེ༌ 6:2"], ["གཙོ༌བོའེ༌ ཁྲིམས༌ཅད༌ ཙམ༌ཤིག༌ ཀགས༌པོ༌ ཡོད༌ཁན༌བོ༌ ང༌ཞའ༌ གྱུས༌ཡོད༌ པ༌སང༌, ང༌ཞའེ༌ ཞན༌མ༌གུན༌ལ༌ མ༌ཤི༌ཀའེ༌ ནང༌ང༌ ཏད༌པ༌ ཁྱོང༌ཅུག༌ཅེས༌སི༌ རྩོན༌གྲུས༌ གྱལ༌ལ༌ ཅོའད༌། ང༌ཞའེ༌ སྙིང༌ངི༌ ནང༌ང༌ ཡོད༌ཁན༌བོ༌, དཀོན༌མཆོག༌གི༌ སལ༌པོ༌ ཁྱེན༌ན༌ ཛད༌ད༌ནོག༌, ཡང༌ ཁྱོ༌ཞ༌གུན༌ནིའང༌ ཤེ༌ཤེས༌སི༌ རེ༌ཝ༌ ཅོའད༌།"]], [["ང༌ཞའེ༌ ཡང༌སྐྱར༌ ང༌ཞ༌རང༌ངི༌ སྐོར༌ལ༌ ཕོ༌སོ༌ ཅོ༌རུག༌ག༌? ཅོའ༌མེད༌། ང༌ཞའེ༌ ཁྱོ༌ཞ༌གུན༌ལ༌ ང༌ཞའེ༌ སྐོར༌ལ༌ ཐད༌པོ༌ ཅོ༌ཅེས༌སི༌ སྐབས༌ ཏང༌ངད༌, ཏེ༌ནེ༌ ཁྱོ༌ཞ༌གུན༌ནི༌ སེམས༌ དྲང༌པོ༌ ཡོད༌ཅེས༌ལ༌ ཕོ༌སོ༌ མ༌ཅོའ༌, རང༌ངི༌ ལས༌གུན༌ནི༌ཀ༌ ཕོ༌སོ༌ ཅོ༌ཁན༌གུན༌ལ༌ ལན༌ཏང༌ཉན༌ཨིན༌།"]], [["གལ༌ཏེས༌ ང༌ཞའེ༌ མི༌ སྙོན༌བ༌གུན༌ ཙོགས༌ལ༌ སྤེ༌ར༌ ཏང༌དུག༌ སམ༌མད༌ན༌, ཏེ༌བོ༌ དཀོན༌མཆོག༌ག༌ སྤལ༌ ཐོབ༌ཅེས༌ལ༌ ཅོའད༌། ཡང༌ གལ༌ཏེས༌ ང༌ཞའེ༌ ཤེས༌རབས༌ཅན༌ནི༌ ལབ༌ཞ༌ ཏང༌དུག༌ སམ༌ན༌, ཏེ༌བོ༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌།"]], [["མ༌ཤི༌ཀའེ༌ ཅམས༌པའེ༌ ང༌ཞའ༌ ཏེ༌གུན༌ ཅོ༌ཅུག༌དུག༌། ང༌དང༌གུན༌ནི༌ མ༌ཤི༌ཀ༌ ང༌དང༌ ཚང༌མའེ༌ ཏོན༌ལ༌ ཀྲོངས༌ཏེ༌ ཨིན༌ཁན༌བོའ༌ ཏད༌པ༌ ཅོས༌པ༌, ང༌དང༌གུན༌ནི༌ ང༌དང༌རང༌ངི༌ སྙིང༌པ༌ མི༌ཚེ༌ ཕུད༌ཚུལ༌བོ༌, ཤི༌ཏེ༌ ཨིན༌ཁན༌བོའེ༌ཀའང༌, ཏད༌པ༌ ཅོའ༌ནོག༌།"]], [["མ༌ཤི༌ཀ༌ ཚང༌མའེ༌ ཕིའ༌ ཀྲོངས༌། ཁོང༌ངི༌ ཏེ༌བོ༌ ཅོའ༌ ཛདས༌ ཅིའ༌ཟེར༌ན༌, མི༌ཚེ༌ སོ༌མ༌ ཐོབ༌ཁན༌གུན༌ནི༌ ཁོ༌རང༌གུན༌ནི༌ ཕིའ༌, མི༌ཚེ༌ མ༌ཕུད༌ད༌, མ༌ཤི༌ཀ༌ ཀྲོངས༌ཏེ༌ སོན༌ཏེའ༌ ལང༌ང༌ ཛད༌ཁན༌བོའེ༌ ཕིའ༌ མི༌ཚེ༌ ཕུད༌ཅེས༌སི༌ ཐུགས༌དོད༌ ཛད༌ད༌ནོག༌།"]], [["ཏ༌ ང༌ཞའེ༌ ཇིག༌རྟེན༌པའེ༌ སམ༌ཚུལ༌ ནང༌ཞིན༌ མི༌ཞིག༌ ཟང༌པོ༌ ཡ༌ ངན༌པ༌ ཨིན༌ནོག༌ ཟེར༌ཏེ༌ ཐག༌ཅད༌ད༌ མེད༌། ཏུས༌ཤིག༌ག༌ ང༌ཞ༌གུན༌ནིའང༌ མ༌ཤི༌ཀའ༌ ཏེན༌ན༌ ཙོགས༌ལ༌ སམ༌མད༌པིན༌, ཏ༌ དག༌ས༌ ང༌ཞ༌གུན༌ནི༌ ཏེ༌བོ༌ ཅོའ༌མེད༌།"]], [["ཏེ༌བོའེ༌ ཏོན༌ཏག༌པོ༌ ནི༌, མ༌ཤི༌ཀའེ༌ ཨིན༌ཁན༌གུན༌ མི༌ སོ༌མ༌ཞིག༌ གྱུར༌ཏེ༌ ཨིན༌ནོག༌། མི༌ཚེ༌ སྙིང༌པ༌བོ༌ མེད༌ཁན༌ ཡང༌ སོ༌མ༌ཞིག༌ གོ༌ཟུག༌ སོང༌ཏེ༌ ཨིན༌ནོག༌།"]], [["ཏེ༌ ཚང༌མ༌ དཀོན༌མཆོག༌གི༌ ཆོགས༌ནེ༌ སྐྱེས༌ ཨིན༌ནོག༌, ཁོང༌ངི༌ མ༌ཤི༌ཀ༌ གྱུད༌ཏེ༌, ང༌དང༌གུན༌ ཁོང༌རང༌ ཡོད༌ས༌ ལོགས༌ཏེ༌ ཁྱོང༌ང༌ ཛད༌ཏེ༌ ཨིན༌ནོག༌། ཡང༌ དཀོན༌མཆོག༌གི༌ ང༌ཞའ༌, ཁོང༌ དང༌ མི༌གུན༌ནི༌ ནང༌ང༌ ཐུན༌བྲེལ༌ ཅོ༌ཅེས༌སི༌ ཁག༌པོ༌ ཀལ༌ལ༌ ཛད༌ཏེ༌ ཨིན༌ནོག༌།"]], [["མ༌ཤི༌ཀ༌ གྱུད༌ཏེ༌ དཀོན༌མཆོག༌གི༌ འི༌ ཇིག༌རྟེན༌པ༌གུན༌ ཁོང༌རང༌ ཉམ༌པོ༌ ཐུན༌བྲེལ༌ ཅོའ༌ ཛད༌ཏེ༌ ཏེ༌གུན༌ནི༌ སྡིག༌པ༌གུན༌ ཁོ༌རང༌གུན༌ནི༌ གྱབ༌གལ༌ལ༌ རྩིའ༌ མ༌ཛདས༌། ཡང༌ ཁོང༌ངི༌ ང༌ཞ༌གུན༌ལ༌ འི༌ ཐུན༌བྲེལ༌ལི༌ ལོན༌བོ༌ ཞན༌མའ༌ ཤད༌ཅེས༌ལ༌ སལ༌ལ༌ ཛདས༌།"]], [["ཏེ༌བོའེ༌ཕིའ༌ ང༌ཞ༌གུན༌ མ༌ཤི༌ཀའེ༌ སྐུ༌ཚབས༌ ཨིན༌, ཡང༌ ང༌ཞའ༌ གྱུད༌ཏེ༌ དཀོན༌མཆོག༌གི༌, ཇིག༌རྟེན༌པ༌གུན༌ལ༌ ཞུ༌ཝ༌ ཕུལ༌ལ༌ནོག༌། མ༌ཤི༌ཀའེ༌ ཚབས༌ ཅོས༌ཏེ༌ ང༌ཞའེ༌ ཞུ༌ཝ༌ ཕུལ༌ལད༌ 'ཇུ༌ཇུ༌, དཀོན༌མཆོག༌ ཡོད༌ས༌ ལོགས༌ཏེ༌ ཡོང༌ཤིག༌'།"]], [["དཀོན༌མཆོག༌གི༌ སྡིག༌པ༌ མ༌ནེ༌ མེད༌ཁན༌ནི༌ མ༌ཤི༌ཀ༌ ང༌དང༌གུན༌ནི༌ སྡིག༌པའེ༌ ཕིའ༌ ཆོད༌པའེ༌ ཚུལ༌ལ༌ ལྡམ༌མ༌ ཛདས༌། ང༌དང༌གུན༌ མ༌ཤི༌ཀ༌ གྱུད༌ཏེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ རྩི༌ཅེས༌ལ༌ ཏེ༌བོ༌ ཅོའ༌ ཛདས༌།"]]], [[["ང༌ཞའ༌ དཀོན༌མཆོག༌གི༌ ཕྲོ༌པ༌ ལས༌ ཅོ༌ཁན༌གུན༌ ཨིན༌པ༌, ང༌ཞའེ༌ ཁྱོ༌ཞ༌གུན༌ལ༌ དཀོན༌མཆོག༌གི༌ ཐུག༌རྗེ༌བོ༌ སྣང༌མེད༌ ཅོས༌ཏེ༌ ཟུར༌ལ༌ ཕང༌ མི༌ཕང༌ཅེས༌ལ༌ ཞུ༌ཝ༌ ཕུལ༌ལད༌།"]], [["ཅིའ༌ཟེར༌ན༌ དཀོན༌མཆོག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,"], ["\"ངའེ༌ ལྡམ༌ཁན༌ནི༌ ཏུས༌པའེ༌ཀ༌ ངའ༌ ཁྱོ༌ཞ༌གུན༌ནི༌ མོས༌ལམ༌གུན༌ ཚོར༌།"], ["ཐར༌པའེ༌ ཞག༌ག༌, ངའེ༌ ཁྱོ༌ཞ༌གུན༌ལ༌ རོགས༌ ཅོས༌ཏེ༌ ཨིན༌པིན༌།\""], ["ལྟོས༌སའང༌, དི༌རིང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཏུས༌, དི༌རིང༌ ཐར༌པའེ༌ ཏུས༌པོ༌ ཨིན༌ནོག༌།"]], [["6:3 ནེ༌ 13"], ["སུ༌ཞིག༌གའང༌ སྒག༌ མི༌གྱབ༌ཅེས༌ ཡང༌ ང༌ཞ༌གུན༌ནི༌ ཞབ༌སྟོག༌ ཞུ༌ཁན༌གུན༌ནི༌ ནང༌ང༌, སྐྱོན༌ ཕིང༌ མི༌ཐུབ༌ཅེས༌སི༌ མི༌ཚེ༌ཞིག༌, ང༌ཞ༌གུན༌ནི༌ ཕུད༌དད༌།"]], [["ང༌ཞ༌གུན༌ནི༌ རྡུག༌ངལ༌, སྐ༌ལས༌ དང༌, ཧུན༌མེད༌དི༌ ཇིགས༌པའེ༌ རིགས༌ ཚང༌མའེ༌ ནང༌ང༌ ཟོད༌པ༌ ཉམ༌པོ༌ དོང༌ལེན༌ ཅོ༌ཅེས༌ གྱུད༌ཏེ༌, ང༌ཞ༌གུན༌ དཀོན༌མཆོག༌གི༌ དེན༌བའེ༌ ཞབ༌སྟོག༌པ༌ ཨིན༌ཁན༌བོ༌ ལྟན༌ན༌ནོག༌།"]], [["སྤེར༌ན༌, ང༌ཞ༌གུན༌ལ༌ རྡུང༌གྱབ༌ ཏངས༌, ཙོན༌ཁང༌ངི༌ ནང༌ང༌ ཀགས༌, སྲོ༌ཡོང༌ཁན༌ནི༌ མི༌ཚོགས༌གུན༌ལ༌ དོང༌ལེན༌ ཅོ༌གོས༌, ཟུགས༌པོ༌ སིང༌ ངལ༌ངལ༌ ཚོག༌པ༌ ལས༌ ཅོས༌པིན༌, ཚན༌ གང༌པོ༌ ཉིད༌མེད༌པ༌ ཕུད༌གོས༌ ཡང༌ ཟ༌རྒྱུ༌ མེད༌པ༌ ལུས༌།"]], [["ང༌ཞ༌གུན༌ནི༌ ནང༌ང༌ ཡོད༌ཁན༌ནི༌ རྩང༌མ༌, ཧ༌གོ༌, ཟོད༌པ༌, ཐུག༌རྗེ༌, དམ༌པའེ༌ ཐུག༌ཉིད༌, དེན༌བའེ༌ ཅེས༌པ༌,"]], [["དྲང༌པོ༌ ཤད༌ཅེས༌, དཀོན༌མཆོག༌གི༌ ཤེད༌དི༌ ནང༌ང༌, ལག༌པ༌ ཡས༌པ༌ དང༌ ཡོ༌མ༌ ཉིས༌ཀོའེ༌ ནང༌ང༌ དྲང༌པོའེ༌ ནོལ༌ཅེས༌སི༌ ལག༌ཆ༌, ཏེ༌གུན༌ནི༌ ང༌ཞའ༌ དཀོན༌མཆོག༌གི༌ དེན༌བའེ༌ ཞབ༌སྟོག༌པ༌ ཨིན༌ཁན༌བོ༌ ལྟན༌ན༌ནོག༌།"]], [["མི༌གུན༌ནི༌ ང༌ཞ༌གུན༌ལ༌ རྩི༌ཝ༌ ཡ༌ ཁྲེལ༌བ༌, སྨད༌ར༌ ཡ༌ སྟོད༌པ༌ ཏང༌ནའང༌, ང༌ཞའེ༌ དཀོན༌མཆོག༌ག༌ ཞབ༌སྟོག༌ ཞུའད༌། ང༌ཞའ༌ དྲང༌པོ༌ ཨིན༌ནའང༌, ཁོང༌གུན༌ནི༌ ང༌ཞ༌གུན༌ལ༌ ཟུས༌མའེ༌ ཞབ༌སྟོག༌པ༌གུན༌ ཨིན༌ནོག༌ ཟེར༌དུག༌།"]], [["ཞན༌ ང༌ཞ༌གུན༌ དཀོན༌མཆོག༌གི༌ ཞབ༌སྟོག༌པ༌ ཨིན༌ཁན༌བོ༌ ཚང༌མའེ༌ ཤེས༌ནའང༌ ཁོང༌གུན༌ནི༌ ང༌ཞ༌གུན༌ལ༌ སྣང༌མེད༌ ཅོ༌རུག༌། ང༌ཞ༌གུན༌ ཤི༌ཅེས༌སི༌ ཉེ༌མོའ༌ ལུས༌ནའང༌ ཏ༌རུང༌ངའང༌ སོན༌ཏེའ༌ ཡོད༌, རྡུང༌གྱབ༌ ཏངས༌ ཨིན༌ནའང༌ སད༌ མ༌སདས༌།"]], [["སྙིང༌གུན༌ནི༌ ནང༌ང༌ རྡུག༌ངལ༌གུན༌ ཡོད༌ནའང༌, ང༌ཞ༌གུན༌ སྐྱིད༌པོ༌ ཡོད༌། ཉལ༌བ༌ཅན༌ ཨིན༌ནའང༌, སེམས༌ཉིད༌དི༌ ཐོག༌ནེ༌ མང༌པོའ༌ ཆུག༌པོ༌ གྱུར༌ཅུག༌གད༌། ཇིག༌རྟེན༌ནི༌ ཐོག༌ནེ༌ ཅའང༌ མེད༌ནའང༌, སེམས༌ཉིད༌དི༌ ཐོག༌ནེ༌ ང༌ཞ༌གུན༌ནི༌ ལག༌ག༌ ཅི༌ཚང༌མ༌ ཡོད༌།"]], [["ཀོ༌རིན༌ཐི༌པ༌ ཛ༌འོ༌གུན༌, ང༌ཞའེ༌ ཁྱོ༌ཞ༌གུན༌ལ༌ དྲང༌པོ༌ ཟེར༌རད༌, ཏ༌ ང༌ཞའེ༌ སྙིང༌ ཁྱོ༌ཞ༌གུན༌ནི༌ ཕིའ༌ སང༌ ཕེས༌ཏེ༌ ཨིན༌།"]], [["ང༌ཞ༌གུན༌ནི༌ ཅེས༌པ༌བོ༌ ཁྱོ༌ཞ༌གུན༌ནི༌ ཕིའ༌ གགས༌ཏེ༌ བོར༌ར༌ མེད༌, ཨིན༌ནའང༌ ཁྱོ༌ཞ༌གུན༌ནི༌ ཅེས༌པ༌བོ༌ ང༌ཞ༌གུན༌ནི༌ ཕིའ༌ གགས༌ཏེ༌ བོར༌དུག༌།"]], [["ངའེ༌ ཁྱོ༌ཞ༌གུན༌ལ༌ ང༌རང༌ངི༌ ཕྲུ༌གུ༌ ཙོགས༌ལ༌ སྤེ༌ར༌ ཏང༌ངད༌, ཁྱོ༌ཞ༌གུན༌ནིའང༌ སྙིང༌བོ༌ སང༌ ཕེས༌སའང༌།"]], [["6:14 ནེ༌ 7:4"], ["ཁྱོ༌ཞའ༌ ཏད༌པ༌ མེད༌ཁན༌གུན༌ ཉམ༌པོ༌ ཛ༌འོ༌ ཉེ༌མོ༌ མ༌གྱུར༌ཤིག༌། དྲང༌པོ༌ ཀ༌ཟུག༌གི༌ ངན༌པའེ༌ ཕྲོ༌པ༌ གྱུར༌ ཉན༌ཨིན༌? འོད༌ ཀ༌ཟུག༌གི༌ མུན༌གྲིག༌ ཉམ༌པོ༌ དྲེས༌ ཉན༌ཨིན༌?"]], [["མ༌ཤི༌ཀ༌ དང༌ ཤེ༌ཏན༌ནི༌ པར༌ལ༌ ཅི༌ བྲེལ༌ ཡོད༌ཀྱག༌? ཅའང༌ མེད༌ཀྱག༌། ཏད༌པ༌ཅན༌ཞིག༌ ཏད༌པ༌ མེད༌ཁན༌ཞིག༌གི༌ ཏད༌པ༌ ཅོ༌ཁན༌བོའེ༌ ནང༌ང༌ དྲེས༌ཉན༌ཨིན༌ན༌? མ༌ནེ༌ མི༌ཉན༌།"]], [["དཀོན༌མཆོག༌གི༌ ཆོད༌ཁང༌ དང༌ སྐུན༌དྲ༌ གུན༌ནི༌ པར༌ལ༌ ཅི༌ བྲེལ༌ ཡོད༌ཀྱག༌? ཅའང༌ མེད༌ཀྱག༌། ང༌དང༌གུན༌, སོན༌པོ༌ དཀོན༌མཆོག༌གི༌ ཆོད༌ཁང༌བོ༌ ཨིན༌ནོག༌, ཀ༌ཟུག༌ དཀོན༌མཆོག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌།"], ["\" 'ང༌ ཏེ༌གུན༌ནི༌ ཕྲོའ༌ དུགས༌ཏེ༌ ཁོང༌གུན༌ ཉམ༌པོ༌ གྲུལ༌ཨིན༌།"], ["ང༌ ཁོང༌གུན༌ནི༌ དཀོན༌མཆོག༌ ཡང༌ ཁོང༌གུན༌ ངའེ༌ མི༌གུན༌ གྱུར༌ཨིན༌།"], ["\""]], [["\"ཏེན༌ན༌བོའེ༌ཕིའ༌ ཏད༌པ༌ མེད༌ཁན༌གུན༌ནི༌ ཕྲོ༌ནེ༌ བིངས༌ཏེ༌"], ["ཁྱོ༌ཞ༌རང༌ ཏེ༌གུན༌ནི༌ ཕྲོ༌ནེ༌ སོ༌སོའ༌ བེ༌ཏེ༌ དུག༌གོས༌།"], ["ཁོང༌གུན༌ནི༌ ཁམ༌ལོག༌གི༌ ཅ༌ལག༌གུན༌ལ༌ ལག༌པ༌ མ༌ཐུག༌ཤིག༌,"], ["ཏེ༌ནེ༌ ངའེ༌ ཁྱོ༌ཞ༌གུན༌ལ༌ གའ༌སུས༌ ཞུ༌ཨིན༌།"]], [["ཡང༌ ང༌ ཁྱོ༌ཞ༌གུན༌ནི༌ ཨ༌བ༌ དང༌ ཁྱོ༌ཞ༌གུན༌"], ["ངའེ༌ བུ༌ཚ༌ དང༌ བུ༌མོ༌གུན༌ གྱུར༌ཨིན༌།"], ["'"], ["གཙོ༌བོ༌ ཀུན༌ཝང༌ དཀོན༌མཆོག༌གི༌ མོལས༌།\""]]], [[["ང༌དང༌གུན༌ལ༌ ཏེ༌ ཞལ༌ཆད༌གུན༌ ཡོད༌ པ༌སང༌, ཛ༌འོ༌གུན༌, ང༌ཏི༌ ཟུགས༌པོ༌ དང༌ སེམས༌ཉིད༌ ཚི༌ཏུ༌ ཅོ༌ཁན༌ ཚང༌མ༌ ཕངས༌ཏེ༌ ང༌དང༌རང༌ རྩང༌མ༌ ཅོ༌ཤིག༌, ཡང༌ དཀོན༌མཆོག༌ག༌ ཀུས༌པ༌ ཅོ༌ཨིན༌ ཁོང༌ངི༌ ཇིགས༌སི༌ ནང༌ང༌ ང༌དང༌རང༌ ཅི༌ས༌ཐོག༌ནེ༌ དམ༌པ༌ གྱུར༌ཅུག༌ཅེས༌ལ༌ ལས༌ ཅོ༌ཤིག༌།"]], [["སྙིང༌ ཤགས༌ཏེ༌ ང༌ཞ༌གུན༌ལ༌ ཅེས༌པ༌ ཅོ༌ཤིག༌གའང༌, ང༌ཞ༌གུན༌ནི༌ སུ༌ཞིག༌གའང༌ ནོར༌ཁྲུལ༌ མ༌ཅོས༌པིན༌, ཡ༌ སུ༌ཞིག༌གའང༌ ལམ༌ ནོར༌ཁན༌ནི༌ཀ༌ ཁྲིད༌ཏེ༌ མ༌ཁྱེར༌པིན༌, ཡ༌ སུ༌ཞིག༌གི༌ ཀ༌ནེའང༌ ཕན༌ཐོགས༌ མ༌ལེན༌པིན༌།"]], [["ཏེ༌བོ༌ ངའེ༌ ཁྱོ༌ཞ༌གུན༌ལ༌ སྐྱོན༌ ཀལ༌ལ༌ ཟེར༌ར༌མེད༌། ངའེ༌ སྔུན༌ལ༌ ཟེར༌པིན༌, ང༌ཞའེ༌ ཁྱོ༌ཞའ༌ འི༌ཟམ༌ ཅེས༌པ༌ ཅོའད༌, ང༌ཞའ༌ ཁྱོ༌ཞ༌ ཉམ༌པོ༌ སོན༌ཏེའ༌ དུག༌ཅེས༌ ཡ༌ ཤི༌ཅེས༌ལའང༌ གྲལ༌གྲིག༌ ཨིན༌།"]], [["ངའ༌ ཁྱོ༌ཞ༌གུན༌ནི༌ ནང༌ང༌ ཚང༌མའེ༌སང༌ མང༌ང༌ ལོ༌ཁྱེལ༌ རག༌, ཡང༌ ཁྱོ༌ཞ༌གུན༌ནི༌ ཕིའ༌ ངའ༌ མ༌སྲན༌ཏྲེ༌ ཕོ༌སོ༌ ཚོར༌ར༌རག༌། རྡུག༌ངལ༌ལི༌ ནང༌ངའང༌, ཁྱོ༌ཞ༌གུན༌ནི༌ ངའ༌ མ༌སྲན༌ཏྲེ༌ སྤོས༌པ༌ ཏངས༌ཏེ༌ ཐད༌ཅུགས༌།"]], [["7:5 ནེ༌ 16"], ["མ༌ཀེ༌དོ༌ནི༌ཡཱ༌ ནང༌ང༌ ལེབ༌བ༌ཅིག༌, ང༌ཞ༌གུན༌ལ༌ ངལ༌ཚོ༌ཅེས༌སི༌ ཏུས༌ མེད༌པིན༌, ཅིའ༌ཟེར༌ན༌ ང༌ཞ༌གུན༌ལ༌ ཆོགས༌ ཚང༌མ༌ནེ༌ ནགས༌ དང༌ བར༌དོ༌ ཐོང༌, ཏེ༌བོ༌ ནི༌ ཕི༌ལོག༌ནེ༌ གྱབ༌གལ༌ ཅོ༌ཁན༌ དང༌ སེམས༌སི༌ ནང༌ང༌ ཚེར༌ཁ༌ གུན༌ ཨིན༌།"]], [["ཨིན༌ནའང༌ སྤོས༌པ༌ མེད༌ཁན༌གུན༌ལ༌ སྤོས༌པ༌ སྐྱེ༌ ཅུག༌ག༌ ཛད༌ཁན༌ནི༌ དཀོན༌མཆོག༌གི༌, ཏི༌ཏུས༌ ང༌ཞའ༌ ཡོད༌ས༌ ལེབ༌ ཅུག༌ག༌ ཛད༌ཏེ༌, ང༌ཞ༌གུན༌ལ༌ སྤོས༌པ༌ སྐྱེ༌ ཅུག༌ག༌ ཛདས༌།"]], [["ཁོ༌ ང༌ཞ༌གུན༌ནི༌ ཕྲོའ༌ ལེབ༌ཅེས༌ མ༌ཚད༌, ཁྱོ༌ཞ༌གུན༌ནི༌ ཁོའ༌ སྤོས༌པ༌ ཏང༌ཅེས༌པོ༌ ཚོར༌ཏེ༌, ངའ༌ མ༌ ཐད༌པོ༌ སོང༌། ཁྱོ༌ཞ༌གུན༌ནི༌ ངའ༌ ཐོང༌ཅེས༌སི༌ སྲན༌ཏྲེ༌ དོད༌པ༌, ངའ༌ ཚེར༌ཁ༌ ལྟན༌ཅེས༌སི༌ ཕིའ༌ ཁྱོ༌ཞ༌གུན༌ སྐྱོ༌མོ༌ ཆ༌ཅེས༌, ཡང༌ ངའེ༌ ཏོན༌ལ༌ ཁྱོ༌ཞ༌གུན༌ནི༌ སམ༌བ༌ ཏང༌ཅེས༌གུན༌ ཚོར༌ཏེ༌, ངའ༌ མ༌ ཐད༌པོ༌ སོང༌།"]], [["ཞན༌ ངའེ༌ སྔུན༌ནི༌ ཨི༌གེ༌བོའེ༌ ཁྱོ༌ཞ༌གུན༌ནི༌ སེམས༌སྐྱོ༌མོ༌ ཅོས༌ཏེ༌ ཡོད༌ནའང༌, དག༌ས༌ ངའ༌ གྱོད༌པ༌ མེ༌རག༌། ཏེ༌བོ༌ ཀལ༌ཏེ༌ སྟིང༌ནེ༌ ངའེ༌ གྱོད༌པ༌ ཅོས༌པིན༌, ཅིའ༌ཟེར༌ན༌ ངའ༌ གྱུས༌སོང༌ ཏེ༌ ཨི༌གེ༌བོའེ༌, ཏུས༌ ཉུ༌ངུན༌ཞིག༌ ཁྱོ༌ཞ༌གུན༌ནི༌ སེམས༌སྐྱོ༌མོ༌ ཅོས༌ཏོག༌།"]], [["ཅི༌ཨིན༌ནའང༌, ཏེ༌བོ༌ ཀལ༌ཅེས༌པོའ༌ ངའ༌ ཐད༌པོ༌ རག༌, ཏེ༌བོ༌ ཁྱོ༌ཞ༌གུན༌ལ༌ ཚེར༌ཁ༌ བྱུང༌ཅུག༌ཅེས༌ མན༌པ༌, ཏེ༌ ཚེར༌ཁ༌བོའེ༌, ཁྱོ༌ཞ༌གུན༌ལ༌ གྱོད༌པ༌ སྐྱེ༌ཅུགས༌ཏེ༌, ཁྱོ༌ཞའེ༌ མི༌ཚེ༌ ཕུད༌ཚུལ༌བོ༌ སྤོ༌ཅུགས༌། ཏེ༌བོ༌ དཀོན༌མཆོག༌གི༌ ཁོང༌རང༌ངི༌ མི༌གུན༌ལ༌ བྱུང༌ཅུག༌ཅེས༌སི༌ ཐུགས༌དོད༌ ཡོད༌ཁན༌ནི༌ ཚེར༌ཁའེ༌ རིགས༌ཤིག༌ ཨིན༌ནོག༌, སོང༌པ༌སང༌ ང༌ཞའེ༌, ཁྱོ༌ཞ༌གུན༌ལ༌ ཅི༌ཞིག༌གི༌ ཐོག༌ནེའང༌ ནོད༌པ༌ མ༌སྐྱལ༌པིན༌།"]], [["དཀོན༌མཆོག༌གི༌ ང༌དང༌གུན༌ལ༌ ཐོང༌ངོམས༌ ཆ༌ཅུག༌ག༌ ཛད༌ཅེས༌སི༌ ཚེར༌ཁ༌བོའེ༌, ང༌དང༌གུན༌ སྡིག༌པ༌ནེ༌ ཐག༌རིང༌ང༌ ཁྱེར༌ར༌ ཛད༌ཅེས༌ དང༌ ཐར༌པ༌ ཐོབ༌ ཅུག༌ག༌ ཛད༌ད༌ནོག༌། ཏེ༌ཙོགས༌སི༌ ཚེར༌ཁའེ༌ ཕིའ༌ གྱོད༌པ༌ ཅོ༌གོས༌ མེད༌པ༌ ཨིན༌ནོག༌, ཨིན༌ནའང༌ གྱོད༌པ༌ མེད༌ཁན༌ནི༌ ཇིག༌རྟེན༌ནི༌ ཚེར༌ཁའེ༌ ཐའ༌མེད༌པའེ༌ ཤི༌ཅེས༌ ཁྱོང༌ང༌ནོག༌།"]], [["ལྟོས༌ཤིག༌, དཀོན༌མཆོག༌ ཐུགས༌ཐད༌ ཅུག༌ཁན༌ནི༌ གྱོད༌པའེ༌, ཁྱོ༌ཞ༌གུན༌ནི༌ ནང༌ང༌ ཀ༌ཟུག༌ ལས༌ ཟང༌པོའེ༌ བྲས༌བུ༌ སྨིན༌དུག༌, སྤེར༌ན༌ སེམས༌སི༌ ནང༌ང༌ དྲང༌པོ༌ ཡང༌ སྐྱོན༌ ཕོག༌ཁན༌གུན༌ མེད༌ཁན༌ ཅོ༌ཅེས༌སི༌ དོད༌པ༌, སྡིག༌པ༌ ཅོ༌ཁན༌གུན༌ནི༌ཀ༌ སྲོ༌ སྲན༌ཏྲེ༌, སྡིག༌པའེ༌ ཇིགས༌ནང༌, ང༌ ཐོང༌ཅེས༌སི༌ དོད༌པ༌, ངའེ༌ ལབ༌ཞ༌གུན༌ ཁ༌ ཉན༌ཅེས༌ལ༌ རིང༌ཤེས༌, ནོར༌ཁྲུལ༌ ཅོ༌ཁན༌བོའ༌ གྱོགས༌པ༌ ཆད༌པ༌ ཀལ༌ཅེས༌, ཏེ༌ ཚང༌མ༌ གྱུད༌ཏེ༌, ཁྱོ༌ཞ༌གུན༌ ནོངས༌མེད༌ ཨིན༌ཁན༌བོ༌ ཁྱོ༌ཞ༌རང༌ངི༌ ལྟན༌ཏེ༌ ཨིན༌ནོག༌།"]], [["ངའེ༌ སྔུན༌མའེ༌ ཨི༌གེ༌བོ༌, ནོར༌ཁྲུལ༌ ཅོ༌ཁན༌ ཡ༌ ནོད༌པ༌ ཕོག༌ཁན༌ གུན༌ནི༌ སྐོར༌ལ༌ མ༌བྲིས༌པིན༌, ཨིན༌ནའང༌ དཀོན༌མཆོག༌གི༌ སྐུན༌དུན༌ལ༌, ཁྱོ༌ཞ༌གུན༌, ང༌ཞའེ༌ ཕིའ༌ ཙམ༌ཤིག༌གི༌ དད༌ཅན༌ ཨིན༌ ཏེ༌བོ༌ ཁྱོ༌ཞ༌རང༌ངི༌ ཐོང༌ཉན༌ཅེས༌སི༌ གྱུན༌ཚན༌བོའེ༌ ཕིའ༌ བྲིས༌པིན༌།"]], [["ཏེ༌བོའེ༌ ཞས༌ཏེ༌ ང༌ཞ༌གུན༌ལ༌ སྤོས༌པ༌ སྐྱེས༌ཏེ༌ རག༌།"], ["ང༌ཞའ༌ སྤོས༌པ༌གུན༌ནི༌ ནན༌མའ༌, ཁྱོ༌ཞའེ༌ སྤུན༌ ཏི༌ཏུས༌ལ༌ གའ༌སུས༌ ཡང༌ སེམས༌སི༌ ནང༌ང༌ ཞི༌དེ༌ ཁྱོངས༌ཏེ༌ ཐད༌པོ༌ ཆ༌ཅུག༌ཅེས༌པོའ༌ ང༌ཞ༌གུན༌ མ༌ ཐད༌པོ༌ སོང༌།"]], [["ཁྱོ༌ཞའེ༌ ཕིའ༌ ང༌ ཙམ༌ཤིག༌གི༌ ཕོ༌སོ༌ ཚོར༌ཁན༌བོ༌ ངའེ༌ ཏི༌ཏུས༌ལ༌ ཤད༌པིན༌, ཡང༌ ཁྱོ༌ཞ༌གུན༌ནི༌ ངའེ༌ རེ༌ཝ༌ མ༌ཅག༌ག༌ ཨིན༌ནོག༌། ཏེ༌བོའེ༌ཕིའ༌ ངའེ༌ ཁྱོ༌ཞ༌གུན༌ལ༌ ཏུས༌གྱུན༌ དྲང༌པོ༌ ཤད༌ད༌ ཙོགས༌ལ༌ དག༌སའང༌ ངའེ༌ ཁྱོ༌ཞའེ༌ སྐོར༌ལ༌ སྤུན༌ ཏི༌ཏུས༌སི༌ དུན༌ལ༌ ཕོ༌སོ༌ ཅོ༌ཁན༌བོ༌ དེན༌བ༌ ཨིན༌ཁན༌ ལྟན༌ན༌ནོག༌།"]], [["ཁྱོ༌ཞ༌གུན༌ནི༌ ཁོའེ༌ ཁའ༌ཉན༌ཏེ༌ ཇིགས༌ དང༌ སྙིང༌ངི༌ ཐིལ༌ནེ༌ ཀུས༌པ༌ ཉམ༌པོ༌ གའ༌སུས༌ ཞུ༌ཁན༌གུན༌, ཨིད༌ཏུ༌ ཅོས༌ཏེ༌ ཁོའེ༌ ཁྱོ༌ཞ༌གུན༌ལ༌ སྔུན༌ནི༌ སང༌ མང༌ང༌ ཡ༌ཤ༌ ཅོ༌རུག༌།"]], [["ང༌ མ༌སྲན༌ཏྲེ༌ ཐད༌པོ༌ རག༌ ཅིའ༌ཟེར༌ན༌ ངའ༌ ཁྱོ༌ཞ༌གུན༌ནི༌ ནང༌ང༌ ཐར༌ཁྱེལ༌པའེ༌ ལོ༌ཁྱེལ༌ རག༌།"]]], [[["8:1 ནེ༌ 15"], ["སྤུན༌གུན༌ དཀོན༌མཆོག༌གི༌ མ༌ཀེ༌དོ༌ནི༌ཡཱའེ༌ ཆོས༌ཚོགས༌གུན༌ནི༌ ནང༌ང༌ ཁོང༌རང༌ངི༌ ཐུག༌རྗེའེ༌ གྱུད༌ཏེ༌ ཛད༌ཁན༌གུན༌, ངའེ༌ ཁྱོ༌ཞ༌གུན༌ལ༌ ཧ༌གོ༌ ཅུག༌ཉིན༌རག༌།"]], [["ཁོང༌གུན༌ལ༌ ནགས༌ དང༌ བར༌དོ༌ མང༌པོའེ༌ ཚོད༌ལྟ༌ ཡོངས༌ ཡང༌ མངས༌ཏེའང༌ ཉལ༌བ༌ཅན༌ ཨིན༌ཨིན༌ནའང༌ སྐྱིད༌པོ༌ ཁོང༌གུན༌ནི༌ ནང༌ནེ༌ ལུད༌ཏེ༌ ཆ༌ཅེས༌པོའེ༌, ཁོང༌གུན༌ སྙིང༌ སང༌ ཕེས༌ཏེ༌ སལ༌ཁན༌གུན༌ ཨིན༌ནོག༌།"]], [["ཁོང༌གུན༌ནི༌ ཁྱུད༌ ནང༌ཞིན༌ ཙམ༌ཤིག༌ ཏང༌ཉན༌ནའང༌ ཏངས༌ མ༌ཚད༌, ཏེ༌སང༌ མང༌ང༌ ཏང༌ཁན༌བོའ༌ ངའེ༌ སྤང༌པོ༌ ཏང༌ ཉན༌ཅེས༌རག༌, ཡང༌ ཏེ༌བོ༌ ཁོང༌གུན༌ནི༌ ཐད༌པོ༌ ཉམ༌པོ༌ ཅོ༌རུག༌།"]], [["ཡེ༌རུ༌ཤ༌ལེམ༌མི༌ གྱལ༌སའེ༌ ནང༌ང༌ ཡོད༌ཁན༌ནི༌ ཏད༌པ༌ཅན༌གུན༌ལ༌ རོགས༌ ཅོ༌ཅེས༌སི༌ རྩི༌ཝའེ༌ ནང༌ང༌ ཁོང༌གུན༌ནིའང༌ ཁག༌ ལེན༌ཉན༌ཅེས༌ལ༌, ང༌ཞའ༌ ཡང༌ནེ༌ ཡང༌ ཇུ༌ཇུ༌ ཟེར༌ཨིན༌ ཞུ༌ཝ༌ ཕུལ༌དུག༌།"]], [["ཡང༌ ཁོང༌གུན༌ནི༌ ང༌ཞའེ༌ སམ༌ཁན༌ནི༌ སང༌ མང༌ང༌ ཅོས༌, ཅིའ༌ཟེར༌ན༌ དཀོན༌མཆོག༌གི༌ ཐུག༌གོངས༌ ནང༌ཞིན༌ལ༌ ཁོང༌རང༌གུན༌ ཏང༌པོ༌, གཙོ༌བོ༌ ཡེ༌ཤུའ༌ ཏེ༌ནེ༌ ང༌ཞ༌གུན༌ལ༌ ཏང༌དུག༌།"]], [["ཏེན༌ན༌བོའེ༌ཕིའ༌ ང༌ཞ༌གུན༌ནི༌ སྤུན༌ ཏི༌ཏུས༌སི༌, གོ༌མ༌ ཁྱོ༌ཞ༌གུན༌ལ༌ པེ༌ནེ༌ རོགས༌གུན༌ ལྡུས༌ཏེ༌ ཁྱོང༌ཅེས༌ གོ༌ཟུག༌ ཅོ༌ཅེས༌ལ༌ སྤོས༌པ༌ ཏངས༌། ཏེ༌ པེ༌ནེ༌ རོགས༌གུན༌ ལྡུ༌ཅེས༌པོ༌ གྲུབ༌ཅུག༌ཅེས༌ལ༌ སྤོས༌པ༌ ཏང༌ཅེས༌སི༌ ཕིའ༌, ངའེ༌ ཁོའ༌ ཁྱོ༌ཞའེ༌ཀ༌ ལོགས༌ཏེ༌ ཆ༌ཅེས༌ལ༌ ཞུ༌ཝ༌ ཕུལ༌ལད༌།"]], [["ཁྱོ༌ཞ༌གུན༌ནི༌ ལས༌ མང༌པོའེ༌ ནང༌ང༌ མ༌ གྱལ༌ལ༌ ཅོས༌ཏེ༌ ཨིན༌ནོག༌, སྤེར༌ན༌ ཏད༌པའེ༌ ནང༌ང༌, སྤེ༌ར༌ ཏང༌ཅེས༌སི༌ ནང༌ང༌, ཤེས༌རབས༌སི༌ ནང༌ང༌, ལས༌ ཅོ༌ཅེས༌སི༌ དོད༌པའེ༌ ནང༌ང༌, ཡང༌ ང༌ཞའེ༌ ཕིའ༌ ཁྱོ༌ཞ༌གུན༌ནི༌ ཅེས༌པའེ༌ ནང༌ང༌། ངའེ༌ དོད༌པ༌བོ༌ ནི༌, ཁྱོ༌ཞའེ༌ སྙིང༌ ཕེས༌ཏེ༌ ཏང༌ཅེས༌སི༌ ལས༌པོའེ༌ ནང༌ངའང༌ གྱལ༌ལ༌ ཅོ༌གོ༌ཤེས༌ ཨིན༌ནོག༌ སམ༌མ༌རག༌།"]], [["ངའེ༌ ཁྱོ༌ཞ༌གུན༌ལ༌ ཏེ༌བོ༌ ཅོས༌ ཟེར༌ཏེ༌ བཀའ༌ ཏང༌ང༌མེད༌, ཨིན༌ནའང༌ ངའེ༌ ཞན༌ཡང༌ ཆོས༌ཚོགས༌སི༌ ཏང༌དོད༌ཅན༌གུན༌ ཉམ༌པོ༌ ལྡུར༌ཏེ༌ ཁྱོ༌ཞ༌གུན༌ནི༌ ཅེས༌པ༌ ཙམ༌ཤིག༌གི༌ དྲང༌པོ༌ ཨིན༌ཁན༌བོ༌, ཚོད༌ལྟ༌ ཉིན༌རག༌།"]], [["ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌བོ༌ ཁྱོ༌ཞ༌གུན༌ལ༌ གྱུས༌ཡོད༌ཏེ༌ ཨིན༌ནོག༌། ཞན༌ ནམ༌ཁའེ༌ ནང༌ང༌ ཁོང༌ ཆུག༌པོ༌ ཨིན༌ནའང༌, ཁྱོ༌ཞ༌གུན༌ནི༌ ཏོན༌ལ༌ ཁོང༌ ཉལ༌བ༌ཅན༌ གྱུར༌ར༌ ཛདས༌། ཁྱོ༌ཞ༌གུན༌ ནམ༌ཁའེ༌ ནང༌ང༌ ཆུག༌པོ༌ གྱུར༌ཅུག༌ཅེས༌སི༌ ཕིའ༌, ཁོང༌ ཉལ༌བ༌ཅན༌ གྱུར༌ར༌ ཛདས༌།"]], [["འི༌བོ༌ ངའེ༌ ཁ༌ད༌ ཨིན༌, ལོ༌ ཅིག༌གི༌ སྔུན༌ལ༌ ཁྱོ༌ཞ༌གུན༌ནི༌ གོ༌ཟུག༌ ཅོ༌ཁན༌ནི༌ ལས༌པོ༌, གྲུབ༌ཅུག༌ན༌ གྱལ༌ལ༌ ཆ༌ཅེས༌ ཨིན༌ནོག༌། སྔུན༌མའེ༌ ལོའེ༌ ནང༌ང༌ ཁྱོ༌ཞ༌གུན༌ ཏང༌པོ༌རང༌ ཨིན༌པིན༌, ཀ༌གུན༌ནི༌ ཡེ༌རུ༌ཤ༌ལེམ༌མི༌ ནང༌ང༌ ཡོད༌ཁན༌ནི༌ མ༌ཤི༌ཀ༌པ༌གུན༌ལ༌ པེ༌ནེ༌ ཏང༌ཅེས༌སི༌ དོད༌པ༌ ཡོད༌ཅེས༌ མ༌ཚད༌ ཏངས༌ཏེའང༌ ཨིན༌པིན༌།"]], [["ཏ༌ ཁྱོ༌ཞ༌གུན༌ནི༌ ཀ༌ལས༌པོ༌ སྔུན༌ལ༌ གོ༌ཟུག༌ ཅོས༌ ཏེ༌བོ༌ གྲུབ༌ཅུག༌ གོ༌ཤེས༌ ཨིན༌ནོག༌། ཁྱོ༌ཞ༌གུན༌ནི༌ སྔུན༌ལ༌ ཏང༌ཅེས༌སི༌ སེམས༌སི༌ དོད༌པ༌བོ༌, དག༌ས༌ ཏེན༌ན༌ ཙོགས༌ལ༌ ཏང༌ཅེས༌སི༌ ནང༌ང༌ སྟོན༌ཤིག༌, རང༌རང༌ངི༌ ཁྱུད༌ ནང༌ཞིན༌ལ༌ ཏོང༌ཤིག༌།"]], [["ཁྱོ༌ཞ༌གུན༌ནི༌ ཅི༌ཞིག༌ ཏང༌ཅེས༌སི༌ ཐག༌ཅད༌ ཅོས༌ གལ༌ཏེས༌ རིངས༌ཨིན༌ཞིག༌ ཏང༌ན༌, ཏེ༌བོའེ༌ དཀོན༌མཆོག༌ ཐུག༌ཉེས༌ ཤུག༌ག༌ནོག༌, ཡང༌ ཏེ༌བོ༌ ཁྱོ༌ཞ༌གུན༌ནི༌ ཏང༌ཅེས༌སི༌ ཁྱུད༌ནེ༌ ཐལ༌ཏེ༌ མན༌པ༌, ཁྱོ༌ཞ༌རང༌ངི༌ ཁྱུད༌ ནང༌ཞིན༌ ཏང༌གོས༌།"]], [["འོ༌ན༌ ངའེ༌ དོད༌པ༌ ནི༌, ཁྱོ༌ཞ༌གུན༌ནི༌ ཏང༌ཅེས༌པོའེ༌, ཞན༌མ༌གུན༌ནི༌ མི༌ཚེ༌བོ༌ ལ༌མོ༌ཞིག༌ ཡང༌ ཁྱོ༌ཞ༌རང༌གུན༌ནི༌ མི༌ཚེ༌བོ༌ ཀགས༌པོ༌ཞིག༌ གྱུར༌ཅུག༌ཅེས༌པོ༌ མན༌, ཨིན༌ནའང༌ ཚང༌མའ༌ དྲན༌དྲ༌ ཡོང༌གོ༌ཤེས༌པོ༌ ཨིན༌།"]], [["དག༌ས༌ ཁྱོ༌ཞ༌གུན༌ནི༌ ལག༌ག༌ མང༌པོ༌ ཡོད༌ པ༌སང༌, སྒོས༌དོམ༌ ཡོད༌ཁན༌གུན༌ལ༌ རོགས༌ ཅོ༌ཉན༌ཨིན༌། ཡོང༌ཅེས༌ཅན༌ནི༌ ཏུས༌སི༌ ནང༌ང༌, ཁོང༌གུན༌ལ༌ མང༌པོ༌ ཇོར༌ཏེ༌ ཁྱོ༌ཞ༌གུན༌ལ༌ སྒོས༌དོམ༌ ཡོད༌ ཟ༌ནེ༌, ཁྱོ༌ཞ༌ ཉམ༌པོ༌ བགོ༌ཨིན༌, ཏེ༌ནེ༌ ཚང༌མ༌ དྲན༌དྲ༌ གྱུར༌ཨིན༌།"]], [["ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌།"], ["\"མང༌པོ༌ ལྡུས༌ཏེ༌ ཁྱོང༌ཁན༌གུན༌ནི༌ ལག༌ག༌"], ["གོད༌ལ༌ ཏང༌ཅེས༌ལ༌ མ༌ལུས༌ས༌ ཨིན༌ནོག༌།"], ["ཡང༌ ཉུ༌ངུན༌ ལྡུས༌ཏེ༌ ཁྱོང༌ཁན༌གུན༌ནི༌"], ["སྒོས༌དོམ༌ དྲན༌དྲ༌ སོང༌ཏེ༌ ཨིན༌ནོག༌།\""]], [["8:16 ནེ༌ 24"], ["ཨིན༌ནའང༌ དཀོན༌མཆོག༌ག༌ ཐུག༌རྗེ༌ཆེ༌, ཁོང༌ངི༌ ང༌ཞའེ༌ སྤུན༌ ཏི༌ཏུས༌ལའང༌, ཁྱོ༌ཞ༌གུན༌ནི༌ ཕིའ༌ ངའེ༌ ནང༌ང༌ ཡོད༌ཁན༌ནི༌ དོད༌པ༌གུན༌ ཙོགས༌ སལ༌ལ༌ ཛད༌ཏེ༌ དུག༌།"]], [["ཏི༌ཏུས༌སི༌, ཁྱོ༌ཞའ༌ ཐུག༌ག༌ལ༌ ཡང༌སྐྱར༌ སོང༌ ཟེར༌ཁན༌ནི༌ ང༌ཞའེ༌ ཞུ༌ཝ༌བོའ༌ ཐད༌པོ༌ ཅོས༌། དེན༌བ༌, ཁོ༌ ཁོ༌རང༌, སོང༌ཏེ༌ ཁྱོ༌ཞ༌གུན༌ལ༌ ཐུག༌ཅེས༌ལ༌, རིངས༌ཏེ༌ ཤི༌རུག༌།"]], [["ང༌ཞ༌གུན༌ནི༌ ཞན༌ སྤུན༌ཞིག༌གའང༌, ཏི༌ཏུས༌ ཉམ༌པོ༌ ལམ༌ཅུག༌གད༌། ཆོས༌ཚོགས༌ ཚང༌མའེ༌ ཁོའ༌ གའ༌མོའེ༌ ནས༌ཚུལ༌ ཤད༌ཅེས༌སི༌ ཞབ༌སྟོག༌གི༌ ཕིའ༌ སྟོད༌པ༌ ཕུལ༌དུག༌།"]], [["ང༌ཞའེ༌ ཡེ༌རུ༌ཤ༌ལེམ༌མི༌ ནང༌ང༌ ཡོད༌ཁན༌ནི༌ ཏད༌པ༌ཅན༌གུན༌ནི༌ ཕིའ༌ པེ༌ནེ༌ རོགས༌གུན༌ ཁྱེར༌ ཟ༌ནེ༌, ང༌ཞ༌གུན༌ལ༌ རོགས༌ ཅོ༌ཅེས༌སི༌ ཕིའ༌, ཆོས༌ཚོགས༌གུན༌ནི༌ ཁོ༌ ལྡམས༌ཏེ༌ ཨིན༌པིན༌, ཏེ༌ ཞབ༌སྟོག༌གུན༌ ནི༌, གཙོ༌བོ༌ ཡེ༌ཤུའ༌ སྤལ༌ ཁྱོང༌ཅེས༌ ཡང༌ ང༌ཞ༌གུན༌ རོགས༌ ཅོ༌ཅེས༌ལ༌ རིངས༌ཨིན༌ ཡོད༌ཁན༌ ལྟན༌ན༌ནོག༌།"]], [["ང༌ཞའ༌ པེ༌ནེ༌ མང༌པོའེ༌ རོགས༌པོ༌ ནོར༌ཏེ༌ ཀོལ༌དུག༌ ཟེར༌ཅེས༌ནེ༌ སྐྱོབ༌ཅེས༌སི༌ ཕིའ༌, ང༌ཞའེ༌ ཁོ༌ དང༌ ཏི༌ཏུས༌ ཉིས༌ཀོ༌ ང༌ཞའ༌ ཉམ༌པོ༌ ཡེ༌རུ༌ཤ༌ལེམ༌མི༌ གྱལ༌ས༌ ཁྱེར༌ཨིན༌།"]], [["ང༌ཞ༌གུན༌ནི༌ ཅོ༌ཁན༌ དྲང༌པོ༌ ཨིན༌ཁན༌བོ༌ གཙོ༌བོའེ༌ ཟིག༌ཤེས༌ མ༌ཚད༌ མི༌གུན༌ནིའང༌ ཐོང༌ཅེས༌ལ༌ རྩོན༌གྲུས༌ ཅོའད༌།"]], [["ང༌ཞ༌གུན༌ནི༌ ཁོང༌ ཉིས༌ཀོ༌ ཉམ༌པོ༌ ཞན༌ཡང༌ སྤུན༌ཞིག༌གའང༌ ལམ༌ཅུག༌གད༌, ཁོའེ༌ ཏུས༌སྐབས༌ མང༌པོ༌ཞིག༌གི༌ ནང༌ང༌, ཁོ༌རང༌ ཙམ༌ཤིག༌གི༌ གཙོ༌བོའ༌ ཞབ༌སྟོག༌ ཞུ༌ཅེས༌ལ༌ རིངས༌ཨིན༌ ཡོད༌ཁན༌བོ༌, ལན༌ མང༌པོ༌ ལྟན༌ཏེ༌ ཏངས༌། ཁྱོ༌ཞ༌གུན༌ནི༌ ནང༌ང༌ མང༌ང༌ ལོ༌ཁྱེལ༌ ཡོད༌ཅེས༌པོའེ༌, ཏ༌ དག༌ས༌ ཁོ༌ མང༌ང༌ རིངས༌ཨིན༌ ཨིན༌ནོག༌།"]], [["ཏི༌ཏུས༌ ནི༌, ངའེ༌ ཕྲོ༌པ༌ ང༌ ཉམ༌པོ༌ ཁྱོ༌ཞའ༌ རོགས༌ ཅོ༌ཁན༌བོ༌ ཨིན༌, ཡང༌ ཁོ༌ ཉམ༌པོ༌ ཡོད༌ཁན༌ནི༌ སྤུན༌ ཉིས༌ཀོ༌, ཆོས༌ཚོགས༌གུན༌ནི༌ ལམ༌ཅུགས༌ཏེ༌ ཨིན༌, ཡང༌ མ༌ཤི༌ཀའ༌ རྩི༌ཝ༌ ཁྱོང༌ང༌ནོག༌།"]], [["ཏེན༌ན༌བོའེ༌ཕིའ༌ ཁོང༌ སུམ༌ཀོ༌ དང༌ ཞན༌ ཆོས༌ཚོགས༌གུན༌ནི༌ དུན༌ལ༌ ཁྱོ༌ཞའེ༌ ཅེས༌པ༌ དང༌ ང༌ཞའེ༌ ཁྱོ༌ཞ༌གུན༌ནི༌ སྐོར༌ལ༌ ཕོ༌སོ༌ ཅོ༌ཁན༌བོ༌ ཏན༌ཏན༌ ཨིན༌ཁན༌ སྟོན༌ཤིག༌།"]]], [[["9:1 ནེ༌ 15"], ["ཡེ༌རུ༌ཤ༌ལེམ༌མི༌ ཏད༌པ༌ཅན༌གུན༌ནི༌ ཕིའ༌ ཞབ༌སྟོག༌གི༌ སྐོར༌ལ༌ ངའེ༌ ཁྱོ༌ཞ༌གུན༌ལ༌ བྲི༌གོས༌ མེད༌པ༌ ཨིན༌ནོག༌།"]], [["ཅིའ༌ཟེར༌ན༌ ཁྱོ༌ཞའ༌ ཀོ༌རིན༌ཐི༌ ཆོས༌ཚོགས༌གུན༌ རོགས༌ ཅོ༌ཅེས༌ལ༌ ཙམ༌ཤིག༌ རིངས༌ཨིན༌ ཡོད༌ཁན༌བོ༌ ངའ༌ གྱུས༌ཡོད༌། ཡང༌ ཁྱོ༌ཞའ༌ ཨ༌ཀ༌ཡཱའེ༌"], ["ནང༌ང༌ ཡོད༌ཁན༌གུན༌ནི༌, ལོ༌ ཅིག༌ནེ༌ པར༌ལ༌ རོགས༌སི༌ པེ༌ནེ༌ ཀལ༌ཆོག༌ཆོག༌ ཡོད༌ཁན༌བོ༌, ངའེ༌ མ༌ཀེ༌དོ༌ནི༌ཡཱའེ༌ ཆོས༌ཚོགས༌གུན༌ནི༌ དུན༌ལ༌ ཕོ༌སོ༌ ཅོས༌ཏེ༌ ཤད༌པིན༌། དེན༌བ༌, ཁྱོ༌ཞ༌གུན༌ནི༌ རོགས༌ ཅོ༌ཅེས༌སི༌ དོད༌པ༌ ཆེན༌མོའེ༌ ཞས༌ཏེ༌, མ༌ཀེ༌དོ༌ནི༌ཡཱའེ༌ ནང༌ང༌ ཡོད༌ཁན༌ནི༌ ཏད༌པ༌ཅན༌ མང༌པོ༌ཞིག༌གིའང༌ ཏང༌ཅེས༌ གོ༌ཟུག༌།"]], [["ཨིན༌ནའང༌ ཁྱོ༌ཞ༌གུན༌ནི༌ སྐོར༌ལ༌ ངའེ༌ ཕོ༌སོ༌ ཅོ༌ཁན༌བོ༌ ནོར༌ཏེ༌ མན༌ཁན༌ ཡང༌ ངའེ༌ ཟེར༌ཁན༌ ཙོགས༌ལ༌ ཁྱོ༌ཞ༌གུན༌ནི༌ པེ༌ནེ༌ ཚང༌མ༌ ལྡུས༌ཏེ༌ གྲལ༌གྲིག༌ ཅོ༌ཐུབ༌ཅེས༌སི༌ ཕིའ༌, ངའེ༌ ཁྱོ༌ཞ༌གུན༌ནི༌ཀ༌ འི༌ སྤུན༌ སུམ༌ཀོ༌ ཀལ༌ལད༌།"]], [["གལ༌ཏེས༌ མ༌ཀེ༌དོ༌ནི༌ཡཱའེ༌ ཏད༌པ༌ཅན༌ ཁ༌ཅིག༌ ངའ༌ ཉམ༌པོ༌ ཡོངས༌ཏེ༌ ཁྱོ༌ཞ༌གུན༌ གྲལ༌གྲིག༌ མེད༌ཁན༌བོ༌ ཐོང༌ན༌, ཏེ༌ནེ༌ ངའེ༌ ཕོ༌སོ༌ ཅོ༌ཁན༌བོའེ༌ཀ༌ ང༌ ཅིག༌པོ༌ མ༌ཚད༌ ཁྱོ༌ཞ༌གུན༌ནའང༌ ཁྲེལ༌བ༌ ཆ༌ཅེས༌ ཨིན༌ནོག༌།"]], [["ཏེ༌ནེ༌ ཁྱོ༌ཞ༌གུན༌ནི༌ དམ༌ཆ༌ ཅོས༌ཁན༌ནི༌ པེ༌ནེ༌གུན༌ གྲལ༌གྲིག༌ ཡོད༌ཅེས༌སི༌ ཕིའ༌ ངའེ༌ འི༌ སྤུན༌ ཚང༌ཀོ༌ ངའེ༌ སང༌ སྔུན༌ལ༌ ལམ༌ཅུག༌གད༌། ཨིན༌ནའང༌ ཏེ༌བོ༌ ཏང༌ཉིན༌ མེད༌ཨིན༌ ཏང༌ཁན༌ནི༌ སྐྱེས༌ཤིག༌ མན༌པ༌, ཐད༌ཏེ༌ ཏང༌ཁན༌ནི༌ སྐྱེས༌ཤིག༌ ཡོང༌གོས༌ སམ༌མ༌རག༌།"]], [["འི༌བོ༌ མ༌ཞེད༌ཤིག༌, ས༌འོན༌ ཉུ༌ངུན༌ ཏབ༌ཁན༌ནི༌ ཞིང༌བད༌པ༌ཞིག༌ག༌ སྟོན༌ཐོག༌གའང༌, ཉུ༌ངུན༌ཞིག༌ མ༌ནེ༌ སྨིན༌ན༌ མ༌ནོག༌། ཨིན༌ནའང༌ སྙིང༌ ཕེས༌ཏེ༌ ས༌འོན༌ ཏབ༌ཁན༌བོའེ༌ སྟོན༌ཐོག༌གའང༌, མང༌པོ༌ རྔ༌ཨེན༌།"]], [["ཙམ༌ཤིག༌ ཏང༌ཉན༌ཅེས༌རག༌, ཏེ༌བོ༌ ཁྱོ༌ཞའ༌ རེ༌རེའེ༌ རང༌ངི༌ སྙིང༌ངི༌ ནང༌ང༌ ཐག༌ཅད༌གོས༌། སེམས༌ མ༌ཐད༌ད༌ ཡ༌ ཝང༌ངི༌ ནང༌ང༌ མ༌ཏང༌ཤིག༌, ཅིའ༌ཟེར༌ན༌ དཀོན༌མཆོག༌ ཐད༌པོ༌ ཉམ༌པོ༌ ཏང༌ཁན༌བོའ༌ ཐུགས༌ཐད༌ད༌ ཛད༌ད༌ནོག༌།"]], [["ཡང༌ དཀོན༌མཆོག༌གི༌ ཁྱོ༌ཞ༌གུན༌ལ༌ སྒོས༌དོམ༌གུན༌ སྙིང༌ ཕེས༌ཏེ༌ སལ༌ལ༌ ཛད༌ད༌ནོག༌། ཏེ༌ནེ༌ ཏུས༌གྱུན༌ ཁྱོ༌ཞའེ༌ སྒོས༌དོམ༌ ཚང༌མ༌ གྲུབ༌ཅེས༌ མ༌ཚད༌, ཞན༌མ༌གུན༌ལའང༌ ཡ༌ཏོ༌ ཅོ༌ ཉན༌ཨིན༌།"]], [["ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌།"], ["\"ཁོང༌ངི༌ སྒོས༌དོམ༌ ཡོད༌ཁན༌ ཚང༌མ༌ལ༌ སྙིང༌ ཕེས༌ཏེ༌ སལ༌ལ༌ནོག༌,"], ["ཁོང༌ དྲང༌པོ༌ ཨིན༌ཁན༌བོ༌ ཏུས༌གྱུན༌ ལུས༌ཨིན༌།\""]], [["ཡང༌ ཞིང༌བད༌པའ༌ དཀོན༌མཆོག༌གི༌ ས༌འོན༌ རིག༌ག༌ ཙོགས༌ལ༌ ཏ༌གིའང༌ སལ༌ལ༌ ཛད༌ད༌ནོག༌། ཏེན༌ན༌ ཙོགས༌ལ༌ ཁོང༌ངི༌ ཁྱོ༌ཞ༌གུན༌ནི༌ སྒོས༌དོམ༌གུན༌ རིག༌ག༌ ཛད༌ཏེ༌ ཁྱོ༌ཞ༌གུན༌ལ༌ ཡོད༌ཁན༌གུན༌ ཕེལ༌ ཅུག༌ག༌ ཛད༌ད༌ནོག༌། ཏེ༌ནེ༌ ཁྱོ༌ཞ༌གུན༌ནི༌ ནང༌ང༌ སྙིང༌ ཕེས༌ཏེ༌ མང༌ང༌ ཏང༌ཅེས༌སི༌ སྟོན༌ཐོགས༌ སྨིན༌ཨིན༌།"]], [["འོ༌ན༌ ཏུས༌གྱུན༌ སྙིང༌ ཕེས༌ཏེ༌ ཏང༌ཅེས༌སི༌ ཕིའ༌, ཁྱོ༌ཞ༌གུན༌ལ༌ ཅི༌ས༌ཐོག༌ནེ༌ ཅིན༌ལབས༌ སལ༌ལ༌ ཛད༌ཨིན༌། ཡང༌ ནམ༌ ང༌ཞའེ༌ ཁྱོ༌ཞ༌གུན༌ནི༌ ཀ༌ནེ༌ ཏེ༌ པེ༌ནེ༌གུན༌ ཁྱེར༌ཏེ༌ སྒོས༌དོམ༌ ཡོད༌ཁན༌གུན༌ལ༌ ཏང༌ང༌ཅིག༌, ཁོང༌གུན༌ནི༌ དཀོན༌མཆོག༌ག༌ ཐུག༌རྗེ༌ཆེ༌ ཞུའ༌ནོག༌།"]], [["ཏེ༌ནེ༌ འི༌ ཏང༌ཅེས༌ཅན༌ནི༌ ཞབ༌སྟོག༌པའེ༌ བྲས༌བུ༌ ཟང༌པོ༌ སྨིན༌ན༌ནོག༌, ཏང༌པོ༌ ཡེ༌རུ༌ཤ༌ལེམ༌མི༌ ཏད༌པ༌ཅན༌གུན༌ལ༌ སྒོས༌དོམ༌གུན༌ ཐོབ༌ཅེས༌ ཡང༌ ཉིས༌པ༌ ཁོང༌གུན༌ནི༌ ཐད༌པོ༌ ཉམ༌པོ༌ དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ཅེས༌གུན༌ ཨིན༌ནོག༌།"]], [["ཁྱོ༌ཞ༌གུན༌ནི༌ ཞབ༌སྟོག༌གི༌ བྲས༌བུའི༌, ཁོང༌གུན༌ནི༌ དཀོན༌མཆོག༌ག༌ སྤལ༌ ཐོབ༌ཅུག༌ག༌ ནོག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ཁོང༌གུན༌ དང༌ ཏད༌པ༌ ཡོད༌ཁན༌ ཚང༌མ༌ལ༌, སྙིང༌ ཕེས༌ཏེ༌ ཏང༌ཅེས༌པོ༌ གྱུད༌ཏེ༌, ཁྱོ༌ཞ༌གུན༌ མ༌ཤི༌ཀའེ༌ གའ༌མོའེ༌ ནས༌ཚུལ༌ ཁའ༌ཉན༌ཁན༌ ཨིན༌ཁན༌བོ༌, ལྟན༌ན༌ནོག༌།"]], [["ཡང༌ དཀོན༌མཆོག༌གི༌ ཁྱོ༌ཞ༌གུན༌ལ༌ སལ༌ལ༌ ཛད༌ཁན༌ནི༌ ཐུག༌རྗེ༌ ཁྱོ༌ཞ༌གུན༌ནི༌ ནང༌ནེ༌ ལུད༌ཨིན༌ ཡོད༌ཅེས༌པོའེ༌, ཁོང༌གུན༌ནི༌ སྙིང༌ནེ༌ ཁྱོ༌ཞ༌གུན༌ནི༌ ཕིའ༌ མོས༌ལམ༌ ཞུའ༌ནོག༌།"]], [["ཙམ༌ཤིག༌གི༌ ཧ༌ལས༌ཤེས༌ དང༌ ཚིགས༌ གྱུད༌ཏེ༌ ཤད༌ མི༌ཉན༌ཅེས༌སི༌ དཀོན༌མཆོག༌གི༌ ཐར༌པའེ༌ སྐྱེས༌སི༌ ཕིའ༌, དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ཤིག༌།"]]], [[["10:1 ནེ༌ 18"], ["ཏ༌ ང༌ པ༌འུ༌ལུའི༌ ཁྱོ༌ཞ༌གུན༌ལ༌ མ༌ཤི༌ཀའེ༌ པས༌མོ༌ དང༌ ཐུག༌རྗེ༌ ཉམ༌པོ༌ ཞུ༌ཝ༌ ཕུལ༌ལད༌། ཁྱོ༌ཞ༌གུན༌ནི༌ ང༌ ཁྱོ༌ཞའེ༌ ཕྲོའ༌ ཡོད༌ ཟ༌ནེ༌ ངོས༌མིག༌ ཆུ༌ངུན༌, ཨིན༌ནའང༌ ཐག༌རིང༌ནེ༌ ངའེ༌ ཨི༌གེ༌གུན༌ བྲི༌ ཟ༌ནེ༌ མ༌ ཝང༌ཅན༌ ཡོང༌དུག༌ སམ༌མ༌ནོག༌།"]], [["ངའ༌ ཡོང༌ ཟ༌ནེ༌, ང༌ཞའེ༌ ཇིག༌རྟེན༌པའེ༌ དོད༌པ༌ ནང༌ཞིན༌ ལས༌ ཅོ༌རུག༌ སམ༌ཁན༌གུན༌ ཉམ༌པོ༌ ཝང༌ཆ༌ ཀོལ༌ མི༌གོ༌ཤེས༌སི༌ ཕིའ༌, ངའེ༌ ཁྱོ༌ཞ༌གུན༌ལ༌ དག༌ས༌ ཞུ༌ཝ༌ ཕུལ༌ལད༌།"]], [["ང༌ཞའ༌ མི༌ ཨིན༌ནའང༌, ང༌ཞ༌གུན༌ནི༌ ཇིག༌རྟེན༌པའེ༌ ཚུལ༌ལ༌ མག༌ ཏང༌ང༌མེད༌།"]], [["མི༌གུན༌ནི༌ སྲན༌ཏྲེ༌ ཐམས༌ཏེ༌ ཡོད༌ཁན༌ནི༌ ཟུས༌མའེ༌ སམ༌ཚུལ༌ དང༌ ཟེར༌རྒྱུ༌ གུན༌ མེད༌ཁན༌ ཅོ༌ཅེས༌ལ༌, ང༌ཞ༌གུན༌ནི༌ ཇིག༌རྟེན༌ནི༌ ལག༌ཆ༌གུན༌ མན༌པ༌, དཀོན༌མཆོག༌གི༌ ལག༌ཆ༌ ཀྲག༌པོ༌གུན༌ ཀོལ༌ལད༌།"]], [["ང༌ཞ༌གུན༌ནི༌ མི༌གུན༌ལ༌ དཀོན༌མཆོག༌ ཤེས༌ མ༌ཤུག༌ག༌ བོར༌ཁན༌ནི༌ ཕོ༌སོ༌ཅན༌ནི༌ གག༌སྐྱིལ༌ ཚང༌མ༌ མེད༌ཁན༌ ཅོའད༌, ཡང༌ ཏེ༌ གྱབ༌གལ༌ཅན༌ནི༌ སམ༌ཚུལ༌གུན༌ ཕམ༌ཤུགས༌ཏེ༌, མ༌ཤི༌ཀའེ༌ ཞལ༌ཏ༌གུན༌ ཁའ༌ཉན༌ཅེས༌ ལབ༌བད༌།"]], [["ཁྱོ༌ཞ༌གུན༌ནི༌ ཅི༌ས༌ཐོག༌ནེ༌ ང༌ཞའེ༌ ཁའ༌ ཉན༌ན༌ཅིག༌, ཏེ༌ནེ༌ ཁའ༌ མ༌ཉན༌ན༌ ལུས༌ཁན༌ ཚང༌མ༌ལ༌ ང༌ཞའེ༌ ཆད༌པ༌ ཅད༌ཨིན༌།"]], [["དེན༌བའེ༌ ནས༌ལུག༌པོའ༌ ལྟོས༌ཤིག༌, མ༌ ལོ༌ཁྱེལ༌ ཉམ༌པོ༌ ང༌ མ༌ཤི༌ཀའེ༌ ཨིན༌ ཟེར༌ཁན༌གུན༌ནི༌ ང༌ཞ༌གུན༌ནའང༌ མ༌ཤི༌ཀའེ༌ ཨིན༌ཁན༌, ཁོ༌རང༌གུན༌ ཙོགས༌ ལོ༌ཁྱེལ༌ ཡོད༌ཁན༌བོ༌ ཤེས༌གོས༌།"]], [["ཞན༌ གཙོ༌བོ༌ ཡེ༌ཤུའི༌ ང༌ཞ༌གུན༌ལ༌ སལ༌ལ༌ ཛད༌ཁན༌ནི༌ ཝང༌ཆའེ༌ ནང༌ང༌ ཕོ༌སོ༌ ཅོས༌ཏེ༌, ངའེ༌ སྤེ༌ར༌ ཏངས༌ཏེ༌ ཡོད༌ན༌, ཏེ༌བོ༌ ཁྱོ༌ཞ༌གུན༌ ཏད༌པའེ༌ ནང༌ང༌ བུབས༌ མ༌ཅུག༌ག༌, ཤེད༌ཅན༌ གྱུར༌ཅེས༌ལ༌ ཨིན༌པིན༌། ངའ༌ ང༌རང༌ངི༌ ཝང༌ཆ༌ ཀོལ༌ཁན༌བོའེ༌ཀ༌ ཁྲེལ༌བ༌ མི༌ཚོར༌།"]], [["ངའེ༌ ང༌རང༌ངི༌ ཨི༌གེ༌གུན༌ གྱུད༌ཏེ༌, ཁྱོ༌ཞ༌གུན༌ ཇིགས༌ཤུག༌ཅེས༌སི༌ རྩོན༌གྲུས༌ ཅོའ༌མེད༌།"]], [["ཅིའ༌ཟེར༌ན༌ ཁ༌ཅིག༌གི༌, \"པ༌འུ༌ལུའི༌ ཨི༌གེ༌གུན༌ ཏོན༌ཏག༌ཅན༌ དང༌ ཝང༌ཅན༌ ཡོང༌དུག༌ ཨིན༌ནའང༌ ང༌དང༌གུན༌ནི༌ ཕྲོའ༌ ཡོད༌ ཟ༌ནེ༌, ཁོ༌ ཧམ༌པ༌ མེད༌ཁན༌ དང༌ ཁོའེ༌ ལྕིད༌ མེད༌ཁན༌ནི༌ སྤེ༌ར༌ ཏང༌དུག༌\" ཟེར༌ར༌ནོག༌།"]], [["ཀ༌ཟུག༌ ཐག༌རིང༌ང༌ ཡོད༌ ཟ༌ནེ༌, ང༌ཞའེ༌ ཨི༌གེ༌གུན༌ བྲིས༌ཏེ༌ ཡོད༌ཁན༌ ཙོགས༌ལ༌ ང༌ཞའ༌ ཡོང༌ ཟ༌ནེ༌, ང༌ཞའེ༌ ཝང༌ཆ༌ ལྟན༌ཅེས༌པོ༌, ཏེ༌ མི༌གུན༌ལ༌ ཧ༌གོ༌ གོ༌ཤེས༌ ཨིན༌ནོག༌།"]], [["ཏེ༌ མི༌ ཀྲག༌པོ༌གུན༌ནི༌ ཁོ༌རང༌གུན༌ མ༌ ཁག༌ཅན༌ ཨིན༌ ཟེར༌ཁན༌ ཙོགས༌ ཟེར༌ཅེས༌སི༌ ང༌ཞའེ༌ ཧམ༌པ༌ ཅོའ༌མེད༌། ཨིན༌ནའང༌ ཁོང༌གུན༌ནི༌ ཁོ༌རང༌ ཅིག༌ དང༌ ཅིག༌ སྤེ༌ཅེས༌ ཡང༌ ཅིག༌ ཏང༌ ཅིག༌ པར༌ལ༌ རྡུར༌ ཟ༌ནེ༌ ཙམ༌ཤིག༌གི༌ སམ༌བ༌ མེད༌ཁན༌ ཨིན༌ནོག༌།"]], [["ཨིན༌ནའང༌ ང༌ཞ༌གུན༌ནི༌ ཝང༌ཆ༌ནེ༌ ཐལ༌ཏེ༌ ཅོས༌ཁན༌ནི༌ ལས༌གུན༌ནི༌ ནང༌ང༌ ཕོ༌སོ༌ ཅོའ༌མེད༌། ང༌ཞ༌གུན༌ལ༌ དཀོན༌མཆོག༌གི༌ སལ༌ལ༌ ཛད༌ཁན༌ནི༌ ལས༌གུན༌ནི༌ ནང༌ནེ༌ གྲུབ༌ཅུག༌ག༌ ཛད༌ཁན༌གུན༌ནི༌ཀ༌ ཕོ༌སོ༌ ཅོའད༌, ཀ༌བོའེ༌ ནང༌ང༌ ཁྱོ༌ཞའ༌ ཉམ༌པོ༌ ལས༌ ཅོ༌ཁན༌གུན༌ནའང༌ ཐེས༌ཏེ༌ ཨིན༌།"]], [["གལ༌ཏེས༌ ཁྱོ༌ཞའ༌ ཡོད༌ས༌ ང༌ཞའ༌ མ༌ནེ༌ མ༌ཡོང༌ང༌ ཨིན༌པིན༌ན༌, ཏེ༌ནེ༌ ང༌ཞ༌གུན༌ནི༌ ཁྱོ༌ཞ༌གུན༌ནི༌ཀ༌ ཝང༌ ཡོད༌ ཟེར༌ ཟ༌ནེ༌, ང༌ཞའ༌ ཟེར༌ཆོགས༌ཤེས༌པོ༌ སང༌ ཐལ༌ཏེ༌ སོང༌ཏེ༌ ཨིན༌ནོག༌། ཨིན༌ནའང༌ ཁྱོ༌ཞའ༌ ཡོད༌ས༌ ཚོག༌པའང༌ ཡོངས༌ཏེ༌ མ༌ཤི༌ཀའེ༌ གའ༌མོའེ༌ ནས༌ཚུལ༌ ཤད༌ཁན༌ ང༌ཞའ༌ ཏང༌པོ༌རང༌ ཨིན༌པིན༌,"]], [["མ༌ཚད༌ ང༌ཞ༌གུན༌ནི༌ ཞན༌མའེ༌ ཅོས༌ཁན༌ནི༌ ལས༌སི༌ཀ༌ ཕོ༌སོ༌ ཅོས༌ཏེ༌ སྟོད༌པ༌ མ༌ལེན༌པིན༌། ཨིན༌ནའང༌ ཁྱོ༌ཞ༌གུན༌ ཏད༌པའེ༌ ནང༌ང༌ ཡར༌གྱས༌ ཆ༌ཅིག༌ ཁྱོ༌ཞའེ༌ ཕྲོའ༌ ང༌ཞའེ༌ ལས༌གུན༌ མང༌ང༌ གྱས༌ཨིན༌ ཆ༌ཅེས༌སི༌ ང༌ཞའེ༌ རེ༌ཝ༌ ཨིན༌།"]], [["ཏེ༌ནེ༌ ང༌ཞའེ༌ ཁྱོ༌ཞ༌གུན༌ནི༌ ནས༌སའེ༌ སང༌ ཐག༌རིང༌ང༌, ཞན༌སུ༌ཞིག༌གའང༌ ལས༌ མ༌ཅོ༌ཁན༌ནི༌ ནས༌ས༌གུན༌ནི༌ ནང༌ང༌ གའ༌མོའེ༌ ནས༌ཚུལ༌བོ༌ ཤད༌ཉན༌ཅེས༌ ཨིན༌ནོག༌, ཅིའ༌ཟེར༌ན༌ ང༌ཞའེ༌ ཏེ༌ ནས༌སའེ༌ཀ༌ ཕོ༌སོ༌ ཅོ༌ཉིན༌ མེ༌རག༌ ཀ༌བོའེ༌ ནང༌ང༌ ཞན༌མ༌གུན༌ནི༌ ལས༌ ཅོ༌ཚར༌ཏེ༌ ཨིན༌།"]], [["ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, \"གལ༌ཏེས༌ ཁྱོ༌ཞ༌གུན༌ ཕོ༌སོ༌ ཅོ༌ཉིན༌ ཡོད༌ན༌ གཙོ༌བོ༌ དཀོན༌མཆོག༌ ཅིག༌པོའེ༌ཀ༌ ཕོ༌སོ༌ ཅོ༌ཤིག༌།"], ["\""]], [["རང༌ དང༌ རང༌ང༌ སྟོད༌པ༌ ཏང༌ཅེས༌པོའ༌ མན༌པ༌ གཙོ༌བོའེ༌ སྟོད༌པ༌ ཕུལ༌ཅེས༌པོའ༌ རིན༌ ཡོད༌ཏེ༌ ཨིན༌ནོག༌།"]]], [[["11:1 ནེ༌ 15"], ["ཏ༌རུང༌ངའང༌ ངའེ༌ སམ༌བ༌ མ༌ཏང༌ང༌ ཕོ༌སོ༌ ཅོ༌ཁན༌བོའ༌, ཁྱོ༌ཞ༌གུན༌ ཙ༌པིག༌ཤིག༌ སྣང༌ང༌ མ༌ཚེར༌ར༌ ཉན༌ཅེས༌སི༌ རེ༌ཝ༌ ཅོའད༌། ཐུག༌རྗེ༌ ཛད༌ཏེ༌ ང༌ ཉམ༌པོ༌ ཟོད༌པ༌ སྒོམ༌ཤིག༌།"]], [["དཀོན༌མཆོག༌གི༌ ཁྱོ༌ཞ༌ ཁོང༌རང༌ ཅིག༌པོའེ༌ ཨིན༌ཅེས༌སི༌ ཐུགས༌དོད༌ ཡོད༌ད༌ ཙོགས༌ལ༌, ངའེ༌ ནང༌ངའང༌ ཁྱོ༌ཞ༌གུན༌ནི༌ ཕིའ༌ ཏེན༌ན༌ ཙོགས༌ དོད༌པ༌ རག༌། ཨ༌བའེ༌ ཁོང༌རང༌ངི༌ བུ༌མོ༌བོ༌ ཁོའེ༌ མག༌པའེ༌ ལག༌ག༌ སྟད༌ ཟ༌ནེ༌, རྩང༌མ༌ཞིག༌ ཡོང༌གོ༌ སམ༌མད༌, ཏེན༌ན༌ ཙོགས༌ལ༌ མ༌ཤི༌ཀའེ༌ གྱུར༌ཅེས༌སི༌ ཕིའ༌ ངའེ༌ ཁྱོ༌ཞ༌གུན༌ ཁོང༌ངི༌ ཆག༌ག༌ སྟད༌ ཟ༌ནེ༌, སེམས༌ཉིད༌དི༌ ཐོག༌ནེ༌ ཁྱོ༌ཞ༌གུན༌ རྩང༌མ༌ ཡོང༌ཅེས༌སི༌ ཁ༌ཆད༌ ཅོས༌པིན༌།"]], [["ཨིན༌ནའང༌ ཤེ༌ཏན༌ རུལ༌ལ༌ ཟུས༌ཏེ༌ ཧ༌ཝ༌ བུ༌མོ༌བོའ༌ གོབ༌སྐོར༌ ཏང༌ང༌ ཙོགས༌ལ༌, ཁོའེ༌ ཅི༌ ཅོས༌ཏེའང༌ ཁྱོ༌ཞ༌གུན༌ནི༌ སེམས༌ ལག༌མོ༌ དང༌ སྙིང༌ངི༌ ཐིལ༌ནེ༌ མ༌ཤི༌ཀ༌ ཅིག༌པོའེ༌ ཨིན༌ཅེས༌སི༌ དོད༌པའེ༌ ལམ༌ནེ༌ ཐག༌རིང༌ང༌ ཁྱེར༌ར༌ནོག༌ སམས༌ཏེ༌ ངའ༌ ཇིགས༌ས༌རག༌།"]], [["སུ༌ཞིག༌ ཁྱོ༌ཞ༌གུན༌ ཡོད༌ས༌ ཡོངས༌ཏེ༌ ང༌ཞའེ༌ ལབ༌ཁན༌ནི༌ ཡེ༌ཤུའི༌ སྐོར༌ལ༌ མན༌པ༌ ཡང༌ ཡེ༌ཤུ༌ སོ༌སོ༌ཞིག༌གི༌ སྐོར༌ལ༌ ལབ༌ན༌, ཡ༌ ཁྱོ༌ཞ༌གུན༌ལ༌ ཐོབས༌ཏེ༌ ཡོད༌ཁན༌ནི༌ ཐུག༌ཉིད༌བོ༌ མན༌པ༌ ཡང༌ སེམས༌ཉིད༌ སོ༌སོ༌ཞིག༌ ཐོབ༌ན༌, ཡ༌ ང༌ཞའེ༌ ཤད༌ཁན༌ནི༌ གའ༌མོའེ༌ ནས༌ཚུལ༌ ཁྱོ༌ཞའེ༌ ཏད༌པ༌ ཅོ༌ཁན༌བོ༌ མན༌པ༌ ཡང༌ གའ༌མོའེ༌ ནས༌ཚུལ༌ སོ༌སོ༌ཞིག༌ ཤད༌ན༌, ཁྱོ༌ཞ༌གུན༌ནི༌ ཐད༌པོ༌ ཉམ༌པོ༌ ཏེ༌གུན༌ ལེན༌དུག༌།"]], [["ཨིན༌ནའང༌ ཅི༌ས༌ཐོག༌ནེ༌ ང༌ ཏེ༌ མ༌ཤི༌ཀའེ༌ སྐུ༌ཚབས༌ ཀྲག༌པོ༌ རིག༌ ཨིན༌ ཟེར༌ཁན༌གུན༌ནི༌ སང༌ འུ༌ཐུགས༌ མེད༌།"]], [["སྤེ༌ར༌ ཏང༌ཅེས༌སི༌ ནང༌ང༌ ངའ༌ ཁོང༌གུན༌ ཙོགས༌ལ༌ ཁས༌པ༌ མེད༌གྲོ༌, ཨིན༌ནའང༌ ངའེ༌ ནང༌ང༌ ཡོན༌ཏན༌ མེད༌པ༌ མན༌། ང༌ཞའེ༌ ཅོ༌ཁན༌ དང༌ ལབ༌ཁན༌ ཚང༌མའེ༌ ནང༌ང༌ ཏེ༌བོ༌ སལ༌པོ༌ ཅོས༌ཏེ༌ ལྟན༌པིན༌།"]], [["ཅི༌ ངའེ༌ ང༌རང༌ པས༌མོ༌ དང༌ ཁྱོ༌ཞ༌གུན༌ལ༌ རྩི༌ཝ༌ ཅོས༌ཏེ༌ དཀོན༌མཆོག༌གི༌ གའ༌མོའེ༌ ནས༌ཚུལ༌བོ༌ རིན༌ མེད༌པ༌ ཤད༌ ཟ༌ནེ༌, སྡིག༌པ༌ ཅོས༌ཏེ༌ ཨིན༌ནོག༌ག༌?"]], [["ངའེ༌ ཞན༌མ༌ ཆོས༌ཚོགས༌གུན༌ནི༌ ཀ༌ནེ༌ པེ༌ནེ༌ རོགས༌གུན༌ ལེན༌ཏེ༌ ཁྱོ༌ཞ༌གུན༌ལ༌ རིན༌ མེད༌པ༌ ཞབ༌སྟོག༌ ཞུ༌ ཟ༌ནེ༌, ཅི༌ ངའེ༌ ཁོང༌གུན༌ ཅོམས༌ཏོག༌ག༌?"]], [["ཡང༌ ང༌ ཁྱོ༌ཞ༌གུན༌ ཉམ༌པོ༌ ཡོད༌དི༌ ཏུས༌ ངའེ༌ སྒོས༌དོམ༌གུན༌ དྲན༌དྲ༌ མ༌ཆ༌ ཟ༌ནེ༌, ངའེ༌ སུ༌ཞིག༌གའང༌ རོགས༌ ཅོ༌ཅེས༌ལ༌ བར༌དོ༌ མ༌ལྟན༌པིན༌, ཅིའ༌ཟེར༌ན༌ མ༌ཀེ༌དོ༌ནི༌ཡཱའེ༌ནེ༌ ཡོང༌ཁན༌ནི༌ སྤུན༌གུན༌ནི༌ ངའ༌ སྒོས༌དོམ༌ ཡོད༌ཁན༌ ཚང༌མ༌ ཁྱོངས༌། ང༌ ཁྱོ༌ཞ༌གུན༌ནི༌ཀ༌ བར༌དོ༌ཞིག༌ མ༌ནེ༌ མ༌གྱུར༌པིན༌, ཡང༌ ང༌ གྱུར༌ཨིན༌ནའང༌ མེ༌རག༌།"]], [["ཀ༌ཟུག༌ མ༌ཤི༌ཀའེ༌ དེན༌བ༌ ངའེ༌ ནང༌ང༌ ཡོད༌ཁན༌བོ༌ ཏན༌ཏན༌ ཨིན༌, ཨ༌ཀ༌ཡཱའེ༌"], ["ཡུལ༌ལི༌ ནང༌ང༌ སུ༌ཞིག༌གིའང༌ ཏེ༌གུན༌ནི༌ སྐོར༌ལ༌ ཕོ༌སོ༌ ཅོ༌ཅེས༌ནེ༌ ང༌ གགས༌ཏེ༌ བོར༌ མི༌ཉན༌།"]], [["ངའེ༌ ཁྱོ༌ཞ༌གུན༌ནི༌ ཀ༌ནེ༌ ང༌རང༌ངི༌ སྒོས༌དོམ༌མི༌ ཕིའ༌ གུ༌ནོར༌རི༌ རོགས༌གུན༌ མ༌ལེན༌ པ༌སང༌, ཅི༌ ངའེ༌ ཁྱོ༌ཞ༌གུན༌ལ༌ ཅེས༌པ༌ མ༌ཅོའ༌ ཨིན༌ནོག༌ག༌? མ༌ནེ༌ མན༌། ངའེ༌ ཁྱོ༌ཞ༌གུན༌ལ༌ ཅེས༌པ༌ ཅོ༌ཁན༌བོ༌ དཀོན༌མཆོག༌གི༌ ཁྱེན༌ན༌ ཛད༌ད༌ནོག༌།"]], [["འོ༌ན༌ ངའེ༌ ཏ༌རུང༌ངའང༌ ཏེན༌ན༌བོ༌ ཅོ༌ཨིན༌ དུག༌ཨིན༌། ཏེ༌བོའེ༌ ཀྲག༌པོ༌ སྐུ༌ཚབས༌གུན༌ལ༌ ཁོང༌གུན༌ནི༌ ལས༌པོའང༌ ང༌ཞའེ༌ ལས༌ ཙོགས༌ ཨིན༌ ཟེར༌ཏེ༌ ཕོ༌སོ༌ ཅོ༌ཅེས༌སི༌ སྐབས༌ ཐོབ༌ཅེས༌ནེ༌ གགས༌ཏེ༌ བོར༌ཨིན༌།"]], [["ཁོང༌གུན༌ མ༌ཤི༌ཀའེ༌ ཟུས༌མ༌ སྐུ༌ཚབས༌གུན༌ ཨིན༌ནོག༌། ཁོང༌གུན༌ནི༌ སྐྱོན༌ཇན༌ནི༌ ལས༌གུན༌ ཅོ༌ཨིན༌, མ༌ཤི༌ཀའེ༌ སྐུ༌ཚབས༌ ཨིན༌ཟུན༌ ཏང༌ང༌ནོག༌།"]], [["ཨིན༌ནའང༌ ང༌ ཧ༌ལས༌ས༌ མེ༌རག༌, ཤེ༌ཏན༌ནིའང༌ ཁོ༌རང༌ དཀོན༌མཆོག༌གི༌ ཀལ༌ལ༌ ཛད༌ཁན༌ འོད༌དི༌ ཕོ༌ཉ༌ ཨིན༌ཟུན༌ ཏང༌ང༌ནོག༌།"]], [["ཏེ༌ནེ༌ ཤེ༌ཏན༌ནི༌ ཡོག༌པོ༌གུན༌ནིའང༌ ཁོ༌རང༌གུན༌ དྲང༌པོ༌ ཞབ༌སྟོག༌པ༌ ཨིན༌ཟུན༌ ཏང༌ཁན༌བོའེ༌ཀ༌ ང༌དང༌གུན༌ ཧ༌ལས༌གོ༌ཤེས༌ མ༌ནོག༌། སྟིང༌ཇུག༌ག༌ ཁོང༌གུན༌ལ༌ ཁོ༌རང༌གུན༌ནི༌ ལས༌ ངན༌པ༌ ཅོས༌ཁན༌གུན༌ལ༌ འོས༌པའེ༌ ཆད༌པ༌ ཕོག༌ག༌ནོག༌།"]], [["11:16 ནེ༌ 33"], ["ངའེ༌ ཡང༌སྐྱར༌ ཟེར༌རད༌, འི༌ཟུག༌ སྤེ༌ར༌ ཏང༌ཅེས༌པོའེ༌ ངའ༌ སམ༌བ༌ མེད༌ཁན༌ཞིག༌ ཨིན༌ནོག༌ མ༌སམ༌ཤིག༌། གལ༌ཏེས༌ ཁྱོ༌ཞ༌གུན༌ནི༌ ཏེ༌ཟུག༌ སམ༌ནའང༌, ངའེ༌ ང༌རང༌ངི༌ སྐོར༌ལ༌ ཙ༌པིག༌ མང༌ང༌ ཕོ༌སོ༌ ཅོ༌ ཟ༌ནེ༌, ངའང༌ ཉོན༌ཤིག༌ ཀ༌ཟུག༌གི༌ ཁྱོ༌ཞ༌གུན༌ནི༌ མི༌ སམ༌བ༌ མེད༌ཁན༌ཞིག༌ག༌ ཉན༌ནད༌།"]], [["ཞན༌ འི༌ཙོགས༌སི༌ ཕོ༌སོ༌གུན༌ གཙོ༌བོའེ༌ ཆོགས༌ནེ༌ ཡོང༌ང༌ མ༌ནོག༌, ཨིན༌ནའང༌ ངའེ༌ སམ༌བ༌ མེད༌ཁན༌ཞིག༌ ཙོགས༌ལ༌ སྤེ༌ར༌ ཏང༌ངད༌།"]], [["ཏེ༌གུན༌ནི༌ ཁོ༌རང༌གུན༌ནི༌ ཇིག༌རྟེན༌ནི༌ཀ༌ བྲས༌བུ༌ ཐོབ༌ཁན༌གུན༌ནི༌ སྐོར༌ལ༌ ཕོ༌སོ༌ ཅོས༌ པ༌སང༌ ངེའང༌ ཅོ༌ཨིན༌།"]], [["ཁྱོ༌ཞའ༌ ཀོ༌རིན༌ཐི༌ མ༌ཤི༌ཀ༌པ༌གུན༌ མ༌ ཤེས༌རབས༌ཅན༌ ཨིན༌ པ༌སང༌ ཁྱོ༌ཞ༌གུན༌ནི༌ ཐད༌པོ༌ ཉམ༌པོ༌ ཏེ༌ སམ༌བ༌ མེད༌ཁན༌ནི༌ ལོབ༌པོན༌གུན༌ནའང༌ ཆམས༌ཏེ༌ ཨིན༌ན༌?"]], [["ཁྱོ༌ཞ༌གུན༌ ཝང༌ངི༌ ཡོག༌ག༌ སྲུལ༌ཁན༌, ཡ༌ ཡོད༌ཁན༌ ཚང༌མ༌ ཀོགས༌ཏེ༌ ཁྱེར༌ཁན༌, ཡ༌ ཕན༌ཐོགས༌ ལེན༌ཁན༌, ཡ༌ ཀྲག༌པོ༌ ལྟན༌ཁན༌, ཡ༌ གྲམ༌ལྕག༌ ཏང༌ཁན༌ ཚང༌མའང༌ ཁྱོ༌ཞ༌གུན༌ནི༌ སྲན༌ཏེ༌ དུག༌དུག༌།"]], [["འི༌ཙོགས༌སི༌ ལས༌གུན༌ ཅོ༌ཅེས༌སི༌ ནང༌ང༌ ང༌ཞ༌གུན༌ མངས༌ཏེའང༌ འུ༌ཐུགས༌ ཨིན༌ཁན༌བོ༌ ཤད༌ཅེས༌ལ༌ ང༌རང༌ ཁྲེལ༌ལ༌ རག༌། ཨིན༌ནའང༌ གལ༌ཏེས༌ ཏེ༌གུན༌ནི༌ ཁོ༌རང༌གུན༌ནི༌ སྐོར༌ལ༌ ཕོ༌སོ༌ ཅོ༌ཅེས༌སི༌ ཧམ༌པ༌ ཅོ༌ན༌, ངའེ༌ ང༌རང༌ངི༌ སམ༌བ༌ མེད༌ཁན༌ ཙོགས༌ལ༌ སྤེ༌ར༌ ཏང༌ཁན༌བོའེ༌ཀའང༌, ཕོ༌སོ༌ ཅོ༌ཅེས༌སི༌ ཧམ༌པ༌ ཅོ༌ཨིན༌།"]], [["ཁོང༌གུན༌ ཨིབ༌རི༌པ༌ ཨིན༌ནོག༌ག༌? ངའང༌ ཨིན༌། ཁོང༌གུན༌ ཨིས༌ར༌ཨེལ༌པ༌ ཨིན༌ནོག༌ག༌? ངའང༌ ཨིན༌། ཁོང༌གུན༌ ཨབ༌ར༌ཧམ༌མི༌ པུར༌གྱུད༌ ཨིན༌ནོག༌ག༌? ངའང༌ ཨིན༌།"]], [["ཁོང༌གུན༌ མ༌ཤི༌ཀའེ༌ ཞབ༌སྟོག༌ ཞུ༌ཁན༌ ཨིན༌ནོག༌ག༌? ༼ཏ༌ ངའེ༌ ཟེར༌ཁན༌ དང༌ ཟེར༌ཅེས༌ ཚང༌མ༌ མི༌སྙོན༌པའེ༌ ཟེར༌ཁན༌ ཙོགས༌ ཚོར༌ཅེན༌༽ ཨིན༌ནའང༌ ངའེ༌ མ༌ཤི༌ཀ༌ ཏེ༌གུན༌ནི༌ སང༌ མང༌ང༌ ཞབ༌སྟོག༌ ཞུས༌ཏེ༌ ཨིན༌: ངའེ༌ ཁོང༌གུན༌ནི༌ སང༌ ལས༌ མང༌ང༌ སྲན༌ཏྲེ༌ ཅོས༌པིན༌, ལན༌ མང༌པོ༌ ཙོན༌ཁང༌ངི༌ ནང༌ང༌ ཀགས༌, རྩི༌ མི༌ཉན༌ཅེས༌སི༌ རྟལ༌ལྕག༌ གྱབས༌, ལན༌ མང༌པོ༌ ཤི༌ཅེས༌སི༌ ཉེ༌མོའ༌ ལེབ༌།"]], [["ལན༌ ལྔ༌ ཏུས༌སྐབས༌ སོ༌སོའེ༌ ནང༌ང༌ ཡ༌ཧུ༌དཱ༌པའེ༌ སྤོན༌བོ༌གུན༌ནི༌ ཆོགས༌ནེ༌ ངའ༌ རྟལ༌ལྕག༌ 39 གྱབ༌ཅེས༌སི༌ ཆད༌པའང༌ ཕོག༌།"]], [["ལན༌ཕོག༌ སུམ༌ ངའ༌ བེར༌ཀ༌ རོམ༌པོ༌ ཉམ༌པོ༌ རྡུངས༌, ལན༌ཅིག༌ ངའ༌ རྡོའ༌ གྱབས༌ཏེ༌ སད༌ཅེས༌ ཅོས༌, ལན༌ སུམ༌ ངའ༌ ཡོད༌ཁན༌ནི༌ གྲུ༌ཟིང༌བོ༌ ཆགས༌ཏེ༌ ཆུའི༌ ནང༌ང༌ ནུབ༌, ཡང༌ ངའ༌ ཉི༌མ༌ དང༌ ཚན༌ཞིག༌ གྱ༌ཚོའེ༌ ཆུའི༌ ནང༌ང༌ ལུས༌།"]], [["མ༌ཤི༌ཀའེ༌ ཕིའ༌ ངའེ༌ འི༌ བར༌དོ༌གུན༌ ཁུར༌པིན༌, ལན༌ མང༌པོ༌ མ༌ ཐག༌རིང༌ངི༌ ཡུལ༌གུན༌ལ༌ བེས༌ལ༌ སོང༌པིན༌, ངའ༌ ལྩངས༌པོ༌ དང༌ ཅག༌པ༌ གུན༌ནི༌ ཇིགས༌པ༌ བྱུང༌, ངའ༌ ང༌རང༌ངི༌ མི༌ ཡ༌ཧུ༌དཱ༌པ༌ མ༌ཚད༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཀ༌ནེའང༌ ཇིགས༌པ༌ བྱུང༌། གྱལ༌ས༌, ཐང༌སྟོང༌, ཡང༌ ཚོ༌གུན༌ནི༌ ནང༌ངའང༌ ངའ༌ ཇིགས༌པ༌ མང༌པོ༌ བྱུང༌, ཡང༌ ཟུན༌མ༌ ཏད༌པ༌ཅན༌གུན༌ནི༌ ཀ༌ནེའང༌ ངའ༌ ཇིགས༌པ༌ བྱུང༌།"]], [["ངའེ༌ ཏུས༌ རིང༌མོ༌ ལས༌ སྲན༌ཏྲེ༌ ཅོས༌པིན༌, ཚན༌ མང༌པོ༌ཞིག༌ ཉིད༌མེད༌པ༌ ལུས༌, ལན༌ མང༌པོ༌ སྟོག༌རི༌ དང༌ སྐོམས༌རིའ༌ ལུས༌ཏེ༌ ཟ༌རྒྱུ༌ མེད༌པིན༌, ཡང༌ གོན༌རྒྱུ༌ མང༌པོ༌ མེད༌པ༌ དྲང༌མོའང༌ ཡོངས༌།"]], [["ཏེ༌གུན༌ནི༌ཀ༌ ནན༌མ༌ ཆོས༌ཚོགས༌ ཚང༌མའ༌ ཏད༌པའེ༌ ནང༌ང༌ ཀ༌ཟུག༌ཤིག༌ ཡོད༌གྲོ༌ སམས༌ཏེ༌, ངའ༌ ཞག༌ཏང༌ ཚེར༌ཁ༌ ཡོངས༌།"]], [["ཁྱོ༌ཞ༌གུན༌ནི༌ ཕྲོའ༌ ཏད༌པའེ༌ ནང༌ང༌ ཤེད༌མེད༌ ཨིན༌ཁན༌གུན༌, ངའ༌ ཧ༌གོའ༌རག༌། ཏད༌པ༌ཅན༌གུན༌ དྲང༌པོ༌ མན༌ཁན༌ནི༌ ལམ༌མི༌ཀ༌ ཁྲིད༌ཁན༌གུན༌ནི༌ཀ༌ ངའ༌ མ༌སྲན༌ཏྲེ༌ སྲོ༌ རག༌།"]], [["གལ༌ཏེས༌ ངའ༌ ཕོ༌སོ༌ ཅོ༌གོས༌ན༌, ཏེ༌ནེ༌ ངའེ༌ ཏན༌ཏན༌ལ༌ ང༌རང༌ འུ༌ཐུགས༌ ཨིན༌ཁན༌བོའེ༌ཀ༌ ཕོ༌སོ༌ ཅོ༌ཨིན༌།"]], [["ང༌དང༌གུན༌ནི༌ གཙོ༌བོ༌ ཡེ༌ཤུའི༌ ཡབ༌ དཀོན༌མཆོག༌, ཏུས༌གྱུན༌ སྟོད༌པའེ༌ འོས༌པ༌ ཐོབ༌ཅེས༌ ཨིན༌ཁན༌བོའེ༌ ངའེ༌ ཏེ༌གུན༌ ཟུན༌ མ༌ཏང༌ཁན༌བོ༌ ཁྱེན༌ན༌ ཛད༌ད༌ནོག༌།"]], [["ང༌ དཱ༌མེས༌ཁས༌སི༌ གྱལ༌སའེ༌ ནང༌ང༌ ཡོད༌ ཟ༌ནེ༌, གྱལ༌པོ༌ ཨ༌རི༌ཏས༌སི༌ ཀའ༌ལོན༌ ནི༌, གྱལ༌སའེ༌ སྒོ༌གུན༌ནི༌ཀ༌ ངའ༌ ཟུམ༌ཅེས༌སི༌ ཕིའ༌ སྲུངས༌ཁན༌གུན༌ བོར༌ཏེ༌ དུག༌པིན༌།"]], [["ཨིན༌ནའང༌ ཁོ༌ དང༌ ཁོའེ༌ སྲུང༌ཁན༌གུན༌ནི༌ ཀ༌ནེ༌ ཤོར༌ཅེས༌ལ༌, ངའ༌ ཙེ༌པོ༌ཞིག༌གི༌ ནང༌ང༌ གྱལ༌སའེ༌ རྩིག༌པའེ༌ ནང༌ང༌ ཡོད༌ཁན༌ནི༌ ཀར༌ཁུང༌ གྱུད༌ཏེ༌, ཐུར༌ལ༌ ཕབས༌།"]]], [[["12:1 ནེ༌ 10"], ["འི༌ ཕོ༌སོ༌ ཅོ༌ཅེས༌པོ༌ ཕན༌ཐོགས༌ཅན༌ཞིག༌ མན༌ནའང༌, ངའེ༌ ཏ༌རུང༌ངའང༌ ཅོ༌གོས༌། ངའེ༌ གཙོ༌བོའེ༌ ཆོགས༌ནེ༌ ཞལ༌ཟིགས༌ དང༌ སྔོན༌ ཅུག༌ག༌ ཛད༌ཁན༌གུན༌ ཁྱོ༌ཞ༌གུན༌ལ༌ ཤད༌དད༌།"]], [["ལོ༌ 14 སྔུན༌ལ༌, ངའ༌"], ["དཀོན༌མཆོག༌ ཁོང༌རང༌ ཞུགས༌ས༌ ཛད༌ཁན༌ནི༌ ཚང༌མའེ༌སང༌ ནམ༌ཁའ༌ ཐོ༌ཤོག༌པོའེ༌ ནང༌ང༌ ཁྱེར༌ར༌ ཛདས༌། ཏེ༌བོ༌ ང༌ ཟུགས༌པོའེ༌ ནང༌ང༌ ཨིན༌པིན༌ན༌ ཡ༌ སེམས༌ཉིད༌དི༌ ནང༌ང༌, ངའ༌ ཅའང༌ གྱུས༌མེད༌, དཀོན༌མཆོག༌ ཅིག༌པོའེ༌ ཁྱེན༌ན༌ ཛད༌ད༌ནོག༌།"]], [["འོ༌ན༌ ཟུགས༌པོའེ༌ ནང༌ང༌ ཨིན༌པིན༌ན༌ ཡ༌ སེམས༌ཉིད༌དི༌ ནང༌ང༌, དཀོན༌མཆོག༌ ཅིག༌པོའེ༌ ཁྱེན༌ན༌ ཛད༌ད༌ནོག༌། ཨིན༌ནའང༌ ངའ༌ འི༌གུན༌ ཏན༌ཏན༌ལ༌ གྱུས༌ཡོད༌,"]], [["ང༌ ཚང༌མའེ༌སང༌ ནམ༌ཁའ༌ ཐོ༌ཤོག༌པོའེ༌ ནང༌ང༌ ཁྱེར༌ར༌ ཛདས༌, ཡང༌ ཚིགས༌ གྱུད༌ཏེ༌ ཤད༌ མི༌ཉན༌ཅེས༌སི༌ ཧ༌ལས༌ཤེས༌སི༌ ཞལ༌ཏ༌ རིག༌ ཚོར༌, ཀ༌བོ༌ མི༌སུ༌ཞིག༌གའང༌ ཤད༌ཅེས༌ལ༌ གོངས༌པ༌ སལ༌ལ༌ མ༌ཛདས༌།"]], [["ཞན༌ ཏེན༌ན༌ ཐོང༌ངོམས༌པོའ༌ ཕོ༌སོ༌ ཅོ༌ཅེས༌ འོས༌པ༌ ཨིན༌ནའང༌ ངའེ༌ ཏེ༌བོ༌ མ༌ཅོའ༌, ང༌རང༌ངི༌ འུ༌ཐུགས༌གུན༌ ཅིག༌པོའེ༌ཀ༌ ཕོ༌སོ༌ ཅོ༌ཨིན༌།"]], [["གལ༌ཏེས༌ ངའེ༌ ཏེ༌གུན༌ནི༌ཀ༌ ཕོ༌སོ༌ ཅོས༌པིན༌ན༌, ངའེ༌ ང༌རང༌ སམ༌བ༌ མེད༌ཁན༌ཞིག༌ གྱུར༌ མ༌ཅུག༌ག༌, ངའེ༌ ཤད༌ཁན༌གུན༌ ཟུན༌ མན༌པ༌ དེན༌བའ༌ ཨིན༌གྲོ༌། ཨིན༌ནའང༌ ངའེ༌ ཏེ༌ཟུག༌ མི༌ཅོ༌, ཅིའ༌ཟེར༌ན༌ ངའེ༌ མི༌ཚེའེ༌ ནང༌ང༌ ཐོང༌ཁན༌ ཡ༌ ངའེ༌ ལོན༌གུན༌ནི༌ ནང༌ང༌ ཚོར༌ཁན༌གུན༌ མ༌སྟོག༌, ཞན༌ཡང༌ སྟོད༌པའེ༌ སྒོས༌དོམ༌ མེ༌རག༌།"]], [["ངའ༌ ཏེ༌ ཧ༌ལས༌ཤེས༌སི༌ ཞལ༌ཟིགས༌ ཐོང༌ཁན༌གུན༌ནི༌ཀ༌, ཕོ༌སོ༌ ཅོ༌ མི༌ཅུག༌ཅེས༌སི༌ ཕིའ༌, ཙེར༌མང༌ ཤའེ༌ ནང༌ང༌ ཟུགས༌ཏེ༌ ཡོད༌ཁན༌ ཙོགས༌ལ༌, དཀོན༌མཆོག༌གི༌ ངའེ༌ ཟུགས༌པོའེ༌ ནང༌ང༌ ཤེ༌ཏན༌ནི༌ ཀལ༌ཁན༌ ཡོག༌པོའ༌ ནགས༌ དང༌ བར༌དོ༌ ལྟན༌ ཅུག༌ག༌ ཛདས༌།"]], [["ལན༌ སུམ༌ ངའེ༌ གཙོ༌བོའ༌ ཏེ༌ བར༌དོ༌གུན༌ ཇུ༌ཇུ༌ ཁྱེར༌ར༌ ཛད༌ ཞུས༌པིན༌།"]], [["ཨིན༌ནའང༌ ཁོང༌ངི༌ མོལས༌, \"ཁྱོ༌རང༌ང༌ ངའེ༌ ཐུག༌རྗེ༌ ཅིག༌པོའེ༌ སྒོས༌དོམ༌ ཡོད༌ཏེ༌ ཨིན༌ནོག༌། འུ༌ཐུགས༌སི༌ ནང༌ང༌ ངའེ༌ ཁྱུད༌པོ༌ མ༌ སྟོབས༌ཅན༌ གྱུར༌རད༌།\" ཏེ༌བོའེ༌ཕིའ༌ ངའེ༌ ང༌རང༌ངི༌ འུ༌ཐུགས༌སི༌ ནང༌ང༌ ཐད༌པོ༌ ཉམ༌པོ༌ མང༌ང༌ ཕོ༌སོ༌ ཅོའད༌ ཅིའ༌ཟེར༌ན༌ ངའ༌ གྱུད༌ཏེ༌ མ༌ཤི༌ཀའེ༌ ཁྱུད༌པོའེ༌ ཆག༌ལས༌ ཛད༌ད༌ ནོག༌།"]], [["ཏེན༌ན༌བོའེ༌ཕིའ༌ མ༌ཤི༌ཀའེ༌ ཏོན༌ལ༌, ང༌ ང༌རང༌ངི༌ འུ༌ཐུགས༌, ཁྲེལ༌བ༌ ལྟན༌ཅེས༌, ཀགས༌པོ༌ དང༌ བར༌དོའེ༌ ནང༌ང༌ སྐྱིད༌པོ༌ ཚོར༌ར༌རག༌, ཅིའ༌ཟེར༌ན༌ འུ༌ཐུགས༌ ཡོད༌ཏུས༌ ངའ༌ སྟོབས༌ཅན༌ ཨིན༌།"]], [["12:11 ནེ༌ 21"], ["ཁྱོ༌ཞའ༌ ཀོ༌རིན༌ཐི༌པ༌གུན༌ནི༌ ངའ༌ ཕོ༌སོ༌ ཅོ༌ཅུགས༌ཏེ༌ སམ༌བ༌ མེད༌ཁན༌ཞིག༌ ཙོགས༌ གྱུར༌ཅུགས༌། ཞན༌ ཁྱོ༌ཞ༌གུན༌ནི༌ ངའེ༌ ཕིའ༌ གྱབ༌ཤེད༌ཅན༌ནི༌ ཨི༌གེ༌གུན༌ བྲི༌གོ༌ཤེས༌ ཡོད༌པིན༌། ངའ༌ ཅའང༌ མན༌ནའང༌ ཏེ༌ ཀྲག༌པོ༌ སྐུ༌ཚབས༌ ཨིན༌ ཟེར༌ཁན༌གུན༌ནི༌ སང༌ ཐུའ༌ མན༌།"]], [["ངའ༌ ཁྱོ༌ཞ༌གུན༌ ཉམ༌པོ༌ ཡོད༌ ཟ༌ནེ༌, ཟོད༌པ༌ ཉམ༌པོ༌ ངའེ༌ སྟགས༌, ལྟས༌ དང༌ ཧ༌ལས༌ཤེས༌སི༌ ཛད༌པ༌ མང༌པོ༌ ཅོས༌ཏེ༌, ངའེ༌ ཏན༌ཏན༌ལ༌ ངའ༌ མ༌ཤི༌ཀའེ༌ སྐུ༌ཚབས༌ ཨིན༌ཁན༌བོ༌, ལྟན༌ཏེ༌ ཏངས༌པིན༌།"]], [["ངའེ༌ ཁྱོ༌ཞ༌གུན༌ལ༌ ཞན༌ ཆོས༌ཚོགས༌གུན༌ནི༌ སང༌ ཐུའ༌ ཀ༌ཟུག༌གི༌ རྩིས༌ཏོག༌? ཏེ༌བོ༌ ཁྱོ༌ཞ༌གུན༌ལ༌ པེ༌ནེ༌ རོགས༌སི༌ ནང༌ང༌ ལྕིད༌ མི༌ཀལ༌ཅེས༌པོའེ༌ ཨིན༌ན༌? ཐུག༌རྗེ༌ ཛད༌ཏེ༌ ངའེ༌ འི༌ ནོར༌ཁྲུལ༌བོའ༌ གོངས༌པ༌ ཏོང༌ཤིག༌།"]], [["ང༌ ཁྱོ༌ཞ༌གུན༌ ཡོད༌ས༌ ལན༌ སུམ༌པ༌ ཡོང༌ངད༌, ཡང༌ ངའ༌ ཁྱོ༌ཞ༌གུན༌ནི༌ཀ༌ ལྕིད༌ཞིག༌ མི༌གྱུར༌། ཁྱོ༌ཞ༌གུན༌ནི༌ གྱུ༌ནོར༌ མན༌པ༌, ངའ༌ ཁྱོ༌ཞ༌གུན༌ གོས༌སད༌ ཅིའ༌ཟེར༌ན༌ ཕྲུ༌གུ༌གུན༌ནི༌ ཕ༌མ༌གུན༌ལ༌ སྒོས༌དོམ༌གུན༌ མ༌རིག༌ག༌, ཕ༌མ༌གུན༌ནི༌ ཕྲུ༌གུ༌གུན༌ལ༌ སྒོས༌དོམ༌གུན༌ རིགས༌ཏེ༌ ཏང༌ང༌ནོག༌།"]], [["ཁྱོ༌ཞ༌གུན༌ནི༌ ཕིའ༌ ངའེ༌ ང༌རང༌ དང༌ ངའ༌ ཡོད༌ཁན༌ ཚང༌མ༌, མ༌ ཐད༌པོ༌ ཉམ༌པོ༌ སྐྱག༌ཨིན༌། གལ༌ཏེས༌ ངའེ༌ ཁྱོ༌ཞ༌གུན༌ལ༌ ཅེས༌པ༌ མང༌ང༌ ཅོ༌ན༌, ཁྱོ༌ཞའེ༌ ངའ༌ ཅེས༌པ༌ ཉུ༌ངུན༌ ཅོ༌ཨིན༌ན༌?"]], [["ང༌ ཁྱོ༌ཞ༌གུན༌ནི༌ ཕིའ༌ བར༌དོ༌ མན༌ཁན༌བོ༌ ཁྱོ༌ཞ༌གུན༌ལ༌ གྱུས༌ཡོད༌ཏེ༌ ཨིན༌ནོག༌། ཨིན༌ནའང༌ ཁ༌ཅིག༌གི༌ ང༌ སྐྱོན༌ཇན༌ ཨིན༌ པ༌སང༌, ཁྱོ༌ཞ༌གུན༌ནི༌ ཀ༌ནེ༌ སྐྱོན༌ ཅོས༌ཏེ༌ ཕན༌ཐོགས༌ ལེན༌ཏེ༌ ཨིན༌ནོག༌ སམ༌དུག༌།"]], [["ཨིན༌ནའང༌ ཀ༌ཟུག༌གི༌? ཅི༌ ཁྱོ༌ཞའེ༌ཀ༌ ལམ༌ཅུགས༌ཁན༌ནི༌ ཏེ༌ མི༌གུན༌ གྱུད༌ཏེ༌ ངའེ༌ ཁྱོ༌ཞའེ༌ ཀ༌ནེ༌ ཕན༌ཐོགས༌ ལེན༌ས༌?"]], [["ཁྱོ༌ཞའ༌ ཐུག༌ག༌ལ༌ ཆ༌ཅེས༌སི༌ ཕིའ༌ ངའེ༌ སྤུན༌ ཏི༌ཏུས༌ལ༌ སྤོས༌པ༌ ཏངས༌ཏེ༌ ཁོ༌ ཉམ༌པོ༌ ཞན༌ཡང༌ སྤུན༌ཞིག༌ ལམ༌ཅུག༌ ཟ༌ནེ༌, ཅི༌ སྤུན༌ ཏི༌ཏུས༌སི༌ ཁྱོ༌ཞ༌གུན༌ནི༌ ཀ༌ནེ༌ ཕན༌ཐོགས༌ ལེན༌ས༌? མ༌ནེ༌ མ༌ལེནས༌། ལམ༌ ཅིག༌ཅིག༌གི༌ཀ༌ གྲུལ༌ཨིན༌, སེམས༌ཉིད༌ ཅིག༌ཅིག༌ ཉམ༌པོ༌ ང༌ཞ༌གུན༌ནི༌ ལས༌གུན༌ ཙོགས༌ ཅོ༌ཨིན༌ མ༌ནོག༌ག༌?"]], [["ཁྱོ༌ཞ༌གུན༌ནི༌ ང༌ཞའེ༌ ཏེ༌གུན༌ ང༌ཞ༌རང༌ སྐྱོབ༌ཅེས༌སི༌ ཕིའ༌ ཟེར༌ཏེ༌ ཨིན༌ནོག༌ སམ༌མ༌ད༌? མ༌ཤི༌ཀའེ༌ ཞབ༌སྟོག༌པ༌ ཨིན༌ཅེས༌པོའེ༌ ང༌ཞའེ༌ ཏེ༌གུན༌ ཁྱོ༌ཞ༌གུན༌ལ༌ ཤད༌དད༌, ཏེ༌བོའེ༌ སྤང༌པོ༌ དཀོན༌མཆོག༌གི༌ སལ༌ལ༌ ཛད༌ད༌ནོག༌། ཅེས༌པའེ༌ ཛ༌འོ༌གུན༌, ཁྱོ༌ཞའ༌ ཏད༌པའེ༌ ནང༌ང༌ ཤེད༌ཅན༌ གྱུར༌ཅེས༌སི༌ ཕིའ༌ ང༌ཞའེ༌ ཏེ༌ ཚང༌མ༌ ཅོས༌པིན༌།"]], [["ངའ༌ ཇིགས༌ས༌རག༌ ང༌ ཡོང༌ ཟ༌ནེ༌, ཁྱོ༌ཞ༌གུན༌ནི༌ མི༌ཚེ༌ ཕུད༌ཟོ༌ ཐོང༌ཏེ༌, ངའ༌ ཐད༌པོ༌ མི༌ཆ༌། ཡང༌ ངའེ༌ ཅོ༌ཁན༌བོའེ༌ཀ༌ ཁྱོ༌ཞ༌གུན༌ ཐད༌ མི༌ཐད༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ནང༌ང༌ ཛིང༌མོ༌, ཚིག༌ཅེས༌, སྲོ༌, རང༌དོད༌ཅན༌, སྕོད༌ལམ༌མི༌ སྐོར༌ལ༌ ངན༌པ༌ ཟེར༌ཅེས༌, ཁ༌བད༌ཅེས༌, རང༌སྟོད༌ ཏང༌ཅེས༌ དང༌, ལས༌ ཅོ༌ཅེས༌ལ༌ ཚིར༌ཀ༌ མེད༌ཁན༌, ཏེ༌གུན༌ ཐོང༌ཅེས༌ལ༌ ངའ༌ ཇིགས༌ས༌རག༌།"]], [["འོ༌ན༌ ང༌ ཇིགས༌ས༌རག༌, ངའ༌ ཁྱོ༌ཞ༌གུན༌ ཡོད༌ས༌ ཡོང༌ ཟ༌ནེ༌ དཀོན༌མཆོག༌གི༌ ངའ༌ ཡང༌སྐྱར༌ ཁྲེལ༌བ༌ ཚོར༌ ཅུག༌ག༌ ཛད༌ཨིན༌, ཅིའ༌ཟེར༌ན༌ ཁྱོ༌ཞའ༌ མང༌པོ༌ཞིག༌གི༌ ཏ༌རུང༌ངའང༌ སྔུན༌ནི༌ སྡིག༌པ༌གུན༌ མ༌ཕང༌ང༌, ཡང༌ན༌ ཚི༌ཏུ༌, ལུས༌བྲེལ༌ ངན༌པ༌ དང༌, འོས༌པའེ༌ ལུས༌བྲེལ༌ལི༌ ཚད༌ནེ༌ ཐལ༌ཏེ༌ ཅོ༌ཁན༌ གུན༌ནི༌ཀ༌ གྱོད༌པ༌ མ༌ཅོའ༌ ཨིན༌ཁན༌བོ༌ ཐོངས༌ཏེ༌ ངའ༌ རྡུག༌པོ༌ ཅོ༌གོས༌ཨིན༌།"]]], [[["13:1 ནེ༌ 10"], ["དམ༌པའེ༌ སུང༌རབས༌སི༌ ནང༌ང༌ \"སྐྱོན༌རྗོད༌ ཅི༌ཞིག༌ ཡོད༌ནའང༌ སྤང༌པོ༌ ཉིས༌ ཡ༌ སུམ༌ ཡོད༌ཏེ༌ མ༌ནེ༌ ཁྲིམས༌ཅད༌ ཏང༌ མི༌ཉན༌\""], ["མོལ༌ཏེ༌ ཡོད༌ཁན༌ ཙོགས༌ལ༌ ངའང༌ ལན༌ སུམ༌པ༌ ཁྱོ༌ཞ༌གུན༌ ཐུག༌ག༌ལ༌ ཡོང༌ཨིན༌"], ["།"]], [["ང༌ ཁྱོ༌ཞ༌གུན༌ ཉམ༌པོ༌ ལན༌ ཉིས༌པ༌ ཡོད༌ ཟ༌ནེ༌, ངའེ༌ ཏེ༌ སྡིག༌པ༌ ཅོ༌ཁན༌གུན༌ལ༌ སྤང༌པུད༌ཏེ༌ ཨིན༌པིན༌, ཀ༌ཟུག༌ ངའེ༌ སྔུན༌ལ༌ ཅོའ༌ ཙོགས༌ལ༌, ཏ༌ དག༌ས༌ ཡང༌སྐྱར༌ ངའེ༌ ཁོང༌གུན༌ དང༌ ཞན༌ཡང༌ ཚང༌མ༌ལ༌ སྤང༌པུད༌དད༌, སྟིང༌མ༌ ང༌ ཡོང༌ ཟ༌ནེ༌ སྡིག༌པ༌ ཅོ༌ཁན༌ སུ༌ཞིག༌གའང༌ ངའེ༌ ཆད༌པའེ༌ ཀ༌ནེ༌ མི༌ཐར༌།"]], [["མ༌ཤི༌ཀའེ༌ ངའ༌ གྱུད༌ཏེ༌ ཞལ༌ཏ༌ སལ༌ལ༌ ཛད༌ཁན༌བོའེ༌ སྤང༌པོ༌ ཁྱོ༌ཞ༌གུན༌ལ༌ གོས༌ པ༌སང༌, ངའེ༌ ཏེ༌གུན༌ ལྟན༌ཨིན༌། མ༌ཤི༌ཀའེ༌ ཁྱོ༌ཞའ༌ སྐྱོང༌ཅེས༌ ཡ༌ རོགས༌ ཛད༌ ཟ༌ནེ༌, ཁོང༌ འུ༌ཐུགས༌ མ༌ཞུགས༌ས༌, མ༌ ཤེད༌ཅན༌ ཞུགས༌ས༌ ཛད༌ད༌ནོག༌།"]], [["ཞན༌ འུ༌ཐུགས༌སི༌ ནང༌ང༌ ཁོང༌ རྐྱང༌ཤིང༌ངི༌ཀ༌ རྐྱངས༌ཏེ༌ ཀྲོངས༌ནའང༌, ཏ༌ དག༌ས༌ དཀོན༌མཆོག༌གི༌ ཤེད༌དི༌ ནང༌ང༌, ཁོང༌ སོན༌ཏེའ༌ ཞུགས༌ཏེ༌ ཨིན༌ནོག༌། ཏེན༌ན༌ ཙོགས༌ལ༌ མ༌ཤི༌ཀའེ༌ ནང༌ང༌ ང༌ཞ༌གུན༌ནའང༌ འུ༌ཐུགས༌ ཨིན༌, ཨིན༌ནའང༌ དཀོན༌མཆོག༌གི༌ ཝང༌ དང༌ མ༌ཤི༌ཀ༌ ང༌ཞའ༌ ཉམ༌པོ༌ ཡོད༌ཅེས༌པོའེ༌ ང༌ཞའེ༌ ཁྱོ༌ཞ༌གུན༌ལ༌ སྐྱོང༌ཨིན༌ ཡ༌ རོགས༌ ཅོ༌ཨིན༌།"]], [["ཁྱོ༌ཞའ༌ རང༌ངི༌ ཏད༌པ༌ དྲང༌པོ༌ ཨིན༌ན༌ མན༌, ཏེ༌བོ༌ སྟག༌ཅད༌ ཅོ༌ཤིག༌། རང༌དང༌རང༌ང༌ སྟག༌ཅད༌ ཅོ༌ཤིག༌། ཡེ༌ཤུ༌ མ༌ཤི༌ཀ༌ ཁྱོ༌ཞ༌གུན༌ནི༌ ནང༌ང༌ ཞུགས༌ཏེ༌ ཨིན༌ཁན༌བོ༌ གྱུས༌མེད༌ད༌? ཏེ༌ མན༌ན༌ ཏད༌པ༌ དྲང༌པོའེ༌ སྟག༌ཅད༌དི༌ ནང༌ང༌ ཁྱོ༌ཞ༌གུན༌ ཐར༌ཁྱེལ༌ མ༌ཆའ༌ ཨིན༌ནོག༌།"]], [["ཡང༌ ང༌ཞའ༌ མ༌ཤི༌ཀའེ༌ དེན༌བའེ༌ སྐུ༌ཚབས༌ ཨིན༌ཁན༌ནི༌ སྟག༌ཅད༌དི༌ ནང༌ང༌ ཁྲངས༌པོ༌ ཨིན༌ཁན༌བོ༌ ཁྱོ༌ཞ༌གུན༌ནི༌ ཧ༌གོ༌ཅེས༌ལ༌ ངའེ༌ རེ༌ཝ༌ ཅོའད༌།"]], [["ཁྱོ༌ཞ༌གུན༌ནི༌ སྡིག༌པ༌ མི༌ཅོ༌ཅེས༌ལ༌ ང༌ཞའེ༌ དཀོན༌མཆོག༌ག༌ མོས༌ལམ༌ ཕུལ༌ལད༌། ངའེ༌ རེ༌ཝ༌ ཅོའད༌ ང༌ཞའ༌ ཡོང༌ ཟ༌ནེ༌, ཁྱོ༌ཞ༌གུན༌ནི༌ཀ༌ ང༌ཞའེ༌ ཝང༌བོ༌ ལྟན༌གོས༌ མི༌ཡོང༌། ང༌ཞའ༌ ཡོང༌ངི༌ སང༌ སྔུན༌ལ༌ དྲང༌པོའེ༌ ལས༌གུན༌ ཅོ༌ཤིག༌- ཞན༌ ང༌ཞ༌གུན༌ ང༌ཞའེ༌ ཝང༌བོ༌ ལྟན༌ཅེས༌སི༌ ནང༌ང༌ ཐར༌ཁྱེལ༌ མ༌ལུས༌ཁན༌ ཙོགས༌ ཐོང༌སྲིད༌ཅེས༌ ཨིན༌ནོག༌།"]], [["ང༌ཞ༌གུན༌ནི༌ དྲང༌པོའེ༌ ལབ༌ཞའ༌ གྱབ༌གལ༌ ཅོ༌ མི༌ཉན༌, ཨིན༌ནའང༌ དྲང༌པོ༌ ཅིག༌པོའེ༌ ཕིའ༌ ལས༌ ཅོའད༌།"]], [["གལ༌ཏེས༌ ཁྱོ༌ཞའེ༌ ཏད༌པ༌ ཤེད༌ཅན༌ ཅོའད༌ན༌ ང༌ཞ༌གུན༌ འུ༌ཐུགས༌ ཐོང༌ཅེས༌ལ༌ ཐད༌པོ༌ རག༌། ཁྱོ༌ཞ༌གུན༌ ཏད༌པའེ༌ ནང༌ང༌ གང༌པོ༌ ལྡན༌ཅེས༌ལ༌ ང༌ཞའེ༌ མོས༌ལམ༌ ཞུའད༌།"]], [["ངའ༌ ཡོང༌ ཟ༌ནེ༌, ངའེ༌ ཁྱོ༌ཞ༌གུན༌ལ༌ ཆད༌པ༌ སྲན༌ཏྲེ༌ ཏང༌ མི༌གོ༌ཤེས༌སི༌ ཕིའ༌, ངའ༌ ཡོང༌ངི༌ སང༌ སྔུན༌ལ༌, འི༌ ཨི༌གེ༌བོ༌ ཁྱོ༌ཞ༌གུན༌ལ༌ བྲིའད༌, ཅིའ༌ཟེར༌ན༌ གཙོ༌བོའེ༌ ང༌ སལ༌ལ༌ ཛད༌ཁན༌ནི༌ ཝང༌ཆ༌བོ༌ ཁྱོ༌ཞ༌གུན༌ནི༌ ཏད༌པ༌ མེད༌ཁན༌ ཆ༌ཅུག༌ཅེས༌ མན༌པ༌, སྟན༌པོ༌ ཅོ༌ཅེས༌ལ༌ ཀོལ༌ཉིན༌རག༌།"]], [["13:11 ནེ༌ 14"], ["སྤུན༌གུན༌ འི༌ སྟིང༌ཇུག༌གི༌ ཚིགས༌པོ༌ ཉམ༌པོ༌ ངའེ༌ ཨི༌གེ༌ བྲི༌ཅེས༌པོ༌ ཚར༌ཅུག༌གད༌། སྐྱིད༌པོ༌ ཅོ༌ཤིག༌, ཏད༌པའེ༌ ནང༌ང༌ གང༌པོ༌ ལྡན༌ཅུག༌ཤིག༌, ཅིག༌ དང༌ ཅིག༌ག༌ སྤོས༌པ༌ ཏོང༌ཤིག༌, ཅིག༌ དང༌ ཅིག༌གི༌ པར༌ལ༌ ཐུན༌བྲེལ༌ དང༌ ཞི༌དེ༌ ཉམ༌པོ༌ དུག༌ཤིག༌, ཏེ༌ནེ༌ ཅེས༌པ༌ དང༌ ཞི༌དེའེ༌ དཀོན༌མཆོག༌ ཁྱོ༌ཞ༌གུན༌ ཉམ༌པོ༌ ཞུགས༌ས༌ ཛད༌ཨིན༌།"]], [["ཅིག༌ དང༌ ཅིག༌ག༌ ཅམས༌པ༌ ཉམ༌པོ༌ ཇུ༌ ཞུས༌།"]], [["འི༌རུ༌ ཡོད༌ཁན༌ནི༌ དཀོན༌མཆོག༌གི༌ མི༌ དམ༌པ༌གུན༌ནི༌, ཁྱོ༌ཞ༌གུན༌ལ༌ ཇུ༌ ཀལ༌དུག༌།"]], [["གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌, དཀོན༌མཆོག༌གི༌ ཅེས༌པ༌ དང༌ དམ༌པའེ༌ ཐུག༌ཉིད༌དི༌ བྲེལ༌ ཁྱོ༌ཞ༌གུན༌ ཉམ༌པོ༌ ལུས༌ཤིག༌།།"]]]], "Galatians": [[[["1:1 ནེ༌ 5"], ["འི༌ ཨི༌གེ༌བོ༌ ཡེ༌ཤུའི༌ སྐུ༌ཚབས༌ པ༌འུ༌ལུའི༌ ཆོགས༌ནེ༌ ཨིན༌། ང༌ མི༌གུན༌ནི༌ སྡེ༌ཞིག༌ ཡ༌ མིའི༌ ཝང༌ངི༌ མ༌ལྡམ༌མ༌, ཡེ༌ཤུ༌ མ༌ཤི༌ཀ༌ དང༌ ཁོང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཁན༌ནི༌ ཡབ༌ དཀོན༌མཆོག༌གི༌ ལྡམ༌མ༌ ཛད༌ཏེ༌ ཨིན༌།"]], [["གཱ༌ལ༌ཏི༌ཡཱའེ༌ ནང༌ང༌ ཡོད༌ཁན༌ནི༌ ཆོས༌ཚོགས༌གུན༌ལ༌, འི༌ ཨི༌གེ༌བོ༌ ཀལ༌ཅེས༌སི༌ ནང༌ང༌ ང༌ ཉམ༌པོ༌ ཡོད༌ཁན༌ནི༌ སྤུན༌ ཚང༌མ༌ ཐུས༌ཏེ༌ ཨིན༌།"]], [["ང༌དང༌གུན༌ནི༌ ཡབ༌ དཀོན༌མཆོག༌ དང༌ གཙོ༌བོ༌ ཡེ༌ཤུ༌ མ༌ཤི༌ཀ༌ གུན༌ནི༌, ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ སལ༌ལ༌ ཛད༌ཤིག༌།"]], [["དཀོན༌མཆོག༌ ང༌དང༌གུན༌ནི༌ ཡབ༌བི༌ ཐུག༌གོངས༌ ནང༌ཞིན༌ ཡེ༌ཤུའི༌, ང༌དང༌གུན༌ དུགས༌ཏེ༌ ཡོད༌ཁན༌ནི༌ ངན༌པ༌ ཇིག༌རྟེན༌ནི༌ ནང༌ནེ༌ ཐར༌ ཅུག༌ག༌ ཛད༌ཅེས༌ དང༌ ང༌དང༌གུན༌ནི༌ སྡིག༌པའེ༌ ཕིའ༌, ཁོང༌རང༌ངི༌ མི༌ཚེ༌ ཆོད༌པའེ༌ ཚུལ༌ལ༌ སལ༌ལ༌ ཛདས༌།"]], [["ཏེ༌བོའེ༌ ཞས༌ཏེ༌, དཀོན༌མཆོག༌ག༌ ཏུས༌གྱུན༌ནེ༌གྱུན༌ སྤལ༌ ཐོབ༌ཤིག༌, ཨ༌མེན༌།"]], [["1:6 ནེ༌ 10"], ["ཁྱོ༌ཞའ༌ འི༌ཟམ༌ གྱོགས༌པ༌ དཀོན༌མཆོག༌ ཕངས༌ཏེ༌ ཆེན༌ ཡོད༌ཅེས༌པོའ༌ ང༌ ཧ༌ལས༌། དཀོན༌མཆོག༌གི༌ མ༌ཤི༌ཀའེ༌ ཐུག༌རྗེའེ༌ གྱུད༌ཏེ༌, ཁྱོ༌ཞ༌གུན༌ ཁོང༌ ཉམ༌པོ༌ བྲེལ༌ ཅོ༌ཅེས༌ལ༌ བོད༌ད༌ ཛད༌ཏེ༌ ཨིན༌པིན༌། ཨིན༌ནའང༌ ཁྱོ༌ཞ༌གུན༌ ཞན༌ཡང༌ སོ༌སོ༌ གའ༌མོའེ༌ ནས༌ཚུལ༌ཞིག༌གི༌ སྟིང༌རང༌ནེ༌ གྲུལ༌དུག༌,"]], [["ཀ༌བོ༌ ངོས༌པོའ༌ གའ༌མོའེ༌ ནས༌ཚུལ༌ཞིག༌ ཨིན༌ ཁོ༌རང༌ མ༌ནོག༌། ཨིན༌ནའང༌ མ༌ཤི༌ཀའེ༌ གའ༌མོའེ༌ ནས༌ཚུལ༌ལི༌ ཏོན༌ཏག༌གི༌ ནང༌ང༌ མིང༌ནའང༌ གྱུར༌ཇ༌ ཁྱོང༌ཁན༌གུན༌ནི༌, ཁྱོ༌ཞའེ༌ སྙིང༌ངི༌ ནང༌ང༌ ཐེ༌ཚོམས༌ སྐྱེ༌ཅུག༌ཨིན༌ ཡོད༌ཁན༌བོ༌ ངའ༌ ཧ༌གོའ༌རག༌།"]], [["གལ༌ཏེས༌ ང༌ཞའ༌ ཅིག༌གི༌ ཡ༌ ནམ༌ཁའེ༌ ཕོ༌ཉ༌ཞིག༌གི༌, ང༌ཞའེ༌ ཁྱོ༌ཞའ༌ ལབ༌ཁན༌ མན༌པ༌ ཡང༌ སོ༌སོ༌ གའ༌མོའེ༌ ནས༌ཚུལ༌ཞིག༌ ལབ༌བད༌ན༌, དཀོན༌མཆོག༌གི༌ ཏེ༌གུན༌ལ༌ ཐའ༌མེད༌པའེ༌ ཆད༌པ༌ སལ༌ལ༌ ཛད༌ཤིག༌།"]], [["ངའེ༌ སྔུན༌ལ༌ ཟེར༌ཁན༌བོ༌ ཡང༌སྐྱར༌ ཟེར༌རད༌, སུ༌ཞིག༌གིའང༌ ཁྱོ༌ཞ༌གུན༌ནི༌ སྔུན༌ལ༌ ཏད༌པ༌ ཅོ༌ཁན༌གུན༌ནི༌ སང༌ ཞན༌ཡང༌ སོ༌སོ༌ གའ༌མོའེ༌ ནས༌ཚུལ༌ཞིག༌ ལབ༌བད༌ན༌, དཀོན༌མཆོག༌གི༌ ཏེ༌གུན༌ལ༌ ཐའ༌མེད༌པའེ༌ ཆད༌པ༌ སལ༌ལ༌ ཛད༌ཤིག༌།"]], [["ལྟོས༌ཤིག༌གའང༌, ངའེ༌ དཀོན༌མཆོག༌ནེ༌ སྟོད༌པ༌ ཐོབ༌ཅེས༌སི༌ རྩོན༌གྲུས༌ ཅོ༌རུག༌ག༌ ཡ༌ མི༌གུན༌ནེ༌? གལ༌ཏེས༌ ངའེ༌ མི༌གུན༌ ཐད༌ཅུག༌ཉིན༌ ཡོད༌པིན༌ན༌, ང༌ མ༌ཤི༌ཀའེ༌ ཞབ༌སྟོག༌པ༌ཞིག༌ མན༌གྲོ༌།"]], [["1:11 ནེ༌ 24"], ["ཅེས༌པའེ༌ སྤུན༌གུན༌ ངའེ༌ ཁྱོ༌ཞ༌གུན༌ལ༌ འི༌བོ༌ ཧ༌གོ༌གོས༌ སམ༌མ༌རག༌། ངའེ༌ ལབ༌ཁན༌ནི༌ གའ༌མོའེ༌ ནས༌ཚུལ༌བོ༌, མིའི༌ ཅོ༌ཁན༌ཞིག༌ མན༌།"]], [["ཏེ༌བོ༌ ངའ༌ མི༌ཞིག༌གི༌ ཀ༌ནེ༌ མ༌ཐོབ༌, ཡ༌ སུ༌ཞིག༌གི༌ ང༌ མ༌ལབས༌, ཨིན༌ནའང༌ ངའ༌ འི༌བོ༌ ཡེ༌ཤུ༌ མ༌ཤི༌ཀའེ༌ ཀ༌ནེ༌ ཁ༌དྲང༌ང༌ སྔོན༌ཏེ༌ ཨིན༌།"]], [["ཡ༌ཧུ༌དཱ༌པའེ༌ ཆོས༌སི༌ ནང༌ང༌ ཡོད༌ ཟ༌ནེ༌, ང༌ ཀ༌ཟུག༌ཤིག༌ ཡོད༌ཁན༌བོ༌ ཁྱོ༌ཞ༌གུན༌ལ༌ གྱུས༌ ཡོད༌གྲོ༌། ངའེ༌ དཀོན༌མཆོག༌གི༌ ཆོས༌ཚོགས༌གུན༌ལ༌ ནགས༌ སྲན༌ཏྲེ༌ ལྟན༌ཏེ༌ ཏེ༌གུན༌ ཁྲེས༌སྟོར༌ ཅོ༌ཅེས༌སི༌ ནང༌ང༌ རྩོན༌གྲུས༌ གྱལ༌ལ༌ ཅོས༌པིན༌།"]], [["ཡ༌ཧུ༌དཱ༌པའེ༌ ཆོས༌སི༌ ནང༌ང༌, ང༌ དང༌ ལོ༌ཅིག༌པ༌ ཞན༌ཡང༌ ཡ༌ཧུ༌དཱ༌པ༌གུན༌ནི༌ སང༌ ངའ༌ མང༌ང༌ ཁས༌པ༌ དང༌ ཐར༌ཁྱེལ༌ ལུས༌པིན༌། ཡང༌ ངའེ༌ ང༌རང༌ངི༌ ཕ༌མེས༌པོ༌གུན༌ནི༌ ལུག༌སྲོལ༌གུན༌ སྲུང༌ཅེས༌ལ༌ སྙིང༌ནེ༌ རྩོན༌གྲུས༌ ཏེ༌གུན༌ནི༌ སང༌ མང༌ང༌ ཅོས༌པིན༌།"]], [["ཨིན༌ནའང༌ དཀོན༌མཆོག༌གི༌ ཁོང༌རང༌ངི༌ ཧ༌ལས༌ཤེས༌སི༌ ཐུག༌རྗེའེ༌ ནང༌ང༌, ང༌ སྐྱེ༌ སང༌ སྔུན༌ལ༌ ལྡམ༌མ༌ ཛད༌ཏེ༌ བོད༌ད༌ ཛདས༌། ཡེ༌ཤུའི༌ སྐོར༌ལ༌ གའ༌མོའེ༌ ནས༌ཚུལ༌བོ༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཤད༌ཅེས༌སི༌ ཕིའ༌, ཁོང༌རང༌ངི༌ སྲས༌པོ༌ ངའ༌ སྔོན༌ ཅུག༌ག༌ ཛད༌ཅེས༌ལ༌, དཀོན༌མཆོག༌ ཐུགས༌ཐད༌ད༌ ཛདས༌། འི༌བོའེ༌ སྐོར༌ལ༌ ངའེ༌ སུ༌མི༌ཞིག༌གི༌ ཀ༌ནེའང༌ ཁ༌ད༌ མ༌ཙལ༌པིན༌,"]], [["ཨིན༌ནའང༌ དཀོན༌མཆོག༌གི༌ ཁོང༌རང༌ངི༌ ཧ༌ལས༌ཤེས༌སི༌ ཐུག༌རྗེའེ༌ ནང༌ང༌, ང༌ སྐྱེ༌ སང༌ སྔུན༌ལ༌ ལྡམ༌མ༌ ཛད༌ཏེ༌ བོད༌ད༌ ཛདས༌། ཡེ༌ཤུའི༌ སྐོར༌ལ༌ གའ༌མོའེ༌ ནས༌ཚུལ༌བོ༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཤད༌ཅེས༌སི༌ ཕིའ༌, ཁོང༌རང༌ངི༌ སྲས༌པོ༌ ངའ༌ སྔོན༌ ཅུག༌ག༌ ཛད༌ཅེས༌ལ༌, དཀོན༌མཆོག༌ ཐུགས༌ཐད༌ད༌ ཛདས༌། འི༌བོའེ༌ སྐོར༌ལ༌ ངའེ༌ སུ༌མི༌ཞིག༌གི༌ ཀ༌ནེའང༌ ཁ༌ད༌ མ༌ཙལ༌པིན༌,"]], [["ཡ༌ ངའེ༌ སང༌ སྔུན༌ལ༌ སྐུ༌ཚབས༌ ཨིན༌ཁན༌གུན༌ ཉམ༌པོ༌ ཏེ༌ སྐོར༌ལ༌ གྲབས༌ ཅོའ༌ལ༌, ངའ༌ ཡེ༌རུ༌ཤ༌ལེམ༌མ༌ མ༌སོང༌པིན༌། ཨིན༌ནའང༌ ཏེན༌ན༌མལ༌ལ༌ ང༌ ཨ༌ར༌བིའ༌ སོང༌པིན༌, ཡང༌ ཏེ༌སྟིང༌ནེ༌ ང༌ དཱ༌མེས༌ཁས༌སི༌ གྱལ༌ས༌ ལོགས༌ཏེ༌ ཡོངས༌པིན༌།"]], [["ཏེ༌ནེ༌ ལོ༌ སུམ༌མི༌ སྟིང༌ནེ༌, ང༌ ཡེ༌རུ༌ཤ༌ལེམ༌མ༌ པི༌ཏྲར༌ལ༌"], ["ཐུག༌ཅེས༌སི༌ ཕིའ༌, སོང༌ཏེ༌ ཞག༌མ༌ 15 ཁོང༌ ཉམ༌པོ༌ དུགས༌པིན༌།"]], [["ཏེ༌ཏུས༌ལ༌ གཙོ༌བོའེ༌ ནོ༌ ཡ༌ཀོབ༌ ཅིག༌པོ༌ མན༌པ༌, ཞན༌ཡང༌ སྐུ༌ཚབས༌ སུ༌ཞིག༌གའང༌ ང༌ མ༌ཐུག༌།"]], [["ངའེ༌ ཁྱོ༌ཞའ༌ བྲི༌ཨིན༌ ཡོད༌ཁན༌གུན༌ ཟུན༌མན༌ཁན༌ནི༌ སྤང༌པོ༌, དཀོན༌མཆོག༌ ཨིན༌།"]], [["ཏེ༌བོའེ༌ སྟིང༌ནེ༌, ང༌ སི༌རི༌ཡཱ༌ དང༌ ཀཱི༌ལི༌ཀི༌ཡཱའེ༌ ཡུལ༌ལ༌ སོང༌པིན༌།"]], [["ཡང༌ ཏེ༌ཏུས༌ ཚོག༌པ༌, ཡ༌ཧུ༌དཱའེ༌ ཆོས༌ཚོགས༌གུན༌ནི༌ མ༌ཤི༌ཀ༌པ༌གུན༌ ང༌ ཉམ༌པོ༌ མ༌ཐུག༌ག༌ ཨིན༌པིན༌།"]], [["ཨིན༌ནའང༌ ཁོང༌གུན༌ལ༌ མི༌གུན༌ནི༌ ཀ༌ནེ༌ འིན༌ན༌བོ༌ ཚོར༌ཏེ༌ ཨིན༌ནོག༌, \"སྔུན༌ལ༌ ང༌དང༌གུན༌ལ༌ ནགས༌བར༌དོ༌ ལྟན༌ཁན༌ནི༌ མི༌བོའེ༌, ཏ༌ དག༌ས༌ ཏེན༌ན༌ ཏད༌པའེ༌ སྐོར༌ལ༌ ཆོས༌ཤད༌དུག༌, ཀ༌བོ༌ ཁོའེ༌ ཏུས༌ཤིག༌ག༌ ཁྲེས༌སྟོར༌ ཅོ༌ཅེས༌སི༌ རྩོན༌གྲུས༌ ཅོའད༌པིན༌།\""]], [["ཡང༌ ང༌ བྱུང༌ཁན༌བོའེ༌ ཞས༌ཏེ༌, ཁོང༌གུན༌ནི༌ དཀོན༌མཆོག༌ག༌ སྟོད༌པ༌ ཕུལ༌ཏེ༌ ཨིན༌པིན༌།"]]], [[["2:1 ནེ༌ 10"], ["ཏེ༌ནེ༌ ལོ༌ ཅུབ༌ཞིའི༌ སྟིང༌ནེ༌, ང༌ ཡང༌སྐྱར༌ ལོགས༌ཏེ༌ ཡེ༌རུ༌ཤ༌ལེམ༌མ༌ བཱར༌ན༌བས༌ ཉམ༌པོ༌ སོང༌པིན༌། ངའེ༌ ཏི༌ཏུས༌སའང༌ ང༌ཞའ༌ ཉམ༌པོ༌ ཁྲིད༌ཏེ༌ ཁྱེར༌པིན༌།"]], [["དཀོན༌མཆོག༌གི༌ ངའ༌ སྔོན༌ ཅུག༌ག༌ ཛད༌ཁན༌བོའེ༌ ཞས༌ཏེ༌, ང༌ ཏེ༌རུ༌ སོང༌པིན༌, ཡང༌ ཡེ༌རུ༌ཤ༌ལེམ༌མི༌ ཆོས༌ཚོགས༌སི༌ འུ༌སྐྱོང༌ ཨིན༌ཁན༌གུན༌ ཅིག༌པོ༌ ཡོད༌ ཟ༌ནེ༌, ངའེ༌ ཡ༌ཧུ༌དཱ༌པ༌ མན༌ཁན༌གུན༌ལ༌ གའ༌མོའེ༌ ནས༌ཚུལ༌ ཤད༌ཁན༌བོའེ༌ སྐོར༌ལ༌ ཁོང༌གུན༌ལ༌ ཤད༌པིན༌, ཅིའ༌ཟེར༌ན༌ ངའ༌ ངའེ༌ ཅོ༌ཨིན༌ ཡོད༌ཁན༌ ཡ༌ ཅོ༌ཁན༌ནི༌ ཏེ༌ རྩོན༌གྲུས༌གུན༌ གོད༌ལ༌ སོང༌ཏེ༌ མན༌ན༌ཧེ༌, སམ༌ཏེ༌ ཇིགས༌སད༌པིན༌།"]], [["ཁོང༌གུན༌ནི༌ ངའ༌ ཆོགས༌སྐྱོར༌ ཅོས༌, ཡང༌ ངའེ༌ ཕྲོ༌པ༌ ཡ༌ཧུ༌དཱ༌པ༌ མན༌ཁན༌ ཏི༌ཏུས༌ལའང༌ སུན༌ནད༌ ཅོ༌གོ༌ཤེས༌པོ༌ ཁག༌ཅན༌ མ༌སམ༌།"]], [["འི༌ ཏྲི༌ཝ༌བོ༌ བྱུང༌, ཅིའ༌ཟེར༌ན༌ མ༌ཤི༌ཀ༌ ཡེ༌ཤུའི༌ ནང༌ང༌ ང༌ཞ༌གུན༌ལ༌ རང༌ཝང༌ ཡོད༌ཁན༌བོ༌ ལྟ༌ཅེས༌ལ༌, ཟུས༌མའེ༌ སྤུན༌ རིག༌ ང༌ཞ༌གུན༌ནི༌ ཆོས༌ཚོགས༌སི༌ ཕྲོའ༌ སང༌ཝའེ༌ ཐོག༌ནེ༌ དྲེས༌ཏེ༌ ཨིན༌ནོག༌། ཡང༌ རང༌ཝང༌བོ༌ ཀོགས༌ཏེ༌ ཁྱེར༌ཏེ༌, ཡ༌ཧུ༌དཱ༌པའེ༌ ཁྲིམས༌གུན༌ནི༌ ཚེ༌ཡོག༌ གྱུར༌ཅུག༌ཅེས༌ལ༌ ཐད༌དུག༌།"]], [["ཨིན༌ནའང༌ ང༌ཞའེ༌ ཁོང༌གུན༌ནི༌ ཟེར༌ཁན༌གུན༌ལ༌ སྲིབ༌ཅིག༌གི༌ ཕིའང༌, ཁའ༌ མ༌ཆམས༌པིན༌, ཅིའ༌ཟེར༌ན༌ ང༌ཞའེ༌ གའ༌མོའེ༌ ནས༌ཚུལ༌ལི༌ དྲང༌པོ༌བོ༌ ཁྱོ༌ཞ༌གུན༌ནི༌ ཕིའ༌ སྐྱོབས༌ཏེ༌ བོར༌ར༌ལ༌ ཐད༌དད༌པིན༌།"]], [["ཡང༌ ཡེ༌རུ༌ཤ༌ལེམ༌མི༌ ཆོས༌ཚོགས༌སི༌ འུ༌སྐྱོང༌ ཨིན༌ཁན༌གུན༌ནི༌ ངའེ༌ ལབ༌ཨིན༌ ཡོད༌ཁན༌བོའེ༌ཀ༌ ཅའང༌ ནན༌ཏེ༌ ཟེར༌ཅེས༌ མི༌དུག༌པིན༌ ༼ཏེ༌ཙོགས༌སི༌ ཀོ༌སའེ༌ཀ༌ ཡོད༌ཅེས༌པོའེ༌ ངའེ༌ ཕིའ༌, ཅའང༌ ཁྱད༌ མེད༌, ཅིའ༌ཟེར༌ན༌ དཀོན༌མཆོག༌གི༌ སུ༌ཞིག༌གའང༌ ཆོག༌རིས༌ ཅོའ༌ ཛད༌ད༌ མ༌ནོག༌༽།"]], [["ཏེ༌བོ༌ མ༌ཚད༌ དཀོན༌མཆོག༌གི༌ པི༌ཏྲར༌ལ༌ ཡ༌ཧུ༌དཱ༌པ༌གུན༌ལ༌, ཆོས༌ཤད༌ཅེས༌སི༌ ཁག༌ ཀལ༌ལ༌ ཛད༌ཁན༌ ཙོགས༌ལ༌, ཡ༌ཧུ༌དཱ༌པ༌ མན༌ཁན༌གུན༌ལ༌, གའ༌མོའེ༌ ནས༌ཚུལ༌ ཤད༌ཅེས༌སི༌ ཁག༌ ངའ༌ སལ༌ལ༌ ཛད༌ཁན༌བོ༌, ཏེ༌ འུ༌སྐྱོང༌གུན༌ནི༌ ཐོངས༌ཏེ༌ ཨིན༌ནོག༌།"]], [["ཡེ༌ཤུའི༌ སྐུ༌ཚབས༌ པི༌ཏྲར༌ གྱུད༌ཏེ༌, ཡ༌ཧུ༌དཱ༌པ༌གུན༌ནི༌ ནང༌ང༌ ཆག༌ལས༌ ཛད༌ཁན༌ནི༌ ཏེན༌ན༌ དཀོན༌མཆོག༌པོའེ༌, ང༌ ཡེ༌ཤུའི༌ སྐུ༌ཚབས༌ གྱུད༌ཏེ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ནང༌ངའང༌, ཆག༌ལས༌ ཛད༌ཏེ༌ ཨིན༌ནོག༌།"]], [["ཆོས༌ཚོགས༌སི༌ འུ༌སྐྱོང༌ ཚང༌མའེ༌སང༌ ཁག༌ཅན༌ ཐེའ༌ ཛད༌ཁན༌ ཡ༌ཀོབ༌, པི༌ཏྲར༌ དང༌, ཡོ༌ཧཱ༌ནན༌ གུན༌ནི༌ ངའེ༌ ལས༌གུན༌ནི༌ སྐོར༌ ཚོར༌ཏེ༌, དཀོན༌མཆོག༌གི༌ ངའ༌ ཐུག༌རྗེ༌ སལ༌ལ༌ ཛད༌ཏེ༌ ཨིན༌ཁན༌བོ༌ ཧ༌གོ༌། ཡང༌ བཱར༌ན༌བས༌ དང༌ ངའ༌ ཁོང༌གུན༌ནི༌ ཕྲོ༌པ༌ ལས༌ཅེད༌པ༌ ཐེའ༌ཛད༌ཏེ༌, ང༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕྲོའ༌ ཆོས༌ཤད༌ཅེས༌, ཡང༌ ཁོང༌གུན༌ནི༌ ཡ༌ཧུ༌དཱ༌པ༌གུན༌ནི༌ ཕྲོའ༌ ལས༌ ཅོ༌ཅེས༌ལ༌ ཁའ༌ཆམས༌ས༌ ཛདས༌།"]], [["ཉལ༌བ༌ཅན༌གུན༌ལ༌ རོགས༌ ཅོ༌ཅེས༌སི༌ ཞུ༌ཝ༌ ཅིག༌པོ༌བོ༌, ཁོང༌གུན༌ནི༌ ང༌ཞའ༌ ཏངས༌། ཏེན༌ན༌ ལས༌པོ༌ ཅོའ༌ལ༌ ངའ༌ རིངས༌སད༌པིན༌།"]], [["2:11 ནེ༌ 21"], ["ཨིན༌ནའང༌ པི༌ཏྲར༌ ཨན༌ཏི༌ཡོག༌གི༌ གྱལ༌སའེ༌ ནང༌ང༌ ཡོད༌ ཟ༌ནེ༌, ཁོང༌ངི༌ ཅོས༌ཁན༌བོ༌ ནོར༌ཁྲུལ༌ ཏན༌ཏན༌ ཨིན༌ པ༌སང༌, ངའ༌ ཁོང༌ང༌ ལྡོང༌ངི༌ཀ༌ གྱབ༌གལ༌ ཅོ༌གོས༌།"]], [["སྔུན༌ལ༌ ཁོང༌ངི༌ ཡ༌ཧུ༌དཱ༌པ༌ མན༌ཁན༌ནི༌ མ༌ཤི༌ཀ༌པ༌གུན༌ ཉམ༌པོ༌ ཁར༌ཇི༌ ཟའད༌པིན༌། ཨིན༌ནའང༌ ཡ༌ཀོབ༌བི༌ ཛ༌འོ༌ ཁ༌ཅིག༌ ཏེ༌རུ༌ ལེབ༌བ༌ཅིག༌, པི༌ཏྲར༌རི༌ ཏེ༌ སྤུན༌ ཡ༌ཧུ༌དཱ༌པ༌ མན༌ཁན༌གུན༌ ཉམ༌པོ༌ བྲེལ༌ མ༌བོརས༌ ཡང༌ ཟན༌ནའང༌ མ༌ཟོས༌, ཅིའ༌ཟེར༌ན༌ ཁོ༌ སུན༌ནད༌ ཅོ༌གོ༌ཤེས༌ ཁག༌ཅན༌ སམ༌ཁན༌ནི༌ ཡ༌ཀོབ༌བི༌ ཛ༌འོ༌གུན༌ནི༌ སྐྱོན༌རྗོད༌ ཅོ༌ཅེས༌ལ༌ ཇིགས༌སད༌པིན༌།"]], [["ཏེ༌བོའེ༌ བྲས༌བུ༌, ཞན༌ཡང༌ ཡ༌ཧུ༌དཱ༌པ༌ མ༌ཤི༌ཀ༌པ༌གུན༌ པི༌ཏྲར༌རི༌ ཁ༌ཆོས༌སི༌ ནང༌ང༌ དྲེས༌, མ༌ཚད༌ བཱར༌ན༌བས༌སའང༌ ཁོང༌གུན༌ནི༌ ཁ༌ཆོས༌སི༌ ནང༌ང༌ སོང༌།"]], [["ཁོང༌གུན༌ གའ༌མོའེ༌ ནས༌ཚུལ༌ལི༌ ངོས༌པོའེ༌ ལོན༌བོའེ༌ གྱབ༌ནེ༌ མ༌གྲུལ༌ཁན༌བོ༌, ངའེ༌ ཐོང༌ང༌ཅིག༌, ངའེ༌ ཚང༌མའེ༌ དུན༌ལ༌ པི༌ཏྲར༌ལ༌ ཟེར༌པིན༌, \"ཁྱོ༌རང༌ ཡ༌ཧུ༌དཱ༌པ༌ཞིག༌ག༌ སྐྱེས༌ཏེའང༌, ཡ༌ཧུ༌དཱ༌པའེ༌ ཁྲིམས༌གུན༌ ཕངས༌ཏེ༌, ཡ༌ཧུ༌དཱ༌པ༌ མན༌ཁན༌གུན༌ ཙོགས༌ལ༌ མི༌ཚེ༌ ཕུད༌དུག༌། ཏ༌ ཁྱོ༌རང༌ངི༌ འི༌ ཡ༌ཧུ༌དཱ༌པ༌ མན༌ཁན༌ནི༌ སྤུན༌གུན༌ལ༌, ཅི༌ཕིའ༌ ཡ༌ཧུ༌དཱ༌པའེ༌ ལུག༌སྲོལ༌ལི༌ ནང༌ཞིན༌ གྲུལ༌ཅེས༌ལ༌, ཝང༌ ཏང༌ངད༌།"]], [["ང༌དང༌ ཉིས༌ཀོ༌ ནི༌, སྐྱེས༌པ༌ནེ༌ ཕར༌ལ༌ ཡ༌ཧུ༌དཱ༌པ༌ ཨིན༌ནོག༌། ཞན༌མ༌གུན༌ནི༌ སྡིག༌ཅན༌ ཨིན༌ནོག༌ ཟེར༌ཁན༌ ཡ༌ཧུ༌དཱ༌པ༌ མན༌ཁན༌གུན༌ ཙོགས༌ མ༌ནོག༌།"]], [["ཨིན༌ནའང༌ ང༌དང༌གུན༌ལ༌ གྱུས༌ཨིན༌ནོག༌, མི༌ཞིག༌ ཁྲིམས༌གུན༌ ཁའ༌ཉན༌ཅེས༌པོ༌ མན༌པ༌, ཡེ༌ཤུ༌ མ༌ཤི༌ཀའེ༌ ནང༌ང༌ ཏད༌པ༌ ཡོད༌ཅེས༌པོའེ༌, དཀོན༌མཆོག༌གི༌ སྐུན༌དུན༌ལ༌, དྲང༌པོ༌ ཐེའ༌ ཛད༌ད༌ནོག༌། ཁྲིམས༌གུན༌ ཁའ༌ཉན༌ཅེས༌པོ༌ མན༌པ༌, མ༌ཤི༌ཀ༌ ཡེ༌ཤུའི༌ ནང༌ང༌ ཏད༌པ༌ ཅོ༌ཅེས༌ གྱུད༌ཏེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའ༌ ཛད༌ཅེས༌སི༌ ཕིའ༌, ང༌དང༌གུན༌ནི༌ མ༌ཤི༌ཀ༌ ཡེ༌ཤུའི༌ ནང༌ང༌ ཏད༌པ༌ ཅོས༌ཏེ༌ ཨིན༌ནོག༌། ཅིའ༌ཟེར༌ན༌ སུ༌ཞིག༌གའང༌ ཁྲིམས༌ ཁའ༌ཉན༌ཅེས༌པོའེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའ༌ ཛད༌ད༌ མ༌ནོག༌།\""]], [["གལ༌ཏེས༌ ང༌དང༌གུན༌ནི༌ མ༌ཤི༌ཀའེ༌ ནང༌ང༌ ཏད༌པ༌ ཡོད༌ཅེས༌པོ༌ གྱུད༌ཏེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེ༌ཅེས༌ ཙལ༌ལད༌ན༌, ཨིན༌ནའང༌ ཁྲིམས༌ ཕང༌ཅེས༌པོའེ༌ ང༌དང༌གུན༌ནི༌ ནང༌ང༌ སྐྱོན༌ ཐོང༌ངད༌ན༌, ཅི༌ ཏེ༌བོའེ༌ ཏོན༌བོ༌, མ༌ཤི༌ཀའེ༌ ང༌དང༌གུན༌ སྡིག༌པའེ༌ ནང༌ང༌ ཁྲིད༌ཏེ༌ ཁྱེར༌ར༌ ཛད༌ཏེ༌ ཨིན༌ནོག༌ག༌? མ༌ནེ༌ མ༌ནོག༌།"]], [["ཨིན༌ནའང༌ གལ༌ཏེས༌ ངའེ༌ སྔུན༌ལ༌ ཤིགས༌ཁན༌ནི༌ ཁྲིམས༌པོ༌, ཡང༌སྐྱར༌ རྩིག༌ན༌, ཏེ༌བོའེ༌ ང༌ སྡིག༌ཅན༌ཞིག༌ ཨིན༌ཁན༌བོ༌ ལྟན༌ན༌ནོག༌།"]], [["ངའེ༌ ཁྲིམས༌ ཚང༌མ༌ སྲུང༌ མ༌ཉན༌ པ༌སང༌, ཏེ༌བོའེ༌ ངའ༌ ཤི༌གོ༌ཤེས༌ ཁྲིམས༌ཅདས༌། སོང༌པ༌སང༌ ཁྲིམས༌སི༌ ཕིའ༌ ང༌ ཤི༌ཏེ༌ ཨིན༌ ཡང༌ན༌ དཀོན༌མཆོག༌གི༌ ཏོན༌ལ༌ མི༌ཚེ༌ ཕུད༌ཅེས༌སི༌ ཕིའ༌, ངའེ༌ ཁྲིམས༌ ཚང༌མ༌ སྲུང༌ཅེས༌ ཕངས༌ཏེ༌ མེད༌།"]], [["མ༌ཤི༌ཀ༌ རྐྱང༌ཤིང༌ངི༌ཀ༌ རྐྱང༌ང༌ ཛད༌ ཟ༌ནེ༌, ངའེ༌ སྔུན༌ནི༌ མི༌ཚེ༌བོའང༌ རྐྱངས༌ཏེ༌ མེད༌། ཏ༌ནེ༌ཕར༌ལ༌ འི༌ མི༌ཚེའེ༌ ངའེ༌ མན༌པ༌, མ༌ཤི༌ཀ༌ འི༌ ནང༌ང༌ ཞུགས༌སད༌། ཏ༌ ངའེ༌ དཀོན༌མཆོག༌གི༌ སྲས༌སི༌ ནང༌ང༌, ཨིད༌ཤེས༌ ཅོས༌ཏེ༌ འི༌ ཇིག༌རྟེན༌ནི༌ ཟུགས༌པོའེ༌ ནང༌ང༌ དུག༌གད༌། ཁོང༌ངི༌ ངའ༌ ཅེས༌པ༌ ཛད༌ཏེ༌ ཁོང༌རང༌ངི༌ སྲོག༌, ངའེ༌ ཕིའ༌ སལ༌ལ༌ ཛདས༌།"]], [["ངའེ༌ དཀོན༌མཆོག༌གི༌ ཐུག༌རྗེ༌བོ༌ སྣང༌མེད༌ ཅོ༌ཉན༌ཅེས༌ མ༌ནོག༌། གལ༌ཏེས༌ ཁྲིམས༌གུན༌ སྲུང༌ཅེས༌པོའེ༌, ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའད༌ན༌, ཏེ༌ནེ༌ མ༌ཤི༌ཀ༌ ཀྲོངས༌ གོ༌ཤེས༌སི༌ སྒོས༌དོམ༌ མེད༌པ༌ ཨིན༌ནོག༌།"]]], [[["3:1 ནེ༌ 14"], ["འོ༌ སམ༌བ༌ མེད༌ཁན༌, གཱ༌ལ༌ཏི༌ཡཱ༌པ༌གུན༌, སུའི༌ ཇའ༌དུ༌ ཅོས༌ཏེ༌ ཁྱོ༌ཞ༌གུན༌ བུང༌བུ༌ ཙོགས༌ སམ༌མེད༌ གྱུར༌ཅུགས༌? ངའེ༌ ཁྱོ༌ཞ༌གུན༌ལ༌ ཡེ༌ཤུ༌ མ༌ཤི༌ཀ༌ རྐྱང༌ཤིང༌ངི༌ཀ༌ ཀྲོངས༌ཁན༌བོ༌, ཁྱོ༌ཞ༌རང༌ངི༌ མིག༌ནེ༌ ཐོང༌ཁན༌ ཙོགས༌ སལ༌པོ༌ ཅོས༌ཏེ༌ ཤད༌པིན༌།"]], [["ངའེ༌ ཁྱོ༌ཞ༌གུན༌ལ༌ འིན༌ན༌ ཏྲི༌ཝ༌ ཅིག༌པོ༌ ཏྲིའད༌, ཁྱོ༌ཞ༌གུན༌ལ༌ དམ༌པའེ༌ ཐུག༌ཉིད༌, མོ༌ཟེས༌སི༌ ཁྲིམས༌གུན༌ སྲུང༌ཅེས༌པོའེ༌ ཐོབས༌ས༌ ཡ༌ མ༌ཤི༌ཀའེ༌ སྐོར༌ལ༌ ལོན༌བོ༌ ཚོར༌ཏེ༌ ཏད༌པ༌ ཅོ༌ཅེས༌པོའེ༌ ཐོབ༌?"]], [["ཁྱོ༌ཞ༌གུན༌ འི༌ཟུག༌ སམ༌མེད༌ རིག༌ ཀ༌ཟུག༌གི༌ གྱུར༌? ཁྱོ༌ཞ༌གུན༌ནི༌ མ༌ཤི༌ཀའེ༌ ནང༌ང༌ མི༌ཚེ༌བོ༌ དམ༌པའེ༌ ཐུག༌ཉིད༌ གྱུད༌ཏེ༌ གོ༌ཟུག༌ ཅོས༌ཏེ༌, སྟིང༌ནེ༌ ཅི༌ཕིའ༌ ཁྱོ༌ཞ༌གུན༌ནི༌ མིའི༌ ཁྱུད༌དི༌ ནང༌ང༌ ཏེ༌བོ༌ གྲུབ༌ཅུག༌ཅེས༌སི༌ རྩོན༌གྲུས༌ ཅོའད༌?"]], [["ཁྱོ༌ཞ༌གུན༌ནི༌ རྡུག༌ངལ༌ ཚང༌མ༌ ལེན༌ཅེས༌པོ༌ ཕན༌ཐོགས༌ མེད༌པ༌ མན༌གྲོ༌? ཏན༌ཏན༌ལ༌ ཏེ༌གུན༌ ཏོན༌མེད༌ལ༌ སོང༌ཏེ༌ མན༌གྲོ༌, ཨིན༌ན༌?"]], [["ངའེ༌ ཁྱོ༌ཞ༌གུན༌ལ༌ ཡང༌སྐྱར༌ ཏྲིའད༌, ཁྱོ༌ཞ༌གུན༌ནི༌ ཁྲིམས༌གུན༌ སྲུང༌ཅེས༌པོའེ༌, དཀོན༌མཆོག༌གི༌ ཁྱོ༌ཞ༌གུན༌ལ༌ དམ༌པའེ༌ ཐུག༌ཉིད༌ སལ༌ཅེས༌ ཡང༌, ཁྱོ༌ཞའེ༌ ཕྲོའ༌ ཧ༌ལས༌ཤེས༌སི༌ ལྟས༌གུན༌ ཅོའ༌ ཛདས༌ས༌, ཡ༌ མ༌ཤི༌ཀའེ༌ སྐོར༌ལ༌ ཚོར༌ཁན༌ནི༌ ལོན༌བོའེ༌ ནང༌ང༌ ཨིད༌ཤེས༌ ཅོ༌ཅེས༌པོའེ༌ ཛདས༌?"]], [["ཏེན༌ན༌ ཙོགས༌ལ༌ ཨབ༌ར༌ཧམ༌མི༌ དཀོན༌མཆོག༌གི༌ ནང༌ང༌ ཨིད༌ཤེས༌ ཅོ༌ཅེས༌པོའེ༌, དཀོན༌མཆོག༌གི༌ ཁོང༌ང༌ དྲང༌པོ༌ ཐེའ༌ ཛདས༌།"]], [["སོང༌པ༌སང༌ དཀོན༌མཆོག༌གི༌ ནང༌ང༌ ཏད༌པ༌ ཅོ༌ཁན༌གུན༌ ཨབ༌ར༌ཧམ༌མི༌ ངོས༌པོའེ༌ པུར༌གྱུད༌ ཨིན༌ཁན༌གུན༌ ཧ༌གོའ༌ མེ༌རག༌ག༌?"]], [["མ༌ཡོངས༌པོའེ༌ ཏུས༌སི༌ ནང༌ང༌, དཀོན༌མཆོག༌གི༌ ཡ༌ཧུ༌དཱ༌པ༌ མན༌ཁན༌གུན༌ལ༌ ཏད༌པ༌ ཅོ༌ཅེས༌ གྱུད༌ཏེ༌, དྲང༌པོ༌ ཐེའ༌ ཛད༌ཅེས༌པོ༌, སུང༌རབས༌སི༌ སྔོན༌ཅུགས༌། ཡང༌ \"གྱལ༌ཁག༌ ཚང༌མའ༌ ཁྱོ༌རང༌ གྱུད༌ཏེ༌ ཅིན༌ལབས༌ ཐོབ༌ཨིན༌"], ["\" མོལ༌ཏེ༌ གའ༌མོའེ༌ ནས༌ཚུལ༌བོ༌, ཏུས༌ མང༌པོའེ༌ སྔུན༌ལ༌ ཨབ༌ར༌ཧམ༌མ༌ ཤད༌ད༌ ཛདས༌།"]], [["ཏེ༌བོའེ༌ཕིའ༌ མ༌ཤི༌ཀའེ༌ ནང༌ང༌ ཏད༌པ༌ ཅོ༌ཁན༌ ཚང༌མ༌ལ༌, ཨབ༌ར༌ཧམ༌ ཏད༌པ༌ཅན༌ མི༌ ཉམ༌པོ༌ ཅིན༌ལབས༌པོ༌ ཐོབ༌ཨིན༌།"]], [["ཨིན༌ནའང༌ དཀོན༌མཆོག༌གི༌ དུན༌ལ༌ དྲང༌པོ༌ ཐེ༌ཅེས༌སི༌ ཕིའ༌, ཁྲིམས༌ ཁའ༌ ཉན༌ཅེས༌སི༌ཀ༌ རག༌ལས༌ཏེ༌ དུག༌ཁན༌གུན༌ལ༌, ཁོང༌ངི༌ ངན༌ ཕོག༌ཨིན༌། ཅིའ༌ཟེར༌ན༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, \"ཁྲིམས༌སི༌ སྤེ༌ཆའེ༌ ནང༌ང༌ བྲིའ༌ ཛད༌ཏེ༌ ཡོད༌ཁན༌ ཚང༌མ༌ མ༌སྲུང༌ཁན༌གུན༌ལ༌, ངན༌ ཕོག༌ཨིན༌།"], ["\""]], [["ཏེ༌ནེ༌ ཁྲིམས༌ སྲུང༌ཅེས༌སི༌ རྩོན༌གྲུས༌ ཅོས༌ཏེ༌ སུ༌ཞིག༌གའང༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ མི༌ཐེ༌ཅེས༌པོ༌, སལ༌པོ༌ སོང༌ཏེ༌ ཨིན༌ནོག༌། ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, \"ཏད༌པ༌ ཅིག༌པོ༌ གྱུད༌ཏེ༌ མི༌ དྲང༌པོ༌ཞིག༌ག༌ མི༌ཚེ༌ ཐོབ༌བ༌ནོག༌།"], ["\""]], [["འི༌ ཏད༌པའེ༌ ལམ༌བོ༌ ནི༌, ཁྲིམས༌སི༌ ལམ༌ ཀ༌བོའེ༌ \"ཁྲིམས༌ ནང༌ཞིན༌ གྲུལ༌ཁན༌གུན༌ལ༌ ཏེ༌ ཁྲིམས༌ ཚང༌མ༌ ཁའ༌ཉན༌ཏེ༌ མི༌ཚེ༌ ཕུད༌གོས༌ས༌ནོག༌"], ["\" ཟེར༌ཁན༌བོའེ༌ སང༌ མ༌ སོ༌སོ༌ཞིག༌ ཡོད༌ཏེ༌ ཨིན༌ནོག༌།"]], [["ཨིན༌ནའང༌ ང༌དང༌ ཚང༌མའ༌ ཁྲིམས༌སི༌ ངན༌ ཕོག༌ཁན༌ནི༌ ཀ༌ནེ༌ མ༌ཤི༌ཀའེ༌ རིན༌ ཤལ༌ལ༌ ཛད༌ཏེ༌ ཐར༌ ཅུགས༌, ནམ༌ ང༌དང༌ངི༌ ཅོ༌ཁན༌ནི༌ ལས༌ ངན༌པ༌གུན༌ནི༌ ངན༌བོ༌, ཁོང༌ངི༌ ཁོང༌རང༌ངི༌ཀ༌ ཁུར༌ར༌ ཛད༌ཏེ༌ ཁོང༌ རྐྱང༌ཤིང༌ངི༌ཀ༌ རྐྱངས༌། ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ དུག༌, \"ལྕང༌མའེ༌ཀ༌ རྐྱངས༌ཁན༌ ཚང༌མ༌ལ༌ ངན༌ ཕོགས༌ཏེ༌ ཨིན༌ནོག༌།"], ["\""]], [["མ༌ཤི༌ཀ༌ ཡེ༌ཤུ༌ གྱུད༌ཏེ༌, དཀོན༌མཆོག༌གི༌ ཡ༌ཧུ༌དཱ༌པ༌ མན༌ཁན༌གུན༌ལ༌, ཨབ༌ར༌ཧམ༌མ༌ ཞལ༌ཆད༌ ཛད༌ཁན༌ནི༌ ཏེན༌ན༌ ཅིན༌ལབས༌པོ༌ སལ༌ལ༌ ཛདས༌། ཁོང༌ངི༌, ང༌དང༌གུན༌ལ༌ ཏད༌པ༌ གྱུད༌ཏེ༌, ཞལ༌ཆད༌ ཛད༌ཁན༌ནི༌ དམ༌པའེ༌ ཐུག༌ཉིད༌བོ༌, ཐོབ༌ཅེས༌སི༌ གྱུན༌ཚན༌བོའེ༌ ཕིའ༌, ཏེ༌བོ༌ ཛདས༌།"]], [["3:15 ནེ༌ 22"], ["ཅེས༌པའེ༌ སྤུན༌གུན༌ ཏ༌ ངའ༌ ཞག༌ཏང༌ངི༌ མི༌ཚེ༌ དང༌ བྲེལ༌ཁན༌ནི༌ སྤེ༌ཞིག༌ ཏང༌ཅུག༌། མི༌ ཉིས༌སི༌ པར༌ལ༌ ཆད༌དོན༌ བྲིས༌ཏེ༌ སྟིང༌ནེ༌ སུ༌ཞིག༌གིའང༌, ཏེ༌བོའ༌ སྣང༌མེད༌ ཅོ༌ མི༌ཉན༌, ཡ༌ ཏེ༌བོའ༌ ནན༌ཏེ༌ ཐེ༌བ༌ ཟེར༌ མི༌ཉན༌།"]], [["དཀོན༌མཆོག༌གི༌ ཞལ༌ཆད༌གུན༌ ཨབ༌ར༌ཧམ༌ དང༌ ཁོང༌ངི༌ པུར༌གྱུད༌ལ༌"], [", ཅོའ༌ ཛད༌ཏེ༌ ཨིན༌ནོག༌། སུང༌རབས༌སི༌ ནང༌ང༌ \"པུར༌གྱུད༌གུན༌\" མོལ༌ཏེ༌ མི༌དུག༌, ཀ༌བོའེ༌ ཏོན༌བོ༌ མི༌ མང༌པོ༌ཞིག༌, ཨིན༌ནའང༌ \"པུར༌གྱུད༌ལ༌\" མོལ༌ཏེ༌ དུག༌, ཀ༌བོའེ༌ ཏོན༌བོ༌, མི༌ ཅིག༌ཅིག༌ ཡང༌ན༌ མ༌ཤི༌ཀ༌།"]], [["ངའེ༌ ཟེར༌ཅེས༌སི༌ ཏོན༌བོ༌ ནི༌, མོ༌ཟེས༌ལ༌ སལ༌ཁན༌ནི༌ ཁྲིམས༌སི༌ སང༌ ལོ༌ ཞིབ༌གྱ༌ སུམ༌ཅུའེ༌ སྔུན༌ལ༌, དཀོན༌མཆོག༌གི༌ ཨབ༌ར༌ཧམ༌ ཉམ༌པོ༌ ཞལ༌ཆད༌ ཛདས༌། མོ༌ཟེས༌སི༌ ཁྲིམས༌པོའེ༌, དཀོན༌མཆོག༌གི༌ ཨབ༌ར༌ཧམ༌ ཉམ༌པོ༌ ཆད༌དོན༌ ཛད༌ཁན༌བོ༌, ཅགས༌ཏེ༌ མེད༌ཁན༌ ཅོ༌ མི༌ཉན༌།"]], [["གལ༌ཏེས༌ ཁྲིམས༌གུན༌ སྲུང༌ཅེས༌པོའེ༌, ང༌དང༌གུན༌ལ༌ དཀོན༌མཆོག༌གི༌ ཐར༌པའེ༌ ནོར༌སྐལ༌བོ༌ ཐོབ༌བད༌ན༌, ཏེ༌ནེ༌ ཐར༌པ༌བོ༌ ཞལ༌ཆད༌ ཛད༌ཁན༌བོའེ༌ཀ༌ རག༌ལས༌ཏེ༌ མེད༌ཏེ༌ ཨིན༌ནོག༌། ཨིན༌ནའང༌ དཀོན༌མཆོག༌གི༌ ཐུག༌རྗེའེ༌ ནང༌ང༌ ཨབ༌ར༌ཧམ༌མ༌ ཁོང༌རང༌ངི༌ ཞལ༌ཆད༌ གྱུད༌ཏེ༌, ཐར༌པའེ༌ ནོར༌སྐལ༌བོ༌ སལ༌ལ༌ ཛདས༌།"]], [["ཏེ༌ནེ༌ ཅི༌ཕིའ༌ ཁྲིམས༌པོ༌ ཏངས༌ཏེ༌ ཨིན༌ནོག༌? འི༌བོ༌ མི༌གུན༌ལ༌ ཁོང༌གུན༌ནི༌ སྡིག༌པ༌གུན༌ ལྟན༌ཅེས༌སི༌ ཕིའ༌ ཞལ༌ཆད༌དི༌ སྟིང༌ནེ༌, ཏེ༌ཀ༌ ནན༌མ༌ སལ༌ལ༌ ཛདས༌། ཨིན༌ནའང༌ ཏེ༌ ཁྲིམས༌པོ༌ ཏེ༌ཏེ༌ཚོག༌པ༌ ལུས༌ཤེས༌ལ༌ ཅོའ༌ ཛདས༌, ནམ༌ཚོག༌པ༌ ཏེ༌ པུར༌གྱུད༌པོ༌ ལེབ༌ མི༌ལེབ༌, ཀ༌བོ༌ དཀོན༌མཆོག༌གི༌ ཞལ༌ཆད༌ ཛད༌ཏེ༌ ཨིན༌པིན༌། དཀོན༌མཆོག༌གི༌ ཏེ༌ ཁྲིམས༌པོ༌ ཕོ༌ཉ༌གུན༌ གྱུད༌ཏེ༌, མོ༌ཟེས༌ལ༌ སལ༌ལ༌ ཛདས༌, ཁོ༌ ནི༌ དཀོན༌མཆོག༌ དང༌ མི༌གུན༌ནི༌ པར༌ལ༌ བར༌མི༌ཞིག༌ ཨིན༌པིན༌།"]], [["ཏ༌ སྡེ༌ ཅིག༌གི༌ སང༌ མང༌ངི༌ ནང༌ང༌ ཆད༌དོན༌ ཅོ༌ ཟ༌ནེ༌, བར༌མི༌ སྒོས༌དོམ༌ ཆའ༌ནོག༌། ཨིན༌ནའང༌ དཀོན༌མཆོག༌ ཅིག༌ ཞུགས༌ཏེ༌ ཨིན༌ པ༌སང༌, ཁོང༌ངི༌ ཨབ༌ར༌ཧམ༌མ༌ ཁོང༌རང༌ངི༌ ཞལ༌ཆད༌པོ༌ སལ༌ ཟ༌ནེ༌, བར༌མི༌ ཀོལ༌ལ༌ མ༌ཛདས༌།"]], [["ཏེ༌ནེ༌ ཅི༌, ཁྲིམས༌པོའེ༌ དཀོན༌མཆོག༌གི༌ ཞལ༌ཆད༌ལ༌ གྱབ༌གལ༌ ཅོའ༌ནོག༌ག༌? མ༌ནེ༌ ཅོའ༌ མ༌ནོག༌། གལ༌ཏེས༌ ཁྲིམས༌སི༌ ང༌དང༌གུན༌ལ༌ མི༌ཚེ༌ སོ༌མ༌ཞིག༌ ཏང༌ཐུབ༌བད༌པིན༌ན༌, ཏེ༌ནེ༌ ཏེ༌བོ༌ ཁའ༌ ཉན༌ཅེས༌ནེ༌ ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཅོས༌ཏེ༌ ཡོད༌གྲོ༌།"]], [["ཨིན༌ནའང༌ དམ༌པའེ༌ སུང༌རབས༌སི༌, ང༌དང༌ ཚང༌མ༌ སྡིག༌པའེ༌ ཙོན༌པ༌ ཨིན༌ཁན༌བོའེ༌ སྤང༌པོ༌ སལ༌ལ༌ ཛད༌དུག༌། ཏེ༌བོའེ༌ཕིའ༌ ཡེ༌ཤུ༌ མ༌ཤི༌ཀའེ༌ ནང༌ང༌ ཏད༌པ༌ ཅོ༌ཅེས༌ ཅིག༌པོ༌ གྱུད༌ཏེ༌, དཀོན༌མཆོག༌གི༌ ཐར༌པའེ༌ ཞལ༌ཆད༌པོ༌ ཐོབ༌བ༌ནོག༌།"]], [["3:23 ནེ༌ 4:7"], ["འི༌ ཏད༌པ༌བོ༌ ཡོང༌ངི༌ སང༌ སྔུན༌ལ༌, ཁྲིམས༌པོའེ༌ ང༌དང༌གུན༌ ཙོན༌ཁང༌ངི༌ ནང༌ང༌ ཀགས༌ཏེ༌ ཀུ༌ལིག༌ ཅུགས༌ཏེ༌ བོར༌ཏེ༌ ཨིན༌ནོག༌, ནམ༌ཚོག༌པ༌ ཏད༌པ༌བོ༌ སྔོན༌ མ༌སྔོན༌།"]], [["ཏེ༌ ཁྲིམས༌པོ༌, མ༌ཤི༌ཀ༌ སྔོན༌སྔོན༌ ཚག༌པ༌ ང༌དང༌གུན༌ ཁྲིད༌ཁན༌ནི༌ ཁག༌ཁུར༌པ༌བོ༌ ཅོའ༌ ཛདས༌། ཏེ༌ནེ༌ མ༌ཤི༌ཀའེ༌ ནང༌ང༌ ཏད༌པ༌ ཅོ༌ཅེས༌ གྱུད༌ཏེ༌ ང༌དང༌གུན༌ དྲང༌པོ༌ ཐེའ༌ ཛད༌ཨིན༌།"]], [["ཨིན༌ནའང༌ ཏ༌, ཏེ༌ ཏད༌པའེ༌ ལམ༌བོ༌ སྐྱོད༌ པ༌སང༌, ང༌དང༌གུན༌ལ༌ ཁྲིམས༌སི༌ ལྟ༌སྟོག༌གི༌ ཡོག༌ག༌ དུག༌གོས༌ མེད༌པ༌ ཨིན༌ནོག༌།"]], [["མ༌ཤི༌ཀ༌ ཡེ༌ཤུའི༌ ནང༌ང༌ ཏད༌པ༌ ཡོད༌ཅེས༌པོའེ༌, ཁྱོ༌ཞའ༌ ཚང༌མ༌ དཀོན༌མཆོག༌གི༌ ཕྲུ༌གུ༌གུན༌ ཨིན༌ནོག༌།"]], [["ཁྲུས༌ལེན༌ན༌ཅིག༌, ཁྱོ༌ཞའ༌ ཚང༌མ༌ མ༌ཤི༌ཀ༌ ཉམ༌པོ༌ ཅིག༌གྲིལ༌ སོང༌ཏེ༌ མ༌ཤི༌ཀའེ༌ སྕོད༌ལམ༌གུན༌ ཀོས༌ལག༌ སོ༌མ༌ ཙོགས༌ལ༌ གོན༌ཏེ༌ ཨིན༌ནོག༌།"]], [["ཏ༌ ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌, ཚེ༌ཡོག༌ དང༌ རང༌ཝང༌ཅན༌, བུ༌ཚ༌ དང༌ བུ༌མོ༌ གུན༌ནི༌ པར༌ལ༌ ཅའང༌ ཁྱད༌ མེད༌པ༌ ཨིན༌ནོག༌, ཅིའ༌ཟེར༌ན༌ ཁྱོ༌ཞའ༌ ཚང༌མ༌ མ༌ཤི༌ཀ༌ ཡེ༌ཤུའི༌ ནང༌ང༌ ཅིག༌ ཨིན༌ནོག༌།"]], [["ཁྱོ༌ཞའ༌ མ༌ཤི༌ཀའེ༌ ཨིན༌ པ༌སང༌, ཁྱོ༌ཞ༌གུན༌ ཨབ༌ར༌ཧམ༌མི༌ དེན༌བའེ༌ ཕྲུ༌གུ༌གུན༌ ཨིན༌ནོག༌། ཡང༌ དཀོན༌མཆོག༌གི༌ ཞལ༌ཆད༌ ནང༌ཞིན༌, ཁྱོ༌ཞ༌གུན༌ ཨབ༌ར༌ཧམ༌མི༌ ནོར༌སྐལ༌ལི༌ དག༌པོ༌ གྱུར༌ཨིན༌།"]]], [[["ངའེ༌ ཟེར༌ཅེས༌པོ༌ ནི༌, ནོར༌སྐལ༌ ལེན༌ཁན༌བོ༌ ཕྲུ༌གུ༌ ཨིན༌ ཟ༌ནེ༌ ཁོ༌ ནོར༌ གང༌པོའེ༌ དག༌པོ༌ ཨིན༌ཏེའང༌, ཁོ༌ ཚེ༌ཡོག༌ ཤིག༌གི༌ སང༌ སོ༌སོ༌ མ༌ནོག༌།"]], [["ཡང༌ན༌ ཏེ༌ ཕྲུ༌གུ༌བོའ༌ ཏེ༌ཏེ༌ཚོག༌པ༌, ཁོ༌རང༌ དང༌ ཁོའེ༌ ནོར༌ལ༌ ལྟ༌སྟོག༌ ཅོ༌ཁན༌གུན༌ནི༌ ཁའ༌ ཉན༌གོས༌ས༌ནོག༌ ནམ༌ཚོག༌པ༌, ཁོའེ༌ ཨ༌བའེ༌ ལྡམ༌ཁན༌ནི༌ ཏུས༌པོ༌ ལེབ༌ མི༌ལེབ༌།"]], [["མ༌ཤི༌ཀ༌ སྐྱོད༌དི༌ སང༌ སྔུན༌ལ༌ ཏེན༌ན༌ ཙོགས༌པོ༌ ང༌དང༌གུན༌ ཉམ༌པོ༌ ཡོད༌པིན༌། ང༌དང༌གུན༌ ཏེ༌ ཕྲུ༌གུ༌ ཙོགས༌ལ༌, འི༌ ཇིག༌རྟེན༌ནི༌ ཆོས༌སི༌ ལམ༌ ལུག༌སྲོལ༌གུན༌ནི༌ ཚེ༌ཡོག༌ ཨིན༌པིན༌།"]], [["ཨིན༌ནའང༌ ལྡམ༌མ༌ ཛད༌ཁན༌ནི༌ ཏུས༌པོ༌ ལེབ༌བ༌ཅིག༌, དཀོན༌མཆོག༌གི༌ ཁོང༌རང༌ངི༌ སྲས༌པོ༌ ལམ༌ཅུག༌ག༌ ཛདས༌། ཁོང༌ བུ༌མོ༌ཞིག༌ནེ༌ ལྟམས༌ཏེ༌ ཡ༌ཧུ༌དཱ༌པའེ༌ ཁྲིམས༌སི༌ ཡོག༌ག༌ མི༌ཚེ༌ ཕུད༌ད༌ ཛདས༌།"]], [["ཁྲིམས༌སི༌ ཡོག༌པོ༌ ཨིན༌ཁན༌གུན༌ནི༌ རང༌ཝང༌བོ༌ ལོགས༌ཏེ༌ ཉོ༌ཅེས༌ལ༌, དཀོན༌མཆོག༌གི༌ ཁོང༌ ལམ༌ཅུག༌ག༌ ཛདས༌, ཅིའ༌ཟེར༌ན༌ ཁོང༌ ང༌དང༌གུན༌ ཁོང༌ངི༌ སོས༌བུའ༌ ལེན༌ཁན༌ནི༌ ཕྲུ༌གུ༌གུན༌ གྱུར༌ཅེས༌ལ༌ ཐད༌ད༌ ཛད༌ད༌ནོག༌།"]], [["ང༌དང༌ དཀོན༌མཆོག༌གི༌ ཕྲུ༌གུ༌གུན༌ ཨིན༌ པ༌སང༌, ཁོང༌ངི༌ ཁོང༌རང༌ངི༌ སྲས༌སི༌ ཐུག༌ཉིད༌བོ༌ ང༌དང༌གུན༌ནི༌ སྙིང༌ངི༌ ནང༌ང༌ ལམ༌ཅུག༌ག༌ ཛདས༌, ཡང༌ ཏེན༌ན༌ ཐུག༌ཉིད༌བོའེ༌ \"ཨ༌བ༌, ཡབ༌ལེ༌\" མོལ༌ཨིན༌ བོད༌ད༌ ཛདས༌།"]], [["ཏེ༌བོའེ༌ཕིའ༌ ཁྱོ༌ཞ༌གུན༌ ཚེ༌ཡོག༌ག༌ མ༌ལུས༌ས༌, དཀོན༌མཆོག༌ ཁོང༌རང༌ངི༌ ཕྲུ༌གུ༌གུན༌ ཨིན༌ནོག༌། ཁྱོ༌ཞ༌གུན༌ ཁོང༌ངི༌ ཕྲུ༌གུ༌ ཨིན༌ པ༌སང༌, ཁྱོ༌ཞའ༌ ཁོང༌ངི༌ ནོར༌སྐལ༌ ལེན༌ཁན༌གུན༌ནའང༌ ཨིན༌ནོག༌།"]], [["4:8 ནེ༌ 20"], ["དཀོན༌མཆོག༌ ཤེས༌སི༌ སང༌ སྔུན༌ལ༌, ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ དེན༌བའེ༌ དཀོན༌མཆོག༌ མན༌ཁན༌ རིག༌གི༌ ཚེ༌ཡོག༌ ཨིན༌པིན༌།"]], [["ཨིན༌ནའང༌ ཏ༌ ཁྱོ༌ཞ༌གུན༌ནི༌ དཀོན༌མཆོག༌ ཤེས༌ཏེ༌ ཨིན༌ནོག༌, ཡ༌ ངའེ༌ ཟེར༌གོས༌ དཀོན༌མཆོག༌གི༌ ཁྱོ༌ཞ༌གུན༌ ཁྱེན༌ན༌ ཛད༌ད༌ནོག༌། ཏེ༌ནེ༌ ཅི༌ཕིའ༌ ཁྱོ༌ཞ༌གུན༌ ཡང༌སྐྱར༌ ཆོས༌སི༌ འུ༌ཐུགས༌ དང༌ ཕན༌མི༌ཐོགས༌སི༌ ལམ༌ ལུག༌སྲོལ༌གུན༌ནི༌ ཚེ༌ཡོག༌ གྱུར༌ར༌ལ༌, ལོགས༌ཏེ༌ ཆ༌ཉིན༌རག༌།"]], [["སྤེར༌ན༌, ཁྱོ༌ཞ༌གུན༌ནི༌ མིག༌སལ༌ལི༌ ཞག༌, ཟླ༌ཝ༌, ནམ༌ཟླ༌ དང༌ ལོ༌ གུན༌ ཙི༌རུག༌།"]], [["ང༌ ཁྱོ༌ཞ༌གུན༌ནི༌ ཕིའ༌ ཇིགས༌ས༌རག༌, ངའེ༌ ཁྱོ༌ཞའེ༌ ཕིའ༌ རྩོན༌གྲུས༌ ཅོས༌ཏེ༌ ལས༌ ཅོ༌ཁན༌གུན༌ གོད༌ལ༌ སོང༌ཏེ༌ ཨིན༌ཏིག༌དུག༌།"]], [["ཅེས༌པའེ༌ སྤུན༌གུན༌, ང༌ རང༌ཝང༌ངི༌ ནང༌ང༌ དུག༌ག༌ ཙོགས༌ལ༌, ཁྱོ༌ཞ༌གུན༌ནའང༌ དུག༌ཅེས༌ལ༌ ཞུ༌ཝ༌ ཕུལ༌ལད༌། ཅིའ༌ཟེར༌ན༌ སྔུན༌ལ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌ ཁྲིམས༌སི༌ ཀ༌ནེ༌ རང༌ཝང༌ ཡོད༌ཁན༌གུན༌ ཙོགས༌, ང༌ གྱུར༌ཏེ༌ ཨིན༌།"], ["ཁྱོ༌ཞ༌གུན༌ནི༌ ངའ༌ ངན༌པ༌ མ༌ནེ༌ མ༌ཅོས༌།"]], [["ཁྱོ༌ཞ༌གུན༌ལ༌ གྱུས༌ཨིན༌ནོག༌, ངའ༌ ཟུ༌མོ༌ ཡོང༌ཅེས༌པོའེ༌, ཁྱོ༌ཞ༌གུན༌ ཡོད༌ས༌ གོ༌མ༌རང༌ ཡོང༌གོས༌ པ༌སང༌, ངའེ༌ གའ༌མོའེ༌ ནས༌ཚུལ༌ ཁྱོ༌ཞའ༌ ཤད༌པིན༌།"]], [["ཟུགས༌པོའེ༌ ཐོག༌ནེ༌ ང༌ མ༌ སྐྱོ༌མོ༌ ཡོད༌ པ༌སང༌, ཁྱོ༌ཞ༌གུན༌ནི༌ ངའ༌ ཁམ༌ལོགས༌ཏེ༌ རྩིས༌མེད༌ ཅོ༌ཉན༌ཅེས༌ ཡོད༌པིན༌། ཨིན༌ནའང༌ ཁྱོ༌ཞའེ༌ ང༌ རིན༌མེད༌ མ༌ཅོས༌, ཡ༌ ལོགས༌ཏེ༌ མ༌ཀལས༌། དཀོན༌མཆོག༌གི༌ ཆོགས༌ནེ༌ ཕོ༌ཉ༌, ཡ༌ མ༌ཤི༌ཀ༌ ཡེ༌ཤུ༌ ཁོང༌རང༌ ཙོགས༌ལ༌, གའ༌སུས༌ ཞུས༌ཏེ༌ ངའ༌ ལྟ༌སྟོག༌ ཅོས༌།"]], [["ཁྱོ༌ཞའེ༌ ནང༌ང༌ ཡོད༌ཁན༌ནི༌ ཏེ༌ ཐད༌པོ༌གུན༌ལ༌ ཅི༌ སོང༌? གལ༌ཏེས༌ ཉན༌པིན༌ན༌, ཁྱོ༌ཞ༌གུན༌ནི༌ རང༌ངི༌ མིག༌གུན༌ ཕིངས༌ཏེ༌ ངའ༌ ཏང༌ཅེས༌ལ༌ ཐད༌པོ༌ དུག༌པིན༌,"], ["ངའེ༌ ཏེ༌བོའ༌ སྤང༌པོ༌ ཏང༌ ཉན༌ཅེས༌རག༌།"]], [["ཨིན༌ནའང༌ ཏ༌ ངའེ༌ ཁྱོ༌ཞ༌གུན༌ལ༌ དྲང༌པོ༌ ཤད༌ཅེས༌པོའེ༌ ང༌ ཁྱོ༌ཞ༌གུན༌ནི༌ གྲ༌འོ༌ གྱུར༌ཏེ༌ ཨིན༌ན༌?"]], [["ཏེ༌ ཟུས༌མའེ༌ ལོབ༌པོན༌གུན༌ནི༌, ཁྱོ༌ཞའེ༌ ཆོགས༌སྐྱོར༌གུན༌ ཐོབ༌ཅེས༌སི༌ ཕིའ༌ མ༌སྲན༌ཏྲེ༌ དོད༌པ༌ ཅོའ༌ནོག༌, ཨིན༌ནའང༌ ལྟ༌ཝ༌ ངན༌པ༌ ཉམ༌པོ༌། ཁྱོ༌ཞ༌གུན༌ནི༌ ཁོང༌ ཅིག༌པོའ༌ ཆོགས༌སྐྱོར༌ ཅོ༌ཅེས༌སི༌ ཕིའ༌, ཁོང༌གུན༌ནི༌ ཁྱོ༌ཞ༌གུན༌ དང༌ ངའེ༌ ནང༌ང༌ བར༌ ཕེས༌ཏེ༌, བྲེལ༌བོ༌ ཤིག༌ཅེས༌ལ༌ དོད༌པ༌ ཅོའ༌ནོག༌།"]], [["གལ༌ཏེས༌ སམ༌བ༌ ཟང༌པོ༌ ཉམ༌པོ༌ ཨིན༌ན༌, དོད༌པ༌ མ༌སྲན༌ཏྲེ༌ ཅོ༌ནའང༌ གྲིག༌ཏེ༌ ཨིན༌ནོག༌། ཨིན༌ནའང༌ ཏེ༌བོ༌ ང༌ ཁྱོ༌ཞ༌གུན༌ ཉམ༌པོ༌ ཡོད༌ ཟ༌ནེ༌ ཅིག༌པོ༌ མན༌པ༌, ཏུས༌གྱུན༌ ཅོ༌གོ༌ཤེས༌ ཨིན༌ནོག༌།"]], [["འོ༌, ངའེ༌ ཅེས༌པའེ༌ ཕྲུ༌གུ༌གུན༌, ཀ༌ཟུག༌གི༌ ཨ༌མ༌ཞིག༌ག༌ ཕྲུ༌གུ༌ ཇོར༌ ཟ༌ནེ༌ ཟུ༌མོ༌ ཡོང༌ངད༌, ཏེན༌ན༌ ཙོགས༌སི༌ ཟུ༌མོ༌ ཁྱོ༌ཞ༌གུན༌ནི༌ ཕིའ༌ ཡང༌སྐྱར༌ ངའེ༌ སྙིང༌ངི༌ ནང༌ང༌ རག༌, ནམ༌ཚོག༌པ༌ ཁྱོ༌ཞའེ༌ ནང༌ང༌ མ༌ཤི༌ཀའེ༌ སྕོད༌ལམ༌གུན༌ གང༌པོ༌ ལྡན༌ མི༌ལྡན༌།"]], [["ང༌ དག༌ས༌ ཁྱོ༌ཞ༌གུན༌ ཉམ༌པོ༌ ཡོད༌ཅེས༌སི༌ མ༌སྲན༌ཏྲེ༌ དོད༌པ༌ ཅོའད༌, ཏེ༌ནེ༌ ངའེ༌ ཁྱོ༌ཞ༌གུན༌ ཉམ༌པོ༌ ང༌རང༌ངི༌ སྤེ༌ར༌ ཏང༌ཚུལ༌བོའེ༌ ནང༌ང༌ གྱུར༌ཇ༌ ཁྱོང༌ཉན༌ཏེ༌ ཡོད༌གྲོ༌། ཨིན༌ནའང༌ ཐག༌རིང༌ང༌ ཡོད༌ཅེས༌པོའེ༌ ང༌ ཧ༌གོའ༌ མེ༌རག༌, ངའེ༌ ཁྱོ༌ཞའ༌ ཀ༌ཟུག༌གི༌ རོགས༌ ཅོ༌ཨིན༌།"]], [["4:21 ནེ༌ 31"], ["ཁྲིམས༌སི༌ ཡོག༌ག༌ དུག༌ཉིན༌ ཡོད༌ཁན༌ ཁྱོ༌ཞ༌གུན༌ནི༌ ངའ༌ ཤོད༌དའང༌། ཅི༌ ཁྲིམས༌སི༌ ནང༌ང༌ ཟེར༌ཏེ༌ ཡོད༌ཁན༌བོ༌, ཁྱོ༌ཞ༌གུན༌ལ༌ ཏན༌ཏན༌ གྱུས༌ཡོད༌ད༌?"]], [["དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌, \"ཨབ༌ར༌ཧམ༌མ༌ བུ༌ཚ༌ ཉིས༌ ཡོད༌པིན༌, ཅིག༌པོ༌ ནི༌ ཚེ༌ཡོག༌ ཡང༌ ཅིག༌པོ༌ ནི༌ རང༌ཝང༌ཅན༌ བུ༌མོ༌གུན༌ནི༌ ཨིན༌པིན༌།\""]], [["ཚེ༌ཡོག༌ནེ༌ སྐྱེས༌ཁན༌ནི༌ བུ༌ཚ༌བོ༌, མིའི༌ རྩོན༌གྲུས༌ནེ༌ དཀོན༌མཆོག༌གི༌ ཞལ༌ཆད༌ གྲུབ༌ཅུག༌ཅེས༌པོ༌ ཨིན༌པིན༌, ཨིན༌ནའང༌ རང༌ཝང༌ཅན༌ནི༌ ན༌མ༌ནེ༌ སྐྱེས༌ཁན༌ནི༌ བུ༌ཚ༌བོ༌, དཀོན༌མཆོག༌གི༌ ཞལ༌ཆད༌ ཛད༌ཁན༌ནི༌ བྲས༌བུ༌ ཨིན༌པིན༌།"]], [["དཀོན༌མཆོག༌གི༌ ཛད༌ཁན༌ནི༌ ཆད༌དོན༌ ཉིས༌ཀོ༌ འི༌ བུ༌མོ༌ ཉིས༌ཀོ༌ ཉམ༌པོ༌ ལྡུར༌ཉན༌ཅེས༌ ཨིན༌ནོག༌། བུ༌མོ༌ ཏང༌པོ༌, ཧཱ༌གར༌ ནི༌ སི༌ནཱའི༌ རི༌ དང༌ སྤེས༌ཏེ༌ ཨིན༌ནོག༌, ཀ༌རུ༌ མི༌གུན༌ལ༌ ཁོང༌གུན༌ ཚེ༌ཡོག༌ གྱུར༌ཅུག༌ཁན༌ནི༌ ཁྲིམས༌པོ༌ ཐོབ༌ཏེ༌ ཨིན༌པིན༌།"]], [["ཏ༌ ཧཱ༌གར༌ ཨ༌ར༌བིའ༌ ནང༌ང༌ ཡོད༌ཁན༌ནི༌ རི༌ སི༌ནཱའི༌ ཙོགས༌ ཨིན༌ནོག༌, ཀ༌བོ༌ འི༌ཏུས༌སི༌ ཡེ༌རུ༌ཤ༌ལེམ༌མི༌ གྱལ༌ས༌ ཙོགས༌ ཨིན༌, ཡང༌ ཏེ༌ གྱལ༌སའེ༌ མི༌གུན༌ ཁྲིམས༌སི༌ ཚེ༌ཡོག༌ག༌ དུག༌ཅེས༌ལ༌ ཐད༌ད༌ནོག༌།"]], [["ཨིན༌ནའང༌ ནམ༌ཁའེ༌ ཡེ༌རུ༌ཤ༌ལེམ༌ ནི༌ རང༌ཝང༌ཅན༌ནི༌ བུ༌མོ༌ སཱ༌ར༌ ཙོགས༌ ཨིན༌ནོག༌, ཁོའེ༌ ཕྲུ༌གུ༌གུན༌ ཚེ༌ཡོག༌ མ༌ནོག༌, ཡང༌ ཁོ༌ ང༌དང༌གུན༌ནི༌ ཨ༌མ༌ ཨིན༌།"]], [["དམ༌པའེ༌ སུང༌རབས༌སི༌ ནང༌ང༌ བྲིའ༌ ཛད༌ཏེ༌ ཨིན༌ནོག༌,"], ["\"འོ༌ ཕྲུ༌གུ༌ མེད༌ཁན༌ནི༌ བུ༌མོ༌, ཕྲུ༌གུ༌ མ༌ནེ༌ མ༌སྐྱེས༌ཁན༌ སྐྱིད༌པོ༌ ཅོས༌།"], ["ཕྲུ༌གུ༌ སྐྱེ༌ཅེས༌སི༌ ཟུ༌མོ༌ མ༌ཕོག༌ཁན༌, ཐད༌པོའེ༌ ནང༌ང༌ ཀུ༌ཅོ༌ ཏོང༌།"], ["ཅིའ༌ཟེར༌ན༌ ཏ༌ དག༌ས༌ ནང༌ཚངས༌ མེད༌ཁན༌ནི༌ བུ༌མོའ༌ མག༌པ༌ ཡོད༌ཁན༌ནི༌"], ["བུ༌མོའེ༌ སང༌ མང༌ང༌ ཕྲུ༌གུ༌ མང༌པོ༌ ཡོད༌ཏེ༌ ཨིན༌ནོག༌།"], ["\""]], [["ཅེས༌པའེ༌ སྤུན༌གུན༌, ཏ༌ ཁྱོ༌ཞའ༌ ཨི༌སཱག༌ ཙོགས༌ལ༌ དཀོན༌མཆོག༌གི༌ ཞལ༌ཆད༌ ཛད༌ཁན༌ནི༌ ཕྲུ༌གུ༌གུན༌ ཨིན༌ནོག༌།"]], [["ཨིན༌ནའང༌ མི༌ རྩོན༌གྲུས༌ནེ༌ སྐྱེ༌ཁན༌ནི༌ ཕྲུ༌གུའི༌, ཐུག༌ཉིད༌དི༌ ཐོག༌ནེ༌ སྐྱེ༌ཁན༌ནི༌ ཕྲུ༌གུ༌བོའ༌ ནགས༌ ལྟན༌ཀྱག༌། ཏེན༌ན༌ ཙོགས༌ ནི༌ དག༌སའང༌ བྱུངས༌ཏེ༌ ཨིན༌ནོག༌།"]], [["ཨིན༌ནའང༌ སུང༌རབས༌སི༌ ཏེ༌བོའེ༌ སྐོར༌ལ༌ ཅི༌ མོལ༌ཏེ༌ དུག༌, \"ཚེ༌ཡོག༌ དང༌ ཁོའེ༌ བུ༌ཚ༌ ཉིས༌ཀོ༌ ཕོང༌, ཅིའ༌ཟེར༌ན༌ རང༌ཝང༌ཅན༌ནི༌ བུ༌མོའེ༌ བུ༌ཚའེ༌ ཨིན༌ཁན༌ནི༌ ནོར༌སྐལ༌བོའེ༌ ནང༌ང༌ ཚེ༌ཡོག༌གི༌ བུ༌མོའེ༌ བུ༌ཚའ༌, སྐྱལ༌ལ༌ མ༌ནེ༌ མི༌ཐོབ༌།"], ["\""]], [["ཏེ༌བོའེ༌ཕིའ༌ ཅེས༌པའེ༌ སྤུན༌གུན༌, ང༌དང༌གུན༌ ཚེ༌ཡོག༌གི༌ བུ༌མོའེ༌ ཕྲུ༌གུ༌ མན༌པ༌, རང༌ཝང༌ཅན༌ནི༌ བུ༌མོའེ༌ ཕྲུ༌གུ༌ ཨིན༌ནོག༌།"]]], [[["5:1 ནེ༌ 15"], ["རང༌ཝང༌ངི༌ ནང༌ང༌ དུག༌ཅེས༌སི༌ ཕིའ༌ མ༌ཤི༌ཀའེ༌ ང༌དང༌གུན༌ ཐར༌ ཅུག༌ག༌ ཛདས༌། ཏ༌ སྟན༌པོ༌ དུག༌ཤིག༌། ཡང༌སྐྱར༌ ལྕིན༌ཏྲེ༌ ཁྲིམས༌སི༌ ཉ༌ཤིང༌བོ༌ ཁུར༌ཏེ༌ ཏེ༌བོའེ༌ ཚེ༌ཡོག༌ གྱུར༌ མ༌ཅུག༌ཤིག༌།"]], [["ཉོན༌ཤིག༌, ང༌ པ༌འུ༌ལུའི༌ ཁྱོ༌ཞ༌གུན༌ལ༌ འི༌བོ༌ ཤད༌དད༌, གལ༌ཏེས༌ ཁྱོ༌ཞ༌གུན༌ནི༌ ཁྱོ༌ཞ༌རང༌ང༌ སུན༌ནད༌ ཅོ༌ཅུག༌གད༌ན༌, ཏེ༌ནེ༌ མ༌ཤི༌ཀའེ༌ ཀ༌ནེ༌ ཡོང༌ཁན༌ནི༌ ཕན༌ཐོགས༌པོ༌ ཁྱོ༌ཞ༌གུན༌ལ༌ མི༌ཐོབ༌།"]], [["ངའེ༌ ཡང༌སྐྱར༌ སྤང༌པུད༌དད༌, གལ༌ཏེས༌ ཁྱོ༌ཞ༌གུན༌ནི༌ སུན༌ནད༌ ཅོ༌ཅུགས༌ཏེ༌ དཀོན༌མཆོག༌གི༌ ཆོགས༌སྐྱོར༌ ཙལ༌ཅེས༌ ཅོའད༌ན༌, ཏེ༌ནེ༌ ཁྱོ༌ཞ༌གུན༌ནི༌ མོ༌ཟེས༌སི༌ ཁྲིམས༌ ཚང༌མ༌ སྲུང༌གོས༌།"]], [["ཁྲིམས༌པོ༌ སྲུངས༌ཏེ༌ དཀོན༌མཆོག༌གི༌ སྐུན༌དུན༌ལ༌ དྲང༌པོ༌ གྱུར༌ ཉན༌ན༌ནོག༌ སམ༌ཁན༌ ཁྱོ༌ཞ༌གུན༌ནི༌, བྲེལ༌བོ༌ མ༌ཤི༌ཀ༌ ཉམ༌པོ༌ ཆད༌ཏེ༌ ཨིན༌ནོག༌། ཁྱོ༌ཞ༌གུན༌ དཀོན༌མཆོག༌གི༌ ཐུག༌རྗེ༌ནེ༌ ཐག༌རིང༌ང༌ སོང༌ཏེ༌ ཨིན༌ནོག༌།"]], [["ཨིན༌ནའང༌ ཏ༌ ང༌དང༌ ཐུག༌ཉིད༌དི༌ ནང༌ཞིན༌ མི༌ཚེ༌ ཕུད༌ཁན༌གུན༌ནི༌, དཀོན༌མཆོག༌གི༌ ཞལ༌ཆད༌ ཛད༌ཁན༌ནི༌ དྲང༌པོ༌བོ༌, ཏད༌པ༌ གྱུད༌ཏེ༌ ཐོབ༌ཅེས༌ལ༌ རིངས༌ཨིན༌ཞིག༌ ཨིན༌ནོག༌།"]], [["ང༌དང༌གུན༌ནི༌ བྲེལ༌ མ༌ཤི༌ཀ༌ ཡེ༌ཤུ༌ ཉམ༌པོ༌ ཡོད༌ པ༌སང༌, སུན༌ནད༌ ཅོ༌ཁན༌ ཡ༌ མ༌ཅོ༌ཁན༌ནི༌ ནང༌ང༌ ཅའང༌ ཁྱད༌ མེད༌པ༌ ཨིན༌ནོག༌། ཁག༌ཅན༌ ནི༌, ཏད༌པ༌བོ༌ ཅེས༌པའེ༌ ནང༌ང༌ ལྟན༌ཅེས༌པོ༌ ཨིན༌ནོག༌།"]], [["ཁྱོ༌ཞ༌གུན༌ནི༌ མི༌ཚེའེ༌ བང༌གྱུགས༌པོ༌ མ༌ གྱལ༌ལ༌ ཅོས༌ཏེ༌ ཏང༌ངད༌པིན༌། ཏ༌ སུའི༌ ཁྱོ༌ཞ༌གུན༌ལ༌ དེན༌བའེ༌ གྱབ༌ནེ༌ གྲུལ༌ཅེས༌སི༌ ནང༌ང༌ སྒག༌ཞའ༌ ཏངས༌།"]], [["ཏེ༌ ཁའ༌ལྕེ༌ ཏང༌ཅེས༌པོ༌ ནི༌ ཏན༌ཏན༌ལ༌ ཁྱོ༌ཞ༌གུན༌ རང༌ཝང༌ངི༌ ནང༌ང༌ དུག༌ཅེས༌ལ༌ བོད༌ད༌ ཛད༌ཁན༌ དཀོན༌མཆོག༌གི༌ ཆོགས༌ནེ༌ མ༌ནོག༌།"]], [["འི༌ ཟུས༌མའེ༌ ལབ༌ཞ༌བོ༌ ནི༌, པག༌པའེ༌ གང༌པོའེ༌ ནང༌ང༌ སྐྱུར༌ ཡོང༌ཅུག༌ཁན༌ནི༌ ཏེ༌ སྐྱུར༌ ཆུ༌ངུན༌ ཙོགས༌ ཨིན༌ནོག༌།"]], [["ངའེ༌ གཙོ༌བོའེ༌ ནང༌ང༌ ཨིད༌ཤེས༌ ཅོའད༌, ཁོང༌ངི༌ ཁྱོ༌ཞ༌གུན༌ལ༌, ང༌ཞའེ༌ ལབ༌ཁན༌ མན༌པ༌, ཞན༌ སོ༌སོ༌ ལབ༌ཞའ༌ ཏད༌པ༌ ཅོ༌ཅེས༌ནེ༌ ཐག༌རིང༌ང༌ བོར༌ར༌ ཛད༌ཨིན༌། ཁྱོ༌ཞའ༌ གོབ༌སྐོར༌ཁན༌བོ༌ སུ༌ཞིག༌ ཨིན༌ནའང༌, དཀོན༌མཆོག༌གི༌ ཁྲིམས༌ཅད༌ སལ༌ལ༌ ཛད༌ཨིན༌།"]], [["ཅེས༌པའེ༌ སྤུན༌གུན༌, གལ༌ཏེས༌ ངའེ༌ སུན༌ནད༌ ཅོ༌གོས༌ ཟེར༌ཏེ༌ ཏ༌རུང༌ངའང༌ ལབ༌བད༌ན༌, ༼ཀ༌ཟུག༌ ཁ༌ཅིག༌གི༌ ངའེ༌ ཅོ༌རུག༌ ཟེར༌ར༌ནོག༌༽, ཏེ༌ནེ༌ ཅི༌ཕིའ༌ ཏ༌རུང༌ངའང༌ ངའ༌ ནགས༌བར༌དོ༌ ཐོང༌ཨིན༌ ཨིན༌ནོག༌? གལ༌ཏེས༌ ངའེ༌ མ༌ཤི༌ཀའེ༌ རྐྱང༌ཤིང༌ གྱུད༌ཏེ༌ ཐར༌པ༌བོ༌ མ༌ལབས༌པིན༌ན༌, ཏེ༌ནེ༌ སུ༌ཞིག༌གའང༌ ངའེ༌ཀ༌ སྲོ༌ ཡོངས༌ཏེ༌ མེད༌གྲོ༌།"]], [["ཁྱོ༌ཞའ༌ ནགས༌ ལྟན༌ཁན༌གུན༌ནི༌, ཁོ༌རང༌གུན༌ལ༌ སུན༌ནད༌ ཅོ༌ ཟ༌ནེ༌ ཁོ༌རང༌ བུ༌ཚ༌ ཨིན༌ཁན༌ནི༌ སྟགས༌པོ༌ གང༌པོ༌ ཅད༌ཤིག༌!"]], [["ངའེ༌ ཅེས༌པའེ༌ སྤུན༌གུན༌, ཁྱོ༌ཞ༌གུན༌ རང༌ཝང༌ཅན༌ནི༌ མི༌ཚེའེ༌ ཕུད༌ད༌ལ༌ བོད༌ད༌ ཛད༌ཏེ༌ ཨིན༌ནོག༌། ཨིན༌ནའང༌ ཏེ༌ རང༌ཝང༌བོ༌ ཁྱོ༌ཞ༌གུན༌ནི༌ སྡིག༌པའེ༌ དོད༌པ༌གུན༌ དྲན༌དྲ༌ གྲུབ༌ཅེས༌སི༌ སྐབས༌ཤིག༌གི༌ ཚུལ༌ལ༌ མ༌ཀོལ༌ཤིག༌། ཏེ༌ སང༌ཏ༌, ཏེ༌ རང༌ཝང༌བོ༌ ཁྱོ༌ཞ༌གུན༌ནི༌ ཅིག༌ དང༌ ཅིག༌ག༌ ཅེས༌པའེ༌ ནང༌ང༌ ཞབ༌སྟོག༌ ཞུ༌ཅེས༌སི༌ ཕིའ༌ ཀོལ༌ཤིག༌།"]], [["ངའེ༌ ཏེ༌བོ༌ ཟེར༌རད༌, ཅིའ༌ཟེར༌ན༌ ཁྲིམས༌ གང༌པོ༌ འི༌ བཀའ༌ ཅིག༌པོའེ༌ ནང༌ང༌ ལྡུས༌ཏེ༌ ཨིན༌ནོག༌, \"རང༌ང༌ ཅམས༌པ༌ ཅོ༌ཁན༌ ཙོགས༌ ཁྱོ༌རང༌ངི༌ ཁྱིམ༌ཚེས༌པའང༌ ཅམས༌པ༌ ཅོས༌།"], ["\""]], [["ཨིན༌ནའང༌ གལ༌ཏེས༌ ཁྱོ༌ཞ༌གུན༌ནི༌ ཤང༌ཀུ༌ ཙོགས༌ལ༌ ཅིག༌ དང༌ ཅིག༌ག༌ མ༌སྐྱོན༌ ཅོ༌ཅེས༌ དང༌ ནོད༌པ༌ སྐྱལ༌ན༌, ཤང༌ ཅོ༌ཤིག༌, ཏེ༌ མ༌ནེ༌ ཁྱོ༌ཞ༌གུན༌ནི༌ ཅིག༌ དང༌ ཅིག༌ ཁྲེས༌སྟོར༌ ཅོ༌ཨིན༌།"]], [["5:16 ནེ༌ 26"], ["ངའེ༌ ཟེར༌ཅེས༌པོ༌ ནི༌, དམ༌པའེ༌ ཐུག༌ཉིད༌དི༌ ལྟན༌ཁན༌ནི༌ མི༌ཚེའེ༌ ལམ༌བོའེ༌ཀ༌ གྲུལ༌ཤིག༌། ཏེ༌ནེ༌ ཁྱོ༌ཞ༌གུན༌ནི༌ སྡིག༌པའེ༌ དོད༌པའེ༌ ཅོ༌ཅུག༌ཁན༌ནི༌ ལས༌གུན༌ དྲན༌དྲ༌ གྲུབ༌ མི༌ཅུག༌།"]], [["སྡིག༌པའེ༌ དོད༌པ༌, དམ༌པའེ༌ ཐུག༌ཉིད༌དི༌ དོད༌པའེ༌ གོ༌ལོག༌པོ༌ ཅོའ༌ནོག༌, ཡང༌ དམ༌པའེ༌ ཐུག༌ཉིད༌དི༌ དོད༌པའེ༌, སྡིག༌པའེ༌ དོད༌པའེ༌ གོ༌ལོག༌པོ༌ ཛད༌ད༌ནོག༌། འི༌ ཉིས༌ཀོ༌ མ༌ཐུན༌ པ༌སང༌ ཁྱོ༌ཞའ༌ ཐད༌ཁན༌བོ༌ ཅོ༌ཉན༌ན༌ མ༌ནོག༌།"]], [["ཨིན༌ནའང༌ ཁྱོ༌ཞ༌གུན༌ ཐུག༌ཉིད༌དི༌ ཁྲིད༌ ཟ༌ནེ༌, ཁྱོ༌ཞ༌གུན༌ མོ༌ཟེས༌སི༌ ཁྲིམས༌སི༌ ཡོག༌ག༌ དུག༌གོས༌ མེད༌པ༌ ཨིན༌ནོག༌།"]], [["སྡིག༌པའེ༌ དོད༌པའེ༌ ལས༌གུན༌ མ༌ སལ༌པོ༌ ཐོང༌ང༌ནོག༌། ཏེ༌གུན༌ ལུས༌བྲེལ༌ ངན༌པ༌ ཅོ༌ཅེས༌, སྕོད༌པ༌ ངན༌པའེ༌ ལས༌གུན༌ ཅོ༌ཅེས༌, ཐའ༌མེད༌པའེ༌ ལུས༌བྲེལ༌ལི༌ དོད༌པ༌,"]], [["སྐུན༌དྲའ༌ ཅོལ༌ཅེས༌, ཆོས༌ངན༌ ཡང༌ན༌ ཇའ༌དུ༌ ཅོ༌ཅེས༌, ནཕ༌རད༌ ཅོ༌ཅེས༌, ཛིང༌མོ༌ ཏང༌ཅེས༌, ཚིག༌ཅེས༌, མངས༌ཏེའང༌ སྲོ༌ ཡོང༌ཅེས༌, སྟོད༌པ༌ ཡ༌ རྩི༌ཝའེ༌ དོད༌པ༌ བོར༌ཅེས༌, ཁོན༌བོར༌ཅེས༌, པོ༌བུད༌ཅེས༌,"]], [["ཞན༌མའ༌ ཡོད༌ཁན༌གུན༌ནི༌ དོད༌པ༌ ཅོ༌ཅེས༌, མུན༌ལ༌ ཆང༌ ཐུང༌ཅེས༌, གྲོན༌ཏང༌ཨིན༌ ར༌རོས༌ཤེས༌སི༌ ཟས༌གུན༌ ལེན༌ཏེ༌ ཀྲན༌བ༌ སྟོར༌ཅེས༌ དང༌, ཞན༌ཡང༌ འི༌ཙོགས༌སི༌ སྡིག༌པ༌གུན༌། ངའེ༌ ཁྱོ༌ཞ༌གུན༌ལ༌ ཡང༌སྐྱར༌ སྤང༌པུད༌དད༌, ཏེ༌ཙོགས༌སི༌ མི༌ཚེ༌ ཕུད༌ཁན༌གུན༌ལ༌ དཀོན༌མཆོག༌གི༌ གྱལ༌སྲིད༌པོ༌ ནོར༌སྐལ༌ལ༌ མ༌ནེ༌ མི༌ཐོབ༌།"]], [["ཨིན༌ནའང༌ དམ༌པའེ༌ ཐུག༌ཉིད༌ནེ༌ སྨིན༌ཁན༌ནི༌ བྲས༌བུ༌ ནི༌, ཅེས༌པ༌, སྐྱིད༌པོ༌, ཞི༌དེ༌, ཟོད༌པ༌, ཀའ༌ཀྲིན༌, ཟང༌པོ༌, ཨིད༌ཤེས༌ཅན༌,"]], [["བོལ༌མོ༌ དང༌ རང༌སེམས༌ ཅུན༌ཅེས༌ གུན༌ ཨིན༌ནོག༌། ཏེ༌ཙོགས༌སི༌ སྕོད༌པ༌གུན༌ནི༌ གྱབ༌གལ༌ལ༌ ཁྲིམས༌ ཅའང༌ མེད༌པ༌ ཨིན༌ནོག༌།"]], [["མ༌ཤི༌ཀ༌ ཡེ༌ཤུའི༌ ཨིན༌ཁན༌གུན༌ནི༌, སྡིག༌པའེ༌ དོད༌པ༌ དང༌ དོད༌ཆགས༌ ངན༌པ༌ གུན༌ རྐྱང༌ཤིང༌ངི༌ཀ༌ རྐྱངས༌ཏེ༌ མེད༌ཁན༌ ཅོས༌ཏེ༌ ཨིན༌ནོག༌།"]], [["དམ༌པའེ༌ ཐུག༌ཉིད༌དི༌ ང༌དང༌གུན༌ལ༌ མི༌ཚེ༌ ཕུད༌ཅུག༌ག༌ ཛད༌ པ༌སང༌, ཐུག༌ཉིད༌དི༌ གྱབ༌ནེ༌ གྲུལ༌ཨིན༌ཞིག༌, མི༌ཚེ༌ ཁག༌ ཚང༌མ༌ ཁོང༌ང༌ ཁྲིད༌ཅུག༌ཤིག༌།"]], [["ང༌དང༌གུན༌ ཕོ༌སོ༌ ཚོར༌ མ༌གོས༌, ཡང༌ ཅིག༌ དང༌ ཅིག༌གི༌ ནང༌ང༌ སྲོ༌ ཡ༌ ཚིག༌ཅེས༌ གུན༌ ཡོང༌ཅུག༌ མ༌གོས༌།"]]], [[["6:1 ནེ༌ 10"], ["ཅེས༌པའེ༌ སྤུན༌གུན༌, གལ༌ཏེས༌ ཏད༌པ༌ཅན༌ཞིག༌ སྡིག༌པའེ༌ ནང༌ང༌ གྱེལ༌ན༌, ཁྱོ༌ཞའ༌ དམ༌པའེ༌ ཐུག༌ཉིད༌དི༌ ནང༌ང༌ ལྡན༌ཁན༌གུན༌ནི༌, ཏེ༌ མི༌བོའ༌ པས༌མོ༌ ཉམ༌པོ༌ དྲང༌པོའེ༌ ལམ༌མི༌ཀ༌ ལོགས༌ཏེ༌ ཁྱོང༌གོ༌ཤེས༌ ཨིན༌ནོག༌། ཨིན༌ནའང༌ ཏེན༌ན༌ ཙོགས༌ སྡིག༌པའེ༌ ནང༌ང༌ ཁྱོ༌ཞ༌གུན༌ནའང༌ མི༌གྱེལ༌ཅེས༌ལ༌ ཤང༌ ཅོ༌ཤིག༌།"]], [["ཅིག༌ དང༌ ཅིག༌གི༌ ཁུ༌རུ༌གུན༌ བགོས༌ཏེ༌ ཁུར༌ཤིག༌། ཏེ༌ཙོགས༌ ཅོ༌ཅེས༌ནེ༌ ཁྱོ༌ཞ༌གུན༌ནི༌ མ༌ཤི༌ཀའེ༌ ཁྲིམས༌པོ༌, གྲུབ༌ཅུགས༌ཏེ༌ ཨིན༌ནོག༌།"]], [["གལ༌ཏེས༌ ཁྱོ༌ཞ༌རང༌ ཅའང༌ མན༌ཨིན༌ནའང༌ མ༌ ཀྲག༌པོ༌ ཚོར༌ཏེ༌ ཞན༌མ༌གུན༌ལ༌ རོགས༌ ཅོའ༌ མེད༌ན༌, ཁྱོ༌ཞ༌རང༌ངི༌ རང༌ང༌ གོབ༌སྐོར༌ཏེ༌ ཨིན༌ནོག༌།"]], [["ཁྱོ༌ཞ༌རང༌ངི༌ ལས༌ལ༌ གྱལ༌ལ༌ ཅོས༌ཏེ༌ སྟག༌ཅད༌ ཅོ༌ཤིག༌། ཏེ༌ནེ༌ ཁྱོ༌ཞ༌གུན༌ལ༌ ཞན༌མ༌ ཉམ༌པོ༌ ལྡུར༌ཁན༌ནི༌ སྐྱིད༌པོ༌ མན༌པ༌, ཁྱོ༌ཞ༌རང༌ངི༌ ལས༌ གྱལ༌ལ༌ ཅོ༌ཁན༌ནི༌ སྐྱིད༌པོ༌བོ༌ ཡོང༌ཨིན༌།"]], [["ཡང༌ ཨིད༌ཏུ༌ ཅོ༌ཤིག༌, མི༌ རེ༌རེའ༌ རང༌རང༌ངི༌ ཁུ༌རུ༌གུན༌ ཁུར༌གོས༌ས༌ནོག༌།"]], [["ཁྱོ༌ཞ༌གུན༌ལ༌ དཀོན༌མཆོག༌གི༌ བཀའ༌ ལབ༌བ༌ ཛད༌ཁན༌གུན༌ ཉམ༌པོ༌, ཁྱོ༌ཞའ༌ ཡོད༌ཁན༌ ཕན༌ཐོགས༌ཅན༌ ཚང༌མ༌ བགོས༌ཤིག༌།"]], [["ཁྱོ༌ཞ༌གུན༌ནི༌ རང༌དང༌རང༌ང༌ གོབ༌སྐོར༌ཏེ༌ དཀོན༌མཆོག༌གི༌ ཁྲིམས༌ཅད༌ད༌ ཛད༌ཅེས༌པོའ༌ སྣང༌མེད༌ མ༌ཅོ༌ཤིག༌། ཁྱོ༌ཞ༌རང༌ངི༌ ཏབ༌ཁན༌ནི༌ སྟོན༌ཐོག༌གི༌ བྲས༌བུ༌ ཁྱོ༌ཞ༌གུན༌ནི༌ རྔ༌ཨེན༌།"]], [["སྡིག༌པའེ༌ དོད༌པ༌གུན༌ དྲན༌དྲ༌ གྲུབ༌ཅེས༌ལ༌ མི༌ཚེ༌ ཕུད༌ཁན༌གུན༌ནི༌, ཏེ༌ སྡིག༌པའེ༌ དོད༌པ༌གུན༌ནི༌ ཀ༌ནེ༌, རུལ༌ཅེས༌ དང༌ ཤི༌ཅེས༌ གུན༌ རྔ༌ཨེན༌། ཨིན༌ནའང༌ དཀོན༌མཆོག༌གི༌ ཐུག༌ཉིད༌ ཐུགས༌ཐད༌ཅུག༌ཁན༌ནི༌ མི༌ཚེ༌ ཕུད༌ཁན༌གུན༌ནི༌, ཐུག༌ཉིད༌ནེ༌ ཐའ༌མེད༌པའེ༌ མི༌ཚེ༌ཞིག༌ རྔ༌ཨེན༌།"]], [["ཏེ༌ནེ༌ ང༌དང༌ ཟང༌པོ༌ ཅོ༌ཅེས༌ལ༌ སྣང༌ང༌ ཚེར༌ གོ༌ཤེས༌ མ༌ནོག༌, ཅིའ༌ཟེར༌ན༌ གལ༌ཏེས༌ ཟང༌པོ༌ ཅོ༌ཅེས༌པོ༌ ཕང༌ མ༌ཕང༌ན༌, དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཏུས༌པོའེ༌ཀ༌ ང༌དང༌གུན༌ནི༌ ཅིན༌ལབས༌ཅན༌ནི༌ སྟོན༌ཐོག༌པོ༌ རྔ༌ཨེན༌།"]], [["ཏེ༌བོའེ༌ཕིའ༌ ནམ༌ སྐབས༌ ཐོབ༌ནའང༌, ང༌དང༌གུན༌ནི༌ ཚང༌མ༌ལ༌ ཟང༌པོ༌ ཅོ༌གོ༌ཤེས༌ ཨིན༌ནོག༌, མིག༌སལ༌ལི༌ ཏད༌པ༌ཅན༌ སྤུན༌གུན༌ལ༌།"]], [["6:11 ནེ༌ 18"], ["ཏ༌ ངའེ༌ ང༌རང༌ངི༌ ལག༌པ༌ ཉམ༌པོ༌ བྲིའ༌ཅིག༌, ལྟོས༌སའང༌, ངའེ༌ བྲི༌ཁན༌གུན༌ ཙམ༌ཤིག༌གི༌ ཆེན༌མོ༌ རིག༌ མི༌དུག༌།"]], [["སུན༌ནད༌ ཅོ༌གོས༌ས༌ནོག༌ ཟེར༌ཏེ༌ ཁྱོ༌ཞ༌གུན༌ལ༌ ཝང༌ ཏང༌ཁན༌གུན༌ནི༌, ཏེ༌བོ༌ ཁོ༌རང༌གུན༌ ཟང༌པོ༌ ཐོང༌ཅེས༌ མ༌ཚད༌, མ༌ཤི༌ཀ༌ རྐྱང༌ཤིང༌ངི༌ཀ༌ ཀྲོངས༌ཤེས༌ གྱུད༌ཏེ༌ ཐར༌པ༌ ཐོབ༌ཅེས༌ ཅིག༌པོ༌ ལབས༌ཏེ༌, ཁོ༌རང༌གུན༌ལ༌ ནགས༌བར༌དོ༌ མི༌ཐོང༌ཅེས༌སི༌ ཕིའང༌ ཅོའ༌ནོག༌།"]], [["སུན༌ནད༌ ཅོས༌ཏེ༌ ཡོད༌ཁན༌གུན༌ནིའང༌ ཁྲིམས༌ ཚང༌མའ༌ ཁའ༌ཉན༌ན༌ མ༌ནོག༌། ཨིན༌ནའང༌ ཁྱོ༌ཞའེ༌ སུན༌ནད༌ ཅོ༌ཁན༌བོའེ༌ཀ༌ ཁོང༌གུན༌ལ༌ ཕོ༌སོ༌ ཅོ༌ཉན༌ཅེས༌སི༌ དོད༌པའེ༌ ཞས༌ཏེ༌ ཁོང༌གུན༌ནི༌ ཁྱོ༌ཞའ༌ ཏེ༌བོ༌ ཅོ༌ཅུག༌ག༌ནོག༌།"]], [["ངའེ༌ དོད༌པ༌ ནི༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ རྐྱང༌ཤིང༌ ཅིག༌པོའེ༌ཀ༌ མ༌སྟོགས༌ ཡང༌ ཅི༌ཞིག༌གི༌ཀའང༌ ངའེ༌ ཕོ༌སོ༌ མ༌ནེ༌ མི༌ཅོ༌། མ༌ཤི༌ཀའེ༌ ཏེན༌ན༌ རྐྱང༌ཤིང༌ངི༌ ཞས༌ཏེ༌ ངའེ༌ ཇིག༌རྟེན༌ནི༌ དོད༌པ༌ ཚང༌མ༌ སད༌ཏེ༌ ཨིན༌། ཡང༌ ངའེ༌ ཕིའ༌ རིན༌ཅན༌ ཨིན༌ཁན༌གུན༌ འི༌ ཇིག༌རྟེན༌པ༌གུན༌ནི༌ རིན༌ཅན༌ སམ༌མ༌ མི༌དུག༌།"]], [["སུན༌ནད༌ ཅོས༌ཏེ༌ ཡོད༌གྲོ༌ ཡ༌ མེད༌གྲོ༌ ཏེ༌བོའེ༌ ཅའང༌ ཕན༌ཐོགས༌ མེད༌པ༌ ཨིན༌ནོག༌། ཁག༌ཅན༌བོ༌ ནི༌, གྱུར༌ཇ༌ ཁྱོངས༌ཏེ༌ མི༌ཚེ༌ སོ༌མ༌ཞིག༌ ཕུད༌ཅེས༌པོ༌ ཨིན༌ནོག༌།"]], [["མི༌ཚེའེ༌ སོ༌མའེ༌ ལམ༌མི༌ཀ༌ གྲུལ༌ཁན༌གུན༌ལ༌, དཀོན༌མཆོག༌གི༌ ཞི༌དེ༌ དང༌ སྙིང༌རྗེ༌ གུན༌ ཐོབ༌ཨིན༌། ཏེ༌གུན༌ དཀོན༌མཆོག༌གི༌ དེན༌བའེ༌ མི༌གུན༌ ཨིན༌ནོག༌།"]], [["དོར༌ལྡུས༌ཏེ༌ ཏ༌ནེ༌ཕར༌ལ༌ ཏེ༌གུན༌ནི༌ སྐོར༌ལ༌, སུ༌ཞིག༌གིའང༌ ངའ༌ ནགས༌ མ༌ལྟན༌ཤིག༌, ཅིའ༌ཟེར༌ན༌ ངའེ༌ ཟུགས༌པོའེ༌ཀ༌ ཡེ༌ཤུའི༌ གྱབ༌ནེ༌ གྲུལ༌ཁན༌ནི༌ རྡུག༌ངལ༌ལི༌ སྟགས༌གུན༌ ཕོག༌ཏེ༌ ཡོད༌།"]], [["ཅེས༌པའེ༌ སྤུན༌གུན༌, ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌བོ༌, ཁྱོ༌ཞ༌གུན༌ནི༌ ཐུག༌ཉིད༌ ཉམ༌པོ༌ ཞུགས༌ཤིག༌, ཨ༌མེན༌༎"]]]], "Ephesians": [[[["1:1 ནེ༌ 2"], ["ང༌ པ༌འུ༌ལུ༌ དཀོན༌མཆོག༌གི༌ ཐུག༌གོངས༌ ནང༌ཞིན༌ལ༌, མ༌ཤི༌ཀའེ༌ སྐུ༌ཚབས༌ ཨིན༌།"], ["ངའེ༌ འི༌ ཨི༌གེ༌བོ༌ ཨེ༌ཕེ༌སས༌སི༌ གྱལ༌སའེ༌ ནང༌ང༌ ཡོད༌ཁན༌ དཀོན༌མཆོག༌གི༌ མི༌ དམ༌པ༌གུན༌ དང༌ ཏད༌པ༌ཅན༌ ཡེ༌ཤུ༌ མ༌ཤི༌ཀའེ༌ གྱབ༌ནེ༌ གྲུལ༌ཁན༌གུན༌ལ༌ བྲིའད༌།"]], [["ང༌དང༌ངི༌ དཀོན༌མཆོག༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ དང༌ ཞི༌དེ༌ ཁྱོ༌ཞ༌གུན༌ལ༌ སལ༌ཤིག༌།"]], [["1:3 ནེ༌ 14"], ["ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཡབ༌, དཀོན༌མཆོག༌ག༌ སྟོད༌པ༌ ཕུལ༌ཤིག༌། ཁོང༌ངི༌ མ༌ཤི༌ཀ༌ གྱུད༌ཏེ༌ ང༌དང༌གུན༌ལ༌ ནམ༌ཁའེ༌ ཐུག༌ཉིད༌དི༌ ཅིན༌ལབས༌ ཚང༌མ༌ སལ༌ལ༌ ཛད༌ཏེ༌ ཨིན༌ནོག༌།"]], [["མ༌ཤི༌ཀ༌ གྱུད༌ཏེ༌ དཀོན༌མཆོག༌གི༌ སྐུན༌དུན༌ལ༌ དམ༌པ༌ དང༌ སྐྱོན༌མེད༌ ཛད༌ཅེས༌སི༌ ཕིའ༌ ཇིག༌རྟེན༌ མ༌ཆགས༌སི༌ སང༌ སྔུན༌ལ༌ ཁོང༌ངི༌ ང༌དང༌ང༌ ཅེས༌པ༌ ཛད༌ཏེ༌ ལྡམ༌མ༌ ཛདས༌།"]], [["དཀོན༌མཆོག༌གི༌ ཁོང༌རང༌ངི༌ ཐུག༌གོངས༌ དང༌ ཐུགས༌ཐད༌ ནང༌ཞིན༌, ཡེ༌ཤུ༌ མ༌ཤི༌ཀ༌ གྱུད༌ཏེ༌ ང༌དང༌གུན༌ ཁོང༌ངི༌ སོས༌བུ༌ ལེན༌ན༌ ཛད༌ཅེས༌ལ༌ སྔུན༌ནེ༌ པར༌ལ༌ ཐག༌ཅད༌ད༌ ཛདས༌།"]], [["ཏེ༌བོའེ༌ཕིའ༌ ཁོང༌ངི༌ ཁོང༌རང༌ངི༌ སྲས༌ ཅེས༌པ༌ གྱུད༌ཏེ༌, ང༌དང༌གུན༌ལ༌ རིན༌ མེད༌པ༌ སལ༌ཁན༌ནི༌ ཏེ༌ སྤལ༌ཅན༌ནི༌ ཐུག༌རྗེ༌བོའ༌ སྟོད༌པ༌ ཕུལ༌ཨིན༌།"]], [["དཀོན༌མཆོག༌ ནི༌ ཐུག༌རྗེ༌ བང༌ཛོད༌ ཨིན༌ པ༌སང༌, ཁོང༌རང༌ངི༌ སྲས༌སི༌ ཁྲག༌ གྱུད༌ཏེ༌, ང༌དང༌གུན༌ལ༌ རང༌ཝང༌ ཉོའ༌ ཛད༌ཏེ༌ ང༌དང༌ངི༌ སྡིག༌པ༌གུན༌ལ༌ ཤགས༌པ༌ སལ༌ལ༌ ཛདས༌།"]], [["ཁོང༌ངི༌ ཐུག༌རྗེ༌ མ༌ཚད༌ ཤེས༌རབས༌ དང༌ ཧ༌གོའང༌ ང༌དང༌གུན༌ནི༌ཀ༌ སྙིང༌ ཕེས༌ཏེ༌ ལུག༌ག༌ ཛདས༌།"]], [["དཀོན༌མཆོག༌གི༌ མ༌ཤི༌ཀ༌ གྱུད༌ཏེ༌ གྲུབ༌ ཅུག༌ག༌ ཛད༌ཅེས༌སི༌ སང༌ཝའེ༌ ཐབས༌ལྡིངས༌པོ༌, ང༌དང༌གུན༌ལ༌ སྔོན༌ ཅུག༌ག༌ ཛདས༌, ཏེ༌ ཐབས༌ལྡིངས༌པོའེ༌ ཁོང༌ངི༌ ཐུག༌གོངས༌ ཟང༌པོ༌ དྲན༌དྲའ༌ གྲུབ༌།"]], [["ཏེ༌ ཐབས༌ལྡིངས༌པོ༌ ནི༌, ལྡམ༌མ༌ ཛད༌ཁན༌ནི༌ ཏུས༌པོ༌ ལེབ༌བ༌ཅིག༌, ཁོང༌ངི༌ ནམ༌ཁའ༌ དང༌ ཇིག༌རྟེན༌ནི༌ ནང༌ང༌ སྲོག༌ ཡོད༌ཁན༌ ཚང༌མ༌ ཀུགས༌ཏེ༌, མ༌ཤི༌ཀའེ༌ ཝང༌ངི༌ ཡོག༌ག༌ བོར༌ར༌ ཛད༌ཨིན༌།"]], [["དཀོན༌མཆོག༌གི༌ མ༌ཤི༌ཀ༌ གྱུད༌ཏེ༌ ང༌དང༌གུན༌ ལྡམ༌མ༌ ཛད༌ཏེ༌ ང༌དང༌གུན༌ལ༌ ནམ༌ཁའེ༌ ནང༌ང༌ ནོར༌སྐལ༌གུན༌ ཐོབས༌ཏེ༌ ཨིན༌ནོག༌, ཅིའ༌ཟེར༌ན༌ ཁོང༌ངི༌ སྔུན༌ནེ༌ ཕར༌ལ༌ ཁོང༌ངི༌ ཐུག༌གོངས༌ ནང༌ཞིན༌ ཅི༌ཚང༌མ༌ དྲན༌དྲ༌ གྲུབ༌ཅུག༌ཅེས༌ལ༌ ཐབས༌ ཛད༌ཏེ༌ ཨིན༌པིན༌།"]], [["དཀོན༌མཆོག༌གི༌ ཐུགས༌དོད༌པོ༌ ནི༌, ང༌ཞའ༌ ཡ༌ཧུ༌དཱ༌པ༌ མ༌ཤི༌ཀའེ༌ཀ༌ ཨིད༌ཤེས༌ ཅོ༌ཁན༌ ཏང༌པོ༌ མི༌གུན༌ནི༌, ཁོང༌ང༌ སྤལ༌ དང༌ སྟོད༌པ༌ ཁྱོང༌ཅེས༌པོ༌ ཨིན༌པིན༌།"]], [["ཡང༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནིའང༌ ཐར༌པ༌ ཐོབ༌ཅེས༌སི༌ དེན༌བའེ༌ ལོན༌བོ༌ ཚོར༌ཏེ༌, མ༌ཤི༌ཀའེ༌ཀ༌ ཏད༌པ༌ ཅོས༌ པ༌སང༌, དཀོན༌མཆོག༌གི༌ ཁྱོ༌ཞ༌གུན༌ནི༌ཀ༌ ཁོང༌རང༌ངི༌ ཐེ༌ཙེ༌བོ༌ སལས༌, ཀ༌བོ༌ ཁོང༌ངི༌ ཞལ༌ཆད༌ ཛད༌ཁན༌ནི༌ དམ༌པའེ༌ ཐུག༌ཉིད༌ ཨིན༌ནོག༌།"]], [["དམ༌པའེ༌ ཐུག༌ཉིད༌བོ༌ ནི༌, དཀོན༌མཆོག༌གི༌ ང༌དང༌ང༌ ནམ༌ཁའེ༌ ནོར༌སྐལ༌ སལ༌ལ༌ ཛད༌ཅེས༌ དང༌ ང༌དང༌གུན༌ ཉོའ༌ ཛད༌ཏེ༌, ཁོང༌རང༌ངི༌ མི༌གུན༌ གྱུར༌ ཅུག༌ག༌ ཛད༌ཅེས༌སི༌, ཁོང༌ངི༌ ཁ༌ཆད༌པོ༌ ཨིན༌ནོག༌། ཁོང༌རང༌ང༌ སྤལ༌ དང༌ སྟོད༌པ༌ ཐོབ༌ཅེས༌སི༌ ཕིའ༌, དཀོན༌མཆོག༌གི༌ ཏེ༌བོ༌ ཅོའ༌ ཛདས༌།"]], [["1:15 ནེ༌ 23"], ["ཁྱོ༌ཞ༌གུན༌ནི༌ གཙོ༌བོ༌ ཡེ༌ཤུའི༌ཀ༌ ཏད༌པ༌ ཁྱོང༌ཅེས༌ དང༌ དཀོན༌མཆོག༌གི༌ མི༌ དམ༌པ༌ ཚང༌མ༌ལ༌ ཅེས༌པ༌ ཅོ༌རུག༌ ཟེར༌ཏེ༌ ང༌ ཚོར༌པ༌ནེ༌ ཕར༌ལ༌,"]], [["ངའེ༌ མོས༌ལམ༌གུན༌ནི༌ ནང༌ང༌ ཁྱོ༌ཞ༌གུན༌ ཨིད༌ཏུ༌ ཅོ༌ཨིན༌ ཏུས༌གྱུན༌ ཁྱོ༌ཞ༌གུན༌ནི༌ ཕིའ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌།"]], [["དཀོན༌མཆོག༌, ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཟིར༌རྗིད༌ཅན༌ནི༌ ཡབ༌བ༌, ཁྱོ༌ཞ༌གུན༌ལ༌ ཁོང༌ མང༌ང༌ གྱལ༌ལ༌ ཤེ༌ཤེས༌སི༌ ཕིའ༌, ཁོང༌ངི༌ ཁྱོ༌ཞ༌གུན༌ལ༌ ཐུག༌ཉིད༌དི༌ ཤེས༌རབས༌ སལ༌ཅེས༌, ཡང༌ ཁོང༌རང༌ ཁྱོ༌ཞ༌གུན༌ལ༌ སྔོན༌ ཅུག༌ག༌ ཛད༌ཅེས༌ལ༌, ངའེ༌ ཏུས༌གྱུན༌ ཞུའ༌ ཕུལ༌ལད༌།"]], [["དཀོན༌མཆོག༌གི༌ རིན༌ཅན༌ དང༌ སྤལ༌ཅན༌ ནོར༌སྐལ༌ ཨིན༌ཁན༌ནི༌, དམ༌པ༌ མི༌ བོད༌ད༌ ཛད༌ཁན༌གུན༌ལ༌, ཁོང༌ངི༌ སལ༌ཁན༌ནི༌ རེ༌ཝ༌ ཧ༌གོ༌ཅེས༌སི༌ ཕིའ༌, ཁྱོ༌ཞ༌གུན༌ནི༌ སེམས༌པོ༌ འོད༌དི༌ གང༌ ཅུག༌ག༌ ཛད༌ཅེས༌ལ༌ ངའེ༌ མོས༌ལམ༌ ཕུལ༌ལད༌།"]], [["ཡང༌ ང༌དང༌ ཏད༌པ༌ཅན༌གུན༌ནི༌ དཀོན༌མཆོག༌གི༌ ཧ༌ལས༌ཤེས༌སི༌ ཤེད༌པོའེ༌ ང༌དང༌གུན༌ནི༌ ནང༌ང༌ ཆག༌ལས༌ ཛད༌ཅེས༌པོ༌ གྱུས༌ ཆ༌ཐུབ༌ཅེས༌སི༌ ཕིའང༌ ངའེ༌ མོས༌ལམ༌ ཞུའད༌། ཏེན༌ན༌ ཧ༌ལས༌སི༌ ཤེད༌པོའེ༌,"]], [["མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌, ནམ༌ཁའེ༌ ནང༌ང༌ དཀོན༌མཆོག༌གི༌ ཆག༌ ཡས༌པའེ༌ ཁྲིས༌སི༌ཀ༌ ཞུག༌ཤུག༌ག༌ ཛདས༌།"]], [["འི༌ཏུས༌ མ༌ཚད༌ ཡོང༌ཅེས༌ཅན༌ནི༌ ཏུས༌པོའེ༌ ནང༌ངའང༌, མ༌ཤི༌ཀའེ༌ ཝང༌ ནི༌ ནམ༌ཁའ༌ དང༌ སའེ༌ཀ༌ ཡོད༌ཁན༌ནི༌ སྤོན༌བོ༌, ཝང༌སྲུལ༌པ༌, ཝང༌ཆ༌ ཡོད༌ཁན༌ དང༌, འུ༌སྐྱོང༌ གུན༌ནི༌ སང༌ ཐོ༌ཤོག༌པོ༌ ཨིན༌ནོག༌།"]], [["ཆོས༌ཚོགས༌སི༌ ཕན༌ཐོགས༌སི༌ ཕིའ༌ དཀོན༌མཆོག༌གི༌ ཅི༌ཚང༌མ༌ མ༌ཤི༌ཀའེ༌ ཞབས༌སི༌ ཡོག༌ག༌ སལ༌ཏེ༌, ཁོང༌ ཅི༌ཚང༌མའེ༌ཀ༌ གོ༌སྐྱོང༌ང༌ སྐོའ༌ ཛདས༌།"]], [["ཆོས༌ཚོགས༌ ནི༌, མ༌ཤི༌ཀའེ༌ སྐུ༌ཟུགས༌ ཨིན༌ནོག༌, ཡང༌ ཁོང༌ ཏེ༌བོའེ༌ ནང༌ང༌ ནས༌ཏེ༌ ཆོས༌ཚོགས༌པོ༌ ཆད༌ལག༌ མེད༌ཁན༌ ཛདས༌། ཁོང༌ངི༌ ཀ༌རུང༌ས༌ ཅི༌ཚང༌མའེ༌ ནང༌ང༌ ཁོང༌རང༌ སྐང༌ང༌ ཛདས༌།"]]], [[["2:1 ནེ༌ 10"], ["དཀོན༌མཆོག༌གི༌ ཁའ༌ མི༌ཉན༌ཅེས༌ དང༌ སྡིག༌པ༌ གུན༌ནི༌ ཞས༌ཏེ༌, ཁྱོ༌ཞ༌གུན༌ སེམས༌ཉིད༌དི༌ ཐོག༌ནེ༌ ཤི༌ཏེ༌ ཨིན༌པིན༌།"]], [["ཏེ༌ཏུས༌ལ༌ ཁྱོ༌ཞ༌གུན༌ ཇིག༌རྟེན༌པ༌ ཏད༌པ༌ མེད༌ཁན༌གུན༌ནི༌ ལམ༌མི༌ཀ༌ གྲུལ༌ལད༌པིན༌, ཡང༌ ཇིག༌རྟེན༌ནི༌ སེམས༌ཉིད༌ ངན༌པ༌གུན༌ནི༌ ཝང༌སྲུལ༌པ༌ ཤེ༌ཏན༌ནི༌ སྟིང༌རང༌ནེ༌ སོང༌ཏེ༌ ཨིན༌པིན༌། ཁོའེ༌ ཏ༌རུང༌ངའང༌ དཀོན༌མཆོག༌གི༌ ཁའ༌ མི༌ཉན༌ཁན༌གུན༌ནི༌ ནང༌ང༌ ལས༌ ཅོའ༌ནོག༌།"]], [["སྐབས༌ཤིག༌ག༌, ང༌དང༌གུན༌ནའང༌ ཁོང༌གུན༌ ཙོགས༌ལ༌ སྡིག༌པའེ༌ དོད༌པ༌ ཚང༌མ༌ གྲུབ༌ཅུག༌ཨིན༌, ཏེ༌ སྡིག༌པའེ༌ དོད༌པ༌ དང༌ སམ༌ཚུལ༌ལི༌ ལམ༌མི༌ཀ༌ གྲུལ༌ལད༌པིན༌། ཁོང༌གུན༌ ཙོགས༌ལ༌ ང༌དང༌གུན༌ནི༌ཀའང༌ དཀོན༌མཆོག༌གི༌ ཐུགས༌སྲོ༌ དང༌ ཆད༌པ༌ བབས༌ཤེས༌པོ༌ འོས༌པ༌ ཨིན༌པིན༌།"]], [["སྡིག༌པ༌གུན༌ནི༌ ཞས༌ཏེ༌ ང༌དང༌གུན༌ སེམས༌ཉིད༌དི༌ ཐོག༌ནེ༌ ཤི༌ཏེ༌ ཨིན༌ཏེའང༌, སྙིང༌རྗེ༌ གངས༌ཏེ༌ ཡོད༌ཁན༌ནི༌ དཀོན༌མཆོག༌གི༌ ང༌དང༌གུན༌ལ༌ ཅམས༌པ༌ ཆེན༌མོ༌ ཛདས༌པ༌, ཁོང༌ངི༌ ང༌དང༌གུན༌ མ༌ཤི༌ཀ༌ ཉམ༌པོ༌ སོན༌ ཅུག༌ག༌ ཛདས༌། ཁོང༌ངི༌ ཐུག༌རྗེ༌ ཅིག༌པོ༌ གྱུད༌ཏེ༌, ཁྱོ༌ཞ༌གུན༌ སྐྱོབ༌བ༌ ཛདས༌།"]], [["སྡིག༌པ༌གུན༌ནི༌ ཞས༌ཏེ༌ ང༌དང༌གུན༌ སེམས༌ཉིད༌དི༌ ཐོག༌ནེ༌ ཤི༌ཏེ༌ ཨིན༌ཏེའང༌, སྙིང༌རྗེ༌ གངས༌ཏེ༌ ཡོད༌ཁན༌ནི༌ དཀོན༌མཆོག༌གི༌ ང༌དང༌གུན༌ལ༌ ཅམས༌པ༌ ཆེན༌མོ༌ ཛདས༌པ༌, ཁོང༌ངི༌ ང༌དང༌གུན༌ མ༌ཤི༌ཀ༌ ཉམ༌པོ༌ སོན༌ ཅུག༌ག༌ ཛདས༌། ཁོང༌ངི༌ ཐུག༌རྗེ༌ ཅིག༌པོ༌ གྱུད༌ཏེ༌, ཁྱོ༌ཞ༌གུན༌ སྐྱོབ༌བ༌ ཛདས༌།"]], [["ང༌དང༌གུན༌ནི༌ ཐུན༌བྲེལ༌ མ༌ཤི༌ཀ༌ ཡེ༌ཤུ༌ ཉམ༌པོ༌ ཡོད༌ཅེས༌པོའེ༌, ཁོང༌ངི༌ ང༌དང༌གུན༌ མ༌ཤི༌ཀ༌ ཉམ༌པོ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཏེ༌, ནམ༌ཁའེ༌ ནང༌ང༌ ཞུགས༌ཁྲིས༌གུན༌ནི༌ཀ༌ མ༌ཤི༌ཀ༌ ཉམ༌པོ༌ བོར༌ར༌ ཛདས༌།"]], [["དཀོན༌མཆོག༌གི༌ ཏེ༌བོ༌ ཅོའ༌ ཛདས༌, ཅིའ༌ཟེར༌ན༌ མ༌འོངས༌པའེ༌ ཏུས༌སི༌ ནང༌ང༌ མ༌ཤི༌ཀ༌ ཡེ༌ཤུ༌ གྱུད༌ཏེ༌ ང༌དང༌གུན༌ནི༌ ཕིའ༌ ཁོང༌ངི༌ ཀའ༌ཀྲིན༌ དང༌ ཐུག༌རྗེ༌ ཙམ༌ཤིག༌གི༌ ཧ༌ལས༌ཤེས༌ ཨིན༌ཁན༌བོ༌, ཚང༌མ༌ལ༌ ལྟན༌ཅེས༌སི༌ ཐུགས༌དོད༌ ཡོད༌ཏེ༌ ཨིན༌ནོག༌།"]], [["ཏད༌པ༌ གྱུད༌ཏེ༌ ཐུག༌རྗེ༌ ཞས༌ཏེ༌, ཁྱོ༌ཞ༌གུན༌ལ༌ ཐར༌པ༌ ཐོབ༌ཏེ༌ ཨིན༌པིན༌, ཡང༌ ཏེ༌ ཐར༌པ༌བོ༌ ཁྱོ༌ཞའེ༌ རྩོན༌གྲུས༌ མན༌པ༌, དཀོན༌མཆོག༌གི༌ ཆོགས༌ནེ༌ སལ༌ཁན༌ནི༌ སོལ༌རས༌ ཨིན༌ནོག༌།"]], [["ཐར༌པ༌བོ༌ ང༌དང༌ངི༌ ལས༌ ཟང༌པོའེ༌ ཞས༌ཏེ༌ མན༌ པ༌སང༌, ང༌དང༌ སུ༌ཞིག༌གིའང༌ ཏེ༌བོའེ༌ཀ༌ ཕོ༌སོ༌ ལྟན༌ མི༌ཉན༌།"]], [["ང༌དང༌ དག༌ས༌ ཡོད༌ཁན༌བོ༌ དཀོན༌མཆོག༌གི༌ ཅོའ༌ ཛད༌ཏེ༌ ཨིན༌ནོག༌། དཀོན༌མཆོག༌གི༌ སྔུན༌ལ༌, གྲལ༌གྲིག༌ ཅོའ༌ ཛད༌ཁན༌ནི༌ ལས༌ ཟང༌པོ༌གུན༌ ཅོ༌ཅེས༌སི༌ ཕིའ༌, ཁོང༌ངི༌ ང༌དང༌གུན༌ མ༌ཤི༌ཀ༌ ཡེ༌ཤུའི༌ ནང༌ང༌, མི༌ སོ༌མ༌ རིག༌ ཅོའ༌ ཛདས༌།"]], [["2:11 ནེ༌ 18"], ["ཏ༌ འི༌བོ༌ ཨིད༌ཏུ༌ བོར༌ཤིག༌, ཁྱོ༌ཞའ༌ སྐྱེ༌ ཟ༌ནེ༌ ཡ༌ཧུ༌དཱ༌པ༌ མན༌ཁན༌ ཡང༌ ཡ༌ཧུ༌དཱ༌པ༌གུན༌ནི༌ ཁྱོ༌ཞའ༌ སུན༌ནད༌ མ༌ཅོ༌ཁན༌ ཚི༌ཏུ༌གུན༌ ཟེར༌རད༌པིན༌, ཅིའ༌ཟེར༌ན༌ ཁོང༌གུན༌ སུན༌ནད༌ ཅོ༌ཁན༌ ཨིན༌ཁན༌བོའེ༌ཀ༌ མ༌སྲན༌ཏྲེ༌ ཕོ༌སོ༌ ཅོའད༌པིན༌, ཀ༌བོའེ༌ ཁོང༌ངི༌ སེམས༌གུན༌ལ༌ མན༌པ༌, ཟུགས༌པོ༌ ཅིག༌པོའ༌ གྱུར༌ཇ༌ ཁྱོང༌ང༌ནོག༌།"]], [["ཏེ༌ ཟ༌ནེ༌ ཁྱོ༌ཞ༌གུན༌ནི༌ མ༌ཤི༌ཀ༌ ཉམ༌པོ༌ ཅའང༌ བྲེལ༌ མེད༌པིན༌། ཁྱོ༌ཞ༌གུན༌ ཨིས༌ར༌ཨེལ༌ལི༌ མིར༌གྱུད༌དི༌ ཕྲོའ༌ ཐེའ༌ མེད༌པིན༌, ཡང༌ དཀོན༌མཆོག༌གི༌ ཁོང༌གུན༌ལ༌ ཛད༌ཁན༌ནི༌ ཞལ༌ཆད༌དི༌ ནང༌ང༌ ཁྱོ༌ཞ༌གུན༌ སྲེའ༌ མ༌ཛདས༌། ཁྱོ༌ཞ༌གུན༌ འི༌ ཇིག༌རྟེན༌ནི༌ ནང༌ང༌ དཀོན༌མཆོག༌ དང༌ རེ༌ཝ༌ མེད༌ཁན༌ནི༌ མི༌གུན༌ ཨིན༌པིན༌།"]], [["ཨིན༌ནའང༌ སྔུན༌ལ༌ དཀོན༌མཆོག༌ནེ༌ མའ༌ ཐག༌རིང༌ང༌ ཡོད༌ཁན༌གུན༌, མ༌ཤི༌ཀའེ༌ སྐུ༌ཁྲག༌ རྐྱང༌ཤིང༌ངི༌ཀ༌ ཕོའ༌ ཛད༌ཅེས༌པོའེ༌, དག༌ས༌ དཀོན༌མཆོག༌གི༌ མ༌ཤི༌ཀ༌ ཡེ༌ཤུའི༌ ནང༌ང༌ ཁྱོ༌ཞ༌གུན༌ ཁོང༌རང༌ངི༌ ཉེ༌མོའ༌ ཁྱོང༌ང༌ ཛད༌ཏེ༌ ཨིན༌།"]], [["མ༌ཤི༌ཀ༌ ཁོང༌རང༌ངི༌ ཡ༌ཧུ༌དཱ༌པ༌ དང༌ ཡ༌ཧུ༌དཱ༌པ༌ མན༌ཁན༌ གུན༌ནི༌ ནང༌ང༌ ཞི༌དེ༌ ཁྱོང༌ང༌ ཛདས༌། མ༌ཤི༌ཀའེ༌ འི༌ སྡེ༌ ཉིས༌ཀོའེ༌ ནང༌ང༌ ཡོད༌ཁན༌ནི༌ ནཕ༌རད༌དི༌ རྩིག༌པ༌བོ༌ ཤིག༌ག༌ ཛད༌ཏེ༌ ཅིག༌ གྱུར༌ ཅུག༌ག༌ ཛདས༌།"]], [["ཁོང༌ངི༌ ཡ༌ཧུ༌དཱ༌པ༌གུན༌ནི༌ ཆོས༌སི༌ བཀའ༌ཁྲིམས༌ དང༌ བཀའ༌རྒྱའ༌ གུན༌ མེད༌ཁན༌ ཅོའ༌ ཛད༌ཏེ༌ མ༌ཤི༌ཀའེ༌ འི༌ སྡེ༌ ཉིས༌ཀོ༌, ཁོང༌རང༌ངི༌ ནང༌ང༌ མི༌རིགས༌ སོ༌མ༌ཞིག༌ ཅོའ༌ ཛད༌ཅེས༌པོའེ༌, ཁོང༌གུན༌ནི༌ ནང༌ང༌ ཞི༌དེ༌ ཁྱོང༌ང༌ ཛདས༌།"]], [["ཁོང༌ རྐྱང༌ཤིང༌ངི༌ཀ༌ ཀྲོངས༌ས༌ ཛད༌ཅེས༌པོའེ༌ ཁོང༌ངི༌ འི༌ མི༌རིགས༌ ཉིས༌ཀོ༌ དཀོན༌མཆོག༌ ཉམ༌པོ༌ ཐུན༌ཅུག༌ག༌ ཛད༌ཏེ༌, འི༌ ཉིས༌ཀོའེ༌ ནང༌ང༌ ཡོད༌ཁན༌ནི༌ ནཕ༌རད༌བོ༌ མེད༌ཁན༌ ཅོའ༌ ཛདས༌།"]], [["མ༌ཤི༌ཀ༌ ཕེབས༌ཏེ༌ ཁྱོ༌ཞའ༌ དཀོན༌མཆོག༌ནེ༌ མའ༌ ཐག༌རིང༌ང༌ ཡོད༌ཁན༌ དང༌ ང༌ཞའ༌ དཀོན༌མཆོག༌གི༌ ཉེ༌མོའ༌ ཡོད༌ཁན༌ ཉིས༌ཀོའ༌ ཞི༌དེ༌ གའ༌མོའེ༌ ནས༌ཚུལ༌ ཤད༌ད༌ ཛདས༌།"]], [["ཅིའ༌ཞུ༌ན༌ མ༌ཤི༌ཀ༌ གྱུད༌ཏེ༌, ང༌དང༌གུན༌ནི༌ ཡབ༌ དཀོན༌མཆོག༌ག༌ དམ༌པའེ༌ ཐུག༌ཉིད༌ ཅིག༌ གྱུད༌ཏེ༌ མོས༌ལམ༌ ཞུ༌ཐུབ༌ཨིན༌།"]], [["2:19 ནེ༌ 22"], ["ཏེན༌ན༌བོའེ༌ཕིའ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌, ཏ༌ནེ༌ཕར༌ལ༌ མ༌ཤེས༌ཁན༌ དང༌ ཞན༌ཡུལ༌ལི༌ མི༌རིག༌ མ༌ནོག༌། དཀོན༌མཆོག༌གི༌ དམ༌པའེ༌ མི༌གུན༌ ཉམ༌པོ༌ ཁྱོ༌ཞ༌གུན༌ནའང༌, ཁོང༌ངི༌ གྱལ༌སྲིད༌དི༌ མི༌, ཡང༌ དཀོན༌མཆོག༌ ཁོང༌རང༌ངི༌ ནང༌མི༌གུན༌ ཨིན༌ནོག༌།"]], [["ང༌དང༌གུན༌ དཀོན༌མཆོག༌གི༌ ཁང༌པ༌ ཨིན༌ནོག༌, ཀ༌བོ༌ སྐུ༌ཚབས༌གུན༌ དང༌ ལུང༌སྟོན༌པ༌གུན༌ནི༌ རྩིགས༌རྨང༌ངི༌ཀ༌ རྩིགས༌ཏེ༌ ཨིན༌, ཡང༌ མ༌ཤི༌ཀ༌ ཡེ༌ཤུ༌ ཁོང༌རང༌ ནི༌, ཏེ༌ ཁང༌པའེ༌ ཀྲུ༌རྡོའ༌ ཁག༌ཅན༌བོ༌ ཨིན༌།"]], [["མ༌ཤི༌ཀའེ༌ ནང༌ང༌ ཛོམས༌ཏེ༌ ང༌དང༌གུན༌ གཙོ༌བོའེ༌ ཕིའ༌, དམ༌པའེ༌ ཆོད༌ཁང༌ཞིག༌ ལྡན༌ཨིན༌ ཨིན༌ནོག༌།"]], [["ཡང༌ མ༌ཤི༌ཀ༌ གྱུད༌ཏེ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནའང༌, དཀོན༌མཆོག༌གི༌ དམ༌པའེ༌ ཐུག༌ཉིད༌ ནས༌ས༌ ཛད༌ཁན༌ནི༌ ནས༌ས༌ གྱུར༌ཨིན༌ ཨིན༌ནོག༌།"]]], [[["3:1 ནེ༌ 13"], ["ཏེན༌ན༌བོའེ༌ཕིའ༌ ང༌ པ༌འུ༌ལུའི༌, མ༌ཤི༌ཀ༌ ཡེ༌ཤུའི༌ ཞབ༌སྟོག༌ ཞུས༌ཏེ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ལ༌ གའ༌མོའེ༌ ནས༌ཚུལ༌ ཤད༌ཅེས༌པོའེ༌, ང༌ ཙོན༌ནི༌ ནང༌ང༌ ཡོད༌།"]], [["ངའ༌ ཏན༌ཏན༌ རག༌, ཁྱོ༌ཞ༌གུན༌ནི༌ འི༌བོ༌ ཚོར༌ཏེ༌ ཡོད༌གྲོ༌, དཀོན༌མཆོག༌གི༌ ང༌ ཁྱོ༌ཞ༌གུན༌ ཉམ༌པོ༌ ཁོང༌ངི༌ ཐུག༌རྗེ༌ བགོ༌ཅེས༌སི༌ ཁག༌ རྩད༌ཅན༌བོ༌ སལ༌ལ༌ ཛདས༌།"]], [["དཀོན༌མཆོག༌གི༌ སང༌ཝའེ༌ ཐབས༌ ང༌ སྔོན༌ ཅུག༌ག༌ ཛད༌ཁན༌བོ༌ ངའེ༌ དོར༌ལྡུས༌ཏེ༌ འི༌ འི༌གྱེ༌ ནང༌ང༌ བྲིས༌ཏེ༌ ཨིན༌།"]], [["ཏེ༌བོ༌ སིལ༌ ཟ༌ནེ༌, མ༌ཤི༌ཀའེ༌ ཕིའ༌ སང༌ཝའེ༌ ཐབས༌ ངའ༌ ཧ༌གོ༌ཁན༌བོ༌ ཁྱོ༌ཞ༌གུན༌ལ༌ གྱུས༌ ཆ༌ཐུབ༌ཨིན༌།"]], [["སྔུན༌ནི༌ མི༌རབས༌གུན༌ལ༌, ཏེ༌ སང༌ཝའེ༌ ཐབས༌པོ༌ སྔོན༌ ཅུག༌ག༌ མ༌ཛད༌ཀྱག༌། ཨིན༌ནའང༌ ཏ༌ དམ༌པའེ༌ ཐུག༌ཉིད༌ གྱུད༌ཏེ༌ དཀོན༌མཆོག༌གི༌ ཁོང༌རང༌ངི༌ དམ༌པ༌ སྐུ༌ཚབས༌ དང༌ ལུང༌སྟོན༌པ༌ གུན༌ལ༌, ཏེ༌བོ༌ སྔོན༌ ཅུག༌ག༌ ཛདས༌།"]], [["ཏེ༌ སང༌ཝའེ༌ ཐབས༌པོ༌ ནི༌ འི༌བོ༌ ཨིན༌ནོག༌, གའ༌མོའེ༌ ནས༌ཚུལ༌ལ༌ ཏད༌པ༌ ཅོ༌ཅེས༌པོའེ༌ ཡ༌ཧུ༌དཱ༌པ༌ མན༌ཁན༌གུན༌ལའང༌ ཡ༌ཧུ༌དཱ༌པ༌གུན༌ ཙོགས༌སི༌ ནོར༌སྐལ༌ ཐོབ༌ཨིན༌། ཡེ༌ཤུ༌ མ༌ཤི༌ཀའེ༌ ནང༌ང༌, ཏེ༌ ཉིས༌ཀོ༌ ཟུགས༌པོ༌ ཅིག༌གི༌ ཡན༌ལག༌ གྱུར༌ཏེ༌ དཀོན༌མཆོག༌གི༌ ཞལ༌ཆད༌ ཛད༌ཁན༌ནི༌ ནང༌ངའང༌ དྲེས༌ ཐུབ༌ཨིན༌།"]], [["དཀོན༌མཆོག༌གི༌ ཤེད༌ དང༌ ཁོང༌ངི༌ ཐུག༌རྗེ༌ཅན༌ནི༌ སོལ༌རས༌ གྱུད༌ཏེ༌, ངའ༌ གའ༌མོའེ༌ ནས༌ཚུལ༌ ཤད༌ཁན༌ནི༌ ཞབ༌སྟོག༌པ༌ གྱུར༌ཏེ༌ ཨིན༌།"]], [["དཀོན༌མཆོག༌གི༌ དམ༌པ༌ མི༌ ཚང༌མའེ༌ ནང༌ནེ༌ ངའ༌ ཚང༌མའེ༌སང༌ རྩིས༌མེད༌ ཨིན༌ཨིན༌ཞིག༌ དང༌, ཁོང༌ངི༌ ཡ༌ཧུ༌དཱ༌པ༌ མན༌ཁན༌གུན༌ལ༌ མ༌ཤི༌ཀའེ༌ ཧ༌ལས༌ཤེས༌སི༌ བང༌ཛོད༌དི༌ སྐོར༌ལ༌ ཤད༌ཅེས༌སི༌ ཐུག༌རྗེ༌བོ༌ ང༌ སལ༌ལ༌ ཛདས༌།"]], [["ཡང༌ ཅི༌ཚང༌མ༌ ཛད༌ཁན༌ནི༌ དཀོན༌མཆོག༌གི༌ དག༌ས༌ ཚོག༌པ༌ སྦས༌ཏེ༌ བོར༌ར༌ ཛད༌ཁན༌ནི༌ ཐབས༌ལྡིངས༌པོ༌, མི༌གུན༌ལ༌ ཧ༌གོ༌ཅུག༌ཅེས༌ལ༌ ང༌ ལྡམ༌མ༌ ཛདས༌།"]], [["དཀོན༌མཆོག༌གི༌ ཐུགས༌དོད༌པོ༌ ནི༌ ཆོས༌ཚོགས༌གུན༌ གྱུད༌ཏེ༌ ཁོང༌ངི༌ ཤེས༌རབས༌ སྣ༌ཚོགས༌ ཚང༌མ༌ ནམ༌ཁའེ༌ ནང༌ང༌ ཡོད༌ཁན༌ནི༌ ཝང༌སྲུལ༌པ༌ དང༌ ཝང༌ གུན༌ལ༌ ལྟན༌ན༌ ཛད༌ཅེས༌པོ༌ ཨིན༌ནོག༌།"]], [["ཏེན༌ན༌བོ༌ ནི༌ དཀོན༌མཆོག༌གི༌ ཐའ༌མེད༌པའེ༌ ཐབས༌ལྡིངས༌པོ༌ ཨིན༌པིན༌, ཀ༌བོ༌ མ༌ཤི༌ཀ༌ ཡེ༌ཤུ༌ ང༌དང༌ངི༌ གཙོ༌བོའེ༌ ནང༌ང༌ ཁོང༌ངི༌ གྲུབ༌ ཅུག༌ག༌ ཛདས༌།"]], [["ང༌དང༌གུན༌ནི༌ མ༌ཤི༌ཀའེ༌ཀ༌ ཏད༌པ༌ དང༌ ཁོང༌ ཉམ༌པོ༌ བྲེལ༌ ཡོད༌ཅེས༌པོའེ༌, མོས༌ལམ༌ དང༌ ཅོལ༌ ཟ༌ནེ༌ ང༌དང༌གུན༌ ཇིགས༌ མ༌ཇིགས༌ས༌ སྤོས༌པ༌ ཉམ༌པོ༌ དཀོན༌མཆོག༌གི༌ སྐུན༌དུན༌ལ༌ ཡོང༌ཐུབ༌ཨིན༌།"]], [["ཏེན༌ན༌བོའེ༌ཕིའ༌ ངའེ༌ ཞུ༌ཝ༌ ཨིན༌, ཁྱོ༌ཞའ༌ གའ༌མོའེ༌ ནས༌ཚུལ༌ ཤད༌ཅེས༌པོའེ༌ ང༌ རྡུག༌ངལ༌ ཐོང༌ཨིན༌ ཡོད༌ཁན༌བོའེ༌ཀ༌ སེམས༌ཤུགས༌ མ༌ཆག༌ག༌, སྤལ༌ངམས༌ ཚོར༌ཤིག༌།"]], [["3:14 ནེ༌ 21"], ["ཏེན༌ན༌ གྱུན༌ཚན༌བོའེ༌ ཕིའ༌ ནམ༌ཁའ༌ དང༌ ཇིག༌རྟེན༌ནི༌ ནང༌ང༌ སྲོག༌ ཡོད༌ཁན༌ ཚང༌མའ༌ ཅོའ༌ ཛད༌ཁན༌ནི༌ དཀོན༌མཆོག༌ ང༌དང༌ངི༌ ཡབ༌བ༌ ངའེ༌ པིག༌དོང༌ ཙུག༌ཏེ༌ མོས༌ལམ༌ ཞུའད༌,"]], [["3:14 ནེ༌ 21"], ["ཏེན༌ན༌ གྱུན༌ཚན༌བོའེ༌ ཕིའ༌ ནམ༌ཁའ༌ དང༌ ཇིག༌རྟེན༌ནི༌ ནང༌ང༌ སྲོག༌ ཡོད༌ཁན༌ ཚང༌མའ༌ ཅོའ༌ ཛད༌ཁན༌ནི༌ དཀོན༌མཆོག༌ ང༌དང༌ངི༌ ཡབ༌བ༌ ངའེ༌ པིག༌དོང༌ ཙུག༌ཏེ༌ མོས༌ལམ༌ ཞུའད༌,"]], [["ངའེ༌ མོས༌ལམ༌ ནི༌, དཀོན༌མཆོག༌གི༌ སྟོབས༌ ཉམ༌པོ༌ དམ༌པའེ༌ ཐུག༌ཉིད༌ གྱུད༌ཏེ༌, ཁོང༌ངི༌ ཧ༌ལས༌ཤེས༌སི༌ གུ༌ནོར༌རི༌ ཁྱོ༌ཞ༌གུན༌ནི༌ སེམས༌ ཤེད༌ཅན༌ ཛད༌ཤིག༌།"]], [["ཏེ༌ནེ༌ ཏད༌པའེ༌ ཞས༌ཏེ༌ མ༌ཤི༌ཀ༌ ཁྱོ༌ཞའེ༌ སེམས༌སི༌ ནང༌ང༌ ཞུགས༌ཨིན༌, ཡང༌ ཁྱོ༌ཞ༌གུན༌ དཀོན༌མཆོག༌གི༌ ཅམས༌པའེ༌ ནང༌ང༌ པ༌ཀྲག༌ ཟུམས༌ཏེ༌ གྱས༌ཤེས༌པོ༌ ངའེ༌ མོས༌ལམ༌ ཨིན༌།"]], [["དཀོན༌མཆོག༌གི༌ མི༌ དམ༌པ༌ ཚང༌མ༌ ཉམ༌པོ༌, མ༌ཤི༌ཀའེ༌ ཅམས༌པ༌བོ༌ ཙམ༌ཤིག༌གི༌ ཞང༌ཅན༌, རིང༌མོ༌, ཐོན༌པོ༌ དང༌ ཏིང༌ཟབ༌མོ༌ ཨིན༌ཁན༌བོ༌ ཧ༌གོ༌ཅེས༌སི༌ ཁྱུད༌ ཁྱོ༌ཞ༌གུན༌ལ༌ སལ༌ཤིག༌།"]], [["ང༌དང༌ང༌ གང༌པོ༌ ཧ༌གོ༌ མ༌ཐུབ༌ཁན༌ནི༌ མ༌ཤི༌ཀའེ༌ ཅམས༌པ༌ ཀྲག༌པོ༌, ཁྱོ༌ཞ༌གུན༌ལ༌ ཐོང༌ངོམས༌ ཆའ༌ཅིག༌, དཀོན༌མཆོག༌གི༌ ཁོང༌རང༌ངི༌ སྕོད༌ལམ༌ གང༌པོ༌ ཁྱོ༌ཞ༌གུན༌ནི༌ ནང༌ང༌ སྐང༌ང༌ ཛད༌ཨིན༌།"]], [["ང༌དང༌གུན༌ནི༌ དཀོན༌མཆོག༌ག༌ སྟོད༌པ༌ ཕུལ༌ཨིན༌, ཅིའ༌ཞུ༌ན༌ ང༌དང༌ངི༌ ནང༌ང༌ ཆག༌ལས༌ ཛད༌ཁན༌ ཁོང༌ངི༌ སྟོབས༌པོའེ༌, ང༌དང༌གུན༌ནི༌ ཞུ༌ཁན༌ ཡ༌ སམ༌ཁན༌ ཚང༌མའེ༌སང༌ མང༌ང༌ ཛད༌ ཉན༌ན༌ནོག༌།"]], [["མི༌རབས༌ ཚང༌མའེ༌ ཆོས༌ཚོགས༌ དང༌ མ༌ཤི༌ཀ༌ ཡེ༌ཤུའི༌ ཨིན༌ཁན༌ གུན༌ནེ༌ དཀོན༌མཆོག༌ག༌ ཏུས༌གྱུན༌ནེ༌གྱུན༌ སྤལ༌ ཐོབ༌ཤིག༌, ཨ༌མེན༌།"]]], [[["4:1 ནེ༌ 16"], ["ཏེན༌ན༌བོའེ༌ཕིའ༌ གཙོ༌བོའ༌ ཞབ༌སྟོག༌ ཞུ༌ཅེས༌པོའེ༌ ང༌ ཙོན༌ནི༌ ནང༌ང༌ ཡོད༌ཁན༌ནི༌, ཇུ༌ཇུ༌ དཀོན༌མཆོག༌གི༌ བོད༌ད༌ ཛད༌ཁན༌ནི༌ འོས༌པའེ༌ མི༌ཚེ༌ཞིག༌ ཕུད༌ཅེས༌ལ༌ ཁྱོ༌ཞའ༌ ཞུ༌ཝ༌ ཕུལ༌ལད༌།"]], [["ཁྱོ༌ཞའ༌ ཏུས༌གྱུན༌ ཉམ༌ཤུང༌ དང༌, པས༌མོ༌, ཟོད༌པ༌ཅན༌ ཡང༌ ཅམས༌པའེ༌ ནང༌ང༌ ཅིག༌ དང༌ ཅིག༌གི༌ སྐྱོན༌གུན༌ལ༌ ཤགས༌པ༌ ཏངས༌ཏེ༌ རོགས༌ ཅོ༌ཤིག༌།"]], [["ཞི༌དེ༌ ཉམ༌པོ༌ ལྡམས༌ཏེ༌ ཐུག༌ཉིད༌དི༌ ནང༌ང༌ ཁྱོ༌ཞ༌གུན༌ ཅིག༌གྲིལ༌ དུག༌ཅེས༌ལ༌ རྩོན༌གྲུས༌ ཅོ༌ཤིག༌།"]], [["ང༌དང༌གུན༌ལ༌ ཟུགས༌པོ༌ ཅིག༌ དང༌ དམ༌པའེ༌ ཐུག༌ཉིད༌དའང༌ ཅིག༌ཅིག༌ ཡོད༌ཏེ༌ ཨིན༌ནོག༌, ཀ༌ཟུག༌ ཡོང༌ཅེས༌ཅན༌ནི༌ ཏུས༌སི༌ ནང༌ང༌ ཁྱོ༌ཞ༌གུན༌ རེ༌ཝ༌ ཅིག༌གི༌ ཕིའ༌ བོད༌ད༌ ཛད༌ཏེ༌ ཨིན༌།"]], [["ང༌དང༌གུན༌ལ༌ གཙོ༌བོ༌ ཅིག༌ཅིག༌, ཨིད༌ཤེས༌ ཅིག༌ཅིག༌, ཁྲུས༌ ལེན༌ཅེས༌ ཅིག༌ཅིག༌,"]], [["ཚང༌མའེ༌ དཀོན༌མཆོག༌ དང༌ ཡབ༌ ཅིག༌ཅིག༌ ཞུགས༌ཏེ༌ ཨིན༌, ཁོང༌ངི༌ ང༌དང༌ ཚང༌མའེ༌ཀ༌ ཝང༌སྲུལ༌ཅེས༌, ང༌དང༌ ཚང༌མ༌ གྱུད༌ཏེ༌ ཆག༌ལས༌ ཛད༌ཅེས༌ དང༌ ཁོང༌ ང༌དང༌ ཚང༌མའེ༌ ནང༌ང༌ ཞུགས༌ས༌ནོག༌།"]], [["མ༌ཤི༌ཀའེ༌ ང༌དང༌ རེ༌རེའ༌ ཁྱུད༌ སོ༌སོ༌ རིག༌ སལ༌ཏེ༌ ཨིན༌ནོག༌, ཨིན༌ནའང༌ ཏེ༌ ཁྱུད༌པོ༌ ཀ༌ཟུག༌ཤིག༌ སལ༌ཨིན༌ ཁོང༌ངི༌ ཐག༌ཅད༌ད༌ ཛད༌ད༌ནོག༌།"]], [["ཏེན༌ན༌བོའེ༌ཕིའ༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌།"], ["\"ཁོང༌ ཐོན༌པོའ༌ སྐྱོད༌ ཟ༌ནེ༌,"], ["ཁོང༌ངི༌ ཕམ༌ཀལ༌ཁན༌ནི༌ ཙོན༌པ༌ མང༌པོ༌"], ["ཁོང༌རང༌ ཉམ༌པོ༌ ཁྱེར༌ར༌ ཛདས༌།"], ["ཡང༌ ཁོང༌རང༌ངི༌ མི༌གུན༌ལ༌ སྟགས༌ སལ༌ལ༌ ཛདས༌།\""]], [["༼སུང༌རབས༌སི༌ ནང༌ང༌ \"ཁོང༌ ཐོན༌པོའ༌ སྐྱོདས༌\" མོལ༌ཅེས༌པོའེ༌ ང༌དང༌ང༌ ཧ༌གོའ༌ནོག༌, མ༌ཤི༌ཀ༌ ནམ༌ཁའ༌ནེ༌ ཐུར༌ལ༌ བབས༌ཏེ༌ མའ༌མོའ༌ སྐྱོདས༌ ཡང༌ན༌ འི༌ ཇིག༌རྟེན༌ནི༌ཀ༌།"]], [["ཡང༌ ཏེན༌ན༌ ཐུར༌ལ༌ བབས༌ས༌ ཛད༌ཁན༌བོའེ༌ ཁོང༌རང༌ངི༌ ཝང༌ ཛམ༌བུ༌ལིང༌ གང༌པོའེ༌ ནང༌ང༌ སྲུལ༌ལ༌ ཛད༌ཅེས༌ལ༌ ནམ༌ཁའེ༌ ཚང༌མའེ༌སང༌ ནས༌ས༌ ཐོན༌པོའ༌ སྐྱོད༌ད༌ ཛདས༌༽།"]], [["མ༌ཤི༌ཀའེ༌ ཁ༌ཅིག༌ སྐུ༌ཚབས༌, ཁ༌ཅིག༌ ལུང༌སྟོན༌པ༌, ཁ༌ཅིག༌ གའ༌མོའེ༌ ནས༌ཚུལ༌ ཤད༌ཁན༌, ཁ༌ཅིག༌ ཆོས༌ཚོགས༌ལ༌ ལྟ༌སྟོག༌ ཅོ༌ཁན༌ དང༌ ཁ༌ཅིག༌ག༌ ལོབ༌པོན༌ ཅོ༌ཅེས༌སི༌ ཁྱུད༌གུན༌ ཆོས༌ཚོགས༌ལ༌ སལ༌ལ༌ ཛདས༌།"]], [["ཁོང༌གུན༌ནི༌ ཁག༌པོ༌ ནི༌, མ༌ཤི༌ཀའེ༌ སྐུ༌ཟུགས༌ ཤེད༌ཅན༌ གྱུར༌ཅེས༌སི༌ ཕིའ༌ དཀོན༌མཆོག༌གི༌ མི༌གུན༌ ཁོང༌ང༌ ཞབ༌སྟོག༌ ཞུ༌ཅེས༌ལ༌, གྲལ༌གྲིག༌ ཅོ༌ཅེས༌པོ༌ ཨིན༌ནོག༌།"]], [["མ༌ཤི༌ཀའེ༌ ཏེ༌བོ༌ ཛད༌ཨིན༌ ཞུགས༌ཨིན༌, ནམ༌ཚོག༌པ༌, ང༌དང༌ ཚང༌མ༌ ཏད༌པ༌ དང༌ དཀོན༌མཆོག༌གི༌ སྲས༌ ཤེ༌ཤེས༌སི༌ ནང༌ང༌ ཅིག༌གྲིལ༌ མི༌ཆའ༌། ཏེ༌ནེ༌ ང༌དང༌ ཏད༌པའེ༌ ནང༌ང༌ ལྡན༌ཏེ༌ མ༌ཤི༌ཀའེ༌ ཚད༌ དང༌ དྲན༌དྲའ༌ ལེབ༌ ཐུབ༌ཨིན༌།"]], [["ཡང༌ ང༌དང༌ ཕྲུ༌གུ༌ ཆུ༌ངུན༌གུན༌ ཙོགས༌ མི༌ལུས༌, ཀ༌གུན༌ ལབ༌ཞ༌ སོ༌མའེ༌ ལུངས༌རག༌གུན༌ནི༌ འི༌ངོ༌ནེ༌ འ༌ངོའ༌ ཁྲིད༌ཅེས༌, ཡང༌ མི༌ སྐྱོན༌ཇན༌གུན༌ནི༌ ཟུས༌མའེ༌ ཐབས༌གུན༌ གྱུད༌ཏེ༌ གོབ༌སྐོར༌ ཉན༌ན༌ནོག༌།"]], [["ཨིན༌ནའང༌ ང༌དང༌གུན༌ནི༌ དཀོན༌མཆོག༌གི༌ དྲང༌པོ༌བོ༌ ཅམས༌པ༌ ཉམ༌པོ༌ ཤད༌ཨིན༌ནའང༌, ང༌དང༌གུན༌ ཅི༌ས༌ཐོག༌ནེ༌ མ༌ཤི༌ཀའེ༌ ནང༌ང༌ ལྡན༌ཨིན༌, ཀ༌བོ༌ ཆོས༌ཚོགས༌སི༌ གོ༌ ཞུགས༌ཏེ༌ ཨིན༌།"]], [["མ༌ཤི༌ཀའེ༌ ཁོང༌རང༌ངི༌ མི༌ཚང༌མ༌ ལྡམས༌ཏེ༌ བོར༌ར༌ ཛདས༌ཏེ༌ ཨིན༌ནོག༌, ཀ༌ཟུག༌གི༌ གྱུས༌པའེ༌ ཟུགས༌པོའེ༌ ཡན༌ལག༌ ཚང༌མ༌ ཐུད༌ཏེ༌ བོར༌རད༌། གལ༌ཏེས༌ ཟུགས༌པོའེ༌ ཡན༌ལག༌ ཚང༌མའེ༌ ཅོ༌གོས༌ཅེས༌ཅན༌ནི༌ ལས༌གུན༌ ཅོ༌ན༌ ཏེ༌ནེ༌ ཟུགས༌པོ༌ གང༌པོ༌ ཅམས༌པའེ༌ ནང༌ང༌ ལྡན༌ཏེ༌ ཤེད༌ཅན༌ གྱུར༌ཨིན༌།"]], [["4:17 ནེ༌ 32"], ["ཏེན༌ན༌བོའེ༌ཕིའ༌ གཙོ༌བོའེ༌ ཝང༌ངི༌ ནང༌ང༌ ངའེ༌ ཁྱོ༌ཞ༌གུན༌ལ༌ ཟེར༌རད༌, ཡང༌ སྤང༌པུད༌དད༌, ཏ༌ ཏད༌པ༌ མེད༌ཁན༌གུན༌ ཙོགས༌ མི༌ཚེ༌ ཕུད༌ཅེས༌ ཕོང༌ཤིག༌, ཅིའ༌ཟེར༌ན༌ ཁོང༌གུན༌ རེ༌ཝའ༌ མེད༌ཁན༌ནི༌ ནང༌ང༌ གོ༌ཁོར༌ཏེ༌ ཨིན༌ནོག༌།"]], [["ཁོང༌གུན༌ནི༌ སམ༌བ༌, མུན༌གྲིག༌གི༌ གངས༌ཏེ༌ ཁོང༌གུན༌ དཀོན༌མཆོག༌གི༌ སལ༌ཁན༌ནི༌ མི༌ཚེ༌ནེ༌ མ༌ ཐག༌རིང༌ང༌ སོང༌ཏེ༌ ཨིན༌ནོག༌, ཅིའ༌ཟེར༌ན༌ ཁོང༌གུན༌ནི༌ མིང༌ནའང༌ དཀོན༌མཆོག༌གི༌ སྐོར༌ལ༌ སམ༌བ༌ ཏང༌ཅེས༌ གགས༌ཏེ༌ སྙིང༌གུན༌ སྐྱོང༌པོ༌ ཅོས༌ཏེ༌ ཨིན༌ནོག༌།"]], [["ཁོང༌གུན༌ མངས༌ཏེའང༌ ཁྲེལ༌མེད༌, ལུས༌བྲེལ༌ ངན༌པའེ༌ སྟིང༌རང༌ནེ༌ བང༌ཏང༌ཁན༌, ཡང༌ ཚི༌ཏུ༌ ལས༌ ཚང༌མ༌ ཅོ༌ཅེས༌ལ༌ རིངས༌ས༌ནོག༌།"]], [["ཨིན༌ནའང༌ ཁྱོ༌ཞའེ༌ མ༌ཤི༌ཀའེ༌ ནང༌ང༌ མི༌ཚེ༌ པུད༌ཅེས༌ ལོབས༌ཁན༌བོ༌ ཁོང༌གུན༌ནི༌ ཕུད༌ཁན༌ ཙོགས༌ མི༌ཚེ༌ མ༌ནོག༌།"]], [["ཁྱོ༌ཞ༌གུན༌ནི༌ ཡེ༌ཤུའི༌ སྐོར༌ལ༌ ཚོར༌ཏེ༌ ཡང༌ ཁོང༌ངི༌ ནང༌ནེ༌ ཡོང༌ཁན༌ནི༌ དྲང༌པོའེ༌ སྐོར༌ལ༌ ལོབས༌ཏེ༌ ཨིན༌ པ༌སང༌"]], [["སྙིང༌པ༌ དང༌ སྔུན༌ནི༌ སྡིག༌ཅན༌ མི༌ཚེ༌ ཕུད༌ཚུལ༌ གུན༌ ཕོང༌ཤིག༌ ཀ༌བོ༌ གོབ༌སྐོར༌རི༌ དོད༌པའེ༌ གངས༌ཏེ༌ ང༌དང༌ དྲང༌པོའེ༌ ལམ༌ནེ༌ ཐག༌རིང༌ང༌ ཁྱེར༌རད༌།"]], [["ཨིན༌ནའང༌ དམ༌པའེ༌ ཐུག༌ཉིད༌ལ༌ ཁྱོ༌ཞ༌གུན༌ནི༌ སམ༌ཚུལ༌ལི༌ ནང༌ང༌ གྱུར༌ཇ༌ ཁྱོང༌ཅུགས༌ཏེ༌,"]], [["དཀོན༌མཆོག༌གི༌ ཁོང༌རང༌ ཙོགས༌ ཛད༌ཁན༌ནི༌ མི༌ཚེ༌ སོ༌མ༌བོ༌ ཀོས༌ལག༌ ཙོགས༌ལ༌ རང༌ང༌ སྐོན༌ཤིག༌, ཀ༌བོ༌ དེན༌བའེ༌ དྲང༌པོ༌ དང༌ དམ༌པ༌ ཨིན༌།"]], [["ཏེན༌ན༌བོའེ༌ཕིའ༌ ཟུན༌ ཏང༌ཅེས༌ ཕངས༌ཏེ༌ ཏད༌པ༌ཅན༌གུན༌ལ༌ དྲང༌པོ༌ ཟེར༌གོས༌, ཅིའ༌ཟེར༌ན༌ ང༌དང༌གུན༌ ཟུགས༌པོ༌ ཅིག༌གི༌ ཡན༌ལག༌ སོ༌སོ༌ ཨིན༌ནོག༌།"]], [["སྲོ༌ ཡོང༌ ཟ༌ནེ༌, ཏེ༌བོའ༌ ཁྱོ༌ཞ༌གུན༌ སྡིག༌པའེ༌ ཆོགས༌ལ༌ ཁྲིད༌ མ༌ཅུག༌ཤིག༌"], [", ཡང༌ ཏེ༌ སྲོ༌བོ༌ ཏེན༌ན༌ ཞག༌ནེ༌ ཐལ༌ཏེ༌ ཆ༌ཅུག༌ མ༌གོས༌།"]], [["ཏེ༌བོའེ༌ ཀ༌ནེ༌ ཤེ༌ཏན༌ལ༌ ཕན༌ཐོགས༌ ལེན༌ཅེས༌སི༌ སྐབས༌ མ༌ཏང༌ཤིག༌།"]], [["རྐུན༌མ༌གུན༌ནི༌ རྐུ༌ཅེས༌ ཕོང༌ཤིག༌། ཨིན༌ནའང༌ ཁྱོ༌ཞ༌རང༌ངི༌ ལག༌པ༌ བད༌ཏེ༌ དྲང༌པོ༌ ལས༌ ཅོ༌གོས༌, ཏེ༌ནེ༌ སྒོས༌དོམ༌ ཡོད༌ཁན༌གུན༌ལ༌ ཁྱོ༌ཞའེ༌ རོགས༌ ཅོ༌ཐུབ༌ཨིན༌།"]], [["ཁྱོ༌ཞའེ༌ ཁའ༌ནེ༌ སྤེ༌ར༌ ངན༌པ༌ མ༌ནེ༌ བིང༌ མ༌ཅུག༌ག༌ ཟང༌པོ༌ དང༌ ཕན༌ཐོགས༌ཅན༌ནི༌ སྤེ༌ར༌ ཏོང༌ཤིག༌, ཏེ༌ནེ༌ ཁྱོ༌ཞའེ༌ སྤེ༌ར༌ ཉན༌ཨིན༌ ཡོད༌ཁན༌གུན༌ལ༌ ཁྱོ༌ཞའེ༌ སྤོས༌པ༌ སྐྱེ༌ཅུག༌ ཐུབ༌ཨིན༌།"]], [["དཀོན༌མཆོག༌གི༌ དམ༌པའེ༌ ཐུག༌ཉིད༌ལ༌ ཐུགས༌ཚེར༌ སྐྱོད༌ མ༌ཅུག༌, ཀ༌བོ༌ ཐའ༌མའེ༌ ཞག༌ག༌ ཁྱོ༌ཞའ༌ རིན༌ ཤལ༌ཏེ༌ ཐར༌ཅུག༌ཅེས༌སི༌ ཐེ༌ཙེ༌བོ༌ ཨིན༌།"]], [["ཁོན༌བོར༌ཅེས༌, སྲོ༌ ཡོང༌ཅེས༌, ནོལ༌ཅེས༌, ཅིག༌ དང༌ ཅིག༌གི༌ སྕོད༌པའེ༌ སྐོར༌ལ༌ ངན༌པ༌ ཟེར༌ཅེས༌ དང༌ སྕོད༌ལམ༌ ངན༌པའེ༌ རིགས༌ ཚང༌མ༌ ཕངས༌ཏེ༌ མེད༌ཁན༌ ཅོ༌ཤིག༌།"]], [["ཅིག༌ དང༌ ཅིག༌ག༌ སྙིང༌རྗེ༌, བྱམས༌སེམས༌ དང༌ ཤགས༌པ༌ ཏོང༌ཤིག༌, ཀ༌ཟུག༌གི༌ མ༌ཤི༌ཀ༌ གྱུད༌ཏེ༌ དཀོན༌མཆོག༌གི༌ ཁྱོ༌ཞའ༌ ཤགས༌པ༌ སལ༌ཏེ༌ ཨིན༌།"]]], [[["5:1 ནེ༌ 20"], ["ཁྱོ༌ཞའ༌ དཀོན༌མཆོག༌གི༌ ཅེས༌པའེ༌ ཕྲུ༌གུ༌གུན༌ ཨིན༌ པ༌སང༌, ཁོང༌ གྲུལ༌ལ༌ ཛད༌ཁན༌ནི༌ ལམ༌མི༌ཀ༌ ཁྱོ༌ཞ༌གུན༌ནའང༌ གྲུལ༌ཤིག༌།"]], [["ཁྱོ༌ཞ༌གུན༌ནི༌ མི༌ཚེའེ༌ ཅམས༌པའེ༌ ནང༌ང༌ ཕུད༌ཤིག༌, ཀ༌ཟུག༌ མ༌ཤི༌ཀའེ༌ ང༌དང༌གུན༌ལ༌ ཅམས༌པ༌ ཛད༌ཏེ༌ ང༌དང༌གུན༌ནི༌ ཕིའ༌ ཀྲོངས༌ས༌ ཛདས༌, ཁོང༌ ནི༌ དཀོན༌མཆོག༌ག༌ ཏྲི༌ཞིམ༌མི༌ ཆོད༌པ༌ དང༌ སྲོག༌ཆོད༌ ཨིན༌ནོག༌།"]], [["ཨིན༌ནའང༌ ཁྱོ༌ཞ༌གུན༌ནི༌ ནང༌ང༌ ལུས༌བྲེལ༌ ངན༌པ༌, ཡ༌ ལས༌ངན༌ ཚི༌ཏུ༌ ཡ༌ ནབ༌སེམས༌ ཆུ༌ངུན༌ཞིག༌གའང༌ ཡོང༌ མ༌གོས༌, ཅིའ༌ཟེར༌ན༌ དཀོན༌མཆོག༌གི༌ མི༌ དམ༌པ༌གུན༌ནི༌ ནང༌ང༌ ཏེ༌ ཙོགས༌ སྡིག༌པའེ༌ ཕིའ༌ ནས༌ས༌ མེད༌པ༌ ཨིན༌ནོག༌།"]], [["ཁྱོ༌ཞ༌གུན༌ནི༌ ཁྲེལ༌མེད༌དི༌ རུངས༌, ཏོན༌མེད༌དི༌ སྤེ༌ར༌, དང༌ ཁམ༌ལོག༌ ཧ༌བབས༌ ཏང༌ མ༌གོས༌། ཏེ༌ཙོགས༌ འོས༌པ༌ མན༌ཁན༌ནི༌ སྤེ༌ར༌ ཏང༌ངི༌ སང༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌གོ༌ཤེས༌ ཨིན༌ནོག༌།"]], [["འི༌བོ༌ ཏན༌ཏན༌ ཨིན༌ནོག༌, སྕོད༌ལམ༌ ངན༌པ༌, ཚི༌ཏུའི༌ ལས༌, ཡ༌ ནབ༌སེམས༌ ༼ནབ༌སེམས༌ཅན༌གུན༌ནི༌ ཇིག༌རྟེན༌ནི༌ ནོར༌ལ༌ ཆག༌ཤེས༌པོ༌ སྐུན༌དྲ༌ ཅོལ༌ཁན༌ ཙོགས༌ ཨིན༌ནོག༌༽ ཏེ༌ཙོགས༌སི༌ མི༌གུན༌ལ༌ མ༌ཤི༌ཀ༌ དང༌ དཀོན༌མཆོག༌གི༌ གྱལ༌སྲིད༌དི༌ ནང༌ང༌ ཅའང༌ ནོར༌སྐལ༌ མི༌ཐོབ༌།"]], [["ཁོང༌གུན༌ནི༌ ཁོ༌རང༌གུན༌ནི༌ སྡིག༌པའེ༌ ལས༌གུན༌ ཀབ༌ཅེས༌སི༌ སམ༌མེད༌ སྤེ༌ར༌གུན༌ནི༌ཀ༌ དེན༌ མ༌ཤེས༌ཤིག༌, ཅིའ༌ཟེར༌ན༌ ཏེ༌ཙོགས༌སི༌ སྡིག༌པ༌ ཅོ༌ཁན༌ ཁའ༌མི༌ཉན༌གུན༌ནི༌ཀ༌ དཀོན༌མཆོག༌གི༌ ཐུགས༌སྲོ༌ བབས༌ས༌ནོག༌།"]], [["ཏེ༌བོའེ༌ཕིའ༌ ཏེ༌ཙོགས༌སི༌ མི༌གུན༌ ཉམ༌པོ༌ དྲེས༌ མ༌དྲེས༌།"]], [["སྐབས༌ཤིག༌ག༌ ཁྱོ༌ཞ༌གུན༌ མུན༌གྲིག༌གི༌ གངས༌ཏེ༌ ཡོད༌པིན༌, ཨིན༌ནའང༌ དག༌ས༌ གཙོ༌བོའེ༌ ནང༌ང༌ ཨིན༌ཅེས༌པོའེ༌ ཁྱོ༌ཞ༌ འོད༌དི༌ གངས༌ཏེ༌ ཨིན༌ནོག༌། ཏེན༌ན༌བོའེ༌ཕིའ༌ འོད༌དི༌ མི༌གུན༌ ཙོགས༌ལ༌ མི༌ཚེ༌ ཕུད༌ཤིག༌།"]], [["ཏེ༌ འོད༌དི༌ ཟང༌པོ༌, དྲང༌པོ༌ དང༌ དེན༌བ༌ བྲས༌བུ༌གུན༌ ཅིག༌པོ༌ སྨིན༌ན༌ནོག༌།"]], [["གཙོ༌བོ༌ ཐུགས༌ཐད༌ད༌ ཛད༌ཁན༌གུན༌ ཙལ༌ཅེས༌སི༌ རྩོན༌གྲུས༌ ཅོ༌ཤིག༌།"]], [["མུན༌ནག༌གི༌ ལས༌ བྲས༌བུ༌ མ༌ཆགས༌ཁན༌གུན༌ནི༌ ནང༌ང༌ མ༌དྲེས༌ཤིག༌, ཨིན༌ནའང༌ གྱོད༌པ༌ ཅོ༌ཅེས༌སི༌ ཕིའ༌ ཁོང༌གུན༌ནི༌ སྐྱོན༌གུན༌ སྟོན༌ཤིག༌།"]], [["ཁོང༌གུན༌ནི༌ སངས༌ཏེ༌ སྡིག༌པའེ༌ ལས༌ ཅོ༌ཁན༌གུན༌ནི༌ སྐོར༌ལ༌ སྤེ༌ར༌ ཏང༌ཅེས༌པོ༌ ཁོ༌རའང༌, ཁྲེལ༌བ༌ཞིག༌ ཨིན༌ནོག༌།"]], [["ཨིན༌ནའང༌ འོད༌དི༌ ནང༌ང༌ སྦས༌ཏེ༌ བོར༌ཁན༌ ཚང༌མ༌ སལ༌པོ༌ ཅོས༌ཏེ༌ ཐོང༌ང༌ནོག༌།"]], [["འོད༌ ཕོག༌ཁན༌ ཚང༌མའེ༌ ལྡངས༌ ཏང༌ང༌ནོག༌། ཏེན༌ན༌བོའེ༌ཕིའ༌ དམ༌པའེ༌ སུང༌རབས༌སི༌ ནང༌ང༌ མོལ༌དུག༌།"], ["\"ཉིད༌ལོག༌ཁན༌གུན༌ ཉིད༌ནེ༌ ལོང༌ཤིག༌།"], ["ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལོང༌ཤིག༌།"], ["ཡང༌ མ༌ཤི༌ཀའེ༌ ལྡངས༌པོ༌ ཁྱོ༌ཞའེ༌ཀ༌ ཕོག༌ཨིན༌\""]], [["ཏེ༌བོའེ༌ཕིའ༌ ཁྱོ༌ཞ༌གུན༌ནི༌ མི༌ཚེ༌ ཕུད༌ཅེས༌སི༌ ནང༌ང༌ ཤང༌ ཅོ༌ཤིག༌། སམ༌བ༌ མེད༌ཁན༌གུན༌ ཙོགས༌ལ༌ མ༌ཕུད༌ད༌, ཤེས༌རབས༌ཅན༌གུན༌ ཙོགས༌ལ༌ མི༌ཚེ༌ ཕུད༌ཤིག༌།"]], [["སྐབས༌ ཐོབ༌ཁན༌ ཚང༌མ༌ ལས༌ ཟང༌པོ༌ ཅོ༌ཅེས༌སི༌ ནང༌ང༌ ཀོལ༌ཤིག༌, ཅིའ༌ཟེར༌ན༌ འི༌ ཏུས༌གུན༌ ངན༌པ༌ ཨིན༌ནོག༌།"]], [["སམ༌བ༌ མེད༌ཁན༌ མ༌གྱུར༌ར༌ གཙོ༌བོའེ༌ ཐུག༌གོངས༌ ཨིན༌ཁན༌བོ༌ ཧ༌གོ༌ཅེས༌སི༌ རྩོན༌གྲུས༌ ཅོ༌ཤིག༌།"]], [["ར༌རོས༌ཏེ༌ མ༌དུག༌ཤིག༌, ཏེ༌བོའེ༌ སྕོད༌པ༌ ངན༌པའེ༌ ལས༌གུན༌ནི༌ ནང༌ང༌ ཁྲིད༌ད༌ནོག༌, ཨིན༌ནའང༌ ཁྱོ༌ཞ༌གུན༌ནི༌ མི༌ཚེ༌བོ༌ དམ༌པའེ༌ ཐུག༌ཉིད༌དི༌ སྐོང༌ཤིག༌།"]], [["ཁྱོ༌ཞ༌གུན༌ནི༌ ཕྲོའ༌ སུང༌གུར༌, གུར༌མ༌ དང༌ ཆོས༌ལུ༌ གུན༌ ཏང༌ཨིན༌, གཙོ༌བོའེ༌ ཕིའ༌, ཁྱོ༌ཞ༌གུན༌ནི༌ སྙིང༌ངི༌ ནང༌ང༌ སྟོད༌པའེ༌ ལུ༌ སྐོང༌ཤིག༌།"]], [["ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ང༌དང༌ངི༌ ཕིའ༌ ཛད༌ཁན༌ ཚང༌མའ༌, ཏུས༌གྱུན༌ ང༌དང༌ངི༌ ཡབ༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཤིག༌།"]], [["5:21 ནེ༌ 33"], ["ཁྱོ༌ཞ༌གུན༌ནི༌ མ༌ཤི༌ཀ༌ རྩི༌ཝ༌ ཅོ༌ཅེས༌པོའེ༌, ཅིག༌ དང༌ ཅིག༌གི༌ ཝང༌ངི༌ ཡོག༌ག༌ བོར༌ཤིག༌།"]], [["ན༌མ༌ ཁྱོ༌ཞ༌གུན༌ རང༌ངི༌ མག༌པའེ༌ ཝང༌ངི༌ ཡོག༌ག༌ དུག༌ཤིག༌, ཀ༌ཟུག༌ ཁྱོ༌ཞའེ༌ ཁྱོ༌ཞ༌རང༌ གཙོ༌བོའེ༌ ཝང༌ངི༌ ཡོག༌ག༌ བོར༌རད༌།"]], [["ཅིའ༌ཟེར༌ན༌ མག༌པ༌ ནི༌ ན༌མའེ༌ གོ༌ ཙོགས༌ ཨིན༌ནོག༌, ཀ༌ཟུག༌ མ༌ཤི༌ཀ༌ ཆོས༌ཚོགས༌སི༌ ཨུ༌ ཨིན༌, ཡང༌ ཁོང༌ ཁོང༌ངི༌ སྐུ༌ཟུགས༌ ཆོས༌ཚོགས༌སི༌ སྐྱབ༌གོན༌ ཨིན༌ནོག༌།"]], [["མ༌ཤི༌ཀའེ༌, ཆོས༌ཚོགས༌ ཁོང༌རང༌ངི༌ ཝང༌ངི༌ ཡོག༌ག༌ བོར༌ར༌ ཙོགས༌ལ༌ ན༌མ༌གུན༌ནིའང༌, ཁོ༌རང༌གུན༌ ཅི༌ས༌ཐོག༌ནེ༌ ཁོ༌རང༌ངི༌ མག༌པའེ༌ ཝང༌ངི༌ ཡོག༌ག༌ བོར༌གོས༌།"]], [["མག༌པ༌གུན༌, རང༌ངི༌ ན༌མའ༌ ཅེས༌པ༌ ཅོ༌ཤིག༌, ཀ༌ཟུག༌ མ༌ཤི༌ཀའེ༌ རང༌ངི༌ ཆོས༌ཚོགས༌ལ༌ ཅེས༌པ༌ ཛད༌ཏེ༌, ཁོང༌རང༌ངི༌ ཆོས༌ཚོགས༌ དམ༌པ༌ ཅོའ༌ ཛད༌ཅེས༌ལ༌ ཀྲོངས༌ས༌ ཛདས༌, ཡང༌ དཀོན༌མཆོག༌གི༌ བཀའ༌ ཉམ༌པོ༌ ལག༌མོ༌ ཛད༌ཏེ༌ ཆུ༌ ཉམ༌པོ༌ ཁྲུའ༌ ཛདས༌།"]], [["མག༌པ༌གུན༌, རང༌ངི༌ ན༌མའ༌ ཅེས༌པ༌ ཅོ༌ཤིག༌, ཀ༌ཟུག༌ མ༌ཤི༌ཀའེ༌ རང༌ངི༌ ཆོས༌ཚོགས༌ལ༌ ཅེས༌པ༌ ཛད༌ཏེ༌, ཁོང༌རང༌ངི༌ ཆོས༌ཚོགས༌ དམ༌པ༌ ཅོའ༌ ཛད༌ཅེས༌ལ༌ ཀྲོངས༌ས༌ ཛདས༌, ཡང༌ དཀོན༌མཆོག༌གི༌ བཀའ༌ ཉམ༌པོ༌ ལག༌མོ༌ ཛད༌ཏེ༌ ཆུ༌ ཉམ༌པོ༌ ཁྲུའ༌ ཛདས༌།"]], [["ཏེ༌གུན༌ ཅོའ༌ ཛདས༌ ཅིའ༌ཞུ༌ན༌ ཁོང༌ངི༌ དག༌ ཡ༌ སུལ༌ ཡ༌ མི༌གྲིག༌ཅེས༌ མེད༌ཁན༌, ཨིན༌ནའང༌ ལྡང༌ཤན༌, དམ༌པ༌ དང༌ སྐྱོན༌མེད༌ཁན༌ནི༌ ཆོས༌ཚོགས༌ཤིག༌, ཁོང༌རང༌ང༌ སྟད༌ཅེས༌ ཨིན༌ནོག༌།"]], [["ཏེན༌ན༌ ཙོགས༌ལ༌, མག༌པ༌གུན༌ནི༌ རང༌ངི༌ ཟུགས༌པོའ༌ ཅེས༌པ༌ ཅོའ༌ ཙོགས༌ལ༌, རང༌ངི༌ ན༌མའ༌ ཅེས༌པ༌ ཅོ༌གོ༌ཤེས༌ ཨིན༌ནོག༌། རང༌ངི༌ ན༌མ༌ ཅེས༌པ༌ ཅོ༌ཁན༌གུན༌ནི༌ ཁོ༌རང༌ང༌ ཅེས༌པ༌ ཅོས༌ཏེ༌ ཨིན༌ནོག༌།"]], [["ང༌དང༌ སུ༌ཞིག༌གིའང༌ རང༌ངི༌ ཟུགས༌པོའ༌ ནཕ༌རད༌ མ༌ཅོའ༌, ཏེ༌བོའ༌ ཁར༌ཇི༌ སྟེར༌ཏེ༌, ལྟ༌སྟོག༌ ཅོའ༌ནོག༌, ཀ༌ཟུག༌ མ༌ཤི༌ཀའེ༌ ཆོས༌ཚོགས༌ལ༌ ལྟ༌སྟོག༌ ཛད༌དད༌།"]], [["ཅིའ༌ཟེར༌ན༌ ང༌དང༌གུན༌ མ༌ཤི༌ཀའེ༌ སྐུ༌ཟུགས༌སི༌ ཡན༌ལག༌ ཨིན༌ནོག༌།"]], [["དམ༌པའེ༌ སུང༌རབས༌སི༌ ནང༌ང༌ མོལ༌དུག༌,"], ["\"ཏེན༌ན༌བོའེ༌ཕིའ༌ བུ༌ཚ༌ ཁོ༌རང༌ངི༌ ཨ༌བ༌ དང༌ ཨ༌མ༌ནེ༌ བེ༌ཏེ༌"], ["ཁོ༌རང༌ངི༌ ན༌མ༌ ཉམ༌པོ༌ ཛོམ༌མ༌ནོག༌"], ["ཡང༌ ཁོང༌ ཉིས༌ཀོ༌ ཟུགས༌པོ༌ ཅིག༌ གྱུར༌ཨིན༌\""]], [["ཏེ༌ སྤེ༌ར༌གུན༌ ཧ༌གོ༌ཅེས༌ལ༌ མའ༌ ཀགས༌པོ༌ ཡོད༌ཏེ༌ ཨིན༌ནོག༌, ཨིན༌ནའང༌ དེན༌བ༌, ངའེ༌ མ༌ཤི༌ཀ༌ དང༌ ཆོས༌ཚོགས༌སི༌ ཐུན༌བྲེལ༌ལི༌ སྐོར༌ལ༌ ཤད༌ཏེ༌ ཨིན༌།"]], [["དོར༌ལྡུས༌ཏེ༌ ཁྱོ༌ཞ༌ རེ༌རེ༌ རང༌ངི༌ ན༌མ༌ ཉམ༌པོ༌ ཅེས༌པ༌ ཅོ༌གོས༌, ཀ༌ཟུག༌ ཁྱོ༌ཞའེ༌ ཁྱོ༌ཞ༌རང༌གུན༌ལ༌ ཅེས༌པ༌ ཅོའད༌, ཡང༌ ན༌མ༌གུན༌ནི༌ རང༌ངི༌ མག༌པ༌ རྩི༌ཝ༌ ཅོ༌གོས༌།"]]], [[["6:1 ནེ༌ 4"], ["ཕྲུ༌གུ༌གུན༌, ཁྱོ༌ཞའ༌ གཙོ༌བོའེ༌ ཨིན༌ པ༌སང༌, རང༌ངི༌ ཕ༌མའེ༌ ཁའ༌ཉོན༌ཤིག༌, ཅིའ༌ཟེར༌ན༌ ཏེ༌ཟུག༌ ཅོ༌ཅེས༌པོ༌ དྲང༌པོ༌བོ༌ ཨིན༌ནོག༌།"]], [["\"ཁྱོ༌ཞ༌གུན༌ནི༌ ཨ༌བ༌ དང༌ ཨ༌མའ༌ རྩི༌ཝ༌ ཅོ༌ཤིག༌།\" ཏེ༌བོ༌ ནི༌ དཀོན༌མཆོག༌གི༌ བཀའ༌རྒྱ༌ ཏང༌པོ༌, ཀ༌བོ༌ ཉམ༌པོ༌ \"ཁྱོ༌ཞ༌གུན༌ལ༌ ཇིག༌རྟེན༌ནི༌ཀ༌ མི༌ཚེ༌ ཁམ༌ཟང༌ དང༌ ཚེ༌ རིང༌མོའེ༌ ཐོང༌ངོམས༌ ཆེན༌\""], ["མོལ༌ཁན༌ནི༌ ཞལ༌ཆད༌པོ༌ ཛདས༌།"]], [["\"ཁྱོ༌ཞ༌གུན༌ནི༌ ཨ༌བ༌ དང༌ ཨ༌མའ༌ རྩི༌ཝ༌ ཅོ༌ཤིག༌།\" ཏེ༌བོ༌ ནི༌ དཀོན༌མཆོག༌གི༌ བཀའ༌རྒྱ༌ ཏང༌པོ༌, ཀ༌བོ༌ ཉམ༌པོ༌ \"ཁྱོ༌ཞ༌གུན༌ལ༌ ཇིག༌རྟེན༌ནི༌ཀ༌ མི༌ཚེ༌ ཁམ༌ཟང༌ དང༌ ཚེ༌ རིང༌མོའེ༌ ཐོང༌ངོམས༌ ཆེན༌\""], ["མོལ༌ཁན༌ནི༌ ཞལ༌ཆད༌པོ༌ ཛདས༌།"]], [["ཨ༌བ༌གུན༌ནི༌ རང༌ངི༌ ཕྲུ༌གུའ༌ མངས༌ཏེའང༌ ལྡམས༌ཏེ༌ སྲོ༌ ཡོང༌ མ༌ཅུག༌ཤིག༌། ཨིན༌ནའང༌ ཁོང༌གུན༌ལ༌ སྐྱོངས༌ཏེ༌ གཙོ༌བོའེ༌ ལབ༌ཞའེ༌ ནང༌ང༌ ལམ༌ ཟང༌པོའེ༌ཀ༌ ཁྲིད༌ཤིག༌།"]], [["6:5 ནེ༌ 9"], ["ཁྱོ༌ཞ༌ ཚེ༌ཡོག༌གུན༌ནི༌ འི༌ ཇིག༌རྟེན༌ནི༌ ནང༌ང༌, ཁྱོ༌ཞ༌རང༌ངི༌ སྤོན༌བོའ༌ རྩི༌ཝ༌ དང༌ ཇིགས༌ ཉམ༌པོ༌ སྙིང༌ནེ༌ ཁའ༌ཉོན༌ཤིག༌, ཀ༌ཟུག༌ ཁྱོ༌ཞ༌གུན༌ནི༌ མ༌ཤི༌ཀའེ༌ ཁའ༌ཉན༌ནད༌།"]], [["ཁོང༌གུན༌ ཐད༌ཅུག༌ཅེས༌ལ༌, ཁོང༌གུན༌ནི༌ ཁྱོ༌ཞའ༌ ལྟ༌ ཟ༌ནེ༌, ཅིག༌པོ༌ ཁའ༌ མ༌ཉན༌ནའ༌, མ༌ཤི༌ཀའེ༌ ཚེ༌ཡོག༌ ཙོགས༌ལ༌ སྙིང༌ནེ༌ དཀོན༌མཆོག༌གི༌ ཐུག༌གོངས༌ ཅོ༌ཨིན༌, ཞབ༌སྟོག༌ ཞུ༌ཤིག༌།"]], [["མི༌གུན༌ནི༌ ཕིའ༌ མན༌པ༌, གཙོ༌བོ༌ མ༌ཤི༌ཀའེ༌ ཕིའ༌ ཨིན༌ སམས༌ཏེ༌ ཞབ༌སྟོག༌ སྙིང༌ནེ༌ གའ༌མོ༌ ཉམ༌པོ༌ ཞུ༌ཤིག༌།"]], [["ཨིད༌ཏུ༌ ཅོ༌ཤིག༌, ཚེ༌ཡོག༌ ཨིན༌གྲོ༌ ཡ༌ རང༌ཝང༌ཅན༌, ལས༌ ཟང༌པོ༌ ཅོ༌ཁན༌ ང༌དང༌ རེ༌རེའ༌ གཙོ༌བོའེ༌ སོལ༌རས༌ སལ༌ལ༌ ཛད༌ཨིན༌།"]], [["ཏེན༌ན༌ ཙོགས༌ལ༌ ཁྱོ༌ཞའ༌ སྤོན༌བོ༌གུན༌ནི༌, རང༌ངི༌ ཚེ༌ཡོག༌གུན༌ལ༌ གྱལ༌ལ༌ ཅོ༌ཤིག༌། ཁོང༌གུན༌ལ༌ ཇིགས༌ནང༌ མ༌ལྟན༌ཤིག༌, ཅིའ༌ཟེར༌ན༌ ནམ༌ཁའེ༌ ནང༌ང༌ མ༌ཤི༌ཀ༌ ནི༌, ཁྱོ༌ཞ༌ དང༌ ཁོང༌ ཉིས༌ཀོའེ༌ སྤོན༌བོ༌ ཞུགས༌ཏེ༌ ཨིན༌ཁན༌ ཡང༌ ཁོང༌ངི༌ སུ༌ཞིག༌གའང༌ ཆོགས༌ མ༌ཛད༌ཁན༌བོ༌, ཁྱོ༌ཞའ༌ གྱུས༌ཨིན༌ནོག༌།"]], [["6:10 ནེ༌ 20"], ["སྟིང༌ཇུག༌གི༌ ཁ༌ད༌, ཁྱོ༌ཞ༌གུན༌ གཙོ༌བོ༌ དང༌ ཁོང༌ངི༌ ཧ༌ལས༌ཤེས༌སི༌ སྟོབས༌སི༌ ནང༌ང༌ ཤེད༌ཅན༌ གྱུར༌ཤིག༌།"]], [["ཤེ༌ཏན༌ནི༌ ཅུས༌ངན༌གུན༌ནི༌ཀ༌ ནོལ༌ ཉན༌ཅེས༌སི༌ ཕིའ༌, ཁྱོ༌ཞའེ༌ དཀོན༌མཆོག༌གི༌ སལ༌ལ༌ ཛད༌ཁན༌ནི༌ མག༌ཆ༌ ཚང༌མ༌ གོན༌ཤིག༌།"]], [["ཅིའ༌ཟེར༌ན༌ ང༌དང༌ངི༌, མི༌གུན༌ནི༌ གྱབ༌གལ༌ལ༌ མན༌པ༌, མ༌ཐོང༌ཁན༌ནི༌ ཇིག༌རྟེན༌ནི༌ ངན༌པ༌ སེམས༌ཉིད༌དི༌ ཝང༌སྲུལ༌པ༌གུན༌ནི༌ གྱབ༌གལ༌ལ༌ ནོལ༌ཨིན༌ ཨིན༌ནོག༌, ཀ༌གུན༌ འི༌ ཏུས༌ མུན༌གྲིག༌གི༌ ཝང༌སྲུལ༌པ༌, ཝང༌ ཡོད༌ཁན༌ དང༌ བར༌སྣང༌ངི༌ ངན༌པ༌ ཝང༌ གུན༌ ཨིན༌ནོག༌།"]], [["ཏེན༌ན༌བོའེ༌ཕིའ༌ ངན༌པའེ༌ ཞག༌པོ༌ ལེབ༌ ཟ༌ནེ༌, ཁྱོ༌ཞ༌གུན༌ནི༌ ནོལ༌ ཉན༌ཅེས༌སི༌ ཕིའ༌, དཀོན༌མཆོག༌གི༌ སལ༌ཁན༌ནི༌ ནོལ༌ཅེས༌སི༌ མག༌ཆ༌ ཚང༌མ༌ གོན༌ཤིག༌། ཏེ༌ནེ༌ མག༌གི༌ སྟིང༌ནེའང༌ ཁྱོ༌ཞ༌གུན༌ རང༌རང༌ངི༌ ནས༌སའེ༌ཀ༌ སྟན༌པོ༌ ལངས༌ཏེ༌ ལུས༌ཨིན༌།"]], [["རང༌རང༌ངི༌ ནས༌ས༌བོ༌ སྟན༌པོ༌ ཟུམས༌ཏེ༌ དཀོན༌མཆོག༌གི༌ བཀའེ༌ དེན༌བའེ༌ སྐྱེ༌རག༌པོ༌ རང༌ངི༌ སྐྱེད༌པའེ༌ཀ༌ སྲིལ༌ཤིག༌, ཡང༌ མི༌ཚེ༌ དྲང༌པོ༌ ཕུད༌ཅེས༌སི༌ མག༌ཆ༌བོ༌ ཁྱོ༌ཞ༌རང༌ངི༌ ཀྲང༌ངི༌ཀ༌ གོན༌ཤིག༌།"]], [["ཁྱོ༌ཞ༌གུན༌ནི༌ རྐང༌པའེ༌ཀ༌ གའ༌མོའེ༌ ནས༌ཚུལ༌ལི༌ ཞི༌དེ༌ པ༌བུ༌བོ༌ གོན༌ཏེ༌ མག༌གི༌ ཕིའ༌ གྲལ༌གྲིག༌ ཅོས༌།"]], [["ཏེ༌གུན༌ནི༌ཀ༌ ནན༌མའ༌, ཤེ༌ཏན༌ནི༌ མེ༌ཅན༌ནི༌ དའ༌གུན༌ སད༌ཉན༌ཅེས༌སི༌ ཕིའ༌, ཁྱོ༌ཞ༌གུན༌ནི༌ ལག༌པའེ༌ ནང༌ང༌ ཏད༌པའེ༌ ཕ༌ལི༌བོ༌ ཟུམ༌ཤིག༌།"]], [["ཁྱོ༌ཞ༌གུན༌ནི༌ གོའེ༌ཀ༌ ཐར༌པའེ༌ མག༌གི༌ ཏི༌བི༌བོ༌ གོན༌ཤིག༌། ཡང༌ དམ༌པའེ༌ ཐུག༌ཉིད༌དི༌ ར༌འི༌བོ༌ ཁུར༌ཤིག༌, ཀ༌བོ༌ དཀོན༌མཆོག༌གི༌ བཀའ༌ ཨིན༌ནོག༌།"]], [["ཁྱོ༌ཞ༌གུན༌ནི༌ དམ༌པའེ༌ ཐུག༌ཉིད༌དི༌ ནང༌ང༌ ཏུས༌གྱུན༌ ཞུ༌ཝ༌ དང༌ མོས༌ལམ༌ སྣ༌ཚོགས༌ ཚང༌མ༌ ཕུལ༌ཤིག༌། ཤང༌ ཅོས༌ཏེ༌ དཀོན༌མཆོག༌གི༌ དམ༌པ༌ མི༌ ཚང༌མའེ༌ ཕིའ༌ མོས༌ལམ༌ ཞུ༌ཅེས༌ མ༌ནེ༌ མ༌ཕང༌ཤིག༌།"]], [["ངའ༌ ཟེར༌ཅེས༌སི༌ སྐབས༌ ཐོབ༌ ཟ༌ནེ༌, ཇིགས༌ནང༌ མེད༌པ༌, གའ༌མོའེ༌ ནས༌ཚུལ༌ལི༌ སང༌ཝའེ༌ སྐོར༌བོ༌ མ༌ སྤོས༌པ༌ ཉམ༌པོ༌ ཤད༌ ཐུབ༌ཅེས༌ལ༌ ངའེ༌ ཕིའང༌ མོས༌ལམ༌ ཞུས༌ཤིག༌།"]], [["ངའ༌ གའ༌མོའེ༌ ནས༌ཚུལ༌ ཤད༌ཅེས༌སི༌ ནང༌ང༌ མ༌ཤི༌ཀའེ༌ སྐུ༌ཚབས༌ ཨིན༌ཅེས༌པོའེ༌, ཙོན༌ཁང༌ང༌ ཀགས༌། ཏེན༌ན༌བོའེ༌ཕིའ༌ ངའེ༌ སེམ༌སྟོབས༌ ཉམ༌པོ༌ གའ༌མོའེ༌ ནས༌ཚུལ༌བོ༌ ཤད༌ ཐུབ༌ཅེས༌ལ༌, མོས༌ལམ༌ ཞུས༌ཤིག༌, ཀ༌བོ༌ ངའེ༌ ཅོ༌གོས༌།"]], [["6:21 ནེ༌ 24"], ["ཏི༌ཁི༌ཀུས༌, མ༌ཤི༌ཀ༌པའེ༌ སྤུན༌ མ༌ ཅེས༌པ༌ དང༌ གཙོ༌བོའེ༌ ཞབ༌སྟོག༌པ༌ མ༌ ཨིད༌ཤེས༌ཅན༌ཞིག༌ ཨིན༌། ཁོའེ༌ ཁྱོ༌ཞ༌གུན༌ལ༌ ངའེ༌ ནས༌ལུག༌ དང༌ ངའེ༌ ཅོ༌ཨིན༌ ཡོད༌ཁན༌ ཚང༌མའེ༌ སྐོར༌ལ༌ ཞིབ༌སལ༌ ཅོས༌ཏེ༌ ཤད༌ཨིན༌།"]], [["ང༌ཞའེ༌ ནས༌ལུག༌གུན༌ནི༌ སྐོར༌ལ༌ ཧ༌གོ༌ ཅུགས༌ཅེས༌ དང༌ ཁྱོ༌ཞ༌གུན༌ནི༌ སེམས༌ལ༌ སྤོས༌པ༌ སྐྱེ༌ཅུག༌ཅེས༌སི༌ ཕིའ༌, ངའེ༌ ཁོ༌ ཁྱོ༌ཞའ༌ ཡོད༌ས༌ ཀལ༌ལད༌།"]], [["དཀོན༌མཆོག༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌, ཁྱོ༌ཞའ༌ མ༌ཤི༌ཀ༌པ༌ སྤུན༌གུན༌ལ༌ ཞི༌དེ༌ ཡང༌ ཏད༌པ༌ ཉམ༌པོ༌ ཅམས༌པ༌ སལ༌ཤིག༌།"]], [["ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ཐའ༌མེད༌པའེ༌ ཅམས༌པ༌ ཅོ༌ཁན༌གུན༌ལ༌ དཀོན༌མཆོག༌གི༌ ཐུག༌རྗེ༌ སལ༌ལ༌ ཛད༌ཤིག༌།།"]]]], "Philippians": [[[["1:1 ནེ༌ 2"], ["འི༌ ཨི༌གེ༌བོ༌ ཡེ༌ཤུ༌ མ༌ཤི༌ཀའེ༌ ཞབ༌སྟོག༌པ༌ པ༌འུ༌ལུ༌ དང༌ ཏི༌མོ༌ཐི༌ ཆོགས༌ནེ༌ ཨིན༌། ངའེ༌ ཕི༌ལི༌པི༌ གྲོང༌ཁྱེར༌རི༌ ནང༌ང༌ མ༌ཤི༌ཀ༌ ཡེ༌ཤུའི༌ ཨིན༌ཁན༌ནི༌ མི༌ དམ༌པ༌གུན༌, ཆོས༌ཚོགས༌སི༌ འུ༌སྐྱོང༌གུན༌ དང༌ ཞབ༌སྟོག༌ ཞུ༌ཁན༌གུན༌ལ༌ བྲིའད༌།"]], [["ང༌དང༌ངི༌ དཀོན༌མཆོག༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ སལ༌ལ༌ ཛད༌ཅེས༌ལ༌ ང༌ཞའེ༌ མོས༌ལམ༌ ཞུའད༌།"]], [["1:3 ནེ༌ 11"], ["ཁྱོ༌ཞ༌གུན༌ ཨིད༌ཏུ༌ ཅོ༌ ཟ༌ནེ༌, ངའེ༌ ང༌རང༌ངི༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌།"]], [["ཡང༌ ཏུས༌གྱུན༌ ངའེ༌ ཁྱོ༌ཞ༌གུན༌ནི༌ ཕིའ༌ ཐད༌པོ༌ ཉམ༌པོ༌ མོས༌ལམ༌ ཕུལ༌ལད༌།"]], [["ཅིའ༌ཟེར༌ན༌ ཁྱོ༌ཞ༌གུན༌ནི༌ ཏད༌པ༌ ཅོས༌པ༌ནེ༌ ཕར༌ལ༌ དག༌ས༌ ཙུགས༌པ༌, གའ༌མོའེ༌ ནས༌ཚུལ༌ ཕེལ༌ཅེས༌སི༌ ཆག༌ལས༌སི༌ ནང༌ང༌ ངའ༌ རོགས༌ ཅོ༌ཨིན༌ཞིག༌ ཨིན༌།"]], [["ཡང༌ ཁྱོ༌ཞ༌གུན༌ནི༌ སེམས༌སི༌ ནང༌ང༌ འི༌ ཆག༌ལས༌ ཟང༌པོ༌བོ༌ གོ༌ཟུག༌ ཛད༌ཁན༌ནི༌ དཀོན༌མཆོག༌གི༌, ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབ༌ཅེས༌སི༌ ཞག༌ག༌, ཏེ༌ ཆག༌ལས༌པོ༌ དྲན༌དྲ༌ གྲུབ༌ ཅུག༌ག༌ ཛད༌ཅེས༌པོ༌ ང༌ ལོ༌ཁྱེལ༌ རག༌།"]], [["ཁྱོ༌ཞའ༌ ངའེ༌ སྙིང༌ངི༌ ནང༌ང༌ ལུས༌ པ༌སང༌, ངའེ༌ ཁྱོ༌ཞའ༌ ཚང༌མའེ༌ སྐོར༌ལ༌ ཏེ༌ཟུག༌ སམ༌ཅེས༌པོ༌ རང༌ཞིན༌ ཨིན༌ནོག༌། ང༌ ཙོན༌ནི༌ ནང༌ང༌ ཡ༌ ཁྲིམས༌ཁུང༌ང༌ གའ༌མོའེ༌ ནས༌ཚུལ༌ སྐྱོབ༌ཨིན༌, ཡང༌ ཏེ༌བོ༌ དེན༌བ༌ ཨིན༌ཁན༌བོ༌ ལྟན༌ཨིན༌ ཡོད༌གྲོ༌, དཀོན༌མཆོག༌གི༌ ཐུག༌རྗེ༌ གྱུད༌ཏེ༌ ཁྱོ༌ཞ༌གུན༌ནའང༌ ང༌ ཉམ༌པོ༌ ཁོང༌ངི༌ ཞབ༌སྟོག༌གི༌ ནང༌ང༌ དྲེས༌ཏེ༌ ཨིན༌ནོག༌།"]], [["ངེའང༌ ཁྱོ༌ཞའ༌, མ༌ཤི༌ཀ༌ ཡེ༌ཤུ༌ ཙོགས༌ལ༌ ཅམས༌པ༌ ཅོ༌ཅེས༌པོའེ༌, ངའ༌ ཁྱོ༌ཞའ༌ ཚང༌མ༌ ཡང༌སྐྱར༌ ཐུག༌ཅེས༌ལ༌ རིངས༌ཨིན༌ ཡོད༌ཁན༌བོའེ༌, སྤང༌པོ༌ དཀོན༌མཆོག༌ ཨིན༌།"]], [["ངའེ༌ མོས༌ལམ༌ ཞུའད༌, དཀོན༌མཆོག༌གི༌ ཁྱོ༌ཞའ༌ ཅིག༌ དང༌ ཅིག༌ག༌ ཅམས༌པ༌ ཅོ༌ཅེས༌སི༌ ནང༌ང༌ ཤེས༌རབས༌ དང༌ ཧ༌གོ༌ མང༌ང༌ སལ༌ལ༌ ཛད༌ཤིག༌།"]], [["མ༌ཤི༌ཀ༌ ལོགས༌ཏེ༌ ཕེབ༌ཅེས༌སི༌ ཏུས༌ ཚག༌པ༌, སེམས༌ ལག༌མོ༌ དང༌ ནོངས༌མེད༌ ལུས༌ཤེས༌སི༌ ཕིའ༌, ཚང༌མའེ༌སང༌ ཁག༌ཅན༌ ཅི༌ ཨིན༌ཁན༌བོ༌ ཁྱོ༌ཞའ༌ གྱུས༌ ཆ༌ཅེས༌ལ༌, ངའེ༌ དོད༌པ༌ ཅོའད༌།"]], [["ཡེ༌ཤུ༌ མ༌ཤི༌ཀ༌ གྱུད༌ཏེ༌ ཡོང༌ཁན༌ནི༌ དྲང༌པོ༌ བྲས༌བུ༌ ཉམ༌པོ༌ ཁྱོ༌ཞའེ༌ རང༌ངི༌ མི༌ཚེའེ༌ སྐོང༌ཤིག༌, ཏེ༌བོའེ༌ དཀོན༌མཆོག༌ག༌ སྤལ༌ དང༌ སྟོད༌པ༌ ཁྱོང༌ང༌ནོག༌།"]], [["1:12 ནེ༌ 17"], ["སྤུན༌གུན༌, ངའེ༌ སམ༌མ༌རག༌ ཁྱོ༌ཞ༌གུན༌ལ༌ འི༌བོ༌ གྱུས༌ ཆ༌གོས༌། ངའ༌ བྱུང༌ཁན༌ ཚང༌མའེ༌ གའ༌མོའེ༌ ནས༌ཚུལ༌ལི༌ ཡར༌གྱས༌སི༌ ནང༌ང༌ རོགས༌ ཅོས༌ཏེ༌ ཨིན༌།"]], [["གྱལ༌པོའེ༌ ཁར༌རི༌ ནང༌ང༌ ཡོད༌ཁན༌ནི༌ མག༌མི༌ དང༌ ཞན༌མི༌ ཚང༌མའ༌, ཡེ༌ཤུའ༌ ཞབ༌སྟོག༌ ཞུ༌ཅེས༌པོའེ༌, ངའ༌ ཙོན༌ལ༌ ཀགས༌ཁན༌བོ༌ ཧ༌གོ༌ཏེ༌ ཨིན༌ནོག༌།"]], [["ཡང༌ ང༌ ཙོན༌ལ༌ ཀག༌ཅེས༌པོའེ༌, གཙོ༌བོ༌ ཡེ༌ཤུའི༌ཀ༌ ཏད༌པ༌ བོར༌ཁན༌ སྤུན༌ མང༌པོ༌ཞིག༌གའང༌ སེམ༌སྟོབས༌ སྐྱེས༌ཏེ༌, ཧམ༌པ༌ ཉམ༌པོ༌ ཇིག༌ཤེས༌ མེད༌པ༌, དཀོན༌མཆོག༌གི༌ བཀའ༌ ཞན༌མ༌གུན༌ལ༌ ཤད༌ཨིན༌ ཨིན༌ནོག༌།"]], [["ཁ༌ཅིག༌གི༌ ངའེ༌ཀ༌ ཚིག༌ཅེས༌ ཡོངས༌ཏེ༌ མིང༌ཅན༌ གྱུར༌ཅེས༌སི༌ དོད༌པ༌ བོར༌ཏེ༌ མ༌ཤི༌ཀའེ༌ སྐོར༌ལ༌ ཤད༌ཅེས༌པོ༌ དེན༌བ༌ ཨིན༌ནོག༌། ཨིན༌ནའང༌ ཞན༌ ཁ༌ཅིག༌གི༌ མ༌ཤི༌ཀའེ༌ སྐོར༌ལ༌ སེམས༌ ཟང༌པོའེ༌ ཐོག༌ནེ༌ ཤད༌ཨིན༌ ཨིན༌ནོག༌།"]], [["ཡ༌ཤའེ༌ ནང༌ང༌ མ༌ཤི༌ཀའེ༌ སྐོར༌ལ༌ ཤད༌ཁན༌གུན༌ལ༌, དཀོན༌མཆོག༌གི༌ གའ༌མོའེ༌ ནས༌ཚུལ༌ སྐྱོབ༌ཅེས༌ལ༌ ང༌ འི༌རུ༌ བོར༌ར༌ ཛད༌ཁན༌བོ༌ ཧ༌གོ༌ཏེ༌ ཨིན༌ནོག༌།"]], [["ཨིན༌ནའང༌ ངའེ༌ཀ༌ ཚིག༌ཅེས༌ ཡང༌ མིང༌ཅན༌ གྱུར༌དོད༌ ཡོད༌ཏེ༌ མ༌ཤི༌ཀའེ༌ སྐོར༌ལ༌ ཤད༌ཁན༌གུན༌ནི༌ སེམས༌ ཟང༌པོའེ༌ ཐོག༌ནེ༌ མ༌ཤད༌ད༌, ང༌ ཙོན༌ནི༌ ནང༌ང༌ ཡོད༌ཏུས༌ ནགས༌ མང༌ང༌ ཐོང༌ཅུག༌ཅེས༌སི༌ ཕིའ༌ ཤད༌ཨིན༌ ཨིན༌ནོག༌།"]], [["1:18 ནེ༌ 26"], ["གྱུན༌ཚན༌བོ༌ ཟང༌པོ༌ ཨིན༌གྲོ༌ ཡ༌ ངན༌པ༌, ཏེ༌བོ༌ ཁག༌ཅན༌ཞིག༌ མ༌ནོག༌, ཁག༌ཅན༌བོ༌ ནི༌ མ༌ཤི༌ཀའེ༌ སྐོར༌ལ༌ གའ༌མོའེ༌ ནས༌ཚུལ༌ ཤད༌ཨིན༌ ཡོད༌ཁན༌བོ༌ ཨིན༌ནོག༌, ཏེན༌ན༌བོའེ༌ཕིའ༌ ང༌ ཐད༌པོ༌ ཨིན༌། འོ༌ན༌ ངའེ༌ ཏ༌རུང༌ངའང༌ ཐད༌པོ༌ ཅོ༌ཨིན༌།"]], [["ཁྱོ༌ཞ༌གུན༌ནི༌ མོས༌ལམ༌ དང༌ ཡེ༌ཤུ༌ མ༌ཤི༌ཀའེ༌ ཐུག༌ཉིད༌དི༌ རོགས༌ གྱུད༌ཏེ༌, ངའ༌ ཏེ༌ རྡུག༌ངལ༌གུན༌ནེ༌ ཐར༌པ༌ ཐོབ༌ཅེས༌པོ༌ ང༌ གྱུས༌ཡོད༌།"]], [["ངའེ༌ སེམས༌སི༌ དོད༌པ༌ དང༌ རེ༌ཝ༌ ཆེན༌མོ༌བོ༌ མ༌ཤི༌ཀའེ༌ སྐོར༌ལ༌ ཤད༌ཅེས༌ལ༌ ཁྲེལ༌ མ༌ཁྲེལ༌ལ༌ སེམ༌སྟོབས༌ ཉམ༌པོ༌ ཤད༌ཅེས༌པོ༌ ཨིན༌, ཀ༌ཟུག༌ ངའེ༌ ཅོ༌ཨིན༌ ཡོངས༌ཏེ༌ ཨིན༌། ཏ༌ ང༌ ཤི༌ན༌ ཡ༌ ང༌ སོན༌ནའང༌, ང༌རང༌ངི༌ མི༌ཚེའེ༌ ནང༌ང༌ མ༌ཤི༌ཀ༌ རྩི༌ཝ༌ ཁྱོང༌ཅེས༌པོ༌ ངའེ༌ དོད༌པ༌ ཨིན༌།"]], [["ངའ༌ སོན༌ཏེའ༌ དུག༌ཅེས༌པོ༌ ནི༌ མ༌ཤི༌ཀའ༌ རྩི༌ཝ༌ ཁྱོང༌ཅེས༌སི༌ ཕིའ༌ ཨིན༌, ཡང༌ ཤི༌ཅེས༌པོ༌ ནི༌ ངའེ༌ ཕིའ༌ ཏེ༌སང༌ མང༌ང༌ ཕན༌ཐོགས༌ཅན༌ཞིག༌ ཨིན༌, ཅིའ༌ཟེར༌ན༌ ང༌ ཁོང༌ ཉམ༌པོ༌ ལུས༌ཨིན༌།"]], [["ང༌ འི༌ ཟུགས༌པོའེ༌ ནང༌ང༌ དུག༌ན༌, ངའེ༌ མ༌ཤི༌ཀའེ༌ ཕིའ༌ བྲས༌བུ༌ སྨིན༌ ཅུག༌ཨིན༌, ཨིན༌ནའང༌ ང༌ ཅའང༌ གྱུས༌མེད༌ ཏེ༌ ཉིས༌ཀོའེ༌ ནང༌ནེ༌ ཀ༌བོ༌ གྱལ༌ལ༌ ཨིན༌།"]], [["ངའེ༌ སེམས༌སི༌ ནང༌ང༌ ཐེ༌ཚོམས༌ རག༌, ཏེ༌ ཉིས༌ཀོའེ༌ ནང༌ནེ༌ ཀ༌བོ༌ ངའེ༌ ལྡམ༌ཨིན༌། ང༌ འི༌ ཇིག༌རྟེན༌བོ༌ ཕངས༌ཏེ༌ མ༌ཤི༌ཀ༌ ཉམ༌པོ༌ ནམ༌ཁའེ༌ ནང༌ང༌ ལུས༌ཤེས༌སི༌ དོད༌པ༌ རག༌, ཀ༌བོ༌ ངའེ༌ ཕིའ༌ མང༌ང༌ གྱལ༌ལ༌ཞིག༌ ཨིན༌།"]], [["ཨིན༌ནའང༌ ང༌ ཏ༌རུང༌ངའང༌ ཁྱོ༌ཞ༌གུན༌ ཉམ༌པོ༌ ལུས༌ཤེས༌པོ༌, ཁྱོ༌ཞ༌གུན༌ནི༌ ཕིའ༌ མང༌ང༌ ཕན༌ཐོགས༌ ཆེའ༌ ཨིན༌ནོག༌།"]], [["ཁྱོ༌ཞ༌གུན༌ ཏད༌པའེ༌ ནང༌ང༌ ལྡན༌ཅེས༌ དང༌ ཐད༌པོ༌ ཅོ༌ཅེས༌སི༌ ཕིའ༌, ང༌ ཁྱོ༌ཞ༌གུན༌ ཉམ༌པོ༌ དུག༌ཅེས༌ ཡང༌ འི༌ ཟུགས༌པོའེ༌ ནང༌ང༌ ཏ༌རུང༌ངའང༌ ལུས༌ཤེས༌པོ༌, ངའ༌ ཐེ༌ཚོམས༌ མེད༌པ༌ གྱུས༌ཡོད༌།"]], [["ངའ༌ ཡོང༌ང༌ཅིག༌, ཁྱོ༌ཞ༌གུན༌ནི༌ མ༌ཤི༌ཀ༌ ཡེ༌ཤུའ༌ མང༌ང༌ སྟོད༌པ༌ ཕུལ༌ཨིན༌, ཅིའ༌ཟེར༌ན༌ ཁོང༌ངི༌ ང༌ ཁྱོ༌ཞ༌གུན༌ནི༌ཀ༌ ལོགས༌ཏེ༌ ཁྱོང༌ང༌ ཛདས༌།"]], [["1:27 ནེ༌ 30"], ["ཚང༌མའེ༌སང༌ ཁག༌ཅན༌བོ༌, ཁྱོ༌ཞ༌གུན༌ནི༌ མ༌ཤི༌ཀའེ༌ གའ༌མོའེ༌ ནས༌ཚུལ༌ལི༌ ཕིའ༌ འོས༌པ༌ཅན༌ནི༌ མི༌ཚེ༌ཞིག༌ ཕུད༌གོ༌ཤེས༌ ཨིན༌ནོག༌། ང༌ ཁྱོ༌ཞ༌གུན༌ ཡོད༌ས༌ ཡོངས༌ཏེ༌ ཐོང༌ཨིན༌ ཡ༌ ང༌ ཁྱོ༌ཞ༌གུན༌ནི༌ སྐོར༌ལ༌ ཚོར༌ཨིན༌, གའ༌མོའེ༌ ནས༌ཚུལ༌ལི༌ ལོན༌བོའེ༌ ཕིའ༌, ཁྱོ༌ཞ༌གུན༌ སེམས༌སི༌ ནང༌ང༌ ཅིག༌གྲིལ༌ སོང༌ཏེ༌ མག༌མི༌ ཅིག༌གི༌ ཚུལ༌ལ༌ ནོལ༌ཨིན༌ དུག༌ཅེས༌པོ༌ ང༌ གྱུས༌ཆེན༌།"]], [["ཅི༌ཚང༌མའེ༌ ནང༌ང༌ གྱབ༌གལ༌ ཅོ༌ཁན༌གུན༌ནི༌ ཀ༌ནེ༌ ཇིགས༌ མ༌ཇིགས༌། ཁོང༌གུན༌ལ༌ མི༌ཇིགས༌ཤེས༌པོ༌ ནི༌ ཁོང༌གུན༌ མེད༌ཁན༌ ཅོའ༌ ཛད༌ཅེས༌, ཡང༌ ཁྱོ༌ཞ༌གུན༌ སྐྱོབ༌བ༌ ཛད༌ཅེས༌སི༌ སྟགས༌ཤིག༌ ཨིན༌ནོག༌, དཀོན༌མཆོག༌གི༌ ཏེ༌ ཚང༌མ༌ བྱུང༌ ཅུག༌ག༌ ཛད༌ཨིན༌།"]], [["དཀོན༌མཆོག༌གི༌ ཁྱོ༌ཞ༌གུན༌ལ༌ མ༌ཤི༌ཀ༌ ཏད༌པ༌ ཅོ༌ཅེས༌ ཅིག༌པོ༌ མན༌པ༌, ཁོང༌ངི༌ ཕིའ༌ ནགས༌བར༌དོ༌ ཐོང༌ཅེས༌སི༌ རྩི༌ཝ༌བོ༌ སལ༌ལ༌ ཛད༌ཏེ༌ ཨིན༌།"]], [["ཁྱོ༌ཞ༌གུན༌ནའང༌ ངའ༌ བྱུངས༌ཁན༌ནི༌ ནགས༌ ཙོགས༌ ཐོང༌ཨིན༌ ཨིན༌ནོག༌, ངའ༌ ནགས༌ ཐོང༌ཁན༌བོ༌ ཁྱོ༌ཞ༌གུན༌ནི༌ ཐོང༌ཏེ༌ ཨིན༌ནོག༌, ཡང༌ ངའ༌ ཏ༌རུང༌ངའང༌ ཐོང༌ཨིན༌ ཡོད༌ཁན༌བོ༌ ཁྱོ༌ཞའེ༌ ཚོར༌ཨིན༌ ཨིན༌ནོག༌།"]]], [[["2:1 ནེ༌ 11"], ["མ༌ཤི༌ཀའེ༌ ཨིན༌ཅེས༌པོའེ༌ ཁྱོ༌ཞ༌གུན༌ལ༌ སྤོས༌པ༌ མ༌ཐོབ༌བ༌? ཅི༌ མ༌ཤི༌ཀའེ༌ ཅམས༌པའེ༌ ནང༌ང༌ སེམས༌དེ༌ མེ༌རག༌ག༌? ཅི༌ ཁྱོ༌ཞ༌གུན༌ དཀོན༌མཆོག༌གི༌ ཐུག༌ཉིད༌ ཉམ༌པོ༌ བྲེལ༌ཏེ༌ མེད༌ད༌? ཅི༌ ཁྱོ༌ཞ༌གུན༌ལ༌ མ༌ཤི༌ཀའེ༌ ཡ༌ཤ༌ དང༌ སྙིང༌རྗེ༌ མ༌ཐོབ༌བ༌?"]], [["གལ༌ཏེས༌ ཁྱོ༌ཞའེ༌ ནང༌ང༌ ཏེ༌ ཚང༌མ༌ ཡོད༌ན༌, སྙིང༌ ཅིག༌ གྱུར༌ཏེ༌, ཅིག༌ དང༌ ཅིག༌ག༌ ཅམས༌པ༌ ཅོས༌ཏེ༌, སེམས༌ དང༌ དོད༌པའེ༌ ནང༌ང༌ ཅིག༌ གྱུར༌ཏེ༌ ངའེ༌ ཐད༌པོ༌གུན༌ དྲན༌དྲ༌ གྲུབ༌ཅུག༌ཤིག༌།"]], [["ཅི༌ཞིག༌གའང༌ རང༌དོད༌ ཡ༌ ཞན༌མའེ༌ རྩི༌ཝ༌ ཐོབ༌ཅེས༌སི༌ རེ༌ཝའེ༌ ནང༌ང༌ མ༌ཅོའ༌, སེམས༌ པས༌མོ༌ ཉམ༌པོ༌ ཞན༌མ༌ རང༌ངི༌ སང༌ མང༌ང༌ རིན༌ཅན༌ སམས༌ཏེ༌ ཅོ༌ཤིག༌།"]], [["ཁྱོ༌ཞའ༌ རེ༌རེ༌ རང༌དོན༌ ཅིག༌པོ༌ མ༌ཅོའ༌, ཞན༌མའེ༌ ཕན༌ཐོགས༌སི༌ ཕིའང༌ སམ༌བ༌ ཏོང༌ཤིག༌།"]], [["ཁྱོ༌ཞ༌གུན༌ནི༌ སམ༌ཚུལ༌ མ༌ཤི༌ཀ༌ ཡེ༌ཤུའི༌ ཙོགས༌ ཡོང༌གོ༌ཤེས༌ ཨིན༌ནོག༌།"]], [["ཞན༌ ཁོང༌ ཁོང༌རང༌ དཀོན༌མཆོག༌ ཨིན༌ཏེའང༌,"], ["ཁོང༌ངི༌ དཀོན༌མཆོག༌ དྲན༌དྲ༌ ཨིན༌ཁན༌ནི༌ ཀོ༌ས༌བོ༌"], ["ཐམས༌ཏེ༌ བོར༌ཨིན༌ མ༌ནེ༌ སམ༌མ༌ མ༌ཛདས༌།"]], [["ཨིན༌ནའང༌ ཁོང༌ངི༌ ནམ༌ཁའེ༌ ཐོབ༌ཏང༌ ཚང༌མ༌ ཕང༌ང༌ ཛད༌ཏེ༌,"], ["ཡོག༌པོ༌ ཙོགས༌ གྱུར༌ར༌ ཛད༌ཏེ༌, མིའི༌ ཚུལ༌ལ༌ སྐྱེའ༌ ཛདས༌།"]], [["ཁོང༌རང༌ པས༌མོ༌ ཅོའ༌ ཛད༌ཏེ༌,"], ["ཀྲོངས༌ཀྲོངས༌ ཚག༌པའང༌ དཀོན༌མཆོག༌གི༌ ཁའ༌ཉན༌ན༌ ཛདས༌,"], ["ཡང༌ན༌ མ༌སྲན༌ཏྲེ༌ རྡུག༌ངལ༌ཅན༌ནི༌ རྐྱང༌ཤིང༌ངི༌ཀ༌ ཀྲོང༌ཤེས༌པོའང༌།"]], [["ཏེན༌ན༌བོའེ༌ཕིའ༌ དཀོན༌མཆོག༌གི༌ ཁོང༌ང༌ ཚང༌མའེ༌སང༌ རྩི༌ཝ༌ཅན༌ནི༌ ནས༌སའེ༌ཀ༌ སྟག༌ག༌ ཛདས༌།"], ["ཡང༌ ཚང༌མའེ༌སང༌ རྩིས༌ཏང༌ཅན༌ནི༌ ཚན༌བོ༌ སལ༌ལ༌ ཛདས༌།"]], [["ཏེན༌ན༌ གྱུན༌ཚན༌བོའེ༌ ཕིའ༌ ཡེ༌ཤུའི༌ ཚན༌ སྔོན༌ ཟ༌ནེ༌,"], ["ནམ༌ཁའེ༌ ནང༌ང༌, ཇིག༌རྟེན༌ནི༌ཀ༌ ཡང༌ སའེ༌ ཡོག༌ག༌,"], ["སྲོག༌ ཡོད༌ཁན༌ ཚང༌མའེ༌ པིག༌དོང༌ ཙུགས༌ཏེ༌"], ["ཡེ༌ཤུ༌ མ༌ཤི༌ཀ༌ ནི༌ གཙོ༌བོ༌ ཨིན༌ནོག༌ ཟེར༌ཨིན༌,"], ["ཏེ༌བོའེ༌ དཀོན༌མཆོག༌ ཡབ༌བ༌ སྤལ༌ ཁྱོང༌ང༌ ཛད༌ཨིན༌།"]], [["ཏེན༌ན༌ གྱུན༌ཚན༌བོའེ༌ ཕིའ༌ ཡེ༌ཤུའི༌ ཚན༌ སྔོན༌ ཟ༌ནེ༌,"], ["ནམ༌ཁའེ༌ ནང༌ང༌, ཇིག༌རྟེན༌ནི༌ཀ༌ ཡང༌ སའེ༌ ཡོག༌ག༌,"], ["སྲོག༌ ཡོད༌ཁན༌ ཚང༌མའེ༌ པིག༌དོང༌ ཙུགས༌ཏེ༌"], ["ཡེ༌ཤུ༌ མ༌ཤི༌ཀ༌ ནི༌ གཙོ༌བོ༌ ཨིན༌ནོག༌ ཟེར༌ཨིན༌,"], ["ཏེ༌བོའེ༌ དཀོན༌མཆོག༌ ཡབ༌བ༌ སྤལ༌ ཁྱོང༌ང༌ ཛད༌ཨིན༌།"]], [["2:12 ནེ༌ 18"], ["ངའེ༌ ཅེས༌པའེ༌ ཛ༌འོ༌གུན༌, ང༌ ཁྱོ༌ཞ༌གུན༌ ཉམ༌པོ༌ ཡོད༌ ཟ༌ནེ༌, ཁྱོ༌ཞའེ༌ ཏུས༌གྱུན༌ ངའེ༌ ལབ༌ཞ༌གུན༌ ཁའ༌ཉན༌ཏེ༌ གྲུལ༌ལ༌ ཙོགས༌ལ༌, ང༌ ཁྱོ༌ཞའ༌ ཉམ༌པོ༌ མེད༌ ཟ༌ནེ༌ ཏེ༌སང༌ མང༌ང༌ ཁའ༌ཉོན༌ཤིག༌། ཡང༌ དཀོན༌མཆོག༌ག༌ རྩི༌ཝ༌ དང༌ ཁོང༌ངི༌ ཇིགས༌སི༌ ནང༌ང༌ ལྟན༌ན༌ ཛད༌ཁན༌ནི༌ ལམ༌མི༌ཀ༌ གྲུལ༌ཨིན༌ ཐར༌པའེ༌ ཕིའ༌ རྩོན༌གྲུས༌ ཅོ༌ཤིག༌།"]], [["ཅིའ༌ཟེར༌ན༌ དཀོན༌མཆོག༌ ཁོང༌རང༌ངི༌ ཁྱོ༌ཞ༌གུན༌ནི༌ ནང༌ང༌ ཆག༌ལས༌ ཛད༌ཏེ༌ ཁོང༌ ཐུགས༌ཐད༌ཁན༌ནི༌ ལས༌ ཅོ༌ཅེས༌ལ༌ དོད༌པ༌ དང༌ ཁྱུད༌ སལ༌ལ༌ ཛད༌ད༌ནོག༌།"]], [["སུ༌ཞིག༌གིའང༌ ཁྱོ༌ཞ༌གུན༌ལ༌ སྐྱོན༌ ཀལ༌ མི༌ཉན༌ཅེས༌སི༌ ཕིའ༌, ཅི༌ཞིག༌ ཅོ༌ནའང༌ ཟེར༌རྒྱུ༌ མ༌ཏང༌ང༌ ཡ༌ ཟེར༌ལེན༌ མེད༌པ༌ ཅོ༌ཤིག༌། ཡང༌ དཀོན༌མཆོག༌གི༌ ཕྲུ༌གུ༌ ཙོགས༌ལ༌, ཁྱོ༌ཞའེ༌ མི༌ཚེ༌བོ༌ ནོངས༌མེད༌ དང༌, རྩང༌མ༌ཞིག༌ ཕུད༌ཤིག༌། ཏེ༌ནེ༌ གོབ༌སྐོར༌ཁན༌ དང༌ སྡིག༌ཅན༌ གངས༌ཏེ༌ ཡོད༌ཁན༌ནི༌ ཇིག༌རྟེན༌ནི༌ ནང༌ང༌ ཁྱོ༌ཞ༌གུན༌ སྐར༌མ༌ ལྡང༌ཤན༌ ཙོགས༌ལ༌ ཐོང༌ཨིན༌།"]], [["སུ༌ཞིག༌གིའང༌ ཁྱོ༌ཞ༌གུན༌ལ༌ སྐྱོན༌ ཀལ༌ མི༌ཉན༌ཅེས༌སི༌ ཕིའ༌, ཅི༌ཞིག༌ ཅོ༌ནའང༌ ཟེར༌རྒྱུ༌ མ༌ཏང༌ང༌ ཡ༌ ཟེར༌ལེན༌ མེད༌པ༌ ཅོ༌ཤིག༌། ཡང༌ དཀོན༌མཆོག༌གི༌ ཕྲུ༌གུ༌ ཙོགས༌ལ༌, ཁྱོ༌ཞའེ༌ མི༌ཚེ༌བོ༌ ནོངས༌མེད༌ དང༌, རྩང༌མ༌ཞིག༌ ཕུད༌ཤིག༌། ཏེ༌ནེ༌ གོབ༌སྐོར༌ཁན༌ དང༌ སྡིག༌ཅན༌ གངས༌ཏེ༌ ཡོད༌ཁན༌ནི༌ ཇིག༌རྟེན༌ནི༌ ནང༌ང༌ ཁྱོ༌ཞ༌གུན༌ སྐར༌མ༌ ལྡང༌ཤན༌ ཙོགས༌ལ༌ ཐོང༌ཨིན༌།"]], [["ཐའ༌མེད༌པའེ༌ མི༌ཚེ༌ ཁྱོང༌ཁན༌ནི༌ བཀའ༌བོ༌ སྟན༌པོ༌ ཐམས༌ཏེ༌ དུག༌ཤིག༌, ཏེ༌ནེ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབས༌ཅེས༌སི༌ ཞག༌ག༌, ཁྱོ༌ཞ༌གུན༌ནི༌ ཕྲོའ༌ ངའེ༌ རྩོན༌གྲུས༌ ཚང༌མ༌ ཏོན༌མེད༌ལ༌ མ༌ཆའ༌, ང༌ ཁྱོ༌ཞ༌གུན༌ནི༌ཀ༌ ཕོ༌སོ༌ ཚོར༌ཨིན༌།"]], [["ངའེ༌ མི༌ཚེ༌བོ༌ ཁྱོ༌ཞ༌གུན༌ནི༌ ཏད༌པ༌ཅན༌ནི༌ ཞབ༌སྟོག༌གི༌ ཆོད༌པ༌ ཕུལ༌ཁན༌ནི༌ཀ༌ ཆུ༌ཕུད༌ ཙོགས༌ལ༌ ཕུལ༌ནའང༌ ང༌ ཐད༌པོ༌ རག༌, ཡང༌ ངའེ༌ ཁྱོ༌ཞ༌གུན༌ ཉམ༌པོ༌ སྐྱིད༌པོ༌ ཅོ༌ཨིན༌།"]], [["འོ༌ན༌, ཁྱོ༌ཞ༌གུན༌ནིའང༌ ང༌ ཉམ༌པོ༌ ཐད༌པོ༌ དང༌ སྐྱིད༌པོ༌ ཅོ༌གོ༌ཤེས༌ ཨིན༌ནོག༌།"]], [["2:19 ནེ༌ 30"], ["གལ༌ཏེས༌ གཙོ༌བོ༌ ཡེ༌ཤུའི༌ གོངས༌པ༌ སལ༌ན༌, ངའེ༌ ཏི༌མོ༌ཐི༌ ཁྱོ༌ཞའེ༌ཀ༌ གྱོགས༌པ༌ ལམ༌ཅུག༌ཅེས༌སི༌ རེ༌ཝ༌ བོར༌རད༌། ཏེ༌ནེ༌ ཁོའེ༌ ཁྱོ༌ཞ༌གུན༌ནི༌ སྐོར༌ལ༌ ནས༌ཚུལ༌ ཤད༌ཏེ༌ ངའ༌ ཐད༌པོ༌ ཆ༌ཅུག༌ཨིན༌།"]], [["འི༌ཀ༌ ཁྱོ༌ཞ༌གུན༌ ཏད༌པའེ༌ ནང༌ང༌ ལྡན༌ན༌ད༌ ལྡན༌ན༌ མེད༌ སམས༌ཏེ༌ དེན༌བའེ༌ ཚེར༌ཁ༌ ཅོ༌ཁན༌ ཁོ༌ མ༌ནེ༌ ཡང༌སུ༌ཞིག༌གའང༌ མེད༌།"]], [["ཅིའ༌ཟེར༌ན༌ ཞན༌མ༌ ཚང༌མའེ༌ རང༌དོན༌ མ༌ནེ༌ མ༌ཤི༌ཀ༌ ཡེ༌ཤུའི༌ ཐུགས༌དོད༌དི༌ ཕིའ༌ ཚེར༌ཁ༌ ཅོའ༌ མི༌དུག༌།"]], [["ཨིན༌ནའང༌ ཁྱོ༌ཞ༌གུན༌ལ༌ ཏི༌མོ༌ཐིའི༌ ཁོ༌རང༌ ཨིད༌ཤེས༌ཅན༌ ལྟན༌ཁན༌བོ༌ གྱུས༌ཨིན༌ནོག༌, ཅིའ༌ཟེར༌ན༌ ཁོའེ༌ བུ༌ཚ༌ཞིག༌གི༌ རང༌ངི༌ ཨ༌བའ༌ ཞབ༌སྟོག༌ ཞུའ༌ ཙོགས༌ལ༌, གའ༌མོའེ༌ ནས༌ཚུལ༌ ཤད༌ཅེས༌སི༌ ནང༌ང༌ ང༌ ཉམ༌པོ༌ ཞབ༌སྟོག༌ ཞུས༌ཏེ༌ ཨིན༌།"]], [["འི༌ཀ༌ ང༌ ཉམ༌པོ༌ བྱུང༌ཅེས༌པོ༌ ཧ༌གོའ༌ཅིག༌, ངའེ༌ ཁོ༌ ཁྱོ༌ཞའེ༌ཀ༌ ལམ༌ཅུག༌ཅེས༌སི༌ རེ༌ཝ༌ ཨིན༌།"]], [["ང༌ ལོ༌ཁྱེལ༌ རག༌, གཙོ༌བོའེ༌ ངའང༌ ཁྱོ༌ཞ༌གུན༌ ཡོད༌ས༌ གྱོགས༌པ༌ ཡོང༌ ཅུག༌ག༌ ཛད༌ཨིན༌།"]], [["ཨིན༌ནའང༌ ངའེ༌ སྤུན༌, ཕྲོ༌པ༌ དང༌ ཕྲོ༌པ༌ མག༌མི༌ ཨིན༌ཁན༌ནི༌ ཨེ༌པ༌ཕོ༌རོ༌གྲི༌ཀྲུས༌ ཁྱོ༌ཞའེ༌ཀ༌ ལོགས༌ཏེ༌ ལམ༌ཅུག༌ཅེས༌པོ༌ ཁག༌ཅན༌ སམ༌། ཁོ༌ ཁྱོ༌ཞའེ༌ ཚབས༌ ཅོས༌ཏེ༌ ངའེ༌ སྒོས༌དོམ༌གུན༌ལ༌ ལྟ༌སྟོག༌ ཅོ༌ཅེས༌སི༌ ཕིའ༌ ཁྱོ༌ཞ༌གུན༌ནི༌ ལམ༌ཅུགས༌ཏེ༌ ཨིན༌པིན༌།"]], [["ཁོ༌ ཁྱོ༌ཞའ༌ ཚང༌མ༌ སྲན༌ཏྲེ༌ ཐུག༌ཉིན༌ དུག༌, ཡང༌ ཁྱོ༌ཞ༌གུན༌ལ༌ ཁོའ༌ ཟུ༌མོ༌ དུག༌ ཟེར༌ཏེ༌ ཚོར༌ པ༌སང༌, ཁོའེ༌ ཁྱོ༌ཞ༌གུན༌ནི༌ ཕིའ༌ ཚེར༌ཁ༌ ཅོ༌རུག༌།"]], [["ཏན༌ཏན༌ལ༌ ཁོའ༌ ཟུ༌མོ༌ སྲན༌ཏྲེ༌ ཡོངས༌, ཡང༌ ཤི༌ཅེས༌ ཡོད༌པིན༌། ཨིན༌ནའང༌ དཀོན༌མཆོག༌གི༌ ཁོའེ༌ཀ༌ ཐུག༌རྗེ༌ ཛདས༌, ཁོ༌ ཅིག༌པོའེ༌ཀ༌ མན༌པ༌, ང༌ ཚེར༌ཁའེ༌ཀ༌ ཚེར༌ཁའ༌ མི༌བྱུང༌ཅེས༌སི༌ ཕིའ༌ ངའེ༌ཀའང༌ ཐུག༌རྗེ༌ ཛདས༌།"]], [["ཁྱོ༌ཞ༌གུན༌ནི༌ ཁོ༌ ཐོངས༌ཏེ༌ ཐད༌པོ༌ ཆ༌ཅེས༌ དང༌ ངའེ༌ སེམས༌སི༌ ནང༌ངའང༌ ཁྱོ༌ཞའེ༌ ཕིའ༌ ཚེར༌ཁ༌བོ༌ ཉུ༌ངུན༌ ཆ༌ཅེས༌ལ༌ ཁོ༌ ཁྱོ༌ཞའེ༌ཀ༌ ལམ༌ཅུག༌ཅེས༌སི༌ ངའ༌ དོད༌པ༌ ཆེན༌མོ༌ རག༌།"]], [["མ༌སྲན༌ཏྲེ༌ ཐད༌པོ༌ ཉམ༌པོ༌ ཁྱོ༌ཞ༌གུན༌ནི༌ གཙོ༌བོའེ༌ ནང༌ང༌ ཁོའ༌ རང༌ངི༌ སྤུན༌ ཙོགས༌ལ༌ གའ༌སུས༌ ཞུས༌, ཡང༌ ཁོ༌ ཙོགས༌སི༌ མི༌གུན༌ལའང༌ རྩི༌ཝ༌ ཅོས༌།"]], [["ཅིའ༌ཟེར༌ན༌ མ༌ཤི༌ཀའེ༌ ཞབ༌སྟོག༌གི༌ ནང༌ང༌ ཁོའེ༌ ཁོ༌རང༌ང༌ སྣང༌ང༌ མ༌ཏང༌ང༌, ཁྱོ༌ཞའེ༌ ཚབས༌ལ༌ ངའ༌ རོགས༌ ཅོ༌ཨིན༌ ཁོ༌ ཤི༌ཅེས༌ལ༌ ཐུག༌།"]]], [[["3:1 ནེ༌ 11"], ["སྟིང༌ཇུག༌ག༌, ངའེ༌ སྤུན༌གུན༌, གཙོ༌བོའེ༌ ནང༌ང༌ ཐད༌པོ༌ ཅོ༌ཤིག༌། ཁྱོ༌ཞའ༌ འི༌ སྤེ༌ར༌གུན༌ ལྡབས༌ཏེ༌ ཤད༌ཅེས༌ལ༌ ང༌ སུན༌ཅེས༌ མེ༌རག༌། འི༌བོ༌ ཁྱོ༌ཞ༌གུན༌ནི༌ སྲུང༌སྐྱོབ༌བི༌ ཕིའ༌ ཨིན༌།"]], [["ཁྱི༌ ཙོགས༌, ངན༌པ༌ ལས༌ ཅོ༌ཁན༌, ཐར༌པ༌ ཐོབ༌ཅེས༌སི༌ ཕིའ༌ སུན༌ནད༌ ཅོ༌གོས༌ ཟེར༌ཁན༌ནི༌ འི༌ ཡ༌ཧུ༌དཱ༌པ༌གུན༌ནི༌ ཀ༌ནེ༌ ཤང༌ ཅོ༌ཤིག༌།"]], [["ང༌དང༌ ནི༌: སེམས༌ལ༌ སུན༌ནད༌ ཛད༌ཏེ༌ དཀོན༌མཆོག༌གི༌ དེན༌བའེ༌ མི༌གུན༌, ཁོང༌ངི༌ ཐུག༌ཉིད༌ གྱུད༌ཏེ༌ ཅོལ༌ཁན༌, ཡེ༌ཤུ༌ མ༌ཤི༌ཀའེ༌ ང༌དང༌ངི༌ ཕིའ༌ ཛད༌ཁན༌གུན༌ལ༌ སྟོད༌པ༌ ཕུལ༌ཁན༌ དང༌ ཇིག༌རྟེན༌པའེ༌ ལུག༌སྲོལ༌གུན༌ནི༌ཀ༌ ལོ༌ཁྱེལ༌ མ༌ཅོ༌ཁན༌གུན༌ ཨིན༌ནོག༌།"]], [["ཏེ༌ཙོགས༌སི༌ ཇིག༌རྟེན༌པའེ༌ ལུག༌སྲོལ༌གུན༌ནི༌ཀ༌ ངེའང༌ ལོ༌ཁྱེལ༌ ཅོ༌ཉན༌ཅེས༌ ཡོད༌པིན༌།"], ["གལ༌ཏེས༌ སུ༌ཞིག༌ག༌ ཏེ༌ ལུག༌སྲོལ༌གུན༌ལ༌ ལོ༌ཁྱེལ༌ ཅོ༌ཅེས༌སི༌ གྱུན༌ཚན༌ ཡོད༌ན༌ ངའང༌ མ༌ མང༌ང༌ ཡོད༌:"]], [["སྤེར༌ན༌ སྐྱེས༌ཏེ༌ ཞག༌ རྒྱད༌པའེ༌ ཞག༌ག༌"], ["ང༌ སུན༌ནད༌ ཅོས༌, ང༌ ཨིས༌ར༌ཨེལ༌པ༌ ཨིན༌, ང༌ ཨིས༌ར༌ཨེལ༌ལི༌ རྩི༌ཝ༌ཅན༌ནི༌ སྡེ༌ བེན༌ཡཱ༌མིན༌ ཟེར༌ཁན༌ནེ༌ ཨིན༌, ང༌ དང༌ ངའེ༌ ཕ༌མེས༌པོ༌ ཚང༌མ༌ ཨིབ༌རི༌པ༌ ཨིན༌, ཁྲིམས༌ རེ༌རེ༌ གྱལ༌ལ༌ ཅོས༌ཏེ༌ སྲུང༌ཁན༌ནི༌ ཆོས༌སི༌ སྡེ༌ ཕ༌རུ༌ཤི༌པ༌ ཟེར༌ཁན༌བོའེ༌ ནང༌ནེ༌ ངའང༌ ཨིན༌པིན༌,"]], [["དཀོན༌མཆོག༌གི༌ ཕིའ༌ སེམས༌ཤུགས༌ ཉམ༌པོ༌ ངའེ༌ ཡེ༌ཤུའི༌ ཆོས༌ཚོགས༌གུན༌ལ༌ ནགས༌ ལྟན༌པིན༌, ཡ༌ཧུ༌དཱ༌པ༌གུན༌ནི༌ ཁྲིམས༌ ནང༌ཞིན༌ ང༌ སྐྱོན༌མེད༌ཞིག༌ ཨིན༌པིན༌།"]], [["ཨིན༌ནའང༌ ཀ༌གུན༌ ངའེ༌ སྔུན༌ལ༌ མའ༌ རིན༌ཅན༌ རྩིའད༌པིན༌, ཏ༌ ངའེ༌ དག༌ས༌ རིན༌མེད༌ རྩིའད༌ ཅིའ༌ཟེར༌ན༌ ངའེ༌ ཕིའ༌ མ༌ཤི༌ཀ༌ ཀྲོངས༌ས༌ ཛདས༌།"]], [["འོ༌ན༌ ནམ༌ ངའེ༌ མ༌ རིན༌ཅན༌ གཙོ༌བོ༌ ཡེ༌ཤུ༌ མ༌ཤི༌ཀ༌ ངོ༌ཤེ༌ཤེས༌པོ༌ ཉམ༌པོ༌ ལྡུར༌ན༌ ཏེ༌ ཚང༌མའ༌ ཅའང༌རིན༌ མེད༌ཏེ༌ ཨིན༌ནོག༌། ཁོང༌ ཉམ༌པོ༌ བྲེལ༌ ཡོད༌ཅེས༌ དང༌ ཁོང༌ངི༌ ཨིན༌ཅེས༌སི༌ ཕིའ༌ ངའེ༌ ཏེ༌ ཚང༌མ༌ ཁྱིམ༌ས༌ ཙོགས༌ རྩིས༌ཏེ༌, ཕང༌ ཚར༌ཏེ༌ ཨིན༌། ཡ༌ཧུ༌དཱ༌པའེ༌ ཁྲིམས༌གུན༌ ཁའ༌ཉན༌ཅེས༌པོ༌ མན༌པ༌ མ༌ཤི༌ཀའེ༌ཀ༌ ཏད༌པ༌ ཁྱོང༌ཅེས༌པོ༌ གྱུད༌ཏེ༌ ང༌ དྲང༌པོ༌ ཐེའ༌ཛད༌ཏེ༌ ཨིན༌, ཅིའ༌ཟེར༌ན༌ དཀོན༌མཆོག༌གི༌ དུན༌ལ༌ ང༌དང༌ དྲང༌པོ༌ ཨིན༌ཅེས༌པོ༌ ནི༌ ཏད༌པའེ༌ཀ༌ རག༌ལས༌ཏེ༌ ཨིན༌ནོག༌།"]], [["འོ༌ན༌ ནམ༌ ངའེ༌ མ༌ རིན༌ཅན༌ གཙོ༌བོ༌ ཡེ༌ཤུ༌ མ༌ཤི༌ཀ༌ ངོ༌ཤེ༌ཤེས༌པོ༌ ཉམ༌པོ༌ ལྡུར༌ན༌ ཏེ༌ ཚང༌མའ༌ ཅའང༌རིན༌ མེད༌ཏེ༌ ཨིན༌ནོག༌། ཁོང༌ ཉམ༌པོ༌ བྲེལ༌ ཡོད༌ཅེས༌ དང༌ ཁོང༌ངི༌ ཨིན༌ཅེས༌སི༌ ཕིའ༌ ངའེ༌ ཏེ༌ ཚང༌མ༌ ཁྱིམ༌ས༌ ཙོགས༌ རྩིས༌ཏེ༌, ཕང༌ ཚར༌ཏེ༌ ཨིན༌། ཡ༌ཧུ༌དཱ༌པའེ༌ ཁྲིམས༌གུན༌ ཁའ༌ཉན༌ཅེས༌པོ༌ མན༌པ༌ མ༌ཤི༌ཀའེ༌ཀ༌ ཏད༌པ༌ ཁྱོང༌ཅེས༌པོ༌ གྱུད༌ཏེ༌ ང༌ དྲང༌པོ༌ ཐེའ༌ཛད༌ཏེ༌ ཨིན༌, ཅིའ༌ཟེར༌ན༌ དཀོན༌མཆོག༌གི༌ དུན༌ལ༌ ང༌དང༌ དྲང༌པོ༌ ཨིན༌ཅེས༌པོ༌ ནི༌ ཏད༌པའེ༌ཀ༌ རག༌ལས༌ཏེ༌ ཨིན༌ནོག༌།"]], [["ང༌ མ༌ཤི༌ཀ༌ ཤེ༌ཤེས༌ ཡང༌ ཤི༌ཁན༌གུན༌ནི༌ ཕྲོ༌ནེ༌ སོན༌པོ༌ ལང༌ང༌ ཛད༌ཁན༌ནི༌ དཀོན༌མཆོག༌གི༌ ཏེ༌ ཝང༌ ཀྲག༌པོའེ༌ ཐོང༌ངོམས༌ ཆ༌ཉིན༌རག༌། མ༌ཤི༌ཀ༌ ཉམ༌པོ༌ རྡུག༌ངལ༌ ཐོང༌ཏེ༌ ཁོང༌ངི༌ ཀྲོང༌ཤེས༌སི༌ ནང༌ང༌ དྲེས༌ ཉིན༌རག༌"]], [["ངའང༌ ཤི༌ཁན༌གུན༌ནི༌ ཕྲོ༌ནེ༌ སོན༌པོ༌ ལང༌ང༌ ཛད༌ཅེས༌སི༌ རེ༌ཝའེ༌ ནང༌ང༌ ངའེ༌ ཏེ༌གུན༌ ཅོའད༌།"]], [["3:12 ནེ༌ 4:1"], ["ངའེ༌ ང༌རང༌ངི༌ རེ༌ཝ༌བོ༌ གྲུབ༌ ཚར༌ཏེ༌ ཨིན༌ ཡ༌, ང༌ མ༌ཤི༌ཀ༌ ཙོགས༌ གྱུར༌ཏེ༌ ཨིན༌ ཟེར༌ར༌མེད༌། ཨིན༌ནའང༌ ངའེ༌ ཁོང༌ ཙོགས༌ གྱུར༌ཅེས༌ལ༌ རྩོན༌གྲུས༌ མའ༌ གྱལ༌ལ༌ ཅོའད༌, ཅིའ༌ཟེར༌ན༌ ཏེན༌ན༌བོའེ༌ ཏོན༌ལ༌ ཁོང༌ངི༌ ང༌ ལྡམ༌མ༌ ཛད༌ཏེ༌ ཨིན༌པིན༌།"]], [["ངའེ༌ སྤུན༌གུན༌, ང༌ ཏེ༌ ཙོགས༌སི༌ མི༌ ཏ༌རུང༌ མ༌གྱུར༌ར༌ ཨིན༌། ཨིན༌ནའང༌ ངའེ༌ སྔུན༌མ༌ ཚང༌མ༌ ཞེད༌ཏེ༌ ཡོང༌ཅེས༌ཅན༌ནི༌ ཏུས༌སི༌ ཕིའ༌ རྩོན༌གྲུས༌ སྲན༌ཏྲེ༌ ཅོའད༌།"]], [["བང༌ལྡུར༌རི༌ ནང༌ང༌ བང༌ཏང༌ཁན༌གུན༌ སྟིང༌ཇུག༌གི༌ ཐིག༌ ཚོག༌པ༌ བང༌གྱུགས༌ ཏང༌ང༌ ཙོགས༌ལ༌, དཀོན༌མཆོག༌གི༌ མ༌ཤི༌ཀ༌ ཡེ༌ཤུ༌ གྱུད༌ཏེ༌ བོད༌ད༌ ཛད༌ཁན༌ནི༌ ནམ༌ཁའེ༌ སོལ༌རས༌ ཆོགས༌ལ༌ ངེའང༌ བང༌གྱུགས༌ ཏང༌ངད༌།"]], [["ང༌དང༌ སེམས༌ཉིད༌དི༌ ནང༌ང༌ ལྡན༌ཁན༌ ཚང༌མའེ༌ ངའེ༌ ལབ༌ཁན༌གུན༌ནི༌ཀ༌ ཁའ༌ཆམས༌ གོ༌ཤེས༌ ཨིན༌ནོག༌། གལ༌ཏེས༌ ཁྱོ༌ཞའེ༌ ནང༌ནེ༌ སུ༌ཞིག༌གི༌ སམ༌ཚུལ༌ ཏེ༌སང༌ སོ༌སོ༌ ཡོད༌ན༌, དཀོན༌མཆོག༌གི༌ ཁོང༌གུན༌ལ༌ དེན༌བའེ༌ ལམ༌བོ༌ སལ༌པོ༌ ཧ༌གོ༌ཅེས༌ལ༌ རོགས༌ ཛད༌ཨིན༌།"]], [["ཏ༌ དཀོན༌མཆོག༌གི༌ དག༌ས༌ ཚག༌པ༌ སྔོན༌ཅུག༌ག༌ ཛད༌ཁན༌ ནང༌ཞིན༌ ང༌དང༌གུན༌ནི༌ མི༌ཚེ༌བོ༌ ཕུད༌ཨིན༌།"]], [["ངའེ༌ སྤུན༌གུན༌, ཁྱོ༌ཞ༌གུན༌ནི༌ མི༌ཚེ༌, ངའེ༌ ཕུད༌ཁན༌ ཙོགས༌ལ༌ ཕུད༌ཤིག༌, ཡང༌ ང༌ཞའེ༌ སྤེའེ༌ཀ༌ གྲུལ༌ཁན༌གུན༌ནི༌ ཀ༌ནེ༌ གྱལ༌ལ༌ ཅོས༌ཏེ༌ བྱོང༌ཤིག༌།"]], [["ངའེ༌ ཁྱོ༌ཞའ༌ སྔུན༌ལ༌ ལན༌ མང༌པོ༌ ཟེར༌ ཚར༌ཏེ༌ ཨིན༌, ཡང༌ ཏ༌རུང༌ངའང༌ ཆི༌མ༌ ཉམ༌པོ༌ ཟེར༌རད༌, མང༌པོ༌ཞིག༌ མ༌ཤི༌ཀའེ༌ རྐྱང༌ཤིང༌ངི༌ གྱབ༌གལ༌ ཨིན༌ཁན༌ནི༌ ལམ༌མི༌ཀ༌ གྲུལ༌དུག༌།"]], [["ཁོང༌གུན༌ མེད༌ཁན༌ ཆ༌ཅེས༌སི༌ ཆོགས༌ལ༌ ཆེན༌ ཨིན༌ནོག༌, གྲོད༌པ༌བོ༌ ཁོང༌གུན༌ནི༌ དཀོན༌མཆོག༌ ཨིན༌ནོག༌, ཁོང༌རང༌གུན༌ནི༌ ཁྲེལ༌མེད༌དི༌ ལས༌གུན༌ནི༌ཀ༌ ཕོ༌སོ༌ ཅོའ༌ནོག༌, ཇིག༌རྟེན༌པའེ༌ ཁག༌ཅན༌ ཐེ༌ཁན༌གུན༌ནི༌ སྐོར༌ལ༌ ཁོང༌གུན༌ནི༌ ཏུས༌གྱུན༌ སམ༌བ༌ ཏང༌ང༌ནོག༌།"]], [["ཨིན༌ནའང༌ ང༌དང༌གུན༌ ནི༌ ནམ༌ཁའེ༌ ཡུལ༌མི༌ ཨིན༌ནོག༌, ཡང༌ སྐྱབ༌གོན༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབས༌ཤེས༌སི༌ ཕིའ༌ ང༌དང༌གུན༌ནི༌ རིངས༌ཨིན༌ སྲུང༌ང༌ནོག༌།"]], [["ཁོང༌རང༌ངི༌ ཝང༌ངི༌ ཡོག༌ག༌ ཅི༌ཚང༌མ༌ ཁྱོང༌ཉན༌ན༌ ཛད༌ཁན༌ནི༌ མ༌ཤི༌ཀའེ༌ སྟོབས༌པོའེ༌, ང༌དང༌ངི༌ སྟོབས༌མེད༌ འི༌ ཇིག༌རྟེན༌ནི༌ ཟུགས༌པོ༌བོ༌ ཁོང༌རང༌ ཙོགས༌སི༌ ཟིར༌རྗིད༌ཅན༌ གྱུར༌ ཅུག༌ག༌ ཛད༌ཨིན༌།"]]], [[["ཏེན༌ན༌བོའེ༌ཕིའ༌ སྤུན༌གུན༌, ངའེ༌ ཅམས༌པ༌ ཅོ༌ཁན༌ དང༌ ཐུག༌ཅེས༌ལ༌ ངའ༌ རིངས༌ཨིན༌ ཡོད༌, ཁྱོ༌ཞའ༌ ངའེ༌ སྐྱིད༌པོ༌ དང༌ ཐོར༌ཤོག༌ ཨིན༌། ངའེ༌ ཅེས༌པའེ༌ ཛ༌འོ༌གུན༌ གཙོ༌བོ༌ ཡེ༌ཤུའི༌ ནང༌ང༌ སྟན༌པོ༌ དུག༌ཤིག༌།"]], [["4:2 ནེ༌ 9"], ["ངའེ༌ སྤུན༌མོ༌ ཨིའུ༌འོ༌དིའ༌ དང༌ སིན༌ཏི༌ཀེ༌, ཁྱོ༌ཞའ༌ ཉིས༌ཀོའེ༌ ནང༌ང༌ མི༌གྲིག༌ཅེས༌ ཡོད༌ཁན༌གུན༌ མེད༌ཁན༌ ཅོས༌ཏེ༌ ཇུ༌ཇུ༌ ཐུན༌ཤིག༌, ཅིའ༌ཟེར༌ན༌ ཁྱོ༌ཞ༌གུན༌ གཙོ༌བོའེ༌ ཨིན༌ནོག༌།"]], [["ཡང༌ ངའེ༌ ཨིད༌ཤེས༌ཅན༌ ཕྲོ༌པ༌ ཁྱོ༌རང༌ངི༌, ཏེ༌ བུ༌མོ༌ ཉིས༌ཀ༌ ཐུན༌ཅུག༌ཅེས༌སི༌ ནང༌ང༌ རོགས༌ ཅོས༌། ཁོང༌གུན༌ནི༌ ང༌ ཉམ༌པོ༌ ཡེ༌ཤུ༌ མ༌ཤི༌ཀའེ༌ གའ༌མོའེ༌ ནས༌ཚུལ༌ ཤད༌ཅེས༌སི༌ ནང༌ང༌ སྲན༌ཏྲེ༌ རྩོན༌གྲུས༌ ཅོས༌, ཡང༌ ཀེལེ༌མེནཏ༌ དང༌ ངའེ༌ ཞན༌ ཕྲོ༌པ༌ གུན༌ ཉམ༌པོའང༌ ལས༌ ཅོས༌ཏེ༌ ཨིན༌པིན༌, ཀ༌གུན༌ནི༌ མིང༌ མི༌ཚེའེ༌ སྤེ༌ཆའེ༌ ནང༌ང༌ དཀོན༌མཆོག༌གི༌ བྲིའ༌ ཛད༌ཏེ༌ ཨིན༌ནོག༌།"]], [["གཙོ༌བོ༌ ཡེ༌ཤུའི༌ ནང༌ང༌ ཏུས༌གྱུན༌ ཐད༌པོ༌ དུག༌ཤིག༌། ངའེ༌ ཡང༌སྐྱར༌ ཟེར༌རད༌ ཐད༌པོ༌ དུག༌ཤིག༌།"]], [["ཁྱོ༌ཞའ༌ པས༌མོ༌ ཨིན༌ཁན༌བོ༌ ཁྱོ༌ཞའེ༌ སྕོད༌པ༌ གྱུད༌ཏེ༌ ཚང༌མ༌ལ༌ ཐོང༌ཅུག༌ཤིག༌། ཞེད༌ མ༌ཞེད༌, གཙོ༌བོ༌ གྱོགས༌པ༌ ལོགས༌ཏེ༌ ཕེབས༌ས༌ ཛད༌ཨིན༌།"]], [["ཅི༌ཞིག༌གི༌ ཕིའང༌ ཚེར༌ མ༌ཚེར༌ཤིག༌, ཨིན༌ནའང༌ ནས༌ལུག༌ ཚང༌མའེ༌ ནང༌ང༌ དཀོན༌མཆོག༌ག༌ མོས༌ལམ༌ ཕུལ༌ཨིན༌ ཁྱོ༌ཞ༌གུན༌ནི༌ སྒོས༌དོམ༌གུན༌ སལ༌ཅེས༌ལ༌ ཞུ༌ཝ༌ ཕུལ༌ ཟ༌ནེ༌ ཐུག༌རྗེ༌ཆེ༌ ཞུ༌ཤིག༌།"]], [["ཏེ༌ནེ༌ ང༌དང༌གུན༌ལ༌ དཀོན༌མཆོག༌གི༌ ཞི༌དེ༌ ཐོབ༌ཨིན༌, ཀ༌བོ༌ ང༌དང༌གུན༌ནི༌ ཧ༌གོ༌ནེ༌ ཐལ༌ཏེ༌ ཡོད༌, ཡང༌ མ༌ཤི༌ཀ༌ ཡེ༌ཤུའི༌ ནང༌ང༌ ཁོང༌ངི༌ ཞི༌དེའེ༌, ཁྱོ༌ཞའེ༌ སྙིང༌ དང༌ སེམས༌ གུན༌ སྐྱོབས༌ཏེ༌ བོར༌ར༌ ཛད༌ཨིན༌།"]], [["སྟིང༌ཇུག༌ག༌, སྤུན༌གུན༌, དེན༌བ༌ ཨིན༌ཁན༌, རྩི༌ཝའེ༌ འོས༌པ༌, དྲང༌པོ༌ ཅོ༌ཁན༌, རྩང༌མ༌, ཅེས༌པ༌ཅན༌, སྟོད༌པའེ༌ འོས༌པ༌ཅན༌ ཡ༌ ཏེ༌གུན༌ནི༌ སང༌ མང༌ང༌ ཀྲག༌པོ༌ དང༌ སྟོད༌པའེ༌ འོས༌པ༌ ཐོབ༌ཅེས༌ཅན༌ གུན༌ནི༌ཀ༌ ཁྱོ༌ཞའེ༌ སམ༌བ༌བོ༌ སྟན༌པོ༌ བོར༌ཤིག༌།"]], [["ཁྱོ༌ཞ༌གུན༌ནི༌ ངའེ༌ ཀ༌ནེ༌ ལོབས༌ཁན༌, ཡ༌ ཐོབ༌ཁན༌, ཡ༌ ཚོར༌ཁན༌, ཡ༌ ངའེ༌ ཅོའ༌ལ༌ ཐོང༌ཁན༌གུན༌ ལག༌ལེན༌ནི༌ ནང༌ང༌ ཁྱོང༌ཤིག༌, ཏེ༌ནེ༌ ཞི༌དེ༌ དཀོན༌མཆོག༌ ཁྱོ༌ཞ༌གུན༌ ཉམ༌པོ༌ ཞུགས༌ཨིན༌།"]], [["4:10 ནེ༌ 20"], ["ཏ༌ སྟིང༌ཇུག༌ག༌ ཁྱོ༌ཞ༌གུན༌ནི༌ ངའེ༌ ཕིའ༌ ཡང༌སྐྱར༌ སྣང༌ང༌ ཏངས༌ པ༌སང༌, ངའེ༌ གཙོ༌བོ༌ མ༌ཤི༌ཀ༌ སྟོད༌པ༌ ཕུལ༌ལད༌། ཏན༌ཏན༌ལ༌ ཁྱོ༌ཞ༌གུན༌ནི༌ ཏུས༌གྱུན༌ ངའེ༌ ཕིའ༌ ཚེར༌ཁ༌ ཅོའད༌པིན༌, ཨིན༌ནའང༌ ང༌ རོགས༌ ཅོ༌ཅེས༌སི༌ སྐབས༌ ཁྱོ༌ཞ༌གུན༌ལ༌ མ༌ཐོབ༌བ༌ ཨིན༌ནོག༌།"]], [["ངའེ༌ ཏེ༌བོ༌ ངའ༌ སྒོས༌དོམ༌ ཡོད༌ པ༌སང༌ ཟེར༌ར༌མེད༌། ང༌ ནས༌ལུག༌ ཚང༌མའེ༌ ནང༌ང༌ ཚིམས༌ཏེ༌ སྐྱིད༌པོ༌ དུག༌ཅེས༌པོ༌ ཧ༌གོ༌ཏེ༌ ཨིན༌།"]], [["སྒོས༌དོམ༌མི༌ ནང༌ང༌ ཡ༌ མངས༌ཏེའང༌ ཡོད༌ཅེས༌པོ༌, ཀ༌ཟུག༌ཤིག༌ ཡོང༌ཅེན༌ ང༌ གྱུས༌ཡོད༌, ཡང༌ ནས༌ལུག༌ ཚང༌མའེ༌ ནང༌ང༌ སྐྱིད༌པོ༌ ཉམ༌པོ༌ དུག༌ཅེས༌སི༌ ཐབས༌པོ༌ ངའ༌ ཧ༌གོ༌ཏེ༌ ཡོད༌, ཡང༌ན༌ ང༌ ཟ༌རྒྱུ༌ མང༌པོ༌ ཡོད༌གྲོ༌ ཡ༌ སྟོག༌རིའ༌, ངའ༌ མ༌ མང༌པོ༌ ཡོད༌གྲོ༌ ཡ༌ སྒོས༌དོམ༌མི༌ ནང༌ང༌།"]], [["མ༌ཤི༌ཀའེ༌ ང༌ ཤེད༌ སལ༌ཅེས༌པོའེ༌ ང༌ ནས༌ལུག༌ ཀ༌ཟུག༌ཤིག༌ ཨིན༌ནའང༌ ཁུར༌ ཐུབ༌བད༌།"]], [["ཏེ༌ནེའང༌ ངའེ༌ རྡུག༌ངལ༌གུན༌ནི༌ ནང༌ང༌ ཐུས༌ཏེ༌ ང༌ རོགས༌ ཅོ༌ཅེས༌པོ༌ ཁྱོ༌ཞའེ༌ ང༌ ཐུག༌རྗེ༌ ཛད༌ཏེ༌ ཨིན༌ནོག༌།"]], [["ཕི༌ལི༌པི༌ ཆོས༌ཚོགས༌ ཁྱོ༌ཞའ༌ གྱུས༌ཨིན༌ནོག༌, ངའེ༌ གོ༌མ༌རང༌ ཁྱོ༌ཞའ༌ གའ༌མོའེ༌ ནས༌ཚུལ༌ ཁྱོངས༌ཏེ༌, མ༌ཀེ༌དོ༌ནི༌ཡཱའེ༌ ཡུལ༌ནེ༌ ང༌ ཆའ༌ ཟ༌ནེ༌, ཁྱོ༌ཞའ༌ མན༌པ༌ ཡང༌ སུ༌ ཆོས༌ཚོགས༌ཤིག༌གའང༌ ངའེ༌ སྒོས༌དོམ༌མི༌ ནང༌ང༌ རོགས༌ མ༌ཅོས༌།"]], [["ཡང༌ ང༌ ཐེ༌ས༌ལོ༌ནི༌ཀའེ༌ གྱལ༌སའེ༌ ནང༌ང༌ སྒོས༌དོམ༌ ཡོད༌ ཟ༌ནེའང༌, ཁྱོ༌ཞ༌གུན༌ནི༌ ང༌ ལན༌ མང༌པོ༌ སྐྱེས༌ ཀལས༌།"]], [["ངའེ༌ ཏེ༌བོ༌ ཁྱོ༌ཞ༌གུན༌ནི༌ ངའ༌ སྐྱེས༌ ཀལ༌ཏེ༌ ལེབ༌ཅེས༌སི༌ ཕིའ༌ ཟེར༌ཏེ༌ མན༌ ཨིན༌ནའང༌ དཀོན༌མཆོག༌གི༌ ཁྱོ༌ཞའ༌ སལ༌ཅེས༌སི༌ སོལ༌རས༌པོའེ༌ཀ༌ ནན༌ཏེ༌ སལ༌ལ༌ ཛད༌ཅེས༌ལ༌ ཟེར༌རད༌།"]], [["སྤུན༌ ཨེ༌པ༌ཕོ༌རོ༌གྲི༌ཀྲུས༌ ཉམ༌པོ༌ ཁྱོ༌ཞའེ༌ ངའ༌ ཀལ༌ཁན༌ནི༌ སྐྱེས༌གུན༌ ངའེ༌ སྒོས༌དོམ༌མི༌ སང༌ མང༌ང༌ དུག༌པིན༌, ཏ༌ ང༌ ཡང༌ ཅའང༌ སྒོས༌དོམ༌ མེད༌། ཏེ༌གུན༌ ནི༌ ཏྲི༌ཞིམ༌ཅན༌ནི༌ ཆོད༌པ༌, དཀོན༌མཆོག༌ ཐུགས༌ཐད༌ཁན༌ དང༌ འོས༌པ༌ ཨིན༌ནོག༌།"]], [["ཡང༌ ངའེ༌ དཀོན༌མཆོག༌གི༌ མ༌ཤི༌ཀ༌ ཡེ༌ཤུ༌ གྱུད༌ཏེ༌ ཁོང༌རང༌ངི༌ ཟིར༌རྗིད༌དི༌ བང༌ཛོད༌ནེ༌ ཁྱོ༌ཞ༌གུན༌ལ༌ སྒོས༌དོམ༌ ཡོད༌ཁན༌ ཚང༌མ༌ སལ༌ལ༌ ཛད༌ཨིན༌།"]], [["ང༌དང༌ངི༌ དཀོན༌མཆོག༌ དང༌ ཡབ༌བ༌ ཏུས༌གྱུན༌ནེ༌གྱུན༌ སྤལ༌ ཐོབ༌ཤིག༌, ཨ༌མེན༌།"]], [["4:21 ནེ༌ 23"], ["ཡེ༌ཤུ༌ མ༌ཤི༌ཀའེ༌ ནང༌ང༌ ཏད༌པ༌ ཡོད༌ཁན༌ནི༌ མི༌ དམ༌པ༌གུན༌ལ༌ ཇུ༌ ཞུས༌, ཡང༌ ང༌ ཉམ༌པོ༌ ཡོད༌ཁན༌ནི༌ སྤུན༌གུན༌ནིའང༌ ཁྱོ༌ཞ༌གུན༌ལ༌ ཇུ༌ ཞུ༌རུག༌།"]], [["འི༌རུ༌ ཡོད༌ཁན༌ནི༌ ཞན༌ཡང༌ མི༌ དམ༌པ༌, མིག༌སལ༌ལི༌ རོམ༌མི༌ གྱལ༌པོའེ༌ ཁར༌རི༌ ནང༌ང༌ ལས༌ ཅོ༌ཁན༌གུན༌ནིའང༌, ཁྱོ༌ཞ༌གུན༌ལ༌ ཇུ༌ ཞུ༌རུག༌།"]], [["གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ ཁྱོ༌ཞ༌གུན༌ནི༌ སེམས༌ ཉམ༌པོ༌ ཞུགས༌ཤིག༌, ཨ༌མེན༌༎"]]]], "Colossians": [[[["1:1 ནེ༌ 2"], ["དཀོན༌མཆོག༌གི༌ ཐུག༌གོངས༌ ནང༌ཞིན༌, ཡེ༌ཤུ༌ མ༌ཤི༌ཀའེ༌ སྐུ༌ཚབས༌ལ༌ ལྡམ༌མ༌ ཛད༌ཁན༌ པ༌འུ༌ལུ༌ དང༌ ང༌དང༌གུན༌ནི༌ སྤུན༌ ཏི༌མོ༌ཐི༌ གུན༌ནི༌ ཆོགས༌ནེ༌"]], [["འི༌ ཨི༌གེ༌པོ༌ ཀོ༌ལོ༌སི༌ གྱལ༌སའེ༌ ནང༌ང༌ ཡོད༌ཁན༌ནི༌ མ༌ཤི༌ཀའེ༌ ནང༌ང༌ ཨིད༌ཤེས༌ཅན༌ དང༌ དམ༌པ༌ སྤུན༌གུན༌ལ༌ བྲིའད༌།"], ["ང༌དང༌ངི༌ དཀོན༌མཆོག༌ ཡབ༌བི༌ ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ སལ༌ཤིག༌།"]], [["1:3 ནེ༌ 14"], ["ཁྱོ༌ཞ༌གུན༌ནི༌ ཕིའ༌ མོས༌ལམ༌ ཞུ༌ ཟ༌ནེ༌, ང༌ཞའེ༌ ཏུས༌གྱུན༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཡབ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌།"]], [["ཅིའ༌ཞུ༌ན༌ ཁྱོ༌ཞ༌གུན༌ནི༌ ཡེ༌ཤུ༌ མ༌ཤི༌ཀའེ༌ཀ༌ ཏད༌པ༌ དང༌ དཀོན༌མཆོག༌གི༌ དམ༌པ༌ མི༌ཚང༌མ༌ ཉམ༌པོ༌ ཅམས༌པ༌ ཅོ༌ཅེས༌པོ༌ ང༌ཞའེ༌ ཚོར༌།"]], [["ཏེ༌ ཏད༌པ༌ དང༌ ཅམས༌པ༌ གུན༌ ཁྱོ༌ཞ༌གུན༌ལ༌ ནམ༌ཁའེ༌ ནང༌ང༌ དཀོན༌མཆོག༌གི༌ བོར༌ར༌ ཛད༌ཁན༌ནི༌ སོལ༌རས༌སི༌ རེ༌ཝ༌བོའེ༌ ཀ༌ནེ༌ ཡོངས༌ཏེ༌ ཨིན༌ནོག༌། ཡང༌ ཏེ༌ རེ༌ཝ༌བོ༌ ཁྱོ༌ཞ༌གུན༌ནི༌ ནང༌ང༌ ཡོད༌པིན༌ ནམ༌, ཁྱོ༌ཞ༌གུན༌ལ༌ ཏང༌པོ༌རང༌ དེན༌བའེ༌ ལོན༌ གའ༌མོའེ༌ ནས༌ཚུལ༌བོ༌ ཚོར༌།"]], [["ཁྱོ༌ཞ༌གུན༌ལ༌ ཐོབ༌ཁན༌ནི༌ ཏེན༌ན༌ གའ༌མོའེ༌ ནས༌ཚུལ༌བོ༌ ཇིག༌རྟེན༌ གང༌པོའེ༌ ནང༌ང༌ ཚོར༌ཨིན༌, ཡང༌ བྲས༌བུ༌ མང༌པོ༌ཞིག༌ སྨིན༌ཏེ༌ ལྡན༌ཨིན༌ ཨིན༌ནོག༌, ཏེན༌ན༌ ཙོགས༌ ཁྱོ༌ཞ༌གུན༌ནི༌ མི༌ཚེའེ༌ ནང༌ངའང༌ ལས༌ ཅོ༌ཨིན༌ ཨིན༌ནོག༌, ནམ༌ ཁྱོ༌ཞའ༌ ཏང༌པོ༌རང༌ དཀོན༌མཆོག༌གི༌ ཐུག༌རྗེའེ༌ སྐོར༌ལ༌ དེན༌བ༌བོ༌ ཚོར༌ཏེ༌ ཧ༌གོ༌།"]], [["ཁྱོ༌ཞ༌གུན༌ནི༌ ཏེ༌ གའ༌མོའེ༌ ནས༌ཚུལ༌བོ༌ ང༌ཞའེ༌ ཅེས༌པ༌ ཞབ༌སྟོག༌པ༌ ཕྲོ༌པ༌ ཨེ༌པ༌ཕའ༌རས༌སི༌ ཀ༌ནེ༌ ཚོར༌ཏེ༌ ཨིན༌། ཁོ༌ མ༌ཤི༌ཀའེ༌ ཨིད༌ཤེས༌ཅན༌ནི༌ ཞབ༌སྟོག༌པ༌, ང༌ཞའེ༌ ཚབས༌ལ༌ ཁྱོ༌ཞའ༌ རོགས༌ ཅོ༌ཁན༌བོ༌ ཨིན༌།"]], [["ཡང༌ དམ༌པའེ༌ ཐུག༌ཉིད༌དི༌ ཁྱོ༌ཞའ༌ ཞན༌གུན༌ལ༌ ཅམས༌པ༌ ཅོ༌ཅེས༌སི༌ ཁྱུད༌ སལ༌ཁན༌བོའང༌ ཁོའེ༌ ང༌ཞའ༌ ཤདས༌།"]], [["ཏེན༌ན༌བོའེ༌ཕིའ༌ ང༌ཞའེ༌ ཁྱོ༌ཞ༌གུན༌ནི༌ སྐོར༌ལ༌ ཚོར༌པ༌ནེ༌ ཕར༌ལ༌, ཆད༌མེད༌ལ༌ ཁྱོ༌ཞ༌གུན༌ནི༌ ཕིའ༌ དཀོན༌མཆོག༌ག༌ མོས༌ལམ༌ ཞུའད༌། ཁྱོ༌ཞ༌གུན༌ལ༌ དཀོན༌མཆོག༌གི༌ ཁོང༌ངི༌ ཐུག༌གོངས༌པོ༌ གང༌པོ༌ ཧ༌གོ༌ཅེས༌, ཡང༌ སེམས༌ཉིད༌དི༌ ཐོག༌ནེ༌ ཤེས༌རབས༌ དང༌ ཧ༌གོ༌ སལ༌ལ༌ ཛད༌ཅེས༌ལ༌ ཞུའད༌།"]], [["ཏེ༌ནེ༌ ཁྱོ༌ཞ༌གུན༌ནི༌ ཅི༌ས༌ཐོག༌ནེ༌ གཙོ༌བོའ༌ ཐུགས༌ཐད༌ཅེས༌ དང༌ རྩི༌ཝ༌ ཁྱོང༌ཁན༌ནི༌ མི༌ཚེ༌ཞིག༌ ཕུད༌ཉན༌ཨིན༌། ཁྱོ༌ཞའེ༌ མི༌ཚེའེ༌, བྲས༌བུའི༌ རིགས༌ ཟང༌པོ༌ ཚང༌མ༌ སྨིན༌ཏེ༌ དཀོན༌མཆོག༌ ཤེ༌ཤེས༌སི༌ ནང༌ང༌ མང༌ངི༌ སང༌ མང༌ང༌ ལྡན༌ཨིན༌།"]], [["ང༌ཞའེ༌ མོས༌ལམ༌ ཞུའད༌, ཁྱོ༌ཞ༌གུན༌ལ༌ ཟོད༌པ༌ སྒོམ༌ཅེས༌ ཡང༌ རྡུག༌ངལ༌གུན༌ ཁུར༌ ཐུབ༌ཅེས༌སི༌ ཕིའ༌ དཀོན༌མཆོག༌གི༌ ཁྱོ༌ཞ༌གུན༌ནི༌ སེམས༌པོ༌ ཁོང༌ངི༌ ཧ༌ལས༌ཤེས༌སི༌ ཁྱུད༌ ཉམ༌པོ༌ ཤེད༌ཅན༌ ཅོའ༌ ཛད༌ཤིག༌། ཡང༌ མ༌ ཐད༌པོ༌ ཉམ༌པོ༌,"]], [["ང༌དང༌གུན༌ནི༌ ཡབ༌ དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ཤིག༌། ཁོང༌ངི༌ ཁྱོ༌ཞ༌གུན༌ལ༌, འོད༌དི༌ ནང༌ང༌ དུག༌ཁན༌ནི༌ ཁོང༌ངི༌ དམ༌པ༌ མི༌གུན༌ནི༌ ནོར༌སྐལ༌གུན༌ བགོས༌ཏེ༌ ཐོབ༌ཅེས༌ལ༌ ལྡམ༌མ༌ ཛད༌ཏེ༌ ཨིན༌ནོག༌།"]], [["དཀོན༌མཆོག༌གི༌ ང༌དང༌གུན༌ ཤེ༌ཏན༌ནི༌ མུན༌གྲིག༌ ཝང༌ནེ༌ ཐར༌ ཅུག༌ག༌ ཛད༌ཏེ༌, ཁོང༌རང༌ངི༌ ཅེས༌པའེ༌ སྲས༌སི༌ གྱལ༌སྲིད༌དི༌ ནང༌ང༌ ཁྱེར༌ར༌ ཛདས༌།"]], [["ཁོང༌ངི༌ སྲས༌སི༌ ཁོང༌རང༌ངི༌ སྲོག༌ སལ༌ཏེ༌ ང༌དང༌གུན༌ ཤེ༌ཏན༌ནི༌ ཝང༌ངི༌ ཀ༌ནེ༌ ཐར༌ ཅུག༌ག༌ ཛདས༌, ཡང༌ ང༌དང༌གུན༌ནི༌ སྡིག༌པ༌གུན༌ལ༌ ཤགས༌པ༌ སལ༌ལ༌ ཛདས༌།"]], [["1:15 ནེ༌ 23"], ["མ༌ཤི༌ཀ༌ ལྟས༌ཏེ༌, མ༌ནེ༌ མ༌ཐོང༌ཁན༌ནི༌ དཀོན༌མཆོག༌པོ༌ ཧ༌གོའ༌ནོག༌།"], ["ཅི༌ཚང༌མ༌ ཆག༌ཤུག༌གི༌ སང༌ སྔུན༌ལ༌ མ༌ཤི༌ཀ༌ ཞུགས༌ཏེ༌ ཡོད༌པིན༌,"], ["ཡང༌ ཁོང༌ང༌ ཅི༌ཚང༌མའེ༌ཀ༌ ཝང༌ ཡོད༌ཏེ༌ ཨིན༌ནོག༌།"]], [["ཁོང༌ གྱུད༌ཏེ༌ དཀོན༌མཆོག༌གི༌ ཅི༌ཚང༌མ༌ ཅོའ༌ ཛདས༌:"], ["ནམ༌ཁའ༌ དང༌ ཇིག༌རྟེན༌ནི༌ ནང༌ང༌ ཡོད༌ཁན༌ ཚང༌མ༌, ཐོང༌ཁན༌ དང༌ མི༌ཐོང༌ཁན༌,"], ["ཁྲིས༌ ཡ༌, གྱལ༌སྲིད༌ ཡ༌, ཝང༌སྲུལ༌ ཡ༌ ཝང༌ ཡོད༌ཁན༌གུན༌,"], ["ཏེ༌ ཚང༌མ༌ ཁོང༌ གྱུད༌ཏེ༌ ཡང༌ ཁོང༌ངི༌ ཕིའ༌ ཅོའ༌ ཛད༌ཏེ༌ ཨིན༌ནོག༌།"]], [["ཁོང༌ ཏེ༌གུན༌ ཆག༌ཤུག༌གི༌ སང༌ སྔུན༌ལ༌ ཞུགས༌ཏེ༌ ཡོད༌པིན༌།"], ["ཡང༌ ཁོང༌ངི༌ ཞས༌ཏེ༌ འི༌ ཚང༌མ༌ ལུས༌ཏེ༌ ཨིན༌ནོག༌།"]], [["ཆོས༌ཚོགས༌ ནི༌ ཁོང༌ངི༌ སྐུ༌ཟུགས༌པོ༌ ཨིན༌ནོག༌།"], ["ཡང༌ ཁོང༌ ཏེ༌ སྐུ༌ཟུགས༌པོའེ༌ ཨུ༌ ཨིན༌།"], ["ཁོང༌ ནི༌ གོ༌ཟུགས༌པོ༌ ཞུགས༌ཏེ༌ ཨིན༌ནོག༌,"], ["ཡང༌ ཤི༌ཏེ༌ སོན༌ཏེའ༌ ལངས༌ཁན༌ ཚང༌མའེ༌ ཕྲོ༌ནེ༌ ཁོང༌ ཀྲག༌ཤོག༌པོ༌ ཨིན༌།"], ["ཏེ༌བོའེ༌ཕིའ༌ ཁོང༌ ཅི༌ཚང༌མའེ༌ ནང༌ང༌ ཏང༌པོ༌བོ༌ ཞུགས༌ཏེ༌ ཨིན༌།"]], [["མ༌ཤི༌ཀའེ༌ ནང༌ང༌ གང༌པོ༌ ནས༌ས༌ལ༌ དཀོན༌མཆོག༌ ཐུགས༌ཐད༌དད༌པིན༌།"]], [["ཡང༌ མ༌ཤི༌ཀ༌ གྱུད༌ཏེ༌ དཀོན༌མཆོག༌གི༌ ཅི༌ཚང༌མ༌"], ["ཁོང༌རང༌ ཉམ༌པོ༌ ཐུན༌བྲེལ༌ལི༌ ནང༌ང༌ ཁྱོང༌ང༌ ཛདས༌།"], ["དཀོན༌མཆོག༌གི༌ ཁོང༌རང༌ངི༌ སྲས༌སི༌ ཁྲག༌ རྐྱང༌ཤིང༌ངི༌ཀ༌ ཕོ༌ཅེས༌པོ༌ གྱུད༌ཏེ༌,"], ["ཇིག༌རྟེན༌ དང༌ ནམ༌ཁའེ༌ ནང༌ང༌ ཡོད༌ཁན༌ ཚང༌མ༌,"], ["ཁོང༌ ཉམ༌པོ༌ ཐུན༌བྲེལ༌ལི༌ ནང༌ང༌ ཁྱོང༌ང༌ ཛདས༌།"]], [["སྐབས༌ཤིག༌ག༌ ཁྱོ༌ཞ༌གུན༌ དཀོན༌མཆོག༌ནེ༌ མ༌ ཐག༌རིང༌ང༌ ཡོད༌པིན༌, ཡང༌ ཁྱོ༌ཞའེ༌ ཅོ༌ཚུལ༌ དང༌ སམ༌ཚུལ༌ ངན༌པ༌ གུན༌ནི༌ ཞས༌ཏེ༌ ཁྱོ༌ཞའ༌ དཀོན༌མཆོག༌གི༌ གྲ༌འོ༌ ཨིན༌པིན༌།"]], [["ཨིན༌ནའང༌ མ༌ཤི༌ཀའ༌ སྐུ༌ཟུགས༌སི༌ ནང༌ང༌ ཀྲོང༌ཤེས༌པོའེ༌ ཞས༌ཏེ༌ ཁྱོ༌ཞ༌གུན༌ དཀོན༌མཆོག༌ ཉམ༌པོ༌ ཐུན༌བྲེལ༌ལི༌ ནང༌ང༌ ཁྱོང༌ང༌ ཛད༌ཏེ༌ ཨིན༌། ཏེན༌ན༌བོའེ༌ ཞས༌ཏེ༌ དཀོན༌མཆོག༌གི༌ ཁྱོ༌ཞ༌གུན༌ དམ༌པ༌, རྩང༌མ༌ དང༌ སྐྱོན༌མེད༌ ཅོའ༌ ཛད༌ཏེ༌, ཁོང༌རང༌ངི༌ དུན༌ལ༌ ཁྱོང༌ང༌ ཛདས༌།"]], [["ཨིན༌ནའང༌ ཁྱོ༌ཞ༌གུན༌ འི༌ ནང༌ང༌ སྟན༌པོ༌ དུགས༌ཏེ༌ དེན༌བ༌ ཨིན༌ཁན༌བོ༌ ཏད༌པ༌ ཅོ༌གོས༌། ཁྱོ༌ཞ༌གུན༌ནི༌ གའ༌མོའེ༌ ནས༌ཚུལ༌ ཚོར༌ཏེ༌ ཏད༌པ༌ ཅོས༌ཁན༌བོའེ༌ ཀ༌ནེ༌ ཐག༌རིང༌ང༌ མ༌ཆ༌ཤིག༌, ཡང༌ ཏེ༌ གའ༌མོའེ༌ ནས༌ཚུལ༌བོ༌ ཇིག༌རྟེན༌ གང༌པོའེ༌ ནང༌ང༌ ཤད༌ཏེ༌ ཨིན༌ནོག༌། ང༌, པ༌འུ༌ལུ༌ ཏེ༌ གའ༌མོའེ༌ ནས༌ཚུལ༌ ཤད༌ཅེས༌ལ༌ དཀོན༌མཆོག༌གི༌ ཞབ༌སྟོག༌པ༌ ལྡམ༌མ༌ ཛད༌ཁན༌བོ༌ ཨིན༌།"]], [["1:24 ནེ༌ 2:5"], ["ཏ༌ ཁྱོ༌ཞ༌གུན༌ནི༌ ཕིའ༌ ངའ༌ ནགས༌ ཐོང༌ཁན༌བོའ༌ ཐད༌པོ༌ རག༌, ཅིའ༌ཟེར༌ན༌ མ༌ཤི༌ཀའེ༌ ཁོང༌རང༌ངི༌ སྐུ༌ཟུགས༌, ཆོས༌ཚོགས༌སི༌ ཕིའ༌ རྡུག༌ངལ༌ ནམས༌ཁན༌བོའེ༌ ནང༌ང༌, ངེའང༌ ཁག༌ནེན༌ཨིན༌ ཨིན༌ནོག༌།"]], [["དཀོན༌མཆོག༌གི༌ ཁྱོ༌ཞ༌གུན༌ལ༌ ཁོང༌རང༌ངི༌ ལོན༌ གང༌པོ༌ ཤད༌ཏེ༌ ཁོང༌ངི༌ ཆོས༌ཚོགས༌གུན༌ལ༌ ཞབ༌སྟོག༌ ཞུ༌ཅེས༌སི༌ ཁག༌པོ༌ ངའ༌ ཀལ༌ལ༌ ཛདས༌།"]], [["ཏུས༌ཡུན༌རིང༌ དང༌ སྔུན༌མའེ༌ མིར༌གྱུད༌གུན༌ནི༌ ཀ༌ནེ༌ སྦས༌ཏེ༌ བོར༌ར༌ ཛད༌ཁན༌ནི༌ ཏེ༌ ལོན༌བོ༌ དག༌ས༌ དཀོན༌མཆོག༌གི༌ ཁོང༌རང༌ངི༌ མི༌ དམ༌པ༌གུན༌ལ༌ སྔོན༌ ཅུག༌ག༌ ཛདས༌།"]], [["དཀོན༌མཆོག༌གི༌ མ༌ཤི༌ཀའེ༌ ནོར༌ དང༌ སྤལ༌བོ༌ ཁྱོ༌ཞའ༌ ཡ༌ཧུ༌དཱ༌པ༌ མན༌ཁན༌གུན༌ནི༌ ཕིའང༌ ཨིན༌ཁན༌བོ༌, ཁོང༌རང༌ངི༌ མི༌གུན༌ལ༌ ཧ༌གོ༌ཅུག༌ཅེས༌ལ༌ ཐུགས༌ཐད༌ད༌ནོག༌། དཀོན༌མཆོག༌གི༌ སང༌ཝ༌ ཐབས༌ལྡིངས༌ ནི༌, མ༌ཤི༌ཀ༌ ཁྱོ༌ཞའེ༌ ནང༌ང༌ ཞུགས༌ཏེ༌ ཡོད༌ཁན༌བོ༌ ཨིན༌, ཏེ༌བོའེ༌ ཁྱོ༌ཞ༌གུན༌ལ༌ ཁོང༌ངི༌ སྤལ༌ལི༌ ནང༌ང༌ ཐུས༌ཅེས༌སི༌ རེ༌ཝ༌བོ༌ ཏང༌ང༌ནོག༌།"]], [["དཀོན༌མཆོག༌གི༌ ང༌ཞའ༌ སལ༌ཁན༌ནི༌ ཤེས༌རབས༌ ཚང༌མ༌ ཉམ༌པོ༌ སྤང༌པུད༌ཨིན༌ ཡང༌ ལབ༌ཞ༌ ཏང༌ཨིན༌, ང༌ཞའེ༌ མ༌ཤི༌ཀའེ༌ སྐོར༌ལ༌ ཞན༌མ༌གུན༌ལ༌ ཤད༌དད༌། དཀོན༌མཆོག༌གི༌ དུན༌ལ༌ ཏེ༌གུན༌ མ༌ཤི༌ཀའེ༌ ནང༌ང༌ སམ༌བ༌ཅན༌ རིག༌ གྱུར༌ཏེ༌ ཕུལ༌ ཐུབ༌ཅེས༌ལ༌ ང༌ཞའ༌ དོད༌ད༌རག༌།"]], [["ཏེན༌ན༌བོའེ༌ཕིའ༌ མ༌ཤི༌ཀའེ༌ ངའ༌ སལ༌ལ༌ ཛད༌ཁན༌ནི༌ ཤེད༌ དང༌ ཁྱུད༌ ཚང༌མ༌ ཉམ༌པོ༌, ངའེ༌ ལས༌ མ༌སྲན༌ཏྲེ༌ ཅོའད༌།"]]], [[["ཁྱོ༌ཞ༌, ལ༌འོ༌དི༌ཀིའི༌ ཆོས༌ཚོགས༌ ཡང༌ ང༌ མ༌ཐུག༌ཁན༌ནི༌ ཏད༌པ༌ཅན༌ ཚང༌མ༌ ཏད༌པའེ༌ ནང༌ང༌ ལྡན༌ཅེས༌སི༌ ཕིའ༌ ངའེ༌ ཚེར༌ཁ༌ ཅོ༌ཨིན༌ སྲན༌ཏྲེ༌ ལས༌ ཅོ༌ཁན༌བོ༌ ཁྱོ༌ཞའ༌ ཧ༌གོ༌ ཅུག༌ཉིན༌རག༌།"]], [["ངའེ༌ ཁོང༌གུན༌ལ༌ སྤོས༌པ༌ སྐྱེ༌ཅུག༌ཅེས༌ དང༌ ཅེས༌པའེ༌ ནང༌ང༌ ཐུན༌བྲེལ༌ ཆ༌ཅེས༌སི༌ དོད༌པ༌ ཅོའད༌། ཁོང༌གུན༌ལ༌ དཀོན༌མཆོག༌གི༌ སང༌ཝའེ༌ ནང༌ང༌ བོར༌ར༌ ཛད༌ཁན༌ནི༌ ཐབས༌, ཀ༌བོ༌ མ༌ཤི༌ཀ༌ ཁོང༌རང༌ ཨིན༌, ཏེ༌བོ༌ ཧ༌གོ༌ཅེས༌སི༌ ནང༌ང༌ ལོ༌ཁྱེལ༌ གང༌པོ༌ ཡོང༌གོ༌ཤེས༌སི༌ ངའེ༌ དོད༌པ༌ རག༌།"]], [["མ༌ཤི༌ཀའེ༌ ནང༌ང༌ དཀོན༌མཆོག༌གི༌ ཤེས༌རབས༌ དང༌ ཡོན༌ཏན༌ནི༌ སྟེར༌ ཚང༌མ༌ སྦས༌ཏེ༌ ཡོད༌ཏེ༌ ཨིན༌ནོག༌།"]], [["སུ༌ཞིག༌གིའང༌ ཁས༌པའེ༌ སྤེ༌ར༌གུན༌ ཏངས༌ཏེ༌ ཁྱོ༌ཞའ༌ གོབ༌སྐོར༌ མི༌ཉན༌ཅེས༌སི༌ ཕིའ༌ ངའེ༌ ཏེ༌གུན༌ ཁྱོ༌ཞའ༌ ཤད༌དད༌།"]], [["ཟུགས༌སི༌ ཐོག༌ནེ༌ ང༌ ཁྱོ༌ཞ༌གུན༌ ཉམ༌པོ༌ མེད༌ནའང༌, སེམས༌ཉིད༌དི༌ ཐོག༌ནེ༌ ང༌ ཁྱོ༌ཞའ༌ ཉམ༌པོ༌ ཨིན༌། ཡང༌ ཁྱོ༌ཞ༌གུན༌ ཐུན༌ཏེ༌ མ༌ཤི༌ཀའེ༌ ཏད༌པའེ༌ ནང༌ང༌ སྟན༌པོ༌ དུགས༌ཏེ༌ ཡོད༌ཁན༌བོ༌ ཚོར༌ཏེ༌ ངའ༌ ཐད༌པོ༌ སོང༌།"]], [["2:6 ནེ༌ 23"], ["ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ མ༌ཤི༌ཀ༌ ཡེ༌ཤུ༌ ཁྱོ༌ཞ༌རང༌ངི༌ གཙོ༌བོ༌ ཨིན༌ཁན༌བོ༌ ཨིད༌ཤེས༌ ཅོའ༌ ཙོགས༌ལ༌ ཏ༌རུང༌ངའང༌ ཁོང༌ངི༌ ནང༌ང༌ དུག༌ཤིག༌།"]], [["ཁྱོ༌ཞ༌གུན༌ནི༌ མ༌ཤི༌ཀའེ༌ ནང༌ང༌ པ༌ཀྲག༌ རྐྱངས༌ཏེ༌ ཡར༌གྱས༌ ཅོ༌ཨིན༌, ཏད༌པ༌བོ༌ སྟན༌པོ༌ ཅོ༌ཤིག༌ ཀ༌ཟུག༌གི༌ ཁྱོ༌ཞ༌གུན༌ལ༌ ལབས༌ཏེ༌ ཨིན༌པིན༌། ཏེ༌ནེ༌ ཁྱོ༌ཞ༌གུན༌ནི༌ ཏུས༌གྱུན༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཨིན༌།"]], [["སུ༌ཞིག༌གིའང༌ ཁྱོ༌ཞ༌གུན༌ལ༌ ཏོན༌ཏག༌ མེད༌ཁན༌ དང༌ ཟུས༌མ༌ ལབ༌ཞ༌ གུན༌ གྱུད༌ཏེ༌, གོབ༌སྐོར༌ མི༌ཅུག༌ཅེས༌ལ༌ ཤང༌ ཅོ༌ཤིག༌, ཏེ༌ ལབ༌ཞ༌གུན༌ མ༌ཤི༌ཀའེ༌ མན༌པ༌, མིའི༌ ལུག༌སྲོལ༌ དང༌ ཇིག༌རྟེན༌ནི༌ ངན༌པ༌ སེམས༌ཉིད༌དི༌ ཝང༌གུན༌ནེ༌ ཡོངས༌ཏེ༌ ཨིན༌ནོག༌།"]], [["གོབ༌སྐོར༌ མི༌ཅུག༌ཅེས༌པོ༌ ཏན༌ཏན༌ ཅོ༌ཤིག༌, ཅིའ༌ཟེར༌ན༌ མ༌ཤི༌ཀའེ༌ སྐུ༌ཟུགས༌སི༌ ནང༌ང༌ དཀོན༌མཆོག༌ གང༌པོ༌ ནས༌ཏེ༌ ཨིན༌ནོག༌།"]], [["ཁྱོ༌ཞ༌གུན༌ མ༌ཤི༌ཀ༌ ཉམ༌པོ༌ ཅིག༌གྲིལ༌ ཆ༌ཅེས༌པོའེ༌ ཁྱོ༌ཞའེ༌ ནང༌ང༌ ཡང༌ ཅའང༌ སྒོས༌དོམ༌ ལུས༌ས༌ མ༌ནོག༌། ཁོང༌ ནི༌ ཝང༌ ཡོད༌ཁན༌ དང༌ ཝང༌སྲུལ༌པ༌ ཚང༌མའེ༌སང༌ ཆེ༌ཤོག༌པོ༌ ཞུགས༌ཏེ༌ ཨིན༌ནོག༌།"]], [["ཁྱོ༌ཞའེ༌, མ༌ཤི༌ཀའེ༌ ནང༌ང༌ ཏད༌པ༌ ཅོའ༌ཅིག༌, ཁྱོ༌ཞ༌གུན༌ནི༌ སེམས༌ལ༌ སུན༌ནད༌"], ["ཅོའ༌ ཛད༌ཏེ༌ ཨིན༌ནོག༌, ཏེ༌ སུན༌ནད༌བོ༌ མིའི༌ ལག༌པ༌ནེ༌ མ༌ཅོའ༌, མ༌ཤི༌ཀ༌ ཁོང༌རང༌ངི༌ ཛད༌ཏེ༌ ཁྱོ༌ཞའེ༌ ནང༌ང༌ ཡོད༌ཁན༌ནི༌ སྡིག༌ཅན༌ དོད༌པའེ༌ ཝང༌བོ༌ ཅད༌ད༌ ཛདས༌།"]], [["ཁྱོ༌ཞའེ༌ ཁྲུས༌ལེན༌ན༌ཅིག༌, ཁྱོ༌ཞ༌གུན༌ ཤི༌ཏེ༌ མ༌ཤི༌ཀ༌ ཉམ༌པོ༌ སུབས༌ཏེ༌ ཨིན༌། ཡང༌ ཁོང༌ ཉམ༌པོ༌ སོན༌པོའང༌ ལངས༌ཏེ༌ ཨིན༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ མ༌ཤི༌ཀ༌ ཤི༌ཁན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཁན༌ནི༌ དཀོན༌མཆོག༌གི༌, ཏེ༌ ཁྱུད༌པོའེ༌ ནང༌ང༌ ཨིད༌ཤེས༌ ཅོས༌ཏེ༌ ཨིན༌ནོག༌།"]], [["སྡིག༌པ༌ དང༌ སྡིག༌པའེ༌ དོད༌པ༌གུན༌ནི༌ ཀ༌ནེ༌ མི༌ཐར༌ཅེས༌པོའེ༌ ཞས༌ཏེ༌, སེམས༌ཉིད༌དི༌ ཐོག༌ནེ༌ ཁྱོ༌ཞ༌གུན༌ ཤི༌ཏེ༌ ཨིན༌པིན༌། ཏེ༌ནེའང༌ དཀོན༌མཆོག༌གི༌ ང༌དང༌ངི༌ སྡིག༌པ༌ ཚང༌མའ༌ ཤགས༌པ༌ སལ༌ལ༌ ཛད༌ཏེ༌, མ༌ཤི༌ཀ༌ ཉམ༌པོ༌ ཁྱོ༌ཞ༌གུན༌ སོན༌ཏེའ༌ ལང༌ང༌ ཛདས༌།"]], [["དཀོན༌མཆོག༌གི༌ ང༌དང༌ངི༌ གྱབ༌གལ༌ལ༌ སྤང༌པོ༌ ཏང༌ཁན༌ནི༌ སྡིག༌པའེ༌ ཐོ༌གུན༌ ཤིགས༌ཏེ༌, མ༌ཤི༌ཀའེ༌ རྐྱང༌ཤིང༌ངི༌ཀ༌ ཟེ༌རུ༌ གྱབས༌ཏེ༌ མེད༌ཁན༌ ཅོའ༌ ཛདས༌།"]], [["ཏེ༌ཟུག༌ ཛད༌ཏེ༌ དཀོན༌མཆོག༌གི༌ ཝང༌ དང༌ ཝང༌སྲུལ༌ཁན༌ནི༌ ངན༌པ༌ སེམས༌ཉིད༌ ཚང༌མའེ༌ ཝང༌བོ༌ མེད༌ཁན༌ ཅོའ༌ ཛདས༌། མ༌ཤི༌ཀ༌ རྐྱང༌ཤིང༌ངི༌ཀ༌ ཀྲོངས༌ཏེ༌ སོན༌ཏེའ༌ ཞངས༌ཅེས༌ གྱུད༌ཏེ༌, སྲོག༌ ཡོད༌ཁན༌ ཚང༌མའེ༌ དུན༌ལ༌ ཏེ༌གུན༌ལ༌ ཁྲེལ༌ཅུག༌ག༌ ཛད༌ཏེ༌ གྱལ༌ཁའ༌ ནེན༌ན༌ ཛདས༌།"]], [["ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ ཅི༌རིག༌ ཟའད༌ ཡ༌ ཐུང༌ངད༌, ཆོས༌སི༌ ཡ༌ ནམ༌གང༌ངི༌ ཏུས༌ཆེན༌ ཙི༌ཅེས༌, ཤབ༌བད༌དི༌ ཞག༌གུན༌ མི༌སྲུང༌ཅེས༌ལ༌ སྐྱོན༌ ཕིང༌ཁན༌གུན༌ལ༌ སྣང༌ང༌ མ༌ཏང༌ཤིག༌།"]], [["ཏེ༌ ཁྲིམས༌ ཚང༌མ༌ སྐྱོད༌ཅེས༌ཅན༌ནི༌ ངོས༌མ༌བོའེ༌ ཀྲིབ༌ཀྱག༌ ཨིན༌པིན༌, ཏ༌ མ༌ཤི༌ཀ༌ ནི༌ ཏེན༌ན༌ ངོས༌མ༌བོ༌ ཨིན༌།"]], [["པས༌མོ༌ སྟན༌ཟུན༌ ཡང༌ ཕོ༌ཉ༌ ཅོལ༌ཅེས༌སི༌ ནང༌ང༌ མ༌ ཐད༌པོ༌ ཅོ༌ཁན༌གུན༌ལ༌, ཁྱོ༌ཞ༌གུན༌ དཀོན༌མཆོག༌གི༌ དེན༌བའེ༌ ལམ༌ནེ༌ ཐག༌རིང༌ང༌ ཁྱེར༌ མ༌ཅུག༌ཤིག༌། དཀོན༌མཆོག༌གི༌ ཁོང༌ང༌ ཉི༌ལམ༌ གྱུད༌ཏེ༌ ཏེ༌གུན༌ནི༌ སྐོར༌ལ༌ ཤད༌ད༌ ཛདས༌ ཟེར༌ར༌ནོག༌། ཨིན༌ནའང༌ ཁོང༌ངི༌ སྡིག༌ཅན༌ སམ༌བ༌གུན༌ནི༌ ཁོང༌གུན༌ ཕོ༌སོ༌ཅན༌ གྱུར༌ ཅུགས༌ཏེ༌ ཨིན༌ནོག༌།"]], [["ཏེ༌གུན༌ནི༌ བྲེལ༌བོ༌ མ༌ཤི༌ཀ༌ ཉམ༌པོ༌ ཆད༌ཏེ༌ ཨིན༌ནོག༌, ཀ༌བོ༌ ཁོང༌གུན༌ནི༌ ཨུ༌ ཨིན༌། ཡང༌ མ༌ཤི༌ཀའེ༌ སྐུ༌ཟུགས༌ གང༌པོ༌ ༼ཡང༌ན༌ ཆོས༌ཚོགས༌པོ༌༽ ཤ༌ དང༌ གྱུས༌པ༌ གུན༌ནི༌ ཉམ༌པོ༌ ཟུམས༌ཏེ༌ བོར༌ར༌ ཛད༌ཏེ༌ དཀོན༌མཆོག༌གི༌ ཐུག༌གོངས༌ ནང༌ཞིན༌ལ༌ ལྡན༌ ཅུག༌ག༌ ཛད༌ད༌ནོག༌།"]], [["ཁྱོ༌ཞ༌གུན༌ མ༌ཤི༌ཀ༌ ཉམ༌པོ༌ ཤི༌ཅེས༌པོའེ༌, ཁོང༌ངི༌ ཇིག༌རྟེན༌ནི༌ ངན༌པ༌ སེམས༌ཉིད༌དི༌ ཝང༌སྲུལ༌པ༌གུན༌ནི༌ ཡོག༌ནེ༌ ཁྱོ༌ཞའ༌ ཐར༌ ཅུག༌ག༌ ཛདས༌, ཏེ༌ནེ༌ ཅིའ༌ ཁྱོ༌ཞའེ༌ ཏ༌རུང༌ངའང༌ ཇིག༌རྟེན༌ནི༌ ཁྲིམས༌གུན༌ནི༌ ཁའ༌ཉན༌ནད༌?"]], [["སྤེར༌ན༌ ལག༌པའ༌ མ༌ཁུར༌, མ༌ཉང༌, ཡང༌ ལག༌པ༌ མ༌རྩེ༌ ཟེར༌ར༌ནོག༌!"]], [["ཏེ༌ ཚིར༌ཀ༌གུན༌ ཀོལ༌ཏེ༌ སྟིང༌ནེ༌ མེད༌ཁན༌ ཆ༌ཅེས༌པོ༌ དཀོན༌མཆོག༌གི༌ ཐབས༌ལྡིང༌ང༌ ཛདས༌, ཅིའ༌ཟེར༌ན༌ ཏེ༌གུན༌ མིའི༌ ལབ༌ཞ༌ དང༌ བཀའ༌ཏང༌ཁན༌ གུན༌ མ༌ནེ༌ ཡང༌ ཅའང༌ མ༌ནོག༌།"]], [["མི༌གུན༌ལ༌ ཏེ༌ ཁྲིམས༌པོ༌ ཤེས༌རབས༌ཅན༌ ཐོང༌ང༌ནོག༌ ཅིའ༌ཟེར༌ན༌ ཏེ༌ ཁྲིམས༌པོའེ༌ ཁོང༌གུན༌ལ༌ ཅི༌ ཚང༌མའེ༌ སང༌ ཏེ༌བོ༌ ཁག༌ཅན༌ སམ༌ཅེས༌, པས༌མོ༌ ཅོས༌ཏེ༌ དམ༌པ༌ ཐོང༌ཅུག༌ཅེས༌, དང༌ རང༌ངི༌ ཟུགས༌པོའ༌ ནགས༌ ལྟན༌ཅེས༌ གུན༌ ལབ༌བ༌ནོག༌། ཨིན༌ནའང༌ དེན༌བའ༌ ཁོང༌གུན༌ལ༌ རང༌རང༌ངི༌ དོད༌པ༌ ངན༌པ༌གུན༌ལ༌ ཕམ༌ཀལ༌ཅེས༌སི༌ ནང༌ང༌ ཏེ༌ ཁྲིམས༌གུན༌ནི༌ རོགས༌ ཅོའ༌ མ༌ནོག༌།"]]], [[["3:1 ནེ༌ 17"], ["ཏ༌ དཀོན༌མཆོག༌གི༌ ཁྱོ༌ཞ༌གུན༌ མ༌ཤི༌ཀ༌ ཉམ༌པོ༌ མི༌ཚེ༌ སོ༌མ༌ཞིག༌གི༌ ནང༌ང༌ ལང༌ང༌ ཛད༌ པ༌སང༌, ཁྱོ༌ཞའེ༌ ནམ༌ཁའེ༌ ནང༌ང༌ ཡོད༌ཁན༌གུན༌ནི༌ དོད༌པ༌ བོར༌ཤིག༌ ཀ༌རུ༌ མ༌ཤི༌ཀ༌, དཀོན༌མཆོག༌གི༌ ཆག༌ ཡས༌པའེ༌ ཁྲིས༌སི༌ཀ༌ ཞུགས༌ཏེ༌ ཡོད༌།"]], [["ཇིག༌རྟེན༌ནི༌ ནང༌ང༌ ཡོད༌ཁན༌གུན༌ནི༌ སྐོར༌ལ༌ སམ༌བ༌ མ༌ཏང༌ང༌, ནམ༌ཁའེ༌ ནང༌ང༌ ཡོད༌ཁན༌གུན༌ནི༌ སྐོར༌ལ༌ སམ༌བ༌ ཏོང༌ཤིག༌།"]], [["ཅིའ༌ཟེར༌ན༌ ཁྱོ༌ཞ༌གུན༌ སྔུན༌མའེ༌ སྡིག༌ཅན༌ མི༌ཚེ༌ ཕུད༌ཅེས༌སི༌ ནང༌ང༌ ཤི༌ཏེ༌ དཀོན༌མཆོག༌གི༌ ནང༌ང༌ ཁྱོ༌ཞའེ༌ དེན༌བའེ༌ མི༌ཚེ༌བོ༌ མ༌ཤི༌ཀ༌ ཉམ༌པོ༌ སྦས༌ཏེ༌ ཡོད༌།"]], [["ཁྱོ༌ཞ༌གུན༌ལ༌ མི༌ཚེ༌ སོ༌མ༌ སལ༌ཁན༌ནི༌ མ༌ཤི༌ཀ༌ ལོགས༌ཏེ༌ སྐྱོད༌ད༌ཅིག༌, ཁྱོ༌ཞ༌གུན༌ནའང༌ ཟིར༌རྗིད༌དི༌ ནང༌ང༌ ཁོང༌ ཉམ༌པོ༌ སྔོན༌ཨིན༌།"]], [["ཏེ༌བོའེ༌ཕིའ༌ ཁྱོ༌ཞ༌གུན༌ནི༌ སྡིག༌པའེ༌ དོད༌པ༌གུན༌ མེད༌ཁན༌ ཅོ༌ཤིག༌། སྤེར༌ན༌ ངན༌པའེ༌ ལུས༌བྲེལ༌, ཟུགས༌སི༌ ཐོག༌ནེ༌ ཁྲེལ༌མེད༌དི༌ ལས༌, ངན༌པའེ༌ ལུས༌བྲེལ༌ལི༌ དོད༌པ༌, དོད༌པ༌ ངན༌པ༌, ནབ༌སེམས༌ ༼ནབ༌སེམས༌ཅན༌གུན༌ནི༌ ཇིག༌རྟེན༌ནི༌ ནོར༌ལ༌ ཆག༌ཤེས༌པོ༌ སྐུན༌དྲ༌ ཅོལ༌ཁན༌ ཙོགས༌ ཨིན༌ནོག༌༽།"]], [["ཏེན༌ན༌གུན༌ནི༌ ཞས༌ཏེ༌ ཁའ༌ མི༌ཉན༌ཁན༌གུན༌ནི༌ཀ༌ དཀོན༌མཆོག༌གི༌ ཐུགས༌སྲོ༌ བབས༌ཤེས༌ ཨིན༌ནོག༌།"]], [["ཏུས༌ཤིག༌ག༌ ཁྱོ༌ཞ༌གུན༌ནའང༌ ཏེན༌ན༌ ཙོགས༌སི༌ ངན༌པའེ༌ ལམ༌མི༌ཀ༌ གྲུལ༌ལད༌པིན༌,"]], [["ཨིན༌ནའང༌ ཏ༌ སྲོ༌ ཡོང༌ཅེས༌, ཁྲག༌ལུང༌, ངན༌སེམས༌, ཞན༌མའེ༌ སྕོད༌པའེ༌ སྐོར༌ལ༌ ངན༌པ༌ ཟེར༌ཅེས༌ དང༌ ཁ༌ངན༌པ༌ ཚང༌མའ༌ ཕང༌གོས༌།"]], [["ཅིག༌ དང༌ ཅིག༌ག༌ ཟུན༌ མ༌ཏང༌ཤིག༌, ཅིའ༌ཟེར༌ན༌ ཁྱོ༌ཞའེ༌ སྔུན༌མའེ༌ སམ༌ཚུལ༌ དང༌ ལས༌ ངན༌པ༌ གུན༌ ཕངས༌ཏེ༌ ཨིན༌།"]], [["ཁྱོ༌ཞ༌རང༌གུན༌ལ༌ སྕོད༌པ༌ སོ༌མའེ༌ ཀོས༌ལག༌ སྐོན༌ཤིག༌, ཡང༌ ཁྱོ༌ཞའ༌ ཛད༌ཁན༌ནི༌ དཀོན༌མཆོག༌ ཤེ༌ཤེས༌སི༌ ནང༌ང༌ ལྡན༌ཨིན༌ སོང༌ཏེ༌ ཁྱོ༌ཞའེ༌ སྕོད༌པ༌ ཁོང༌ངི༌ ཙོགས༌ གྱུར༌ཅུག༌ཤིག༌།"]], [["ཏེ༌ མི༌ཚེ༌ སོ༌མ༌བོའེ༌ ནང༌ང༌ ཁྱོ༌ཞ༌གུན༌ ཡ༌ཧུ༌དཱ༌པ༌ ཡ༌ ཡ༌ཧུ༌དཱ༌པ༌ མན༌ཁན༌, སུན༌ནད༌ ཅོ༌ཁན༌ ཡ༌ མ༌ཅོ༌ཁན༌, ཞན༌ཡུལ༌ལི༌ མི༌, སྕོད༌ལམ༌ མེད༌ཁན༌ནི༌ མི༌, ཚེ༌ཡོག༌ ཡ༌ རང༌ཝང༌ཅན༌ ཨིན༌ཅེས༌པོ༌ ཁག༌ཅན༌ མ༌ནོག༌, ཨིན༌ནའང༌ ཚང༌མའེ༌སང༌ ཁག༌ཅན༌བོ༌ ནི༌ མ༌ཤི༌ཀ༌ ཨིན༌ནོག༌, ཡང༌ ཁོང༌ ང༌དང༌ ཚང༌མའེ༌ ནང༌ང༌ ཞུགས༌ས༌ནོག༌།"]], [["ཁྱོ༌ཞ༌གུན༌ དཀོན༌མཆོག༌གི༌ ལྡམས༌ཁན༌ནི༌ དམ༌པ༌ དང༌ ཅེས༌པ༌ གུན༌ ཨིན༌ པ༌སང༌, རང༌དང༌རང༌ང༌ སྙིང༌རྗེ༌, ཀའ༌ཀྲིན༌, པས༌མོ༌, ཉམ༌ཤུང༌ དང༌ ཟོད༌པའེ༌ ཀོས༌གུན༌ སྐོན༌ཤིག༌།"]], [["ཁྱོ༌ཞའ༌ ཞན༌མའེ༌ གྱབ༌གལ༌ལ༌ ཟེར༌རྒྱུ༌ ཡོད༌ན༌, ཟོད༌པ༌ ཅོས༌ཏེ༌ ཏེ༌གུན༌ལ༌ ཤགས༌པ༌ ཏོང༌ཤིག༌། གཙོ༌བོའེ༌ ཁྱོ༌ཞ༌གུན༌ལ༌ ཤགས༌པ༌ སལ༌ཁན༌ ཙོགས༌ལ༌ ཁྱོ༌ཞ༌གུན༌ནིའང༌ ཅིག༌ དང༌ ཅིག༌ག༌ ཤགས༌པ༌ ཏོང༌ཤིག༌།"]], [["ཚང༌མའེ༌སང༌ ཁག༌ཅན༌ ནི༌, ཁྱོ༌ཞའེ༌ ཁྱོ༌ཞ༌རང༌ང༌ ཅམས༌པའེ༌ ཀོས༌པོ༌ སྐོན༌ཤིག༌, ཀ༌བོའེ༌ ང༌དང༌གུན༌ ཐུན༌བྲེལ༌ སྟན༌པོའེ༌ ནང༌ང༌ བོར༌ར༌ནོག༌།"]], [["ཡང༌ ཁྱོ༌ཞ༌གུན༌ ཟུགས༌ ཅིག༌གི༌ ཡན༌ལག༌ ཙོགས༌ལ༌ ཞི༌དེ༌ ནང༌ང༌ དུག༌ག༌ལ༌ བོད༌ད༌ ཛད༌ པ༌སང༌, མ༌ཤི༌ཀའེ༌ ཞི༌དེའ༌ ཁྱོ༌ཞའེ༌ སྙིང༌གུན༌ནི༌ ནང༌ང༌ ཝང༌སྲུལ༌ ཅུག༌ཤིག༌། ཏུས༌གྱུན༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཤིག༌།"]], [["མ༌ཤི༌ཀའེ༌ སྟོབས༌ཅན༌ ལོན༌གུན༌ ཁྱོ༌ཞ༌གུན༌ནི༌ སྙིང༌ དང༌ སེམས༌སི༌ ནང༌ང༌ ནས༌ཅུག༌ཤིག༌། དཀོན༌མཆོག༌གི༌ སལ༌ཁན༌ནི༌ ཤེས༌རབས༌ ཚང༌མ༌ ཉམ༌པོ༌ ཁྱོ༌ཞ༌གུན༌ནི༌ ཅིག༌ དང༌ ཅིག༌ག༌ ལབ༌ཞ༌ དང༌ ཁ༌ད༌ ཏོང༌ཤིག༌། དཀོན༌མཆོག༌ག༌ སུང༌གུར༌, གུར༌མ༌ དང༌ སེམས༌ཉིད༌དི༌ ལུ༌གུན༌ ཕུལ༌ ཟ༌ནེ༌, སྙིང༌ནེ༌ ཐུག༌རྗེ༌ཆེ༌ ཞུ༌ཤིག༌།"]], [["ཡང༌ ཁྱོ༌ཞའེ༌ ཅི༌ཞིག༌ ཟེར༌རད༌ ཡ༌ ཅོའད༌, ཡབ༌ དཀོན༌མཆོག༌ག༌ ཐུག༌རྗེ༌ཆེ༌ ཕུལ༌ཨིན༌ ཏེ༌བོ༌ གཙོ༌བོ༌ ཡེ༌ཤུའི༌ ཝང༌ངི༌ ནང༌ང༌ ཅོ༌ཤིག༌།"]], [["3:18 ནེ༌ 4:1"], ["ན༌མ༌གུན༌, ཁྱོ༌ཞའ༌ རང༌ངི༌ མག༌པ༌གུན༌ནི༌ ཝང༌ངི༌ ཡོག༌ག༌ དུག༌ཤིག༌, ཅིའ༌ཟེར༌ན༌ གཙོ༌བོའེ༌ ལོབ༌ཕྲུགས༌ ཨིན༌ཅེས༌པོའེ༌ ཏེ༌ཙོགས༌ ཅོ༌གོ༌ཤེས༌ ཨིན༌ནོག༌།"]], [["མག༌པ༌གུན༌, རང༌ངི༌ ན༌མའ༌ ཅེས༌པ༌ ཅོ༌ཤིག༌, ཡང༌ ཁོང༌གུན༌ལ༌ ནགས༌ མ༌ལྟན༌ཤིག༌།"]], [["ཕྲུ༌གུ༌གུན༌, ཕ༌མའེ༌ ཟེར༌ཁན༌ ཚང༌མའ༌ ཁའ༌ཉོན༌ཤིག༌, ཏེ༌བོའ༌ གཙོ༌བོ༌ ཐུགས༌ཐད༌ད༌ནོག༌།"]], [["ཨ༌བ༌གུན༌ རང༌ངི༌ ཕྲུ༌གུའ༌ མངས༌ཏེའང༌ ལྡམས༌ཏེ༌ མ༌བོར༌ཤིག༌, ཏེ༌ཟུག༌ ཅོ༌ན༌ ཁོང༌གུན༌ནི༌ སྤོས༌པ༌ ཆག༌ག༌ནོག༌།"]], [["ཡོག༌པོ༌གུན༌, ཁྱོ༌ཞའེ༌ ཇིག༌རྟེན༌ནི༌ སྤོན༌བོ༌གུན༌ནི༌ ཟེར༌ཁན༌ ཚང༌མའ༌ ཁའ༌ཉོན༌ཤིག༌། ཁྱོ༌ཞ༌གུན༌ནི༌ ཁོང༌ངི༌ སྟོད༌པ༌ ཐོབ༌ཅེས༌ ཡ༌ ཁོང༌གུན༌ནི༌ ལྟའ༌ ཟ༌ནེ༌ ཅིག༌པོ༌ མན༌པ༌, གཙོ༌བོའ༌ ཀུས༌པ༌ ཅོ༌ཅེས༌ དང༌ སེམས༌ ཟང༌པོ༌ ཡོད༌ཅེས༌པོའེ༌ ཏེ༌བོ༌ ཅོ༌ཤིག༌།"]], [["ཅི༌ ལས༌ཤིག༌ ཅོའད༌ནའང༌, སྙིང༌ ཐག༌པ༌ནེ༌ ཅོ༌ཤིག༌། མི༌ མན༌པ༌, གཙོ༌བོའེ༌ ཕིའ༌ ཅོས༌ཏེ༌ ཨིན༌ སོམ༌ཤིག༌།"]], [["ཨིད༌ཏུ༌ ཅོ༌ཤིག༌ གཙོ༌བོའེ༌ ནོར༌སྐལ༌བོ༌ སོལ༌རས༌སི༌ ཚུལ༌ལ༌ ཐོབ༌ཨིན༌, ཅིའ༌ཟེར༌ན༌ ཁྱོ༌ཞའེ༌ ཞབ༌སྟོག༌ ཞུ༌ཁན༌ནི༌ སྤོན༌བོ༌ ནི༌ གཙོ༌བོ༌ མ༌ཤི༌ཀ༌ ཞུགས༌ཏེ༌ ཨིན༌ནོག༌།"]], [["གལ༌ཏེས༌ ཁྱོ༌རང༌གུན༌ནི༌ ངན༌པ༌ ཅོ༌ན༌, ངན༌པ༌ ཅོ༌ཁན༌ནི༌ ལན༌བོའ༌ ཆད༌པ༌ ཕོག༌ཨིན༌, ཅིའ༌ཟེར༌ན༌ དཀོན༌མཆོག༌གི༌ སུའང༌ ཆོག༌རིས༌ ཅོའ༌ ཛད༌ད༌ མ༌ནོག༌།"]]], [[["སྤོན༌བོ༌གུན༌, ཁྱོ༌ཞའེ༌ ཚེ༌ཡོག༌གུན༌ལ༌ འོས༌པ༌ དང༌ གྱལ༌ལ༌ ཅོ༌ཤིག༌, ཅིའ༌ཟེར༌ན༌ ཁྱོ༌ཞ༌གུན༌ལའང༌ ནམ༌ཁའེ༌ ནང༌ང༌ ཞུགས༌ཁན༌ནི༌ སྤོན༌བོ༌ ཡོད༌ཁན༌བོ༌ གྱུས༌ཨིན༌ནོག༌།"]], [["4:2 ནེ༌ 6"], ["ཁག༌ཅན༌ ཐེས༌ཏེ༌ མོས༌ལམ༌ ཞུ༌ཅེས༌པོ༌ མ༌ནེ༌ ཕང༌ མ༌གོས༌། ཡང༌ མོས༌ལམ༌ ཞུ༌ ཟ༌ནེ༌, ཁྱོ༌ཞའེ༌ སམ༌བ༌ ཅུན༌ཏེ༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཤིག༌།"]], [["གཙོ༌བོའེ༌ ལམ༌ ཕེའ༌ ཛད༌ཏེ༌ མ༌ཤི༌ཀའེ༌ སྐོར༌ལ༌ སང༌ཝའེ༌ ཐབས༌ལྡིངས༌པོ༌ ཤད༌ཉན༌ཅེས༌ལ༌ ང༌ཞའེ༌ ཕིའང༌ མོས༌ལམ༌ ཞུས༌ཤིག༌, ཀ༌བོའེ༌ ཞས༌ཏེ༌ ང༌ ཙོན༌ནི༌ ནང༌ང༌ ཨིན༌།"]], [["ཡང༌ ང༌ ཏེ༌ ལོན༌བོ༌ སལ༌པོ༌ ཅོས༌ཏེ༌ ཤད༌ ཐུབ༌ཅེས༌ལ༌ མོས༌ལམ༌ ཞུས༌ཤིག༌, སལ༌པོ༌ ཅོས༌ཏེ༌ ཤད༌ཅེས༌པོ༌ ངའེ༌ ཁག༌ ཨིན༌ནོག༌།"]], [["ཏད༌པ༌ མེད༌ཁན༌གུན༌ ཉམ༌པོ༌ བྲེལ༌ ཅོ༌ ཟ༌ནེ༌ ཁོང༌གུན༌ ཏད༌པའེ༌ ནང༌ང༌ ཁྱོང༌ཅེས༌ལ༌ སྐབས༌ ཐོབ༌ཁན༌ ཚང༌མ༌ ཤེས༌རབས༌ ཉམ༌པོ༌ ཀོལ༌ཤིག༌།"]], [["ཁྱོ༌ཞའེ༌ སྤེ༌ར༌ ལྡེ༌མོ༌ དང༌ ཇམ༌པོ༌ ཉམ༌པོ༌ ཏང༌ན༌ ཁྱོ༌ཞའེ༌ ཁོང༌གུན༌ལ༌ ལན༌ ཚང༌མ༌ གྱལ༌ལ༌ ཅོས༌ཏེ༌ ཏང༌ཉན༌ཨིན༌།"]], [["4:7 ནེ༌ 18"], ["ཏི༌ཁི༌ཀུས༌སི༌ ངའེ༌ སྐོར༌ལ༌ ནས༌ཚུལ༌ ཚང༌མ༌ ཁྱོ༌ཞ༌གུན༌ལ༌ ཞིབ༌སལ༌ ཅོས༌ཏེ༌ ཤད༌ད༌ནོག༌། ཁོ༌ ནི༌ ངའེ༌ ཅེས༌པ༌ སྤུན༌, ཞབ༌སྟོག༌པ༌ ཡང༌ ངའེ༌ ཕྲོ༌པ༌ གཙོ༌བོའེ༌ ནང༌ང༌ ལོ༌ཁྱེལ༌ཅན༌ ལས༌ ཅོ༌ཁན༌ཞིག༌ ཨིན༌།"]], [["མིག༌སལ༌ལི༌ ཁྱོ༌ཞ༌གུན༌ལ༌ སྤོས༌པ༌ ཏང༌ཅེས༌ དང༌ ང༌ཞའེ༌ ནས༌ལུག༌གུན༌ ཧ༌གོ༌ ཐུབ༌ཅེས༌སི༌ ཕིའ༌, ངའེ༌ ཁོ༌ ཁྱོ༌ཞ༌གུན༌ ཡོད༌ས༌ ཀལ༌ལད༌།"]], [["ཁོ༌ ཉམ༌པོ༌ ཨོ༌ནེ༌སི༌མུས༌སའང༌ ཀལ༌ལད༌, ཨོ༌ནེ༌སི༌མུས༌ མ༌ ཨིད༌ཤེས༌ཅན༌ ཞབ༌སྟོག༌པ༌ དང༌ ཅེས༌པ༌ སྤུན༌, ཁྱོ༌ཞ༌རང༌ངི༌ ཕྲོ༌ནེ༌ ཅིག༌ ཨིན༌ནོག༌། ཁོང༌གུན༌ནི༌ ཁྱོ༌ཞའ༌ འི༌རུ༌ བྱུང༌ཨིན༌ ཡོད༌ཁན༌ ཚང༌མའེ༌ སྐོར༌ལ༌ ཤད༌ཨིན༌།"]], [["ངའེ༌ ཕྲོ༌པ༌ ཙོན༌པ༌ ཨ༌རིས༌ཏར༌ཀུས༌སི༌ ཁྱོ༌ཞ༌གུན༌ལ༌ ཇུ༌ ཞུ༌རུག༌, ཡང༌ མར༌ཀུས༌ བཱར༌ན༌བས༌སི༌ ནོའེང༌"], ["ཇུ༌ ཀལ༌དུག༌། ངའེ༌ ཁྱོ༌ཞ༌གུན༌ལ༌ སྔུན༌ལ༌ ལོན༌ ཀལ༌ཁན༌ ཙོགས༌ལ༌, མར༌ཀུས༌ ཁྱོ༌ཞ༌གུན༌ ཡོད༌ས༌ ཡོང༌ན༌ གའ༌སུས༌ ཞུས༌།"]], [["ཡང༌ ཡེ༌ཤུ༌ ཟེར༌ཁན༌ ཡུས༌ཏུས༌སིའང༌ ཁྱོ༌ཞའ༌ ཇུ༌ ཀལ༌དུག༌། འི༌ཀ༌ ང༌ ཉམ༌པོ༌ དཀོན༌མཆོག༌གི༌ གྱལ༌སྲིད༌དི༌ ཕིའ༌ ལས༌ ཅོ༌ཁན༌གུན༌ནི༌ ཕྲོ༌ནེ༌ ཡ༌ཧུ༌དཱ༌པ༌ ཏད༌པ༌ཅན༌ ཏེན༌ན༌ མི༌ སུམ༌ཀོ༌ མ༌ནེ༌ མེད༌, ཡང༌ ཁོང༌གུན༌ནི༌ ངའ༌ མ༌སྲན༌ཏྲེ༌ སྤོས༌པ༌ ཏང༌དུག༌།"]], [["ཁྱོ༌ཞའེ༌ ཕྲོ༌པ༌ ཡེ༌ཤུ༌ མ༌ཤི༌ཀའེ༌ ཞབ༌སྟོག༌པ༌ ཨེ༌པ༌ཕའ༌རས༌སི༌ ཁྱོ༌ཞ༌གུན༌ལ༌ ཇུ༌ ཀལ༌དུག༌། ཡང༌ ཁོའེ༌ ཁྱོ༌ཞ༌གུན༌ ཏད༌པའེ༌ ནང༌ང༌ ལྡན༌ཁན༌ དང༌ ལོ༌ཁྱེལ༌ གང༌པོ༌ ཉམ༌པོ༌ དཀོན༌མཆོག༌གི༌ ཐུག༌གོངས༌ ཚང༌མའེ༌ ནང༌ང༌ སྟན༌པོ༌ དུག༌ཅེས༌སི༌ ཕིའ༌ ཏུས༌གྱུན༌ སྙིང༌ངི༌ ཐིལ༌ནེ༌ མོས༌ལམ༌ ཞུ༌རུག༌།"]], [["ཁྱོ༌ཞའ༌, ལ༌འོ༌དི༌ཀིའ༌ དང༌ ཧི༌ཡར༌རི༌པུ༌ལིས༌སི༌ ཏད༌པ༌ཅན༌ གུན༌ནི༌ ཕིའ༌ ཁོའེ༌ སྲན༌ཏྲེ༌ ལས༌ ཅོ༌ཨིན༌ ཡོད༌ཁན༌བོའ༌ ངའེ༌ སྤང༌པོ༌ ཏང༌ངད༌།"]], [["སྤུན༌ དེ༌མཱས༌ དང༌ ང༌དང༌ངི༌ ཅེས༌པའེ༌ ཨམ༌ཆི༌ ལུ༌ཀ༌ ཉིས༌ཀོའེ༌ ཁྱོ༌ཞ༌གུན༌ལ༌ ཇུ༌ ཀལ༌དུག༌།"]], [["ལ༌འོ༌དི༌ཀིའ༌ ཡོད༌ཁན༌ནི༌ སྤུན༌གུན༌, ང༌དང༌ངི༌ སྤུན༌མོ༌ ནིམ༌ཕ༌ དང༌ ཁོའེ༌ ཁང༌པའེ༌ ནང༌ང༌ ཚོགས༌ཁན༌ནི༌ ཆོས༌ཚོགས༌ལ༌ ཇུ༌ ཞུ༌རུག༌ ཞུས༌།"]], [["འི༌ ཨི༌གེ༌བོ༌ ཁྱོ༌ཞ༌གུན༌ནི༌ སིལ༌ཏེ༌ སྟིང༌ནེ༌, ལ༌འོ༌དི༌ཀིའ༌པའེ༌ ཆོས༌ཚོགས༌ལའང༌ སིལ༌ཅེས༌ལ༌ ཏོང༌ཤིག༌། ཡང༌ ལ༌འོ༌དི༌ཀིའ༌པའེ༌ ཆོས༌ཚོགས༌ལ༌ བྲིས༌ཁན༌ནི༌ ཏེ༌ ཨི༌གེ༌བོ༌ ཁྱོ༌ཞ༌གུན༌ནིའང༌ སིལ༌ཤིག༌།"]], [["གཙོ༌བོའེ༌ སྤུན༌ ཨར༌ཀིབ༌པུས༌སི༌ ལག༌ག༌ སྟད༌ད༌ ཛད༌ཁན༌ནི༌ ལས༌པོ༌ ཁོའ༌ དྲན༌དྲ༌ གྲུབ༌ཅུག༌ཅེས༌ལ༌ ཟེར༌།"]], [["ཏ༌ ང༌ པ༌འུ༌ལུའི༌ ཨི༌གེ༌ བྲི༌ཁན༌བོའེ༌ ཀ༌ནེ༌ ཉི༌གུ༌ ཁྱོངས༌ཏེ༌ ང༌རང༌ངི༌ ལག༌བྲིས༌སི༌ ནང༌ང༌ ཇུ༌ ཀལ༌ལད༌།"], ["ང༌ ཙོན༌ལ༌ ཡོད༌ཁན༌བོ༌ ཨིད༌ཏུ༌ ཅོས༌ཏེ༌ ངའེ༌ ཕིའ༌ མོས༌ལམ༌ ཞུ༌ཤིག༌།"], ["དཀོན༌མཆོག༌གི༌ ཐུག༌རྗེ༌ ཁྱོ༌ཞ༌གུན༌ལ༌ ཐོབ༌ཤིག༌༎"]]]], "I Thessalonians": [[[["1:1"], ["ངའ༌ པ༌འུ༌ལུ༌, སི༌ལས༌"], ["དང༌ ཏི༌མོ༌ཐི༌ ཚང༌ཀོའེ༌ ཆོགས༌ནེ༌ འི༌ ཨི༌གེ༌བོ༌ ཐེ༌ས༌ལོ༌ནི༌ཀའེ༌ གྱལ༌སའེ༌ དཀོན༌མཆོག༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཨིན༌ཁན༌ནི༌ ཆོས༌ཚོགས༌ལ༌ བྲིའད༌། དཀོན༌མཆོག༌གི༌ ཞི༌དེ༌ དང༌ ཐུག༌རྗེ༌ ཁྱོ༌ཞའ༌ ཚང༌མ༌ལ༌ ཐོབ༌ཤིག༌།"]], [["1:2 ནེ༌ 10"], ["ང༌ཞའེ༌ མོས༌ལམ༌མི༌ ནང༌ང༌ ཁྱོ༌ཞ༌གུན༌ ཨིད༌ཏུ༌ ཅོ༌ཨིན༌ ཏུས༌གྱུན༌ དཀོན༌མཆོག༌ག༌ ཁྱོ༌ཞའ༌ ཚང༌མའེ༌ ཕིའ༌ ཐུག༌རྗེ༌ཆེ༌ ཞུའད༌།"]], [["ང༌ཞའེ༌ དཀོན༌མཆོག༌, ང༌དང༌གུན༌ནི༌ ཡབ༌བའ༌ མོས༌ལམ༌ ཞུ༌ ཟ༌ནེ༌, ཁྱོ༌ཞ༌གུན༌ནི༌ ཏད༌པ༌བོ༌ ལག༌ལེན༌ནི༌ ནང༌ང༌ ཁྱོང༌ཅེས༌, ཅམས༌པའེ༌ ནང༌ང༌ ཞན༌མའ༌ ཞབ༌སྟོག༌ ཞུ༌ཅེས༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ནང༌ང༌ རེ༌ཝའ༌ སྟན༌པོ༌ བོར༌ཅེས༌པོའེ༌, སྙིང༌རུས༌ ཅོ༌ཐུབ༌ཅེས༌ གུན༌ ཨིད༌ཏུ༌ ཅོའད༌།"]], [["ཅེས༌པའེ༌ སྤུན༌གུན༌, དཀོན༌མཆོག༌གི༌ ཁྱོ༌ཞ༌གུན༌ལ༌ ཅམས༌པ༌ ཛད༌ཏེ༌ ཁོང༌རང༌ངི༌ མི༌གུན༌ ལྡམ༌མ༌ ཛད༌ཁན༌བོ༌ ང༌ཞའ༌ གྱུས༌ཡོད༌།"]], [["ཅིའ༌ཟེར༌ན༌ ང༌ཞའེ༌ ཁྱོ༌ཞ༌གུན༌ལ༌ གའ༌མོའེ༌ ནས༌ཚུལ༌ ཤད༌ ཟ༌ནེ༌, སྤེ༌ར༌ ཅིག༌པོ༌ གྱུད༌ཏེ༌ མན༌པ༌ དཀོན༌མཆོག༌གི༌ སྟོབས༌ ཉམ༌པོ༌ ཤད༌པིན༌, མ༌ཚད༌ ང༌ཞའེ༌ ཤད༌ཁན༌གུན༌ དེན༌བ༌ ཨིན༌ཁན༌བོའ༌ དམ༌པའེ༌ ཐུག༌ཉིད༌དི༌ ཁྱོ༌ཞ༌གུན༌ལ༌ སྙིང༌ངི༌ ཐིལ༌ནེ༌ ཨིད༌ཤེས༌ཤུགས༌། ཡང༌ ང༌ཞའེ༌ ཁྱོ༌ཞ༌གུན༌ནི༌ ཕྲོའ༌ མི༌ཚེ༌ ཕུད༌ཚུལ༌བོ༌, ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌ཁན༌བོ༌, ཁྱོ༌ཞ༌གུན༌ལ༌ གྱུས༌ཨིན༌ནོག༌།"]], [["ང༌ཞའ༌ དང༌ གཙོ༌བོ༌ ཡེ༌ཤུ༌ གྲུལ༌ཁན༌ནི༌ ལམ༌མི༌ཀ༌ ཁྱོ༌ཞ༌གུན༌ གྲུལས༌། ཁྱོ༌ཞ༌གུན༌ལ༌ མ༌སྲན༌ཏྲེ༌ ནགས༌ ཐོང༌ཏེའང༌, ཁྱོ༌ཞ༌གུན༌ནི༌ དམ༌པའེ༌ ཐུག༌ཉིད༌དི༌ སལ༌ཁན༌ནི༌ ཐད༌པོ༌ ཉམ༌པོ༌ ཏེ༌ ལོན༌བོ༌ ལེནས༌།"]], [["ཏེ༌བོའེ༌ ཞས༌ཏེ༌ གིརིས༌སི༌ མ༌ཀེ༌དོ༌ནི༌ཡཱ༌ དང༌ ཨ༌ཀ༌ཡཱའི༌ ཡུལ༌གུན༌ནི༌ ནང༌ང༌ སྤུན༌ ཚང༌མའེ༌ ཕིའ༌ ཁྱོ༌རང༌གུན༌ སྤེ༌ཞིག༌ག༌ གྱུར༌ཏེ༌ ཨིན༌ནོག༌།"]], [["ཁྱོ༌ཞ༌གུན༌ གྱུད༌ཏེ༌ གཙོ༌བོའེ༌ བཀའ༌བོ༌, མ༌ཀེ༌དོ༌ནི༌ཡཱ༌ དང༌ ཨ༌ཀ༌ཡཱ༌ ཡུལ༌གུན༌ནི༌ ནང༌ང༌ ཕེལ༌ཅེས༌ མ༌ཚད༌, དཀོན༌མཆོག༌གི༌ཀ༌ ཁྱོ༌ཞའེ༌ ཏད༌པ༌ ཁྱོངས༌ཁན༌ནི༌ ནས༌ཚུལ༌བོ༌ ཀ༌ནེ༌ཀ༌རུ༌ ལེབ༌། ཏེ༌ སྐོར༌ལ༌ ང༌ཞའེ༌ ཅའང༌ ཟེར༌གོས༌ མི༌དུག༌།"]], [["ཡང༌ ཏེ༌ ཡུལ༌མི༌གུན༌ནི༌ མི༌ཚང༌མ༌ལ༌ ཁྱོ༌ཞ༌གུན༌ནི༌ ང༌ཞའ༌ ཛ༌འོའེ༌ ཚུལ༌ལ༌ གའ༌སུས༌ ཅོ༌ཁན༌ དང༌ ཁྱོ༌ཞའེ༌ སྐུན༌དྲའ༌ ཅོལ༌ཅེས༌ ཕངས༌ཏེ༌ དེན༌བའེ༌ སོན༌པོ༌ དཀོན༌མཆོག༌ག༌ ཞབ༌སྟོག༌ ཞུ༌ཅེས༌ གུན༌ ཤད༌དུག༌།"]], [["མ༌ཚད༌ དཀོན༌མཆོག༌གི༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཁན༌ སྲས༌ ཡེ༌ཤུ༌, ནམ༌ཁའ༌ནེ༌ ལོགས༌ཏེ༌ ཕེབས༌ཤེས༌སི༌ ཕིའ༌, ཁྱོ༌ཞ༌གུན༌ སྲུངས༌ཏེ༌ ཡོད༌ཁན༌བོའེ༌ སྐོར༌ལའང༌ ཤད༌དུག༌། ང༌དང༌གུན༌ དཀོན༌མཆོག༌ནེ༌ ཡོང༌ཅེས༌ཅན༌ནི༌ ཐུགས༌སྲོའེ༌ ཀ༌ནེ༌ སྐྱོབ༌བ༌ ཛད༌ཁན༌བོ༌ ཡེ༌ཤུ༌ ཨིན༌ནོག༌།"]]], [[["2:1 ནེ༌ 16"], ["ངའེ༌ ཅེས༌པའེ༌ སྤུན༌གུན༌, ང༌ཞའེ༌ ཁྱོ༌ཞ༌གུན༌ ཉམ༌པོ༌ ཏུས༌ ཕུད༌ཁན༌བོ༌ ཕན༌མི༌ཐོགས༌ མན༌ཁན༌ ཁྱོ༌ཞ༌རང༌ང༌ གྱུས༌ཨིན༌ནོག༌།"]], [["ཁྱོ༌ཞའ༌ ཡོད༌ས༌ ཐེ༌ས༌ལོ༌ནི༌ཀ༌ ཡོང༌ངི༌ སང༌ སྔུན༌ལ༌, ཕི༌ལི༌པི༌ གྱལ༌སའེ༌ ནང༌ང༌ ང༌ཞའ༌ ཙམ༌ཤིག༌ ནགས༌ དང༌ ཁྲེལ༌བ༌ ལྟན༌ཁན༌བོ༌ ཁྱོ༌ཞ༌གུན༌ལ༌ གྱུས༌ཨིན༌ནོག༌། ཨིན༌ནའང༌ ཐེ༌ས༌ལོ༌ནི༌ཀའེ༌ ནང༌ང༌ གྱབ༌གལ༌ སྲན༌ཏྲེ༌ ཐོང༌ནའང༌, ང༌དང༌ངི༌ དཀོན༌མཆོག༌གི༌ ཁྱོ༌ཞ༌གུན༌ལ༌ ཁོང༌ངི༌ གའ༌མོའེ༌ ནས༌ཚུལ༌ ཇིགས༌ མེད༌པ༌ ཤད༌ཅེས༌ལ༌ ང༌ཞའ༌ སྤོས༌པ༌ སལས༌།"]], [["ང༌ཞའེ༌ ཆོས༌ཤད༌ཁན༌གུན༌ ང༌ཞའ༌ ནོར༌ཏེ༌ ཡ༌ རང༌དོད༌ ཡ༌ གོབ༌སྐོར༌ ཏང༌ཅེས༌སི༌ དོད༌པའེ༌ ཞས༌ཏེ༌ མན༌པིན༌།"]], [["ཨིན༌ནའང༌ དཀོན༌མཆོག༌གི༌ གའ༌མོའེ༌ ནས༌ཚུལ༌ སྟད༌ད༌ ཛད༌ཅེས༌ལ༌ འོས༌པ༌ཅན༌ ཐེའ༌ཛད༌ཁན༌ནི༌ མི༌གུན༌ ཙོགས༌ལ༌ ང༌ཞའེ༌ ཤད༌དད༌། ང༌ཞའེ༌ དོད༌པ༌ ནི༌ མི༌གུན༌ ཐད༌ཅུག༌ཅེས༌ མན༌པ༌ དཀོན༌མཆོག༌ ཐུག༌ཉེས༌ ཅུག༌ཅེས༌པོ༌ ཨིན༌, ཁོང༌ངི༌ ང༌དང༌གུན༌ནི༌ སྙིང༌ངི༌ སྟག༌ཅད༌ ཛད༌ད༌ནོག༌།"]], [["ང༌ཞའེ༌ ནོར༌དོད༌ ཡོད༌ཏེ༌ ཁྱོ༌ཞའ༌ ལྕེ༌ ཀོལ༌ཅེས༌ ཡ༌ ཁྱོ༌ཞའེ༌ ཛ༌འོ༌ ཨིན༌ཟུན༌ མ༌ནེ༌ མ༌ཏངས༌ཁན༌བོ༌ ཁྱོ༌ཞའ༌ གྱུས༌ཨིན༌ནོག༌, ཡང༌ དཀོན༌མཆོག༌ ཏེ༌བོའེ༌ སྤང༌པོ༌ ཨིན༌,"]], [["མ༌ཚད༌ ཁྱོ༌ཞའ༌ ཨིན༌གྲོ༌ ཡ༌ ཞན༌མ༌, ང༌ཞའེ༌ མི༌ ཀ༌ནེ༌ སྟོད༌པ༌ ཐོབ༌ཅེས༌སི༌ རེ༌ཝ༌ མ༌བོར༌པིན༌།"]], [["མ༌ཤི༌ཀའེ༌ སྐུ༌ཚབས༌ ཨིན༌ཅེས༌པོའེ༌, ང༌ཞའེ༌ ཁྱོ༌ཞའེ༌ ཀ༌ནེ༌ ཐོབ༌ཏང༌གུན༌ རྩོད༌ ཉན༌ཅེས༌ ཡོད༌པིན༌། ཨིན༌ནའང༌ ཨ༌མའེ༌ རང༌ངི༌ ཕྲུ༌གུ༌གུན༌ལ༌ པི༌བི༌ ཏངས༌ཏེ༌ ལྟ༌སྟོག༌ ཅོའ༌ ཙོགས༌ལ༌ ང༌ཞའང༌ ཁྱོ༌ཞའ༌ ཉམ༌པོ༌ བུལ༌མོ༌ ཡོད༌པིན༌།"]], [["ཁྱོ༌ཞ༌གུན༌ལ༌ ང༌ཞའེ༌ ཅམས༌པ༌ སྲན༌ཏྲེ༌ ཅོས༌པ༌, ཁྱོ༌ཞའ༌ ཉམ༌པོ༌ དཀོན༌མཆོག༌གི༌ གའ༌མོའེ༌ ནས༌ཚུལ༌ ཅིག༌པོ༌ མན༌པ༌, ང༌ཞ༌རང༌ངི༌ མི༌ཚེའང༌ བགོ༌ཅེས༌ལ༌ ཐད༌དད༌པིན༌།"]], [["ཅེས༌པའེ༌ སྤུན༌གུན༌, ང༌ཞའེ༌ བར༌དོ༌ ཁུར༌ཏེ༌ ལས༌ ཅོ༌ཁན༌བོ༌ ཁྱོ༌ཞ༌གུན༌ལ༌ ཏན༌ཏན༌ ཨིད༌ཏུ༌ ཡོད༌གྲོ༌; སྤེར༌ན༌ དཀོན༌མཆོག༌གི༌ གའ༌མོའེ༌ ནས༌ཚུལ༌ ཁྱོ༌ཞ༌གུན༌ལ༌ ཤད༌ ཟ༌ནེ༌, སུ༌ཞིག༌གའང༌ བར༌དོ༌ མི༌ཐོང༌ཅེས༌ལ༌ ང༌ཞ༌རང༌ངི༌ སྒོས༌དོམ༌གུན༌ནི༌ ཕིའ༌ ང༌ཞའེ༌ ཉིན༌ཚན༌ མེད༌པ༌ ལས༌ ཅོས༌པིན༌།"]], [["ཁྱོ༌ཞའ༌ གཙོ༌བོའེ༌ཀ༌ ཏད༌པ༌ ཅོ༌ཁན༌གུན༌ནི༌ ཕྲོའ༌, ང༌ཞའེ༌ སྕོད༌ལམ༌གུན༌ རྩང༌མ༌, དྲང༌པོ༌ དང༌ སྐྱོན༌མེད༌ ཡོད༌ཁན༌བོའེ༌ སྤང༌པོ༌ ཁྱོ༌ཞའ༌ ཚང༌མ༌ དང༌ དཀོན༌མཆོག༌ ཨིན༌ནོག༌།"]], [["ཡང༌ ཨ༌བའེ༌ རང༌ངི༌ ཕྲུ༌གུའ༌ ཡ༌ཤ༌ ཉམ༌པོ༌ ལྟ༌སྟོག༌ ཅོ༌ཁན༌ ཙོགས༌ལ༌ ང༌ཞེའང༌ ཁྱོ༌ཞའ༌ རེ༌རེ༌ ལྟ༌སྟོག༌ ཅོ༌ཁན༌བོ༌ ཁྱོ༌ཞའ༌ གྱུས༌ཨིན༌ནོག༌།"]], [["ང༌ཞའེ༌ ཁྱོ༌ཞ༌གུན༌ལ༌ དཀོན༌མཆོག༌ག༌ རྩི༌ཝ༌ ཐོབ༌ཅེས༌ཅན༌ནི༌ མི༌ཚེ༌ཞིག༌ ཕུད༌ཅེས༌ལ༌ སྤོས༌པ༌ ཏང༌ཨིན༌ ཞུ༌ཝ༌ ཕུལ༌ལད༌, ཅིའ༌ཟེར༌ན༌ ཁོང༌ངི༌ ཁྱོ༌ཞ༌གུན༌ལ༌ ཁོང༌རང༌ངི༌ གྱལ༌སྲིད༌ དང༌ སྤལ༌ལི༌ ནང༌ང༌ དུག༌ག༌ལ༌ བོད༌ད༌ ཛདས༌།"]], [["ང༌ཞའེ༌ ཏུས༌གྱུན༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌, ཅིའ༌ཟེར༌ན༌ ང༌ཞའེ༌ དཀོན༌མཆོག༌གི༌ བཀའ༌ ཤད༌ ཟ༌ནེ༌, ཁྱོ༌ཞ༌གུན༌ནི༌ ཏེ༌གུན༌ མིའི༌ སྤེ༌ར༌ མན༌པ༌, དཀོན༌མཆོག༌གི༌ བཀའ༌ ཨིན༌ཅེས༌པོའེ༌ ཉནས༌, ཀ༌བོ༌ ཏན༌ཏན༌ ཨིན༌ནོག༌། ཡང༌ ཏད༌པ༌ ཁྱོངས༌ཁན༌གུན༌ནིི༌ མི༌ཚེའེ༌ ནང༌ང༌ ཏེ༌ བཀའ༌བོའེ༌ ཆག༌ལས༌ ཛད༌ཨིན༌ ཨིན༌ནོག༌།"]], [["ཅེས༌པའེ༌ སྤུན༌གུན༌, ཁྱོ༌ཞའ༌ ཡ༌ཧུ༌དཱའེ༌ ཡུལ༌ལི༌ ནང༌ང༌ དཀོན༌མཆོག༌གི༌ ཆོས༌ཚོགས༌ ཀ༌བོ༌ མ༌ཤི༌ཀ༌ ཡེ༌ཤུའི༌ ཨིན༌, ཏེ༌གུན༌ གྲུལ༌ཁན༌ནི༌ ལམ༌མི༌ཀ༌ གྲུལ༌ཏེ༌ ཨིན༌ནོག༌། ཏེ༌གུན༌ལ༌ ཡ༌ཧུ༌དཱ༌པ༌གུན༌ནི༌ ནགས༌ ལྟན༌ན༌ ཙོགས༌ལ༌, ཁྱོ༌ཞ༌གུན༌ལའང༌ རང༌ཡུལ༌ལི༌ མི༌གུན༌ནི༌ ནགས༌ ལྟན༌ཏེ༌ ཨིན༌ནོག༌།"]], [["ཏེན༌ན༌ ཙོགས༌སི༌ ཡ༌ཧུ༌དཱ༌པ༌གུན༌ནི༌ གཙོ༌བོ༌ ཡེ༌ཤུ༌ མ༌ཚད༌, སྔུན༌མའེ༌ ལུང༌སྟོན༌པ༌གུན༌ནའང༌ སད༌ཏེ༌ ཨིན༌པིན༌, ཡང༌ ང༌ཞ༌གུན༌ལའང༌ ནགས༌ སྟནས༌། དཀོན༌མཆོག༌ ཏེ༌གུན༌ནི༌ཀ༌ ཐུགས༌ཐད༌ད༌ མ༌ཛདས༌། ཡང༌ ཏེ༌གུན༌ནི༌ མི༌ཚང༌མའ༌ གྱབ༌གལ༌ ཅོས༌ཏེ༌"]], [["ཡ༌ཧུ༌དཱ༌པ༌ མན༌ཁན༌གུན༌ལ༌ ཐར༌པ༌ ཐོབ༌ཅེས༌སི༌ གའ༌མོའེ༌ ནས༌ཚུལ༌ ཤད༌ཅེས༌ནེ༌ ང༌ཞའ༌ སྒག༌ཅེས༌སི༌ རྩོན༌གྲུས༌ ཅོས༌། ཏེ༌ཟུག༌ ཅོ༌ཅེས༌ནེ༌, ཁོང༌གུན༌ནི༌ སྡིག༌པ༌བོ༌ རྩག༌ཨིན༌ སོང༌ཏེ༌ ཚད༌ནེ༌ ཐལ༌ཏེ༌ སོང༌ པ༌སང༌, ཏ༌ དཀོན༌མཆོག༌གི༌ ཐུགས༌སྲོ༌ གང༌པོ༌ ཏེ༌གུན༌ནི༌ཀ༌ བབས༌ཏེ༌ ཨིན༌ནོག༌།"]], [["2:17 ནེ༌ 20"], ["ཅེས༌པའེ༌ སྤུན༌གུན༌, ང༌ཞ༌གུན༌ སེམས༌ནེ༌ མན༌པ༌, ཟུགས༌སི༌ ཐོག༌ནེ༌ ཁྱོ༌ཞའ༌ ཉམ༌པོ༌ ཏུས༌ ཉུ༌ངུན༌ཞིག༌གི༌ ཕིའ༌ ཐག༌རིང༌ང༌ བེ༌ཏེ༌ ཡོད༌ ཟ༌ནེའང༌, ང༌ཞའེ༌ ཁྱོ༌ཞ༌གུན༌ ཡོད༌ས༌ ལོགས༌ཏེ༌ ཡོང༌ཅེས༌སི༌ རྩོན༌གྲུས༌ སྲན༌ཏྲེ༌ ཅོས༌པིན༌, ཅིའ༌ཟེར༌ན༌ ང༌ཞའ༌, ཁྱོ༌ཞ༌གུན༌ ཐོང༌ཅེས༌སི༌ དོད༌པ༌ སྲན༌ཏྲེ༌ ཡོད༌པིན༌།"]], [["ང༌ཞ༌གུན༌ ལོགས༌ཏེ༌ ཁྱོ༌ཞའེ༌ཀ༌ ཡོང༌ཉིན༌ ཡོད༌པིན༌, ཏན༌ཏན༌ལ༌ ང༌ པ༌འུ༌ལུའི༌ ལོགས༌ཏེ༌ ཡོང༌ཅེས༌སི༌ རྩོན༌གྲུས༌ ལན༌ མང༌པོ༌ ཅོས༌པིན༌, ཨིན༌ནའང༌ ཤེ༌ཏན༌ནི༌ ང༌ཞའ༌ གག༌སྐྱིལ༌ ཏངས༌།"]], [["ང༌དང༌ངི༌ གཙོ༌བོ༌ ཡེ༌ཤུ༌ ལོགས༌ཏེ༌ ཕེབས༌ཏུས༌, ཁོང༌ངི༌ སྐུ༌དུན༌ལ༌ ང༌ཞའ༌ རེ༌ཝ༌, གའ༌མོ༌ ཡང༌ རྩི༌ཝ༌ ཐོབ༌ཅེས༌སི༌ གྱུན༌ཚན༌ སུ༌ ཨིན༌? ཁྱོ༌ཞའ༌ མན༌ན༌?"]], [["དེན༌བ༌, ང༌ཞའེ༌ སྤལ༌ དང༌ གའ༌མོའེ༌ གྱུན༌ཚན༌བོ༌ ཁྱོ༌ཞའ༌ ཨིན༌།"]]], [[["3:1 ནེ༌ 13"], ["ཏེ༌བོའེ༌ཕིའ༌ ང༌ཞའ༌ ཁྱོ༌ཞའེ༌ ནས༌ལུག༌གི༌ སྐོར༌ལ༌ གྱུས༌མ༌ཆ༌ དུག༌ མ༌ཐུབ༌ པ༌སང༌, ང༌ཞ༌རང༌ ཨེ༌ཐེན༌ གྱལ༌སའེ༌ ནང༌ང༌ དུག༌ཅེས༌ ཐག༌ཅད༌ཏེ༌,"]], [["ང༌ཞའ༌ ཉམ༌པོ༌ དཀོན༌མཆོག༌གི༌ ཞབ༌སྟོག༌ ཞུ༌ཨིན༌ མ༌ཤི༌ཀའེ༌ སྐོར༌ལ༌ གའ༌མོའེ༌ ནས༌ཚུལ༌ ཤད༌ཁན༌, ང༌ཞའེ༌ ཅེས༌པ༌ སྤུན༌, ཏི༌མོ༌ཐི༌ ཁྱོ༌ཞ༌གུན༌ནི༌ཀ༌ ཀལ༌པིན༌། ཁོའེ༌ ཁྱོ༌ཞའེ༌ སེམས༌ཉིད༌གུན༌ ཤུགས༌ཅན༌ ཅོ༌ཅེས༌ དང༌ ཏད༌པའེ༌ ནང༌ང༌ སྤོས༌པ༌ ཏངས༌ཏེ༌ ནགས༌བར༌དོ༌ ཐོང༌ངི༌ ཏུས༌ལ༌ ཁྱོ༌ཞའ༌ སུ༌ཞིག༌གིའང༌ རེ༌ཝ༌བོ༌ ཕང༌ མི༌ཅུག༌ཅེས༌སི༌ ང༌ཞའེ༌ དོད༌པ༌ ཅོའད༌། འི༌ཙོགས༌སི༌ ནགས༌བར༌དོ༌གུན༌ ང༌དང༌ངི༌ ཕིའ༌ སྐལ༌ཏེ༌ ཡོད༌ཁན༌བོ༌ ཁྱོ༌ཞ༌གུན༌ལ༌ གྱུས༌ཨིན༌ནོག༌།"]], [["ང༌ཞའ༌ ཉམ༌པོ༌ དཀོན༌མཆོག༌གི༌ ཞབ༌སྟོག༌ ཞུ༌ཨིན༌ མ༌ཤི༌ཀའེ༌ སྐོར༌ལ༌ གའ༌མོའེ༌ ནས༌ཚུལ༌ ཤད༌ཁན༌, ང༌ཞའེ༌ ཅེས༌པ༌ སྤུན༌, ཏི༌མོ༌ཐི༌ ཁྱོ༌ཞ༌གུན༌ནི༌ཀ༌ ཀལ༌པིན༌། ཁོའེ༌ ཁྱོ༌ཞའེ༌ སེམས༌ཉིད༌གུན༌ ཤུགས༌ཅན༌ ཅོ༌ཅེས༌ དང༌ ཏད༌པའེ༌ ནང༌ང༌ སྤོས༌པ༌ ཏངས༌ཏེ༌ ནགས༌བར༌དོ༌ ཐོང༌ངི༌ ཏུས༌ལ༌ ཁྱོ༌ཞའ༌ སུ༌ཞིག༌གིའང༌ རེ༌ཝ༌བོ༌ ཕང༌ མི༌ཅུག༌ཅེས༌སི༌ ང༌ཞའེ༌ དོད༌པ༌ ཅོའད༌། འི༌ཙོགས༌སི༌ ནགས༌བར༌དོ༌གུན༌ ང༌དང༌ངི༌ ཕིའ༌ སྐལ༌ཏེ༌ ཡོད༌ཁན༌བོ༌ ཁྱོ༌ཞ༌གུན༌ལ༌ གྱུས༌ཨིན༌ནོག༌།"]], [["ཅིའ༌ཟེར༌ན༌ ང༌ཞའ༌ ཁྱོ༌ཞའ༌ ཉམ༌པོ༌ ཡོད༌ ཟ༌ནེའང༌, ང༌དང༌གུན༌ལ༌ ནགས༌ ལྟན༌ཅེན༌ ཟེར༌ཏེ༌ ཁྱོ༌ཞའ༌ ཤང༌ སྐུལ༌ལད༌པིན༌། ཡང༌ ཏེན༌ན༌ དྲན༌དྲ༌ བྱུང༌ཨིན༌ ཡོད༌ཁན༌བོ༌ ཁྱོ༌ཞའ༌ གྱལ༌ལ༌ ཅོས༌ཏེ༌ གྱུས༌ཨིན༌ནོག༌།"]], [["ཏེ༌བོའེ༌ཕིའ༌ ང༌ སྲན༌ཏེ༌ དུག༌ མ༌ཐུབ༌པ༌, ངའེ༌ ཏི༌མོ༌ཐི༌ ཁྱོ༌ཞ༌གུན༌ནི༌ ཏད༌པ༌ སྟན༌པོ༌ ལུས༌ཏེ༌ དུག༌ག༌ མི༌དུག༌ ལྟའ༌ལ༌ ཀལ༌པིན༌། ཚོད༌ ལྟའ༌ཁན༌ནི༌ ཚོད༌པ༌ ཤེ༌ཏན༌ནི༌ ཁྱོ༌ཞའ༌ ཏད༌པ༌ ཕང༌ཅེས༌སི༌ ཚོད༌ལྟའེ༌ ནང༌ང༌ བུད༌ཅུགས༌ཏེ༌, ང༌ཞའེ༌ ཁྱོ༌ཞའེ༌ ཕྲོའ༌ རྩོན༌གྲུས༌ ཅོ༌ཁན༌གུན༌ ཕན༌མི༌ཐོགས༌ གྱུར༌ཅུག༌སྲིད༌ཅེས༌ ཨིན༌ནོག༌ སམས༌ཏེ༌ ང༌ ཇིགས༌སད༌པིན༌།"]], [["ཨིན༌ནའང༌ ཁྱོ༌ཞ༌གུན༌ནི༌ ཏད༌པ༌ དང༌ ཅམས༌པའེ༌ སྐོར༌ལ༌ ནས༌ཚུལ༌ ཟང༌པོ༌ ཁུར༌ཏེ༌ ཏི༌མོ༌ཐི༌ དག༌ས༌རང༌ ང༌ཞའེ༌ཀ༌ ལོགས༌ཏེ༌ ལེབ༌། ཁྱོ༌ཞ༌གུན༌ནི༌ ང༌ཞའ༌ ཁྱོ༌ཞའ༌ ཉམ༌པོ༌ ཡོད༌ཁན༌ནི༌ ཏུས༌གུན༌ ཐད༌པོ༌ ཉམ༌པོ༌ ཨིད༌ཏུ༌ ཅོ༌ཅེས༌ ཡང༌, ང༌ཞའ༌ ཁྱོ༌ཞའ༌ ཐུག༌ཅེས༌ལ༌ དོད༌པ༌ སྲན༌ཏྲེ༌ ཡོད༌ཁན༌ ཙོགས༌ལ༌, ཁྱོ༌ཞའང༌ ཐུག༌ཅེས༌ལ༌ དོད༌པ༌ ཡོད༌ཁན༌གུན༌ ཏི༌མོ༌ཐིའི༌ ཤད༌ད༌རག༌།"]], [["ཏེ༌བོའེ༌ཕིའ༌ ང༌ཞའ༌ ནགས༌ དང༌ བར༌དོ༌ ཐོང༌ཨིན༌ ཡོད༌ནའང༌, ཅེས༌པའེ༌ སྤུན༌གུན༌, ཁྱོ༌ཞའ༌ ཏད༌པའེ༌ ནང༌ང༌ སྟན༌པོ༌ དུག༌ཅེས༌པོ༌ ཚོར༌ཏེ༌, ང༌ཞའ༌ སྤོས༌པ༌ ཐོབ༌།"]], [["ཁྱོ༌ཞ༌གུན༌ནི༌ གཙོ༌བོའེ༌ ནང༌ང༌ ཏད༌པ༌ སྟན༌པོ༌ བོར༌པ༌, ང༌ཞའེ༌ སེམས༌ལ༌ སོ༌མ༌ མི༌ཚེ༌ ཐོབ༌།"]], [["ཁྱོ༌ཞའེ༌ ཞས༌ཏེ༌ ཙམ༌ཤིག༌ གའ༌མོ༌ ང༌ཞའ༌ དཀོན༌མཆོག༌གི༌ སྐུ༌དུན༌ལ༌ ཐོབ༌ཁན༌བོའ༌, ང༌ཞའེ༌ དཀོན༌མཆོག༌ག༌ ཐུག༌རྗེ༌ཆེ༌ དྲན༌དྲའ༌ ཀ༌ཟུག༌གི༌ ཞུ༌ཐུབ༌ཨིན༌?"]], [["ཡང༌ ཁྱོ༌ཞའེ༌ ཏད༌པའེ༌ ནང༌ང༌ སྒོས༌དོམ༌ ལུས༌ཏེ༌ ཡོད༌ཁན༌ ཚང༌མ༌ སྐང༌ཅེས༌ལ༌ ང༌ཞའ༌ ཡང༌སྐྱར༌ ཁྱོ༌ཞ༌གུན༌ དུན༌ལ༌ ཐུག༌ ཅུག༌ག༌ ཛད༌ ཞུ༌ཨིན༌, ང༌ཞའེ༌ ཚན༌ཉིན༌ མེད༌པ༌ དཀོན༌མཆོག༌ག༌ སྙིང༌ངི༌ ཐིལ༌ནེ༌ དོད༌པ༌ སྲན༌ཏྲེ༌ ཉམ༌པོ༌ མོས༌ལམ༌ ཞུའད༌།"]], [["ཏ༌ དཀོན༌མཆོག༌ ང༌དང༌ངི༌ ཡབ༌ དང༌, ང༌དང༌ངི༌ གཙོ༌བོ༌ ཡེ༌ཤུ༌ ཉིས༌ཀོའེ༌, ང༌ཞའེ༌ ཕིའ༌ ཡང༌སྐྱར༌ ཁྱོ༌ཞ༌གུན༌ ཐུག༌ཅེས༌སི༌ ལམ༌བོ༌ ལག༌མོ༌ ཅོའ༌ ཛད༌ཤིག༌།"]], [["ཡང༌ གཙོ༌བོའེ༌ ཁྱོ༌ཞ༌གུན༌ནི༌ ཅམས༌པ༌བོ༌ ཁྱོ༌ཞའ༌ ཅིག༌ དང༌ ཅིག༌གི༌ ནང༌ང༌ མ༌ཚད༌, ཞན༌མ༌ ཚང༌མའེ༌ ཕིའང༌ གྱས༌ཤུག༌ག༌ ཛད༌ཤིག༌, ཀ༌ཟུག༌ ཁྱོ༌ཞ༌གུན༌ནི༌ ཕིའ༌ ང༌ཞའེ༌ ཅམས༌པ༌བོ༌ ཡོད༌།"]], [["ང༌དང༌ངི༌ གཙོ༌བོ༌ ཡེ༌ཤུ༌ ཁོང༌རང༌ངི༌ དམ༌པའེ༌ ཕོ༌ཉ༌གུན༌ ཉམ༌པོ༌ ཕེབས༌སི༌ ཏུས༌ལ༌, ཁྱོ༌ཞའ༌ ཚང༌མ༌ དཀོན༌མཆོག༌, ང༌དང༌ངི༌ ཡབ༌བི༌ སྐུ༌དུན༌ལ༌ དམ༌པ༌ དང༌ སྐྱོན༌མེད༌ ལུས༌ཤེས༌ལ༌, གཙོ༌བོ༌ ཡེ༌ཤུའི༌ ཁྱོ༌ཞའ༌ སེམ༌སྟོབས༌ཅན༌ ཛད༌ཤིག༌།"]]], [[["4:1 ནེ༌ 12"], ["སྟིང༌ཇུག༌པའེ༌ཀ༌ ཅེས༌པའེ༌ སྤུན༌གུན༌, དཀོན༌མཆོག༌ ཐུགས༌ཐད༌ཅེས༌སི༌ ཕིའ༌ ང༌ཞའེ༌ ཁྱོ༌ཞའ༌ ལབས༌ཁན༌ ནང༌ཞིན༌ མི༌ཚེ༌ ཕུད༌ཅེས༌ལ༌ ཞུའད༌། འོ༌ན༌ ཁྱོ༌ཞའེ༌ ཏེན༌ན༌ ཙོགས༌སི༌ མི༌ཚེ༌ ཕུད༌ཨིན༌ ཨིན༌ནོག༌, ཨིན༌ནའང༌ ཏ༌ ཏ༌རུང༌ངའང༌ མང༌ང༌ ཏེ༌ཙོགས༌སི༌ མི༌ཚེ༌ ཕུད༌ཅེས༌ལ༌ ང༌ཞའེ༌ གཙོ༌བོ༌ ཡེ༌ཤུའི༌ ཚན༌ནི༌ ནང༌ང༌ ཁྱོ༌ཞའ༌ སྤོས༌པ༌ ཏང༌ཨིན༌ ཞུ༌ཝ༌ ཞུའད༌།"]], [["གཙོ༌བོ༌ ཡེ༌ཤུའི༌ ཝང༌ངི༌ ནང༌ང༌ ང༌ཞའེ༌ ཁྱོ༌ཞའ༌ ཏང༌ཁན༌ནི༌ ལབ༌ཞ༌གུན༌ ཁྱོ༌ཞའ༌ གྱུས༌ཨིན༌ནོག༌།"]], [["དཀོན༌མཆོག༌གི༌ ཐུགས༌དོད༌པོ༌ ནི༌, ཁྱོ༌ཞའ༌ དམ༌པ༌ ཡོང༌གོ༌ཤེས༌པོ༌ ཨིན༌, ཏེ༌བོའེ༌ཕིའ༌ ཁྱོ༌ཞ༌གུན༌ ལུས༌བྲེལ༌ ངན༌པ༌གུན༌ནེ༌ ཐག༌རིང༌ང༌ དུག༌ཤིག༌།"]], [["ཏེ༌ནེ༌ ཞན༌མ༌ དཀོན༌མཆོག༌ མ༌ཤེས༌ཁན༌ནི༌ ཏད༌པ༌ མེད༌ཁན༌གུན༌ ཙོགས༌ལ༌ ལུས༌བྲེལ༌ ངན༌པའེ༌ དོད༌པ༌ མ༌ཡོང༌ང༌, ཁྱོ༌ཞའ༌ རེ༌རེའ༌ དམ༌པ༌ དང༌ རྩི༌ཝ༌ཅན༌ནི༌ མི༌ཚེ༌ཞིག༌གི༌ ནང༌ང༌ རང༌རང༌ངི༌ ཟུགས༌པོ༌གུན༌ ཅུན༌ཏེ༌ བོར༌ཅེས༌ ཤེས༌ཨིན༌།"]], [["ཏེ༌ནེ༌ ཞན༌མ༌ དཀོན༌མཆོག༌ མ༌ཤེས༌ཁན༌ནི༌ ཏད༌པ༌ མེད༌ཁན༌གུན༌ ཙོགས༌ལ༌ ལུས༌བྲེལ༌ ངན༌པའེ༌ དོད༌པ༌ མ༌ཡོང༌ང༌, ཁྱོ༌ཞའ༌ རེ༌རེའ༌ དམ༌པ༌ དང༌ རྩི༌ཝ༌ཅན༌ནི༌ མི༌ཚེ༌ཞིག༌གི༌ ནང༌ང༌ རང༌རང༌ངི༌ ཟུགས༌པོ༌གུན༌ ཅུན༌ཏེ༌ བོར༌ཅེས༌ ཤེས༌ཨིན༌།"]], [["སྤུན༌ནི༌ ཞིད༌མད༌ ཉམ༌པོ༌ ལུས༌བྲེལ༌ བོར༌ཏེ༌, རང༌ངི༌ སྤུན༌ལ༌ ངན༌པ༌ ཡ༌ གོབ༌སྐོར༌ ཏང༌ མ༌གོས༌། ཏེ༌ཙོགས༌སི༌ ལས༌ ཅོ༌ཁན༌གུན༌ལ༌ གཙོ༌བོའེ༌ ཆད༌པ༌ སལ༌ལ༌ ཛད༌ཨིན༌ ཟེར༌ཏེ༌, ཁྱོ༌ཞ༌གུན༌ལ༌ སྔུན༌ལ༌ ང༌ཞའེ༌ སྤང༌པུད༌པིན༌།"]], [["དཀོན༌མཆོག༌གི༌ ང༌དང༌གུན༌ ཚི༌ཏུ༌ མི༌ཚེ༌ཞིག༌ མན༌པ༌, དམ༌པ༌ མི༌ཚེ༌ཞིག༌ ཕུད༌ཅེས༌ལ༌ བོད༌ད༌ ཛད༌ཏེ༌ ཨིན༌ནོག༌།"]], [["ཏེ༌བོའེ༌ཕིའ༌ ཏེ༌ ལབ༌ཞའ༌ ཁའ༌ ཉན༌ན༌མེད༌ ཟེར༌ཁན༌གུན༌ནི༌, མིའི༌ ལབ༌ཞ༌ མན༌པ༌, དཀོན༌མཆོག༌གི༌ ལབ༌ཞའ༌ ཁའ༌ མ༌ཉན༌ན༌ ཨིན༌ནོག༌། དཀོན༌མཆོག༌ ནི༌ ཁྱོ༌ཞའ༌, ཁོང༌རང༌ངི༌ དམ༌པའེ༌ ཐུག༌ཉིད༌ སལ༌ལ༌ ཛད༌ཁན༌བོ༌ ཨིན༌ནོག༌།"]], [["ཏ༌ ཅིག༌ དང༌ ཅིག༌ག༌ ཅམས༌པ༌ ཅོ༌ཅེས༌སི༌ སྐོར༌ལ༌ ཁྱོ༌ཞའ༌ ཅའང༌ བྲི༌གོས༌ མེད༌པ༌ ཨིན༌ནོག༌, ཅིའ༌ཟེར༌ན༌ དཀོན༌མཆོག༌ ཁོང༌རང༌ངི༌ ཁྱོ༌ཞ༌གུན༌ལ༌ ཅིག༌ དང༌ ཅིག༌ག༌ ཅམས༌པ༌ ཅོ༌ཅེས༌པོ༌ ལབ༌བ༌ ཛད༌ཏེ༌ ཨིན༌།"]], [["ཡང༌ དེན༌བའ༌ ཁྱོ༌ཞ༌གུན༌ནི༌ མ༌ཀེ༌དོ༌ནི༌ཡཱའེ༌ ཡུལ༌ གང༌པོའེ༌ ནང༌ང༌ ཡོད༌ཁན༌ནི༌ སྤུན༌ ཚང༌མ༌, ཏེན༌ན༌ ཅམས༌པ༌བོ༌ ལྟན༌ཏེ༌ ཨིན༌ནོག༌། ཨིན༌ནའང༌ ང༌ཞའེ༌ ཅེས༌པའེ༌ སྤུན༌གུན༌, ཏ༌ འི༌ སང༌ མང༌ང༌ ཅོ༌ཅེས༌ལ༌, ང༌ཞའེ༌ སྤོས༌པ༌ ཏང༌ཨིན༌ ཞུ༌ཝ༌ ཞུའད༌།"]], [["ཁྱོ༌ཞའེ༌ མིག༌ཞི༌བོ༌ ནི༌ ཞི༌དེ༌ཅན༌ནི༌ མི༌ཚེ༌ ཕུད༌ཅེས༌, རང༌ངི༌ ལས༌ དང༌ བྲེལ༌ བོར༌ཏེ༌ ཞན༌མའེ༌ ལས༌སི༌ ནང༌ང༌ ཐེས༌སྟོག༌ མི༌ཏང༌ཅེས༌ དང༌, རང༌ངི༌ ལག༌པ༌ བད༌ཏེ༌ མི༌ཚེ༌ ཕུད༌ཁན༌ཞིག༌ ཡོང༌གོ༌ཤེས༌ ཨིན༌ནོག༌, ཀ༌ཟུག༌ ང༌ཞའེ༌ ཁྱོ༌ཞ༌གུན༌ལ༌ ལབས༌ཏེ༌ ཨིན༌པིན༌།"]], [["ཏེ༌ཟུག༌ ཅོ༌ན༌ ཁྱོ༌ཞ༌གུན༌ནི༌ མི༌ཚེ༌ ཕུད༌ཚུལ༌བོའ༌, ཏད༌པ༌ མེད༌ཁན༌གུན༌ནི༌ མང༌ང༌ རྩི༌ཝ༌ ཐོབ༌ཨིན༌, ཡང༌ ཁྱོ༌ཞ༌གུན༌ལ༌ སྒོས༌དོམ༌གུན༌ནི༌ ཕིའ༌ ཞན༌མའེ༌ཀ༌ སྟེན༌ཏེ༌ དུག༌ མི༌གོས༌།"]], [["4:13 ནེ༌ 18"], ["ཏ༌ ཅེས༌པའེ༌ སྤུན༌གུན༌, ཁྱོ༌ཞའ༌ ཤི༌ཁན༌གུན༌ལ༌ བྱུང༌ཅེས༌པོ༌ ཧ༌གོ༌གོ༌ཤེས༌སི༌ ང༌ཞའེ༌ དོད༌པ༌ ཅོའད༌། ཏེ༌ནེ༌ ཁྱོ༌ཞ༌གུན༌ལ༌ སོན༌ཏེའ༌ ལང༌ཅེས༌སི༌ ནང༌ང༌ རེ༌ཝ༌ མེད༌ཁན༌གུན༌ ཙོགས༌སི༌ ཚེར༌ཁ༌ མི༌ཡོང༌།"]], [["ཡེ༌ཤུ༌ ཀྲོངས༌ཏེ༌ ཡང༌སྐྱར༌ སོན༌ཏེའ༌ ཞངས༌ཁན༌བོའ༌ ང༌དང༌ངི༌ ཏད༌པ༌ ཅོས༌ པ༌སང༌, ཡེ༌ཤུའི༌ཀ༌ ཏད༌པ༌ བོར༌ཏེ༌ ཤི༌ཁན༌གུན༌, དཀོན༌མཆོག༌གི༌ སོན༌ཏེའ༌ ལང༌ང༌ ཛད༌ཏེ༌, ཡེ༌ཤུ༌ ཉམ༌པོ༌ ཁྱོང༌ང༌ ཛད༌ཅེས༌པོའང༌ ང༌དང༌གུན༌ནི༌ ཏད༌པ༌ ཅོའ༌ནོག༌།"]], [["གཙོ༌བོ༌ ཡེ༌ཤུའི༌ མོལ༌ཁན༌བོ༌ ང༌ཞའེ༌ ཁྱོ༌ཞ༌གུན༌ལ༌ ཤད༌དད༌, གཙོ༌བོ༌ ལོགས༌ཏེ༌ ཕེབས༌སི༌ ཏུས༌ལ༌, ང༌དང༌ སོན༌ཏེའ༌ ཡོད༌ཁན༌གུན༌, ཏན༌ཏན༌ལ༌ ཤི༌ཁན༌གུན༌ནི༌ སང༌ སྔུན༌ལ༌ ཁོང༌ང༌ ཐུག༌ག༌ མི༌ཆའ༌།"]], [["སྐད༌ ཆེན༌མོའེ༌ ནང༌ང༌ བཀའ༌, ཕོ༌ཉའེ༌ སྤོན༌བོའེ༌ སུང༌སྐད༌ དང༌ དཀོན༌མཆོག༌གི༌ ཏུང༌སྐད༌ ཉམ༌པོ༌, གཙོ༌བོ༌ ཁོང༌རང༌ ནམ༌ཁའ༌ནེ༌ བབས༌ཨིན༌, ཏེ༌ནེ༌ མ༌ཤི༌ཀའེ༌ཀ༌ ཏད༌པ༌ བོར༌ཏེ༌ ཤི༌ཁན༌གུན༌ སྔུན༌ལ༌ སོན༌ཏེའ༌ ལང༌ང༌ ཛད༌ཨིན༌།"]], [["ཏེ༌ སྟིང༌ནེ༌ ཇིག༌རྟེན༌ནི༌ཀ༌ ང༌དང༌ སོན༌ཏེའ༌ ལུས༌ཏེ༌ ཡོད༌ཁན༌གུན༌ སྲིན༌ནི༌ཀ༌ ཏེ༌གུན༌ ཉམ༌པོ༌ གཙོ༌བོ༌ ཡེ༌ཤུ༌ ཇལ༌ཅེས༌ལ༌ སྟག༌ག༌ ཛད༌ཨིན༌, ཡང༌ ང༌དང༌གུན༌ གཙོ༌བོ༌ ཉམ༌པོ༌ ཏུས༌གྱུན༌ དུག༌ཨིན༌།"]], [["ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ ཏེ༌ ལབ༌ཞ༌གུན༌ ཅིག༌ དང༌ ཅིག༌ག༌ ཤད༌ཏེ༌ སྤོས༌པ༌ ཏོང༌ཤིག༌།"]]], [[["5:1 ནེ༌ 11"], ["ཅེས༌པའེ༌ སྤུན༌གུན༌, ཏ༌ གཙོ༌བོ༌ ཡེ༌ཤུ༌ ལོགས༌ཏེ༌ ཕེབ༌ཤེས༌སི༌ ཏུས༌པོ༌, ནམ༌ བྱུང༌ཨིན༌ ཏེ༌བོའེ༌ སྐོར༌ལ༌ ཁྱོ༌ཞ༌གུན༌ལ༌, བྲི༌གོས༌ མེད༌པ༌ ཨིན༌ནོག༌།"]], [["ཅིའ༌ཟེར༌ན༌ གཙོ༌བོ༌ ཕེབ༌ཤེས༌སི༌ ཞག༌པོ༌ ཚན༌ལ༌ རྐུན༌མ༌ ཡོང༌ཁན༌ ཙོགས༌ལ༌ གྱུས༌ མེད༌པ༌ ཡོང༌ཅེས༌པོ༌ ཁྱོ༌ཞའ༌ སལ༌པོ༌ གྱུས༌ཨིན༌ནོག༌།"]], [["མི༌གུན༌ནི༌, \"འི༌ ཏུས༌པོ༌ ཞི༌དེ༌ཅན༌ དང༌ ཇིགས༌པ༌ མེད༌ཁན༌ དུག༌\" ཟེར༌ཨིན༌ ཡོད༌ཏུས༌, ཧུན༌མེད༌ལ༌ ཏེ༌གུན༌ནི༌ཀ༌ རྐྱེན༌ངན༌ ཡོང༌ཨིན༌, ཀ༌ཟུག༌ ཕྲུ༌གུ༌ ཇོར༌ཅེས༌ཅན༌ནི༌ བུ༌མོའ༌ སྐྱེ༌ཟེར༌ ཏང༌ངད༌, ཏེ༌གུན༌ ཏན༌ཏན༌ལ༌ ཏེ༌ཀ༌ནེ༌ མི༌ཐར༌།"]], [["ཨིན༌ནའང༌ ཅེས༌པའེ༌ སྤུན༌གུན༌, ཁྱོ༌ཞ༌གུན༌ མུན༌གྲིག༌གི༌ ནང༌ང༌ གྱུས༌མེད༌ཁན༌གུན༌ ཙོགས༌ལ༌ དུགས༌ཏེ༌ མན༌ པ༌སང༌, རྐུན༌མ༌ ཙོགས༌ལ༌ ཏེ༌ ཞག༌པོ༌ ལེབ༌ ཟ༌ནེ༌, ཁྱོ༌ཞ༌གུན༌ ཧ༌ མི༌ལས༌།"]], [["ང༌དང༌གུན༌ ཚན༌ ཡ༌ མུན༌གྲིག༌གི༌ ཕྲུ༌གུ༌ མན༌པ༌, ཁྱོ༌ཞའ༌ ཚང༌མ༌ འོད༌ དང༌ ཉི༌མའེ༌ ཕྲུ༌གུ༌ ཨིན༌ནོག༌།"]], [["ཏེ༌བོའེ༌ཕིའ༌ ཏ༌ ང༌དང༌གུན༌ ཤང༌ ཅོས༌ཏེ༌ ཞན༌མ༌གུན༌ ཙོགས༌ལ༌ ཉིད༌ལོགས༌ཏེ༌ མ༌དུག༌ག༌, རང༌དང༌རང༌ ཅུན༌ཐུབ༌ཁན༌ རིག༌ ཡོང༌གོ༌ཤེས༌ ཨིན༌ནོག༌།"]], [["ཉིད༌ ཏང༌ཁན༌གུན༌ ཚན༌ལ༌ ཉིད༌ ཏང༌ང༌ནོག༌, ཡང༌ ར༌རོས༌ཁན༌གུན༌ ཚན༌ལ༌ ར༌རོས༌ས༌ནོག༌།"]], [["ཨིན༌ནའང༌ ང༌དང༌གུན༌ འོད༌དི༌ ཨིན༌ པ༌སང༌, ང༌དང༌གུན༌ནི༌ རང༌སེམས༌ ཅུན༌ཤིག༌, ཡང༌ ཏད༌པ༌ དང༌ ཅམས༌པ༌ གུན༌ ཀྲང༌ང༌ ཀབ༌ཅེས༌སི༌ མག༌ཆས༌, ཡང༌ ཐར༌པ༌ ཐོབ༌ཅེས༌སི༌ རེ༌ཝ༌ ཏན༌ཏན༌བོ༌ ལྕགས༌སི༌ ཏི༌བི༌ ཙོགས༌ལ༌ གོན༌ཨིན༌།"]], [["ཅིའ༌ཟེར༌ན༌ དཀོན༌མཆོག༌གི༌ ང༌དང༌གུན༌ ཆད༌པའེ༌ ཕིའ༌ ལྡམ༌མ༌ མ༌ཛད༌ད༌, ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ གྱུད༌ཏེ༌ ཐར༌པ༌ ཐོབ༌ཅེས༌ལ༌, ལྡམ༌མ༌ ཛད༌ཏེ༌ ཨིན༌ནོག༌།"]], [["ང༌དང༌ངི༌ ཕིའ༌ ཡེ༌ཤུ༌ ཀྲོངས༌། ང༌དང༌ ཤི༌ཏེ༌ ཡོད༌གྲོ༌ ཡ༌ སོན༌ཏེའ༌ ང༌དང༌ང༌ ཁོང༌ ཉམ༌པོ༌ ཏུས༌གྱུན༌ མི༌ཚེ༌ ཕུད༌ཉན༌ཅེས༌སི༌ གྱུན༌ཚན༌བོའེ༌ ཕིའ༌, ཁོང༌ ཀྲོངས༌།"]], [["ཏེ༌བོའེ༌ཕིའ༌ ཁྱོ༌ཞའེ༌ ཅིག༌ དང༌ ཅིག༌ག༌ སྤོས༌པ༌ ཏངས༌ཏེ༌, གཙོ༌བོ༌ ཡེ༌ཤུའི༌ ནང༌ང༌ ཁོང༌གུན༌ནི༌ ཏད༌པ༌ སྐྱེད༌ལ༌ ཁྱོང༌, ཀ༌ཟུག༌ ཁྱོ༌ཞའེ༌ ཅོ༌ཨིན༌ཞིག༌ ཨིན༌ནོག༌།"]], [["5:12 ནེ༌ 28"], ["ཅེས༌པའེ༌ སྤུན༌གུན༌, གཙོ༌བོ༌ ཡེ༌ཤུའི༌ ཞབ༌སྟོག༌ ཞུ༌ཁན༌ནི༌ འུ༌སྐྱོང༌གུན༌ལ༌ རྩི༌ཝ༌ ཅོ༌ཅེས༌ལ༌ ཞུའད༌, ཀ༌གུན༌ནི༌ ཁྱོ༌ཞའེ༌ ཕྲོའ༌ རྩོན༌གྲུས༌ སྲན༌ཏྲེ༌ ཅོ༌ཨིན༌ ཁྱོ༌ཞའ༌ སྡིག༌པ༌ མི༌ཅོ༌ཅེས༌ལ༌ སྤང༌པུད༌ད༌ནོག༌།"]], [["འོ༌ན༌, ཁོང༌གུན༌ནི༌ རྩོན༌གྲུས༌སི༌ ལས༌གུན༌ ཐོང༌ཏེ༌ ཁོང༌གུན༌ལ༌ གྱས༌པ༌ རྩི༌ཝ༌ དང༌, སྙིང༌ནེ༌ ཅམས༌པ༌ ཅོ༌ཤིག༌, ཡང༌ ཅིག༌ དང༌ ཅིག༌ ཐུན༌ཏེ༌ དུག༌ཤིག༌།"]], [["ཅེས༌པའེ༌ སྤུན༌གུན༌ ཁྱོ༌ཞ༌གུན༌ལ༌, ང༌ཞའེ༌ སྤོས༌པ༌ ཏང༌ཨིན༌ ཞུའད༌, ལས༌མི༌ལམ༌ཁན༌གུན༌ལ༌ སྤང༌པུད༌ཤིག༌, སྙིང༌སྟོབས༌ མེད༌ཁན༌གུན༌ལ༌ སྤོས༌པ༌ ཏོང༌ཤིག༌, ཉམས༌ཆུང༌གུན༌ལ༌ རོགས༌ ཅོ༌ཤིག༌, ཡང༌ ཚང༌མ༌ ཉམ༌པོ༌ ཟོད༌པ༌ བོར༌ཤིག༌།"]], [["སུ༌ཞིག༌གའང༌ ངན༌པའེ༌ ལན༌ལ༌ ངན༌པ༌ ཅོ༌ མ༌ཅུག༌ཤིག༌, ཅིག༌ དང༌ ཅིག༌ག༌ མ༌ཚད༌, ཞན༌ ཚང༌མ༌ ཉམ༌པོའང༌ ཏུས༌གྱུན༌ ཟང༌པོ༌ ཅོ༌ཅེས༌སི༌ རྩོན༌གྲུས༌ ཅོ༌ཤིག༌།"]], [["ཏུས༌གྱུན༌ གའ༌མོ༌ དུག༌ཤིག༌།"]], [["ཆད༌མེད༌ལ༌ མོས༌ལམ༌ ཞུ༌ཨིན༌ དུག༌ཤིག༌།"]], [["ནས༌ལུག༌ ཚང༌མའེ༌ ནང༌ང༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཤིག༌, ཅིའ༌ཟེར༌ན༌ ཁྱོ༌ཞའེ༌ མ༌ཤི༌ཀ༌ ཡེ༌ཤུ༌ ཉམ༌པོ༌ མི༌ཚེའེ༌ ནང༌ང༌, འི༌གུན༌ དཀོན༌མཆོག༌གི༌ ཐུག༌གོངས༌ ཨིན༌ནོག༌།"]], [["ཁྱོ༌ཞའེ༌ སྙིང༌ངི༌ ནང༌ང༌ དམ༌པའེ༌ ཐུག༌ཉིད༌དི༌ ཆག༌ལས༌གུན༌ལ༌ སྒག༌ཞའ༌ མ༌ཏང༌ཤིག༌།"]], [["ལུང༌སྟན༌གུན༌ལ༌ རྩི༌ཝ༌ མ༌ཏང༌ང༌ སྣང༌མེད༌ མ༌ཅོ༌ཤིག༌།"]], [["ལུང༌སྟན༌ ཚང༌མ༌ལ༌ སྟག༌ཅད༌ ཅོ༌ཤིག༌། དེན༌བའེ༌ ལུང༌སྟན༌གུན༌ནི༌ཀ༌ སྟན༌པོ༌ ཐམས༌ཏེ༌ དུག༌ཤིག༌།"]], [["ལས༌ ངན༌པའེ༌ རིགས༌ ཚང༌མ༌ནེ༌ ཐག༌རིང༌ང༌ དུག༌ཤིག༌།"]], [["ཏ༌ ང༌དང༌ང༌ ཞི༌དེ༌ སལ༌ཁན༌ནི༌ དཀོན༌མཆོག༌གི༌ ཁྱོ༌ཞ༌གུན༌ལ༌ ཅི༌ས༌ཐོག༌ནེ༌ དམ༌པ༌ ཛད༌ཤིག༌། ཡང༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབས༌ཕེབས༌ ཚོག༌པ༌, ཁྱོ༌ཞའེ༌ སེམས༌ཉིད༌, སེམས༌ དང༌ ཟུགས༌པོ༌ ཚང༌མ༌, སྐྱོན༌མེད༌ བོར༌ར༌ ཛད༌ཤིག༌།"]], [["ཁྱོ༌ཞའ༌ བོད༌ད༌ ཛད༌ཁན༌ནི༌ དཀོན༌མཆོག༌ ནི༌ ཨིད༌ཤེས༌ཅན༌ ཨིན༌ནོག༌, ཡང༌ ཁོང༌ངི༌ ཏེ༌ ཚང༌མ༌ ཅོའ༌ ཛད༌ཨིན༌།"]], [["ཅེས༌པའེ༌ སྤུན༌གུན༌, ང༌ཞའེ༌ ཕིའ༌ མོས༌ལམ༌ ཞུས༌ཤིག༌།"]], [["ཅམས༌པ༌ ཉམ༌པོ༌ ཅེས༌པའེ༌ སྤུན༌ ཚང༌མ༌ལ༌ ཇུ༌ ཞུས༌།"]], [["ང༌, པ༌འུ༌ལུའི༌ ཁྱོ༌ཞ༌གུན༌ལ༌, གཙོ༌བོའེ༌ ཝང༌ངི༌ ནང༌ང༌ འི༌ ཨི༌གེ༌བོ༌ ཅེས༌པའེ༌ སྤུན༌ ཚང༌མའེ༌ དུན༌ལ༌ སིལ༌ཅེས༌ལ༌ བཀའ༌ཏང༌ངད༌།"]], [["ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ ཁྱོ༌ཞའ༌ ཉམ༌པོ༌ ལུས༌ཤིག༌།།"]]]], "II Thessalonians": [[[["1:1 ནེ༌ 2"], ["ང༌, པ༌འུ༌ལུ༌ ཡང༌ ངའེ༌ ཕྲོ༌པ༌ སི༌ལས༌"], ["དང༌ ཏི༌མོ༌ཐི༌ གུན༌ནི༌ ཆོགས༌ནེ༌ འི༌ ཨི༌གེ༌བོ༌ དཀོན༌མཆོག༌ ང༌དང༌ངི༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཨིན༌ཁན༌ནི༌ ཐེ༌ས༌ལོ༌ནི༌ཀའེ༌ ཆོས༌ཚོགས༌ལ༌ བྲིའད༌།"]], [["ང༌དང༌གུན༌ནི༌ ཡབ༌ དཀོན༌མཆོག༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ དང༌ ཞི༌དེ༌ ཁྱོ༌ཞའ༌ ཚང༌མ༌ལ༌ ཐོབ༌ཤིག༌།"]], [["1:3 ནེ༌ 12"], ["ཅེས༌པའེ༌ སྤུན༌གུན༌, ཁྱོ༌ཞའེ༌ ཕིའ༌ ང༌ཞ༌གུན༌ནི༌ དཀོན༌མཆོག༌ག༌ ཐུག༌རྗེ༌ཆེ༌ ཞུ༌ཅེས༌པོ༌ འོས༌པ༌ཞིག༌ ཨིན༌ནོག༌, ཅིའ༌ཟེར༌ན༌ ཞག༌པ༌སང༌ཞག༌ ཁྱོ༌ཞ༌གུན༌ ཏད༌པའེ༌ ནང༌ང༌ ལྡན༌ཨིན༌ སོང༌ཏེ༌ ཅིག༌ དང༌ ཅིག༌ག༌ ཅེས༌པ༌ ཅོ༌ཅེས༌པོ༌ ཕེལ༌ཨིན༌ ཆ༌དུག༌།"]], [["ཏེ༌བོའེ༌ཕིའ༌ ང༌ཞའེ༌, ཁྱོ༌ཞ༌གུན༌ལ༌ རྡུག༌ངལ༌ དང༌ བར༌དོ༌ ཐོང༌ནའང༌, ཁྱོ༌ཞ༌གུན༌ནི༌ སྙིང༌རུས༌ དང༌ ཏད༌པའེ༌ ནང༌ང༌ སྟན༌པོ༌ ཡོད༌ཁན༌བོ༌ དཀོན༌མཆོག༌གི༌ ཞན༌ ཆོས༌ཚོགས༌གུན༌ནི༌ ནང༌ང༌ མ༌ སྤལ༌ངམས༌ ཉམ༌པོ༌ ཤད༌དད༌།"]], [["འི༌ ནས༌ལུག༌པོའེ༌ དཀོན༌མཆོག༌གི༌ སྡིག༌པའེ༌ཀ༌ ཁྲིམས༌ཅད༌ ཅོའ༌ ཛད༌ཅེས༌པོ༌, འོས༌པ༌ ཨིན༌ཁན༌ ལྟན༌དུག༌, མ༌ཚད༌ ཁྱོ༌ཞ༌གུན༌ ཁོང༌ངི༌ གྱལ༌སྲིད༌དི༌ ཕིའ༌ འོས༌པ༌ཅན༌ རིག༌ གྱུར༌ ཅུག༌ག༌ནོག༌, ཀ༌བོའེ༌ ཕིའ༌ ཁྱོ༌ཞ༌གུན༌ལ༌ རྡུག༌ངལ༌ ཐོང༌ཨིན༌ ཨིན༌ནོག༌།"]], [["དཀོན༌མཆོག༌ ནི༌ འོས༌པ༌ ཛད༌ཁན༌ ཞུགས༌ཏེ༌ ཨིན༌། ཁོང༌ངི༌ ཁྱོ༌ཞའ༌ ནགས༌ ལྟན༌ཁན༌གུན༌ལ༌ ནགས༌ ལྟན༌ན༌ ཛད༌ཨིན༌།"]], [["གཙོ༌བོ༌ ཡེ༌ཤུ༌ ནམ༌ཁའ༌ནེ༌ རང༌ངི༌ སྟོབས༌ཤུག༌ཅན༌ནི༌ ཕོ༌ཉ༌གུན༌ དང༌ མེ༌ལྗབ༌ ཆེན༌མོ༌ ཉམ༌པོ༌ སྔོན༌ ཟ༌ནེ༌, ཁོང༌ངི༌ ཁྱོ༌ཞའ༌ ནགས༌ ཁུར༌ཁན༌གུན༌ དང༌ ང༌ཞ༌གུན༌ནའང༌ ཐར༌ ཅུག༌ག༌ ཛད༌ཨིན༌།"]], [["ཡང༌ དཀོན༌མཆོག༌ མ༌ཤེས༌ཁན༌ དང༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ གའ༌མོའེ༌ ནས༌ཚུལ༌ལ༌ ཁའ༌ མ༌ཉན༌ཁན༌གུན༌ལ༌ མེའེ༌ ཆད༌པ༌ ཕོག༌ཨིན༌།"]], [["ཏེ༌གུན༌ལ༌ ཐའ༌མེད༌པའེ༌ རྡུག༌ངལ༌ལི༌ ཆད༌པ༌ ཕོག༌ཨིན༌, ཡང༌ ཁོང༌གུན༌ གཙོ༌བོ༌ དང༌ ཁོང༌ངི༌ ཟིར༌རྗིད༌ཅན༌ནི༌ ཝང༌གུན༌ནེ༌ སོ༌སོ༌ ཕེས༌ཏེ༌ བོར༌ཨིན༌།"]], [["ཁོང༌ ཏེ༌ ཞག༌ག༌ ཕེབས༌ས༌ཅིག༌, ཁོང༌ང༌ ཁོང༌ངི༌ དམ༌པའེ༌ མི༌གུན༌ནི༌ ཆོགས༌ནེ༌ སྤལ༌ ཐོབ༌ཨིན༌, ཡང༌ ཁོང༌ངི༌ཀ༌ ཏད༌པ༌ ཁྱོང༌ཁན༌ ཚང༌མའེ༌ ཁོང༌ང༌ སྟོད༌པ༌ ཕུལ༌ཨིན༌། ཁྱོ༌ཞ༌གུན༌ནའང༌ ཏེ༌གུན༌ནི༌ ཕྲོའ༌ ཨིན༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ང༌ཞའེ༌ སྤང༌པོ༌ ཏང༌ཁན༌གུན༌ནི༌ཀ༌ ཏད༌པ༌ ཁྱོངས༌ཏེ༌ ཨིན༌ནོག༌།"]], [["ཏེན༌ན༌བོའེ༌ཕིའ༌ ང༌ཞ༌གུན༌ནི༌ ཏུས༌གྱུན༌ འི༌ མོས༌ལམ༌གུན༌ ཞུའད༌, ཁྱོ༌ཞ༌གུན༌ལ༌ དཀོན༌མཆོག༌གི༌ བོད༌ད༌ ཛད༌ཁན༌ནི༌ འོས༌པའེ༌ མི༌ཚེ༌ རིག༌ ཕུད༌ཅུག༌ག༌ ཛད༌ཤིག༌། ཡང༌ ཁོང༌ངི༌ ཤེད༌ གྱུད༌ཏེ༌ ཁྱོ༌ཞ༌གུན༌ནི༌ ཏད༌པའེ༌ ལས༌ ཟང༌པོ༌ ཅོ༌ཅེས༌སི༌ དོད༌པ༌ ཡོད༌ཁན༌གུན༌ གྲུབ༌ ཅུག༌ག༌ ཛད༌ཤིག༌།"]], [["ཏེ༌ནེ༌ ཁྱོ༌ཞའེ༌ ཏེ༌ཙོགས༌སི༌ མི༌ཚེ༌ ཕུད༌ཅེས༌སི༌ ཞས༌ཏེ༌, ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཚན༌ལ༌ རྩི༌ཝ༌ ཐོབས༌ཏེ༌, ཁྱོ༌ཞ༌གུན༌ལའང༌ ཁོང༌ ཉམ༌པོ༌ རྩི༌ཝ༌ ཐོབ༌ཨིན༌། འི༌ ཚང༌མ༌ ང༌དང༌གུན༌ནི༌ གཙོ༌བོ༌ དང༌ དཀོན༌མཆོག༌ ཡེ༌ཤུ༌ མ༌ཤི༌ཀའེ༌ ཐུག༌རྗེའེ༌ གྱུད༌ཏེ༌ གྲུབ༌ ཐུབ༌ཨིན༌།"]]], [[["2:1 ནེ༌ 12"], ["སྤུན༌གུན༌ ཏ༌ ཁྱོ༌ཞའ༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབ༌ཤེས༌སི༌ ཏུས༌ དང༌ ཁོང༌ངི༌ སྐུན༌དུན༌ལ༌ ང༌དང༌ ཚང༌མ༌ ཛོམ༌ཅེས༌སི༌ སྐོར༌ལ༌ འི༌ ཞུ༌ཝ༌བོ༌ ཞུའད༌།"]], [["ང༌ཞའེ༌ ཆོགས༌ནེ༌ ལུང༌སྟན༌ ཡ༌ ལོན༌ ཡ༌ ཨི༌གེ༌ དུག༌ ཟེར༌ཏེ༌, གལ༌ཏེས༌ སུ༌ཞིག༌གི༌ གཙོ༌བོ༌ ཡེ༌ཤུ༌ ལོགས༌ཏེ༌ ཕེབ༌ཤེས༌སི༌ ཏུས༌པོ༌ ལེབ༌ ཚར༌ཏེ༌ ཨིན༌ནོག༌ ཟེར༌ན༌, ཁྱོ༌ཞའེ༌ ཏད༌པ༌ ཡ༌ ཐར༌པའེ༌ཀ༌ ཐེ༌ཚོམས༌ མ༌ཅོ༌ཤིག༌།"]], [["ཇུ༌ཇུ༌ སུ༌ཞིག༌གིའང༌ ཁྱོ༌ཞ༌གུན༌ལ༌ གོབ༌སྐོར༌ མ༌ཅུག༌ཤིག༌ ཅིའ༌ཟེར༌ན༌ ཏེ༌ ཞག༌པོ༌ ཏེ༌ཏེ༌ཚོག༌པ༌ མི༌ལེབ༌, ནམ༌ཚོག༌པ༌ དཀོན༌མཆོག༌ག༌ ངོ༌ལོག༌ ཅོ༌ཅེས༌སི༌ ཏུས༌པོ༌ མི༌ལེབ༌ ཡང༌ བཀའ༌ཁྲིམས༌ མེད༌ཁན༌ནི༌ མི༌བོ༌ སྔོན༌ མི༌སྔོན༌, ཁོ༌ ཁྲེས༌སྟོར༌ ཆ༌ཅེས༌སི༌ ཆོགས༌ལ༌ ཆེན༌ ཨིན༌ནོག༌།"]], [["མི༌གུན༌ནི༌ དཀོན༌མཆོག༌ རྩི༌ཁན༌ ཡ༌ ཅོལ༌ཁན༌ ཚང༌མ༌ལ༌ འི༌ མི༌བོའེ༌ གྱབ༌གལ༌ ཅོས༌ཏེ༌ ཁོ༌རང༌ང༌ ཏེ༌གུན༌ནི༌ སང༌ རྩི༌ཝ༌ མང༌ང༌ ཏང༌ང༌ནོག༌། ཁོ༌ དཀོན༌མཆོག༌གི༌ ཆོད༌ཁང༌ངི༌ ནང༌ང༌ ཁྲིས༌སི༌ཀ༌ དུགས༌ཏེ༌ ཁོ༌རང༌ དཀོན༌མཆོག༌ ཨིན༌ ཟེར༌ར༌ནོག༌།"]], [["ང༌ ཁྱོ༌ཞའ༌ ཉམ༌པོ༌ ཡོད༌ ཟ༌ནེ༌, ཏེ༌གུན༌ནི༌ སྐོར༌ལ༌ ཁྱོ༌ཞ༌གུན༌ལ༌ ཟེར༌ཁན༌གུན༌ ཨིད༌ཏུ༌ མེ༌རག༌ག༌?"]], [["བཀའ༌ཁྲིམས༌ མེད༌ཁན༌ནི༌ མི༌, ཏུས༌པོའེ༌ སང༌ སྔུན༌ལ༌ སྔོན༌ མ༌ཅུག༌ག༌ གགས༌ཏེ༌ བོར༌ར༌ ཛད༌ཁན༌བོ༌ ཁྱོ༌ཞའ༌ གྱུས༌ཨིན༌ནོག༌།"]], [["ཤེ༌ཏན༌ནི༌ ཝང༌ངི༌ སང༌ཝའེ༌ ཚུལ༌ལ༌ ལས༌ ཅོ༌ཅེས༌ གོ༌ ཟུག༌ ཚར༌ཏེ༌ ཨིན༌ནོག༌། ཨིན༌ནའང༌ གགས༌ཏེ༌ བོར༌ར༌ ཛད༌ཁན༌བོའེ༌, ཁོ༌ ཏེ༌ཏེ༌ཚོག༌པ༌ གགས༌ཏེ༌ བོར༌ཨིན༌ ནམ༌ཚོག༌པ༌ དཀོན༌མཆོག༌གི༌ ཁོང༌ ཏེ༌ ལམ༌མི༌ ཀ༌ནེ༌ ཐེན༌ན༌ མི༌ཛད༌།"]], [["ཏེ༌ནེ༌ ཏེ༌ ཁྲིམས༌ མེད༌ཁན༌བོ༌ ཡོང༌ཨིན༌, ཨིན༌ནའང༌ གཙོ༌བོ༌ ཡེ༌ཤུའི༌ འུགས༌ ཅིག༌ ཉམ༌པོ༌ བཀའ༌ སལ༌ཏེ༌, ཁོའ༌ ཕམ༌ཀལ༌ལ༌ ཛད༌ཨིན༌།"], ["ཡང༌ ཁོང༌ ཟིར༌རྗིད༌དི༌ ནང༌ང༌ སྐྱོད༌ཅེས༌པོའེ༌, ཁོ༌ མེད༌ཁན༌ ཛད༌ཨིན༌།"]], [["ཏེ༌ ཁྲིམས༌ མེད༌ཁན༌བོ༌ ཤེ༌ཏན༌ནི༌ སྟོབས༌ ཉམ༌པོ༌ ཡོང༌ཨིན༌, ཡང༌ ཟུན༌མའེ༌ ལྟས༌ དང༌ སྟགས༌ དང༌ ཁྱུད༌དི༌ རིགས༌ ཚང༌མ༌ ལྟན༌ཨིན༌།"]], [["ཁོའེ༌ ཏེ༌ ཁྲེས༌སྟོར༌ ཆ༌ཅེས༌སི༌ ལམ༌མི༌ཀ༌ གྲུལ༌ཁན༌ ཚང༌མ༌ལ༌ ངན༌པའེ༌ གོབ༌སྐོར༌ སྣ༌ཚོགས༌སི༌ ནང༌ང༌ ཁྱོང༌ཨིན༌, ཅིའ༌ཟེར༌ན༌ ཁོང༌གུན༌ནི༌ སྐྱོབ༌ཐུབ༌ཁན༌ནི༌ ལོན༌ དྲང༌པོའ༌ ཅམས༌པ༌ ཅོའ༌ མི༌རུག༌།"]], [["ཏེན༌ན༌བོའེ༌ཕིའ༌ དཀོན༌མཆོག༌གི༌ གོབ༌སྐོར༌ ཆེན༌མོ༌ཞིག༌ བྱུང༌ ཅུག༌ག༌ ཛད༌ཨིན༌, ཀ༌བོའེ༌ ཏེ༌གུན༌ལ༌ ཤེ༌ཏན༌ནི༌ ཟུས༌མ༌ ལས༌གུན༌ལ༌ ཨིད༌ཤེས༌ ཅོ༌ཅུག༌ཨིན༌།"]], [["ཁོང༌གུན༌ནི༌ ལོན༌ དྲང༌པོ༌བོའེ༌ཀ༌ ཏད༌པ༌ མ༌ཅོའ༌, ངན༌པ༌བོའ༌ ཐད༌པོ༌ ཅོ༌ཅེས༌པོའེ༌ ཞས༌ཏེ༌, ཁོང༌གུན༌ནི༌ཀ༌ ཤི༌ཅེས༌སི༌ ཐག༌ཅད༌ སལ༌ཨིན༌།"]], [["2:13 ནེ༌ 17"], ["གཙོ༌བོའེ༌ ཅེས༌པ༌ ཛད༌ཁན༌ནི༌ སྤུན༌གུན༌, ང༌ཞའེ༌ ཁྱོ༌ཞ༌གུན༌ནི༌ ཕིའ༌ དཀོན༌མཆོག༌ག༌ ཏུས༌གྱུན༌ ཐུག༌རྗེ༌ཆེ༌ ཞུ༌ཅེས༌པོ༌ འོས༌པ༌ ཚོར༌ར༌རག༌། ཅིའ༌ཟེར༌ན༌ དཀོན༌མཆོག༌གི༌ ཁྱོ༌ཞ༌གུན༌ ཐར༌པའེ༌ ཕིའ༌ ཇིག༌རྟེན༌ ཆགས༌སི༌ སང༌ སྔུན༌ལ༌, དམ༌པའེ༌ ཐུག༌ཉིད༌དི༌ རྩང༌མ༌ ཛད༌ཅེས༌ དང༌ གཙོ༌བོ༌ ཡེ༌ཤུའི༌ སྐོར༌ལ༌ དྲང༌པོའེ༌ ལོན༌བོའེ༌ཀ༌ ཏད༌པ༌ ཅོ༌ཁན༌ གུན༌ གྱུད༌ཏེ༌, ལྡམ༌མ༌ ཛད༌ཏེ༌ ཨིན༌ནོག༌།"]], [["ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སྤལ༌ལི༌ ནང༌ང༌ དྲེས༌ ཐུབ༌ཅེས༌སི༌ ཕིའ༌ དཀོན༌མཆོག༌གི༌, ཁྱོ༌ཞ༌གུན༌ ང༌ཞའེ༌ གའ༌མོའེ༌ ནས༌ཚུལ༌ ཤད༌ཁན༌གུན༌ གྱུད༌ཏེ༌, ཐར༌པ༌ ཐོབ༌ཅེས༌ལ༌ བོད༌ད༌ ཛད༌ཏེ༌ ཨིན༌ནོག༌།"]], [["ཏེ༌བོའེ༌ཕིའ༌ སྤུན༌གུན༌ ང༌ཞའེ༌ ཁའ༌ནེ༌ ཚོར༌ཁན༌ ཡ༌ ཨི༌གེ༌ ནང༌ང༌ བྲིས༌ཁན༌ནི༌ ལབ༌ཞ༌གུན༌ནི༌ཀ༌ ཐེ༌ཚོམས༌ མ༌ཆའ༌ སྟན༌པོ༌ དུག༌ཤིག༌།"]], [["ང༌དང༌ང༌ ཅེས༌པ༌ ཛད༌ཏེ༌ ཐུག༌རྗེ༌ ཟིགས༌ཏེ༌ ཐའ༌མེད༌པའེ༌ སེམས༌དེ༌ དང༌ ཧ༌ལས༌སི༌ རེ༌ཝ༌ཞིག༌ སལ༌ལ༌ ཛད༌ཁན༌ནི༌, ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ དང༌ དཀོན༌མཆོག༌ ང༌དང༌ངི༌ ཡབ༌ ཉིས༌ཀོའེ༌,"]], [["ཁྱོ༌ཞའེ༌ སེམས༌ལ༌, ལས༌ དང༌ སྤེ༌ར༌ ཟང༌པོ༌ གུན༌ནི༌ ནང༌ང༌, སྤོས༌པ༌ དང༌ སྟོབས༌ སལ༌ལ༌ ཛད༌ཤིག༌།"]]], [[["3:1 ནེ༌ 5"], ["སྟིང༌ཇུག༌ག༌, ཅེས༌པའེ༌ སྤུན༌གུན༌ གཙོ༌བོ༌ ཡེ༌ཤུའི༌ བཀའ༌, གྱོགས༌པ༌ ཕེལ༌ཅེས༌ དང༌ ཁྱོ༌ཞ༌གུན༌ནི༌ རྩི༌ཝ༌ ཅོའ༌ ཙོགས༌ལ༌, ཞན༌མ༌གུན༌ནི༌ ཀ༌ནེའང༌ བཀའ༌བོའ༌ རྩི༌ཝ༌ ཐོབ༌ཅེས༌ལ༌ ང༌ཞའེ༌ ཕིའ༌ མོས༌ལམ༌ ཞུས༌ཤིག༌།"]], [["ཡང༌ ང༌ཞའ༌ མི༌ རྩོག༌པོ༌ དང༌ ངན༌སེམས༌ཅན༌ གུན༌ནི༌ ཀ༌ནེ༌ ཐར༌ཅེས༌ལ༌ མོས༌ལམ༌ ཞུས༌ཤིག༌, ཅིའ༌ཟེར༌ན༌ མི༌ མང༌པོའེ༌ གའ༌མོའེ༌ ནས༌ཚུལ༌ལི༌ཀ༌ ཏད༌པ༌ ཅོའ༌ མ༌ནོག༌།"]], [["ཨིན༌ནའང༌ གཙོ༌བོ༌ ནི༌ ཨིད༌ཤེས༌ཅན༌ཞིག༌ ཨིན༌ནོག༌, ཁོང༌ངི༌ ཁྱོ༌ཞ༌གུན༌ སྟན༌པོ༌ ཛད༌ཏེ༌ ཤེ༌ཏན༌ནི༌ ལས༌ ངན༌པ༌ནེ༌ སྐྱོབས༌ཏེ༌ བོར༌ར༌ ཛད༌ཨིན༌།"]], [["གཙོ༌བོའེ༌ ནང༌ང༌ ཁྱོ༌ཞ༌གུན༌ལ༌ ང༌ཞའེ༌ ལས༌ ཅོ༌ཅེས༌ལ༌ བཀའ༌ཏང༌ཁན༌གུན༌ ལག༌ལེན༌ ཅོས༌ཏེ༌ ཨིན༌ནོག༌, ཡང༌ ཡོང༌ཅེས༌ཅན༌ནི༌ ཏུས༌སི༌ ནང༌ང༌ ཅོ༌ཨིན༌ དུག༌ཅེས༌སི༌, ང༌ཞ༌གུན༌ལ༌ ལོ༌ཁྱེལ༌ ཡོད༌།"]], [["གཙོ༌བོ༌ ཡེ༌ཤུའི༌ ཁྱོ༌ཞའེ༌ སྙིང༌གུན༌, དཀོན༌མཆོག༌གི༌ ཙམ༌ཤིག༌གི༌ ཅམས༌པ༌ ཛད༌ཅེས༌ དང༌, མ༌ཤི༌ཀའེ༌ ཀ༌ནེ༌ ཐོབ༌ཁན༌ནི༌ ཟོད༌སེམས༌ཅན༌ནི༌ སྙིང༌རུས༌ གུན༌ མང༌ང༌ ཧ༌གོ༌ཅེས༌སི༌ ནང༌ང༌ ཁྲིད༌ད༌ ཛད༌ཤིག༌།"]], [["3:6 ནེ༌ 15"], ["ཅེས༌པའེ༌ སྤུན༌གུན༌, ང༌ཞའེ༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཝང༌ངི༌"], ["ནང༌ང༌ ཁྱོ༌ཞ༌གུན༌ལ༌ འི༌ བཀའ༌བོ༌ ཏང༌ངད༌། ཁྱོ༌ཞ༌གུན༌ ཏད༌པ༌ཅན༌ནི༌ ལས༌མི༌ལམ༌ ཡང༌ ང༌ཞའེ༌ ཏང༌ཁན༌ནི༌ ལབ༌ཞ༌གུན༌ ནང༌ཞིན༌ མ༌གྲུལ༌ཁན༌གུན༌ནེ༌ ཐག༌རིང༌ང༌ དུག༌ཤིག༌།"]], [["ང༌ཞའ༌ ཁྱོ༌ཞའ༌ ཉམ༌པོ༌ ཡོད༌ ཟ༌ནེ༌, ང༌ཞའ༌ ལས༌མི༌ལམ༌ མེད༌ཁན༌བོ༌ ཁྱོ༌ཞ༌གུན༌ལ༌ གྱུས༌ཨིན༌ནོག༌, ང༌ཞའེ༌ མི༌ཚེ༌ ཕུད༌ཚུལ༌བོ༌ སྤེ༌ ལེན༌གོས༌།"]], [["རིན༌ མ༌ཤལ༌ལ༌ ང༌ཞའེ༌ སུ༌ཞིག༌གི༌ ཀ༌ནེའང༌ ཟན༌ མ༌ཟོས༌པིན༌, ཨིན༌ནའང༌ ཁྱོ༌ཞའ༌ སུའང༌ བར༌དོ༌ མི༌ལྟན༌ཅེས༌སི༌ ཕིའ༌ ཉིན༌ཚན༌ མེད༌པ༌, རྩོན༌གྲུས༌ སྲན༌ཏྲེ༌ ཉམ༌པོ༌ ལས༌ ཅོས༌པིན༌།"]], [["ང༌ཞ༌གུན༌ལ༌ ང༌ཞའེ༌ སྒོས༌དོམ༌གུན༌ ཏོང༌ ཟེར༌ཅེས༌སི༌ ཝང༌ ཡོད༌ཏེའང༌, ཁྱོ༌ཞ༌གུན༌ ང༌ཞའེ༌ སྤེའེ༌ཀ༌ གྲུལ༌ཅེས༌སི༌ ཕིའ༌ ང༌ཞའེ༌ མི༌ཚེ༌ ཏེ༌ ཚུལ༌ལ༌ ཕུད༌པིན༌།"]], [["ཡང༌ ང༌ཞའ༌ ཁྱོ༌ཞའ༌ ཉམ༌པོ༌ ཡོད༌ ཟ༌ནེའང༌, ང༌ཞའེ༌ འིན༌ན༌ བཀའ༌བོ༌ ཏངས༌པིན༌, \"གལ༌ཏེས༌ མི༌ཞིག༌ག༌ ལས༌ ཅོ༌ཅེས༌སི༌ དོད༌པ༌ མེད༌ན༌, ཁོའ༌ ཟའ༌ཅེས༌ལ༌ ཟན༌ མ༌ཏང༌ཤིག༌།\""]], [["ཁྱོ༌ཞའེ༌ ཕྲོ༌ནེ༌ ཁ༌ཅིག༌ ལས༌ ཅའང༌ མ༌ཅོའ༌ ལས༌མི༌ལམ༌ གྱུར༌ཏེ༌ ཡོད༌ཁན༌ ཡང༌ ཞན༌མ༌གུན༌ནི༌ ལས༌སི༌ ནང༌ང༌ ཐེས༌སྟོག༌ ཏང༌ཨིན༌ དུག༌ཅེས༌པོ༌ ང༌ཞའེ༌ ཚོར༌།"]], [["ཏེ༌ཙོགས༌སི༌ མི༌གུན༌ལ༌, ཅུབ༌ཅད༌ཏེ༌ རང༌ངི༌ ཁར༌ཇི༌ ཕིའ༌ རྩོན༌གྲུས༌ ཅོས༌ཏེ༌ ལས༌ ཅོ༌གོས༌ཅེས༌ལ༌ ང༌ཞའེ༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཝང༌ངི༌ ནང༌ང༌ སྤོས༌པ༌ དང༌ བཀའ༌ཏང༌ངད༌།"]], [["ཏ༌ ཁྱོ༌ཞའ༌ ལུས༌ཁན༌ནི༌ སྤུན༌གུན༌ནི༌ ལས༌ ཟང༌པོ༌ ཅོ༌ཨིན༌ དུག༌ཅེས༌ལ༌ སྣང༌ང༌ མ༌ཚེར༌ཤིག༌།"]], [["གལ༌ཏེས༌ སུ༌ཞིག༌གི༌ འི༌ ཨི༌གེ༌ ནང༌ང༌ བྲིས༌ཁན༌ནི༌ ལབ༌ཞ༌གུན༌ལ༌ མ༌ཉན༌ན༌, ཏེ༌ མི༌བོའེ༌ཀ༌ ནང༌སྟག༌ བོར༌། ཁོའ༌ ཁྲེལ༌བ༌ ཆ༌ཅེས༌སི༌ ཕིའ༌ ཁོ༌ ཉམ༌པོ༌ བྲེལ༌ མ༌ཅོ༌།"]], [["ཨིན༌ནའང༌ ཁོའ༌ གྲ༌འོ༌ མ༌སམ༌མ༌, རང༌ངི༌ སྤུན༌ཞིག༌ ཙོགས༌ལ༌ སྤང༌ཕུད༌ཏེ༌ ཁ༌ད༌ ཏོང༌།"]], [["3:16"], ["ཏ༌ ཞི༌དེའེ༌ སལ༌ལ༌ ཛད༌ཁན༌ནི༌ གཙོ༌བོ༌ ཡེ༌ཤུའི༌, ཁོང༌རང༌ངི༌ ཞི༌དེ༌ ཁྱོ༌ཞ༌གུན༌ལ༌ ཏུས༌གྱུན༌ དང༌ ནས༌ལུག༌ ཚང༌མའེ༌ ནང༌ང༌ སལ༌ལ༌ ཛད༌ཤིག༌, ཡང༌ གཙོ༌བོ༌ ཁྱོ༌ཞའ༌ ཚང༌མ༌ ཉམ༌པོ༌ ཞུགས༌ཤིག༌།"]], [["3:17 ནེ༌ 18"], ["ཏ༌ ངའེ༌ ཨི༌གེ༌ བྲི༌ཁན༌བོའེ༌ ཀ༌ནེ༌ ཉི༌གུ༌བོ༌ ཁྱོངས༌ཏེ༌, ང༌ པ༌འུ༌ལུའི༌ རང༌ངི༌ ལག༌བྲིས༌སི༌ ནང༌ང༌ འི༌ ཇུ༌བོ༌ བྲིའད༌, ཀ༌བོ༌ ཨི༌གེ༌ ཚང༌མའེ༌ ནང༌ང༌ ངའེ༌ ངོ༌སྟགས༌བོ༌ ཨིན༌།"]], [["ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ ཁྱོ༌ཞའ༌ ཚང༌མ༌ལ༌ ཐོབ༌ཤིག༌༎"]]]], "I Timothy": [[[["1:1 ནེ༌ 11"], ["ང༌དང༌གུན༌ནི༌ སྐྱབ༌གོན༌ དཀོན༌མཆོག༌ དང༌ ང༌དང༌གུན༌ལ༌ རེ༌ཝ༌ སལ༌ཁན༌ནི༌ མ༌ཤི༌ཀ༌ ཡེ༌ཤུའི༌, ང༌ པ༌འུ༌ལུ༌ མ༌ཤི༌ཀ༌ ཡེ༌ཤུའི༌ སྐུ༌ཚབས༌ལ༌ སྐོའ༌ ཛདས༌།"]], [["ངའེ༌ ཏད༌པའེ༌ ནང༌ང༌ དེན༌བའེ༌ བུ༌ཚ༌ ཨིན༌ཁན༌ནི༌ ཏི༌མོ༌ཐི༌ ཁྱོ༌རང༌ང༌ བྲིའད༌། དཀོན༌མཆོག༌ ཡབ༌ དང༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཁྱོ༌རང༌ང༌ ཐུག༌རྗེ༌, སྙིང༌རྗེ༌ དང༌, ཞི༌དེ༌ སལ༌ལ༌ ཛད༌ཤིག༌།"]], [["ང༌ མ༌ཀེ༌དོ༌ནི༌ཡཱ༌ ཆ༌ ཟ༌ནེ༌, ངའེ༌ ཁྱོ༌རང༌ང༌ ཨེ༌ཕེ༌སས༌སི༌ ནང༌ང༌ དུག༌ཅེས༌ དང༌ དཀོན༌མཆོག༌གི༌ སྐོར༌ལ༌ ཟུས༌མ༌ ལབ༌ཞ༌ ཏང༌ཁན༌གུན༌ སྒག༌ཅེས༌ལ༌ མ༌སྲན༌ཏྲེ༌ སྤོས༌པ༌ ཏངས༌པིན༌།"]], [["ཡང༌ ཟུས༌མའེ༌ རུངས༌ དང༌ ཁོ༌རང༌གུན༌ནི༌ པུར༌གྱུད༌དི༌ ཐོ༌རིང༌མོ༌ གུན༌ནི༌ སྐོར༌ལ༌ གྲབས༌ ཅོ༌ཨིན༌ ཏུས༌ གོད༌ལ༌ མི༌ཏང༌ཅེས༌ལ༌ བཀའ༌ ཏོང༌། ཏེ༌ ལས༌གུན༌ནི༌ མི༌གུན༌ལ༌ དཀོན༌མཆོག༌གི༌ ཕིའ༌ ཏད༌པ༌ཅན༌ནི༌ མི༌ཚེ༌ཞིག༌ ཕུད༌ཅེས༌སི༌ ནང༌ང༌ རོགས༌ ཅོའ༌ མ༌ནོག༌, ཨིན༌ནའང༌ ཏོན༌མེད༌དི༌ ཛིང༌མོ༌ ཆ༌ཅུག༌ག༌ནོག༌།"]], [["ངའེ༌ ལབ༌ཞའེ༌ མིག༌ཞི༌བོ༌ ནི༌ ཏད༌པ༌ ཡོད༌ཁན༌ ཚང༌མ༌ སྙིང༌ ཟང༌པོ༌, སེམས༌ ལག༌མོ༌ དང༌ དེན༌བའེ༌ ཏད༌པ༌ གུན༌ནེ༌ ཡོང༌ཁན༌ནི༌ ཡ༌ཤའེ༌ གངས༌ཅེས༌པོ༌ ཨིན༌།"]], [["ཨིན༌ནའང༌ འི༌ ཟུས༌མའེ༌ ལོབ༌པོན༌གུན༌ནི༌ ཏེ༌ ལབ༌ཞ༌ ཟང༌པོ༌ ཚང༌མ༌ལ༌ གྱབ༌ ལོགས༌ཏེ༌ ཏོན༌མེད༌དི༌ གོར༌གྱན༌གུན༌ནི༌ཀ༌ གྲོས༌དུར༌ ཅོ༌རུག༌།"]], [["ཆོས༌ཁྲིམས༌ལ༌ ཁས༌པའེ༌ ལོབ༌པོན༌གུན༌ གྱུར༌ཅེས༌སི༌ དོད༌པ༌ ཉམ༌པོ༌, ཁོང༌གུན༌ནི༌ ཏེ༌གུན༌ ཐེ༌ཚོམས༌ མེད༌པ༌ ཤད༌ནའང༌, ངོས༌པོའ༌ ཁོང༌གུན༌ནི༌ ཤད༌ཁན༌བོ༌ ཁོ༌རང༌གུན༌ལ༌ ཧ༌མ༌གོའ༌ ཨིན༌ནོག༌།"]], [["གལ༌ཏེས༌ ཆོས༌ཁྲིམས༌པོ༌ དཀོན༌མཆོག༌གི༌ ཐབས༌ ནང༌ཞིན༌ལ༌ ཀོལ༌ན༌, ཟང༌པོ༌ ཨིན༌ཁན༌བོ༌ ང༌དང༌གུན༌ལ༌ གྱུས༌ཨིན༌ནོག༌།"]], [["ཅིའ༌ཟེར༌ན༌ བཀའ༌ཁྲིམས༌པོ༌ ལས༌ དྲང༌པོ༌ ཅོ༌ཁན༌གུན༌ནི༌ ཕིའ༌ མ༌ཅོའ༌ ཁྲིམས༌ མེད༌ཁན༌, གྱབ༌གལ༌ ཅོ༌ཁན༌, དཀོན༌མཆོག༌གི༌ ཇིགས༌སི༌ ནང༌ང༌ མ༌གྲུལ༌ཁན༌ དང༌ སྡིག༌ཅན༌ གུན༌ མ༌ཚད༌, ཅའང༌ དམ༌པའ༌ མ༌རྩི༌ཁན༌, དམ༌པ༌ གུན༌ རྩོག༌པོ༌ ཅོ༌ཁན༌, ཨ༌བ༌ ཡ༌ ཨ༌མ༌ སད༌ཁན༌ ཡང༌ མི༌སད༌ཁན༌གུན༌ནི༌ ཕིའ༌ ཅོས༌ཏེ༌ ཨིན༌ནོག༌།"]], [["བཀའ༌ཁྲིམས༌པོ༌ ལུས༌བྲེལ༌ ངན༌པ༌ ཅོ༌ཁན༌, བུ༌ཚ༌ དང༌ བུ༌ཚའེ༌ པར༌ལ༌ ཡ༌ བུ༌མོ༌ དང༌ བུ༌མོའེ༌ པར༌ལ༌ ལུས༌བྲེལ༌ ཅོ༌ཁན༌གུན༌, ཚེ༌ཡོག༌གི༌ ཕིའ༌ མི༌གུན༌ ཙོང༌ཁན༌, ཟུན༌ཇན༌, ཁྲིམས༌ཁུང༌ངི༌ ནང༌ང༌ སྤང༌པོ༌ ཟུན༌བ༌ ཏང༌ཁན༌ དང༌ ལབ༌ཞ༌ ཟང༌པོའེ༌ གྱབ༌གལ༌ ཅོ༌ཁན༌གུན༌ནི༌ ཕིའ༌ ཨིན༌ནོག༌།"]], [["ཏེ༌གུན༌ནི༌ གྱབ༌གལ༌ ཅོ༌ཁན༌ནི༌ ལབ༌ཞ༌ ཟང༌པོ༌གུན༌, ཟིར༌རྗིད༌ཅན༌ནི༌ གའ༌མོའེ༌ ནས༌ཚུལ༌ནེ༌ བྱུང༌ང༌ནོག༌, ཀ༌བོ༌ ཅིན༌ལབས༌ཅན༌ནི༌ དཀོན༌མཆོག༌གི༌ ངའེ༌ ལག༌ག༌ སྟད༌ད༌ ཛད༌ཏེ༌ ཨིན༌།"]], [["1:12 ནེ༌ 17"], ["མ༌ཤི༌ཀ༌ ཡེ༌ཤུ༌ ང༌དང༌གུན༌ནི༌ གཙོ༌བོ༌ ཀ༌བོའེ༌ ངའ༌ ཁོང༌རང༌ངི༌ ཆག༌ལས༌གུན༌ ཛད༌ཅེས༌ལ༌ སྟོབས༌ སལ༌ལ༌ ཛདས༌, ཁོང༌ང༌ ངའེ༌ ཐུག༌རྗེ༌ཆེ༌ ཞུའད༌། ཁོང༌ངི༌ ངའ༌ ལོ༌ཁྱེལ༌ཅན༌ནི༌ མི༌ཞིག༌ རྩིའ༌ ཛད༌ཏེ༌ ཁོང༌རང༌ང༌ ཞབ༌སྟོག༌ ཞུ༌ཅེས༌སི༌ ཕིའ༌ སྐོའ༌ ཛདས༌།"]], [["ཞན༌ ངའ༌ དད༌ལོག༌ ཞུ༌ཁན༌, ཏད༌པ༌ཅན༌གུན༌ལ༌ ནགས༌ལྟན༌ཏེ༌ ནོད༌སྐྱལ༌ཁན༌ ཨིན༌ཏེའང༌, དཀོན༌མཆོག༌ག༌ ངའེ༌ཀ༌ སྙིང༌རྗེ༌ སྐྱེའ༌ ཛདས༌, ཅིའ༌ཟེར༌ན༌ ཏེ༌གུན༌ ངའེ༌ མ༌ཤི༌ཀ༌ ཏད༌པ༌ མ༌ཅོ༌ཁན༌ དང༌ དེན༌བའེ༌ ལབ༌ཞ༌ གུན༌ མ༌ཤེས༌ཁན༌ འིན༌ནི༌ ཏུས༌ལ༌ ཅོས༌ཏེ༌ ཨིན༌པིན༌།"]], [["འོ༌, ང༌དང༌གུན༌ནི༌ གཙོ༌བོ༌, ཙམ༌ཤིག༌གི༌ སྙིང༌ ཕེས༌ཏེ༌ སལ༌ཁན༌ དང༌ ཐུག༌རྗེ༌ཅན༌ཞིག༌ ཞུགས༌ཏེ༌ མི༌རུག༌། ཁོང༌ངི༌, ངའ༌ མ༌ཤི༌ཀ༌ ཡེ༌ཤུ༌ནེ༌ བྱུང༌ཁན༌ནི༌ ཏད༌པ༌ དང༌ ཅེས༌པའེ༌ སྐང༌ང༌ ཛདས༌།"]], [["འི༌ ཞལ༌ཏ༌གུན༌ དེན༌བ༌ ཨིན༌པ༌, མི༌ཚང༌མའེ༌ ཏེ༌གུན༌ནི༌ཀ༌ ཨིད༌ཤེས༌ ཅོ༌གོས༌ཤེས༌ ཨིན༌ནོག༌, \"མ༌ཤི༌ཀ༌ ཡེ༌ཤུ༌ འི༌ ཇིག༌རྟེན༌ནི༌ ནང༌ང༌ སྡིག༌ཅན༌གུན༌ སྐྱོབ༌བ༌ལ༌ སྐྱོདས༌།\" ཏེ༌ སྡིག༌ཅན༌གུན༌ནི༌ ཕྲོ༌ནེ༌ ངའ༌ ཚང༌མའེ༌སང༌ ཐུ༌ཤོག༌པོ༌ ཨིན༌པིན༌།"]], [["ཨིན༌ནའང༌ མ༌ཤི༌ཀ༌ ཡེ༌ཤུའི༌ ཁོང༌རང༌ངི༌ ཟོད༌སེམས༌ ཆེན༌མོའེ༌ སྤེ༌ཞིག༌གི༌ ཚུལ༌ལ༌ ངའ༌, སྡིག༌ཅན༌ ཐུ༌ཤོག༌པོ༌ ཀོལ༌ལ༌ ཛད༌ཅེས༌སི༌ ཕིའ༌ དཀོན༌མཆོག༌གི༌ ངའེ༌ཀ༌ སྙིང༌རྗེ༌ སྐྱེའ༌ ཛདས༌། ཏེ༌ སྤེ༌བོའེ༌ ཡེ༌ཤུའི༌ཀ༌ ཏད༌པ༌ ཅོ༌ན༌, ཐའ༌མེད༌པའེ༌ མི༌ཚེ༌ ཐོབ༌ཐུབ༌ཅེས༌པོ༌ ཞན༌མ༌གུན༌ལ༌ ཧ༌གོ༌ཐུབ༌ཨིན༌།"]], [["ཁོང༌ ནི༌ ཐའ༌མེད༌པའེ༌ གྱལ༌པོ༌, ཇལ༌ མ༌ཇལ༌ཁན༌, མ༌ནེ༌ མི༌ཀྲོངས༌ཁན༌, ཡང༌ ཁོང༌རང༌ ཅིག༌པོ༌ དཀོན༌མཆོག༌ ཞུགས༌ཏེ༌ ཨིན༌ནོག༌། ཁོང༌ང༌ རྩི༌ཝ༌ དང༌ སྤལ༌ གུན༌, ཏུས༌གྱུན༌ནེ༌གྱུན༌ ཐོབ༌ཤིག༌། ཨ༌མེན༌།"]], [["1:18 ནེ༌ 20"], ["ངའེ༌ བུ༌ཚ༌ ཏི༌མོ༌ཐི༌, ཁྱོ༌རང༌ངི༌ སྐོར༌ལ༌ སྔུན༌ལ༌ ལུང༌སྟན༌ ཤད༌ཁན༌ ནང༌ཞིན༌, ངའེ༌ འི༌ ལབ༌ཞ༌གུན༌ ཁྱོ༌རང༌ང༌ ཏང༌ངད༌། འི༌ ལབ༌ཞ༌གུན༌ནི༌, ཁྱོ༌རང༌ང༌ གཙོ༌བོའེ༌ མག༌ཐབས༌སི༌ ནང༌ང༌ གྱལ༌ཁའ༌ ཐོབ༌ཅེས༌ལ༌ རོགས༌ ཐོབ༌ཤིག༌།"]], [["མ༌ཤི༌ཀའེ༌ ནང༌ང༌ ཁྱོ༌རང༌ངི༌ ཏད༌པ༌བོ༌ སྟན༌པོ༌ ཐམས༌ཏེ༌ དུག༌, ཡང༌ ཁྱོ༌རང༌ངི༌ སེམས༌ ནོངས༌མེད༌ བོར༌, ཅིའ༌ཟེར༌ན༌ མི༌ ཁ༌ཅིག༌གི༌ འི༌ ལབ༌ཞ༌བོ༌ ཕངས༌ པ༌སང༌, ཁོང༌གུན༌ནི༌ ཏད༌པ༌བོ༌ ཁྲེས༌སྟོར༌ སོང༌ཏེ༌ ཨིན༌ནོག༌།"]], [["ཧེ༌མི༌ན༌ཡུས༌ དང༌ ཨ༌ལེག༌ཟན༌དེར༌ ཉིས༌ཀོ༌, ཏེ༌བོའེ༌ སྤེ༌ཞིག༌ ཨིན༌ནོག༌། ཁོང༌གུན༌ལ༌ དཀོན༌མཆོག༌ག༌ དད༌ལོག༌ མི༌ཅོ༌ཅེས༌པོ༌ ཧ༌གོ༌ཅེས༌སི༌ ཕིའ༌, ངའེ༌ ཁོང༌གུན༌ ཆོས༌ཚོགས༌སི༌ ཕྲོ༌ནེ༌ ཕིངས༌ཏེ༌ ཤེ༌ཏན༌ནི༌ ལག༌ག༌ སྟད༌པིན༌།"]]], [[["2:1 ནེ༌ 8"], ["ཚང༌མའེ༌སང༌ སྔུན༌ལ༌, མི༌ཚང༌མའེ༌ ཕིའ༌ མོས༌ལམ༌ ཞུ༌ཅེས༌ལ༌ ངའེ༌ ཏད༌པ༌ཅན༌ ཚང༌མ༌ལ༌ མ༌སྲན༌ཏྲེ༌ སྤོས༌པ༌ ཏང༌ངད༌; མོས༌ལམ༌མི༌ ནང༌ང༌ དཀོན༌མཆོག༌ག༌ ཁོང༌གུན༌ལ༌ རོགས༌ ཛད༌ ཟེར༌ཅེས༌, ཁོང༌གུན༌ནི༌ ཏོན༌ལ༌ ཞུ༌ཝ༌ ཕུལ༌ཅེས༌ དང༌ ཐུག༌རྗེ༌ཆེ༌ ཞུས༌ཅེས༌ གུན༌ ཡོང༌གོས༌།"]], [["ཏེན༌ན༌ ཙོགས༌ལ༌, དཀོན༌མཆོག༌གི༌ སྕོད༌ལམ༌ དང༌ དམ༌པའེ༌ ལམ༌མི༌ཀ༌ གྲུལ༌ཨིན༌ ང༌དང༌གུན༌ ཞི༌དེ༌ དང༌ ཁམ༌ཟང༌ངི༌ མི༌ཚེ༌, ཕུད༌ ཉན༌ཅེས༌ལ༌ གྱལ༌པོ༌ དང༌ ཝང༌ ཡོད༌ཁན༌ ཚང༌མའེ༌ ཕིའ༌ མོས༌ལམ༌ ཕུལ༌ཤིག༌།"]], [["འི༌ཙོགས༌ལ༌ མོས༌ལམ༌ ཕུལ༌ཅེས༌པོ༌, གྱལ༌ལ༌ཞིག༌ ཨིན༌ནོག༌, ཡང༌ ང༌དང༌གུན༌ནི༌ སྐྱབ༌གོན༌ དཀོན༌མཆོག༌ ཐུགས༌ཐད༌ད༌ནོག༌།"]], [["མི༌ཚང༌མ༌ སྐྱོབ༌ཅེས༌ དང༌ དཀོན༌མཆོག༌གི༌ དེན༌བ༌ ཤེ༌ཤེས༌པོ༌ ཁོང༌ངི༌ ཐུགས༌དོད༌ ཨིན༌ནོག༌།"]], [["དཀོན༌མཆོག༌ ཅིག༌ཅིག༌ ཞུགས༌ཏེ༌ ཨིན༌, ཡང༌ དཀོན༌མཆོག༌ དང༌ མི༌ཚང༌མའེ༌ བར༌ལ༌ བར༌མི༌ ཅིག༌པོ༌ ནི༌ མ༌ཤི༌ཀ༌ ཡེ༌ཤུ༌, མི༌བོ༌ ཞུགས༌ཏེ༌ ཨིན༌ནོག༌།"]], [["ཚང༌མའེ༌ ཕིའ༌ ཐར༌ལམ༌ ཉོའ༌ ཛད༌ཅེས༌ལ༌ ཁོང༌ངི༌ ཁོང༌རང༌ངི༌ མི༌ཚེ༌བོ༌ ཕུལ༌ལ༌ ཛདས༌། འི༌བོ༌ ནི༌ དཀོན༌མཆོག༌གི༌ ཇིག༌རྟེན༌ནི༌ མི༌གུན༌ལ༌ ཁོང༌རང༌ངི༌ ལྡམ༌མ༌ ཛད༌ཁན༌ནི༌ ཏུས༌པོའེ༌ཀ༌ སལ༌ལ༌ ཛད༌ཁན༌ནི༌ ལོན༌བོ༌ ཨིན༌ནོག༌།"]], [["ཡ༌ཧུ༌དཱ༌པ༌ མན༌ཁན༌གུན༌ལ༌ ཏད༌པ༌ དང༌ དེན༌བའེ༌ སྐོར༌ལ༌ འི༌ ལོན༌གུན༌ ཤད༌ཁན༌ དང༌ སྐུ༌ཚབས༌ལ༌ ང༌ ལྡམ༌མ༌ ཛདས༌། ངའེ༌ ཟུན༌ ཏང༌ང༌མེད༌ དེན༌བ༌ ཟེར༌རད༌།"]], [["ངའེ༌ དོད༌པ༌བོ༌ ནི༌ ཆོས༌ ཅོ༌སའི༌ ནས༌ས༌ ཚང༌མའེ༌ ནང༌ང༌ མ༌ཤི༌ཀ༌པ༌གུན༌ནི༌ སྲོ༌ ཡ༌ ཛིང༌མོ༌ མེད༌ཁན༌ནི༌ དམ༌པའེ༌ ལག༌པ༌གུན༌ སྟགས༌ཏེ༌ དཀོན༌མཆོག༌ག༌ མོས༌ལམ༌ ཕུལ༌གོས༌ཅེས༌པོ༌ ཨིན༌།"]], [["2:9 ནེ༌ 15"], ["ཏེན༌ན༌དང༌ ཙོགས༌ལ༌, བུ༌མོ༌གུན༌ནི༌ ཚུལ༌ཅན༌ནི༌ ཀོས༌ལག༌ གོན༌གོ༌ཤེས༌པོ༌ ངའེ༌ དོད༌པ༌ ཨིན༌། སྲ༌གུན༌ ལྡམ༌ ཚུལ༌ ཡ༌ སེར༌ དང༌ མུ༌ཏིག༌ ཏག༌ཅེས༌ ཡ༌ རིན༌ཅན༌ནི༌ ཀོས༌ལག༌ གུན༌ གོན༌ཏེ༌ ཁོ༌རང༌གུན༌ ཆོགས༌ལ༌ མི༌གུན༌ནི༌ སྣང༌ང༌ ཁྱོང༌ མ༌གོས༌།"]], [["ཨིན༌ནའང༌ རང༌ ལས༌ ཟང༌པོའེ༌ ཐོག༌ནེ༌ ཟབ༌གོ༌ཤེས༌ ཨིན༌ནོག༌, ཀ༌ཟུག༌ དཀོན༌མཆོག༌ག༌ ཇིགས༌ཏེ༌ གྲུལ༌ཁན༌ནི༌ བུ༌མོ༌གུན༌ལ༌ འོས༌པ༌ ཨིན༌།"]], [["བུ༌མོ༌གུན༌ནི༌ ཅུབ༌ཅད༌ཏེ༌ ཆོས༌ཚོགས༌སི༌ འུ༌སྐྱོང༌གུན༌ནི༌ ཡོག༌ག༌ དུགས༌ཏེ༌ ཆོས༌ཤད༌ཁན༌གུན༌, བྱང༌གོ༌ཤེས༌ ཨིན༌ནོག༌།"]], [["ངའེ༌ བུ༌མོ༌གུན༌ལ༌ བུ༌ཚའ༌ ལབ༌ཅེས༌ ཡ༌ བུ༌ཚའེ༌ཀ༌ ཝང༌གུན༌ ཅོ༌ མི༌ཅུག༌། ཁོང༌གུན༌ནི༌ ཅུབ༌ཅད༌ཏེ༌ ཉན༌གོས༌།"]], [["ཅིའ༌ཟེར༌ན༌ དཀོན༌མཆོག༌གི༌ ཧ༌ཝའེ༌ སང༌ སྔུན༌ལ༌, ཨ༌དཱམ༌"], ["ཅོའ༌ ཛད༌ཏེ༌ ཨིན༌པིན༌།"]], [["ཡང༌ གོབ༌སྐོར༌རི༌ ནང༌ང༌ ཡོང༌ཁན༌བོ༌ ཨ༌དཱམ༌ མན༌པ༌ ཧ༌ཝ༌ ཨིན༌ནོག༌ ཀ༌བོའ༌ ཤེ༌ཏན༌ནི༌ གོབ༌སྐོར༌ཏེ༌ སྡིག༌ཅན༌ གྱུར༌ཅུགས༌།"]], [["བུ༌མོ༌གུན༌ནི༌ དཀོན༌མཆོག༌གི༌ ནང༌ང༌ ཏད༌པ༌, ཅིག༌ དང༌ ཅིག༌གི༌ ནང༌ང༌ ཅེས༌པ༌, དམ༌པ༌, ཚུམས༌པའེ༌ མི༌ཚེ༌ ཕུད༌ཅེས༌ ཡང༌ ཕྲུ༌གུ༌ ཇོར༌ཅེས༌ གྱུད༌ཏེ༌ སྐྱོབ༌བ༌ ཛད༌ཨིན༌།"]]], [[["3:1 ནེ༌ 13"], ["ངོས༌པོའ༌ འི༌ ཞལ༌ཏ༌གུན༌ དེན༌བ༌ ཨིན༌ནོག༌, \"གལ༌ཏེས༌ སུ༌ཞིག༌ག༌ ཆོས༌ཚོགས༌སི༌ འུ༌སྐྱོང༌ ཅོ༌ཅེས༌སི༌ དོད༌པ༌ ཡོད༌ན༌, ཁོའ༌ དོད༌པ༌ ཡོད༌ཁན༌ནི༌ ལས༌པོ༌ རྩི༌ཝ༌ཅན༌ཞིག༌ ཨིན༌ནོག༌།\""]], [["ཆོས༌ཚོགས༌སི༌ འུ༌སྐྱོང༌ ནི༌, སྐྱོན༌མེད༌ཁན༌, ཁོ༌རང༌ངི༌ ན༌མ༌ ཉམ༌པོ༌ ཨིད༌ཤེས༌ཅན༌, སམ༌བ༌ཅན༌, རང༌སེམས༌ ཅུན༌ཉན༌ཁན༌ དང༌, རྩི༌ཝ༌ཅན༌, བེས༌པ༌གུན༌ལ༌ ཁང༌པའེ༌ ནང༌ང༌ གའ༌སུས༌ ཞུ༌ཁན༌, ལབ༌ ཉན༌ཅེས༌སི༌ ཁྱུད༌,"]], [["མངས༌ཏེའང༌ མང༌པོ༌ ཆང༌ མ༌ཐུང༌ཁན༌, ནོད༌པ༌ མ༌སྐྱལ༌ཁན༌, ཞན༌མ༌གུན༌ ཉམ༌པོ༌ བོལ༌མོ༌, ཛིང༌མོ༌ མ༌ཏང༌ཁན༌, ཡང༌ པེ༌ནེ༌ མང༌པོའེ༌ དོད༌པ༌ མེད༌ཁན༌ནི༌ མི༌ཞིག༌ ཡོང༌གོས༌།"]], [["ཁོའེ༌ ཁོ༌རང༌ངི༌ ནང༌ཚངས༌ལ༌ གོ༌ཁྲིད༌ དང༌ ལྟ༌སྟོག༌ གྱལ༌ལ༌ ཅོས༌ཏེ༌ ཁོའེ༌ ཕྲུ༌གུ༌གུན༌ རྩི༌ཝ༌ ཅོ༌ཁན༌ དང༌ ཁའ༌ཉན༌ཁན༌ རིག༌ ཡོང༌གོས༌།"]], [["གལ༌ཏེས༌ མི༌ཞིག༌ག༌ ཁོ༌རང༌ངི༌ ནང༌ཚངས༌སི༌ གོ༌ཁྲིད༌ དང༌ ལྟ༌སྟོག༌ ཅོ༌ མ༌ཉན༌ན༌, ཏེ༌ནེ༌ ཀ༌ཟུག༌གི༌ ཁོའ༌ དཀོན༌མཆོག༌གི༌ ཆོས༌ཚོགས༌སི༌ གོ༌ཁྲིད༌ དང༌ ལྟ༌སྟོག༌ ཅོ༌ཉན༌ཨིན༌?"]], [["འུ༌སྐྱོང༌བོ༌, ཏད༌པ༌ ཅོ༌ཁན༌ སོ༌མ༌ཞིག༌ ཡོང༌ མ༌གོས༌, ཅིའ༌ཟེར༌ན༌ ཁོའེ༌ ནང༌ང༌ ཕོ༌སོ༌ ཡོང༌སྲིད༌ཅེས༌ ཨིན༌ནོག༌ ཀ༌བོའེ༌ ཁོ༌, ཤེ༌ཏན༌ལ༌ ཕོག༌ཁན༌ནི༌ ཁྲིམས༌ཅད༌ ཙོགས༌སི༌ ནང༌ང༌ གྱེལ༌ཅུག༌ཨིན༌།"]], [["ཁྲེལ༌བ༌ སོང༌ཏེ༌ ཤེ༌ཏན༌ནི༌ ཅུས༌ངན༌ནི༌ ནང༌ང༌ མི༌གྱེལ༌ཅེས༌སི༌ ཕིའ༌, ཁོ༌ ཏད༌པ༌ མེད༌ཁན༌གུན༌ནིའང༌ རྩི༌ཝ༌ ཅོ༌ཁན༌ནི༌ མི༌ཞིག༌ ཡོང༌གོས༌།"]], [["ཏེན༌ན༌ ཙོགས༌ལ༌, ཆོས༌ཚོགས༌སི༌ ཞབ༌སྟོག༌པ༌ སྐོའ༌ ཛད༌ཁན༌གུན༌ནའང༌ རྩི༌ཝ༌ཅན༌ ཡོང༌གོས༌, དུན༌ལ༌ ཟང༌པོ༌ གྱབ༌ནེ༌ ངན༌པ༌ ཅོ༌ཁན༌, ཆང༌ མང༌པོ༌ ཐུང༌ཁན༌ ཡང༌ པེ༌ནེ༌ ཐོག༌ནེ༌ ནབས༌ཤན༌ ཡོང༌ མ༌གོས༌།"]], [["ཁོང༌གུན༌ནི༌ སེམས༌སི༌ ནང༌ང༌ ནོངས༌ མེད༌པ༌ ཏད༌པའེ༌ ཁག༌ཅན༌ དྲང༌པོ༌གུན༌ལ༌ སྟན༌པོ༌ ཐམས༌ཏེ༌ དུག༌གོས༌།"]], [["ཞབ༌སྟོག༌པ༌ཞིག༌ སྐོའི༌ སང༌ སྔུན༌ལ༌ ཁོང༌གུན༌ནི༌ སྕོད༌པ༌གུན༌ལ༌ ཞིབ༌སལ༌ ཅོས༌ཏེ༌ ལྟ༌གོས༌། གལ༌ཏེས༌ ཁོང༌གུན༌ སྐྱོན༌མེད༌ཁན༌ཞིག༌ ཐོང༌ན༌, ཁོང༌གུན༌ལ༌ ཞབ༌སྟོག༌པའེ༌ ཚུལ༌ལ༌ ཞབ༌སྟོག༌ ཞུ༌ཅུག༌ཤིག༌།"]], [["ཏེན༌ན༌ ཙོགས༌ལ༌ ཆོས༌ཚོགས༌སི༌ ཞབ༌སྟོག༌པ༌གུན༌ནི༌ ན༌མ༌གུན༌ནའང༌ ཞན༌མའེ༌ རྩི༌ཝ༌ ཡོད༌ཁན༌ནི༌ བུ༌མོ༌ རིག༌ ཡོང༌གོས༌, ཡང༌ ཞན༌མ༌གུན༌ནི༌ སྕོད༌པའེ༌ སྐོར༌ལ༌ ངན༌པ༌ ཟེར༌ མ༌གོས༌། ཁོང༌གུན༌ནི༌ རང༌སེམས༌ ཅུན༌ཏེ༌, ཡང༌ ལས༌ ཅོ༌ཁན༌ ཚང༌མའེ༌ ནང༌ང༌ ཨིད༌ཤེས༌ཅན༌ ཡོང༌གོས༌།"]], [["ཞབ༌སྟོག༌པ༌ རང༌ངི༌ ན༌མ༌ ཉམ༌པོ༌ ཨིད༌ཤེས༌ཅན༌ ཡོང༌གོས༌, ཡང༌ ཁོའེ༌ ཁོ༌རང༌ངི༌ ཕྲུ༌གུ༌ དང༌ ཁང༌པའེ༌ ནང༌ང༌ དུག༌ཁན༌ ཚང༌མ༌ལ༌ གྱལ༌ལ༌ ཅོས༌ཏེ༌ ལྟ༌སྟོག༌ ཅོ༌གོས༌།"]], [["གྱལ༌ལ༌ ཅོས༌ཏེ༌ ཞབ༌སྟོག༌ ཞུ༌ཁན༌གུན༌ལ༌, ཞན༌མ༌གུན༌ནི༌ ཀ༌ནེ༌ རྩི༌ཝ༌ ཐོབས༌ཏེ༌ མང༌ང༌ ཧམ༌པ༌ ཉམ༌པོ༌ ཞན༌མ༌གུན༌ལ༌ མ༌ཤི༌ཀ༌ ཡེ༌ཤུའི༌ སྐོར༌ལ༌ ཤད༌ཐུབ༌ཨིན༌།"]], [["3:14 ནེ༌ 16"], ["ཞན༌ ང༌ ཁྱོ༌རང༌ ཉམ༌པོ༌ གྱོགས༌པ༌ ཐུག༌ཅེས༌སི༌ རེ༌ཝ༌ ཅོའད༌, ཨིན༌ནའང༌ གལ༌ཏེས༌ ངའ༌ ཡོང༌ཅེས༌ལ༌ གོར༌ན༌, ཀ༌ཟུག༌གི༌ མི༌ཞིག༌ དཀོན༌མཆོག༌གི༌ ནང༌ཚངས༌སི༌ ཕྲོའ༌ དུག༌གོ༌ཤེས༌པོ༌, ཁྱོ༌རང༌ང༌ གྱུས༌ ཆ༌ཅེས༌ལ༌ འི༌ ལབ༌ཞ༌གུན༌ བྲིའད༌། ཏེ༌ ནང༌ཚངས༌པོ༌ ནི༌ དཀོན༌མཆོག༌ སོན༌པོའེ༌ ཆོས༌ཚོགས༌པོ༌ ཨིན༌ནོག༌, ཀ༌བོ༌ དཀོན༌མཆོག༌གི༌ བཀའ༌ དྲང༌པོའེ༌ ཀ༌ཝ༌ དང༌ མག༌ལྡན༌ ཨིན༌།"]], [["3:14 ནེ༌ 16"], ["ཞན༌ ང༌ ཁྱོ༌རང༌ ཉམ༌པོ༌ གྱོགས༌པ༌ ཐུག༌ཅེས༌སི༌ རེ༌ཝ༌ ཅོའད༌, ཨིན༌ནའང༌ གལ༌ཏེས༌ ངའ༌ ཡོང༌ཅེས༌ལ༌ གོར༌ན༌, ཀ༌ཟུག༌གི༌ མི༌ཞིག༌ དཀོན༌མཆོག༌གི༌ ནང༌ཚངས༌སི༌ ཕྲོའ༌ དུག༌གོ༌ཤེས༌པོ༌, ཁྱོ༌རང༌ང༌ གྱུས༌ ཆ༌ཅེས༌ལ༌ འི༌ ལབ༌ཞ༌གུན༌ བྲིའད༌། ཏེ༌ ནང༌ཚངས༌པོ༌ ནི༌ དཀོན༌མཆོག༌ སོན༌པོའེ༌ ཆོས༌ཚོགས༌པོ༌ ཨིན༌ནོག༌, ཀ༌བོ༌ དཀོན༌མཆོག༌གི༌ བཀའ༌ དྲང༌པོའེ༌ ཀ༌ཝ༌ དང༌ མག༌ལྡན༌ ཨིན༌།"]], [["ཐེ༌ཚོམས༌ མེད༌པ༌ འི༌བོ༌ ནི༌, ང༌དང༌གུན༌ནི༌ ཏད༌པའེ༌ སང༌ཝ༌ ཆེ༌ཤོག༌པོ༌ ཨིན༌ནོག༌།"], ["མ༌ཤི༌ཀ༌ མིའི༌ ཟོབ༌སྟའེ༌ ནང༌ང༌ སྔོན༌ཏེ༌"], ["ཁོང༌ དཀོན༌མཆོག༌གི༌ སྲས༌ ཨིན༌ཁན༌བོ༌ དམ༌པའེ༌ ཐུག༌ཉིད༌དི༌ ལྟན༌ཏེ༌,"], ["ཕོ༌ཉ༌གུན༌ནི༌ ཇལ༌།"], ["ཡང༌ གྱལ༌ཁམས༌གུན༌ནི༌ ནང༌ང༌ ཤད༌ཏེ༌"], ["ཇིག༌རྟེན༌ གང༌པོའེ༌ ནང༌ང༌ མི༌ མང༌པོ༌ཞིག༌གི༌ ཁོང༌ང༌ ཏད༌པ༌ ཅོས༌།"], ["ཡང༌ ནམ༌ཁའེ༌ ནང༌ང༌ ཟིར༌རྗིད༌ ཉམ༌པོ༌ ཁྱེར༌ར༌ ཛད༌ཏེ༌ ཨིན༌།"]]], [[["4:1 ནེ༌ 5"], ["དམ༌པའེ༌ ཐུག༌ཉིད༌དི༌ སལ༌པོ༌ ཅོས༌ཏེ༌ མོལ༌ཏེ༌ དུག༌, ཐའ༌མའེ༌ ཏུས༌ལ༌ ཏད༌པ༌ ཅོ༌ཁན༌ ཁ༌ཅིག༌གི༌ ཁོ༌རང༌གུན༌ནི༌ ཏད༌པ༌ སྤངས༌ཏེ༌ གོབ༌སྐོར༌ ཏང༌ཁན༌ནི༌ སེམས༌ཉིད༌ དང༌ རྡུད༌དི༌ ལབ༌ཞ༌གུན༌ནི༌ གྱབ༌ནེ༌ བྲངས༌ཏེ༌ ཆེན༌།"]], [["ཏེ༌ ལབ༌ཞ༌གུན༌ ཁ༌ཆོས༌ ཅོ༌ཁན༌ དང༌ ཟུན༌ཇན༌ གུན༌ནི༌ ཀ༌ནེ༌ ཡོང༌ང༌ནོག༌, ཀ༌གུན༌ནི༌ སེམས༌པོ༌ ཤི༌ཏེ༌ ཨིན༌ པ༌སང༌, ཁོང༌གུན༌ནི༌ སྡིག༌པ༌གུན༌ལ༌ སྐྱོན༌རྗོད༌ ཅོའ༌ མ༌ནོག༌།"]], [["ཏེ༌གུན༌ནི༌ ཏད༌པ༌ཅན༌གུན༌ལ༌ བག༌སྟོན༌ ཅོ༌ཅེས༌ དང༌ ཁར༌ཇི༌ རིགས༌ ཁ༌ཅིག༌ ཟའ༌ མི༌ཆོགས༌ ཟེར༌ར༌ནོག༌། ཨིན༌ནའང༌ དཀོན༌མཆོག༌གི༌ དེན༌བ༌ ཤེས༌ཏེ༌ ཏད༌པ༌ ཅོ༌ཁན༌གུན༌ལ༌ ཁོང༌ངི༌ ཟའ༌ཅེས༌སི༌ རིགས༌ ཚང༌མ༌ ཐུག༌རྗེ༌ཆེ༌ ཉམ༌པོ༌, ཟའ༌ལ༌ ཅོའ༌ ཛད༌ཏེ༌ ཨིན༌ནོག༌།"]], [["དཀོན༌མཆོག༌གི༌ ཅོའ༌ ཛད༌ཁན༌ ཚང༌མ༌ ཟང༌པོ༌ ཨིན༌ པ༌སང༌, ང༌དང༌གུན༌ནི༌ ཏེ༌གུན༌ ཅིག༌གའང༌ ཕང༌ མ༌ཕང༌ང༌ ཐུག༌རྗེ༌ཆེ༌ ཉམ༌པོ༌ ལེན༌གོས༌།"]], [["ཅིའ༌ཟེར༌ན༌ དཀོན༌མཆོག༌གི༌ བཀའ༌ དང༌ ང༌དང༌གུན༌ནི༌ ཁོང༌ང༌ ཐུག༌རྗེ༌ཆེའེ༌ མོས༌ལམ༌མི༌ ཞས༌ཏེ༌ ཏེ༌གུན༌ རྩང༌མ༌ ཅོའ༌ ཛད༌ཏེ༌ ཨིན༌ནོག༌།"]], [["4:6 ནེ༌ 16"], ["ཏི༌མོ༌ཐི༌ གལ༌ཏེས༌ ཁྱོ༌རང༌ངི༌ སྤུན༌གུན༌ལ༌ ཏེ༌གུན༌ནི༌ སྐོར༌ལ༌ ཧ༌གོ༌ཅུག༌ན༌, ཁྱོ༌རང༌ མ༌ཤི༌ཀ༌ ཡེ༌ཤུའི༌ ཞབ༌སྟོག༌པ༌ འོས༌པ༌ཅན༌ཞིག༌ གྱུར༌ཨིན༌, ཀ༌བོ༌ ཁྱོ༌རང༌ངི༌ མི༌ཚེའེ༌ ནང༌ང༌ ཏད༌པའེ༌ དེན༌བ༌གུན༌ ལོབས༌ཏེ༌, ལབ༌ཞ༌ ཟང༌པོའེ༌ གྱབ༌ནེ༌ གྲུལ༌ཅེས༌པོའེ༌, ཤེད༌ཅན༌ གྱུར༌ཏེ༌ ཨིན༌།"]], [["རིན༌ མེད༌ཁན༌ དང༌ དེན༌བ༌ མན༌ཁན༌ནི༌ ཅོས༌མའི༌ རུངས༌གུན༌ནི༌ སྐོར༌ལ༌ ཛིང༌མོ༌ ཏང༌ཨིན༌, ཁྱོ༌རང༌ངི༌ ཏུས༌ ཙ༌པིག༌གའང༌ གོད༌ལ༌ མ༌ཏང༌ང༌, དཀོན༌མཆོག༌གི༌ སྕོད༌ལམ༌མི༌ ནང༌ང༌ རང༌ངི༌ མི༌ཚེ༌བོ༌ མང༌ང༌ ཡར༌གྱས༌ ཆ༌ཅུག༌ཨིན༌ ཕུད༌།"]], [["ཁྱོ༌རང༌ང༌ འི༌ ཟེར༌ལོ༌བོ༌ གྱུས༌ཡོད༌ཏེ༌ ཨིན༌ནོག༌།"], ["\"རྩལ༌ཡངས༌ རྩེས༌ཏེ༌ ཟུགས༌པོའ༌ ཡར༌གྱས༌ ཅོ༌ཅེས༌པོའེ༌,"], ["ཕན༌ཐོགས༌ ཙ༌པིག༌ ཡོད༌ཏེ༌ ཨིན༌ནོག༌།"], ["ཨིན༌ནའང༌ ཏེ༌སང༌ མང༌ང༌ ཕན༌ཐོགས༌ ནི༌,"], ["དཀོན༌མཆོག༌གི༌ སྕོད༌ལམ༌མི༌ ནང༌ང༌ ཡར༌གྱས༌ ཅོ༌ཅེས༌པོ༌ ཨིན༌ནོག༌།"], ["ཅིའ༌ཟེར༌ན༌ ཏེ༌བོའེ༌ ང༌དང༌གུན༌ལ༌ འི༌ མི༌ཚེ༌ དང༌ ཤི༌ཏེ༌ སྟིང༌ནེ༌"], ["ཐོབ༌ཅེས༌ཅན༌ནི༌ མི༌ཚེ༌ ཉིས༌ཀོའེ༌ ཕིའ༌ ཕན༌ཐོགས༌ ཅོའ༌ནོག༌།\""]], [["ཏེ༌ ཟེར༌ལོ༌བོ༌ ཨིད༌ཤེས༌ཅན༌ ཨིན༌ནོག༌, ཡང༌ ཚང༌མའེ༌ ཐེ༌ཚོམས༌ མེད༌ད༌, ཏད༌པ༌ ཅོ༌གོ༌ཤེས༌ ཨིན༌ནོག༌།"]], [["ཏེན༌ན༌བོའེ༌ཕིའ༌ ང༌དང༌གུན༌ནི༌ རྩོན༌གྲུས༌ ཅོས༌ཏེ༌ བར༌དོ༌ ཁུར༌ར༌ནོག༌, ཅིའ༌ཟེར༌ན༌ ང༌དང༌གུན༌ནི༌ རེ༌ཝ༌བོ༌ ནི༌, སོན༌པོ༌ དཀོན༌མཆོག༌གི༌ ནང༌ང༌ ཡོད༌ཏེ༌ ཨིན༌ནོག༌, ཀ༌བོ༌ མི༌ཚང༌མ༌ དང༌ མིག༌སལ༌ལི༌ ཏད༌པ༌ཅན༌གུན༌ སྐྱོབ༌ཁན༌བོ༌ ཞུགས༌ཏེ༌ ཨིན༌།"]], [["ཁོང༌གུན༌ལ༌ འི༌ ལབ༌ཞ༌གུན༌ ལོབ༌, ཡང༌ ཏེ༌གུན༌ནི༌ཀ༌ ལག༌ལེན༌ ཅོ༌ཅེས༌སི༌ བཀའ༌ ཏོང༌།"]], [["ཁྱོ༌རང༌, ཏད༌པ༌ཅན༌གུན༌ནི༌ ཕིའ༌ སྤེ༌ར༌ ཏང༌ཅེས༌, མི༌ཚེ༌ ཕུད༌ཅེས༌, ཅམས༌པ༌ ཅོ༌ཅེས༌, ཏད༌པ༌ ཡང༌ རྩང༌མའེ༌ ཐོག༌ནེ༌ སྤེ༌ཞིག༌ག༌ གྱུར༌། གལ༌ཏེས༌ ཏེ༌ཟུག༌ ཅོ༌ན༌ ཞུན༌ནུ༌ ཨིན༌ནོག༌ སམས༌ཏེ༌ ཁོ༌རང༌ང༌ རྩི༌ཝ༌ མི༌ཅོ༌ཅེས༌སི༌ ནང༌ང༌ སྒག༌ཞའ༌ ཏང༌ཨིན༌།"]], [["ང༌ ཡོང༌ཡོང༌ ཚག༌པ༌, ཁྱོ༌རང༌ངི༌ ཏུས༌ མང༌ཆེའ༌ ཆོས༌ཚོགས༌སི༌ དུན༌ལ༌ དམ༌པའེ༌ སུང༌རབས༌ སིལ༌ཅེས༌ ཡང༌ ཆོས༌ཤད༌ཅེས༌ དང༌ དཀོན༌མཆོག༌གི༌ དེན༌བའེ༌ སྐོར༌ལ༌ ལབ༌ཅེས༌སི༌ ནང༌ང༌ ཕུད༌།"]], [["ཁྱོ༌རང༌ང༌ དཀོན༌མཆོག༌གི༌ སལ༌ཁན༌ནི༌ ཁྱུད༌པོ༌ གོད༌ལ༌ ཆ༌ མ༌ཅུག༌, ཀ༌བོ༌ ཁྱོ༌རང༌ང༌ ཆོས༌ཚོགས༌སི༌ འུ༌སྐྱོང༌གུན༌ནི༌ ཁྱོ༌རང༌ངི༌ཀ༌ ཁོང༌རང༌གུན༌ནི༌ ཆག༌གུན༌ བོར༌ཏེ༌, ཁྱོ༌རང༌ངི༌ སྐོར༌ལ༌ ལུང༌སྟན༌གུན༌ སལ༌ ཟ༌ནེ༌ ཐོབ༌།"]], [["ངའེ༌ ལབ༌ཞ༌གུན༌ལ༌ སྣང༌ང༌ བོར༌ཏེ༌, སྙིང༌ གང༌པོ༌ ཉམ༌པོ༌ ལག༌ལེན༌ ཅོས༌, ཏེ༌ནེ༌ མི༌ཚང༌མའེ༌ ཁྱོ༌རང༌ སེམས༌ཉིད༌དི༌ ཐོག༌ནེ༌ ཡར༌གྱས༌ ཆའ༌ཁན༌བོ༌, ཐོང༌ ཐུབ༌ཨིན༌།"]], [["ཁྱོ༌རང༌ངི༌ མི༌ཚེ༌ ཕུད༌ཅེས༌ ཡང༌ ཁྱོ༌རང༌ངི༌ ལབ༌ཞ༌གུན༌ལ༌ སྟག༌ཅད༌ ཅོས༌, ཏུས༌གྱུན༌ ཏེ༌ཙོགས༌ ཅོ༌ཨིན༌ དུག༌ཤིག༌། གལ༌ཏེས༌ ཏེ༌ཟུག༌ ཅོ༌ན༌, རང༌ངི༌ མི༌ཚེ༌ དང༌ ཁྱོ༌རང༌ངི༌ ལབ༌ཞ༌ ཉན༌ཁན༌གུན༌ནི༌ མི༌ཚེའང༌ སྐྱོབ༌ཨིན༌།"]]], [[["5:1 ནེ༌ 16"], ["རང༌ངི༌ སང༌ ཆི༌མི༌ཞིག༌ག༌ ཁའ༌སྐྱེས༌ཏེ༌ སྤེ༌ར༌ མ༌ཏང༌ང༌, ཁོའ༌ རང༌ངི༌ ཨ༌བ༌ ཙོགས༌ སམས༌ཏེ༌ དེན༌བའེ༌ ལམ༌མི༌ཀ༌ གྲུལ༌ཅེས༌ལ༌ སྤོས༌པ༌ ཏོང༌, ཡང༌ ཞོན༌ནུ༌གུན༌ལ༌ རང༌ངི༌ ནོ༌ ཙོགས༌ སོམ༌།"]], [["ཏེན༌ན༌ ཙོགས༌ལ༌ བུ༌མོ༌ ཆི༌མི༌གུན༌ལ༌ ཁྱོ༌རང༌ངི༌ ཨ༌མ༌ ཡང༌ བུ༌མོ༌ ན༌ཆུང༌གུན༌ལ༌ སེམས༌ རྩང༌མ༌ ཉམ༌པོ༌ རང༌ངི༌ སྲིང༌མོ༌ ཙོགས༌ སོམ༌།"]], [["ཨ༌ནེ༌ མ༌རང༌མོ༌ ལྟ༌སྟོག༌ ཅོ༌ཁན༌ མེད༌ཁན༌གུན༌ལ༌, ལྟ༌སྟོག༌ ཅོས༌ཏེ༌ རྩི༌ཝ༌ ཏོང༌།"]], [["ཨིན༌ནའང༌ གལ༌ཏེས༌ ཏེ༌ ཨ༌ནེ༌ མ༌རང༌མོ༌བོའ༌ ཕྲུ༌གུ༌, ཡ༌ ཚ༌འོ༌, ཚ༌མོ༌ ཡོད༌ན༌, ཏེ༌གུན༌ནི༌ རང༌ངི༌ ནང༌མི༌གུན༌ལ༌ ལྟ༌སྟོག༌ ཅོས༌ཏེ༌ གོ༌མ༌ ཁོ༌རང༌གུན༌ནི༌ ཏད༌པ༌བོ༌ ལག༌ལེན༌ནི༌ ནང༌ང༌ ཁྱོང༌ གོ༌ཤེས༌ ཨིན༌ནོག༌། ཕ༌མ༌, ཨ༌བི༌ དང༌ མེ༌མེ༌ གུན༌ལ༌ ལྟ༌སྟོག༌ ཅོས༌ཏེ༌ ཁོང༌གུན༌ནི༌ ཏྲིན༌ལན༌ ལོག༌ཁན༌གུན༌ནི༌ ལས༌པོའ༌ དཀོན༌མཆོག༌ ཐུགས༌དད༌ད༌ ཛད༌ད༌ནོག༌།"]], [["ཏ༌ ནང༌ཚངས༌ མེད༌པ༌ ཅིག༌པོ༌ ལུས༌ཁན༌ནི༌ བུ༌མོ༌, ཁོ༌རང༌ངི༌ རེ༌ཝ༌ དཀོན༌མཆོག༌གི༌ ནང༌ང༌ བོར༌ཏེ༌, ཉིན༌ཚན༌ མེད༌པ༌ རོགས༌ ཅོའ༌ ཛད༌ ཟེར༌ཏེ༌ མོས༌ལམ༌ ཞུ༌ཁན༌བོ༌ ནི༌ ངོས༌མའེ༌ ཨ༌ནེ༌ མ༌རང༌མོ༌ ཨིན༌ནོག༌།"]], [["ཨིན༌ནའང༌ རང༌དོད༌ གྲུབ༌ཅུག༌ཅེས༌སི༌ ནང༌ང༌ མི༌ཚེ༌ ཕུད༌ཁན༌ནི༌ ཨ༌ནེ༌ མ༌རང༌མོ༌གུན༌ སོན༌ཏེའ༌ ཡོད༌ཏེའང༌, སེམས༌ཉིད༌དི༌ ཐོག༌ནེ༌ ཤི༌ཏེ༌ ཨིན༌ནོག༌།"]], [["སུ༌ཞིག༌གིའང༌ ཏད༌པ༌ཅན༌གུན༌ནི༌ གྱབ༌གལ༌ལ༌ སྐྱོན༌ ཀལ༌ མི༌ཉན༌ཅེས༌སི༌ ཕིའ༌, ཏེ༌ ལབ༌ཞ༌གུན༌ ཏོང༌།"]], [["ཨིན༌ནའང༌ རང༌ངི༌ ཉེན༌གྲུང༌གུན༌ལ༌, མིག༌སལ༌ལི༌ ཁོ༌རང༌གུན༌ནི༌ ནང༌མི༌གུན༌ལ༌ ལྟ༌སྟོག༌ མ༌ཅོ༌ཁན༌གུན༌ནི༌ ཁོ༌རང༌ངི༌ ཏད༌པ༌ ཕངས༌ཏེ༌ ཨིན༌ནོག༌། འི༌ཙོགས༌སི༌ མི༌གུན༌, ཏད༌པ༌ མེད༌ཁན༌ནི༌ སང༌ ཐུའ༌ ཨིན༌ནོག༌།"]], [["རོགས༌ ཅོ༌གོ༌ཤེས༌སི༌ ཐོའེ༌ ནང༌ང༌ མིང༌ ཅུགས༌ཏེ༌ ཡོད༌ཁན༌ནི༌ ཨ༌ནེ༌ མ༌རང༌མོ༌བོ༌: ཁོ༌རང༌ངི༌ མག༌པ༌ ཉམ༌པོ༌ ཨིད༌ཤེས༌ཅན༌, ཁོའེ༌ ལོ༌ དྲུག༌ཅུ༌ ཡ༌ མང༌ང༌,"]], [["ལས༌ ཟང༌པོ༌གུན༌ནི༌ ཞས༌ཏེ༌ མིང༌ཅན༌, སྤེར༌ན༌ ཕྲུ༌གུ༌གུན༌ གྱལ༌ལ༌ ཅོས༌ཏེ༌ ལྡན༌ཅུག༌ཁན༌, བེས༌པ༌གུན༌ལ༌ གའ༌སུས༌ ཞུ༌ཁན༌, ཏད༌པ༌ཅན༌གུན༌ལ༌ པས༌མོ༌ ཉམ༌པོ༌ ཞབ༌སྟོག༌ ཞུ༌ཁན༌, རྡུག༌ངལ༌ལི༌ ནང༌ང༌ ཡོད༌ཁན༌གུན༌ལ༌ རོགས༌ ཅོ༌ཁན༌, ཡང༌ ལས༌ ཟང༌པོའེ༌ རིགས༌ ཚང༌མ༌ ཅོ༌ཅེས༌ལ༌ གྲལ༌གྲིག༌ དུག༌ཁན༌། ཏེ༌ སྕོད༌པ༌ ཚང༌མ༌ ཁོའེ༌ ནང༌ང༌ ཡོང༌གོས༌།"]], [["ཨིན༌ནའང༌ མིང༌ཐོའེ༌ ནང༌ང༌ ཨ༌ནེ༌ མ༌རང༌མོ༌ ན༌ཆུང༌གུན༌ ཡོང༌ མ༌གོས༌, ཅིའ༌ཟེར༌ན༌ ཁོང༌གུན༌ནི༌ ཟུགས༌པོའེ༌ དོད༌པའེ༌ ཡང༌སྐྱར༌ བག༌སྟོན༌ ཅོ༌ཉིན༌གྲོས༌ པ༌སང༌ མ༌ཤི༌ཀའ༌ ཞབ༌སྟོག༌ ཞུ༌ཅེས༌སི༌ ཁ༌ཆད༌དི༌ ནང༌ང༌ གག༌སྐྱིལ༌ ཁྱོང༌ང༌ནོག༌།"]], [["ཏེ༌ནེ༌ ཁོང༌གུན༌ནི༌ སྔུན༌ལ༌ ཁ༌ཆད༌ ཅོས༌ཁན༌བོ༌ ཅགས༌པ༌ ཁོ༌རང༌གུན༌ནི༌ཀ༌ ཁྲིམས༌ཅད༌ ཁྱོང༌ང༌ནོག༌།"]], [["ཡང༌ གལ༌ཏེས༌ ཁོང༌གུན༌ མིང༌ཐོའེ༌ ནང༌ང༌ ཡོད༌ན༌, ཁོང༌གུན༌ ལས༌མི༌ལམ༌ གྱུར༌ཏེ༌ ཁང༌པ༌ ཅིག༌ནེ༌ ཅིག༌གི༌ ནང༌ང༌ སྤེར༌མེན༌ ཏང༌ཨིན༌, ཁོ༌རང༌གུན༌ནི༌ ཏུས༌གུན༌ ཕུད༌ཨིན༌, ཞན༌མ༌ མི༌གུན༌ནི༌ ལས༌སི༌ ནང༌ང༌ ཐེས༌སྟོག༌, ཡང༌ ཏང༌གོས༌ མེད༌ཁན༌ནི༌ སྤེ༌ར༌ རིག༌གའང༌ ཏང༌ཨིན༌།"]], [["སོང༌པ༌སང༌ ཏེ༌ ཨ༌ནེ༌ མ༌རང༌མོ༌ ན༌ཆུང༌གུན༌ལ༌ ཡང༌སྐྱར༌ བག༌མ༌ ཅོས༌ཏེ༌ ཕྲུ༌གུ༌ ཇོར༌ཅུག༌ཅེས༌, ཡང༌ ཁོ༌རང༌གུན༌ནི༌ ཁང༌པའེ༌ ལྟ༌སྟོག༌ ཅོ༌ཅེས༌ལ༌ ངའེ༌ ཁ༌ད༌ ཏང༌ངད༌། ཏེ༌ནེ༌ གྲ༌འོའེ༌, ཁོང༌གུན༌ནི༌ གྱབ༌གལ༌ལ༌ ཅི༌ཞིག༌གའང༌ ཟེར༌ མི༌ཉན༌།"]], [["ཅིའ༌ཟེར༌ན༌ ཨ༌ནེ༌ མ༌རང༌མོ༌ ན༌ཆུང༌ ཁ༌ཅིག༌ དཀོན༌མཆོག༌ག༌ གྱབ༌ གྱུར༌ ཚར༌ཏེ༌ ཤེ༌ཏན༌ནི༌ གྱབ༌ནེ༌ གྲུལ༌དུག༌།"]], [["གལ༌ཏེས༌ བུ༌མོ༌ ཏད༌པ༌ཅན༌ཞིག༌ག༌, ཨ༌ནེ༌ མ༌རང༌མོ༌ ཉེན༌གྲུང༌ རིག༌ ཡོད༌ན༌, ཁོའེ༌ ཏེ༌གུན༌ལ༌ ལྟ༌སྟོག༌ ཅོ༌གོས༌, ཡང༌ ཏེ༌ ཁག༌པོ༌ ཆོས༌ཚོགས༌སི༌ཀ༌ ཀལ༌ མ༌གོས༌། ཏེ༌ནེ༌ ཆོས༌ཚོགས༌སི༌ ངོས༌པོའ༌ ལྟའ༌ཁན༌ མེད༌ཁན༌ནི༌ ཨ༌ནེ༌ མ༌རང༌མོ༌གུན༌ལ༌ ལྟ༌སྟོག༌ ཅོ༌ཉན༌ཨིན༌།"]], [["5:17 ནེ༌ 6:2"], ["ཆོས༌ཚོགས༌སི༌ ལས༌ ཅོ༌ཁན༌ནི༌ འུ༌སྐྱོང༌གུན༌ལ༌ རྩི༌ཝ༌ དང༌ རོགས༌ ཅོ༌གོ༌ཤེས༌ ཨིན༌ནོག༌, མིག༌སལ༌ལི༌ ཆོས༌ཤད༌ཅེས༌ དང༌ ལབ༌ཞ༌ ཏང༌ཅེས༌སི༌ ནང༌ང༌ རྩོན༌གྲུས༌ སྲན༌ཏྲེ༌ ཅོ༌ཁན༌གུན༌ལ༌།"]], [["ཅིའ༌ཟེར༌ན༌ སུང༌རབས༌སི༌ ནང༌ང༌ \"ཁྱོ༌རང༌གུན༌ནི༌ ཡུལ༌ཐག༌ག༌ སྐོར༌ཁན༌ནི༌ ལང༌ཏོའ༌ ཟའ༌ཅེས༌ནེ༌ ཁའ༌ ཀག༌ མ༌གོས༌\""], ["ཡང༌ \"ལས༌ ཅོ༌ཁན༌གུན༌ལ༌ ཕོགས༌སི༌ འོས༌པ༌ ཨིན༌ནོག༌\""], ["མོལ༌ཏེ༌ དུག༌།"]], [["འུ༌སྐྱོང༌ཞིག༌གི༌ གྱབ༌གལ༌ལ༌ སྐྱོན༌རྗོད༌ ཅོའད༌ན༌, ཏེ༌གུན༌ལ༌ ཏེ༌ཏེ༌ཚོག༌པ༌ མ༌ཉན༌, ནམ༌ཚོག༌པ༌ སྤང༌པོ༌ ཉིས༌ ཡ༌ སུམ༌མི༌ ཏེ༌བོའེ༌ སྐོར༌ལ༌ ཏན༌ཏན༌ མི༌ཅོ༌།"]], [["སྡིག༌པ༌ ཅོ༌ཁན༌ནི༌ འུ༌སྐྱོང༌གུན༌ལ༌ ཆོས༌ཚོགས༌ གང༌པོའེ༌ དུན༌ལ༌ ཁའ༌སྐྱེ༌གོས༌; འི༌བོ༌ ཞན༌མ༌གུན༌ལའང༌ ལྡམ༌ཞག༌ ཆེན༌མོ༌ཞིག༌ གྱུར༌ཨིན༌།"]], [["ང༌ པ༌འུ༌ལུའི༌ ཏི༌མོ༌ཐི༌ ཁྱོ༌རང༌ང༌ དཀོན༌མཆོག༌, མ༌ཤི༌ཀ༌ ཡེ༌ཤུ༌ དང༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཕོ༌ཉ༌གུན༌ནི༌ དུན༌ལ༌ འི༌ ལབ༌ཞ༌གུན༌ལ༌ ཁའ༌ ཉན༌ཏེ༌ སུ༌ཞིག༌གའང༌ ཆོག༌རིས༌ མ༌ཅོའ༌, ལག༌ལེན༌ ཅོ༌ཅེས༌ལ༌ བཀའ༌ཏང༌ངད༌།"]], [["ཆོས༌ཚོགས༌སི༌ འུ༌སྐྱོང༌ ལྡམ༌ཅེས༌སི༌ ནང༌ང༌ བང༌གྱུགས༌ མ༌ཏང༌, གལ༌ཏེས༌ ཏང༌ན༌ ཏེ༌ནེ༌ ཁོའེ༌ སྡིག༌པའེ༌ ནང༌ང༌ ཁྱོ༌རང༌ངའང༌ དྲེས༌ཨིན༌། ཁྱོ༌རང༌ རང༌དང༌རང༌ རྩང༌མ༌ བོར༌།"]], [["ཆུ༌ རྐྱང༌ ཐུང༌ཨིན༌ མི༌དུག༌, ཁྱོ༌རང༌ངི༌ གྲོད༌པའེ༌ ཕན༌ཐོགས༌སི༌ ཕིའ༌ རྒུན༌ཆང༌ ཉུ༌ངུན༌ རིག༌གའང༌ ཐུང༌, ཅིའ༌ཟེར༌ན༌ ཁྱོ༌རང༌ང༌ ཟུ༌མོ༌ ཡོང༌ཨིན༌ དུག༌དུག༌།"]], [["མི༌ ཁ༌ཅིག༌གི༌ སྡིག༌པ༌གུན༌ སལ༌པོ༌ ཐོང༌ང༌ནོག༌, ཏེ༌གུན༌ནི༌ སྡིག༌པ༌གུན༌ དཀོན༌མཆོག༌གི༌ ཁྲིམས༌ཅད༌ ཛད༌སའེ༌ ནས༌ས༌ ཁོང༌གུན༌ནི༌ སང༌ སྔུན༌ལ༌ ལེབ༌ཨིན༌། ཨིན༌ནའང༌ ཞན༌གུན༌ནི༌ སྡིག༌པ༌གུན༌ སྟིང༌ནེ༌ མ༌ནེ༌ མི༌སྔོན༌།"]], [["ཏེན༌ན༌ ཙོགས༌ལ༌ མི༌ ཁ༌ཅིག༌གི༌ ལས༌ ཟང༌པོ༌གུན༌ སལ༌པོ༌ ཅོས༌ཏེ༌ ཐོང༌དུག༌། ཨིན༌ནའང༌ གལ༌ཏེས༌ སང༌ཝའེ༌ ནང༌ང༌ ལས༌ ཟང༌པོ༌ ཅོ༌ན༌, འི༌གུན༌ ཏུས༌གྱུན༌ནི༌ ཕིའ༌ སྦས༌ཏེ༌ བོར༌ མི༌ཉན༌།"]]], [[["དཀོན༌མཆོག༌གི༌ ཚན༌ དང༌ ཁོང༌ངི༌ ལབ༌ཞ༌གུན༌ལ༌ ཁྲེལ༌བ༌ མི༌ཁྱོང༌ཅེས༌སི༌ ཕིའ༌, ཏད༌པ༌ཅན༌ ཚེ༌ཡོག༌ ཚང༌མའེ༌ ཁོ༌རང༌གུན༌ནི༌ སྤོན༌བོ༌གུན༌ལ༌ གྱལ༌ལ༌ ཅོས༌ཏེ༌ རྩི༌ཝ༌ ཅོ༌གོ༌ཤེས༌ ཨིན༌ནོག༌།"]], [["གལ༌ཏེས༌ ཁོང༌གུན༌ནི༌ སྤོན༌བོ༌གུན༌ ཏད༌པ༌ཅན༌ རིག༌ ཨིན༌ན༌, ཏེ༌བོ༌ རྩི༌ཝ༌ ཉུ༌ངུན༌ ཅོ༌ཅེས༌སི༌ རྒྱུ༌ཞིག༌ ཡོང༌ མ༌གོས༌། ཨིན༌ནའང༌ ཏེ༌ ཚེ༌ཡོག༌གུན༌ནི༌ ལས༌ མང༌ང༌ གྱལ༌ལ༌ ཅོ༌གོ༌ཤེས༌ ཨིན༌ནོག༌, ཅིའ༌ཟེར༌ན༌ ཁོང༌གུན༌ནི༌ རྩོན༌གྲུས༌སི༌ ཕན༌ཐོགས༌པོ༌ ཁོ༌རང༌གུན༌ནི༌ ཡ༌ཤ༌ ཅོ༌ཁན༌ ཏད༌པ༌ ཡོད༌ཁན༌གུན༌ལ༌ ཐོབ༌ཏེ༌ ཨིན༌ནོག༌།"], ["ཏི༌མོ༌ཐི༌, ཏད༌པ༌ཅན༌གུན༌ལ༌ ཏེ༌ ལབ༌ཞ༌གུན༌ ལབས༌ཏེ༌ ཁའ༌ ཉན༌ཅེས༌ལ༌ སྤོས༌པ༌ ཏོང༌།"]], [["6:3 ནེ༌ 10"], ["མི༌ ཁ༌ཅིག༌གི༌ ང༌ཏི༌ ལབ༌ཞ༌གུན༌ལ༌ གྱབ༌གལ༌ ཅོ༌སྲིད༌ཅེས༌ ཨིན༌ནོག༌། ཨིན༌ནའང༌ འི༌གུན༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ལབ༌ཞ༌ ཟང༌པོ༌གུན༌ ཨིན༌ནོག༌, ཀ༌བོའེ༌ ང༌དང༌གུན༌ལ༌ དཀོན༌མཆོག༌གི༌ ལམ༌མི༌ ནང༌ང༌ ལྡན༌ ཅུག༌ག༌ནོག༌།"]], [["ཏེ༌ཙོགས༌སི༌ མི༌གུན༌ ཕོ༌སོ༌ཅན༌ དང༌ ཧ༌མ༌གོ༌ཁན༌ གུན༌ ཨིན༌ནོག༌། ཏེ༌གུན༌ནི༌ ཕན༌མི༌ཐོགས༌སི༌ ལོབས༌པོའེ༌, ཁོང༌གུན༌ནི༌ སྤེ༌རའེ༌ ཏོན༌ཏག༌གི༌ཀ༌ ཛིང༌མོ༌ དང༌ ཕྲབ༌བ༌ནོག༌, ཏེ༌བོའེ༌ ཚིགས༌ཅེས༌, པོ༌བུད༌ཅེས༌, ཞན༌མའེ༌ སྕོད༌པའེ༌ སྐོར༌ལ༌ ངན༌པ༌ ཟེར༌ཅེས༌, ཡང༌ ཞན༌མའེ༌ སྐོར༌ལ༌ སམ༌བ༌ ངན༌པ༌ གུན༌ ལྡན༌ ཅུག༌ག༌ནོག༌།"]], [["ཏེ༌གུན༌ནི༌ ཏུས༌གྱུན༌ མི༌གུན༌ནི༌ ཕྲོའ༌ ཛིང༌མོ༌ ཆའ༌ ཅུག༌ག༌ནོག༌། ཏེ༌གུན༌ལ༌ དེན༌བ༌ དང༌ ཟུན༌བའེ༌ ཁྱད༌ མ༌ཤེས༌པ༌, དེན༌བ༌ ཆོགས༌ལ༌ རང༌ངི༌ གྱབ༌གྱུར༌ཏེ༌ ཨིན༌ནོག༌། ཏེ༌གུན༌ནི༌ ཁོ༌རང༌གུན༌ ཆུག༌པོ༌ གྱུར༌ཅེས༌སི༌ ཕིའ༌ དཀོན༌མཆོག༌གི༌ ལམ༌མི༌ཀ༌ གྲུལ༌ཟུན༌ ཏང༌ང༌ནོག༌།"]], [["སེམས༌སི༌ ནང༌ང༌ ཞི༌དེ༌ དང༌ དཀོན༌མཆོག༌གི༌ ལམ༌མི༌ཀ༌ གྲུལ༌ཅེས༌སི༌ དོད༌པ༌ ཡོད༌ཅེས༌པོ༌ ཁོ༌རང༌, ཅིན༌ལབས༌ ཆེན༌མོ༌ཞིག༌ ཨིན༌ནོག༌།"]], [["ཅིའ༌ཟེར༌ན༌ ང༌དང༌ངི༌ འི༌ ཇིག༌རྟེན༌ནི༌ ནང༌ང༌ ཅའང༌ ཁུར༌ཏེ༌ མ༌ཁྱོངས༌, ཡང༌ འི༌ཀ༌ནེ༌ ཅའང༌ ཁུར༌ཏེ༌ ཆའ༌ མི༌ཉན༌།"]], [["ཏེ༌བོའེ༌ཕིའ༌ ང༌དང༌གུན༌ལ༌ ཟ༌རྒྱུ༌ དང༌ གོན༌རྒྱུ༌ ཡོད༌ན༌ ཏེན༌ན༌བོའ༌ ཚིམས༌ གོ༌ཤེས༌ ཨིན༌ནོག༌།"]], [["ཆུག༌པོ༌ གྱུར༌ར༌ ཐད༌ཁན༌གུན༌ ཚོད༌ལྟའེ༌ ནང༌ང༌ གྱེལ༌ཏེ༌, ཏོན༌མེད༌ དང༌ ནོད༌སྐྱལ༌ཁན༌ནི༌ དོད༌པ༌ གུན༌ནི༌ ནང༌ང༌ ཁད༌ད༌ནོག༌, ཀ༌བོའེ༌ ཁོང༌གུན༌ ཞིག༌ཏེ༌ མེད༌ཁན༌ ཆ༌ཅུག༌ག༌ནོག༌།"]], [["ཅིའ༌ཟེར༌ན༌ ནོར༌རི༌ དོད༌པ༌ ནི༌ ངན༌པའེ༌ རིགས༌ ཚང༌མའེ༌ རྩའ༌བ༌ ཨིན༌ནོག༌། ཡང༌ ནོར༌དོད༌ སྲན༌ཏྲེ༌ ཡོད༌ཁན༌ ཁ༌ཅིག༌ ཏད༌པའེ༌ ཀ༌ནེ༌ མ༌ ཐག༌རིང༌ང༌ ནུར༌ཏེ༌ སོང༌ཏེ༌ ཁོ༌རང༌གུན༌ནི༌ ཕིའ༌ མང༌ང༌ རྡུག༌ངལ༌གུན༌ བྱུངས༌ ཅུགས༌ཏེ༌ ཨིན༌ནོག༌།"]], [["6:11 ནེ༌ 21"], ["ཏི༌མོ༌ཐི༌, ཁྱོ༌རང༌ དཀོན༌མཆོག༌ག༌ ཞབ༌སྟོག༌ ཞུ༌ཁན༌ནི༌ མི༌ཞིག༌ ཨིན༌ པ༌སང༌, ཏེ༌ ངན༌པའེ༌ ལས༌ ཚང༌མའེ༌ ཀ༌ནེ༌ ཤོར༌ཏེ༌ སོང༌། ཨིན༌ནའང༌ དྲང༌པོ༌, དཀོན༌མཆོག༌གི༌ ལམ༌མི༌ཀ༌ གྲུལ༌ཅེས༌, ཨིད༌ཤེས༌, ཅེས༌པ༌, ཏད༌པའེ༌ ནང༌ང༌ སྟན༌པོ༌ དུག༌ཅེས༌ དང༌ པས༌མོ༌ མི༌ཚེ༌ཞིག༌གི༌ སྟིང༌རང༌ནེ༌ བང༌ ཏོང༌།"]], [["རང༌ངི༌ ཏད༌པ༌ སྐྱོབ༌ཅེས༌སི༌ ཕིའ༌ གྱལ༌ལ༌ ཅོས༌ཏེ༌ ནོལ༌། དཀོན༌མཆོག༌གི༌ ཁྱོ༌རང༌ བོད༌ད༌ ཛད༌ཁན༌ནི༌ ཐའ༌མེད༌པའེ༌ མི༌ཚེ༌བོའ༌ སྲན༌ཏྲེ༌ ཐམས༌ཏེ༌ དུག༌, ཀ༌བོ༌ ཁྱོ༌རང༌ངི༌ ཡེ༌ཤུའི༌ ནང༌ང༌ ཨིད༌ཤེས༌ ཅོ༌ཁན༌ནི༌ སྤང༌པོ༌ ཏད༌པ༌ཅན༌ མང༌པོའེ༌ དུན༌ལ༌ ཏངས༌།"]], [["ཡང༌ ཚང༌མ༌ལ༌ སྲོག༌ སལ༌ཁན༌ནི༌ དཀོན༌མཆོག༌ དང༌ པོན༌ཏིའུ༌ པི༌ལ༌ཏུའི༌ དུན༌ལ༌ སྤང༌པོ༌ ཟང༌པོ༌ སལ༌ཁན༌ནི༌ མ༌ཤི༌ཀ༌ ཡེ༌ཤུ༌ ཉིས༌ཀོའེ༌ སྐུན༌དུན༌ལ༌ ངའེ༌ ཁྱོ༌རང༌ང༌ འི༌ བཀའ༌ཏང༌ངད༌།"]], [["ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབས༌ཕེབས༌ ཚག༌པ༌ ཁྱོ༌རང༌ངི༌ ཁོང༌ངི༌ བཀའ༌ ཐེ༌ཚོམས༌ མེད༌པ༌ སྲུང༌།"]], [["ཏ༌ ཏེན༌ན༌ ལྡམ༌མ༌ ཛད༌ཁན༌ནི༌ ཏུས༌པོའེ༌ཀ༌ དཀོན༌མཆོག༌, གྱལ༌པོ༌གུན༌ནི༌ གྱལ༌པོ༌ དང༌ གཙོ༌བོ༌གུན༌ནི༌ གཙོ༌བོ༌, ཅིན༌ལབས༌ཅན༌ནི༌ ཀུན༌ཝང༌ ཅིག༌པོའེ༌, མ༌ཤི༌ཀ༌ ནམ༌ཁའ༌ནེ༌ སྔོན༌ ཅུག༌ག༌ ཛད༌ཨིན༌།"]], [["དཀོན༌མཆོག༌ ཅིག༌པོ༌ ནི༌ མ༌ནེ༌ མི༌ཀྲོངས༌, སུའང༌ ཆ༌ མི༌ཉན༌ཅེས༌སི༌ འོད༌དི༌ ནང༌ང༌ ཁོང༌ ཞུགས༌ཨིན༌, ཁོང༌ སུ༌ཞིག༌གིའང༌ མ༌ནེ༌ མ༌ཇལ༌ཀྱག༌ ཡ༌ ཇལ༌ མི༌ཐུབ༌། ཚང༌མའེ༌ ཁོང༌ང༌ རྩི༌ཝ༌ ཅོ༌ཤིག༌, ཡང༌ ཁོང༌ངི༌ ཝང༌གུན༌ ཏུས༌གྱུན༌ ལུས༌ཤིག༌། ཨ༌མེན༌།"]], [["འི༌ ཇིག༌རྟེན༌ནི༌ ནང༌ང༌ ཡོད༌ཁན༌ནི༌ ཆུག༌པོ༌གུན༌ལ༌ ཁོ༌རང༌གུན༌ནི༌ ནོར༌གུན༌ནི༌ཀ༌ ཕོ༌སོ༌ དང༌ ཨིད༌ཤེས༌ མ༌ཅོ༌ ཟེར༌ཏེ༌ ལོབ༌, ཀ༌བོ༌ ལ༌མོ༌ ཉམ༌པོ༌ མེད༌ཁན༌ ཆའ༌ ཉན༌ན༌ནོག༌། ང༌དང༌ངི༌ སྐྱིད༌པོའེ༌ ཕིའ༌ སྒོས༌དོམ༌གུན༌ སྙིང༌ ཕེས༌ཏེ༌ སལ༌ལ༌ ཛད༌ཁན༌ནི༌ དཀོན༌མཆོག༌གི༌ ནང༌ང༌ ཁོང༌གུན༌ནི༌ ཨིད༌ཤེས༌ ཡོང༌གོས༌།"]], [["ཁོང༌གུན༌ནི༌ པེ༌ནེ༌གུན༌ ལས༌ ཟང༌པོའེ༌ ནང༌ང༌ སྐྱག༌ཅེས༌, ལས༌ ཟང༌པོའེ༌ ནང༌ང༌ ཆུག༌པོ༌ གྱུར༌ཅེས༌, སྒོས༌དོམ༌ ཡོད༌ཁན༌གུན༌ནི༌ ཕིའ༌ སྙིང༌ ཕེས༌ཏེ༌ ཏང༌ཅེས༌, ཏུས༌གྱུན༌ ཞན༌མ༌ ཉམ༌པོ༌ བགོ༌ཅེས༌སི༌ ནང༌ང༌ གྲལ༌གྲིག༌ དུག༌ཅེས༌ལ༌ ཟེར༌།"]], [["ཏེ༌ཟུག༌ ཅོ༌ཅེས༌པོའེ༌, ཁོང༌གུན༌ནི༌ ཡོང༌ཅེས༌ཅན༌ནི༌ ཏུས༌སི༌ ཕིའ༌ ཁོ༌རང༌གུན༌ལ༌ ནམ༌ཁའེ༌ ནང༌ང༌ མག༌ལྡན༌ སྟན༌པོ༌ ཙོགས༌ལ༌ བང༌ཛོད༌ སགས༌ཏེ༌ བོར༌ཨིན༌, ཏེ༌ནེ༌ ཁོང༌གུན༌ནི༌ དེན༌བའེ༌ ངོས༌མའེ༌ མི༌ཚེ༌བོ༌ ཐམས༌ ཐུབ༌ཨིན༌།"]], [["ཏི༌མོ༌ཐི༌, དཀོན༌མཆོག༌གི༌ ཁྱོ༌རང༌ངི༌ ལག༌ག༌ སྟད༌ད༌ ཛད༌ཁན༌གུན༌ལ༌ གྱལ༌ལ༌ ཅོས༌ཏེ༌ སྲུང༌སྐྱོབ༌ ཅོས༌། ངན༌པའེ༌ སྤེ༌ར༌གུན༌ནི༌ ནང༌ང༌ དྲེས༌ མ༌དྲེས༌, ཀ༌བོའ༌ མི༌ ཁ༌ཅིག༌གི༌ ནོར༌ཏེ༌ ཡོན༌ཏན༌ ཟེར༌རད༌།"]], [["འི༌ཙོགས༌སི༌ སམ༌བ༌ མེད༌ཁན༌ནི༌ གྲབས༌གུན༌ནི༌ གྱབ༌ནེ༌ གྲུལ༌ཏེ༌ མི༌ ཁ༌ཅིག༌ དེན༌བའེ༌ ཏད༌པའེ༌ ཀ༌ནེ༌ ཐག༌རིང༌ང༌ སོང༌ཏེ༌ ཨིན༌ནོག༌།"], ["དཀོན༌མཆོག༌གི༌ ཐུག༌རྗེ༌ ཁྱོ༌ཞ༌གུན༌ལ༌ སལ༌ལ༌ ཛད༌ཤིག༌།།"]]]], "II Timothy": [[[["1:1 ནེ༌ 2"], ["འི༌ ཨི༌གེ༌བོ༌ དཀོན༌མཆོག༌གི༌ ཐུག༌གོངས༌ ནང༌ཞིན༌, མ༌ཤི༌ཀ༌ ཡེ༌ཤུའི༌ སྐུ༌ཚབས༌ལ༌ ལྡམ༌མ༌ ཛད༌ཁན༌ནི༌ ང༌ པ༌འུ༌ལུའི༌ ཆོགས༌ནེ༌ ཨིན༌། མ༌ཤི༌ཀ༌ ཡེ༌ཤུའི༌ ནང༌ང༌ ཏད༌པ༌ གྱུད༌ཏེ༌, ཐའ༌མེད༌པའེ༌ མི༌ཚེ༌ སལ༌ཅེས༌སི༌ ཁོང༌ངི༌ ཞལ༌ཆད༌པོའེ༌ སྐོར༌ལ༌ ཤད༌ཅེས༌ལ༌, ང༌ ཀལ༌ལ༌ ཛད༌ཏེ༌ ཨིན༌།"]], [["འི༌ ཨི༌གེ༌བོ༌ ངའེ༌ ཅེས༌པའེ༌ བུ༌ཚ༌ ཙོགས༌ ཏི༌མོ༌ཐིའ༌ བྲིའད༌། དཀོན༌མཆོག༌ ཡབ༌ དང༌ ང༌དང༌གུན༌ནི༌ གཙོ༌བོ༌ མ༌ཤི༌ཀ༌ ཡེ༌ཤུའི༌, ཁྱོ༌རང༌ང༌ ཐུག༌རྗེ༌, སྙིང༌རྗེ༌ དང༌ ཞི༌དེ༌ སལ༌ཤིག༌།"]], [["1:3 ནེ༌ 18"], ["ཏི༌མོ༌ཐི༌, ཁྱོ༌རང༌ངི༌ ཕིའ༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌, ཁོང༌ང༌ ངའེ༌ སེམས༌ ལག༌མོ༌ ཉམ༌པོ༌ ཞབ༌སྟོག༌ ཞུའད༌, ཀ༌ཟུག༌ ངའེ༌ ཕ༌མེས༌པོ༌གུན༌ནི༌ ཞུས༌ཏེ༌ ཨིན༌པིན༌, ཉིན༌ཚན༌ མེད༌པ༌ ངའེ༌ མོས༌ལམ༌མི༌ ནང༌ང༌ ཁྱོ༌རང༌ ཨིད༌ཏུ༌ ཅོའད༌།"]], [["ང༌དང༌གུན༌ བེ༌ཏེ༌ ཆ༌ ཟ༌ནེ༌, ཁྱོ༌རང༌ངི༌ ཆི༌མ༌ ཨིད༌ཏུ༌ ཡོངས༌ཏེ༌, ང༌ ཁྱོ༌རང༌ ཉམ༌པོ༌ ཐུག༌ཅེས༌སི༌ དོད༌པ༌ སྲན༌ཏྲེ༌ རག༌། ང༌དང༌གུན༌ ཡང༌སྐྱར༌ ཉམ༌པོ༌ ཛོམ༌མ༌ཅིག༌, ངའ༌ སྐྱིད༌པོའེ༌ གང༌ཅེས༌ རག༌།"]], [["ང༌ ཁྱོ༌རང༌ངི༌ དེན༌བའེ༌ ཏད༌པ༌བོ༌ ཨིད༌ཏུའ༌ ཡོངས༌, ཀ༌བོ༌ སྔུན༌ལ༌ ཁྱོ༌རང༌ངི༌ ཨ༌བི༌ ལུ༌འེས༌ དང༌ ཁྱོ༌རང༌ངི༌ ཨ༌མ༌ ཨེའུ༌ནི༌ཀེ༌ གུན༌ནི༌ ཅོའད༌པིན༌། ཏེན༌ན༌ ཏད༌པ༌བོ༌ ཁྱོ༌རང༌ངི༌ ནང༌ང༌ དག༌སའང༌ ཡོད༌ཅེས༌པོ༌ ང༌ ལོ༌ཁྱེལ༌ རག༌།"]], [["ཏེན༌ན༌ གྱུན༌ཚན༌བོའེ༌ ཕིའ༌ ངའེ༌ ཁྱོ༌རང༌ངི༌ཀ༌ ལག༌པ༌ བོར༌ ཟ༌ནེ༌, དཀོན༌མཆོག༌གི༌ སལ༌ལ༌ ཛད༌ཁན༌ནི༌ ཁྱུད༌པོ༌ སྟན༌པོ༌ དང༌ གྱས༌ ཅུགས༌ཅེས༌ལ༌ ཨིད༌ཏུ༌ སྐུལ༌ལད༌།"]], [["དཀོན༌མཆོག༌གི༌ ང༌དང༌གུན༌ལ༌ ཇིག༌ཤེས༌ དང༌ སེམས༌ཤུགས༌ མེད༌ཁན༌ནི༌ སེམས༌ཞིག༌ སལ༌ལ༌ མ༌ཛད༌ད༌ སྟོབས༌, ཅེས༌པ༌ དང༌ རང༌སེམས༌ཅུན༌ ཐུབ༌ཁན༌ནི༌ སེམས༌ཞིག༌ སལ༌ལ༌ ཛད༌ཏེ༌ ཨིན༌ནོག༌།"]], [["ཏེ༌བོའེ༌ཕིའ༌ ང༌དང༌ངི༌ གཙོ༌བོ༌ མ༌ཤི༌ཀའེ༌ སྐོར༌ལ༌ ཞན༌མ༌གུན༌ལ༌ ཤད༌ཅེས༌ ཡང༌ ཁོང༌ངི༌ ཏོན༌ལ༌ ང༌ ཙོན༌ནི༌ ནང༌ང༌ ཡོད༌ཁན༌བོའ༌, ཁྱོ༌རང༌ ཁྲེལ༌ མ༌ཁྲེལ༌། དཀོན༌མཆོག༌གི༌ ཁྱོ༌རང༌ང༌ སལ༌ཁན༌ནི༌ སྟོབས༌ ཉམ༌པོ༌ གའ༌མོའེ༌ ནས༌ཚུལ༌ ཤད༌ཅེས༌སི༌ ནང༌ང༌, ང༌ ཉམ༌པོ༌ ནགས༌བར༌དོ༌ ཁུར༌ཅེས༌སི༌ ཕིའ༌ གྲལ༌གྲིག༌ ཅོས༌།"]], [["དཀོན༌མཆོག༌གི༌ ང༌དང༌གུན༌ སྐྱོབ༌བ༌ ཛད༌ཏེ༌ མི༌ཚེ༌ དམ༌པ༌ཞིག༌ ཕུད༌ཅེས༌ལ༌ བོད༌ད༌ ཛད༌ཏེ༌ ཨིན༌ནོག༌། འི༌བོ༌ ང༌དང༌རང༌ངི༌ ལས༌ ཅོ༌ཁན༌བོའེ༌ ཞས༌ཏེ༌ མན༌པ༌, ཁོང༌ངི༌ ཐབས༌ དང༌ ཐུག༌རྗེ༌ ཞས༌ཏེ༌ ཨིན༌ནོག༌། ཏུས༌ གོ༌ཟུག༌གི༌ སང༌ སྔུན༌ལ༌, འི༌ ཐུག༌རྗེ༌བོ༌ མ༌ཤི༌ཀ༌ ཡེ༌ཤུ༌ གྱུད༌ཏེ༌ ཁོང༌ངི༌ ང༌དང༌གུན༌ལ༌ སལ༌ལ༌ ཛད༌ཅེས༌པོ༌ ཨིན༌པིན༌།"]], [["ཏ༌ མ༌ཤི༌ཀ༌ ཡེ༌ཤུ༌ ང༌དང༌ངི༌ སྐྱབ༌གོན༌ ཕེབ༌ཅེས༌པོའེ༌, དཀོན༌མཆོག༌གི༌ ཏེ༌གུན༌ སལ༌པོ༌ ཅོས༌ཏེ༌ སྔོན༌ ཅུག༌ག༌ ཛད༌ཏེ༌ ཨིན༌ནོག༌། མ༌ཤི༌ཀ༌ ཡེ༌ཤུའི༌ ཤི༌ཅེས༌སི༌ ཝང༌བོ༌ མེད༌ཁན༌ ཅོའ༌ ཛད༌ཏེ༌, གའ༌མོའེ༌ ནས༌ཚུལ༌ གྱུད༌ཏེ༌ དེན༌བའེ༌ མི༌ཚེ༌ དང༌ ཏུས༌གྱུན༌ སོན༌ཏེའ༌ ལུས༌ཤེས༌སི༌ ལམ༌བོ༌ ལྟན༌ན༌ ཛད༌ཏེ༌ ཨིན༌ནོག༌།"]], [["འི༌ གའ༌མོའེ༌ ནས༌ཚུལ༌ལི༌ ཏོན༌ལ༌ དཀོན༌མཆོག༌གི༌ ངའ༌ ཆོས༌ཤད༌ཁན༌, སྐུ༌ཚབས༌ དང༌ གེར༌གན༌ ཞིག༌ ལྡམ༌མ༌ ཛདས༌།"]], [["ཏེ༌བོའེ༌ཕིའ༌ ངའ༌ འི༌རུ༌ ཙོན༌ཁང༌ངི༌ ནང༌ང༌ རྡུག༌ངལ༌ ཐོང༌ཨིན༌ ཡོད༌། ཨིན༌ནའང༌ ངའ༌ ཏེ༌བོའེ༌ ཕིའ༌ ཁྲེལ༌ལ༌ མེ༌རག༌, ཅིའ༌ཟེར༌ན༌ ང༌ གྱུས༌ཡོད༌ སུའི༌ཀ༌ ངའེ༌ ཏད༌པ༌ ཅོའད༌, ཡང༌ ངའ༌ ཏན༌ཏན༌ ལོ༌ཁྱེལ༌ རག༌, ཁོང༌ ལོགས༌ཏེ༌ སྐྱོད༌ཅེས༌སི༌ ཞག༌ ཚོག༌པ༌ ཁོང༌ངི༌ ཆག༌ག༌ ངའེ༌ སྟད༌ཁན༌ ཚང༌མ༌ སྐྱོབས༌ཏེ༌ བོར༌ར༌ ཛད༌ཨིན༌།"]], [["ཁྱོ༌རང༌ངི༌ ངའེ༌ ཀ༌ནེ༌ ཚོར༌ཁན༌ ཚང༌མ༌, ལབ༌ཞ༌ ཟང༌པོའེ༌ སྤེ༌ཞིག༌གི༌ ཚུལ༌ལ༌ ཀོལ༌གོ༌ཤེས༌ ཨིན༌ནོག༌། ཁྱོ༌རང༌ང༌ མ༌ཤི༌ཀ༌ ཡེ༌ཤུའི༌ ནང༌ང༌ ཡོད༌ཁན༌ནི༌ ཏད༌པ༌ དང༌ ཅེས༌པ༌ ཉམ༌པོ༌ ཏེ༌གུན༌ ཅོས༌།"]], [["ཡང༌ ང༌དང༌ངི༌ ནང༌ང༌ ཡོད༌ཁན༌ནི༌ དམ༌པའེ༌ ཐུག༌ཉིད༌དི༌ རོགས༌ གྱུད༌ཏེ༌, དཀོན༌མཆོག༌གི༌ ཁྱོ༌རང༌ངི༌ ལག༌ག༌ སྟད༌ད༌ ཛད༌ཁན༌ནི༌ རིན༌ཅན༌ དེན༌བ༌གུན༌ལ༌ གྱལ༌ལ༌ ཅོས༌ཏེ༌ སྲུང༌སྐྱོབ༌ ཅོ༌གོས༌།"]], [["ཨ༌སི༌ཨཱ༌ནེ༌ ཨིན༌ཁན༌ནི༌ མ༌ཤི༌ཀའེ༌ ཞབ༌སྟོག༌པ༌ ངའེ༌ ཕྲོ༌པ༌ ཚང༌མའེ༌ ང༌ ཕངས༌ཏེ༌ ཨིན༌ཁན༌བོ༌ ཁྱོ༌རང༌ང༌ གྱུས༌ཨིན༌ནོག༌, པི༌གེ༌ལུས༌ དང༌ ཧེར༌མོ༌གེ༌ནས༌ གུན༌ནིའང༌ ང༌ ཕངས༌ཏེ༌ སོང༌།"]], [["ཨོ༌ནེས༌སི༌ཕོ༌རུས༌སི༌ ནང༌ཚང༌གུན༌ནི༌ཀ༌ དཀོན༌མཆོག༌གི༌ ཐུག༌རྗེ༌ ཟིགས༌ཤིག༌, ཅིའ༌ཟེར༌ན༌ ང༌ ཙོན༌པ༌ ཨིན༌ ཨིན༌ནའང༌ ཁོ༌ མ༌ནེ༌ མ༌ཁྲེལ༌ལ༌, ལན༌ མང༌པོ༌ ང༌ ཐུག༌ག༌ ཡོངས༌ ཡང༌ སེམས༌སོ༌ ཏངས༌།"]], [["རོམ༌མི༌ ནང༌ང༌ ལེབས༌ཏེ༌ ཁོའེ༌ ང༌ ཐོབ༌ཐོབ༌ ཚོག༌པ༌ ཀ༌རུང༌ས༌ ཚང༌མ༌ལ༌ ཙལ༌ཏོག༌།"]], [["མ༌ཤི༌ཀ༌ ལོགས༌ཏེ༌ ཕེབས༌སི༌ ཏུས༌ལ༌, གཙོ༌བོའེ༌ ཁོའ༌ སྙིང༌རྗེ༌ ཛད༌ཤིག༌། ཨེ༌ཕེ༌སས༌སི༌ ནང༌ང༌ ཁོའེ༌ ངའ༌ ཙམ༌ཤིག༌གི༌ ཞབ༌སྟོག༌ གྱལ༌ལ༌ ཅོས༌ཏེ༌ ཞུས༌ཁན༌བོ༌ ཏི༌མོ༌ཐི༌ ཁྱོ༌རང༌ང༌ གྱལ༌ལ༌ ཅོས༌ཏེ༌ གྱུས༌ཨིན༌ནོག༌།"]]], [[["2:1 ནེ༌ 13"], ["ཏི༌མོ༌ཐི༌, ངའེ༌ བུ༌ཚ༌, དཀོན༌མཆོག༌གི༌ ཁྱོ༌རང༌ང༌ མ༌ཤི༌ཀ༌ ཡེ༌ཤུ༌ གྱུད༌ཏེ༌ སལ༌ལ༌ ཛད༌ཁན༌ནི༌ ཐུག༌རྗེའེ༌ ནང༌ང༌ སྟོབས༌ཅན༌ གྱུར༌།"]], [["ངའེ༌ མི༌ མང༌པོའེ༌ དུན༌ལ༌ ལབ༌ཞ༌ ཏང༌ཁན༌གུན༌ ཁྱོ༌རང༌ངི༌ ཚོར༌ཏེ༌ ཨིན༌ནོག༌, ཏ༌ ཏེ༌ ལབ༌ཞ༌གུན༌ ཁྱོ༌རང༌ངི༌ ཨིད༌ཤེས༌ཅན༌ནི༌ མི༌གུན༌ལ༌ ལབ༌གོས༌, ཏེ༌ནེ༌ ཞན༌མའ༌ ཤད༌ཅེས༌སི༌ ལོབ༌ཇོང༌ ཁོང༌གུན༌ལ༌ ཐོབ༌ཨིན༌།"]], [["མ༌ཤི༌ཀ༌ ཡེ༌ཤུའི༌ མག༌མི༌ ཟང༌པོ༌ཞིག༌གི༌ ཚུལ༌ལ༌ ང༌ ཉམ༌པོ༌ བར༌དོ༌གུན༌ ཁུར༌།"]], [["མག༌མི༌གུན༌ནི༌ མག༌མི༌ མན༌ཁན༌ མི༌གུན༌ནི༌ མི༌ཚེའེ༌ ནང༌ང༌ ཐེས༌སྟོག༌ ཏང༌ང༌ མ༌ནོག༌, ཅིའ༌ཟེར༌ན༌ ཁོང༌གུན༌ནི༌ ཁོ༌རང༌ངི༌ མག༌མི༌ འུ༌སྐྱོང༌ ཐད༌ཅུག༌ཅེས༌སི༌ རྩོན༌གྲུས༌ ཅོའ༌ནོག༌།"]], [["ཡང༌ རྩལ༌ཡངས༌ རྩེ༌ཁན༌ཞིག༌ག༌ གྱལ༌ཁའེ༌ སོལ༌རས༌ ཐོབ༌བ༌ མ༌ནོག༌, ནམ༌ཚོག༌པ༌ ཁོང༌གུན༌ ཁྲིམས༌སི༌ཀ༌ གྲུལ༌ མི༌གྲུལ༌།"]], [["ཏེན༌ན༌ ཙོགས༌ལ༌, རྩོན༌གྲུས༌ ཅོ༌ཁན༌ནི༌ ཞིང༌བད༌པ༌, ཁོ༌རང༌ངི༌ ལས༌ ཅོ༌ཁན༌ནི༌ བྲས༌བུ༌ ཉང༌ཁན༌ ཏང༌པོ༌བོ༌ ཨིན༌གོས༌།"]], [["ངའེ༌ ཅི༌རིག༌ ཟེར༌རད༌, ཏེ༌གུན༌ནི༌ སྐོར༌ལ༌ སམ༌བ༌ ཏོང༌། གཙོ༌བོའེ༌ ཁྱོ༌རང༌ང༌ འི༌ ཚང༌མའ༌ ཧ༌གོ༌ཅེས༌སི༌ ནང༌ང༌ རོགས༌ ཛད༌ཨིན༌།"]], [["གྱལ༌པོ༌ དཱ༌བིད༌དི༌ པུར༌གྱུད༌, ཡེ༌ཤུ༌ མ༌ཤི༌ཀ༌ ཀྲོངས༌ཏེ༌ སོན༌ཏེའ༌ ཞངས༌ཏེ༌ ཨིན༌ཁན༌བོ༌ ཨིད༌ཏུ༌ ཅོས༌, ཏེ༌བོ༌ ནི༌ ངའེ༌ ཤད༌ཁན༌ནི༌ གའ༌མོའེ༌ ནས༌ཚུལ༌བོ༌ ཨིན༌།"]], [["ཀ༌བོའེ༌ ཕིའ༌ ང༌ རྡུག༌ངལ༌ ཐོང༌དུག༌, ཡང༌ ཁྲིམས༌ཅག༌ཁན༌ཞིག༌ ཙོགས༌ལ༌ ལྕག༌ཐག༌ ཉམ༌པོ༌ ཅིངས༌ཏེ༌ བོརས༌། ཨིན༌ནའང༌ དཀོན༌མཆོག༌གི༌ བཀའ༌བོ༌ ལྕག༌ཐག༌ག༌ ལྡམས༌ཏེ༌ བོར༌ མི༌ཉན༌།"]], [["ཏེ༌བོའེ༌ཕིའ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མི༌གུན༌ལ༌ ཐར༌པ༌ ཐོབ༌ཅེས༌ལ༌ ང༌ རྡུག༌ངལ༌ ཅི༌ཞིག༌ བྱུང༌ནའང༌ ཁུར༌ཅེས༌ལ༌ ཐད༌པོ༌ ཨིན༌། ཏེ༌ ཐར༌པ༌བོ༌ མ༌ཤི༌ཀ༌ ཡེ༌ཤུའི༌ ནང༌ང༌ ཐའ༌མེད༌པའེ༌ ཟིར༌རྗིད༌ ཉམ༌པོ༌ དུག༌ཅེས༌པོ༌ ཨིན༌།"]], [["འི༌གུན༌ ཨིད༌ཤེས༌ཅན༌ནི༌ ཟེར༌ལོ༌ ཨིན༌ནོག༌།"], ["\"གལ༌ཏེས༌ ང༌དང༌གུན༌ མ༌ཤི༌ཀ༌ ཉམ༌པོ༌ ཤི༌ན༌,"], ["ང༌དང༌གུན༌ ཁོང༌ ཉམ༌པོ༌ སོན༌ཏེའང༌ ལུས༌ཨིན༌།"]], [["གལ༌ཏེས༌ ང༌དང༌གུན༌ནི༌ རྡུག༌ངལ༌ ཁུར༌ན༌,"], ["ཁོང༌ ཉམ༌པོ༌ ང༌དང༌གུན༌ནི༌ ཝང༌ངའང༌ སྲུལ༌ཨིན༌།"], ["གལ༌ཏེས༌ ང༌དང༌གུན༌ནི༌ ཁོང༌ ཤེས༌ས༌མེད༌ ཟེར༌ན༌,"], ["ཁོང༌ངིའང༌ ང༌དང༌གུན༌ ཤེས༌ས༌མེད༌ མོལ༌ཨིན༌།"]], [["གལ༌ཏེས༌ ང༌དང༌གུན༌ ཨིད༌ཤེས༌ཅན༌ མ༌ལུས༌ན༌,"], ["ཁོང༌ ཨིད༌ཤེས༌ཅན༌ ཞུགས༌ས༌ནོག༌, ཅིའ༌ཟེར༌ན༌"], ["ཁོང༌ངི༌ ཁོང༌ སུ༌ ཨིན༌ཁན༌བོའེ༌ གྱབ༌གལ༌ མི༌ཛད༌།"]], [["2:14 ནེ༌ 26"], ["ཏེ༌ ལབ༌ཞ༌གུན༌ནི༌ སྐོར༌ལ༌ མི༌ཚང༌མ༌ལ༌ ཨིད༌ཏུ༌ སྐུལ༌, ཡང༌ ཏེ༌གུན༌ལ༌ སྤེ༌ར༌ ཁག༌ཅན༌ མན༌ཁན༌ནི༌ཀ༌ ཁྲབ༌ཅེས༌གུན༌ གོག༌ ཟེར༌ཏེ༌ དཀོན༌མཆོག༌གི༌ སྐུན༌དུན༌ལ༌ ལྡམ༌ཞག༌ ཏོང༌། འི༌ཙོགས༌སི༌ ཛིང༌མོའེ༌ ཀ༌ནེ༌ ཕན༌ཐོགས༌ མེད༌པ༌, ཏེ༌བོ༌ ཉན༌ཁན༌ ཏད༌པ༌ཅན༌གུན༌ནི༌ མི༌ཚེ༌ དོད༌མེད༌ ཅོའ༌ནོག༌།"]], [["དཀོན༌མཆོག༌གི༌ སྐུན༌དུན༌ལ༌ ཁོང༌ ཐུགས༌ཐད༌ ཅུག༌ཁན༌ཞིག༌ ལྟན༌ཅེས༌ལ༌ རྩོན༌གྲུས༌ ཅོས༌། ཁྱོ༌རང༌ ཁྲེལ༌གོས༌ མེད༌ཁན༌ དང༌ དེན༌བའེ༌ བཀའ༌གུན༌ གྱལ༌ལ༌ ཅོས༌ཏེ༌ ཧ༌གོ༌ཅུག༌ ཉན༌ཁན༌ནི༌ ཞབ༌སྟོག༌པ༌ ཟང༌པོ༌ཞིག༌ ཡོང༌གོས༌།"]], [["ཏོན༌ཏག༌ མེད༌ཁན༌ དང༌ སམ༌བ༌ མེད༌ཁན༌ནི༌ སྤེ༌ར༌ གུན༌ནེ༌ ཐག༌རིང༌ང༌ དུག༌ཤིག༌, ཀ༌གུན༌ནི༌ མང༌ང༌ སྕོད༌པ༌ ངན༌པ༌ ཆོགས༌ལ༌ ཁྲིད༌ཏེ༌ ཁྱེར༌ར༌ནོག༌།"]], [["ཏེ༌ཙོགས༌སི༌ སྤེ༌ར༌གུན༌ ཤ༌ ཟའ༌ཁན༌ནི༌ མ༌ཁའ༌ ངན༌པ༌ ཙོགས༌ལ༌ གྱས༌ས༌ནོག༌, སྤེར༌ན༌ ཧེ༌མི༌ན༌ཡུས༌ དང༌ པི༌ལི༌དུས༌ གུན༌ ཙོགས༌ ཨིན༌ནོག༌།"]], [["ཁོང༌གུན༌ནི༌ མ༌ཤི༌ཀའེ༌ ནང༌ང༌ ཏད༌པ༌ཅན༌ ཤི༌ཁན༌གུན༌ སོན༌ཏེའ༌ ལང༌ ཚར༌ཏེ༌ ཨིན༌ནོག༌ ཟེར༌ཏེ༌ དེན༌བའེ༌ ལམ༌བོ༌ ཕངས༌ཏེ༌ ཨིན༌ནོག༌། ཡང༌ ཏེ༌ཟུག༌ ཟེར༌ཏེ༌ ཏད༌པ༌ཅན༌ ཁ༌ཅིག༌གི༌ སོན༌ཏེའ༌ ལང༌ཅེས༌སི༌ རེ༌ཝ༌བོ༌ ཅགས༌ཏེ༌ ཁོང༌གུན༌ནི༌ ཏད༌པ༌ མེད༌ཁན༌ ཅོས༌ཏེ༌ ཨིན༌ནོག༌།"]], [["ཨིན༌ནའང༌ དཀོན༌མཆོག༌གི༌ དེན༌བ༌བོ༌ རྩིགས༌རྨང༌ ཙོགས༌ལ༌ སྟན༌པོ༌ ལུས༌ཨིན༌ ཀ༌བོའེ༌ཀ༌: \"གཙོ༌བོའེ༌ ཁྱེན༌ན༌ནོག༌ ཁོང༌ངི༌ ཨིན༌ཁན༌གུན༌\""], ["ཡང༌ \"ཡེ༌ཤུ༌, ངའེ༌ གཙོ༌བོ༌ ཨིན༌ ཟེར༌ཁན༌ ཚང༌མ༌, ངན༌པ༌ ཅོ༌ཅེས༌ནེ༌ གྱུར༌གོས༌\" བྲིའ༌ ཛད༌ཏེ༌ ཡོད༌ཏེ༌ ཨིན༌ནོག༌།"]], [["སྤེར༌ན༌ ནང༌ཚངས༌ ཆུག༌པོ༌ཞིག༌གི༌ ཁང༌པའེ༌ ནང༌ང༌ ནོད༌ ཁ༌ཅིག༌ སེར༌ དང༌ མུལ༌ལི༌ ཡང༌ ཁ༌ཅིག༌ ཤིང༌ དང༌ ཀ༌ལག༌ གུན༌ནི༌ ཅོས༌ཏེ༌ ཡོད༌ཏེ༌ ཨིན༌ནོག༌། རིན༌ཅན༌ནི༌ ནོད༌གུན༌ མིག༌སལ༌ལི༌ གའ༌སྟོན༌ནི༌ ཕིའ༌ ཡང༌ ཁྱེ༌མོ༌ ནོད༌གུན༌ ཞག༌ཏང༌ངི༌ སྒོས༌དོམ༌མི༌ ནང༌ང༌ ཀོལ༌ལ༌ནོག༌།"]], [["ངའེ༌ སྔུན༌ལ༌ ཟེར༌ཁན༌གུན༌ནི༌ ཀ༌ནེ༌ རྩང༌མ༌ བོར༌ཁན༌གུན༌, མིག༌སལ༌ལི༌ རྩི༌ཝའེ༌ ཕིའ༌ ཀོལ༌ལ༌ ཛད༌ཅེས༌སི༌ ལག༌ཆ༌ རིག༌ གྱུར༌ཨིན༌, དམ༌པ༌ གྱུད༌ཏེ༌ སྤོན༌བོའེ༌ ཕིའ༌ ཕན༌ཐོགས༌ཅན༌ གྱུར༌ཨིན༌, ཡང༌ ལས༌ ཟང༌པོ༌ ཚང༌མ༌ ཅོ༌ཅེས༌ལ༌ གྲལ༌གྲིག༌ དུག༌ཨིན༌།"]], [["ཞོན༌ནུའི༌ ལུས༌སི༌ དོད༌པ༌ ངན༌པ༌གུན༌ནེ༌ ཤོར༌ཏེ༌ དྲང༌པོ༌ དང༌ ཨིད༌ཤེས༌ཅན༌ནི༌ མི༌ཚེ༌ ཕུད༌ཅེས༌, ཅེས༌པ༌ དང༌, ཞི༌དེ༌ གུན༌ནི༌ གྱབ༌ནེ༌ བང༌ཏོང༌ཤིག༌, ཏེ༌གུན༌ མ༌ཚད༌ ཁྱོ༌ཞའེ༌ བྲེལ༌, སེམས༌ ལག༌མོ༌ ཉམ༌པོ༌ དཀོན༌མཆོག༌ག༌ མོས༌ལམ༌ ཕུལ༌ཁན༌གུན༌ ཉམ༌པོ༌ ལྡན༌ཅུག༌གོ༌ཤེས༌ ཨིན༌ནོག༌།"]], [["ཡང༌སྐྱར༌ ངའེ༌ ཟེར༌རད༌, སམ༌བ༌ མེད༌ཁན༌ དང༌ ཏོན༌ཏག༌ མེད༌ཁན༌ནི༌ ཛིང༌མོ༌ གུན༌ནི༌ ནང༌ང༌ མ༌དྲེས༌, ཅིའ༌ཟེར༌ན༌ འི༌ཀ༌ནེ༌ ནོལ༌ཅེས༌ ཅིག༌པོ༌ སྨིན༌ན༌ནོག༌།"]], [["གཙོ༌བོའེ༌ ཞབ༌སྟོག༌པ༌ ཛིང༌མོ༌ མ༌ཏང༌ང༌, མི༌ཚང༌མ༌ལ༌ སྙིང༌རྗེ༌ ལྟན༌ཁན༌, མི༌ སྐྱོང༌པོ༌གུན༌ ཉམ༌པོ༌ ཟོད༌པ༌ཅན༌ ཡང༌ གྱལ༌ལ༌ ཅོས༌ཏེ༌ ལབ༌ཉན༌ཁན༌ཞིག༌ ཡོང༌གོས༌།"]], [["པས༌མོ༌ ཉམ༌པོ༌ གྱབ༌གལ༌ ཅོ༌ཁན༌གུན༌ལ༌ ལབ༌ཞ༌ ཏོང༌། ཅི༌གྱུས༌, དཀོན༌མཆོག༌གི༌ ཁོང༌གུན༌ནི༌ སྙིང༌གུན༌ གྱུར༌ ཅུག༌ག༌ ཛད༌ཏེ༌ དེན༌བའེ༌ ལབ༌ཞའེ༌ གྱབ༌ནེ༌ གྲུལ༌ཅེས༌ལ༌ སྐབས༌ སལ༌སྲིད༌ཅེས༌ ཨིན༌ནོག༌།"]], [["ཏེ༌ནེ༌ ཁོང༌གུན༌ སམ༌བ༌ཅན༌ གྱུར༌ཏེ༌ རྡུད༌གུན༌ནི༌ གོ༌བའེ༌ ཟུམས༌ཏེ༌ བོར༌ཏེ༌ ཡོད༌ཁན༌བོའེ༌ ནང༌ནེ༌ ཐར༌ཨིན༌, ཀ༌བོའེ༌ ཁོང༌གུན༌ ཁོའེ༌ དོད༌པ༌ ནང༌ཞིན༌ ཅོ༌ཅུག༌ཅེས༌ལ༌ ཟུམས༌ཏེ༌ ཡོད༌པིན༌།"]]], [[["3:1 ནེ༌ 9"], ["ཏི༌མོ༌ཐི༌, ཐའ༌མའེ༌ ཞག༌གུན༌ནི༌ ནང༌ང༌ མ༌སྲན༌ཏྲེ༌ ཇིགས༌ནང༌ཅན༌ནི༌ ཏུས༌ རིག༌གའང༌ ཡོང༌ཅེས༌པོ༌ ཁྱོ༌རང༌ང༌ གྱུས༌ ཡོང༌གོ༌ཤེས༌ ཨིན༌ནོག༌།"]], [["སྤེར༌ན༌ མི༌གུན༌ ཁོ༌རང༌ དང༌ ཁོ༌རང༌ངི༌ པེ༌ནེ༌ གུན༌ལ༌ ཡ༌ཤ༌ ཅོ༌ཁན༌, རང༌སྟོད༌ ཏང༌ཁན༌ དང༌ ཕོ༌སོ༌ཅན༌, ཏམ༌ངན༌ ཏང༌ཁན༌, ཁོང༌རང༌གུན༌ནི༌ ཕ༌མ༌གུན༌ནི༌ ཁའ༌ མ༌ཉན༌ཁན༌, ཏྲིན༌ མི༌དྲན༌ཁན༌ དང༌, ཁོང༌གུན༌ནི༌ ཅི༌ཞིག༌གའང༌ དམ༌པ༌ ཐེའ༌ མ༌ནོག༌།"]], [["ཅེས༌པ༌ མེད༌ཁན༌, ཤགས༌པ༌ མ༌ཏང༌ཁན༌, ཞན༌མ༌གུན༌ནི༌ སྕོད༌པའེ༌ སྐོར༌ལ༌ ངན༌པ༌ ཟེར༌ཁན༌, རང༌སེམས༌ཅུན༌ མ༌ཉན༌ཁན༌, ནགས༌ ལྟན༌ན༌ ཐད༌ཁན༌ དང༌, ཟང༌པོའེ༌ གྱབ༌གལ༌ ཅོ༌ཁན༌ ཨིན༌ནོག༌།"]], [["ཛ༌འོ༌གུན༌ལ༌ ངོ༌ལོག༌ ཅོ༌ཁན༌, གྱོགས༌པ༌ སམ༌བ༌ མ༌ཏང༌ང༌ ལས༌ ཅོ༌ཁན༌, མངས༌ཏེའང༌ ཕོ༌སོ༌ཅན༌ དང༌, དཀོན༌མཆོག༌གི༌ སང༌ ཇིག༌རྟེན༌ནི༌ སྐྱིད༌པོའ༌ ཡ༌ཤ༌ ཅོ༌ཁན༌ ཡོང༌ཨིན༌།"]], [["ཁོང༌གུན༌ནི༌ ལྟན༌ཅེས༌སི༌ ཕིའ༌ དཀོན༌མཆོག༌གི༌ སྕོད༌ལམ༌མི༌ ནང༌ང༌ གྲུལ༌ཟུན༌ ཏང༌ང༌ནོག༌, ཨིན༌ནའང༌ ཏེ༌བོའེ༌ ཁྱུད༌པོའེ༌ ནང༌ང༌ ཨིད༌ཤེས༌ ཅོའ༌ མ༌ནོག༌། ཏེ༌ཙོགས༌སི༌ མི༌གུན༌ནེ༌ ཐག༌རིང༌ང༌ དུག༌ཤིག༌།"]], [["ཏེ༌ཙོགས༌སི༌ མི༌གུན༌ནི༌ ཞན༌མ༌གུན༌ནི༌ ནང༌ང༌ ལོ༌ཁྱེལ༌ ཁྱོངས༌ཏེ༌ ཁོང༌གུན༌ནི༌ ཁང༌པ༌ སོང༌ཏེ༌, སྡིག༌པའེ༌ ནོངས༌སི༌ ལྕིད༌ དང༌ ཇིག༌རྟེན༌ནི༌ ཞན༌ཡང༌ དོད༌པའེ༌ ཡོག༌ག༌ ནན༌ཁན༌ནི༌ བུ༌མོ༌ འུ༌ཐུགས༌གུན༌ནི༌ ཀ༌ནེ༌ ཕན༌ཐོགས༌ ལེན༌ཨིན༌།"]], [["༼ཏེ༌ཙོགས༌སི༌ བུ༌མོ༌གུན༌ ཏུས༌གྱུན༌ ལབ༌ཞ༌ སོ༌མ༌ རིག༌གི༌ སྟིང༌རང༌ནེ༌ ཆའ༌ནོག༌, ཨིན༌ནའང༌ ཁོང༌གུན༌ལ༌ དེན༌བ༌བོ༌ མ༌ནེ༌ ཧ༌གོ༌ ཐུབ༌བ༌ མ༌ནོག༌༽།"]], [["ཡ༌ནེས༌ དང༌ ཡམ༌བ༌རེས༌ གུན༌ནི༌ ལུང༌སྟོན༌པ༌ མོ༌ཟེས༌སི༌ གྱབ༌གལ༌ ཅོའ༌ ཙོགས༌ལ༌, ཏེ༌ མི༌གུན༌ནི༌ དེན༌བའེ༌ གྱབ༌གལ༌ ཅོའ༌ནོག༌། ཏེ༌གུན༌ལ༌ སམ༌བ༌ ངན༌པ༌ དང༌ ཟུས༌མའེ༌ ཏད༌པ༌ ཡོད༌ཏེ༌ ཨིན༌ནོག༌།"]], [["ཨིན༌ནའང༌ ཁོང༌གུན༌ནི༌ མང༌པོ༌ཞིག༌ ཡར༌གྱས༌ མི༌ཅོ༌, ཅིའ༌ཟེར༌ན༌ ཡ༌ནེས༌ དང༌ ཡམ༌བ༌རེས༌ གུན༌ནི༌ ནས༌ལུག༌ ཙོགས༌ལ༌, ཁོང༌གུན༌ནི༌ ལས༌གུན༌ སམ༌བ༌ མེད༌ཁན༌ ཨིན༌ཁན༌བོ༌ མི༌ཚང༌མའེ༌ སལ༌པོ༌ ཅོས༌ཏེ༌ ཐོང༌ཨིན༌།"]], [["3:10 ནེ༌ 4:8"], ["ཨིན༌ནའང༌ ཏི༌མོ༌ཐི༌, ངའེ༌ ཅི༌ ལབ༌བད༌, ངའེ༌ མི༌ཚེ༌ ཕུད༌ཚུལ༌, ཅི༌ དོན༌ནི༌ ཕིའ༌ ངའེ༌ མི༌ཚེ༌ ཨིན༌, ངའེ༌ ཏད༌པ༌ ངའེ༌ ཟོད༌པ༌, ངའེ༌ ཅེས༌པ༌, ཡང༌ ངའེ༌ རྡུག༌ངལ༌ ཁུར༌ཅེས༌སི༌ ཁྱུད༌གུན༌ ཁྱོ༌རང༌ང༌ གྱུས༌ཨིན༌ནོག༌།"]], [["ཨན༌ཏི༌ཡོག༌, ཨི༌ཀོ༌ནི༌འམ༌ དང༌, ལིས༌ཏྲའ༌ གུན༌ནི༌ ནང༌ང༌ ངའ༌ ནགས༌ དང༌ བར༌དོ༌ སྟནས༌། ཏེ༌རུ༌ ཡོད༌ ཟ༌ནེ༌ ངའེ༌ ཙམ༌ཤིག༌གི༌ ནགས༌ དང༌ རྡུག༌ངལ༌ གུན༌ ཁུརས༌, ཨིན༌ནའང༌ གཙོ༌བོའེ༌ ང༌ ཏེ༌ ཚང༌མའེ༌ ནང༌ནེ༌ ཐར༌ ཅུག༌ག༌ ཛད༌ཁན༌བོ༌ ཁྱོ༌རང༌ང༌ གྱུས༌ཨིན༌ནོག༌།"]], [["འོ༌ན༌, མ༌ཤི༌ཀ༌ ཡེ༌ཤུའི༌ ནང༌ང༌ དཀོན༌མཆོག༌གི༌ ལམ༌མི༌ཀ༌ གྲུལ༌ཨིན༌ མི༌ཚེ༌ ཕུད༌ཉིན༌ ཡོད༌ཁན༌ ཚང༌མ༌ ནགས༌ ཐོང༌ཨིན༌།"]], [["ཨིན༌ནའང༌ མི༌ངན༌ དང༌ གོབ༌སྐོར༌ཁན༌ གུན༌, རྩོག༌པོ༌ ནེ༌ ཐུ༌ཤོག༌ ཆོགས༌ལ༌ ཆེན༌། ཁོང༌གུན༌ནི༌ ཞན༌མ༌གུན༌ལ༌ གོབ༌སྐོར༌ཨིན༌, ཡང༌ ཁོ༌རང༌གུན༌ནའང༌ གོབ༌སྐོར༌རི༌ ནང༌ང༌ སོང༌ཏེ༌ ཨིན༌ནོག༌།"]], [["ཨིན༌ནའང༌ ཁྱོ༌རང༌ང༌ ལབ༌ཞའ༌ ཐོབ༌ཁན༌གུན༌ནི༌ཀ༌ སྟན༌པོ༌ དུགས༌ཏེ༌ ཏེ༌གུན༌ དེན༌བ༌ ཨིན༌ཁན༌བོ༌ ཏད༌པ༌ ཅོས༌, ཅིའ༌ཟེར༌ན༌ ཁྱོ༌རང༌ང༌ ཏེ༌ ལབ༌ཁན༌ནི༌ མི༌གུན༌ ཨིད༌ཤེས༌ཅན༌ ཨིན༌ཁན༌བོ༌ གྱུས༌ཨིན༌ནོག༌།"]], [["ཁྱོ༌རང༌ང༌ ཕྲུ༌གུའི༌ ཏུས༌ནེ༌ ཕར༌ལ༌ དམ༌པའེ༌ སུང༌རབས༌སི༌ ནང༌ནེ༌ ལབས༌ཏེ༌ ཨིན༌པིན༌། ཡང༌ ཏེ༌ ལབ༌ཞ༌གུན༌ནི༌ ཁྱོ༌རང༌ང༌ མ༌ཤི༌ཀ༌ ཡེ༌ཤུའི༌ ནང༌ང༌ ཨིད༌ཤེས༌ ཅོ༌ཅེས༌ གྱུད༌ཏེ༌, ཐར༌པ༌ ཐོབ༌ཅེས༌ལ༌ ཤེས༌རབས༌པོ༌ སལ༌ཏེ༌ ཨིན༌།"]], [["དམ༌པའེ༌ སུང༌རབས༌ ཚང༌མ༌, མི༌ གྱུད༌ཏེ༌ དཀོན༌མཆོག༌གི༌ བྲིའ༌ཛད༌ཏེ༌ ཨིན༌ནོག༌, ཡང༌ ཏེ༌བོ༌ ང༌དང༌གུན༌ལ༌ ལབ༌ཅེས༌, སྐྱོན༌རྗོད༌ ཅོ༌ཅེས༌, ལམ༌ དྲང༌པོ༌ ལྟན༌ཅེས༌ དང༌ མི༌ཚེ༌ དྲང༌པོ༌ཞིག༌ ཕུད༌ཅེས༌ལ༌ ཁྲིད༌ཅེས༌ གུན༌ནི༌ ནང༌ང༌ ཕན༌ཐོགས༌ཅན༌ ཨིན༌ནོག༌།"]], [["དཀོན༌མཆོག༌གི༌ ཏེ༌བོ༌ ཁོང༌རང༌ངི༌ མི༌གུན༌ལ༌ ལས༌ ཟང༌པོ༌ ཚང༌མ༌ ཅོ༌ཅེས༌སི༌ ཁྱུད༌ སལ༌ཏེ༌ གྲལ༌གྲིག༌ བོར༌ར༌ ཛད༌ཅེས༌ལ༌ ཀོལ༌ལ༌ ཛད༌ད༌ནོག༌།"]]], [[["དཀོན༌མཆོག༌ དང༌ མ༌ཤི༌ཀ༌ ཡེ༌ཤུ༌ ཁོང༌རང༌ངི༌ གྱལ༌སྲིད༌ སྐྱོང༌ཅེས༌ལ༌ སྐྱོད༌ ཟ༌ནེ༌, ཁོང༌ངི༌ སོན༌པོ༌ དང༌ ཤི༌ཁན༌ ཉིས༌ཀོའེ༌ ཁྲིམས༌ཅད༌ ཛད༌ཨིན༌། ཁོང༌ ཉིས༌ཀོའེ༌ སྐུན༌དུན༌ལ༌ ངའེ༌ ཁྱོ༌རང༌ང༌ སྙིང༌ནེ༌ སྤང༌པུད༌དད༌:"]], [["སྐབས༌ ཡོད༌གྲོ༌, ཡ༌ མེད༌གྲོ༌, དཀོན༌མཆོག༌གི༌ བཀའ༌གུན༌ ཤད༌ཅེས༌ལ༌ གྲལ༌གྲིག༌ དུག༌། ཟོད༌པ༌ དང༌ ལབ༌ཞ༌ ཟང༌པོ༌ ཉམ༌པོ༌ ཁྱོ༌རང༌ངི༌ མི༌གུན༌ལ༌ སྐྱོན༌རྗོད༌ ཅོས༌, ལམ༌ དྲང༌པོ༌ སྟོན༌, ཡང༌ སྤོས༌པ༌ ཏོང༌།"]], [["ཏེ༌ཟུག༌ ཏུས༌ཤིག༌ ལེབ༌ཨིན༌, མི༌གུན༌ནི༌ དེན༌བ༌ དང༌ ཟང༌པོའེ༌ ལབ༌ཞ༌ གུན༌ལ༌ མ༌ཉན༌ན༌, ཁོ༌རང༌གུན༌ནི༌ དོད༌པའེ༌ གྱབ༌ནེ༌ གྲུལ༌ཨིན༌ ཡང༌ ཁོང༌ངི༌ ནམ༌ཅོག༌གི༌ ཉན༌ཉིན༌ གྲོ༌ཁན༌གུན༌ ཤད༌ཁན༌ནི༌ གེར༌གན༌ རིག༌ ཙལ༌ཨིན༌།"]], [["ཁོང༌གུན༌ནི༌ ནམ༌ཅོག༌གུན༌ དེན༌བ༌ནེ༌ ཐག༌རིང༌ང༌ ཁྱེར༌ཏེ༌ ཅོས༌མའི༌ རུངས༌གུན༌ ཆོགས༌ལ༌ གྱུར༌ཨིན༌།"]], [["ཨིན༌ནའང༌ ཏེ༌ཙོགས༌སི༌ ནས༌ལུག༌ ཚང༌མའེ༌ ནང༌ང༌ ཁྱོ༌རང༌ངི༌ ཤང༌ ཅོས༌ཏེ༌ སལ༌པོ༌ སམ༌བ༌ ཏང༌གོ༌ཤེས༌ ཨིན༌ནོག༌། གཙོ༌བོའེ༌ ཕིའ༌ རྡུག༌ངལ༌ ཁུར༌ཅེས༌ལ༌ ཇིགས༌ མ༌ཇིགས༌, ཞན༌མ༌གུན༌ལ༌ གའ༌མོའེ༌ ནས༌ཚུལ༌ ཤད༌ཅེས༌སི༌ ལས༌གུན༌ ཅོས༌, ཡང༌ ཁྱོ༌རང༌ང༌ དཀོན༌མཆོག༌གི༌ ཅོའ༌ལ༌ སལ༌ཁན༌ནི༌ ཁག༌ ཚང༌མ༌ ཅོས༌།"]], [["ང༌རང༌ངི༌ སྐོར༌ལ༌ ཟེར༌ན༌ ངའེ༌ མི༌ཚེ༌བོ༌ ནི༌, དཀོན༌མཆོག༌ག༌ ཕུལ༌ཁན༌ནི༌ ཆུའི༌ ཆུ༌ཕུད༌ ཙོགས༌ལ༌ ཕུལ༌ཨིན༌ ཨིན༌, ང༌ ཤི༌ཅེས༌སི༌ ཏུས༌པོ༌ ཉེ༌མོའ༌ ལེབས༌ཏེ༌ དུག༌།"]], [["རྩལ༌ཡངས༌ རྩེ༌ཁན༌ཞིག༌ ཙོགས༌ལ༌, ངེའང༌ གྲན༌དུར༌ གྱལ༌ལ༌ ཅོས༌ཏེ༌ ཏངས༌པིན༌, ངའེ༌ བང༌གྱུགས༌ ཏང༌ ཚར༌ཏེ༌ ཨིན༌, ཡང༌ ངའེ༌ ཏད༌པ༌ མ༌ཕང༌ང༌ སྟན༌པོ༌ ཡོད༌།"]], [["ཏ༌ དྲང༌པོའེ༌ ཐོར༌ཤོག༌པོ༌ ངའེ༌ ཕིའ༌ སྲུངས༌ཏེ༌ ཡོད༌, ཀ༌བོ༌ ཁྲིམས༌ཅད༌ སལ༌ཁན༌ནི༌ གཙོ༌བོ༌ དྲང༌པོའེ༌, ཁོང༌ ལོགས༌ཏེ༌ ཕེབས༌ཤེས༌སི༌ ཞག༌པོའ༌ ངའ༌ སལ༌ལ༌ ཛད༌ཨིན༌། ཡང༌ ཏེ༌ སོལ༌རས༌པོ༌ ང༌རང༌ ཅིག༌པོའ༌ མན༌པ༌, ཁོང༌ ཇལ༌ཅེས༌ལ༌ མ༌སྲན༌ཏྲེ༌ དོད༌པ༌ ཆེན༌མོ༌ བོར༌ཁན༌ ཚང༌མའེ༌ ཕིའང༌།"]], [["4:9 ནེ༌ 18"], ["ཏི༌མོ༌ཐི༌, ཇུ༌ཇུ༌ འི༌རུ༌ གྱོགས༌པ༌ ཡོང༌ཅེས༌སི༌ རྩོན༌གྲུས༌ ཅོས༌།"]], [["སྤུན༌ དེ༌མཱས༌སི༌ འི༌ ཇིག༌རྟེན༌ནི༌ སྐྱིད༌པོ༌གུན༌ལ༌ ཅེས༌པ༌ ཅོ༌ཅེས༌པོའེ༌, ང༌ ཕངས༌ཏེ༌ ཐེ༌ས༌ལོ༌ནི༌ཀའེ༌ གྱལ༌ས༌ སོང༌། ཀིརིས༌ཀེན༌ ནི༌ གཱ༌ལ༌ཏི༌ཡཱ༌ ཡང༌ ཏི༌ཏུས༌ ནི༌ དལ༌མེ༌དིཡ༌ ཡུལ༌གུན༌ལ༌ སོང༌ཏེ༌ མེད༌།"]], [["ང༌ ཉམ༌པོ༌ ལུ༌ཀ༌ ཅིག༌པོ༌ ཡོད༌། ཁྱོ༌རང༌ ཡོང༌ ཟ༌ནེ༌, མར༌ཀུས༌སའང༌ ཉམ༌པོ༌ ཁྲིད༌ཏེ༌ ཁྱོང༌, ཅིའ༌ཟེར༌ན༌ ངའེ༌ ཞབ༌སྟོག༌གི༌ ལས༌སི༌ ནང༌ང༌ ཁོ༌ མ༌ ཕན༌ཐོགས༌ཅན༌ཞིག༌ ཨིན༌།"]], [["ཏི༌ཁི༌ཀུས༌ ངའེ༌ ཨེ༌ཕེ༌སས༌སི༌ གྱལ༌ས༌ ལམ༌ཅུགས༌པིན༌།"]], [["ཁྱོ༌རང༌ ཡོང༌ ཟ༌ནེ༌, ཏྲོ༌འེས༌སི༌ གྲོང༌ཁྱེར༌རི༌ ནང༌ང༌ ཡོད༌ཁན༌ནི༌ ཀར༌པུས༌སི༌ ཁང༌པའེ༌ ནང༌ང༌ ངའེ༌ བོར༌ཏེ༌ ཡོད༌ཁན༌ནི༌ ཀོས༌པོ༌ ཁུར༌ཏེ༌ ཁྱོང༌། ངའེ༌ ཤོག༌རིལ༌ ༼སྤེ༌ཆའང༌༽ ཁུར༌ཏེ༌ ཁྱོང༌, མིག༌སལ༌ལི༌ ར༌མའེ༌ པགས༌པ༌ ཅོས༌ཁན༌གུན༌།"]], [["ལྕགས༌ལས༌ ཅོ༌ཁན༌ ཨ༌ལེག༌ཟན༌དེར༌རི༌, ང༌ མང༌པོ༌ ནོད༌པ༌ སྐྱལས༌, ཨིན༌ནའང༌ ཁོའེ༌ ཅོ༌ཁན༌གུན༌ལ༌ གཙོ༌བོའེ༌ ཁྲིམས༌ཅད༌ སལ༌ལ༌ ཛད༌ཨིན༌།"]], [["ཁྱོ༌རང༌ངའང༌ ཁོའེ༌ ཀ༌ནེ༌ ཤང༌ ཅོས༌, ཅིའ༌ཟེར༌ན༌ ང༌ཞའེ༌ ལབ༌ཞ༌གུན༌ལ༌ ཁོའེ༌ མ༌སྲན༌ཏྲེ༌ གྱབ༌གལ༌ ཅོས༌ཏེ༌ ཨིན༌པིན༌།"]], [["ང༌ ཁྲིམས༌པོན༌ནི༌ དུན༌ལ༌ ཏང༌པོ༌རང༌ ཁྲིད༌ཏེ༌ ཁྱེར༌ ཟ༌ནེ༌, སུ༌ཞིག༌གའང༌ ངའ༌ རོགས༌ལ༌ མ༌ཡོངས༌། ཚང༌མའེ༌ ང༌ ཕངས༌ཏེ༌ སོང༌། དཀོན༌མཆོག༌གི༌ ཏེ༌གུན༌ནི༌ཀ༌ སྐྱོན༌ ཀལ༌ལ༌ མ༌ཛད༌ཤིག༌།"]], [["ཨིན༌ནའང༌ ངའེ༌ གའ༌མོའེ༌ ནས༌ཚུལ༌ གང༌པོ༌ ཤད༌ཐུབ༌ཏེ༌ ཡ༌ཧུ༌དཱ༌པ༌ མན༌ཁན༌ ཚང༌མའེ༌ ཚོར༌ཅེས༌སི༌ ཕིའ༌, གཙོ༌བོ༌ ང༌ ཉམ༌པོ༌ ཞུགས༌ས༌ ཛད༌ཏེ༌ ངའ༌ ཤེད༌ སལ༌ལ༌ ཛདས༌། ཡང༌ ཁོང༌ངི༌ སིང༌གེ༌གུན༌ལ༌ ཟའ༌ཅུག༌ཅེས༌སི༌ ཆད༌པའེ༌ ཀ༌ནེ༌ ངའ༌ ཐར༌ ཅུག༌ག༌ ཛདས༌།"]], [["འོ༌ན༌, གཙོ༌བོའེ༌ ངའ༌ ངན༌པའེ༌ སྤུང༌གོལ༌ ཅོ༌ཅེས༌ཅན༌ ཚང༌མའེ༌ ཀ༌ནེ༌ སྐྱོབས༌ཏེ༌ ཁོང༌རང༌ངི༌ ནམ༌ཁའེ༌ གྱལ༌སྲིད༌དི༌ ནང༌ང༌ ངའ༌ ཁམ༌ཟང༌ ཁྲིད༌ཏེ༌ ཁྱེར༌ར༌ ཛད༌ཨིན༌། དཀོན༌མཆོག༌ག༌ ཏུས༌གྱུན༌ནེ༌གྱུན༌ སྲོག༌ ཡོད༌ཁན༌ ཚང༌མའེ༌ ཀ༌ནེ༌ སྤལ༌ ཐོབ༌ཤིག༌, ཨ༌མེན༌།"]], [["4:19 ནེ༌ 22"], ["པིརི༌སི༌ལ༌ དང༌ ཁོའེ༌ མག༌པ༌ ཨ༌ཀུའི༌ལའ༌ དང༌ སྤུན༌ ཨོ༌ནེས༌སི༌ཕོ༌རུས༌སི༌ ཁང༌པའེ༌ ནང༌ང༌ དུག༌ཁན༌ ཚང༌མ༌ལ༌ ངའེ༌ ཆོགས༌ནེ༌ ཇུ༌ ཟེར༌།"]], [["ཨེ༌རས༌ཏུས༌ ཀོ༌རིན༌ཐི༌ གྱལ༌ས༌ དུགས༌, ཡང༌ སྤུན༌ ཏྲོ༌ཕི༌མུས༌ལ༌ ཟུ༌མོ༌ ཡོངས༌པ༌, ངའེ༌ མི༌ལི༌ཏུས༌སི༌ གྲོང༌ཁྱེར༌རི༌ ནང༌ང༌ བོར༌ཏེ༌ ཡོངས༌པིན༌།"]], [["དགུན༌ཏུས༌སི༌ སང༌ སྔུན༌ལ༌, འི༌རུ༌ ཡོང༌ཅེས༌སི༌ རྩོན༌གྲུས༌ སྲན༌ཏྲེ༌ ཅོས༌། སྤུན༌ ཨེའུ༌བུ༌ལུའས༌སི༌ ཁྱོ༌རང༌ང༌ ཇུ༌ ཀལ༌དུག༌, ཡང༌ ཏེན༌ན༌ ཙོགས༌ལ༌ སྤུན༌ པུ༌དེན༌, སྤུན༌ ལི༌ནུས༌, སྤུན༌མོ༌ ཀོལོ༌དི༌ཡ༌ ཡང༌, ཞན༌ སྤུན༌ ཚང༌མེའང༌ ཁྱོ༌རང༌ང༌ ཇུ༌ ཞུ༌རུག༌།"]], [["གཙོ༌བོ༌ ཁྱོ༌རང༌ངི༌ སེམས༌ཉིད༌ ཉམ༌པོ༌ ཞུགས༌ཤིག༌། ཡང༌ ཁོང༌ངི༌ ཐུག༌རྗེ༌ ཁྱོ༌ཞའ༌ ཚང༌མ༌ ཉམ༌པོ༌ ཞུགས༌ཤིག༌༎"]]]], "Titus": [[[["1:1 ནེ༌ 4"], ["འི༌ ཨི༌གེ༌བོ༌ ང༌ པ༌འུ༌ལུའི༌ ཆོགས༌ནེ༌ ཨིན༌། ང༌ ནི༌ དཀོན༌མཆོག༌གི༌ ཞབ༌སྟོག༌པ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སྐུ༌ཚབས༌ ཨིན༌། དཀོན༌མཆོག༌གི༌ ལྡམ༌མ༌ ཛད༌ཁན༌གུན༌ལ༌, མ༌ཤི༌ཀའེ༌ ནང༌ང༌ ཨིད༌ཤེས༌ ཅོ༌ཅེས༌པོ༌ ཤད༌ཅེས༌ དང༌, དཀོན༌མཆོག༌གི༌ ལམ༌མི༌ཀ༌ གྲུལ༌ཨིན༌ མི༌ཚེ༌ ཕུད༌ཅེས༌སི༌ དེན༌བ༌བོ༌, ཤེ༌ཤེས༌ ལབ༌བ༌ལ༌ ང༌ ལམ༌ཅུགས༌།"]], [["འི༌ དེན༌བ༌བོའེ༌ ཁོང༌གུན༌ལ༌ ཐའ༌མེད༌པའེ༌ མི༌ཚེ༌ ཡོད༌ཁན༌ནི༌ ལོ༌ཁྱེལ༌ ཏང༌ང༌ནོག༌, ཀ༌བོ༌ ཏུས༌གྱུན༌ དྲང༌པོ༌ མོལ༌ཁན༌ནི༌ དཀོན༌མཆོག༌གི༌ ཇིག༌རྟེན༌ ཛད༌དི༌ སང༌ སྔུན༌ལ༌ ཞལ༌ཆད༌ ཛད༌ཏེ༌ ཨིན༌པིན༌།"]], [["ཏ༌ ལྡམ༌མ༌ ཛད༌ཁན༌ནི༌ ཏུས༌པོའེ༌ཀ༌, ངའེ༌ ཚང༌མ༌ལ༌ ཆོས༌ཤད༌ཅེས༌ གྱུད༌ཏེ༌ ཁོང༌ངི༌ འི༌ ལོན༌བོ༌ སྔོན༌ ཅུག༌ཏེ༌ ཨིན༌ནོག༌། དཀོན༌མཆོག༌ ང༌དང༌ངི༌ སྐྱབ༌གོན༌ནི༌ བཀའ༌ སལ༌ཁན༌ ནང༌ཞིན༌ལ༌, ཁོང༌རང༌ངི༌ ཕིའ༌ འི༌ ལས༌པོ༌ ངའེ༌ ལག༌ག༌ སྟད༌ད༌ ཛདས༌།"]], [["ང༌དང༌གུན༌ནི༌ ཏད༌པའེ༌ ནང༌ང༌, ངའེ༌ དེན༌བའེ༌ བུ༌ཚ༌ ཙོགས༌ ཨིན༌ཁན༌ནི༌ ཅེས༌པའེ༌ སྤུན༌, ཏི༌ཏུས༌ལ༌ བྲིའད༌། དཀོན༌མཆོག༌ ཡབ༌ དང༌ ང༌ཏི༌ སྐྱབ༌གོན༌ མ༌ཤི༌ཀ༌ ཡེ༌ཤུ༌ ཉིས༌ཀོའེ༌ ཁྱོ༌རང༌ང༌ ཐུག༌རྗེ༌ དང༌ ཞི༌དེ༌ སལ༌ཤིག༌།"]], [["1:5 ནེ༌ 16"], ["ཁྱོ༌རང༌ངི༌ ང༌དང༌གུན༌ནི༌ ལས༌གུན༌ གྲུབ༌ཅུག༌ཅེས༌ དང༌ ངའེ༌ ལབ༌ཞ༌ ནང༌ཞིན༌, གྲོང༌ཁྱེར༌ རེ༌རེའེ༌ ནང༌ང༌ འུ༌སྐྱོང༌གུན༌ སྐོ༌ཅེས༌སི༌ གྱུན༌ཚན༌བོའེ༌ ཕིའ༌, ངའེ༌ ཁྱོ༌རང༌ ཀེརེ༌ཏའི༌ ནང༌ང༌ བོར༌པིན༌།"]], [["འུ༌སྐྱོང༌གུན༌ སྐྱོན༌མེད༌ དང༌ ཁོ༌རང༌ངི༌ ན༌མ༌ ཉམ༌པོ༌ ཨིད༌ཤེས༌ཅན༌ ཡོང༌གོས༌། ཡང༌ ཁོང༌ངི༌ ཕྲུ༌གུ༌གུན༌ ཏད༌པ༌ཅན༌, ཡང༌ སྕོད༌ལམ༌ ངན༌པ༌ དང༌ ཁའ༌མི༌ཉན༌ ཡོད༌ཁན༌ནི༌ སྐྱོན༌ མ༌ཕོག༌ཁན༌ རིག༌ ཡོང༌གོས༌།"]], [["དཀོན༌མཆོག༌གི༌ ཆག༌ལས༌གུན༌ འུ༌སྐྱོང༌གུན༌ནི༌ ལག༌ག༌ སྟད༌ པ༌སང༌, ཁོང༌ངི༌ མི༌ཚེ༌བོ༌ སྐྱོན༌མེད༌ཁན༌ཞིག༌ ཡོང༌གོས༌། ཁོང༌ ཕོ༌སོ༌ཅན༌ ཡ༌ སྲོ༌དུང༌ཅན༌, ཁོང༌ ཆང༌ མང༌པོ༌ ཐུང༌ཁན༌, སྲོའེ༌ ནང༌ང༌ ནོད༌སྐྱལ༌ཁན༌ ཡ༌ པེ༌ནེ༌ ཕིའ༌ དོད༌པ༌ཅན༌ ཡོང༌ མ༌གོས༌།"]], [["ཐད༌པོ༌ ཉམ༌པོ༌ ཁོའེ༌ ཁང༌པ༌ ཡོང༌ཁན༌གུན༌ལ༌ གའ༌སུས༌ ཞུ༌ཁན༌, ཡང༌ ཟང༌པོ༌ ལས༌གུན༌ལ༌ ཁོའེ༌ ཅེས༌པ༌ ཅོ༌གོས༌། ཁོའེ༌ མི༌ཚེ༌བོ༌ ཤེས༌རབས༌སི༌ ནང༌ང༌ ཕུད༌གོས༌, ཡང༌ ཐག༌ཅད༌གུན༌ ཆོག༌རིས༌ མེད༌པ༌ ཅོ༌གོས༌། ཁོའེ༌ མི༌ཚེ༌བོ༌ དམ༌པ༌ དང༌, རང༌སེམས༌ ཅུན༌ཏེ༌ བོར༌ཉན༌ཁན༌ཞིག༌ ཡོང༌གོས༌།"]], [["ལབ༌ཁན༌ནི༌ ཨིད༌ཤེས༌ཅན༌ནི༌ ལོན༌ནི༌ཀ༌ ཁོའ༌ མ༌སྲན༌ཏྲེ༌ ཏད༌པ༌ ཡོང༌གོས༌, ཏེ༌ནེ༌ ཁོའེ༌ ཞན༌མ༌གུན༌ལ༌ དེན༌བའེ༌ ལབ༌ཞ༌ ཉམ༌པོ༌ སྤོས༌པ༌ སྐྱེ༌ཅུག༌ ཉན༌ཨིན༌, ཡང༌ ཏེ༌བོའེ༌ གྱབ༌གལ༌ ཅོ༌ཁན༌གུན༌ལ༌ ནོར༌ཏེ༌ ཨིན༌ཁན༌བོ༌ ལྟན༌ ཐུབ༌ཨིན༌།"]], [["ངོ༌ལོག༌ ཅོ༌ཁན༌ནི༌ མི༌ མང༌པོ༌ཞིག༌ ཡོད༌ཏེ༌ ཨིན༌ནོག༌, ཀ༌གུན༌ ཕན༌མི༌ཐོགས༌སི༌ སྤེ༌རའེ༌ ནང༌ང༌ དྲེས༌ཏེ༌ ཞན༌མ༌གུན༌ལ༌ གོབ༌སྐོར༌རད༌, མིག༌སལ༌ལི༌ ཐར༌པ༌ ཐོབ༌ཅེས༌ལ༌, བུ༌ཚ༌གུན༌ལ༌ སུན༌ནད༌"], ["ཅོ༌གོས༌ ཟེར༌ཁན༌གུན༌།"]], [["ཁྱོ༌རང༌ངི༌ ཁོང༌གུན༌ལ༌ ཏེ༌ཙོགས༌ ཟེར༌ཅེས༌ནེ༌ སྒག༌གོས༌, ཅིའ༌ཟེར༌ན༌ ཏེ༌གུན༌ནི༌ ཟུས༌མའེ༌ ལབ༌ཞ༌གུན༌ནི༌, ནང༌ཚངས༌ གང༌པོ༌ དེན༌བའེ༌ ལབ༌ཞ༌གུན༌ནེ༌ ཐག༌རིང༌ང༌ ཁྲིད༌ཏེ༌ ཁྱེར༌ར༌ནོག༌། ཡང༌ ཁོང༌གུན༌ནི༌ ཏེ༌བོ༌ ཁོ༌རང༌གུན༌ནི༌ ཕན༌ཐོགས༌སི༌ ཕིའ༌ ཅོའ༌ནོག༌།"]], [["འི༌བོ༌ ནི༌, ཁོ༌རང༌གུན༌ནི༌ ཕྲོ༌ནེ༌ ལུང༌སྟོན༌པ༌ ཅིག༌གི༌, \"ཀེརེ༌ཏ༌པ༌གུན༌ ཟུན༌ཇན༌, ཁྱི༌ ཙོགས༌ དང༌ ལས༌མི༌ལམ༌ གྲོད༌ནབས༌ཅན༌\" ཟེརས༌ཏེ༌ ཨིན༌ནོག༌།"]], [["ཁོའེ༌ ཟེར༌ཁན༌བོ༌ དྲང༌པོ༌ ཨིན༌པ༌, ཏད༌པའེ༌ ནང༌ང༌ སྟན༌པོ༌ ལུས༌ཤེས༌སི༌ ཕིའ༌, ཁྱོ༌རང༌ངི༌ ཏེ༌ཙོགས༌སི༌ སྤུན༌གུན༌ལ༌ མ༌སྲན༌ཏྲེ༌ ཁའ༌སྐྱེ༌ཏེ༌ སྐྱོང༌གོས༌།"]], [["ཏེ༌གུན༌ནི༌, ཡ༌ཧུ༌དཱ༌པའེ༌ ཟུས༌མའེ༌ རུངས༌ དང༌ དྲང༌པོའ༌ གྱབ༌ ལོགས༌ཏེ༌ ཆའ༌ཁན༌གུན༌ནི༌ བཀའ༌གུན༌ལ༌ ཉན༌ མ༌གོས༌།"]], [["སེམས༌ ལག༌མོ༌ ཡོད༌ཁན༌གུན༌ནི༌ ཕིའ༌ ཅི༌ཚང༌མ༌ རྩང༌མ༌ ཨིན༌ནོག༌། ཨིན༌ནའང༌ སྙིང༌ངི༌ ནང༌ང༌ རྩང༌མ༌ མེད༌ཁན༌ དང༌, ཡེ༌ཤུའི༌ཀ༌ ཏད༌པ༌ མ༌ཅོ༌ཁན༌གུན༌ནི༌ ཕིའ༌ ཅི༌ཤིག༌གའང༌ རྩང༌མ༌ མེད༌པ༌ ཨིན༌ནོག༌, ཅིའ༌ཟེར༌ན༌ ཁོང༌གུན༌ནི༌ སམ༌ཚུལ༌ དང༌ སེམས༌ གུན༌ ངན༌པ༌ ཡོད༌ཏེ༌ ཨིན༌ནོག༌།"]], [["ཏེ༌ཙོགས༌སི༌ མི༌གུན༌ནི༌ ཟེར༌ར༌ནོག༌, ཁོང༌གུན༌ནི༌ དཀོན༌མཆོག༌ ཤེས༌སད༌། ཨིན༌ནའང༌ ཏེ༌གུན༌ནི༌ ལས༌གུན༌ ཅོ༌ ཚུལ༌ལ༌ ལྟ༌ན༌, ཁོང༌ངི༌ སྟིང༌རང༌ནེ༌ མ༌གྲུལ༌ཁན༌བོ༌, ཤེས༌དུག༌། ཏེ༌གུན༌ ནཕ༌རད༌ཅན༌ དང༌ ཁའ༌མི༌ཉན༌ ཡང༌ ཁོང༌གུན༌ལ༌ ཅའང༌ ལས༌ ཟང༌པོ༌ ཅོ༌ཉན༌ན༌ མ༌ནོག༌།"]]], [[["2:1 ནེ༌ 15"], ["ཨིན༌ནའང༌ ཁྱོ༌རང༌ངི༌ དེན༌བའེ༌ ལབ༌ཞ༌ ནང༌ཞིན༌ལ༌ ལབ༌གོས༌།"]], [["ལོ༌ ལྔབ༌ཅུའི༌ སང༌ མང༌ང༌ ཆའ༌ཁན༌ནི༌ བུ༌ཚ༌གུན༌ལ༌ རང༌སེམས༌ ཅུན༌ཅེས༌, རྩི༌ཝའེ༌ འོས༌པ༌ཅན༌ གྱུར༌ཅེས༌ དང༌ མི༌ཚེ༌བོ༌ ཤེས༌རབས༌ཅན༌ཞིག༌ ཕུད༌ཅེས༌པོ༌ ལོབ༌། ཁོང༌གུན༌ནི༌ ཏད༌པ༌བོ༌ དཀོན༌མཆོག༌གི༌ དེན༌བའེ༌ཀ༌ སྟན༌པོ༌ ཡང༌ ཅེས༌པ༌ དང༌ ཟོད༌པ༌ ཉིས༌ཀོའེ༌ གངས༌ཏེ༌ ཡོང༌གོས༌།"]], [["ཏེན༌ན༌ ཙོགས༌ལ༌ ལོ༌ ལྔབ༌ཅུའི༌ སང༌ མང༌ང༌ ཆའ༌ཁན༌ནི༌ བུ༌མོ༌གུན༌ལ༌, དཀོན༌མཆོག༌ག༌ རྩི༌ཝ༌ ཁྱོང༌ཁན༌ནི༌ མི༌ཚེ༌ཞིག༌ ཕུད༌ཅེས༌ ལོབ༌། ཁོང༌གུན༌ ཞན༌མ༌གུན༌ནི༌ སྕོད༌པའེ༌ སྐོར༌ལ༌ ངན༌པ༌ ཟེར༌ཁན༌, ཡ༌ ཆང༌ མང༌པོ༌ ཐུང༌ཁན༌ཞིག༌ ཡོང༌ མ༌གོས༌། ཨིན༌ནའང༌ ཁོང༌གུན༌ནི༌ ཟང༌པོ༌ ཨིན༌ཁན༌བོ༌ ཞན༌མ༌གུན༌ལ༌ ལབ༌གོ༌ཤེས༌ ཨིན༌ནོག༌།"]], [["ཏེ༌ བུ༌མོ༌གུན༌ནི༌ བུ༌མོ༌ ན༌ཆུང༌གུན༌ལ༌ རང༌ངི༌ མག༌པ༌ དང༌ ཕྲུ༌གུ༌ གུན༌ལ༌, ཅམས༌པ༌ ཅོ༌ཅེས༌སི༌ ནང༌ང༌ སྤོས༌པ༌ ཏང༌གོས༌།"]], [["མ༌ཚད༌ ཏེ༌གུན༌ རང༌སེམས༌ ཅུན༌ཉན༌ཁན༌ དང༌ སེམས༌ ལག༌མོ༌, ནང༌ཚངས༌སི༌ ལྟ༌སྟོག༌ ཅོ༌ཅེས༌, ལས༌ ཟང༌པོ༌ ཅོ༌ཅེས༌, ཡང༌ རང༌དང༌རང༌ ཁོ༌རང༌གུན༌ནི༌ མག༌པའེ༌ ཝང༌ངི༌ ཡོག༌ག༌ བོར༌ཅེས༌ གུན༌ ལབ༌གོས༌། ཏེ༌ནེ༌ དཀོན༌མཆོག༌གི༌ བཀའ༌, སུ༌ཞིག༌གིའང༌ ངན༌པ༌ ཟེར༌ མི༌ཉན༌།"]], [["ཏེན༌ན༌ ཙོགས༌ལ༌ ཁྱོག༌ཏོང༌གུན༌ནའང༌, རང༌སེམས༌ ཅུན༌ཏེ༌ བོར༌ཅེས༌ལ༌ སྤོས༌པ༌ ཏོང༌།"]], [["ཡང༌ ཁྱོ༌རང༌ངིའང༌ ལས༌ ཟང༌པོ༌གུན༌ ཅོས༌ཏེ༌ ཁོང༌གུན༌ནི༌ ཕིའ༌ སྤེ༌ཞིག༌ གྱུར༌གོས༌། ཁྱོ༌རང༌ངི༌ ལབ༌ཞ༌བོ༌ དྲང༌པོ༌ དང༌ སེམས༌སི༌ ཐིལ༌ནེ༌ ཡོང༌ཁན༌བོ༌ སྟོན༌།"]], [["ཁྱོ༌རང༌ངི༌ ལབ༌ཁན༌བོའ༌ སྐྱོན༌རྗོད༌ མི༌ཡོང༌ཅེས༌སི༌ ཕིའ༌, དེན༌བ༌བོ༌ ལོབ༌། ཏེ༌ནེ༌ ང༌དང༌གུན༌ལ༌ གྱབ༌གལ༌ ཅོ༌ཁན༌གུན༌ ཁྲེལ༌བ༌ སོང༌ཏེ༌ ང༌དང༌གུན༌ལ༌ ཅའང༌ ངན༌པ༌ ཟེར༌ མི༌ཉན༌།"]], [["ཏད༌པ༌ཅན༌ ཚེ༌ཡོག༌གུན༌ནི༌ ཏུས༌གྱུན༌ ཁོ༌རང༌གུན༌ནི༌, སྤོན༌བོའེ༌ ཁའ༌ཉན༌ཏེ༌ ཁོང༌གུན༌ ཐད༌ཅུག༌ཅེས༌ལ༌ རྩོན༌གྲུས༌ ཅོ༌ཤིག༌། ཁོང༌གུན༌ལ༌ ལན༌ལོག༌ མ༌ཏང༌ཤིག༌,"]], [["ཡ༌ རྐུ༌ མ༌རྐུ༌, ཨིན༌ནའང༌ ཁོ༌རང༌གུན༌ ཅི༌ས༌ཐོག༌ནེ༌ ཨིད༌ཤེས༌ཅན༌ དང༌ ཟང༌པོ༌ ཨིན༌ཁན༌བོ༌ ལྟན༌གོས༌། ཏེ༌ནེ༌ ཏེ༌གུན༌ལ༌ དཀོན༌མཆོག༌ ང༌དང༌གུན༌ནི༌ སྐྱབ༌གོན༌ནི༌ ལབ༌ཞ༌ ཧ༌གོ༌ཅེས༌སི༌ དོད༌པ༌ སྐྱེ༌ཅུག༌ཨིན༌།"]], [["མི༌ཚང༌མ༌ལ༌ ཐར༌པའེ༌ ལམ༌ སལ༌ལ༌ ཛད༌ཏེ༌ དཀོན༌མཆོག༌གི༌ ཁོང༌རང༌ངི༌ ཐུག༌རྗེ༌བོ༌ སྔོན༌ ཅུག༌ག༌ ཛདས༌།"]], [["ཡང༌ ང༌དང༌གུན༌ལ༌ \"ངན༌པའེ༌ མི༌ཚེ༌ ཕུད༌ཅེས༌ དང༌, སྡིག༌པའེ༌ དོད༌པ༌གུན༌ལ༌ གྱབ༌གྱུར༌གོས༌\" ཟེར༌ཏེ༌ ཤད༌ད༌ ཛདས༌། ང༌དང༌གུན༌ནི༌ འི༌ ཇིག༌རྟེན༌ ངན༌པའེ༌ ནང༌ང༌ རང༌སེམས༌ ཅུན༌ཉན༌ཁན༌, དྲང༌པོ༌ དང༌, དཀོན༌མཆོག༌གི༌ ལམ༌མི༌ཀ༌ གྲུལ༌ཁན༌ནི༌ མི༌ཚེ༌ཞིག༌ ཕུད༌གོ༌ཤེས༌ ཨིན༌ནོག༌།"]], [["འི༌ཙོགས༌སི༌ མི༌ཚེ༌ ཕུད༌ ཟ༌ནེ༌, རེ༌ཝ༌ ཉམ༌པོ༌ ང༌དང༌གུན༌ནི༌ ཀུན༌ཝང༌ དཀོན༌མཆོག༌ དང༌ སྐྱབ༌གོན༌ ཡེ༌ཤུ༌ མ༌ཤི༌ཀའེ༌ ཟིར༌རྗིད༌ སྔོན༌ཅེས༌ཅན༌ནི༌ ཏེ༌ ཧ༌ལས༌ཤེས༌སི༌ ཞག༌པོའ༌ སྲུང༌ཨིན༌།"]], [["ང༌དང༌གུན༌ རྩང༌མ༌ ཅོ༌ཅེས༌ དང༌ སྡིག༌པའེ༌ རིགས༌ ཚང༌མ༌ནེ༌ ཐར༌ཅུག༌ཅེས༌ མ༌ཚད༌, སྙིང༌ནེ༌ ལས༌ ཟང༌པོ༌ ཅོ༌ཅེས༌ལ༌ རིངས༌ཨིན༌ ཡོད༌ཁན༌ནི༌ ཁོང༌རང༌ངི༌ མི༌གུན༌ ཅོ༌ཅེས༌སི༌ ཕིའ༌ ཁོང༌ངི༌ ཁོང༌རང༌ངི༌ སྲོག༌པོ༌ སལ༌ལ༌ ཛདས༌།"]], [["ཁྱོ༌རང༌ངི༌ ཏེ༌གུན༌, ཏད༌པ༌ཅན༌གུན༌ལ༌ ལབས༌ཏེ༌ ལག༌ལེན༌ནི༌ ནང༌ང༌ ཁྱོང༌ཅེས༌ལ༌ སྤོས༌པ༌ ཏོང༌། ཁོང༌གུན༌ནི༌ འི༌ ལབ༌ཞ༌གུན༌ནི༌ གྱབ༌གལ༌ ཅོ༌ ཟ༌ནེ༌, ཁྱོ༌རང༌ང༌ ཁོང༌གུན༌ལ༌ སྤོས༌པ༌ ཏངས༌ཏེ༌ སྐྱོང༌ཅེས༌སི༌ ཝང༌ཆ༌ ཡོད༌ཏེ༌ ཨིན༌ནོག༌། ཁྱོ༌རང༌ངི༌ ལབ༌ཁན༌གུན༌ལ༌ སུ༌ཞིག༌གའང༌ སྣང༌མེད༌ ཅོ༌ མ༌ཅུག༌།"]]], [[["3:1 ནེ༌ 11"], ["ཏད༌པ༌ཅན༌གུན༌ལ༌ ཁོ༌རང༌གུན༌ ཝང༌སྲུལ༌པ༌ དང༌ ཝང༌ ཡོད༌ཁན༌གུན༌ནི༌ ལག༌ག༌ སྟད༌ཅེས༌, ཁའ༌ཉན༌ཅེས༌, དང༌ ཏུས༌གྱུན༌ ལས༌ ཟང༌པོ༌ ཅོ༌ཅེས༌སི༌ ནང༌ང༌ གྲལ༌གྲིག༌ ཅོས༌ཏེ༌ དུག༌ཅེས༌ལ༌, ཨིད༌ཏུ༌ སྐུལ༌།"]], [["ཁོང༌གུན༌ནི༌ ཞན༌མའེ༌ སྕོད༌པའེ༌ སྐོར༌ལ༌ ངན༌པ༌ མ༌ཟེར༌ར༌, ཛིང༌མོ༌ ཏང༌ཅེས༌ནེ༌ ཐག༌རིང༌ང༌ དུག༌གོས༌། ཨིན༌ནའང༌ ཁོང༌གུན༌ ཞན༌མའེ༌ སྒོས༌དོམ༌གུན༌ སམ༌ཁན༌ ཡང༌ དེན༌བའེ༌ པས༌མོ༌ ཨིན༌ཁན༌བོ༌ ཚང༌མ༌ལ༌ ལྟན༌ཁན༌ རིག༌ ཡོང༌གོས༌།"]], [["ཏུས༌ཤིག༌ག༌ ང༌དང༌གུན༌ནའང༌ སམ༌བ༌ མེད༌ཁན༌ དང༌ ཁའ༌མི༌ཉན༌ རིག༌ ཡོད༌པིན༌། ཞན༌མ༌གུན༌ནི༌ ང༌དང༌གུན༌ ལམ༌ ནོར༌སའི༌ཀ༌ ཁྲིདས༌, ཡང༌ དོད༌པ༌ ངན༌པ༌ མང༌པོ༌ཞིག༌ དང༌, ཇིག༌རྟེན༌ནི༌ སྐྱིད༌པོ༌གུན༌ནི༌ ཚེ༌ཡོག༌ གྱུར༌། ང༌དང༌གུན༌ནི༌ མི༌ཚེ༌བོའེ༌ ནང༌ང༌ ངན༌པ༌ དང༌ ཚིག༌ཅེས༌ གངས༌ཏེ༌, ཞན༌མ༌གུན༌ནི༌ ང༌དང༌གུན༌ལ༌ ནཕ༌རད༌ ཡང༌ ང༌དང༌གུན༌ནིའང༌ ཅིག༌ དང༌ ཅིག༌ག༌ ནཕ༌རད༌ ཅོའད༌པིན༌།"]], [["ཨིན༌ནའང༌ \"དཀོན༌མཆོག༌ ང༌དང༌ངི༌ སྐྱབ༌གོན༌ནི༌ ཐུག༌རྗེ༌ དང༌"], ["ཅེས༌པ༌ གུན༌ སྔོན༌ན༌ ཛད༌ད༌དང༌,"]], [["ཁོང༌ངི༌ ང༌དང༌གུན༌ སྐྱོབ༌བ༌ ཛདས༌།"], ["ཏེ༌བོ༌ ང༌དང༌གུན༌ནི༌ ལས༌ དྲང༌པོ༌ ཅོ༌ཅེས༌པོའེ༌ ཞས༌ཏེ༌ མན༌པ༌, ཁོང༌ངི༌ སྙིང༌རྗེའེ༌ ཞས༌ཏེ༌ ཨིན༌ནོག༌།"], ["ཁོང༌ངི༌ ང༌དང༌ངི༌ སྡིག༌པ༌གུན༌ ཁྲུའ༌ ཛདས༌, ཡང༌ དམ༌པའེ༌ ཐུག༌ཉིད༌ གྱུད༌ཏེ༌"], ["ང༌དང༌གུན༌ ཡང༌སྐྱར༌ སྐྱེས༌ཏེ༌, མི༌ཚེ༌ སོ༌མ༌ཞིག༌ སལས༌།"]], [["ཡེ༌ཤུ༌ མ༌ཤི༌ཀ༌ ང༌དང༌གུན༌ནི༌ སྐྱབ༌གོན༌ གྱུད༌ཏེ༌ དམ༌པའེ༌ ཐུག༌ཉིད༌བོ༌"], ["ཁོང༌ངི༌ སྙིང༌ ཕེས༌ཏེ༌ ང༌དང༌གུན༌ནི༌ཀ༌ ལུག༌ག༌ ཛདས༌།"]], [["ཁོང༌ངི༌ ཐུག༌རྗེ༌ ཞས༌ཏེ༌"], ["ང༌དང༌གུན༌ དྲང༌པོ༌ ཐེའ༌ ཛདས༌ པ༌སང༌, ང༌དང༌གུན༌ལ༌ དཀོན༌མཆོག༌གི༌ ཕྲུ༌གུ༌ གྱུར༌ཏེ༌"], ["ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ རེ༌ཝ༌ ཡོད༌ཏེ༌ ཨིན༌ནོག༌།\""]], [["ཏེ༌ ཞལ༌ཏ༌གུན༌ དེན༌བའེ༌ ལབ༌ཞ༌ ཨིན༌ནོག༌, ཡང༌ ངའེ༌ དོད༌པ༌ ནི༌, ཏད༌པ༌ཅན༌ ཚང༌མའེ༌ ཏུས༌པོ༌ ལས༌ ཟང༌པོ༌ ཅོ༌ཅེས༌སི༌ ནང༌ང༌ ཕུད༌ཅེས༌སི༌ ཕིའ༌, ཁྱོ༌རང༌ངི༌ ཏེ༌ ལབ༌ཞ༌གུན༌ ཁོང༌གུན༌ནི༌ ནང༌ང༌ ཡོང༌གོ༌ཤེས༌པོ༌ ཏན༌ཏན༌ ཅོ༌ཅེས༌པོ༌ ཨིན༌། ཏེ༌ ལབ༌ཞ༌གུན༌ ཚང༌མའེ༌ ཕིའ༌ ཟང༌པོ༌ དང༌ ཕན༌ཐོགས༌ཅན༌ཞིག༌ ཨིན༌ནོག༌།"]], [["ཁྱོ༌རང༌ ཁོང༌གུན༌ནི༌ མིར༌གྱུད༌དི༌ མིང༌ཐོའེ༌ སྐོར༌ལ༌ སམ༌བ༌ མེད༌ཁན༌ནི༌ གྲབས༌སི༌ ནང༌ང༌ མ༌དྲེས༌, ཡ༌ ཡ༌ཧུ༌དཱ༌པའེ༌ ཁྲིམས༌གུན༌ སྲུང༌ཅེས༌སི༌ སྐོར༌ལ༌, ཛིང༌མོ༌ དང༌ ནོལ༌ མ༌ནོལ༌། ཏེ༌གུན༌ནི༌ ཕན༌མི༌ཐོགས༌ དང༌ ཏུས༌ གོད༌ལ༌ ཆ༌ཅེས༌ མ༌ནེ༌ ཅའང༌ མ༌ནོག༌།"]], [["གལ༌ཏེས༌ མི༌གུན༌ནི༌ ཁྱོ༌རང༌གུན༌ ཕེ༌ཅེས༌ ཅོ༌ན༌, ལྡམ༌ཞག༌ ཏོང༌ཤིག༌ ཡང༌ ལན༌ ཉིས༌པའང༌, ཏེ༌བོའེ༌ སྟིང༌ནེ༌ གལ༌ཏེས༌ སེམས༌ མ༌གྱུར༌ན༌, ཁོང༌གུན༌ ཉམ༌པོ༌ བྲེལ༌ མ༌བོར༌ཤིག༌།"]], [["ཏེ༌ཙོགས༌སི༌ མི༌གུན༌ དཀོན༌མཆོག༌གི༌ དེན༌བ༌ གྱབ༌ལོག༌ཁན༌ ཡང༌ ཁོ༌རང༌གུན༌ནི༌ སྡིག༌པའེ༌ ཁོ༌རང༌གུན༌ལ༌ སྐྱོན༌ ཀལ༌ལ༌ནོག༌།"]], [["3:12 ནེ༌ 15"], ["ངའེ༌ སྤུན༌, ཨར༌ཏི༌མིས༌ ཡ༌ ཏི༌ཁི༌ཀུས༌ ཉིས༌ཀོའེ༌ ནང༌ནེ༌ ཅིག༌པོ༌ ཁྱོ༌རང༌ངི༌ཀ༌ ཀལ༌ལ༌ཅིག༌, ནི༌ཀོ༌པོ༌ལིས༌ གྱལ༌སའེ༌ ནང༌ང༌ ཁྱོ༌རང༌ ངའ༌ ཐུག༌ག༌ ཡོང༌ཅེས༌སི༌ རྩོན༌གྲུས༌ ཅོས༌, ཅིའ༌ཟེར༌ན༌ ང༌ ཏེ༌རུ༌ དགུན༌ལ༌ དུག༌ཅེས༌ ཐག༌ཅད༌ཏེ༌ ཨིན༌།"]], [["ངའེ༌ སྤུན༌ ཝ༌ཀྱིལ༌ ཟེ༌ནཱས༌ ཡང༌ སྤུན༌ ཨ༌པོ༌ལོས༌ གུན༌ བེས༌ལ༌ ཆ༌ཅེས༌སི༌ ནང༌ང༌ ཁྱོ༌རང༌ངི༌ ཅི༌ས༌ཐོག༌ནེ༌ རོགས༌ ཅོ༌ཅེས༌སི༌ རྩོན༌གྲུས༌ ཅོས༌། ཁོང༌གུན༌ལ༌ སྒོས༌དོམ༌ ཡོད༌ཁན༌ ཚང༌མ༌ ཏངས༌ཏེ༌ དུག༌ག༌ ལྟོས༌།"]], [["ང༌དང༌ངི༌ སྤུན༌གུན༌ནི༌ ཞན༌མ༌ ཏད༌པ༌ཅན༌གུན༌ནི༌ དེན༌བའེ༌ སྒོས༌དོམ༌གུན༌ རིགས༌ཏེ༌ ཁོ༌རང༌གུན༌ནི༌ ཏུས༌པོ༌ ལས༌ ཟང༌པོ༌ ཅོ༌ཅེས༌སི༌ ནང༌ང༌ ཕུད༌ཅེས༌ ལོབ༌གོས༌། ཏེ༌ནེ༌ ཁོང༌གུན༌ནི༌, ཏོན༌མེད༌དི༌ མི༌ཚེ༌ཞིག༌ མི༌ཕུད༌།"]], [["འི༌རུ༌ ཡོད༌ཁན༌ ཚང༌མའེ༌ ཇུ༌ ཞུ༌རུག༌། ཇུ༌ཇུ༌ ཏེ༌རུ༌ ཡོད༌ཁན༌ནི༌ ཏད༌པ༌ཅན༌, ང༌དང༌གུན༌ལ༌ ཅེས༌པ༌ ཅོ༌ཁན༌གུན༌ལ༌ ངའེ༌ ཆོགས༌ནེ༌ ཇུ༌ ཞུས༌།"], ["དཀོན༌མཆོག༌གི༌ ཐུག༌རྗེ༌བོ༌ ཁྱོ༌ཞའ༌ ཚང༌མ༌ལ༌ སལ༌ཤིག༌།།"]]]], "Philemon": [[[["1:1 ནེ༌ 3"], ["འི༌ ཨི༌གེ༌བོ༌ མ༌ཤི༌ཀ༌ ཡེ༌ཤུའི༌ ཏོན༌ལ༌ ཙོན༌པ༌ པ༌འུ༌ལུ༌ དང༌ ང༌དང༌ངི༌ སྤུན༌ ཏི༌མོ༌ཐིའི༌ ཆོགས༌ནེ༌ ཨིན༌།"], ["ངའེ༌ ང༌ཞའ༌ ཉམ༌པོ༌ ལས༌ ཅོ༌ཁན༌ ཕྲོ༌པ༌ ཅེས༌པ༌ ཕི༌ལི༌མོན༌ལ༌ བྲིའད༌།"]], [["ཡང༌ ང༌ཞའེ༌ སྤུན༌མོ༌ ཨ༌ཕིའ༌, མ༌ཤི༌ཀའེ༌ ཕིའ༌ མག༌མི༌ ཕྲོ༌པ༌ སྤུན༌ ཨར༌ཀིབ༌པུས༌ དང༌ ཁྱོ༌རང༌ངི༌ ཁང༌པའེ༌ ནང༌ང༌ ཛོམ༌ཨིན༌ ཡོད༌ཁན༌ནི༌ ཆོས༌ཚོགས༌ལའང༌ བྲིའད༌།"]], [["ང༌ཞའེ༌ མོས༌ལམ༌ ཕུལ༌ལད༌, དཀོན༌མཆོག༌ ང༌དང༌གུན༌ནི༌ ཡབ༌ དང༌ གཙོ༌བོ༌ ཡེ༌ཤུ༌ མ༌ཤི༌ཀ༌ གུན༌ནི༌ ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ སལ༌ཤིག༌།"]], [["1:4 ནེ༌ 7"], ["ཕི༌ལི༌མོན༌ ཁྱོ༌རང༌ངི༌ ཕིའ༌ མོས༌ལམ༌ ཞུ༌ ཟ༌ནེ༌, ངའེ༌ ཏུས༌གྱུན༌ དཀོན༌མཆོག༌ག༌ ཐུག༌རྗེ༌ཆེ༌ ཞུའད༌,"]], [["ཅིའ༌ཟེར༌ན༌ ཁྱོ༌རང༌ངི༌ གཙོ༌བོ༌ ཡེ༌ཤུའི༌ ནང༌ང༌ ཏད༌པ༌ དང༌, དཀོན༌མཆོག༌གི༌ མི༌ དམ༌པ༌ ཚང༌མའེ༌ ཕིའ༌ ཅེས༌པ༌ ཡོད༌ཁན༌བོའེ༌ སྐོར༌ལ༌ ཚོར༌།"]], [["མ༌ཤི༌ཀའེ༌ ང༌དང༌གུན༌ལ༌ སལ༌ལ༌ ཛད༌ཁན༌ ཅིན༌ལབས༌ ཚང༌མ༌ ཁྱོ༌རང༌ང༌ སྙིང༌ངི༌ ཐིལ༌ནེ༌ ཧ༌གོ༌ཏེ༌, ཞན༌མ༌གུན༌ ཉམ༌པོ༌ ཁྱོ༌རང༌ངི༌ ཏད༌པ༌བོ༌ བགོ༌ཉན༌ཅེས༌ལ༌ ངའེ༌ མོས༌ལམ༌ ཕུལ༌ལད༌།"]], [["ཁྱོ༌རང༌ངི༌ ཅེས༌པའེ༌, ངའ༌ སྤོས༌པ༌ དང༌ གའ༌མོ༌ སྲན༌ཏྲེ༌ ཏངས༌, ཅིའ༌ཟེར༌ན༌ ངའེ༌ སྤུན༌, ཁྱོ༌རང༌ངི༌ དཀོན༌མཆོག༌གི༌ དམ༌པའེ༌ མི༌གུན༌ནི༌ སྙིང༌ང༌ སྤོས༌པ༌ ཏང༌ཏེ༌ ཨིན༌ནོག༌།"]], [["1:8 ནེ༌ 22"], ["ཏེ༌བོའེ༌ཕིའ༌ ཞན༌ཏ༌ མ༌ཤི༌ཀའེ༌ ནང༌ང༌ ངའེ༌ ཁྱོ༌རང༌ང༌ འོས༌པ༌བོ༌ ཅོས༌ ཟེར༌ཏེ༌ བཀའ༌ཏང༌ཅེས༌སི༌ ཝང༌ ཡོད༌ནའང༌,"]], [["ང༌དང༌ངི༌ ཅེས༌པའེ༌ ཞས༌ཏེ༌ ངའེ༌ ཁྱོ༌རང༌ང༌ འི༌ ཞུ༌ཝ༌བོ༌ ཨིན༌། ང༌ པ༌འུ༌ལུ༌ མི༌རྒན༌ཞིག༌ དང༌ མ༌ཤི༌ཀ༌ ཡེ༌ཤུའི༌ ཞབ༌སྟོག༌ ཞུ༌ཅེས༌པོའེ༌, དག༌ས༌ ཙོན༌པ༌ཞིག༌ ཨིན༌པ༌,"]], [["ཁྱོ༌རང༌ང༌, ངའེ༌ བུ༌ཚ༌ ཙོགས༌ ཨོ༌ནེ༌སི༌མུས༌སི༌ ཏོན༌ལ༌ ཞུ༌ཝ༌ ཞུའད༌། འི༌རུ༌ ཙོན༌ཁང༌ངི༌ ནང༌ང༌ ཡོད༌ ཟ༌ནེ༌, ཏད༌པའེ༌ ནང༌ང༌ ང༌ ཁོའེ༌ ཨ༌བ༌ གྱུར༌།"]], [["སྔུན༌ལ༌ ཨོ༌ནེ༌སི༌མུས༌"], ["ཁྱོ༌རང༌ངི༌ ཕིའ༌ ཕན༌མི༌ཐོགས༌ཤིག༌ ཡོད༌པིན༌, ཨིན༌ནའང༌ ཏ༌ དག༌ས༌ ང༌དང༌ ཉིས༌ཀོའེ༌ ཏོན༌ལ༌, ཁོ༌ སྲན༌ཏྲེ༌ ཕན༌ཐོགས༌ཅན༌ཞིག༌ གྱུར༌ཏེ༌ ཨིན༌ནོག༌།"]], [["ཞན༌ ཁོ༌ ངའེ༌ སྙིང༌བོ༌ ཨིན༌ནའང༌, ངའེ༌ ཁོ༌ ཁྱོ༌རང༌ ཡོད༌ས༌ ལོགས༌ཏེ༌ ལམ༌ཅུག༌གད༌།"]], [["གའ༌མོའེ༌ ནས༌ཚུལ༌ ཤད༌ཅེས༌སི༌ ཞས༌ཏེ༌ ངའ༌ འི༌རུ༌ ཙོན༌ཁང༌ངི༌ ནང༌ང༌ ཡོད༌ ཟ༌ནེ༌, ཁོའེ༌ ངའ༌ ཁྱོ༌རང༌ངི༌ ཚབས༌ ཅོས༌ཏེ༌ ཡ༌ཏོ༌ ཅོ༌ཅེས༌སི༌ ཕིའ༌, ཁོ༌ འི༌རུ༌ ང༌རང༌ ཉམ༌པོ༌ བོར༌ཅེས༌སི༌ དོད༌པ༌ རག༌།"]], [["ཨིན༌ནའང༌ ཁྱོ༌རང༌ངི༌ ཀ༌ནེ༌ གོངས༌པ༌ མེད༌པ༌, ངའེ༌ ཅི༌ཞིག༌གའང༌ ཅོ༌ཉིན༌ མེ༌རག༌། ཁྱོ༌རང༌ང༌ ཝང༌ ཏངས༌ཏེ༌ མན༌པ༌, ཐད༌པོ༌ ཉམ༌པོ༌ ངའ༌ ཡ༌ཏོ༌ ཅོ༌ཅེས༌སི༌ དོད༌པ༌ ཅོའད༌།"]], [["ཅི༌གྱུས༌, ཁོ༌ ཁྱོ༌རང༌ ཉམ༌པོ༌ ཏུས༌བན༌ཤིག༌ བེས༌ཏེ༌ དུག༌ཅེས༌སི༌ གྱུན༌ཚན༌བོ༌, ཁྱོ༌རང༌ང༌ ཏུས༌གྱུན༌ནི༌ ཕིའ༌ ཁོ༌ ལོགས༌ཏེ༌ ཐོབ༌ཅེས༌པོ༌ མན༌ན༌ཧེ༌?"]], [["ཏ༌ནེ༌ཕར༌ལ༌ ཁོ༌ ཁྱོ༌རང༌ངི༌ ཚེ༌ཡོག༌ ཙོགས༌ མན༌པ༌, ཚེ༌ཡོག༌གི༌ སང༌ ཁག༌ཅན༌, ཅེས༌པའེ༌ སྤུན༌ཞིག༌ ཨིན༌ནོག༌། ཁོ༌ མིག༌སལ༌ལི༌ ངའེ༌ ཕིའ༌ རིན༌ཅན༌ཞིག༌ ཨིན༌, ཨིན༌ནའང༌ ཁོ༌ མི༌ཞིག༌ ཡང༌ གཙོ༌བོའེ༌ ནང༌ང༌ ཕྲོ༌པ༌ སྤུན༌ཞིག༌ ཨིན༌ཅེས༌པོའེ༌, ཁོ༌ ཁྱོ༌རང༌ངི༌ ཕིའང༌ མང༌ང༌ རིན༌ཅན༌ཞིག༌ ཨིན༌ནོག༌།"]], [["ཏེ༌ནེ༌ གལ༌ཏེས༌ ང༌ ཁྱོ༌རང༌ ཉམ༌པོ༌ དཀོན༌མཆོག༌གི༌ ཆག༌ལས༌སི༌ ནང༌ང༌ ཕྲོ༌པ༌ཞིག༌ ཐེའད༌ན༌, ཁོའ༌ གའ༌སུས༌ ཞུས༌, ཀ༌ཟུག༌ ཁྱོ༌རང༌ངི༌ ངའ༌ གའ༌སུས༌ ཞུས༌ཏེ༌ ཡོད༌གྲོ༌།"]], [["གལ༌ཏེས༌ ཁོའེ༌ ཁྱོ༌རང༌ང༌ ནོར༌ཁྲུལ༌ཞིག༌ ཅོས༌ཏེ༌ ཡོད༌ན༌, ཡ༌ ཁྱོ༌རང༌ངི༌ ཀ༌ནེ༌ ཅི༌ཏོང༌ ཁྱེར༌ཏེ༌ ཡོད༌ན༌, ཏེ༌གུན༌ ངའ༌ བུ༌ལོན༌ལ༌ ཀལ༌ནའང༌ གྲིག༌།"]], [["ཏ༌ དག༌ས༌ ང༌ པ༌འུ༌ལུའི༌ ང༌རང༌ངི༌ ལག༌པ༌ནེ༌ འི༌བོ༌ བྲིའད༌, ངའེ༌ ཏེ༌ བུ༌ལོན༌བོ༌ ཤལ༌ཨིན༌། ཁྱོ༌རང༌ང༌ ཐའ༌མེད༌པའེ༌ མི༌ཚེ༌ ཐོབ༌ཅུག༌ཅེས༌སི༌ ངའེ༌ བུ༌ལོན༌ ཡོད༌ཁན༌བོ༌, ཨིད༌ཏུ༌ མི༌སྐུལ༌།"]], [["འོ༌ན༌ ངའེ༌ སྤུན༌ལེ༌, ཇུ༌ཇུ༌ གཙོ༌བོའེ༌ ནང༌ང༌ ངའེ༌ ཕན༌ཐོགས༌སི༌ ཕིའ༌ འི༌བོ༌ ཅོས༌། མ༌ཤི༌ཀའེ༌ ནང༌ང༌ ངའ༌ འི༌ སྤོས༌པ༌བོ༌ ཏོང༌།"]], [["ཁྱོ༌རང༌ང༌ ངའེ༌ ཅོ༌ཅེས༌ལ༌ ཟེར༌ཏེ༌ ཡོད༌ཁན༌ ཚང༌མ༌ གྲུབ༌ཅུག༌ཅེས༌ མ༌ཚད༌, ཏེ༌སང༌ མང༌ང༌ ཅོས༌སི༌ ལོ༌ཁྱེལ༌ ཉམ༌པོ༌, ངའེ༌ འི༌ ཨི༌གེ༌བོ༌ བྲིའད༌།"]], [["ཡང༌ སྤེ༌ར༌ཞིག༌, ཇུ༌ཇུ༌ ངའེ༌ ཕིའ༌ ནང༌ཞིག༌ གྲལ༌གྲིག༌ ཅོས༌, ཅིའ༌ཟེར༌ན༌ དཀོན༌མཆོག༌གི༌ ཁྱོ༌རང༌ངི༌ མོས༌ལམ༌མ༌ ལན༌སལ༌ཏེ༌ ང༌ གྱོགས༌པ༌ ཁྱོ༌རང༌ ཡོད༌ས༌ ལོགས༌ཏེ༌ ཡོང༌ ཅུག༌ག༌ ཛད༌ཅེས༌སི༌ རེ༌ཝ༌ རག༌།"]], [["1:23 ནེ༌ 25"], ["མ༌ཤི༌ཀ༌ ཡེ༌ཤུའི༌ ཞབ༌སྟོག༌ ཞུས༌ཁན༌ནི༌ ཨེ༌པ༌ཕའ༌རས༌, ངའེ༌ ཕྲོ༌པ༌ ཙོན༌པའེ༌, ཁྱོ༌རང༌ང༌ ཇུ༌ ཞུ༌རུག༌།"]], [["ཡང༌ ཏེན༌ན༌ ཟུག༌གི༌ ངའེ༌ ལས༌ ཅོ༌ཁན༌ ཕྲོ༌པ༌ མར༌ཀུས༌, ཨ༌རིས༌ཏར༌ཀུས༌, དེ༌མཱས༌ དང༌, ལུ༌ཀ༌ གུན༌ནིའང༌ ཇུ༌ ཞུ༌རུག༌།"]], [["ངའེ༌ མོས༌ལམ༌ ཞུའད༌, གཙོ༌བོ༌ ཡེ༌ཤུ༌ མ༌ཤི༌ཀའེ༌ ཁྱོ༌རང༌ང༌ ཐུག༌རྗེ༌ སལ༌ཤིག༌།།"]]]], "Hebrews": [[[["1:1 ནེ༌ 14"], ["སྔུན༌མའེ༌ ཏུས༌ལ༌ དཀོན༌མཆོག༌གི༌ ང༌དང༌གུན༌ནི༌ ཕ༌མེས༌པོ༌གུན༌ལ༌, ལན༌ མང༌པོ༌ དང༌ ཚུལ༌ སོ༌སོའེ༌ ནང༌ང༌, ཁོང༌རང༌ངི༌ ལུང༌སྟོན༌པ༌གུན༌ གྱུད༌ཏེ༌ ཞལ༌ཏ༌ སལ༌ལ༌ ཛད༌ཏེ༌ ཨིན༌ནོག༌།"]], [["ཨིན༌ནའང༌ དག༌ས༌ འི༌ སྟིང༌ཇུག༌གི༌ ཞག༌གུན༌ནི༌ ནང༌ང༌ ཁོང༌ངི༌, ཁོང༌རང༌ངི༌ སྲས༌ གྱུད༌ཏེ༌ ང༌དང༌གུན༌ལ༌ ཞལ༌ཏ༌ སལ༌ལ༌ ཛད༌ཏེ༌ ཨིན༌ནོག༌། དཀོན༌མཆོག༌གི༌ ཁོང༌རང༌ངི༌ སྲས༌, ཅི༌ཚང༌མའེ༌ཀ༌ ནོར༌སྐལ༌ ཐོབ༌ཅེས༌ཅན༌བོ༌ སྐོའ༌ ཛདས༌, ཡང༌ ཁོང༌ གྱུད༌ཏེ༌ དཀོན༌མཆོག༌གི༌ ཛམ༌བུ༌ལིང༌བོ༌ ཞང༌ང༌ ཛད༌ཏེ༌ ཨིན༌ནོག༌།"]], [["སྲས༌སི༌ ནང༌ནེ༌ དཀོན༌མཆོག༌ ཁོང༌རང༌ངི༌ ཟིར༌རྗིད༌ ཇལ༌ཅེས༌ ཡང༌, དཀོན༌མཆོག༌ ཁོང༌རང༌ ཞུགས༌ཁན༌ ཙོགས༌སི༌ སྲས༌སའང༌ ཨིན༌ནོག༌། སྲས༌སི༌ ཁོང༌རང༌ངི༌ བཀའ༌ ཀྲག༌པོ༌ གྱུད༌ཏེ༌ ཅི༌ཚང༌མ༌ སྟན༌པོ༌ བོར༌ར༌ ཛད༌ད༌ནོག༌། ཁོང༌ངི༌ མི༌ཚང༌མ༌, སྡིག༌པ༌གུན༌ནི༌ ཀ༌ནེ༌ རྩང༌མ༌ ཅོའ༌ ཛད༌ཏེ༌ སྟིང༌ནེ༌, ཁོང༌ ནམ༌ཁའེ༌ ནང༌ང༌ ཟིར༌རྗིད༌ཅན༌ནི༌ དཀོན༌མཆོག༌གི༌ རྩི༌ཝ༌ཅན༌ནི༌ ནས༌ས༌ ཡས༌པ༌བོའེ༌ཀ༌ ཞུགས༌ས༌ ཛདས༌།"]], [["ཏེ༌བོའེ༌ སྲས༌པོ༌ ཕོ༌ཉ༌གུན༌ནི༌ སང༌ མང༌ང༌ ཐོའ༌ ཨིན༌ཁན༌བོ༌ ལྟན༌ན༌ནོག༌, ཀ༌ཟུག༌ དཀོན༌མཆོག༌གི༌ ཁོང༌ང༌ སལ༌ལ༌ ཛད༌ཁན༌ནི༌ ཚན༌བོ༌, ཏེ༌གུན༌ནི༌ མིང༌ངི༌ སང༌ ཐོའ༌ ཨིན༌ནོག༌།"]], [["དཀོན༌མཆོག༌གི༌ ཕོ༌ཉ༌ ཅིག༌གའང༌ འི༌ཟུག༌ མོལ༌ལ༌ མ༌ནེ༌ མ༌ཛདས༌།"], ["\"ཁྱོ༌རང༌ ནི༌ ངའེ༌ བུ༌ཚ༌བོ༌ ཨིན༌།"], ["དི༌རིང༌ ང༌ ཁྱོ༌རང༌ངི༌ ཨ༌བ༌ གྱུར༌ཏེ༌ ཨིན༌"], ["།\""], ["དཀོན༌མཆོག༌གི༌ འི༌བོའང༌ མོལ༌ལ༌ ཛདས༌།"], ["\"ང༌ ཁོའེ༌ ཨ༌བ༌ ཡང༌ ཁོ༌ ངའེ༌ སྲས༌ གྱུར༌ཨིན༌།"], ["\""]], [["ཡང༌ དཀོན༌མཆོག༌གི༌ ཁོང༌རང༌ངི༌ བུ༌ཚ༌ རྩི༌ཝ༌ཅན༌བོ༌, ཇིག༌རྟེན༌ནི༌ ནང༌ང༌ ཀལ༌ལ༌ ཛད༌ ཟ༌ནེ༌, ཁོང༌ངི༌ མོལ༌ལ༌ ཛདས༌།"], ["\"དཀོན༌མཆོག༌གི༌ ཕོ༌ཉ༌ ཚང༌མའེ༌ ཁོང༌ང༌ ཅོལ༌གོས༌།\""]], [["ཕོ༌ཉ༌གུན༌ནི༌ སྐོར༌ལ༌ ཁོང༌ངི༌ མོལས༌།"], ["\"ཁོང༌ངི༌ ཁོང༌རང༌ངི༌ ཕོ༌ཉ༌གུན༌ ལུངས༌པོ༌ཞིག༌ ཙོགས༌ལ༌ ལམ༌ཅུག༌ཨིན༌,"], ["ཡང༌ ཁོང༌ངི༌ ཞབ༌སྟོག༌པ༌གུན༌"], ["མེ༌ལྡབ༌ ཙོགས༌ལ༌།"], ["\""]], [["ཨིན༌ནའང༌ སྲས༌ལ༌ ཁོང༌ངི༌ མོལས༌།"], ["\"ཉེ༌རང༌ དཀོན༌མཆོག༌ ཨིན༌, ཉེ༌རང༌ངི༌ ཞུགས༌ཁྲིས༌པོ༌ ཏུས༌གྱུན༌ནེ༌གྱུན༌ལ༌ ལུས༌ཨིན༌།"], ["ཉེ༌རང༌ངི༌ དྲང༌པོ༌ ཉམ༌པོ༌ ཝང༌སྲུལ༌ལ༌ ཛད༌ཨིན༌།"]], [["དྲང༌པོ༌ ལས༌གུན༌ལ༌ ཉེ༌རང༌ངི༌ ཅེས༌པ༌"], ["ཡང༌ ངན༌པ༌ ལས༌གུན༌ལ༌ ནཕ༌རད༌ ཅོའ༌ ཛད༌ད༌ནོག༌།"], ["ཏེ༌བོའེ༌ཕིའ༌ དཀོན༌མཆོག༌, ཉེ༌རང༌ངི༌ དཀོན༌མཆོག༌གི༌ ཉེ༌རང༌ངི༌ཀ༌"], ["གའ༌མོའེ༌ མར༌བོ༌"], ["ཡང༌གུན༌ནི༌ སང༌ མང༌ང༌ ལུག༌ག༌ ཛད༌ཏེ༌"], ["ཉེ༌རང༌ སྐོའ༌ ཛདས༌།"], ["\""]], [["ཁོང༌ངི༌ སྲས༌ལ༌ འི༌བོའང༌ མོལ༌ལ༌ ཛདས༌,"], ["\"གཙོ༌བོ༌, ཉེ༌རང༌ངི༌ གོ༌ཟུག༌གི༌ཀ༌ ཇིག༌རྟེན༌ནི༌ མག༌ལྡན༌བོ༌ ཏིང༌ང༌ ཛདས༌།"], ["ཡང༌ ཉེ༌རང༌ རང༌ངི༌ ཆག༌ནེ༌ ནམ༌ཁའ༌ ཅོའ༌ ཛདས༌།"]], [["ཏེ༌གུན༌ མེད༌ཁན༌ ཆེན༌, ཨིན༌ནའང༌ ཉེ༌རང༌ ཏུས༌གྱུན༌ ལུས༌ཤེས༌ ཨིན༌ནོག༌།"], ["ཏེ༌གུན༌ ཀོས༌ལག༌ སྙིང༌པ༌ ཙོགས༌ལ༌ ཆད༌ཨིན༌།"]], [["ཉེ༌རང༌ངི༌ ཏེ༌གུན༌ ཀོས༌ ཙོགས༌ལ༌ སྲིལ༌ལ༌ ཛད༌ཨིན༌།"], ["ཡང༌ ཀོས༌ལག༌ སྙིང༌པ༌ཞིག༌ ཙོགས༌ལ༌ ཕང༌ང༌ ཛད༌ཨིན༌།"], ["ཨིན༌ནའང༌ ཉེ༌རང༌ ཏུས༌གྱུན༌ ཙོགས༌ ལུས༌ཨིན༌།"], ["ཉེ༌རང༌ ཏུས༌གྱུན༌ནེ༌གྱུན༌ སོན༌ཏེའ༌ ཞུགས༌ཨིན༌།"], ["\""]], [["ཡང༌ དཀོན༌མཆོག༌གི༌ ཕོ༌ཉ༌ ཅིག༌གའང༌ མ༌ནེ༌ མོལ༌ལ༌ མ༌ཛདས༌།"], ["\"ངའེ༌ ཁྱོ༌རང༌ངི༌ གྲ༌འོ༌ ཚང༌མ༌,"], ["ཁྱོ༌རང༌ངི༌ རྐང༌པའེ༌ ཕོས༌སྟག༌ ཅོ༌ཅོ༌ ཚག༌པ༌,"], ["ཁྱོ༌རང༌ ངའེ༌ ལག༌པ༌ ཡས༌པའེ༌ ཁྲིས༌སི༌ཀ༌ དུག༌།\""], ["\""]], [["ཏེ༌བོའེ༌ཕིའ༌ ཕོ༌ཉ༌གུན༌, ཐར༌པ༌ ནོར༌སྐལ༌ལ༌ ཐོབ༌ཅེས༌ཅན༌གུན༌ལ༌ ཞབ༌སྟོག༌ ཞུ༌ཅེས༌ལ༌ ཀལ༌ལ༌ ཛད༌ཁན༌ནི༌ སེམས༌ཉིད༌གུན༌ ཨིན༌ནོག༌།"]]], [[["2:1 ནེ༌ 4"], ["ཏེ༌བོའེ༌ཕིའ༌ ང༌དང༌གུན༌ནི༌ ཚོར༌ཁན༌ནི༌ དེན༌བ༌བོའེ༌ཀ༌ སྣང༌ང༌ སྲན༌ཏྲེ༌ ཏང༌གོས༌། གལ༌ཏེས༌ ཉན༌ མ༌ཉན༌ན༌, ང༌དང༌གུན༌ ཏེ༌བོའེ༌ ཀ༌ནེ༌ ཀུ༌ལེ༌ ཀུ༌ལེའ༌ ཐག༌རིང༌ང༌ ཆ༌སྲིད༌ཅེས༌ ཨིན༌ནོག༌།"]], [["ངའེ༌ ཏེ༌བོ༌ ཟེར༌རད༌, ཅིའ༌ཟེར༌ན༌ དཀོན༌མཆོག༌གི༌ ཕོ༌ཉ༌གུན༌ གྱུད༌ཏེ༌ ཁྲིམས༌ སལ༌ལ༌ ཛད༌ཁན༌གུན༌ སྟན༌པོ༌ ཅོའ༌ ཛད༌ཏེ༌ ཨིན༌ནོག༌། ཡང༌ ཁྲིམས༌ཅག༌ཁན༌ དང༌ ཁྲིམས༌ ཁའ༌ མ༌ཉན༌ཁན༌ ཚང༌མ༌ལ༌ འོས༌པའེ༌ ཆད༌པ༌ ཕོགས༌ཏེ༌ ཨིན༌ནོག༌།"]], [["གལ༌ཏེས༌ ང༌དང༌གུན༌ནི༌ ཏེ༌ཙོགས༌སི༌ ཧ༌ལས༌སི༌ ཐར༌པའ༌ སྣང༌སྟག༌ མ༌ཏང༌ནའ༌, ཏེ༌ནེ༌ ཀ༌ཟུག༌གི༌ ང༌དང༌གུན༌ ཏེ༌ ཆད༌པའེ༌ ཀ༌ནེ༌ ཤོར༌ཉན༌ཅེས༌སི༌ སམ༌བ༌ ཏང༌ངད༌, ཀ༌ཐར༌པ༌བོ༌ གོ༌མ༌རང༌ གཙོ༌བོ༌ ཡེ༌ཤུ༌ ཁོང༌རང༌ངི༌ ཤད༌ད༌ ཛདས༌, ཏེ༌ནེ༌ ཚོར༌ཁན༌གུན༌ནི༌ ཏེ༌བོ༌ ང༌དང༌གུན༌ལ༌ ཁྱོངས༌ཏེ༌ ཨིན༌པིན༌།"]], [["དཀོན༌མཆོག༌གི༌ ལྟས༌, ཧ༌ལས༌ཤེས༌སི༌ ལས༌, ཛད༌པ༌ རིགས༌ མང༌པོ༌ དང༌, དམ༌པའེ༌ ཐུག༌ཉིད༌དི༌ ཁྱུད༌ གུན༌, ཁོང༌རང༌ངི༌ ཐུག༌གོངས༌ ནང༌ཞིན༌ སལ༌ལ༌ ཛད༌ཏེ༌ ལོན༌བོ༌ དྲང༌པོ༌ ཨིན༌ཁན༌ནི༌ སྤང༌པོ༌ སལ༌ལ༌ ཛད༌ད༌ནོག༌།"]], [["2:5 ནེ༌ 18"], ["དཀོན༌མཆོག༌གི༌ ཡོང༌ཅེས༌ཅན༌ནི༌ སོ༌མ༌ ཇིག༌རྟེན༌བོ༌ ཕོ༌ཉ༌གུན༌ནི༌ ཝང༌ངི༌ ཡོག༌ག༌ བོར༌ར༌ མ༌ཛད༌ད༌ ཨིན༌ནོག༌, ཀ༌ ཇིག༌རྟེན༌བོའེ༌ སྐོར༌ལ༌ ངའེ༌ བྲིའད༌།"]], [["དམ༌པའེ༌ སུང༌རབས༌སི༌ ཁག༌ ཤིག༌གི༌ ནང༌ང༌ མོལ༌དུག༌།"], ["\"ཉེ༌རང༌ངི༌ སྣང༌ང༌ སལ༌ལ༌ ཛད༌ཁན༌ནི༌ མི༌གུན༌ལ༌,"], ["རིན༌ ཅི༌ ཡོད༌ཏེ༌ ཨིན༌ནོག༌?"], ["ཅི༌ མི༌གུན༌ལ༌ ཏེ༌ཙོགས༌སི༌ སྣང༌སྟག༌ ཐོབ༌ཅེས༌སི༌ འོས༌པ༌ ཨིན༌ནོག༌ག༌?"]], [["ཏུས༌ཙ༌པིག༌ཤིག༌གི༌ ཕིའ༌ ཉེ༌རང༌ངི༌ ཁོང༌གུན༌ལ༌ ཀོ༌ས༌"], ["ཕོ༌ཉ༌གུན༌ནི༌ སང༌ ཆུ༌ངུན༌ སལ༌ལ༌ ཛདས༌།"], ["ཏེ༌ནེའང༌ ཉེ༌རང༌ངི༌ མི༌གུན༌ལ༌ སྤལ༌ དང༌"], ["རྩི༌ཝ༌ཅན༌ནི༌ ཐོར༌ཤོག༌པོ༌ སྐོན༌ན༌ ཛདས༌།"]], [["ཉེ༌རང༌ངི༌ ཅི༌ཚང༌མའེ༌ཀ༌ ཁོང༌གུན༌ལ༌ ཝང༌ སལ༌ལ༌ ཛདས༌།"], ["\""], ["ཏ༌ ཅི༌ཚང༌མའེ༌ཀ༌ ཟེར༌ར༌ཅིག༌, ཅི༌ཞིག༌གའང༌ ཁོང༌གུན༌ནི༌ ཝང༌ནེ༌ ཕི༌ལོག༌ག༌ ལུས༌ཏེ༌ མེད༌པ༌ ཨིན༌ནོག༌། དག༌ས༌ ཚོག༌པ༌ ང༌དང༌གུན༌ནི༌ ཅི༌ཚང༌མ༌ ཁོང༌གུན༌ནི༌ ཝང༌ངི༌ ཡོག༌ག༌ བོར༌ར༌ལ༌ མ༌ཐོང༌ང༌ ཨིན༌ནོག༌།"]], [["ཨིན༌ནའང༌ ང༌དང༌གུན༌ནི༌ ཡེ༌ཤུ༌ ཐོང༌ང༌ནོག༌ ཀ༌བོའ༌ \"ཙ༌པིག༌ཤིག༌གི༌ ཕིའ༌ ཕོ༌ཉ༌གུན༌ནི༌ སང༌ ཆུ༌ངུན༌ ཀོ༌ས༌ སལ༌ལ༌ ཛདས༌།\" ཁོང༌ངི༌ ང༌དང༌གུན༌ནི༌ ཕིའ༌ ཤི༌ཅེས༌སི༌ རྡུག༌ངལ༌བོ༌ ཁུར༌ར༌ ཛདས༌, འོ༌ན༌ དཀོན༌མཆོག༌གི༌ ཐུག༌རྗེའེ༌ ཞས༌ཏེ༌ ཡེ༌ཤུའི༌ ཚང༌མའེ༌ ཏོན༌ལ༌ ཤི༌ཅེས༌པོ༌ ཉོང༌ང༌ ཛདས༌ པ༌སང༌, ཁོང༌ང༌ སྤལ༌ དང༌ རྩི༌ཝ༌ཅན༌ནི༌ ཐོར༌ཤོག༌པོ༌ སྐོན༌ན༌ ཛད༌ཏེ༌ ཨིན༌ནོག༌།"]], [["དཀོན༌མཆོག༌གི༌, ཁོང༌རང༌ངི༌ ཕིའ༌ ཡང༌ ཁོང༌རང༌ གྱུད༌ཏེ༌ ཅི༌ཚང༌མ༌ ཅོའ༌ ཛདས༌། ཁོང༌རང༌ངི༌ ཟིར༌རྗིད༌པོ༌ མི༌ མང༌པོ༌ ཉམ༌པོ༌ བགོའ༌ ཛད༌ཅེས༌ལ༌ ཐབས༌ལྡིང༌ང༌ ཛདས༌། ཁོང༌གུན༌ ཐར༌པའེ༌ ནང༌ང༌ ཁྱོང༌ང༌ ཛད༌ཅེས༌སི༌ ཕིའ༌ ཡེ༌ཤུའི༌ རྡུག༌ངལ༌ གྱུད༌ཏེ༌, ཁོང༌ ཕུན༌སུམ༌ཚོགས༌པ༌ འུ༌སྐྱོང༌ ཛད༌ཅེས༌པོ༌, དཀོན༌མཆོག༌གི༌ ཐག༌ཅད༌ དྲང༌པོ༌བོ༌ ཨིན༌པིན༌།"]], [["སོང༌པ༌སང༌ ཏ༌ ཡེ༌ཤུ༌ དང༌ ཁོང༌ངི༌ དམ༌པ༌ ཅོའ༌ ཛད༌ཁན༌ མི༌གུན༌ལ༌ ཡབ༌ ཅིག༌ཅིག༌ ཡོད༌ཏེ༌ ཨིན༌ནོག༌། ཏེན༌ན༌བོའེ༌ཕིའ༌ ཡེ༌ཤུའི༌ ཐུག༌ཁྲེལ༌ལ༌ མ༌ཛད༌ད༌, ཏེ༌གུན༌ལ༌ ཁོང༌རང༌ངི༌ སྤུན༌གུན༌ མོལ༌ལ༌ ཛད༌ཨིན༌ ཨིན༌ནོག༌།"]], [["ཁོང༌ངི༌ དཀོན༌མཆོག༌ག༌ མོལས༌།"], ["\"ངའེ༌ ང༌རང༌ངི༌ སྤུན༌གུན༌ལ༌ ཉེ༌རང༌ངི༌ ཚན༌བོ༌ ཤད༌ཨིན༌།"], ["ཛོམས༌ཏེ༌ ཡོད༌ཁན༌ནི༌ སྤུན༌གུན༌ནི༌ ཕྲོའ༌,"], ["ངའེ༌ ཉེ༌རང༌ང༌ སྟོད༌པ༌ ཕུལ༌ཨིན༌།"], ["\""]], [["ཁོང༌ངི༌ འི༌བོའང༌ མོལ༌ལ༌ ཛདས༌,"], ["\"ངའེ༌ དཀོན༌མཆོག༌ག༌ ཨིད༌ཤེས༌ ཅོ༌ཨིན༌།"], ["\""], ["ཡང༌སྐྱར༌ ཁོང༌ངི༌ མོལས༌,"], ["\"འི༌ཀ༌, ང༌ དང༌ དཀོན༌མཆོག༌གི༌ ངའ༌ སལ༌ལ༌ ཛད༌ཁན༌ནི༌ ཕྲུ༌གུ༌གུན༌ ཡོད༌།"], ["\""]], [["དཀོན༌མཆོག༌གི༌ ཕྲུ༌གུ༌གུན༌ ཤ༌ དང༌ ཁྲག༌ག༌ ཅོ༌ཁན༌ནི༌ མི༌རིགས༌ ཨིན༌ པ༌སང༌, སྲས༌སའང༌ ཤ༌ དང༌ ཁྲག༌གི༌ གྱུར༌ར༌ ཛདས༌། མི༌ གྱུར༌ཅེས༌ ཅིག༌པོ༌ གྱུད༌ཏེ༌ ཁོང༌ ཀྲོངས༌ ཉན༌ན༌ནོག༌, ཡང༌ ཀྲོང༌ཤེས༌ ཅིག༌པོ༌ གྱུད༌ཏེ༌ ཁོང༌ངི༌ རྡུད༌གུན༌ནི༌ གོ༌བའེ༌ ཝང༌ མེད༌ཁན༌ ཅོའ༌ ཛད༌ ཉན༌ན༌ནོག༌, ཏེ༌ ཝང༌བོ༌ ནི༌ ཤི༌ཅེས༌པོ༌ ཨིན༌ནོག༌།"]], [["མི༌ཚེ༌ གང༌པོ༌ ཤི༌ཅེས༌སི༌ ཇིགས༌སི༌ ཚེ༌ཡོག༌ག༌ ཟུམས༌ཏེ༌ ཡོད༌ཁན༌ ཚང༌མ༌, ཁོང༌ ཀྲོངས༌ཤེས༌ ཅིག༌པོ༌ གྱུད༌ཏེ༌ ཐར༌ ཅུག༌ག༌ ཛདས༌།"]], [["སྲས༌ ཕོ༌ཉ༌གུན༌ལ༌ མན༌པ༌ ཨབ༌ར༌ཧམ༌མི༌ པུར༌གྱུད༌གུན༌ལ༌ རོགས༌ ཛད༌ཅེས༌ལ༌ སྐྱོད༌ད༌ ཛད༌ཁན༌བོ༌, ང༌དང༌གུན༌ལ༌ སལ༌པོ༌ གྱུས༌ཨིན༌ནོག༌།"]], [["ཏེ༌བོའེ༌ཕིའ༌ དཀོན༌མཆོག༌གི༌ ཞབ༌སྟོག༌གི༌ ནང༌ང༌, སྙིང༌རྗེ༌ཅན༌ དང༌ ཨིད༌ཤེས༌ཅན༌ནི༌ བླ༌མ༌ ཆེན༌མོ༌ གྱུར༌ཅེས༌སི༌ ཕིའ༌, ཁོང༌ ཅི༌ས༌ཐོག༌ནེ༌ ཁོང༌ངི༌ སྤུན༌གུན༌ ཙོགས༌, གྱུར༌ར༌ ཛད༌ཅེས༌པོ༌ ཁག༌ཅན༌ ཨིན༌པིན༌། ཏེ༌ནེ༌ ཁོང༌ངི༌ མི༌གུན༌ནི༌ སྡིག༌པ༌ མེད༌ཁན༌ ཅོའ༌ ཛད༌ཅེས༌ལ༌ སྲོག༌གི༌ ཆོད༌པ༌ ཕུལ༌ཉན༌།"]], [["ཁོང༌ང༌ ཚོད༌ལྟའེ༌ ནང༌ང༌ རྡུག༌ངལ༌ བྱུང༌ པ༌སང༌, ང༌དང༌གུན༌ལ༌ ཚོད༌ལྟ༌ བྱུང༌ ཟ༌ནེ༌ ཁོང༌ངི༌ རོགས༌ ཛད༌ཐུབ༌ཨིན༌།"]]], [[["3:1 ནེ༌ 6"], ["ཏེ༌བོའེ༌ཕིའ༌ དམ༌པ༌ སྤུན༌གུན༌, དཀོན༌མཆོག༌གི༌ གྱལ༌སྲིད༌དི༌ ནང༌ང༌ བོད༌ད༌ ཛད༌ཁན༌ནི༌ ཕྲོ༌པ༌གུན༌, སྲན༌ཏྲེ༌ སྣང༌ང༌ ཏངས༌ཏེ༌ ཡེ༌ཤུའི༌ སྐོར༌ལ༌ སམ༌བ༌ ཏོང༌ཤིག༌། ཁོང༌ དཀོན༌མཆོག༌གི༌ ལོན༌ཁྱོང༌ང༌ ཛད༌ཁན༌ དང༌ བླ༌མ༌ ཆེན༌མོ༌ ཨིན༌ཁན༌ ཏད༌པའེ༌ སྤང༌པོ༌ ང༌ཞའེ༌ ཏངས༌ཏེ༌ ཨིན༌།"]], [["ཡང༌ ཁོང༌ ནི༌, ཁོང༌ ལྡམ༌མ༌ ཛད༌ཁན༌ནི༌ དཀོན༌མཆོག༌ག༌ ཨིད༌ཤེས༌ཅན༌ ཨིན༌ནོག༌, ཀ༌ཟུག༌གི༌ དཀོན༌མཆོག༌གི༌ མི༌གུན༌ལ༌ ཞབ༌སྟོག༌ ཞུ༌ཅེས༌སི༌ ནང༌ང༌ ལུང༌སྟོན༌པ༌ མོ༌ཟེས༌ ཨིད༌ཤེས༌ཅན༌ཞིག༌ ཡོད༌པིན༌།"]], [["ཡེ༌ཤུའ༌ མོ༌ཟེས༌སི༌ སང༌ མང༌ང༌ སྤལ༌ ཐོབ༌གོ༌ཤེས༌སི༌ འོས༌པ༌ ཨིན༌ནོག༌, ཀ༌ཟུག༌གི༌ ཁང༌པ༌ རྩིག༌ཁན༌ནི༌ མི༌བོའ༌, ཁང༌པའེ༌ སང༌ མང༌ང༌ རྩི༌ཝའེ༌ འོས༌པ༌ ཡོད༌།"]], [["ཁང༌པ༌ ཚང༌མ༌, སུ༌ནའང༌ སུ༌ཞིག༌གི༌ རྩིགས༌ཏེ༌ ཨིན༌ནོག༌, ཨིན༌ནའང༌ ཅི༌ཚང༌མ༌ རྩིག༌ག༌ ཛད༌ཁན༌བོ༌ ནི༌ དཀོན༌མཆོག༌ ཞུགས༌ཏེ༌ ཨིན༌ནོག༌།"]], [["ཏ༌ མོ༌ཟེས༌ ནི༌, དཀོན༌མཆོག༌གི༌ མི༌གུན༌ལ༌ ཞབ༌སྟོག༌པ༌ ཨིད༌ཤེས༌ཅན༌ཞིག༌ ཨིན༌པིན༌། ཁོང༌ངི༌ ཞབ༌སྟོག༌པོ༌ ནི༌, ཡོང༌ཅེས༌ཅན༌ནི༌ ཏུས༌སི༌ ནང༌ང༌ དཀོན༌མཆོག༌གི༌ མོལ༌ལ༌ ཛད༌ཅེས༌ཅན༌ནི༌ སྤེ༌བོ༌, ནག༌ཤའེ༌ ཚུལ༌ལ༌ ཨིན༌པིན༌།"]], [["ཨིན༌ནའང༌ མ༌ཤི༌ཀ༌ དཀོན༌མཆོག༌གི༌ སྲས༌ ཨིན༌ པ༌སང༌, ཁོང༌ དཀོན༌མཆོག༌གི༌ ཁང༌པ༌ གང༌པོའེ༌ ཁག༌ཁུར༌བོ༌ ཞུགས༌ཏེ༌ ཨིན༌ནོག༌། ཡང༌ གལ༌ཏེས༌ ང༌དང༌གུན༌ནི༌ སྤོས༌པ༌ དང༌ མ༌ཤི༌ཀའེ༌ ནང༌ང༌ རེ༌ཝ༌ གུན༌ སྟན༌པོ༌ བོར༌ན༌, ཏེ༌ནེ༌ ང༌དང༌གུན༌ དཀོན༌མཆོག༌གི༌ ཁང༌པ༌བོ༌ ཨིན༌ནོག༌།"]], [["3:7 ནེ༌ 19"], ["ཏེན༌ན༌བོའེ༌ཕིའ༌ དམ༌པའེ༌ ཐུག༌ཉིད༌དི༌ མོལས༌,"], ["\"དི༌རིང༌ ཁྱོ༌ཞ༌གུན༌ལ༌ ཁོང༌ངི༌ སུང༌སྐད༌པོ༌ ཚོར༌ ཟ༌ནེ༌,"]], [["ཁྱོ༌ཞ༌གུན༌ནི༌ སྙིང༌ སྐྱོང༌པོ༌ གྱུར༌ མ༌ཅུག༌ཤིག༌,"], ["ཀ༌ཟུག༌གི༌ ཨིས༌ར༌ཨེལ༌པ༌གུན༌ནི༌ རི༌སྟོང༌ངི༌ ནང༌ང༌ ངའེ༌ ཟོད༌པའ༌"], ["ཚོད༌ ལྟས༌ཏེ༌ ངའ༌ ངོ༌ལོག༌ ཅོ༌ ཟ༌ནེ༌ ཅོས༌,"]], [["ཞན༌ ལོ༌ ཞིབ༌ཅུ༌, ཁྱོ༌ཞའེ༌ ཕ༌མེས༌པོ༌གུན༌ནི༌ ངའེ༌ ལྟས༌གུན༌"], ["ཐོངས༌ཏེའང༌ ཁོང༌གུན༌ནི༌ ངའེ༌ ཟོད༌པའེ༌ ཚོད༌ ལྟས༌།"]], [["ཏེན༌ན༌བོའེ༌ཕིའ༌ ང༌ ཏེ༌གུན༌ནི༌ཀ༌ སྲོ༌ ཡོངས༌ ཡང༌ ངའེ༌ ཟེར༌པིན༌"], ["\"ཁོང༌གུན༌ནི༌ སྙིང༌ ཏུས༌གྱུན༌ ངའེ༌ ཀ༌ནེ༌ གྱུར༌ཏེ༌ ཐག༌རིང༌ང༌ ཆ༌རུག༌།"], ["ངའེ༌ ཅོ༌ཅེས༌ལ༌ ཟེར༌ཁན༌གུན༌ ཁོང༌གུན༌ནི༌ ཅོའ༌ མི༌རུག༌།"]], [["ང༌ སྲོ༌ ཡོངས༌ཏེ༌ ནའ༌ ཁུར༌ཏེ༌ ཟེར༌པིན༌ \"ངའེ༌ ངལ༌ཚོ༌སའེ༌"], ["ནས༌སའེ༌ ནང༌ང༌ ཁོང༌གུན༌ མ༌ནེ༌ ཡོང༌ མི༌ཉན༌།\""]], [["ཅེས༌པའེ༌ སྤུན༌གུན༌, ཁྱོ༌ཞ༌རང༌ངི༌ སྙིང༌གུན༌ ངན༌པ༌ དང༌ ཏད༌པ༌ མེད༌ཁན༌ མི༌གྱུར༌ཅེས༌ལ༌ ཤང༌ ཅོ༌ཤིག༌, ཀ༌བོའེ༌ ཞས༌ཏེ༌ ཁྱོ༌ཞ༌གུན༌ སོན༌པོ༌ དཀོན༌མཆོག༌ནེ༌ ཐག༌རིང༌ང༌ ཁྱེར༌ར༌ནོག༌།"]], [["ཨིན༌ནའང༌ ཁྱོ༌ཞའ༌ ཅིག༌གའང༌ སྡིག༌པའེ༌ གོབ༌སྐོར༌རི༌ ནང༌ང༌ སོང༌ཏེ༌ དཀོན༌མཆོག༌གི༌ གྱབ༌གལ༌ལ༌ སྙིང༌གུན༌ སྐྱོང༌པོ༌ མི༌གྱུར༌ཅེས༌ལ༌, ཁྱོ༌ཞའེ༌ ཞག༌ཏང༌, ཅིག༌ དང༌ ཅིག༌ག༌ སྤོས༌པ༌ ཏང༌གོས༌, ཐོ༌རེ༌ ཕིའ༌ སྲུངས༌ཏེ༌ མི༌དུག༌ དི༌རིང༌རང༌ ཅོས༌།"]], [["ངའེ༌ ཏེ༌བོ༌ ཟེར༌རད༌, ཅིའ༌ཟེར༌ན༌ ཀ༌ཟུག༌ གོ༌མ༌ ང༌དང༌ངི༌ ཏད༌པ༌བོ༌ དཀོན༌མཆོག༌གི༌ ནང༌ང༌ སྟན༌པོ༌ ཡོད༌ད༌ ཙོགས༌ལ༌, གལ༌ཏེས༌ ང༌དང༌ ཐའ༌མའེ༌ ཏུས༌ ཚོག༌པ༌ ཨིད༌ཤེས༌ཅན༌ ལུས༌ན༌, ཏེ༌ནེ༌ ང༌དང༌གུན༌ནའང༌ མ༌ཤི༌ཀའེ༌ ནོར༌སྐལ༌བོ༌ བགོས༌ཏེ༌ ཐོབ༌ཨིན༌།"]], [["དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,"], ["\"དི༌རིང༌, ཁྱོ༌ཞ༌གུན༌ལ༌ ཁོང༌ངི༌ སུང༌སྐད༌པོ༌ ཚོར༌ ཟ༌ནེ༌,"], ["ཁྱོ༌ཞ༌གུན༌ནི༌ སྙིང༌ སྐྱོང༌པོ༌ གྱུར༌ མ༌ཅུག༌ཤིག༌,"], ["ཀ༌ཟུག༌གི༌ ཨིས༌ར༌ཨེལ༌པ༌གུན༌ནི༌ ངོ༌ལོག༌ ཅོ༌ ཟ༌ནེ༌ ཅོས༌།\""]], [["ཏ༌ དཀོན༌མཆོག༌གི༌ སུང༌སྐད༌པོ༌ ཚོར༌ཏེའང༌ ཁོང༌ང༌ ངོ༌ལོག༌ ཅོ༌ཁན༌གུན༌ སུ༌ ཨིན༌ནོག༌? ཅི༌! ཏེ༌གུན༌ མོ༌ཟེས༌སི༌ ཨི༌ཇིབ༌བི༌ ཡུལ༌ནེ༌ ཕིངས༌ཏེ༌ ཁྱོང༌ཁན༌ ཚང༌མ༌ མ༌ནོག༌ག༌?"]], [["ཡང༌ ལོ༌ ཞིབ༌ཅུ༌ དཀོན༌མཆོག༌ག༌ ཐུགས༌སྲོ༌ ཞངས༌ཤུག༌ཁན༌གུན༌ སུ༌ ཨིན༌ནོག༌? ཅི༌! ཏེ༌ མི༌གུན༌ སྡིག༌པ༌ ཅོ༌ཁན༌གུན༌ ཡང༌ ཏེ༌གུན༌ནི༌ རོ༌ རི༌སྟོང༌ངི༌ ནང༌ང༌ ལུས༌ཁན༌གུན༌ མ༌ནོག༌ག༌?"]], [["ཡང༌ དཀོན༌མཆོག༌གི༌ ཏེ༌གུན༌ ཁོང༌ངི༌ ངལ༌ཚོ༌སའེ༌ ནས༌སའེ༌ ནང༌ང༌ མ༌ནེ༌ ཞུགས༌ མི༌ཉན༌ མོལ༌ཏེ༌ ནའ༌ ཁུར༌ར༌ ཛད༌ ཟ༌ནེ༌, སུ༌ ཉམ༌པོ༌ ཞལ༌ཏ༌ སལ༌ལ༌ ཛད༌ཏེ༌ ཨིན༌ནོག༌? ཅི༌ ཏེ༌ མི༌གུན༌ ཁོང༌ངི༌ ཁའ༌ མ༌ཉན༌ཁན༌གུན༌ མ༌ནོག༌ག༌?"]], [["ཏེ༌བོའེ༌ཕིའ༌ ང༌དང༌གུན༌ནི༌ ཐོང༌ང༌ནོག༌, ཁོང༌གུན༌ནི༌ ཏད༌པ༌ མི༌ཅོ༌ཅེས༌པོའེ༌ ཞས༌ཏེ༌, ཁོང༌གུན༌ ངལ༌ཚོ༌སའེ༌ ནས༌སའེ༌ ནང༌ང༌ ཞུགས༌ མ༌ཉན༌ན༌ ཨིན༌པིན༌།"]]], [[["4:1 ནེ༌ 13"], ["ངལ༌ཚོ༌སའེ༌ ནས༌སའེ༌ ནང༌ང༌ ཞུགས༌ཅེས༌སི༌ དཀོན༌མཆོག༌གི༌ ཞལ༌ཆད༌པོ༌ ཏ༌རུང༌ངའང༌ ལུས༌ཏེ༌ ཡོད༌ པ༌སང༌, ང༌དང༌གུན༌ནི༌ ཕྲོ༌ནེ༌ སུ༌ཞིག༌གའང༌ ཏེ༌ ངལ༌ཚོ༌སའེ༌ ནས༌སའེ༌ ནང༌ང༌ ཞུག༌ མ༌ཞུགས༌ས༌, མི༌ལུས༌ཤེས༌སི༌ ཕིའ༌, ཤང༌ ཅོ༌ཤིག༌།"]], [["ཅིའ༌ཟེར༌ན༌ དཀོན༌མཆོག༌གི༌ ངལ༌ཚོ༌སའེ༌ ནས༌ས༌ གྲལ༌གྲིག༌ ཅོའ༌ ཛད༌ཁན༌ནི༌ གའ༌མོའེ༌ ནས༌ཚུལ༌བོ༌, ང༌དང༌ངི༌ ཕ༌མེས༌པོ༌གུན༌ལ༌ ཤད༌ཁན༌ ཙོགས༌ལ༌ ང༌དང༌གུན༌ནི༌ ཕིའང༌ ཤད༌ཏེ༌ ཨིན༌ནོག༌། ཨིན༌ནའང༌ འི༌བོ༌ ཁོང༌གུན༌ལ༌ ཕན༌ཐོགས༌ཅན༌ཞིག༌ མ༌གྱུར༌, ཅིའ༌ཟེར༌ན༌ ཁོང༌གུན༌ དཀོན༌མཆོག༌གི༌ ཁའ༌ཉན༌ཏེ༌ ཨིད༌ཤེས༌ ཅོ༌ཁན༌གུན༌ ཙོགས༌ མན༌པིན༌།"]], [["ང༌དང༌ ཏད༌པ༌ ཅོ༌ཁན༌གུན༌ ཅིག༌པོ༌ ཁོང༌ངི༌ ངལ༌ཚོ༌སའེ༌ ནས༌སའེ༌ ནང༌ང༌ ཆ༌ཉན༌ན༌ནོག༌, ཀ༌ཟུག༌ དཀོན༌མཆོག༌གི༌ མོལ༌ཏེ༌ ཨིན༌ནོག༌,"], ["\"ངའེ༌ སྲོའེ༌ ནང༌ང༌ ནའ༌ ཁུར༌པིན༌། 'ངའེ༌ ངལ༌ཚོའེ༌"], ["ནས༌སའེ༌ ནང༌ང༌ ཁོང༌གུན༌ མ༌ནེ༌ ཞུགས༌ མི༌ཉན༌།'"], ["\""], ["ཞན༌ དཀོན༌མཆོག༌གི༌ ཇིག༌རྟེན༌ ཛད༌དི༌ ཏུས༌ནེ༌ ཕར༌ལ༌, འི༌ ངལ༌ཚོ༌སའེ༌ ནས༌ས༌བོ༌ གྲལ༌གྲིག༌ ཛད༌ཏེ༌ ཨིན༌པིན༌།"]], [["ང༌དང༌ང༌ འི༌ ངལ༌ཚོ༌སའེ༌ ནས༌ས༌ གྲལ༌གྲིག༌ ཡོད༌ཁན༌བོ༌ གྱུས༌ཨིན༌ནོག༌, ཅིའ༌ཟེར༌ན༌ དམ༌པའེ༌ སུང༌རབས༌སི༌ ནས༌ས༌ཞིག༌གི༌ཀ༌, ཞག༌ རྡུན༌པའེ༌ ཞག༌གི༌ སྐོར༌ལ༌ བྲིའ༌ ཛད༌ཏེ༌ དུག༌, \"ཆག༌ལས༌ ཚང༌མ༌ ཛད༌ཏེ༌ སྟིང༌ནེ༌ ཞག༌ རྡུན༌པའེ༌ ཞག༌ག༌ དཀོན༌མཆོག༌ ངལ༌ཚོའ༌ ཛདས༌།"], ["\""]], [["ཨིན༌ནའང༌ སྔུན༌མ༌ ངའེ༌ བྲིས༌ཁན༌ ཙོགས༌ལ༌ དཀོན༌མཆོག༌གི༌ མོལ༌ལ༌ ཛདས༌, \"ཁོང༌གུན༌ ངའེ༌ ངལ༌ཚོ༌སའེ༌ ནས༌སའེ༌ ནང༌ང༌ མ༌ནེ༌ ཞུགས༌ མི༌ཉན༌།\""]], [["དཀོན༌མཆོག༌གི༌ ངལ༌ཚོ༌ས༌བོ༌ ཏ༌རུང༌ངའང༌ མི༌གུན༌ ཡོང༌ཅེས༌ལ༌ ཕེས༌ཏེ༌ ཨིན༌ནོག༌, ཨིན༌ནའང༌ ཁའ༌ མི༌ཉན༌ཅེས༌པོའེ༌ ཞས༌ཏེ༌, གའ༌མོའེ༌ ནས༌ཚུལ༌ གོ༌མ༌རང༌ ཚོར༌ཁན༌གུན༌ ཏེ༌ནང༌ང༌ ཆ༌ མ༌ཉན༌།"]], [["དཀོན༌མཆོག༌གི༌ ངལ༌ཚོ༌སའེ༌ ནས༌སའེ༌ ནང༌ང༌ ཆ༌ཅེས༌ལ༌ ཡང༌ ཏུས༌ཤིག༌ ལྡམ༌མ༌ ཛདས༌, ཏེ༌ཏུས༌པོ༌ ནི༌ དི༌རིང༌ ཨིན༌ནོག༌། ཏུས༌ མང༌པོའེ༌ སྟིང༌ནེ༌ དཀོན༌མཆོག༌གི༌ གྱལ༌པོ༌ དཱ༌བིད༌ གྱུད༌ཏེ༌ འི༌བོ༌ ཤད༌ད༌ ཛདས༌, ཀ༌ཟུག༌གི༌ ངའེ༌ སྔུན༌ལ༌ བྲིས༌ཏེ༌ ཡོད༌།"], ["\"དི༌རིང༌ ཁྱོ༌ཞ༌གུན༌ལ༌ ཁོང༌ངི༌ སུང༌སྐད༌པོ༌ ཚོར༌ ཟ༌ནེ༌,"], ["ཁྱོ༌ཞ༌གུན༌ནི༌ སྙིང༌ སྐྱོང༌པོ༌ གྱུར༌ མ༌ཅུག༌ཤིག༌།\""]], [["གལ༌ཏེས༌ ཡོ༌ཤུ༌ཨའ༌ ཨིས༌ར༌ཨེལ༌པ༌གུན༌ལ༌ ཏེ༌ ངལ༌ཚོ༌བོ༌ ཏང༌ཅེས༌སི༌ ནང༌ང༌ ཁྲངས༌པོ༌ ལུས༌པིན༌ན༌, ཏེ༌ནེ༌ དཀོན༌མཆོག༌གི༌ ཞན༌ཡང༌ ཞག༌ཤིག༌གི༌ སྐོར༌ལ༌ སྟིང༌ནེ༌ ཞལ༌ཏ༌ མ༌སལ༌ལ༌ ཡོད༌གྲོ༌།"]], [["ཏེ༌བོའེ༌ཕིའ༌ ངལ༌ཚོའེ༌ ཏུས༌པོ༌"], ["ཏ༌རུང༌ངའང༌ དཀོན༌མཆོག༌གི༌ མི༌གུན༌ནི༌ ཕིའ༌ ལུས༌ཏེ༌ ཨིན༌ནོག༌།"]], [["དཀོན༌མཆོག༌གི༌ ཇིག༌རྟེན༌ ཛད༌ཏེ༌ སྟིང༌ནེ༌ ངལ༌ཚོའ༌ ཛད༌ད༌ ཙོགས༌ལ༌, ཁོང༌ངི༌ ངལ༌ཚོ༌སའེ༌ ནས༌སའེ༌ ནང༌ང༌ ལེབ༌ཁན༌ ཚང༌མའ༌, ཁོང༌རང༌ངི༌ ལས༌གུན༌ནི༌ ཀ༌ནེ༌ ངལ༌ཚོ༌ ཐོབ༌ཨིན༌།"]], [["སོང༌པ༌སང༌ ངལ༌ཚོ༌སའེ༌ ནས༌སའེ༌ ནང༌ང༌ ལེབ༌ཅེས༌སི༌ ཕིའ༌, ང༌དང༌གུན༌ནི༌ རྩོན༌གྲུས༌ གྱལ༌ལ༌ ཅོ༌ཨིན༌། ཨིན༌ནའང༌ གལ༌ཏེས༌ ང༌དང༌གུན༌ནི༌ དཀོན༌མཆོག༌གི༌ ཁའ༌ མ༌ཉན༌ན༌, ཏེ༌ནེ༌ ང༌དང༌གུན༌ནའང༌ ཨིས༌ར༌ཨེལ༌པ༌གུན༌ ཙོགས༌ལ༌ ཁྲངས༌པོ༌ མི༌ལུས༌།"]], [["ཏན༌ཏན༌ལ༌ དཀོན༌མཆོག༌གི༌ བཀའ༌གུན༌ སོན༌པོ༌ དང༌ ཤེད༌ཅན༌ ཨིན༌ནོག༌། འི༌བོ༌ ནི༌ ཚང༌མའེ༌སང༌ ཁ༌ ནོན༌པོ༌ཅན༌ནི༌ ཟུར༌ཉིས༌ ཡོད༌ཁན༌ནི༌ ར༌འི༌ སང༌ ནོན༌པོ༌ ཡོད༌ཏེ༌ ཨིན༌ནོག༌, ཏེ༌བོའེ༌ སེམས༌ དང༌ སེམས༌ཉིད༌ ཡང༌ རུས༌པའེ༌ ཐུད༌ དང༌ རུས༌པའེ༌ སྐང༌ གུན༌ ཅད༌ཏེ༌ སོ༌སོ༌ ཛད༌ ཉན༌ན༌ནོག༌། ཏེ༌བོའེ༌ ང༌དང༌གུན༌ནི༌ ནང༌ཀུག༌གི༌ སམ༌ཚུལ༌ དང༌ དོད༌པ༌ གུན༌ ཕི༌ལོག༌ག༌ ཕིང༌ང༌ནོག༌།"]], [["དཀོན༌མཆོག༌གི༌ ཞངས༌ཁན༌ ཚང༌མའེ༌ ནང༌ནེ༌ ཅི༌ཞིག༌གའང༌ ཁོང༌ནེ༌ སྦས༌ཏེ༌ བོར༌ མི༌ཉན༌། ཁོང༌ངི༌ མིག༌གི༌ དུན༌ལ༌ ཅི༌ཚང༌མ༌ ཀབ༌ མ༌ཀབ༌བ༌ ཕེས༌ཏེ༌ ཡོད༌ཏེ༌ ཨིན༌ནོག༌, ཡང༌ ཁོང༌ངི༌ དུན༌ལ༌ ང༌དང༌གུན༌ནི༌ ལས༌ ཚང༌མའེ༌ རྩི༌རུག༌ ཏང༌གོས༌ཨིན༌།"]], [["4:14 ནེ༌ 5:10"], ["ཏེ༌ནེ༌ ང༌དང༌གུན༌ལ༌ ནམ༌ཁའེ༌ ནང༌ང༌ ཞུགས༌ཁན༌ དཀོན༌མཆོག༌གི༌ སྲས༌ ཡེ༌ཤུ༌, བླ༌མ༌ ཆེན༌མོ༌ ཀྲག༌པོ༌ཞིག༌ ཡོད༌ པ༌སང༌, ང༌དང༌ངི༌ ཏད༌པའེ༌ སྤང༌པོ༌ ཏང༌ཁན༌བོའེ༌ཀ༌ སྟན༌པོ༌ ཐམས༌ཏེ༌ དུག༌ཤིག༌།"]], [["ང༌དང༌གུན༌ནི༌ འི༌ བླ༌མ༌ ཆེན༌མོའེ༌, ང༌དང༌གུན༌ སེམས༌སི༌ ནང༌ང༌ འུ༌ཐུགས༌ ཨིན༌ཁན༌བོ༌ ཁྱེན༌ན༌ ཛད༌ད༌ནོག༌། ཅིའ༌ཟེར༌ན༌ ང༌དང༌ ཙོགས༌ལ༌ ཁོང༌ངིའང༌ ཏེན༌ན༌ ཙོགས༌སི༌ ཚོད༌ལྟ༌གུན༌ ཉོངས༌, ཨིན༌ནའང༌ ཁོང༌ངི༌ སྡིག༌པ༌ ཅོའ༌ མ༌ཛདས༌།"]], [["ཏེན༌ན༌བོའེ༌ཕིའ༌ ང༌དང༌གུན༌ སྙིང༌རྗེ༌ཅན༌ནི༌ དཀོན༌མཆོག༌, ཁྲིས༌སི༌ཀ༌ ཞུགས༌ཏེ༌ ཡོད༌ཁན༌ ཡོད༌ས༌ ཧམ༌པ༌ ཉམ༌པོ༌ ཡོང༌ཤིག༌། ཏེ༌རུ༌ ཁོང༌ང༌ སྙིང༌རྗེ༌ སྐྱེས༌ཏེ༌ ང༌དང༌གུན༌ལ༌ སྒོས༌དོམ༌ ཡོད༌དི༌ ཏུས༌ལ༌ ཁོང༌ངི༌ ཐུག༌རྗེ༌ རོགས༌གུན༌ ཐོབ༌ཨིན༌།"]]], [[["མི༌གུན༌ནི༌ ཕྲོ༌ནེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཡ༌ཧུ༌དཱ༌པའེ༌ བླ༌མ༌ ཆེན༌མོ༌ ཚང༌མའེ༌, མི༌གུན༌ནི༌ བྲེལ༌ དཀོན༌མཆོག༌ ཉམ༌པོ༌ ལུས༌ཤུག༌ཅེས༌ལ༌, ཁོང༌གུན༌ནི༌ ཚབས༌ ཅོས༌ཏེ༌ ལས༌ ཅོའ༌ནོག༌། བླ༌མ༌ ཆེན༌མོའེ༌ ཁག༌ ནི༌, མི༌གུན༌ནི༌ སྡིག༌པའེ༌ ཕིའ༌ སེམས༌ཅན༌ནི༌ སྲོག༌གི༌ ཆོད༌པ༌ དང༌ སྐྱེས༌ གུན༌ དཀོན༌མཆོག༌གི༌ སྐུན༌དུན༌ལ༌ ཕུལ༌ཅེས༌པོ༌ ཨིན༌ནོག༌།"]], [["བླ༌མ༌ ཆེན༌མོ༌ ཁོ༌རང༌གུན༌ནའང༌ སེམས༌སི༌ ནང༌ང༌ འུ༌ཐུགས༌ ཡོད༌ པ༌སང༌, མ༌ཤེས༌ས༌ སྡིག༌པ༌ ཅོ༌ཁན༌གུན༌ ཉམ༌པོ༌ བོལ༌མོ༌ དང༌ ཇམ༌པོ༌ ཉམ༌པོ༌ ལས༌ ཅོ༌ ཉན༌ན༌ནོག༌།"]], [["ཏེན༌ན༌བོའེ༌ཕིའ༌ ཁོའ༌ ཁོ༌རང༌ངི༌ སྡིག༌པ༌ མ༌ཚད༌, མི༌གུན༌ནི༌ སྡིག༌པའེ༌ ཕིའང༌ སྲོག༌གི༌ ཆོད༌པ༌ ཕུལ༌གོས༌ས༌ནོག༌།"]], [["བླ༌མ༌ ཆེན༌མོའེ༌ རྩི༌ཝ༌ཅན༌ནི༌ ཀོ༌ས༌ སུ༌ཞིག༌གིའང༌ ལེན༌ཉན༌ན༌ མ༌ནོག༌། འི༌ ཀོ༌སའེ༌ ཕིའ༌ ཁོའ༌ དཀོན༌མཆོག༌གི༌ ལྡམ༌མ༌ ཛད༌གོས༌ས༌ནོག༌, ཀ༌ཟུག༌ ཨ༌རོན༌ ཟེར༌ཁན༌བོ༌ ཨིན༌པིན༌།"]], [["ཏེན༌ན༌བོའེ༌ཕིའ༌ མ༌ཤི༌ཀའེ༌ ཁོང༌རང༌ངི༌ ཁོང༌རང༌ང༌ རྩི༌ཝ༌ ཐོབ༌ཅེས༌ལ༌, བླ༌མ༌ ཆེན༌མོ༌ ཅོའ༌ མ༌ཛདས༌། ཨིན༌ནའང༌ ཁོང༌ང༌"], ["\"ཁྱོ༌རང༌ ངའེ༌ བུ༌ཚ༌ ཨིན༌།"], ["དི༌རིང༌ ང༌ ཁྱོ༌རང༌ངི༌ ཨ༌བ༌ གྱུར༌ཏེ༌ ཨིན༌།"], ["\""], ["མོལ༌ཁན༌ནི༌ དཀོན༌མཆོག༌གི༌ ལྡམ༌མ༌ ཛད༌ཏེ༌ ཨིན༌ནོག༌།"]], [["ཞན༌ཡང༌ ནས༌ས༌ཞིག༌གི༌ ནང༌ང༌ དཀོན༌མཆོག༌གི༌ ཁོང༌ང༌ མོལ༌ལ༌ ཛདས༌།"], ["\"མེལ༌ཀ༌ཟེ༌དེག༌ ཙོགས༌ལ༌ ཁྱོ༌རང༌ ནི༌ ཏུས༌གྱུན༌ནི༌ ཕིའ༌ བླ༌མ༌བོ༌ ཨིན༌།\""]], [["ཡེ༌ཤུ༌ ཇིག༌རྟེན༌ནི༌ཀ༌ ཞུགས༌ཏེ༌ ཡོད༌ ཟ༌ནེ༌, ཁོང༌ངི༌ ཁོང༌ ཤི༌ཅེས༌སི༌ ཀ༌ནེ༌ སྐྱོབ༌བ༌ ཛད༌ཉན༌ཁན༌ནི༌ དཀོན༌མཆོག༌ག༌ ཆི༌མ༌ ཉམ༌པོ༌ ཀུ༌ཅོ༌ ཏང༌ཨིན༌, ཞུ༌ཝ༌ དང༌ མོས༌ལམ༌ ཕུལ༌ལ༌ ཛདས༌། ཁོང༌ངི༌ སྙིང༌ངི༌ ཐིལ༌ནེ༌ དཀོན༌མཆོག༌ག༌ ཀུས༌པ༌ ཛད༌ཏེ༌, ཁོང༌རང༌ དཀོན༌མཆོག༌གི༌ ཝང༌ངི༌ ཡོག༌ག༌ བོར༌ར༌ ཛད༌པ༌, དཀོན༌མཆོག༌གི༌ ཁོང༌ངི༌ མོས༌ལམ༌གུན༌ སན༌ན༌ ཛདས༌།"]], [["ཞན༌ ཡེ༌ཤུ༌ དཀོན༌མཆོག༌གི༌ སྲས༌ ཨིན༌ནའང༌, རྡུག༌ངལ༌ བྱུང༌ང༌ ཛད༌ཅེས༌པོའེ༌ ཀ༌ནེ༌, ཁོང༌ང༌ དཀོན༌མཆོག༌ག༌ ཁའ༌ཉན༌ཅེས༌པོ༌ ལོབས༌།"]], [["འིན༌ན༌གུན༌ནི༌ ཞས༌ཏེ༌ དཀོན༌མཆོག༌གི༌ ཁོང༌ང༌ ཕུན༌སུམ༌ཚོགས༌པའེ༌ བླ༌མ༌ ཆེན༌མོ༌ ཅོའ༌ ཛདས༌། ཡང༌ ཡེ༌ཤུ༌ ནི༌, ཁོང༌རང༌ངི༌ ཁའ༌ཉན༌ཁན༌གུན༌ལ༌, ཐའ༌མེད༌པའེ༌ ཐར༌པ༌ སལ༌ལ༌ ཛད༌ཁན༌བོ༌ ཨིན༌ནོག༌།"]], [["འིན༌ན༌བོའེ༌ ཞས༌ཏེ༌ མེལ༌ཀ༌ཟེ༌དེག༌ ཙོགས༌ལ༌ དཀོན༌མཆོག༌གི༌ ཁོང༌ང༌ བླ༌མ༌ ཆེན༌མོའེ༌ ཀོ༌སའེ༌ཀ༌ སྐོའ༌ ཛདས༌།"]], [["5:11 ནེ༌ 6:12"], ["མ༌ཤི༌ཀ༌ བླ༌མ༌ ཆེན༌མོའེ༌ སྐོར༌ལ༌ ཤད༌རྒྱུ༌ མང༌པོ༌ ཡོད༌ཏེའང༌, ཁྱོ༌ཞ༌གུན༌ལ༌ ཧ༌གོ༌ཅུག༌ཅེས༌ མ༌ ཀགས༌པོ༌ ཆ༌རུག༌, ཅིའ༌ཟེར༌ན༌ སེམས༌ཉིད༌དི༌ ཐོག༌ནེ༌ ཧ༌གོ༌ཅེས༌ལ༌ ཁྱོ༌ཞ༌གུན༌ འུ༌ཐུགས༌ དུག༌།"]], [["ཁྱོ༌ཞ༌གུན༌ ཏུས༌ མང༌པོ༌ཞིག༌ནེ༌ ཕར༌ལ༌ ཏད༌པ༌ཅན༌ ཨིན༌ པ༌སང༌, ཁྱོ༌ཞ༌གུན༌ནི༌ ཞན༌མ༌གུན༌ལ༌ ལབ༌ཞའ༌ ཏང༌གོ༌ཤེས༌ ཨིན༌ནོག༌། ཨིན༌ནའང༌ ཁྱོ༌ཞ༌གུན༌ལ༌ ཏ༌རུང༌ངའང༌ དཀོན༌མཆོག༌གི༌ བཀའ༌དྲང༌པོའེ༌ མག༌ལྡན༌བོ༌, ཡང༌གོ༌མ༌ནེ༌ ལབ༌ཁན༌ཞིག༌གི༌ སྒོས༌དོམ༌ ཡོད༌ཏེ༌ ཨིན༌ནོག༌། ཁྱོ༌ཞ༌གུན༌ལ༌ ཟན༌ མན༌པ༌, འོ༌མའེ༌ སྒོས༌དོམ༌ ཡོད༌ཏེ༌ ཨིན༌ནོག༌།"]], [["འོ༌མ༌ ཅིག༌པོ༌ ཐུང༌ཁན༌གུན༌ ཏ༌རུང༌ངའང༌ ཕྲུ༌གུ༌ ཆུ༌ངུན༌ ཙོགས༌ ཨིན༌ནོག༌, ཁོང༌གུན༌ལ༌ མི༌ཚེ༌ དྲང༌པོ༌ ཕུད༌ཅེས༌སི༌ ལབ༌ཞ༌གུན༌ ཤེས༌ས༌ མ༌ནོག༌།"]], [["ཁར༌ཇི༌ ནི༌ ལྡན༌ཁན༌གུན༌ནི༌ ཕིའ༌ ཨིན༌ནོག༌, ཀ༌གུན༌ནི༌ རྩོན༌གྲུས༌ ཅོ༌ཅེས༌པོའེ༌, དྲང༌པོ༌ དང༌ ངན༌པའེ༌ ཁྱད༌པོ༌ ཧ༌གོ༌ཐུབ༌ཏེ༌ ཨིན༌ནོག༌།"]]], [[["ཏེ༌བོའེ༌ཕིའ༌ ང༌དང༌གུན༌ གོ༌ཟུག༌གི༌ཀ༌ མ༌ཤི༌ཀའེ༌ སྐོར༌ལ༌ ལབ༌ཞ༌ ཐོབ༌ཁན༌གུན༌ནི༌ཀ༌ ཡང༌སྐྱར༌ ལོགས༌ཏེ༌ མ༌ཆའ༌, ཨིན༌ནའང༌ ལྡན༌ཏེ༌ སམ༌བ༌ཅན༌ རིག༌ གྱུར༌ཨིན༌། དེན༌བ༌ ང༌དང༌ང༌ ངན༌པའེ༌ ལས༌གུན༌ནི༌ ཀ༌ནེ༌ གྱོད༌པ༌ སྐྱེ༌ཅེས༌ ཡང༌ དཀོན༌མཆོག༌གི༌ ནང༌ང༌ ཏད༌པ༌ ཅོ༌ཅེས༌སི༌ གོ༌མའེ༌ ལབ༌ཞ༌ གུན༌ནེ༌ ཡང༌སྐྱར༌ གོ༌ཟུགས༌ ཅོ༌གོས༌ མེད༌ཏེ༌ ཨིན༌ནོག༌།"]], [["ཁྱོ༌ཞ༌གུན༌ལ༌ ཁྲུས༌ལེན༌ཅེས༌, ཐུག༌ཉིད༌དི༌ ཁྱུད༌གུན༌ ཐོབ༌ཅེས༌ལ༌ གོའེ༌ཀ༌ ལག༌པ༌ བོར༌ཅེས༌, ཤི༌ཁན༌གུན༌ སོན༌ཏེའ༌ ལང༌ཅེས༌ དང༌ ཐའ༌མེད༌པའེ༌ ཁྲིམས༌ཅད༌ གུན༌ནི༌ སྐོར༌ལ༌ ཏ༌རུང༌ མང༌ང༌ ལབ༌ཞ༌ ལེན༌གོས༌ མེད༌པ༌ ཨིན༌ནོག༌།"]], [["ཡང༌ དཀོན༌མཆོག༌གི༌ ཐུགས༌དོད༌ ཡོད༌ན༌ ང༌དང༌གུན༌ ལྡན༌ཁན༌ནི༌ ལབ༌ཞའེ༌ ནང༌ང༌ ཀེན༌ལ༌ ཆེན༌།"]], [["གྱོད༌པ༌ ཅོ༌ཅེས༌སི༌ ཕིའ༌ འི༌ མི༌གུན༌ ལོགས༌ཏེ༌ མ༌ནེ༌ ཁྱོང༌ཉན༌ན༌ མ༌ནོག༌, ཀ༌གུན༌ལ༌ མ༌ཤི༌ཀའེ༌ སྐོར༌ལ༌ ལོན༌བོའེ༌ ཧ༌གོ༌ གང༌པོ༌ ཡོད༌, ནམ༌ཁའེ༌ ཅིན༌ལབས༌གུན༌ནི༌ བྲོད༌ ཉོངས༌, ཡང༌ དམ༌པའེ༌ ཐུག༌ཉིད༌དི༌ ནང༌ང༌ དྲེས༌,"]], [["དཀོན༌མཆོག༌གི༌ བཀའ༌ ཟང༌པོའེ༌ ཡང༌ དཀོན༌མཆོག༌གི༌ གྱལ༌སྲིད༌ ཡོང༌ཅེས༌ཅན༌ནི༌ ཁྱུད༌གུན༌ནི༌ ཐོང༌ངོམས༌ ཡོད༌།"]], [["ཡང༌ སྟིང༌ནེ༌ ཁོང༌གུན༌ དཀོན༌མཆོག༌ནེ༌ བེ༌ཏེ༌ ཐག༌རིང༌ང༌ སོང༌། འི༌ཙོགས༌སི༌ མི༌གུན༌ གྱོད༌སེམས༌སི༌ ནང༌ང༌ ལོགས༌ཏེ༌ ཁྱོང༌ཅེས༌པོ༌ ཉན༌ན༌ མ༌ནོག༌། དཀོན༌མཆོག༌གི༌ སྲས༌ ཕང༌ཅེས༌པོའེ༌, ཁོང༌གུན༌ནི༌ མ༌ཤི༌ཀའ༌ ཡང༌སྐྱར༌ རྐྱང༌ཤིང༌ངི༌ཀ༌ རྐྱང༌ཅེས༌ ཡང༌ མི༌གུན༌ནི༌ དུན༌ལ༌ ཁྲེལ༌བ༌ ལྟན༌ཅེས༌ དང༌ཙོགས༌ ཅོས༌ཏེ༌ ཨིན༌ནོག༌།"]], [["ས༌ཀྱད༌དི༌ ནང༌ང༌ ཆར༌པ༌ ཐིམས༌ཏེ༌ ཞིང༌བད༌པ༌གུན༌ལ༌ སྟོན༌ཐོགས༌ གྱལ༌ལ༌ སྨིན༌ཅེས༌པོའེ༌ཀ༌ དཀོན༌མཆོག༌གི༌ ཅིན༌ལབས༌ ཡོད༌ཏེ༌ ཨིན༌ནོག༌།"]], [["ཨིན༌ནའང༌ ཚེར༌མང༌ དང༌ ལྗང༌ཙེར༌ སྐྱེ༌ཁན༌ནི༌ ཞིང༌, ཕན༌མི༌ཐོགས༌ཤིག༌ ཨིན༌ནོག༌། ཏེ༌ ཞིང༌བོའ༌ ངན༌ ཕོག༌ཏེ༌ མེའ༌ཏུག༌ག༌ ཛད༌ད༌ནོག༌།"]], [["ཅེས༌པའེ༌ ཛ༌འོ༌གུན༌ ཞན༌ ང༌ཞའེ༌ ཏེ༌ཙོགས༌སི༌ སྤེ༌ར༌ ཏང༌ནའང༌, ཁྱོ༌ཞ༌གུན༌ནི༌ མི༌ཚེ༌ ཕུད༌ཚུལ༌བོ༌ ཐར༌པ༌ ཐོབ༌ཅེས༌ཅན༌གུན༌ ཙོགས༌, ཡོད༌ཅེས༌ལ༌ ང༌ཞའ༌ ལོ༌ཁྱེལ༌ རག༌།"]], [["དཀོན༌མཆོག༌ ནི༌ མི༌འོས༌པ༌ ཛད༌ཁན༌ཞིག༌ ཞུགས༌ཏེ༌ མ༌ནོག༌། ཁྱོ༌ཞ༌གུན༌ནི༌ ཁོང༌ངི༌ ཏོན༌ལ༌ ཙམ༌ཤིག༌གི༌ རྩོན༌གྲུས༌ དང༌ ཞན༌ཡང༌ ཏད༌པ༌ཅན༌གུན༌ལ༌ རོགས༌ ཅོས༌, ཡང༌ ཏ༌རུང༌ངའང༌ ཅོ༌ཅེས༌པོའེ༌ དཀོན༌མཆོག༌ག༌ ཅེས༌པ༌ ལྟན༌ཁན༌བོ༌, ཁོང༌ངི༌ མ༌ནེ༌ ཞེད༌ད༌ མི༌ཛད༌།"]], [["ཁྱོ༌ཞའ༌ སོན༌ཏེའ༌ ཡོད༌ ཟ༌ནེ༌, ཞན༌མ༌གུན༌ལ༌ ཅེས༌པ༌ ཅོ༌ཅེས༌པོ༌ ང༌ཞའེ༌ དོད༌པ༌ ཆེན༌མོ༌ ཨིན༌། ཏེ༌ཟུག༌ ཅོ༌ཅེས༌པོའེ༌ ཁྱོ༌ཞ༌གུན༌ནི༌ རེ༌ཝ༌ ཅོ༌ཁན༌བོ༌ དྲན༌དྲ༌ གྲུབ༌ ཐུབ༌ཨིན༌།"]], [["ཁྱོ༌ཞ༌གུན༌ ལས༌མི༌ལམ༌ གྱུར༌ མ༌གོས༌། ཨིན༌ནའང༌ ཏད༌པ༌ དང༌ སྙིང༌རུས༌ གུན༌ནི༌ ཞས༌ཏེ༌, དཀོན༌མཆོག༌གི༌ ཞལ༌ཆད༌ ཛད༌ཁན༌ ནོར༌སྐལ༌ལ༌, ཐོབ༌ཁན༌གུན༌ནི༌ སྤེའེ༌ཀ༌ གྲུལ༌ཅེས༌པོ༌ ང༌ཞའེ༌ དོད༌པ༌ ཨིན༌།"]], [["6:13 ནེ༌ 20"], ["དཀོན༌མཆོག༌གི༌ ཨབ༌ར༌ཧམ༌མ༌ ཞལ༌ཆད༌ ཛད༌ ཟ༌ནེ༌, ནའ༌ ཁུར༌ཅེས༌ལ༌ ཞན༌སུ༌ཞིག༌གའང༌ ཁོང༌ངི༌ སང༌ ཀྲག༌ག༌ཞིག༌ མེད༌ པ༌སང༌, དཀོན༌མཆོག༌གི༌ ཁོང༌རང༌ངི༌ ཚན༌ནི༌ ནང༌ང༌ ནའ༌ ཁུར༌ར༌ ཛད༌ཏེ༌ མོལས༌,"]], [["\"ངའེ༌ ཏན༌ཏན༌ལ༌ ཁྱོ༌རང༌ང༌ ཅིན༌ལབས༌ ཏངས༌ཏེ༌"], ["ཁྱོ༌རང༌ངི༌ པུར༌གྱུད༌གུན༌ མ༌མང༌པོ༌ ཕེལ༌ཅུག༌ཨིན༌།\""]], [["ཡང༌ ཨབ༌ར༌ཧམ༌མི༌ ཟོད༌པ༌ ཉམ༌པོ༌ སྲུངས༌པ༌, ཁོའ༌ དཀོན༌མཆོག༌གི༌ ཞལ༌ཆད༌ ཛད༌ཁན༌བོ༌ ཐོབ༌།"]], [["ནའ༌ ཁུར༌ ཟ༌ནེ༌, མི༌གུན༌ནི༌ ཁོ༌རང༌གུན༌ནི༌ སང༌ ཀྲག༌ག༌ཞིག༌གི༌ ནའ༌ ཁུར༌ར༌ནོག༌, ཡང༌ ནའ༌ ཁུར༌ཅེས༌པོའེ༌ ཁོང༌གུན༌ནི༌ ཟེར༌ཁན༌བོ༌ སྟན༌པོ༌ ཅོས༌ཏེ༌ ཟེར༌རྒྱུ༌ མེད༌ཁན༌ ཅོའ༌ནོག༌།"]], [["ཏེན༌ན༌ ཙོགས༌ལ༌, ཞལ༌ཆད༌ ཐོབ༌ཁན༌གུན༌ལ༌, དཀོན༌མཆོག༌ ཁོང༌རང༌ངི༌ ཐུགས༌སམ༌མི༌ ནང༌ང༌ མ༌ནེ༌ མི༌གྱུར༌ཅེས༌ ཨིན༌ཁན༌བོ༌, ཏན༌ཏན༌ སལ༌པོ༌ ཅོ༌ཅེས༌སི༌ ཕིའ༌ ཁོང༌ངི༌ ནའ༌ ཁུར༌ར༌ ཛདས༌།"]], [["ཏེ༌བོའེ༌ཕིའ༌ དཀོན༌མཆོག༌གི༌ ཞལ༌ཆད༌ ཛད༌ཁན༌ དང༌ ནའ༌ ཁུར༌ཁན༌ ཉིས༌ཀོའེ༌ ནང༌ང༌ གྱུར༌ཇ༌ མི༌ཛད༌, ཅིའ༌ཟེར༌ན༌ ཁོང༌ང༌ ཟུན༌ སལ༌ ཉན༌ཅེས༌ མ༌ནེ༌ མེད༌ཀྱག༌། ཏེ༌བོའེ༌ཕིའ༌ ང༌དང༌གུན༌ནི༌ ཐོབ༌ཅེས༌ཅན༌ནི༌ ཐར༌པའེ༌ རེ༌ཝ༌བོའ༌ ཐམས༌ཏེ༌, དཀོན༌མཆོག༌གི༌ ཆག༌གི༌ ཡོག༌ག༌ སྐྱོབ༌བ༌ ཛད༌ཅེས༌ལ༌ ཁོང༌ངི༌ དུན༌ལ༌ བང༌ཏང༌ཁན༌ ང༌དང༌གུན༌ལ༌ ལོ༌ཁྱེལ༌ ཆེན༌མོ༌ བོར༌ཐུབ༌བ༌ནོག༌།"]], [["འི༌ རེ༌ཝ༌བོའེ༌ ང༌དང༌གུན༌ནི༌ སེམས༌པོ༌ སྟན༌པོ༌, མ༌ནེ༌ སྐུལ༌མི༌ཉན༌ཅེས༌སི༌ བྲག༌"], ["དང༌ཙོགས༌ ཅོའ༌ནོག༌, ཡང༌ ང༌དང༌གུན༌ ཡོ༌ལའེ༌ གྱབ༌བ༌, དཀོན༌མཆོག༌གི༌ ཚང༌མའེ༌སང༌ དམ༌པའེ༌ ནས༌ས༌བོའེ༌ ནང༌ང༌ ཁྲིད༌ཏེ༌ ཁྱེར༌ཨིན༌།"]], [["ཡེ༌ཤུ༌ ཏེ༌རུ༌ ང༌དང༌གུན༌ནི༌ ཏོན༌ལ༌ སྔུན༌ལ༌ སྐྱོད༌ ཚར༌ཏེ༌, མེལ༌ཀ༌ཟེ༌དེག༌ ཙོགས༌ལ༌ ཁོང༌ ཏུས༌གྱུན༌ནི༌ ཕིའ༌ ང༌དང༌གུན༌ནི༌ བླ༌མ༌ ཆེན༌མོ༌ གྱུར༌ར༌ ཛད༌ཏེ༌ ཨིན༌ནོག༌།"]]], [[["7:1 ནེ༌ 15"], ["མེལ༌ཀ༌ཟེ༌དེག༌ ནི༌ སེ༌ལམ༌ གྱལ༌སའེ༌ གྱལ༌པོ༌ དང༌ ཚང༌མའེ༌སང༌ ཀྲག༌པོ༌ དཀོན༌མཆོག༌གི༌ བླ༌མ༌ ཨིན༌པིན༌། ཨབ༌ར༌ཧམ༌མི༌ གྱལ༌པོ༌གུན༌ནི༌ གྱབ༌གལ༌ལ༌ མག༌ ཏངས༌ཏེ༌ གྱལ༌ཁའ༌ ཐོབ༌ཏེ༌ ལོགས༌ཏེ༌ ཡོངས༌ ཟ༌ནེ༌, མེལ༌ཀ༌ཟེ༌དེག༌ག༌ ཁོ༌ ཐུག༌, ཡང༌ ཁོང༌ངི༌ ཨབ༌ར༌ཧམ༌མ༌ ཅིན༌ལབས༌ སལས༌།"]], [["ཏེ༌ནེ༌ ཨབ༌ར༌ཧམ༌མི༌ མག༌གི༌ ནང༌ང༌ ཐོབ༌ཁན༌ ནོར༌ ཚང༌མའེ༌ ནང༌ནེ༌ རྕུ༌ཁག༌ཅིག༌, མེལ༌ཀ༌ཟེ༌དེག༌ག༌ ཕུལས༌། མེལ༌ཀ༌ཟེ༌དེག༌ མིང༌བོའེ༌ ཏོན༌ ཏང༌པོ༌ ནི༌, \"གྱལ༌པོ༌ དྲང༌པོ༌\" ཡང༌ སེ༌ལམ༌མི༌ གྱལ༌པོའེ༌ ཏོན༌བོ༌ ནི༌, \"ཞི༌དེའེ༌ གྱལ༌པོ༌\" ཨིན༌ནོག༌།"]], [["ཁོང༌ངི༌ ཨ༌བ༌, ཨ༌མ༌ ཡ༌ ཕ༌མེས༌པོ༌ མ༌ཚད༌, ཁོང༌ སྐྱེ༌ཅེས༌ ཡ༌ ཤི༌ཅེས༌སི༌ སྐོར༌ལ༌ ཅའང༌ ཤད༌རྒྱུ༌ མེད༌ཏེ༌ ཨིན༌ནོག༌། དཀོན༌མཆོག༌གི༌ སྲས༌ ཙོགས༌ལ༌ ཁོང༌ ཏུས༌གྱུན༌ བླ༌མ༌ཞིག༌ ལུས༌།"]], [["སམ༌བ༌ ཏོང༌ཤིག༌གའང༌, མེལ༌ཀ༌ཟེ༌དེག༌ ཙམ༌ཤིག༌གི༌ ཀྲག༌པོ༌ ཞུགས༌ཏེ༌ མ༌ནོག༌། ཨིས༌ར༌ཨེལ༌ལི༌ ཕ༌མེས༌པོ༌ མིང༌ཅན༌ ཨབ༌ར༌ཧམ༌མིའང༌ མག༌གི༌ ནང༌ང༌ ཐོབ༌ཁན༌ ཚང༌མའེ༌ ནང༌ནེ༌ རྕུ༌ཁག༌ཅིག༌ ཁོང༌ང༌ ཕུལས༌།"]], [["ཏ༌ མོ༌ཟེས༌སི༌ ཁྲིམས༌ ནང༌ཞིན༌ལ༌, ལི༌ཝི༌ པུར༌གྱུད༌ནེ༌ ཨིན༌ཁན༌ནི༌ བླ༌མ༌གུན༌ནི༌ ཨིས༌ར༌ཨེལ༌པ༌གུན༌ནི༌ ཀ༌ནེ༌ རྕུ༌ཁག༌ཅིག༌ ལྡུ༌ཆོགས༌སད༌པིན༌, ཀ༌གུན༌ནའང༌ ཨབ༌ར༌ཧམ༌མི༌ པུར༌གྱུད༌ ཨིན༌ནོག༌།"]], [["ཨིན༌ནའང༌ ལི༌ཝི༌པའེ༌ པུར༌གྱུད༌ནེ༌ མན༌ཁན༌ནི༌ མེལ༌ཀི༌ཟེ༌དེག༌གིའང༌ ཨབ༌ར༌ཧམ༌མི༌ ཀ༌ནེ༌ རྕུ༌ཁག༌ཅིག༌ ལེན༌ཏེ༌ དཀོན༌མཆོག༌གི༌ ཞལ༌ཆད༌ ཐོབ༌ཁན༌ནི༌ ཨབ༌ར༌ཧམ༌མའ༌ ཅིན༌ལབས༌ ཏངས༌།"]], [["ཡང༌ ཐེ༌ཚོམས༌ མ༌ནེ༌ མེད༌པ༌, ཅིན༌ལབས༌ ཏང༌ཁན༌བོ༌ ཅིན༌ལབས༌ ལེན༌ཁན༌བོའེ༌ སང༌ ཆེའ༌ ཨིན༌ནོག༌།"]], [["རྕུ༌ཁག༌ཅིག༌ ལེན༌ཁན༌ནི༌ བླ༌མ༌གུན༌, ཤིའ༌ནོག༌, ཨིན༌ནའང༌ མེལ༌ཀ༌ཟེ༌དེག༌ བླ༌མ༌གུན༌ནི༌ སང༌ ཀྲག༌ག༌ ཨིན༌ནོག༌, ཅིའ༌ཟེར༌ན༌ སུང༌རབས༌སི༌ ནང༌ང༌ ཁོང༌ ཤི༌ཁན༌ནི༌ སྐོར༌ལ༌ བྲིས༌ཏེ༌ མེད༌ པ༌སང༌, ཁོང༌ ཏུས༌གྱུན༌ སོན༌ཏེའ༌ ལུས༌ཁན༌ ཐེའ༌ནོག༌།"]], [["འི༌བོའང༌ ཟེར༌ཉན༌ཅེས༌ ཨིན༌ནོག༌, རྕུ༌ཁག༌ཅིག༌ ལེན༌ཁན༌ནི༌ ལི༌ཝི༌པ༌གུན༌ནི༌ མེལ༌ཀ༌ཟེ༌དེག༌ག༌ རྕུ༌ཁག༌ཅིག༌ ཏངས༌ཏེ༌ ཨིན༌ནོག༌, ནམ༌ ཁོང༌གུན༌ནི༌ ཕ༌མེས༌པོ༌ ཨབ༌ར༌ཧམ༌མི༌ མེལ༌ཀ༌ཟེ༌དེག༌ག༌ རྕུ༌ཁག༌ཅིག༌ ཕུལས༌།"]], [["ཅིའ༌ཟེར༌ན༌ མེལ༌ཀ༌ཟེ༌དེག༌ ཨབ༌ར༌ཧམ༌མ༌ ཐུག༌ ཟ༌ནེ༌, ལི༌ཝི༌པ༌གུན༌ མ༌སྐྱེའ༌ ཨིན༌པིན༌, ཨིན༌ནའང༌ ཁོང༌གུན༌ནི༌ ཕ༌མེས༌པོ༌, ཨབ༌ར༌ཧམ༌མི༌ ཁྲག༌གི༌ ནང༌ང༌ ཁོང༌གུན༌ ཡོད༌ཏེ༌ ཨིན༌པིན༌།"]], [["གལ༌ཏེས༌ ཁྲིམས༌སི༌ མག༌ལྡན༌ ཨིན༌ཁན༌ནི༌ ལི༌ཝི༌པའེ༌ པུར༌གྱུད༌ བླ༌མའེ༌ ལས༌གུན༌ གྱུད༌ཏེ༌, དཀོན༌མཆོག༌གི༌ དུན༌ལ༌ ཁྲངས༌པོ༌ གྱུར༌ཐུབ༌བད༌པིན༌ན༌, ཏེ༌ནེ༌ ཅི༌ཕིའ༌ དཀོན༌མཆོག༌ག༌ ཡང༌ སོ༌སོ༌ བླ༌མའེ༌ རིག༌ཤིག༌ ཙུག༌ག༌ ཛད༌གོས༌, ཀ༌ བླ༌མ༌བོ༌ ཨ༌རོན༌ནི༌ གྱུད༌ནེ༌ མན༌པ༌ མེལ༌ཀ༌ཟེ༌དེག༌ ཙོགས༌ ཨིན༌པིན༌།"]], [["ཏ༌ ནམ༌ བླ༌མའེ༌ གྱུད༌བོ༌ གྱུར༌ན༌ ཏེ༌ནེ༌ ཁྲིམས༌སི༌ ནང༌ངའང༌ གྱུར༌ཇ༌ ཡོང༌གོས༌།"]], [["ངའེ༌ སྤེ༌ར༌ ཏང༌ཁན༌ནི༌ བླ༌མ༌བོ༌ ལི༌ཝི༌ པུར༌གྱུད༌ནེ༌ མན༌པ༌, ཞན༌ཡང༌ པུར༌གྱུད༌ཤིག༌ནེ༌ ཨིན༌ནོག༌, ཀ༌གུན༌ནི༌ ཆོད༌ཁྲི༌ཀ༌ མ༌ནེ༌ ཞབ༌སྟོག༌ མ༌ཞུའ༌ ཨིན༌པིན༌།"]], [["ངའེ༌ ཟེར༌ཅེས༌སི༌ ཏོན༌བོ༌ ནི༌, ང༌དང༌གུན༌ནི༌ གཙོ༌བོ༌ ཡེ༌ཤུ༌ ཡ༌ཧུ༌དཱའེ༌ པུར༌གྱུད༌ནེ༌ སྐྱོད༌ད༌ ཛད༌ཏེ༌ ཨིན༌ནོག༌། ཡང༌ མོ༌ཟེས༌སི༌, ཏེ༌ པུར༌གྱུད༌ནེ༌ བླ༌མ༌ སྐྱོད༌ཁན༌ནི༌ སྐོར༌ལ༌ མ༌ནེ༌ མོལ༌ལ༌ ཛད༌ཏེ༌ མི༌དུག༌།"]], [["7:15 ནེ༌ 28"], ["མེལ༌ཀ༌ཟེ༌དེག༌ ཙོགས༌ལ༌ བླ༌མ༌ སོ༌སོ༌ཞིག༌ བྱུང༌ཅེས༌པོའེ༌, འི༌ གྱུར༌ཇ༌བོ༌ མ༌ སལ༌པོ༌ སོང༌ཏེ༌ ཨིན༌ནོག༌།"]], [["ཁྲིམས༌ ནང༌ཞིན༌ ལི༌ཝིའི༌ པུར༌གྱུད༌ནེ༌ ཡིན༌ཅེས༌པོའེ༌, གཙོ༌བོ༌ ཡེ༌ཤུ༌ བླ༌མ༌ གྱུར༌ར༌ མ༌ཛདས༌, ཨིན༌ནའང༌ མ༌ནེ༌ ཤིག༌ མི༌ཉན༌ཅེས༌སི༌ ཁྱུད༌ཅན༌ མི༌ཚེའེ༌ ཞས༌ཏེ༌, ཁོང༌ བླ༌མ༌ གྱུར༌ར༌ ཛདས༌།"]], [["དམ༌པའེ༌ སུང༌རབས༌སི༌ ནང༌ང༌ ཁོང༌ངི༌ སྐོར༌ལ༌, \"མེལ༌ཀ༌ཟེ༌དེག༌ ཙོགས༌ལ༌ ཉེ༌རང༌ ཏུས༌གྱུན༌ནི༌ ཕིའ༌ བླ༌མ༌ ཨིན༌\" མོལ༌ཏེ༌ ཡོད༌ཏེ༌ ཨིན༌ནོག༌།"]], [["འོ༌ན༌, བླ༌མ༌ གྱུར༌ཅེས༌ལ༌, སྔུན༌མའེ༌ སྒོས༌དོམ༌གུན༌ ཐེན༌ཏེ༌ མེད༌ཏེ༌ ཨིན༌ནོག༌, ཅིའ༌ཟེར༌ན༌ ཏེ༌བོ༌ འུ༌ཐུགས༌ དང༌ ཕན༌མི༌ཐོགས༌ ཡོད༌པིན༌།"]], [["ཁྲིམས༌སི༌ ཅི༌ཞིག༌གའང༌ ཕུན༌སུམ༌ཚོགས༌པ༌ ཅོ༌ མ༌ཉན༌། ཨིན༌ནའང༌ ཏ༌ དག༌ས༌ ང༌དང༌གུན༌ལ༌ སྔུན༌ནི༌ སང༌ རེ༌ཝ༌ མང༌ང༌ ཀྲག༌པོ༌ཞིག༌ ཡོད༌ཏེ༌ ཨིན༌ནོག༌, ཀ༌བོའེ༌ ང༌དང༌གུན༌ དཀོན༌མཆོག༌ དང༌ ཉེ༌མོའ༌ ཁྱེར༌ར༌ནོག༌།"]], [["དཀོན༌མཆོག༌གི༌ ནའ༌ ཁུར༌ར༌ ཛད༌ཏེ༌ འི༌བོ༌ སྟན༌པོ༌ ཛདས༌། ཨ༌རོན༌ནི༌ པུར༌གྱུད༌ ཏེ༌ཙོགས༌སི༌ ནའ༌ མ༌ཁུར༌ར༌ བླ༌མ༌ གྱུར༌ཏེ༌ ཨིན༌ནོག༌།"]], [["ཨིན༌ནའང༌ ཡེ༌ཤུ༌ ནའ༌ ཉམ༌པོ༌ བླ༌མ༌ གྱུར༌ར༌ ཛདས༌, ནམ༌ ཁོང༌ང༌ དཀོན༌མཆོག༌གི༌ མོལས༌,"], ["\"གཙོ༌བོ༌ དཀོན༌མཆོག༌གི༌ ནའ༌ ཁུར༌ར༌ ཛདས༌,"], ["ཡང༌ ཁོང༌ངི༌ ཏེ༌བོ༌ ཅག༌ག༌ མི༌ཛད༌,"], ["'ཁྱོ༌རང༌ ཏུས༌གྱུན༌ནི༌ ཕིའ༌ བླ༌མ༌ ཨིན༌'།\""]], [["ཏེ༌ ནའ༌བོའེ༌ ཞས༌ཏེ༌ དཀོན༌མཆོག༌གི༌ ང༌དང༌གུན༌ལ༌ ཆད༌དོན༌ མ༌ གྱལ༌ལ༌ཞིག༌ ཛད༌ཁན༌བོ༌, ཡེ༌ཤུའི༌ ཏན༌ཏན༌ ཅོའ༌ ཛདས༌།"]], [["སྔུན༌མའེ༌ ཚིར༌ཀའེ༌ ནང༌ང༌, བླ༌མ༌ མང༌པོ༌ཞིག༌ ཡོད༌ཏེ༌ ཨིན༌ནོག༌, ཅིའ༌ཟེར༌ན༌ ཤི༌ཅེས༌པོའེ༌ ཁོང༌གུན༌ལ༌ བླ༌མའེ༌ ལས༌པོ༌ ཏུས༌གྱུན༌ནི༌ ཕིའ༌ ཅོ༌ མ༌ཉན༌།"]], [["ཨིན༌ནའང༌ ཡེ༌ཤུ༌ ཏུས༌གྱུན༌ སོན༌ཏེའ༌ ལུས༌ པ༌སང༌, ཁོང༌ངི༌ བླ༌མའེ༌ ཆག༌ལས༌པོ༌ ཏུས༌གྱུན༌ ལུས༌ས༌ ཛད༌ཨིན༌།"]], [["ཏེ༌བོའེ༌ཕིའ༌ ཁོང༌ གྱུད༌ཏེ༌, དཀོན༌མཆོག༌གི༌ཀ༌ ཡོང༌ཁན༌གུན༌ ཁོང༌ངི༌ ཏུས༌གྱུན༌ནི༌ ཕིའ༌ སྐྱོབ༌ ཐུབ༌ཨིན༌། ཏེ༌ མི༌གུན༌ནི༌ ཕིའ༌ དཀོན༌མཆོག༌ག༌ ཞུ༌ཝ༌ ཕུལ༌ཅེས༌ལ༌, ཁོང༌ ཏུས༌གྱུན༌ ཞུགས༌ས༌ ཛད༌ད༌ནོག༌།"]], [["ཏེ༌ཙོགས༌སི༌ བླ༌མ༌ ཆེན༌མོའེ༌ ང༌དང༌ངི༌ སྒོས༌དོམ༌གུན༌ གྲུབ༌ ཅུག༌ག༌ནོག༌། ཁོང༌ ནི༌, དམ༌པ༌, སྐྱོན༌མེད༌, རྩང༌མ༌, སྡིག༌ཅན༌གུན༌ནེ༌ སོ༌སོ༌ ཕེའ༌ ཛད༌ཁན༌ དང༌ ནམ༌ཁའེ༌ ནང༌ང༌ རྩི༌ཝ༌ ཆེ༌ཤོག༌ཅན༌ནི༌ ཀོ༌ས༌ ཐོབ༌བ༌ ཛད༌ཁན༌བོ༌ ཞུགས༌ཏེ༌ ཨིན༌ནོག༌།"]], [["ཞན༌ བླ༌མ༌ ཆེན༌མོ༌གུན༌ ཙོགས༌ལ༌ ཁོང༌ང༌ གོ༌མ༌ ཁོ༌རང༌ངི༌ སྡིག༌པ༌, ཡང༌ ཏེ༌ནེ༌ ཞན༌མི༌གུན༌ནི༌ སྡིག༌པའེ༌ ཕིའ༌, ཞག༌ཏང༌ སྲོག༌གི༌ ཆོད༌པ༌ ཕུལ༌གོས༌ མེད༌པ༌ ཨིན༌ནོག༌། ཅིའ༌ཟེར༌ན༌ ཡེ༌ཤུའི༌ ཁོང༌རང༌ ལན༌ཅིག༌ མི༌ཚང༌མའེ༌ ཕིའ༌ སྲོག༌གི༌ ཆོད༌པ༌ ཕུལ༌ལ༌ ཛདས༌།"]], [["ཁྲིམས༌སི༌ འུ༌ཐུགས༌ཅན༌ནི༌ བླ༌མ༌ ཆེན༌མོ༌གུན༌ སྐོའ༌ནོག༌། ཨིན༌ནའང༌ ཁྲིམས༌སི༌ སྟིང༌ནེ༌ དཀོན༌མཆོག༌གི༌ ནའ༌ ཉམ༌པོ༌ ཁོང༌རང༌ངི༌ སྲས༌ ལྡམ༌མ༌ ཛདས༌, ཡང༌ ཁོང༌ངི༌ སྲས༌པོ༌ ཕུན༌སུམ༌ཚོགས༌པའེ༌ བླ༌མ༌ ཆེན༌མོ༌ ཏུས༌གྱུན༌ནི༌ ཕིའ༌ ཅོའ༌ ཛདས༌།"]]], [[["8:1 ནེ༌ 13"], ["ངའེ༌ ཟེར༌ཅེས༌སི༌ ཏོན༌བོ༌ ནི༌, ང༌དང༌གུན༌ལ༌ བླ༌མ༌ ཆེན༌མོ༌ཞིག༌ ཡོད༌ཏེ༌ ཨིན༌ནོག༌། ཁོང༌ ནི༌ ནམ༌ཁའེ༌ ནང༌ང༌ ཟིར༌རྗིད༌ཅན༌ནི༌ དཀོན༌མཆོག༌གི༌ ཞུགས༌ཁྲིས༌སི༌ ཡས༌ ཆོགས༌ལ༌ རྩི༌ཝ༌ཅན༌ནི༌ ནས༌སའེ༌ཀ༌ ཞུགས༌ཁན༌བོ༌ ཨིན༌།"]], [["ཡང༌ ནམ༌ཁའེ༌ ཀུར༌, ངོས༌པོའེ༌ ཅོལ༌སའེ༌ ནས༌སའེ༌ ནང༌ང༌ བླ༌མའེ༌ ཚུལ༌ལ༌ ཞབ༌སྟོག༌ ཞུའ༌ ཛད༌ད༌ནོག༌, ཀ༌བོ༌ མིའི༌ མ༌ཅོའ༌ གཙོ༌བོ༌ དཀོན༌མཆོག༌གི༌ ཅོའ༌ ཛད༌ཏེ༌ ཨིན༌ནོག༌།"]], [["བླ༌མ༌ ཆེན༌མོ༌ ཚང༌མ༌, སྐྱེས༌ དང༌ སྲོག༌གི༌ ཆོད༌པ༌ གུན༌ ཕུལ༌ཅེས༌ལ༌ སྐོའ༌ ཛད༌ པ༌སང༌, ང༌དང༌གུན༌ནི༌ ནམ༌ཁའེ༌ བླ༌མ༌ ཆེན༌མོའང༌ ཕུལ༌ཅེས༌ལ༌ ཆོད༌པ༌ཞིག༌ ཡོང༌གོས༌།"]], [["གལ༌ཏེས༌ ཁོང༌, འི༌ ཇིག༌རྟེན༌ནི༌ཀ༌ ཞུགས༌ཏེ༌ ཡོད༌པིན༌ན༌ ཏེ༌ནེ༌ ཁོང༌ བླ༌མ༌ཞིག༌ ཨིན༌ ཁོ༌རང༌ མན༌གྲོ༌, ཅིའ༌ཟེར༌ན༌ འི༌རུ༌ ཁྲིམས༌ ནང༌ཞིན༌ ཆོད༌པ༌ ཕུལ༌ཁན༌ནི༌ བླ༌མ༌གུན༌ ཡོད༌ཏེ༌ ཨིན༌ནོག༌།"]], [["བླ༌མ༌གུན༌ནི༌ ཞབ༌སྟོག༌ ཞུ༌ཨིན༌ ཅོལ༌སའེ༌ ནས༌ས༌བོ༌ ནམ༌ཁའེ༌ ནང༌ང༌ ཡོད༌ཁན༌ནི༌ ངོས༌མ༌བོའེ༌ ཀྲིབ༌ཀྱག༌ ཙོགས༌ཤིག༌ ཨིན༌ནོག༌། ཏེན༌ན༌བོའེ༌ཕིའ༌ མོ༌ཟེས༌སི༌ ཀུར༌ ཅོ༌ཅེས༌པོ༌ གོ༌ཟུག༌ ཅོ༌ ཟ༌ནེ༌, དཀོན༌མཆོག༌གི༌ ཁོའ༌ སྤང༌པུད༌ད༌ ཛད༌ཏེ༌ མོལས༌, \"ངའེ༌ ཁྱོ༌རང༌ང༌ རི༌ཀ༌ ཤད༌ཁན༌ ནང༌ཞིན༌, ཏེ༌ ཀུར༌བོ༌ ཅོ༌ཅེས༌སི༌ ནང༌ང༌ ཚིར༌ དང༌ ཀུར༌རི༌ རིང༌ དང༌ ཞང༌ ཚང༌མ༌ ཏན༌ཏན༌ ཅོ༌གོས༌།"], ["\""]], [["ཨིན༌ནའང༌ ཏ༌ དཀོན༌མཆོག༌གི༌ ང༌དང༌ངི༌ བླ༌མ༌ ཆེན༌མོ༌ ཡེ༌ཤུའ༌, སྔུན༌མའེ༌ བླ༌མ༌གུན༌ནི༌ སང༌ མང༌ང༌ གྱས༌པ༌ ཞབ༌སྟོག༌ ཞུ༌ཅེས༌ཤིག༌ སལ༌ལ༌ ཛད༌ཏེ༌ ཨིན༌ནོག༌། ཏེན༌ན༌ ཙོགས༌ལ༌ ཁོང༌ངི༌ དཀོན༌མཆོག༌ དང༌ ང༌དང༌གུན༌ནི༌ པར༌ལ༌ ཆད༌དོན༌ སོ༌མ༌ ཛད༌ཁན༌བོ༌ སྔུན༌མའེ༌ སང༌ གྱས༌ས༌ ཨིན༌ནོག༌། ཏེ༌བོའེ༌ ནང༌ང༌ དཀོན༌མཆོག༌གི༌ ཀ༌ནེ༌ ང༌དང༌ང༌ ཐོབ༌ཅེས༌ཅན༌ནི༌ ཅིན༌ལབས༌གུན༌, མང༌ང༌ གྱས༌ས༌ ཞལ༌ཆད༌ཞིག༌གི༌ཀ༌ སྟེན༌ཏེ༌ ཨིན༌ནོག༌།"]], [["གལ༌ཏེས༌ གོ༌མའེ༌ ཆད༌དོན༌བོ༌ སྐྱོན༌མེད༌ཤིག༌ ཡོད༌པིན༌ན༌, ཏེ༌ནེ༌ ཏེ༌བོའེ༌ ཚབས༌ལ༌ ཆད༌དོན༌ ཉིས༌པའེ༌ སྒོས༌དོམ༌ མེད༌གྲོ༌།"]], [["ཨིན༌ནའང༌ དཀོན༌མཆོག༌གི༌ མི༌གུན༌ནི༌ ནང༌ང༌ སྐྱོན༌ ཟིགས༌པ༌ མོལས༌,"], ["\"ཞག༌པོ༌ ལེབ༌པིན༌ ཨིན༌ནོག༌ གཙོ༌བོ༌ དཀོན༌མཆོག༌གི༌ མོལས༌,"], ["ངའེ༌ ཨིས༌ར༌ཨེལ༌ དང༌ ཡ༌ཧུ༌དཱ༌པ༌ མི༌གུན༌ ཉམ༌པོ༌ ཆད༌དོན༌ སོ༌མ༌ཞིག༌ ཅོ༌ཨིན༌།"]], [["འི༌ ཆད༌དོན༌བོ༌ ངའེ༌ ཁོང༌གུན༌ནི༌ ཕ༌མེས༌པོ༌གུན༌ ཉམ༌པོ༌ ཅོ༌ཁན༌བོ༌ ཙོགས༌ མི༌ཡོང༌,"], ["ཀ༌ཟ༌ནེ༌ ངའེ༌ ཁོང༌གུན༌ལ༌ ལག༌པ༌ ཐམས༌ཏེ༌ ཨི༌ཇིབ༌ནེ༌ ཕི༌ལོག༌ག༌ ཁྲིད༌ཏེ༌ ཁྱེར༌པིན༌།"], ["ཁོང༌གུན༌ ངའེ༌ ཆད༌དོན༌བོའེ༌ ནང༌ང༌ ཨིད༌ཤེས༌ཅན༌ མ༌ལུས༌པ༌,"], ["ངའེ༌ ཁོང༌གུན༌ལ༌ གྱབ༌ གྱུར༌པིན༌, གཙོ༌བོའེ༌ མོལས༌།"]], [["ཨིན༌ནའང༌ ཏེ༌སྟིང༌ནེ༌ འི༌བོ༌ ནི༌ ཨིས༌ར༌ཨེལ༌པ༌གུན༌ ཉམ༌པོ༌"], ["ཅོ༌ཅེས༌ཅན༌ནི༌ ཆད༌དོན༌ སོ༌མ༌ཞིག༌ ཨིན༌, གཙོ༌བོའེ༌ མོལས༌།"], ["ངའེ༌ ང༌རང༌ངི༌ ཁྲིམས༌གུན༌ ཁོང༌གུན༌ནི༌ སམ༌བའེ༌ ནང༌ང༌ ཅུག༌ཨིན༌"], ["ཡང༌ ངའེ༌ ཁོང༌གུན༌ནི༌ སྙིང༌གུན༌ནི༌ ནང༌ང༌ བྲི༌ཨིན༌།"], ["ང༌ ཁོང༌གུན༌ནི༌ དཀོན༌མཆོག༌, ཡང༌ ཁོང༌གུན༌ ངའེ༌ མི༌གུན༌ གྱུར༌ཨིན༌།"]], [["ཡང༌ ཁོང༌གུན༌ནི༌ ཁོ༌རང༌ངི༌ ཁྱིམ༌ཚེས༌པ༌གུན༌ མ༌ཚད༌ ཉེན༌གུན༌ལའང༌"], ["'ཁྱོ༌ཞའེ༌ གཙོ༌བོ༌ དཀོན༌མཆོག༌ ཤེས༌གོས༌' ཟེར༌ཏེ༌ ལབ༌གོས༌ མི༌ཡོང༌།"], ["ཅིའ༌ཟེར༌ན༌ ཉམ༌ཤུང༌ནེ༌ ཀྲག༌པོ༌ ཚོག༌པ༌, ཁོང༌ ཚང༌མའེ༌ ངའ༌ ཤེས༌ཨིན༌།"]], [["ཡང༌ ངའེ༌ ཁོང༌གུན༌ནི༌ ངན༌པ༌གུན༌ལ༌ ཤགས༌པ༌ ཏང༌ཨིན༌"], ["ཡང༌ ངའེ༌ ཁོང༌གུན༌ནི༌ སྡིག༌པ༌གུན༌ མ༌ནེ༌ ཨིད༌ཏུ༌ མི༌བོར༌།"], ["\""]], [["དཀོན༌མཆོག༌གི༌ ཆད༌དོན༌ \"སོ༌མའེ༌\" ཞལ༌ཏ༌ སལ༌ལ༌ ཛད༌ ཟ༌ནེ༌, ཁོང༌ངི༌ སྔུན༌མའེ༌ ཆད༌དོན༌བོའེ༌ སྒོས༌དོམ༌ མེད༌ཁན༌བོ༌ ལྟན༌ན༌ནོག༌། ཡང༌ སྙིང༌པ༌ དང༌ ཕན༌མི༌ཐོགས༌ གུན༌ གྱོགས༌པ༌ མེད༌ཁན༌ ཆའ༌ནོག༌།"]]], [[["9:1 ནེ༌ 10"], ["དཀོན༌མཆོག༌གི༌ ཨིས༌ར༌ཨེལ༌པ༌གུན༌ ཉམ༌པོ༌ ཛད༌ཁན༌ནི༌ ཞལ༌ཆད༌ ཏང༌པོ༌བོའ༌, ཅོལ༌ཅེས༌སི༌ ཁྲིམས༌ དང༌, ཅོལ༌སའེ༌ ནས༌ས༌ ཡོད༌ཏེ༌ ཨིན༌ནོག༌།"]], [["ཏེ༌ ཅོལ༌ཅེས༌སི༌ ཀུར༌བོའེ༌ ནང༌ང༌ ནང༌མིག༌ ཉིས༌ ཡོད༌པིན༌། ཅིག༌པོའེ༌ ནང༌ང༌ འོད༌སྟགས༌, ཅོག༌ཙེ༌ དང༌, ཅོག༌ཙེ༌ཀ༌ དམ༌པའེ༌ ཏ༌གི༌ གུན༌ ཡོད༌པིན༌, ཡང༌ འི༌ ནང༌བོའ༌ དམ༌པའེ༌ ནས༌ས༌ ཟེར༌རད༌པིན༌།"]], [["ཏེ༌རུ༌ ཡོ༌ལ༌ ཞིག༌ ཡོད༌པིན༌ ཡང༌ ཡོ༌ལའེ༌ གྱབ༌ལོག༌པོའ༌ ཉིས༌པ༌ ནང༌མིག༌པོ༌ ཡོད༌པིན༌, ཀ༌བོའ༌ ཚང༌མའེ༌སང༌ ནས༌ས༌ དམ༌པ༌བོ༌ ཟེར༌རད༌པིན༌།"]], [["ཏེ༌ནང༌ང༌ སྤོས༌ ཏུག༌སའེ༌ སེར༌རི༌ ཆོད༌ཁྲི༌ དང༌ ཆད༌དོན༌ནི༌ སྒམ༌ ཟེར༌ཁན༌ནི༌ ཤིང༌ངི༌ སྒམ༌, ཆོགས༌ ཚང༌མ༌ནེ༌ སེར༌རི༌ ཏུམས༌ཁན༌བོ༌ ཡོད༌པིན༌། ཏེ༌ སྒམ༌མི༌ ནང༌ཀུག༌ག༌ མན༌ན༌ ཟེར༌ཁན༌ནི༌ ཏ༌གི༌ གྱངས༌ཁན༌ནི༌ སེར༌རི༌ ནོད༌, ཨ༌རོན༌ནི༌ ཆག༌བེར༌ ལོ༌མ༌ སྐྱེས༌ཁན༌, ཡང༌ ཆད༌དོན༌ བྲི༌ཁན༌ནི༌ རྡོའ༌ ལེབ༌ལེབ༌ གུན༌ ཡོད༌པིན༌།"]], [["སྒམ༌མི༌ ཁེ༌ཐོག༌པོའེ༌ཀ༌ ཤོག༌པ༌ ཡོད༌ཁན༌ནི༌ ཟིར༌རྗིད༌ཅན༌ སྲོག༌ཡོད༌ཁན༌ ཉིས༌སི༌ ཟོ༌ ཅོས༌ཏེ༌ ཡོད༌པིན༌, ཀ༌གུན༌ནི༌ ཤོག༌པའེ༌ དཀོན༌མཆོག༌གི༌ སྙིང༌རྗེ༌ ཐོབ༌སའེ༌ ནས༌ས༌བོ༌ ཀབས༌ཏེ༌ ཡོད༌པིན༌། དག༌ས༌ ཏེ༌གུན༌ནི༌ སྐོར༌ལ༌ ཞིབ༌སལ༌ ཅོས༌ཏེ༌ ཤད༌གོས༌ མེད༌པ༌ ཨིན༌ནོག༌།"]], [["འི༌ ཚང༌མ༌ རང༌རང༌ངི༌ ནས༌སའེ༌ཀ༌ བོར༌ཅེས༌སི༌ ལས༌པོ༌ ཚར༌ཏེ༌ སྟིང༌ནེ༌, བླ༌མ༌གུན༌ ཁོ༌རང༌གུན༌ནི༌ ཆོས༌སི༌ ཁག༌གུན༌ ཅོ༌ཅེས༌ལ༌ ཏེ༌ ཏང༌པོ༌ ནང༌བོའེ༌ ནང༌ང༌ ཞག༌ཏང༌ ཆའད༌པིན༌།"]], [["ཨིན༌ནའང༌ ཚང༌མའེ༌སང༌ ནས༌ས༌ དམ༌པ༌བོའེ༌ ནང༌ང༌ བླ༌མ༌ ཆེན༌མོ༌ ཅིག༌པོ༌ མ༌ནེ༌, སུ༌ཞིག༌གའང༌ ཆ༌ཆོགས༌ས༌ མེད༌པིན༌, ཏེ༌བོའང༌ ལོ༌ ཅིག༌གི༌ ནང༌ང༌ ལན༌ཕོག༌ ཅིག༌། ཡང༌ ཁོའེ༌ ཁོ༌རང༌ དང༌ མི༌གུན༌ནི༌ གྱུས༌ མེད༌པ༌ ཅོ༌ཁན༌ནི༌ སྡིག༌པ༌གུན༌ནི༌ ཕིའ༌, ཁྲག༌གི༌ ཆོད༌པ༌ ཕུལ༌ལད༌པིན༌།"]], [["འི༌ ཁྲིམས༌གུན༌ ཅོ༌ཅེས༌པོའེ༌, ཏེ༌ ཚང༌མའེ༌སང༌ དམ༌པའེ༌ ནས༌ས༌, ཚང༌མའེ༌ ཕིའ༌ མ༌ཕེའ༌ ཨིན༌ཁན༌བོ༌ དམ༌པའེ༌ ཐུག༌ཉིད༌དི༌ སྔོན༌ ཅུག༌ག༌ ཛདས༌, ནམ༌ཚོག༌པ༌ ཏེ༌ ཅོལ༌སའེ༌ ཀུར༌བོ༌ ལུས༌།"]], [["ཏེ༌ ཅོལ༌ཅེས༌སི༌ ཚིར༌ཀ༌, ཡང༌ན༌ བླ༌མའེ༌ ཆོད༌པའ༌ ཕུལ༌ཁན༌ནི༌ སྐྱེས༌ དང༌ སྲོག༌གི༌ ཆོད༌པ༌ གུན༌ནི༌, ཅོལ༌ཁན༌གུན༌ནི༌ སེམས༌གུན༌ རྩང༌མ༌ ཅོ༌ མ༌ཐུབ༌ཁན༌བོ༌ ནི༌ འི༌ཏུས༌སི༌ སྤེ༌ཞིག༌ ཨིན༌ནོག༌།"]], [["ཏེ༌ སྙིང༌པ༌ ཚིར༌ཀ༌བོ༌ ཟའ༌ཅེས༌, ཐུང༌ཅེས༌ དང༌ རྩང༌མ༌ ཅོ༌ཅེས༌སི༌ ལུག༌སྲོལ༌གུན༌ ཉམ༌པོ༌ བྲེལ༌ཏེ༌ ཨིན༌ནོག༌, འི༌ཙོགས༌སི༌ ཟུགས༌པའེ༌ ཐོགས༌སི༌ ཚིར༌ཀ༌གུན༌ ཏེ༌ སོ༌མ༌ ཆད༌དོན༌ གོ༌ཟུག༌ ཆ༌ཆ༌ ཚག༌པ༌ ལུས༌པིན༌།"]], [["9:11 ནེ༌ 28"], ["ཨིན༌ནའང༌ ཐོབ༌ཁན༌ནི༌ ཅིན༌ལབས༌ ཚང༌མའེ༌, བླ༌མ༌ ཆེན༌མོ༌ གྱུར༌ཏེ༌ སྟིང༌ནེ༌ མ༌ཤི༌ཀ༌, ནམ༌ཁའེ༌ ཕུན༌སུམ༌ཚོགས༌པའེ༌ ཀུར༌རི༌ ནང༌ཀུག༌ག༌ སྐྱོད༌ད༌ ཛདས༌, ཀ༌བོ༌ མི༌ ལག༌པ༌ནེ༌ མ༌ཅོ༌ཁན༌ ཡ༌ འི༌ ཇིག༌རྟེན༌ ཞངས༌ཁན༌བོའེ༌ ཁག༌ཤིག༌ མ༌ནོག༌།"]], [["ར༌མ༌ དང༌ བེ༌ཙོའེ༌ ཁྲག༌གུན༌ མན༌པ༌, མ༌ཤི༌ཀ༌ ཁོང༌རང༌ངི༌ སྐུ༌ཁྲག༌ གྱུད༌ཏེ༌, ཏུས༌གྱུན༌ནི༌ ཕིའ༌ ལན༌ཅིག༌ ཚང༌མའེ༌སང༌ ནས༌ས༌ དམ༌པ༌བོའེ༌ ནང༌ང༌ སྐྱོད༌ད༌ ཛདས༌། ཏེ༌བོའེ༌ ཞས༌ཏེ༌ ཁོང༌ངི༌ ང༌དང༌གུན༌ནི༌ སྡིག༌པའེ༌ རིན༌བོ༌ ཏུས༌གྱུན༌ནི༌ ཕིའ༌ ཤལ༌ལ༌ ཛདས༌།"]], [["ར༌མ༌ དང༌ ལང༌ཏོ༌ གུན༌ནི༌ ཁྲག༌ ཡང༌ བེ༌ཙོའེ༌ སྲགས༌ཁན༌ནི༌ གོག༌ཐལ༌ ལུག༌སྲོལ༌ ནང༌ཞིན༌ ཚི༌ཏུ༌ གྱུར༌ཁན༌གུན༌ནི༌ཀ༌ ཡོག༌ཅེས༌པོའེ༌, ཁོང༌གུན༌ ཟུགས༌པའེ༌ ཐོག༌ནེ༌ རྩང༌མ༌ གྱུར༌ར༌ནོག༌།"]], [["ཏེ༌ནེ༌ སམ༌བ༌ སལ༌ལའང༌, སོན༌ཏེ༌ དཀོན༌མཆོག༌ག༌ ཅོལ༌ཅེས༌ལ༌ མ༌ཤི༌ཀའེ༌ སྐུ༌ཁྲག༌པོའེ༌, ང༌དང༌ངི༌ སེམས༌པོ༌ ཏེ༌ ངན༌པའེ༌ ལས༌གུན༌ནེ༌ ཙམ༌ཤིག༌ རྩང༌མ༌ མི༌ཛད༌? ཐའ༌མེད༌པའེ༌ ཐུག༌ཉིད༌དི༌ སྟོབས༌ གྱུད༌ཏེ༌, ང༌དང༌ངི༌ སྡིག༌པའེ༌ ཕིའ༌ མ༌ཤི༌ཀའེ༌ ཁོང༌རང༌ ཕུན༌སུམ༌ཚོགས༌པ༌ སྲོག༌གི༌ ཆོད༌པའེ༌ ཚུལ༌ལ༌ དཀོན༌མཆོག༌ག༌ ཕུལ༌ལ༌ ཛདས༌།"]], [["ཏེན༌ན༌བོའེ༌ཕིའ༌ མ༌ཤི༌ཀ༌, དཀོན༌མཆོག༌ དང༌ མི༌གུན༌ནི༌ པར༌ལ༌ ཆད༌དོན༌ སོ༌མའེ༌ བར༌མི༌བོ༌ ཨིན༌ནོག༌། ཏེ༌བོ༌ གྱུད༌ཏེ༌ དཀོན༌མཆོག༌གི༌ ལྡམ༌མ༌ ཛད༌ཁན༌ མི༌གུན༌ལ༌, ཁོང༌ངི༌ ཞལ༌ཆད༌ ཛད༌ཁན༌ནི༌ ཐའ༌མེད༌པའེ༌ ནོར༌སྐལ༌གུན༌ ཐོབ༌ཐུབ༌ཨིན༌། དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མི༌, ཀ༌གུན༌ནི༌ ཆད༌དོན༌ ཏང༌པོའེ༌ ཡོག༌ག༌ སྡིག༌པ༌ ཅོས༌, ཏེ༌གུན༌ལ༌ ཆད༌པའེ༌ ཀ༌ནེ༌ ཐར༌པ༌ སལ༌ཅེས༌ལ༌ མ༌ཤི༌ཀ༌ ཀྲོངས༌ས༌ ཛདས༌།"]], [["ནོར༌སྐལ༌ལི༌ ཐོ༌ བྲིས༌ཁན༌ནི༌ ཤུ༌གུའ༌ ལྟ༌ཅེས༌སི༌ ཕིའ༌, ཏེ༌ བྲི༌ཁན༌ནི༌ མི༌ ཤི༌ཏེ༌ ཨིན༌ཁན༌བོ༌ ཏན༌ཏན༌ ཅོ༌གོས༌།"]], [["མི༌བོ༌ ཤི༌ཏེ༌ སྟིང༌ནེ༌ མ༌ནེ༌, ཏེ༌ བྲིས༌ཁན༌བོ༌ ལག༌ལེན༌ནི༌ ནང༌ང༌ ཡོང༌ང༌ མ༌ནོག༌། ནོར༌སྐལ༌ བྲིས༌ཁན༌ནི༌ མི༌བོ༌ སོན༌ཏེའ༌ ཡོད༌དི༌ ཏུས༌ལ༌ ཏེ༌ བྲི༌ཁན༌བོ༌ ཀོལ༌ཉན༌ན༌ མ༌ནོག༌།"]], [["ཏེན༌ན༌བོའེ༌ཕིའ༌ ཏང༌པོ༌ ཆད༌དོན༌བོ༌ སེམས༌ཅན༌ནི༌ ཁྲག༌ གྱུད༌ཏེ༌ ལག༌ལེན༌ནི༌ ནང༌ང༌ ཁྱོངས༌།"]], [["མོ༌ཟེས༌སི༌, མི༌ཚང༌མ༌ལ༌ དཀོན༌མཆོག༌གི༌ བཀའ༌རྒྱ༌ ཚང༌མ༌ སིལ༌ཏེ༌ སྟིང༌ནེ༌, ཁོང༌ངི༌ བེ༌ཙོའེ༌ དང༌ ར༌མ༌ གུན༌ནི༌ ཁྲག༌ ཡང༌ ཆུ༌, མར༌པོ༌ བལ༌ དང༌ ཧི༌སོབ༌ ཟེར༌ཁན༌ནི༌ ལྕང༌མའེ༌ ཡལ༌ག༌གུན༌ ཉམ༌པོ༌, ཁྲིམས༌སི༌ སྤེ༌ཆ༌ དང༌ མི༌ཚང༌མའེ༌ཀ༌ ཡོག༌ག༌ ཛདས༌།"]], [["ཁོང༌ངི༌ མོལས༌, \"འི༌ ཁྲག༌པོའེ༌ དཀོན༌མཆོག༌གི༌ ཁྱོ༌ཞ༌གུན༌ལ༌ ཁའ༌ཉོན༌ མོལ༌ཁན༌ནི༌ ཆད༌དོན༌བོ༌ སྟན༌པོ༌ ཅོའ༌ནོག༌།\""]], [["ཏེན༌ན༌ ཙོགས༌ལ༌ ཁོང༌ངི༌ ཁྲག༌པོ༌, ཀུར༌ དང༌ ཅོལ༌ཅེས༌ལ༌ ཀོལ༌ཁན༌ནི༌ ནོད༌ ཚང༌མའེ༌ཀ༌ ཡོག༌ག༌ ཛདས༌།"]], [["འོ༌ན༌, མོ༌ཟེས༌སི༌ ཁྲིམས༌ ནང༌ཞིན༌ ཧ༌ལམ༌ ཅི༌ཚང༌མ༌ ཁྲག༌ གྱུད༌ཏེ༌ རྩང༌མ༌ ཛད༌དད༌ཀྱག༌, ཡང༌ ཁྲག༌ བིངས༌ཏེ༌ མ༌ནེ༌ སྡིག༌པ༌ ཤགས༌པ༌ ཐོབ༌བ༌ མ༌ནོག༌།"]], [["ཏེན༌ན༌བོའེ༌ཕིའ༌ ཀུར༌ དང༌ ཏེ༌ནང༌ང༌ ཡོད༌ཁན༌ ཚང༌མ༌, ཀ༌གུན༌ ནམ༌ཁའེ༌ ནང༌ང༌ ཡོད༌ཁན༌ནི༌ སྤེ༌གུན༌ ཨིན༌, ཏེ༌གུན༌ སེམས༌ཅན༌ནི༌ ཁྲག༌ གྱུད༌ཏེ༌ རྩང༌མ༌ ཅོ༌གོས༌སད༌པིན༌། ཨིན༌ནའང༌ ནམ༌ཁའེ༌ ནང༌ང༌ ཡོད༌ཁན༌ནི༌ ངོས༌མ༌གུན༌ རྩང༌མ༌ ཅོ༌ཅེས༌ལ༌ སེམས༌ཅན༌ནི༌ ཁྲག༌གི༌ སང༌ མང༌ང༌ ཀྲག༌པོ༌ སྲོག༌གི༌ ཆོད༌པའེ༌ སྒོས༌དོམ༌ ཡོད༌ཏེ༌ ཨིན༌ནོག༌།"]], [["མ༌ཤི༌ཀ༌ མི༌གུན༌ནི༌ ལག༌པ༌ནེ༌ ཅོ༌ཁན༌ནི༌ ནས༌ས༌ དམ༌པ༌བོའེ༌ ནང༌ང༌ མ༌སྐྱོདས༌, ཀ༌བོ༌ ནམ༌ཁའེ༌ ནང༌ང༌ ཡོད༌ཁན༌ནི༌ ངོས༌མ༌བོའེ༌ ཀྲིབ༌ཀྱག༌ཤིག༌ ཨིན༌། དཀོན༌མཆོག༌གི༌ སྐུན༌དུན༌ལ༌ ང༌དང༌གུན༌ནི༌ ཚབས༌ ཅོའ༌ ཛད༌ཅེས༌སི༌ ཕིའ༌, ཁོང༌ ནམ༌ཁའེ༌ ནང༌ང༌ སྐྱོད༌ད༌ ཛདས༌།"]], [["ཁོང༌ ནམ༌ཁའེ༌ ནང༌ང༌ ཡང༌ནེ༌ ཡང༌ ཁོང༌རང༌ ཆོད༌པ༌ ཕུལ༌ཅེས༌ལ༌ མ༌སྐྱོདས༌, ཀ༌ཟུག༌ ཇིག༌རྟེན༌ནི༌ བླ༌མ༌ ཆེན༌མོའེ༌ ཁོ༌རང༌ངི༌ ཁྲག༌ མན༌པ༌, སེམས༌ཅན༌ནི༌ ཁྲག༌ ཁུར༌ཏེ༌ ལོ༌ཞུང༌ ཚང༌མའེ༌སང༌ ནས༌ས༌ དམ༌པ༌བོའེ༌ ནང༌ང༌ ཆའ༌ནོག༌།"]], [["གལ༌ཏེས༌ ཏེ༌བོ༌ ཅོ༌གོས༌པིན༌ན༌ ཏེ༌ནེ༌ ཇིག༌རྟེན༌ ཆགས༌པ༌ནེ༌ ཕར༌ལ༌ མ༌ཤི༌ཀ༌ ལན༌ མང༌པོ༌ ཀྲོང༌གོས༌ས༌ ཛད༌ཏེ༌ ཡོད༌གྲོ༌། ཨིན༌ནའང༌ ཏ༌, འི༌ སྟིང༌ཇུག༌གི༌ ཏུས༌སི༌ ནང༌ང༌ ཁོང༌ ཇལ༌ཏེ༌ ཏུས༌གྱུན༌ནི༌ ཕིའ༌ ལན༌ཅིག༌, སྡིག༌པ༌ ཚང༌མ༌ མེད༌ཁན༌ ཛད༌ཅེས༌ལ༌ ཁོང༌རང༌ངི༌ སྲོག༌པོ༌ ཆོད༌པ༌ ཕུལ༌ལ༌ ཛདས༌།"]], [["ཀ༌ཟུག༌གི༌ མི༌ཚང༌མ༌ ལན༌ཅིག༌ ཀ༌ནེ༌མེད༌ ཤི༌གོས༌ས༌ནོག༌, ཡང༌ ཏེ༌བོའེ༌ སྟིང༌ནེ༌ དཀོན༌མཆོག༌གི༌ ཁྲིམས༌ཅད༌བོ༌ ཉོང༌གོས༌།"]], [["ཏེན༌ན༌ ཙོགས༌ལ༌ མ༌ཤི༌ཀ༌ ལན༌ཅིག༌ མི༌ མང༌པོའེ༌ སྡིག༌པ༌གུན༌ནི༌ ཆད༌པ༌བོ༌ ནམས༌ཏེ༌ ཀྲོངས༌ས༌ ཛདས༌། ང༌དང༌གུན༌ནི༌ སྡིག༌པའེ༌ ཆད༌པ༌ ནམས༌ཤེས༌ལ༌ མན༌པ༌, ཁོང༌ང༌ སྲུངས༌ཏེ༌ ཡོད༌ཁན༌གུན༌ སྐྱོབ༌ཅེས༌ལ༌ ཁོང༌ ཡང༌སྐྱར༌ སྐྱོད༌ད༌ ཛད༌ཨིན༌།"]]], [[["10:1 ནེ༌ 18"], ["མོ༌ཟེས༌སི༌ ཁྲིམས༌ ནི༌ ཡོང༌ཅེས༌ཅན༌ནི༌ ཟང༌པོའེ༌ ཀྲིབ༌ཀྱག༌པོ༌ ཨིན༌ནོག༌ ངོས༌པོ༌བོ༌ མ༌ནོག༌། ཏེན༌ན༌བོའེ༌ཕིའ༌ ཁྲིམས༌པོའེ༌, ལོ༌ཞུང༌ ཙོགས༌ སྲོག༌གི༌ ཆོད༌པ༌གུན༌ ཕུལ༌ཅེས༌ གྱུད༌ཏེ༌ ཅོལ༌ལ༌ ཡོང༌ཁན༌གུན༌, ཅི༌ས༌ཐོག༌ནེ༌ རྩང༌མ༌ ཅོ༌ མ༌ནེ༌ མ༌ཉན༌ན༌ ཨིན༌ནོག༌།"]], [["གལ༌ཏེས༌ རྩང༌མ༌ ཅོ༌ཉན༌པིན༌ན༌, ཏེ༌ནེ༌ སྲོག༌གི༌ ཆོད༌པ༌ ཕུལ༌ཅེས༌པོ༌ ཚར༌ཏེ༌ མེད༌གྲོ༌། ཅིའ༌ཟེར༌ན༌ སྲོག༌གི༌ ཆོད༌པ༌ ལན༌ཅིག༌ ཕུལ༌ཅེས༌པོའེ༌ ཅོལ༌ཁན༌གུན༌ ཏུས༌གྱུན༌ནི༌ ཕིའ༌ རྩང༌མ༌ སོང༌ཏེ༌ ཡོད༌གྲོ༌། ཡང༌ ཁོང༌གུན༌ནི༌ ནང༌ང༌ ཁོང༌རང༌གུན༌ནི༌ སྡིག༌པའེ༌ ནོངས༌པོ༌ ལུས༌ཏེ༌ མེད༌གྲོ༌།"]], [["ཨིན༌ནའང༌ ཏེ༌ སྲོག༌གི༌ ཆོད༌པ༌གུན༌ནི༌ ཁོང༌གུན༌ལ༌ ལོ༌ཞུང༌ ཁོ༌རང༌གུན༌ནི༌ སྡིག༌པའེ༌ ཨིད༌ཏུ༌ སྐུལ༌ལ༌ནོག༌།"]], [["ཅིའ༌ཟེར༌ན༌ ལང༌ཏོ༌ དང༌ ར༌མ༌ གུན༌ནི༌ ཁྲག༌གི༌, སྡིག༌པ༌ མེད༌ཁན༌ མ༌ནེ༌ ཅོ༌ཉན༌ན༌ མ༌ནོག༌།"]], [["ཏེན༌ན༌བོའེ༌ཕིའ༌ ནམ༌ མ༌ཤི༌ཀ༌ ཇིག༌རྟེན༌ནི༌ ནང༌ང༌ སྐྱོདས༌, ཁོང༌ངི༌ དཀོན༌མཆོག༌ག༌ མོལས༌,"], ["\"ཉེ༌རང༌ང༌ སེམས༌ཅན༌ནི༌ སྲོག༌གི༌ ཆོད༌པ༌ ཡ༌"], ["སྡིག༌པའེ༌ ཆོད༌པ༌ གུན༌ནི༌ ཐུགས༌དོད༌ མེད༌ཏེ༌ ཨིན༌ནོག༌།"], ["ཨིན༌ནའང༌ ཉེ༌རང༌ངི༌ ངའ༌, ཆོད༌པའ༌ ཕུལ༌ཅེས༌ལ༌ ཟུགས༌པོ༌ཞིག༌ སལས༌།"]], [["ཉེ༌རང༌ མེའེ༌ ནང༌ང༌ སྲག༌ཁན༌ནི༌ ཆོད༌པ༌"], ["ཡ༌, ཞན༌ སྡིག༌པའེ༌ ཆོད༌པ༌ གུན༌ལ༌ ཐུག༌ཉེས༌ས༌ མ༌ཛདས༌།\""]], [["ཏེ༌ནེ༌ ངའེ༌ ཟེར༌པིན༌ 'ཟིགས༌སའང༌, ཀྱེ༌ དཀོན༌མཆོག༌,"], ["ང༌ ཉེ༌རང༌ངི༌ ཐུག༌གོངས༌ ཅོའ༌ལ༌ ཡོངས༌པིན༌,"], ["ཀ༌ཟུག༌ ངའེ༌ སྐོར༌ལ༌ དམ༌པའེ༌ སུང༌རབས༌སི༌ ནང༌ང༌ བྲིས༌ཏེ༌ དུག༌།'"], ["\""]], [["ཏང༌པོ༌ མ༌ཤི༌ཀའེ༌ མོལས༌, \"ཉེ༌རང༌ང༌ སེམས༌ཅན༌ནི༌ སྲོག༌གི༌ ཆོད༌པ༌ ཡ༌, སྡིག༌པའེ༌ ཆོད༌པ༌ གུན༌ ཡ༌, མེའེ༌ ནང༌ང༌ སྲག༌ཁན༌ནི༌ ཆོད༌པ༌ ཡ༌, ཞན༌ སྡིག༌པའེ༌ ཆོད༌པ༌ གུན༌ནི༌ ཐུགས༌དོད༌ མེད༌ ཡ༌, ཏེ༌གུན༌ལ༌ ཐུག༌ཉེས༌ས༌ མ༌ཛདས༌\" ༼ཞན༌ ཏེ༌གུན༌ མོ༌ཟེས༌སི༌ ཁྲིམས༌ ནང༌ཞིན༌ ཕུལ༌གོས༌ནའང༌༽།"]], [["ཏེ༌ནེ༌ ཁོང༌ངི༌ མོལས༌, \"ཟིགས༌སའང༌, ང༌ ཉེ༌རང༌ངི༌ ཐུག༌གོངས༌ ཅོའ༌ལ༌ ཡོངས༌པིན༌།\" ཁོང༌ངི༌ ཆད༌དོན༌ ཉིས༌པ༌བོ༌ ལག༌ལེན༌ནི༌ ནང༌ང༌ ཁྱོང༌ང༌ ཛད༌ཅེས༌སི༌ ཕིའ༌ ཆད༌དོན༌ ཏང༌པོ༌བོ༌ མེད༌ཁན༌ ཛདས༌།"]], [["ཅིའ༌ཟེར༌ན༌ དཀོན༌མཆོག༌གི༌ ཐུག༌གོངས༌པོ༌ ནི༌, ལན༌ཅིག༌ ཏུས༌གྱུན༌ནི༌ ཕིའ༌ ཡེ༌ཤུ༌ མ༌ཤི༌ཀའེ༌ སྐུ༌ཟུགས༌པོ༌ སྲོག༌གི༌ ཆོད༌པ༌ ཕུལ༌ཏེ༌, ང༌དང༌གུན༌ རྩང༌མ༌ ཅོའ༌ ཛད༌ཅེས༌པོ༌ ཨིན༌ནོག༌།"]], [["ཆད༌དོན༌ སྙིང༌པའེ༌ ནང༌ང༌, བླ༌མའེ༌ ཞག༌ཏང༌ ཆོད༌ཁྲི༌ དུན༌ལ༌ ཆོད༌པ༌གུན༌ ཕུལ༌ཨིན༌ ཞབ༌སྟོག༌ ཞུའ༌ནོག༌, ཀ༌བོའེ༌ སྡིག༌པ༌ མེད༌ཁན༌ མ༌ནེ༌ ཅོ༌ཉན༌ན༌ མ༌ནོག༌།"]], [["ཨིན༌ནའང༌ ང༌དང༌གུན༌ནི༌ བླ༌མ༌ ཆེན༌མོའེ༌, ཁོང༌རང༌ ལན༌ཅིག༌ ཆོད༌པ༌ ཕུལ༌ཏེ༌ ཏུས༌གྱུན༌ནི༌ ཕིའ༌ སྡིག༌པ༌གུན༌ མེད༌ཁན༌ ཅོའ༌ ཛདས༌། ཏེ༌ནེ༌ ཁོང༌ དཀོན༌མཆོག༌གི༌ ཡས༌པ༌ ཆོགས༌ལ༌ རྩི༌ཝ༌ཅན༌ནི༌ ནས༌སའེ༌ཀ༌ ཞུགས༌ས༌ ཛདས༌།"]], [["ཁོང༌ ཏེ༌རུ༌ ཏེ༌ཏེ༌ཚོག༌པ༌ ཞུགས༌ཨིན༌ ནམ༌ཚོག༌པ༌ ཁོང༌ངི༌ གྲ༌འོ༌གུན༌ ཁོང༌རང༌ངི༌ ཞབས༌སི༌ ཡོག༌ག༌ བོར༌ར༌ མི༌ཛད༌།"]], [["ཁོང༌རང༌ངི༌ སྲོག༌, ལན༌ཅིག༌ ཆོད༌པ༌ ཕུལ༌ཅེས༌པོའེ༌, ཁོང༌ངི༌ དམ༌པ༌ ཅོའ༌ ཛད༌ཅེས༌ཅན༌གུན༌ལ༌ ཏུས༌གྱུན༌ནི༌ ཕིའ༌ ཕུན༌སུམ༌ཚོགས༌པའེ༌ མི༌ ཅོའ༌ ཛདས༌།"]], [["ཡང༌ དམ༌པའེ༌ ཐུག༌ཉིད༌དིའང༌ ཏེ༌བོའེ༌ སྐོར༌ལ༌ སྤང༌པོ༌ སལས༌, ཏང༌པོ༌ ནི༌,"]], [["\"ཏེ༌ ཞག༌ག༌ ངའེ༌ ང༌རང༌ངི༌ མི༌གུན༌ ཉམ༌པོ༌ ཆད༌དོན༌ སོ༌མ༌ཞིག༌ ཅོ༌ཨིན༌།"], ["ང༌ གཙོ༌བོའེ༌ ཟེར༌རད༌, ངའེ༌ ང༌རང༌ངི༌ ཁྲིམས༌གུན༌ ཁོང༌གུན༌ནི༌ སེམས༌སི༌ ནང༌ང༌ ཅུག༌ཨིན༌,"], ["ཡང༌ ཏེ༌གུན༌ ཁོང༌གུན༌ནི༌ སམ༌བའེ༌ ནང༌ང༌ བྲི༌ཨིན༌།"], ["\""]], [["ཏེ༌ནེ༌ ཁོང༌ངི༌ མོལས༌,"], ["\"ངའེ༌ ཁོང༌གུན༌ནི༌ སྡིག༌པ༌གུན༌ ཞེད༌ཨིན༌,"], ["ཡང༌ ཁོང༌གུན༌ནི༌ ཁྲིམས༌ ཅག༌ཁན༌ནི༌ ལས༌གུན༌ ཨིད༌ཏུ༌ མི༌བོར༌།"]], [["སྡིག༌པ༌གུན༌ལ༌ དཀོན༌མཆོག༌ནེ༌ ཤགས༌པ༌ ཐོབས༌ཏེ༌ སྟིང༌ནེ༌, ཡང༌སྐྱར༌ སྲོག༌གི༌ ཆོད༌པ༌ ཕུལ༌གོ༌ཤེས༌སི༌ སྒོས༌དོམ༌ མེད༌པ༌ ཨིན༌ནོག༌།"]], [["10:19 ནེ༌ 39"], ["ཏེན༌ན༌བོའེ༌ཕིའ༌ ངའེ༌ ཅེས༌པའེ༌ སྤུན༌གུན༌, ཡེ༌ཤུའི༌ སྐུ༌ཁྲག༌ གྱུད༌ཏེ༌, ང༌དང༌གུན༌ ནམ༌ཁའེ༌ ཚང༌མའེ༌སང༌ ནས༌ས༌ དམ༌པ༌བོའེ༌ ནང༌ང༌ ཧམ༌པ༌ ཉམ༌པོ༌ ཞུགས༌ཉན༌ན༌ནོག༌།"]], [["ཁོང༌ ཀྲོང༌ཤེས༌པོའེ༌ ཡེ༌ཤུའི༌ མི༌ཚེ༌ སལ༌ཁན༌ནི༌ སོ༌མ༌ ལམ༌ཤིག༌ ཕེའ༌ ཛདས༌པ༌, ང༌དང༌གུན༌ ཏེ༌ ཡོ༌ལ༌ གལ༌ཏེ༌ ཚང༌མའེ༌སང༌ ནས༌ས༌ དམ༌པ༌བོའེ༌ ནང༌ང༌ ཆ༌ཉན༌ན༌ནོག༌།"]], [["དཀོན༌མཆོག༌གི༌ ནང༌ཚངས༌, ང༌དང༌གུན༌ནི༌ཀ༌ ཝང༌སྲུལ༌ལ༌ ཛད༌ཁན༌ནི༌ བླ༌མ༌ ཆེན༌མོ༌ ཀྲག༌པོ༌ཞིག༌ ཞུགས༌ཏེ༌ ཡོད༌པ༌,"]], [["ང༌དང༌གུན༌ དྲང༌པོ༌ སྙིང༌ དང༌ ཨིད༌ཤེས༌ གང༌པོ༌ ཉམ༌པོ༌ དཀོན༌མཆོག༌གི༌ སྐུན༌དུན༌ལ༌ ཆེན༌། ཅིའ༌ཟེར༌ན༌ ང༌དང༌གུན༌ནི༌ སེམས༌སི༌ ནང༌ང༌ ཡོད༌ཁན༌ནི༌ ནོངས༌གུན༌ མ༌ཤི༌ཀའེ༌ སྐུ༌ཁྲག༌ ཉམ༌པོ༌ རྩང༌མ༌ ཡང༌ ང༌དང༌ངི༌ ཟུགས༌པོ༌གུན༌ ཆུ༌ རྩང༌མ༌ ཉམ༌པོ༌ ཁྲུའ༌ ཛད༌ཏེ༌ ཨིན༌ནོག༌།"]], [["ཏེ༌ནེ༌ སྤང༌པོ༌ ཏང༌ཁན༌ནི༌ ང༌དང༌ངི༌ རེ༌ཝ༌བོའེ༌ཀ༌ ཐེ༌ཚོམས༌ མེད༌པ༌ སྟན༌པོ༌ ཐམས༌ཏེ༌ དུག༌ཨིན༌། ཅིའ༌ཞུ༌ན༌ དཀོན༌མཆོག༌ ནི༌, ཞལ༌ཆད༌ ཛད༌ཁན༌བོ༌ གྲུབ༌ ཅུག༌ག༌ ཛད༌ཅེས༌སི༌ ནང༌ང༌ ཨིད༌ཤེས༌ཅན༌ ཞུགས༌ཏེ༌ ཨིན༌ནོག༌།"]], [["ཏེ༌ནེ༌ ཡོང༌ཤིག༌, ཡ༌ཤ༌ དང༌ ལས༌ ཟང༌པོ༌ ཅོ༌ཅེས༌སི༌ ནང༌ང༌ ཅིག༌ དང༌ ཅིག༌ག༌ སྤོས༌པ༌ ཀ༌ཟུག༌གི༌ ཏང༌ཅེས༌ལ༌ ང༌དང༌གུན༌ནི༌ སམ༌བ༌ ཏང༌ཨིན༌།"]], [["ཡང༌ ཀ༌ཟུག༌ ཁ༌ཅིག༌ག༌ ཛོམ༌ཅེས༌སི༌ ལོབས༌ མེད༌ཁན༌ ཙོགས༌ལ༌ ང༌དང༌གུན༌, ཉམ༌པོ༌ ཛོམ༌ཅེས༌པོ༌ ཕང༌ མ༌ཕང༌ང༌, ཅིག༌ དང༌ ཅིག༌ག༌ སྤོས༌པ༌ ཏོང༌ཤིག༌། མིག༌སལ༌ལི༌ ནམ༌ ཁོང༌ ལོགས༌ཏེ༌ སྐྱོད༌ཅེས༌སི༌ ཞག༌པོ༌ ཉེ༌མོའ༌ ལེབ༌ཨིན༌ ཡོད༌།"]], [["ཅེས༌པའེ༌ ཛ༌འོ༌གུན༌, གལ༌ཏེས༌ ང༌དང༌གུན༌ལ༌ དེན༌བའེ༌ ཡོན༌ཏན༌ ཐོབས༌ཏེ༌ སྟིང༌ནེ༌, མིང༌ནའང༌ སྡིག༌པ༌གུན༌ ཅོ༌ཨིན༌ དུག༌ན༌, ཏེ༌ནེ༌ ཏེ༌གུན༌ལ༌ ཤགས༌པ༌ ཐོབ༌ཅེས༌ལ༌ ཕུལ༌ཅེས༌སི༌ སྲོག༌གི༌ ཆོད༌པ༌ཤིག༌ མེད༌པ༌ ཨིན༌ནོག༌།"]], [["ཏེ༌ཙོགས༌སི༌ མི༌གུན༌ལ༌ དཀོན༌མཆོག༌གི༌ ཇིགས༌ནང༌ཅན༌ནི༌ ཁྲིམས༌ཅད༌ དང༌ ཀྲག༌པོ༌ བར༌ཨིན༌ ཡོད༌ཁན༌ནི༌ མེ༌, ཀ༌བོའེ༌ ཁོང༌ངི༌ གྲ༌འོ༌གུན༌ མེད༌ཁན༌ ཅོ༌ཨིན༌, ཏེན༌ན༌ རེ༌ཝ༌བོ༌ ཅིག༌པོ༌ ལུས༌ཏེ༌ ཨིན༌ནོག༌།"]], [["མོ༌ཟེས༌སི༌ ཁྲིམས༌ ཁའ༌ མ༌ཉན༌ཁན༌ནི༌ མི༌གུན༌, སྤང༌པོ༌ ཉིས༌ ཡ༌ སུམ༌མི༌ སྟིང༌ནེ༌, སྙིང༌རྗེ༌ མ༌ནེ༌ མེད༌པ༌ སད༌དད༌པིན༌།"]], [["ཏེ༌ནེ༌ སམ༌བ༌ སལ༌ལའང༌! དཀོན༌མཆོག༌གི༌ སྲས༌ རྐང༌པའེ༌ ཡོག༌ག༌ ནན༌ཏེ༌ གྲུལ༌ཁན༌ ཡང༌ ཆད༌དོན༌ ཛད༌ཁན༌ནི༌ ཡེ༌ཤུའི༌ སྐུ༌ཁྲག༌པོའ༌, དམ༌པ༌ མ༌རྩིའ༌, ཡང༌ དམ༌པའེ༌ ཐུག༌ཉིད༌ལ༌ མ༌བེབས༌ ཅོ༌ཁན༌གུན༌ལ༌ མང༌ང༌ ཇིགས༌ནང༌ཅན༌ནི༌ ཆད༌པ༌ ཕོག༌གོ༌ཤེས༌སི༌ འོས༌པ༌ མ༌ནོག༌ག༌?"]], [["འི༌ མོལ༌ཁན༌བོ༌ ང༌དང༌གུན༌ནི༌ ཤེས༌ས༌ནོག༌,"], ["\"ངའེ༌ གྲ༌ ཅོ༌ཁན༌གུན༌ལ༌ ལན༌ཏང༌ཨིན༌།"], ["ངའེ༌ ཁོང༌གུན༌ལ༌ འོས༌པའེ༌ ཆད༌པ༌ ཏང༌ཨིན༌།"], ["\""], ["ཁོང༌ངི༌ འི༌བོའང༌ མོལས༌,"], ["\"གཙོ༌བོ༌ དཀོན༌མཆོག༌གི༌ ཁོང༌རང༌ངི༌ མི༌གུན༌ལ༌ ཁྲིམས༌ཅད༌ ཛད༌ཨིན༌།"], ["\""]], [["སོན༌པོ༌ དཀོན༌མཆོག༌གི༌ ཁྲིམས༌ཅད༌དི༌ ཡོག༌ག༌ ལེབ༌ཅེས༌པོ༌ ནི༌ ཇིགས༌ནང༌ཅན༌ཞིག༌ ཨིན༌ནོག༌།"]], [["དཀོན༌མཆོག༌གི༌ འོད༌པོ༌ ཁྱོ༌ཞའེ༌ཀ༌ བབས༌ཏེ༌ ཁྱོ༌ཞ༌གུན༌ནི༌ མ༌ཤི༌ཀ༌ ཏད༌པ༌ ཅོ༌ཁན༌ནི༌ ཏེ༌ སྔུན༌མའེ༌ ཞག༌གུན༌ ཨིད༌ཏུ༌ ཅོ༌ཤིག༌། མ༌ ཀགས༌པོ༌ ཐོངས༌ཏེའང༌ ཁྱོ༌ཞ༌གུན༌ ཏད༌པའེ༌ ནང༌ང༌ སྟན༌པོ༌ དུགས༌ཏེ༌ ཨིན༌པིན༌།"]], [["ལན༌ མང༌པོ༌, ཁྱོ༌ཞའ༌, མི༌གུན༌ནི༌ ཕྲོའ༌ ནགས༌བར༌དོ༌ ལྟན༌ཏེ༌ མ༌བེབས༌ ཅོས༌, ཡང༌ ལན༌ མང༌པོ༌ ཁྱོ༌ཞ༌གུན༌ནི༌ ཏེ༌ཙོགས༌ ནགས༌བར༌དོ༌ ཐོང༌ཁན༌གུན༌ལ༌ རོགས༌ ཅོའད༌པིན༌།"]], [["ཙོན༌ཁང༌ངི༌ ནང༌ང༌ ཀགས༌ཁན༌གུན༌ ཉམ༌པོ༌ ཁྱོ༌ཞ༌གུན༌ནི༌ སྙིང༌རྗེ༌ སྟནས༌, ཡང༌ ཁྱོ༌ཞའེ༌ ནོར༌ ཀོགས༌ཏེ༌ ཁྱེར༌ཁན༌གུན༌ལ༌ ཐད༌པོ༌ ཉམ༌པོ༌ ཁྱེར༌ཅུགས༌, ཅིའ༌ཟེར༌ན༌ ཏེ༌སང༌ ཀྲག༌ག༌ ཏུས༌གྱུན༌ ལུས༌ཤེས༌ཅན༌ནི༌ གྱུ༌ནོར༌གུན༌ ཁྱོ༌ཞའེ༌ ཕིའ༌ ནམ༌ཁའེ༌ ནང༌ང༌ ཡོད༌ཁན༌བོ༌ ཁྱོ༌ཞ༌གུན༌ལ༌ གྱུས༌ཨིན༌ནོག༌།"]], [["ཏེན༌ན༌བོའེ༌ཕིའ༌ གཙོ༌བོ༌ ཡེ༌ཤུའི༌ ནང༌ང༌ ཡོད༌ཁན༌ནི༌ ཨིད༌ཤེས༌པོ༌ ཕང༌ མ༌ཕང༌ཤིག༌། འི༌བོའེ༌ ཁྱོ༌ཞ༌གུན༌ལ༌ སོལ༌རས༌ ཀྲག༌པོ༌ ཁྱོང༌ཅེས༌པོ༌ ཨིད༌ཏུ༌ ཅོ༌ཤིག༌།"]], [["ཁྱོ༌ཞ༌གུན༌ནི༌ ཏད༌པའེ༌ ནང༌ང༌ སྙིང༌རུས༌ བོར༌གོ༌ཤེས༌ ཨིན༌ནོག༌, ཅིའ༌ཟེར༌ན༌ ཁྱོ༌ཞའེ༌ དཀོན༌མཆོག༌གི༌ ཐུག༌གོངས༌ ནང༌ཞིན༌ ཅོ༌ ཚར༌ར༌ཅིག༌, ཁྱོ༌ཞ༌གུན༌ལ༌ ཁོང༌ངི༌ ཞལ༌ཆད༌ ཛད༌ཁན༌བོ༌ ཐོབ༌ཨིན༌།"]], [["དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ ཨིན༌ནོག༌,"], ["\"མ༌ ཏུས༌ ཉུ༌ངུན༌ཞིག༌གི༌ ནང༌ང༌, ཕེབས༌ཤེས༌ཅན༌བོ༌ ཕེབས༌ཨིན༌,"], ["ཡང༌ གོར༌ཅུག༌ག༌ མི༌ཛད༌།\""]], [["ཨིན༌ནའང༌ ངའེ༌ མི༌ དྲང༌པོ༌གུན༌ནི༌, ཏད༌པའེ༌ ནང༌ང༌ མི༌ཚེ༌ པུད༌ཨིན༌།"], ["ཡང༌ གྱབ༌གྱུར༌ཁན༌གུན༌ ཉམ༌པོ༌ ང༌ མ༌ནེ༌ མི༌ཐད༌།\""]], [["ང༌དང༌གུན༌ དཀོན༌མཆོག༌ག༌ གྱབ༌གྱུར༌ཏེ༌ ཁྲེས༌སྟོར༌ ཆོགས༌ལ༌ ཆའ༌ཁན༌གུན༌ ཙོགས༌ མ༌ནོག༌། ང༌དང༌གུན༌, སེམས༌ཉིད༌ སྐྱོབ༌བ༌ ཛད༌ཅེས༌ཅན༌ནི༌ ཏད༌པ༌ཅན༌གུན༌ ཨིན༌ནོག༌།"]]], [[["11:1 ནེ༌ 39"], ["ཏད༌པ༌ ནི༌, རེ༌ཝ༌ ཅོ༌ཁན༌བོ༌ དྲན༌དྲའ༌ གྲུབ༌ཅེས༌སི༌ ལོ༌ཁྱེལ༌ ཡོད༌ཅེས༌པོ༌ ཨིན༌ནོག༌། ཡང༌ ཏེ༌བོའེ༌ ང༌དང༌ང༌ མ༌ཐོང༌ཁན༌གུན༌ དེན༌བ༌ ཨིན༌ཁན༌བོ༌ ཏན༌ཏན༌ ཅོའ༌ནོག༌།"]], [["ཏེན༌ན༌ ཏད༌པ༌བོ༌ གྱུད༌ཏེ༌, ང༌དང༌ངི༌ ཕ༌མེས༌པོ༌གུན༌ལ༌ དཀོན༌མཆོག༌གི༌ ཆོགས༌སྐྱོར༌ ཐོབ༌།"]], [["ཛམ༌བུ༌ལིང༌ གང༌པོ༌ དཀོན༌མཆོག༌གི༌ བཀའ༌ ནང༌ཞིན༌ལ༌ ཆགས༌, དག༌ས༌ ང༌དང༌གུན༌ལ༌ ཐོང༌ཨིན༌ ཡོད༌ཁན༌ནི༌ ཛམ༌བུ༌ལིང༌བོ༌, སྔུན༌ལ༌ ཡོད༌ཁན༌ རིག༌གི༌ ཀ༌ནེ༌ མ༌ཞངས༌ཁན༌བོ༌, ང༌དང༌གུན༌ནི༌ ཏད༌པ༌ ཅོ༌ཅེས༌པོ༌ གྱུད༌ཏེ༌ ཧ༌གོའ༌ནོག༌།"]], [["ཏད༌པ༌ ཡོད༌ཅེས༌པོའེ༌, ཨ༌བེལ༌ལི༌ དཀོན༌མཆོག༌ག༌ ཁོ༌རང༌ངི༌ ཨ༌ཅོ༌ ཀ༌ཡིན༌ནི༌ སང༌ ཆོད༌པ༌ མང༌ང༌ གྱལ༌ལ༌ ཕུལས༌། ཏེན༌ན༌བོའེ༌ ཞས༌ཏེ༌ ཨ༌བེལ༌ལི༌ ཆོད༌པ༌གུན༌ལ༌ ཆོགས༌སྐྱོར༌ ཛད༌ཏེ༌ དཀོན༌མཆོག༌གི༌ ཁོའ༌ མི༌ དྲང༌པོ༌ ཐེའ༌ ཛདས༌། ཨ༌བེལ༌ མ༌ ཏུས༌ མང༌པོའེ༌ སྔུན༌ལ༌ ཤི༌ཏེ༌ མེད༌ནའང༌, ཁོའེ༌ ཏད༌པ༌བོ༌ ང༌དང༌གུན༌ནི༌ ཕིའ༌ ཏ༌རུང༌ངའང༌ སྤེ༌ཞིག༌ ཨིན༌ནོག༌།"]], [["ཏད༌པ༌ ཡོད༌ཅེས༌པོའེ༌, ཧ༌ནོག༌"], ["ཟེར༌ཁན༌ནི༌ བུ༌ཚ༌བོ༌ ཤི༌ མ༌ཤིའ༌, ནམ༌ཁའ༌ ཁྱེར༌ར༌ ཛདས༌- \"ཁོ༌ ཇིག༌རྟེན༌ནི༌ ནང༌ང༌ མ༌ཐོབ༌ ཅིའ༌ཟེར༌ན༌ དཀོན༌མཆོག༌གི༌ ཁོ༌ ཁྱེར༌ར༌ ཛདས༌"], ["\", ནམ༌ཁའ༌ ཁྱེར༌རི༌ སང༌ སྔུན༌ལ༌ ཁོའ༌ དཀོན༌མཆོག༌ ཐུགས༌ཐད༌ཅུག༌ག༌ ཛད༌ཁན༌ནི༌ མི༌ཞིག༌ ཐེའད༌པིན༌།"]], [["ཡང༌ ཏད༌པ༌ མེད༌པ༌ དཀོན༌མཆོག༌ ཐུགས༌ཐད༌ ཅུག༌ཉན༌ན༌ མ༌ནོག༌། ཁོང༌ ཡོད༌ས༌ ཡོང༌ཉིན༌ ཡོད༌ཁན༌གུན༌ནི༌, དཀོན༌མཆོག༌ ཞུགས༌ཏེ༌ ཡོད༌ཁན༌ དང༌ སྙིང༌ནེ༌ ཙལ༌ཁན༌གུན༌ལ༌ སོལ༌རས༌ སལ༌ཅེས༌པོའ༌ ཏད༌པ༌ ཅོ༌གོས༌།"]], [["ཏད༌པ༌ ཡོད༌ཅེས༌པོའེ༌, ནོ༌ཨཱའེ༌ ཁོ༌རང༌ངི༌ ནང༌ཚངས༌གུན༌ ཆུ༌ལོག༌ནེ༌ སྐྱོབ༌ཅེས༌སི༌ ཕིའ༌ གྲུ༌ཟིང༌ ཆེན༌མོ༌ཞིག༌ རྩིགས༌། ཁོའེ༌ ཡོང༌ཅེས༌ཅན༌ནི༌ ཇིགས༌པ༌གུན༌ནི༌ སྐོར༌ལ༌ སྤང༌པུད༌ད༌ ཛད༌ཁན༌ནི༌ དཀོན༌མཆོག༌གི༌ ཁའ༌ཉནས༌། ཏད༌པའེ༌ ཞས༌ཏེ༌ ནོ༌ཨཱའེ༌ གྲུ༌ཟིང༌ངི༌ ནང༌ང༌ མ༌ཞོན༌ཁན༌ནི༌ ཇིག༌རྟེན༌པ༌གུན༌ནི༌ཀ༌ དཀོན༌མཆོག༌གི༌ ཁྲིམས༌ཅད༌ ཁྱོངས༌། ཡང༌ ཏད༌པ༌ གྱུད༌ཏེ༌, དཀོན༌མཆོག༌གི༌ ནོ༌ཨཱ༌ མི༌ དྲང༌པོ༌ཞིག༌ ཐེའ༌ ཛདས༌།"]], [["ཏད༌པ༌ ཡོད༌ཅེས༌པོའེ༌, ཨབ༌ར༌ཧམ༌མི༌ དཀོན༌མཆོག༌གི༌ ཁའ༌ཉནས༌, ནམ༌ དཀོན༌མཆོག༌གི༌ ཁོའ༌ རང༌ངི༌ ཕ༌ཡུལ༌ ཕངས༌ཏེ༌, ཁོང༌ངི༌ ཁོའ༌ ནོར༌སྐལ༌ལ༌ སལ༌ལ༌ ཛད༌ཅེས༌སི༌ ཏེ༌ ཡུལ༌བོའ༌ སོང༌ མོལས༌, ཡང༌ ཀ༌རུ༌ ཆ༌ཅེས༌པོ༌ གྱུས༌མེད༌ཏེའང༌ ཁོ༌ སོང༌།"]], [["ཏད༌པ༌ ཡོད༌ཅེས༌པོའེ༌ ཨབ༌ར༌ཧམ༌, ཞལ༌ཆད༌ ཛད༌ཁན༌ནི༌ ཡུལ༌བོའ༌ ལེབ༌བ༌ཅིག༌, ཞན༌ཡུལ༌ལི༌ མི༌ ཙོགས༌ལ༌ ཁོ༌ ཀུར༌རི༌ ནང༌ང༌ དུགས༌། ཏེན༌ན༌ ཙོགས༌ ཨི༌སཱག༌ དང༌ ཡ༌ཀོབ༌བིའང༌ ཅོས༌, ཀ༌གུན༌ལ༌ ཏེན༌ན༌ ཞལ༌ཆད༌པོ༌ ནོར༌སྐལ༌ལ༌ ཐོབ༌ཏེ༌ ཨིན༌ནོག༌།"]], [["ཨབ༌ར༌ཧམ༌མི༌ ལོ༌ཁྱེལ༌ ཉམ༌པོ༌ ཏུས༌གྱུན༌ ལུས༌ཤེས༌ཅན༌ནི༌ མག༌ལྡན༌ ཡོད༌ཁན༌ནི༌ གྱལ༌ས༌, དཀོན༌མཆོག༌གི༌ ཁོང༌རང༌ངི༌ ཐབས༌ ནང༌ཞིན༌ རྩིག༌ག༌ ཛད༌ཁན༌བོ༌ ཐོབ༌ཅེས༌ལ༌ ལྟའད༌པིན༌།"]], [["ཏད༌པ༌ ཡོད༌ཅེས༌པོའེ༌, ཨབ༌ར༌ཧམ༌, མ༌རྒད༌པོ༌ སོང༌ཏེ༌ ཡང༌ སཱ༌ར༌ མ༌ནེ༌ ཕྲུ༌གུ༌ མ༌ཇོར༌ར༌ ཨིན༌ཏེའང༌, དཀོན༌མཆོག༌གི༌ ཨབ༌ར༌ཧམ༌ ཨ༌བ༌ གྱུར༌ ཅུག༌ག༌ ཛདས༌, ཅིའ༌ཟེར༌ན༌ ཁོའེ༌ ཞལ༌ཆད༌ ཛད༌ཁན༌ནི༌ དཀོན༌མཆོག༌ ཨིད༌ཤེས༌ཅན༌ ཞུགས༌ཏེ༌ ཨིན༌ཁན༌བོ༌ ཐེས༌།"]], [["སོང༌པ༌སང༌ ཨབ༌ར༌ཧམ༌ རྒད༌པོ༌ ཤི༌ཅེས༌སི༌ ཉེ༌མོའ༌ ལེབས༌ཏེའང༌, ཁོའེ༌ པུར༌གྱུད༌གུན༌ ནམ༌མི༌ སྐར༌མ༌ ཙོགས༌ལ༌ མང༌པོ༌ དང༌ གྱ༌ཚོའེ༌ ཐའ༌མའེ༌ པེ༌མ༌ ཙོགས༌ རྩི༌ མི༌ཉན༌ཅེས༌ ཕེལ༌།"]], [["ཤི༌ཅེས༌སི༌ ཞག༌ ཚག༌པའང༌, ཏེ༌ མི༌ཚང༌མའེ༌ དཀོན༌མཆོག༌གི༌ ཞལ༌ཆད༌ ཛད༌ཁན༌བོའེ༌ ནང༌ང༌ ཏད༌པ༌ ཅོའད༌པིན༌། ཁོང༌གུན༌ལ༌ ཏེ༌ ཞལ༌ཆད༌ ཛད༌ཁན༌བོ༌ མ༌ཐོབ༌བ༌ ཨིན༌ནའང༌ ཁོང༌གུན༌ནི༌ ཏེ༌བོ༌ ཐག༌རིང༌ཞིག༌ནེ༌ ཐོང༌ཏེ༌ གའ༌སུས༌ ཞུས༌། ཡང༌ ཁོང༌རང༌གུན༌ལ༌ འི༌ ཇིག༌རྟེན༌ནི༌ཀ༌ ཞན༌མའེ༌ ཡུལ༌ལི༌མི༌ དང༌ རེ༌བོ༌པ༌ གུན༌ ཟེར༌རད༌པིན༌།"]], [["ཏེ༌ཟུག༌ ཟེར༌ཁན༌གུན༌ནི༌, ཁོ༌རང༌གུན༌ནི༌ ཨིན༌ ཟེར༌ཉན༌ཅེས༌ཅན༌ནི༌ ཡུལ༌ཞིག༌ ཙལ༌ལ༌ནོག༌།"]], [["གལ༌ཏེས༌ ཁོང༌གུན༌ནི༌ ཕངས༌ཏེ༌ ཡོངས༌ཁན༌ནི༌ ཕ༌ཡུལ༌བོ༌ སམ༌མད༌པིན༌ན༌, ཏེ༌ནེ༌ ཁོང༌གུན༌ལ༌ ལོགས༌ཏེ༌ ཆ༌ཅེས༌སི༌ སྐབས༌ ཐོབ༌ཏེ༌ ཡོད༌གྲོ༌།"]], [["ཨིན༌ནའང༌ ཁོང༌གུན༌ནི༌ མང༌ང༌ གྱལ༌ལ༌ ཡུལ༌ཞིག༌གི༌ ཕིའ༌ དོད༌པ༌ ཅོའད༌པིན༌, ནམ༌ཁའེ༌ ནང༌ང༌ ཡོད༌ཁན༌བོའ༌། ཏེན༌ན༌བོའེ༌ཕིའ༌ དཀོན༌མཆོག༌, ཁོང༌གུན༌ནི༌ དཀོན༌མཆོག༌ ཞུ༌ཅེས༌ལ༌, ཁྲེལ༌ལ༌ མ༌ཛད༌, མ༌ཚད༌ ཁོང༌ངི༌ ཁོང༌གུན༌ནི༌ ཕིའ༌ གྱལ༌ས༌ཞིག༌གའང༌ རྩིག༌ག༌ ཛདས༌།"]], [["ཏད༌པ༌ ཡོད༌ཅེས༌པོའེ༌, དཀོན༌མཆོག༌གི༌ ཨབ༌ར༌ཧམ༌མ༌ ཚོད༌ལྟའ༌ ཛད༌ ཟ༌ནེ༌, ཁོའེ༌ ཨི༌སཱག༌གའང༌ སྲོག༌གི༌ ཆོད༌པ༌ ཕུལས༌། དཀོན༌མཆོག༌གི༌ ཞལ༌ཆད༌ ཐོབ༌ཁན༌ནི༌ ཨབ༌ར༌ཧམ༌, ཁོ༌རང༌ངི༌ བུ༌ཚའ༌ ཅིག༌ཅིག༌པོའང༌ སྲོག༌གི༌ ཆོད༌པ༌ ཕུལ༌ཅེས༌ལ༌ གྲལ༌གྲིག༌ ཡོད༌པིན༌།"]], [["ཞན༌ དཀོན༌མཆོག༌གི༌ ཁོའ༌ མོལ༌ལ༌ ཛད༌ནའང༌, \"ཨི༌སཱག༌ གྱུད༌ཏེ༌ ཁྱོ༌རང༌ངི༌ པུར༌གྱུད༌གུན༌ ཕེལ༌ཨིན༌།"], ["\""]], [["ཨབ༌ར༌ཧམ༌མི༌ སམ༌, ཨི༌སཱག༌ ཤི༌ནའང༌ དཀོན༌མཆོག༌གི༌ ཁོ༌ ཡང༌སྐྱར༌ སོན༌ཏེའ༌ ལང༌ང༌ ཛད༌ཉན༌ཨིན༌། ཡང༌ ལྟས༌ཏེ༌ ཁྱེར༌ན༌ ཏེ༌བོ༌ བྱུང༌, ཨབ༌ར༌ཧམ༌མ༌ ཁོ༌རང༌ངི༌ བུ༌ཚ༌ ཤི༌ཏེ༌ སྟིང༌ནེ༌ ལོགས༌ཏེ༌ ཐོབ༌ཁན༌ ཙོགས༌ ཨིན༌ནོག༌།"]], [["ཏད༌པ༌ ཡོད༌ཅེས༌པོའེ༌, ཨི༌སཱག༌གི༌ ཁོ༌རང༌ངི༌ བུ༌ཚ༌ ཡ༌ཀོབ༌ དང༌ ཨི༌སུ༌ ཉིས༌ཀོའ༌ ཁོང༌གུན༌ནི༌ ཡོང༌ཅེས༌ཅན༌ནི༌ ཏུས༌སི༌ ཕིའ༌ ཅིན༌ལབས༌ སལས༌།"]], [["ཏད༌པ༌ ཡོད༌ཅེས༌པོའེ༌, ཡ༌ཀོབ༌ ཤི༌ ཟ༌ནེ༌, ཁོའེ༌ ཡོ༌སེབ༌བི༌ ཕྲུ༌གུ༌ ཉིས༌ཀོའ༌ ཅིན༌ལབས༌ སལས༌, ཡང༌ ཁོ༌ རྒད༌པོ༌ ཆ༌ནའང༌ ཁོ༌རང༌ངི༌ གྲུལ༌ཅེས༌སི༌ བེར༌ཀ༌ སྟེན༌ཏེ༌ དཀོན༌མཆོག༌ག༌ ཅོལས༌།"]], [["ཏད༌པ༌ ཡོད༌ཅེས༌པོའེ༌, ཡོ༌སེབ༌ ཤི༌ཨིན༌ ཡོད༌དི༌ ཏུས༌ལ༌, ཁོའེ༌ ཨིས༌ར༌ཨེལ༌པ༌གུན༌ ཨི༌ཇིབ༌བི༌ ཡུལ༌ནེ༌ བིངས༌ཏེ༌ ཆ༌ཅེས༌སི༌ སྐོར༌ལ༌ ཟེརས༌། ཡང༌ ཁོང༌གུན༌ ཆ༌ ཟ༌ནེ༌ ཁོའེ༌ རུས༌པ༌གུན༌ ཉམ༌པོ༌ ཁྱེར༌ཅེས༌སི༌ ལབ༌ཞའ༌ ཏངས༌།"]], [["ཏད༌པ༌ ཡོད༌ཅེས༌པོའེ༌, མོ༌ཟེས༌སི༌ ཕ༌མ༌གུན༌ནི༌ ཁོ༌ སྐྱེས༌ཏེ༌ སྟིང༌ནེ༌ ཟླ༌ཝ༌ སུམ༌ ཚག༌པ༌ སྦས༌ཏེ༌ བོརས༌, ཅིའ༌ཟེར༌ན༌ ཁོའེ༌ ཕ༌མ༌གུན༌ནི༌ ཁོ༌ ཞན༌ ཕྲུ༌གུ༌གུན༌ནི༌ སང༌ ཁྱད༌པར༌ཅན༌ཞིག༌ ཐོང༌། ཡང༌ ཨི༌ཇིབ༌བི༌ གྱལ༌པོའེ༌ ཁའ༌ མི༌ཉན༌ཅེས༌ལ༌ ཁོང༌གུན༌ མ༌ཇིགས༌།"]], [["ཏད༌པ༌ ཡོད༌ཅེས༌པོའེ༌, མོ༌ཟེས༌ ལྡན༌ཏེ༌ སྟིང༌ནེ༌ ཁོའེ༌ ཁོ༌རང༌ང༌ གྱལ༌པོ༌ ཕེ༌རོའེ༌ ཚ༌འོ༌ ཟེར༌ མ༌ཅུགས༌།"]], [["ཏུས༌ ཉུ༌ངུན༌ཞིག༌, སྡིག༌པའེ༌ སྐྱིད༌པོ༌གུན༌ནི༌ ནང༌ང༌ ཐད༌པོ༌ ཅོའེ༌ སང༌ ཨིས༌ར༌ཨེལ༌པ༌གུན༌ ཉམ༌པོ༌ ནགས༌བར༌དོ༌ ཁུར༌ཅེས༌པོ༌ མོ༌ཟེས༌སི༌ ལྡམས༌།"]], [["མོ༌ཟེས༌སི༌ ཨི༌ཇིབ༌བི༌ གྱུར༌ནོར༌གུན༌ནི༌ སང༌ མ༌ཤི༌ཀའེ༌ ཏོན༌ལ༌ རྡུག༌ངལ༌ ཉོང༌ཅེས༌པོ༌ མང༌ང༌ རིན༌ཅན༌ ཨིན༌ཁན༌བོ༌ ཧ༌གོ༌, ཅིའ༌ཟེར༌ན༌ ཁོའེ༌ ཐོབ༌ཅེས༌ཅན༌ནི༌ ཏེ༌ ཀྲག༌པོ༌ སོལ༌རས༌པོའ༌ ལྟའད༌པིན༌།"]], [["ཏད༌པ༌ ཡོད༌ཅེས༌པོའེ༌, གྱལ༌པོའེ༌ སྲོའ༌ མ༌ཇིགས༌ས༌, ཁོ༌ ཨི༌ཇིབ༌བི༌ ཡུལ༌ ཕངས༌ཏེ༌ སོང༌། ཁོའེ༌ སྙིང༌རུས༌ ཉམ༌པོ༌ ཏེ༌གུན༌ ཅོས༌ཏེ༌ ཨིན༌པིན༌, ཅིའ༌ཟེར༌ན༌ ཁོའེ༌ ཁོ༌རང༌ངི༌ མིག༌པོ༌ མ༌ཐོང༌ཁན༌ དཀོན༌མཆོག༌ ཆོགས༌ལ༌ བོརས༌།"]], [["ཏད༌པ༌ ཡོད༌ཅེས༌པོའེ༌, གོ༌མ༌ སྐྱེ༌ཁན༌ནི༌ བུ༌ཚ༌གུན༌ སད༌ད༌ལ༌ ཡོང༌ཁན༌ནི༌ ཕོ༌ཉའེ༌ ཀ༌ནེ༌ སྐྱོབ༌ཅེས༌སི༌ ཕིའ༌, མོ༌ཟེས༌སི༌ ཨིས༌ར༌ཨེལ༌པ༌གུན༌ལ༌ པེ༌སག༌གི༌ ཏུས༌ རྩི༌ཅེས༌ དང༌ ལུ༌གུའི༌ ཁྲག༌གུན༌ སྒོའེ༌སྟག༌གི༌ཀ༌ སྐུ༌ཅེས༌ལ༌ བཀའ༌ ཏངས༌།"]], [["ཏད༌པ༌ ཡོད༌ཅེས༌པོའེ༌, ཨིས༌ར༌ཨེལ༌པ༌གུན༌ ཚོ༌ མར༌པོའེ༌ ཞུང༌ནེ༌ ས༌ཀྱད༌ སྐམ༌པོ༌ གྱུད༌ཏེ༌ གྲུལས༌། ཨིན༌ནའང༌ ཨི༌ཇིབ༌པ༌གུན༌ནི༌ ཁོང༌གུན༌ནི༌ གྱབ༌ནེ༌ ཡོང༌ཅེས༌སི༌ རྩོན༌གྲུས༌ ཅོའ༌ཅིག༌, ཁོང༌གུན༌ ཆུའི༌ ནང༌ང༌ ནུབ༌ཏེ༌ ཤི༌།"]], [["ཏད༌པ༌ ཡོད༌ཅེས༌པོའེ༌, ཨིས༌ར༌ཨེལ༌པ༌གུན༌ དཀོན༌མཆོག༌གི༌ ཁའ༌ཉན༌ཏེ༌, ཡེ༌རི༌ཀོའེ༌ གྲོང༌ཁྱེར༌ལ༌ ཞག༌པོ༌ རྡུན༌ སྐོར༌ར༌ ཏངས༌པ༌, གྲོང༌ཁྱེར༌ལ༌ སྐོར༌ཏེ༌ ཡོད༌ཁན༌ནི༌ རྩིག༌པ༌བོ༌ ཞིག༌།"]], [["ཏད༌པ༌ ཡོད༌ཅེས༌པོའེ༌, ཟུགས༌ཙོང༌མ༌ ར༌ཧབ༌, ཁའ༌ མ༌ཉན༌ཁན༌ ཁོའེ༌ གྲོང༌ཁྱེར༌པ༌གུན༌ ཉམ༌པོ༌ ཤི༌ མ༌ཤི༌, ཅིའ༌ཟེར༌ན༌ ཁོའེ༌ ཁོ༌རང༌ངི༌ ཁང༌པའེ༌ ནང༌ང༌ ཨིབས༌ཏེ༌ ཡོང༌ཁན༌ནི༌ ཨིས༌ར༌ཨེལ༌པ༌ ཉིས༌ཀོའ༌ གའ༌སུས༌ ཞུས༌།"]], [["ཏ༌རུང༌ ཙམ༌ཤིག༌ མང༌པོ༌ ངའ༌ ཟེར༌གོས༌? གི༌དི༌འོན༌, བ༌རག༌, སམ༌སོན༌, ཡེཕ༌ཐའ༌, དཱ༌བིད༌, ཤ༌མུ༌ཨེལ༌ དང༌, ལུང༌སྟོན༌པ༌གུན༌ནི༌ སྐོར༌ལ༌ ཤད༌ཅེས༌སི༌ ཏུས༌ ངའ༌ མེད༌།"]], [["ཀ༌གུན༌ནི༌ ཏད༌པ༌ ཡོད༌ཅེས༌པོའེ༌, གྱལ༌ཁབ༌གུན༌ ངའ༌ཡོག༌ག༌ ཁྱོངས༌, དྲང༌པོའེ༌ ཐག༌ཅད༌གུན༌ ཏངས༌, ཞལ༌ཆད༌ ཛད༌ཁན༌གུན༌ ཐོབ༌, དཀོན༌མཆོག༌གི༌ སིང༌གེའེ༌ ཁ༌གུན༌ ཀག༌ག༌ ཛདས༌,"]], [["མེ༌ ཀྲག༌པོ༌ བར༌ཁན༌ནི༌ ནང༌ནེ༌ ཐར༌, ར༌འི༌ ཉམ༌པོ༌ ཤི༌ཅེས༌ནེ༌ ཐར༌, འུ༌ཐུགས༌ ཡོད༌ཁན༌གུན༌ ཤེད༌ཅན༌ གྱུར༌ ཡང༌ མག༌གི༌ ནང༌ང༌ ཤེད༌ཅན༌ གྱུར༌ཏེ༌ གྲ༌འོའེ༌ མག༌མི༌གུན༌ ཤོར༌ཅུགས༌,"]], [["བུ༌མོ༌གུན༌ལ༌ ཁོང༌རང༌གུན༌ནི༌ ཅེས༌པ༌ ཤི༌ཁན༌གུན༌ སོན༌ཏེའ༌ ལངས༌ཏེ༌ ཐོབ༌, ཞན༌གུན༌ལ༌ ནགས༌ སྲན༌ཏྲེ༌ ཐོང༌, ཏེ༌ཀ༌ནེ༌ ཐར༌ཅེས༌ལ༌ ཁོང༌གུན༌ནི༌ དཀོན༌མཆོག༌ མ༌ཕངས༌། ཁོང༌གུན༌ནི༌ ཤི༌ཏེ༌ སོན༌ཏེའ༌ ལངས༌ཏེ༌ སྟིང༌ནེ༌, མི༌ཚེ༌ གྱལ༌ལ༌ཞིག༌ ཐོབ༌ཅེས༌པོའེ༌ ནང༌ང༌ རེ༌ཝ༌ བོར༌རད༌པིན༌།"]], [["ཞན༌གུན༌ལ༌ ཁྲེལ༌བ༌ ཅོས༌ཏེ༌ རྟལ༌ལྕག༌ མང༌པོ༌ ཕོག༌, ཡང༌ ཞན༌གུན༌ལ༌ ལྕག༌ཐག༌ ཏགས༌ཏེ༌ ཙོན༌ཁང༌ངི༌ ནང༌ང༌ ཀགས༌།"]], [["ཁ༌ཅིག༌ག༌ རྡོའ༌ གྱབས༌ཏེ༌ སདས༌, ཁ༌ཅིག༌གི༌ ཟུགས༌པོ༌ ཁག༌ཉིས༌སི༌ ནང༌ང༌ ཤགས༌, ཞན༌གུན༌ ར༌འི༌ ཉམ༌པོ༌ སདས༌, ཁ༌ཅིག༌ག༌ གོན༌རྒྱུ༌ ཅའང༌ མེད༌པ༌, ལུག༌ དང༌ ར༌མའེ༌ པགས༌པ༌གུན༌ གོན༌ཏེ༌ གྲུལས༌། ཁོང༌གུན༌ལ༌ ཡོད༌ཁན༌ནི༌ རང༌ཝང༌བོ༌ ཀོགས༌ཏེ༌ མི༌འོས༌པ༌ ཅོའད༌པིན༌།"]], [["ཇིག༌རྟེན༌པ༌གུན༌ལ༌ ཏེ༌ ཏད༌པ༌ཅན༌གུན༌ ཉམ༌པོ༌ མི༌ཚེ༌ ཕུད༌ཅེས༌སི༌ འོས༌པ༌ མེད༌པ༌ ཨིན༌ནོག༌། ཏེ༌ ཏད༌པ༌ཅན༌གུན༌ནི༌ ནང༌ནེ༌ ཁ༌ཅིག༌ ཐང༌སྟོང༌ དང༌ རི༌ གུན༌ལ༌ ཁོར༌ཨིན༌ དུགས༌, ཁ༌ཅིག༌ གྲག༌ཕུགས༌ དང༌ ས༌དོང༌ གུན༌ནི༌ ནང༌ང༌ ཨིབ༌ཨིན༌ཞིག༌ དུགས༌།"]], [["ཞན༌ ཁོང༌ ཚང༌མ༌ལ༌ ཏད༌པ༌ ཡོད༌ཅེས༌པོའེ༌ དཀོན༌མཆོག༌གི༌ སྟོད༌པ༌ ཐོབ༌ནའང༌, ཏེ༌གུན༌ནི༌ ཕྲོ༌ནེ༌ ཅིག༌གའང༌ ཞལ༌ཆད༌ ཛད༌ཁན༌ ཚང༌མ༌ མ༌ཐོབ༌།"]], [["དཀོན༌མཆོག༌གི༌ ཐུགས༌སམ༌མི༌ ནང༌ང༌, ང༌དང༌ ཚང༌མའེ༌ ཕིའ༌ མང༌ང༌ གྱལ༌ལ༌ སམ༌བ༌ཞིག༌ ཡོད༌ པ༌སང༌, ཏེ༌ ཏད༌པ༌ཅན༌གུན༌ལའང༌ ང༌དང༌ ཉམ༌པོ༌ མ༌ནེ༌ ཕུན༌སུམ༌ཚོགས༌པ༌ ཅོའ༌ མི༌ཛད༌།"]]], [[["12:1 ནེ༌ 13"], ["ཏེ༌བོའེ༌ཕིའ༌ ང༌དང༌གུན༌ལ༌ ཏད༌པའེ༌ ནང༌ང༌ མི༌ཚེ༌ པུད༌ཁན༌ནི༌ མི༌ཚོགས༌ ཆེན༌མོ༌ཞིག༌གི༌ སྐོར༌ཏེ༌ ཡོད༌པ༌, ང༌དང༌ངི༌ ཏད༌པའེ༌ ནང༌ང༌ གྲུལ༌ མ༌ཅུག༌ཁན༌ དང༌ ལ༌མོ༌ ཉམ༌པོ༌ ཁྲིལ༌ཁན༌ནི༌ སྡིག༌པ༌ གུན༌ ཕངས༌ཏེ༌ དཀོན༌མཆོག༌གི༌ གྲལ༌གྲིག༌ ཅོའ༌ ཛད༌ཁན༌ནི༌ བང༌གྱུགས༌པོ༌ ང༌དང༌གུན༌ནི༌ སྙིང༌རུས༌ ཉམ༌པོ༌ ཏང༌ཨིན༌།"]], [["ང༌དང༌གུན༌ནི༌ མིག༌གུན༌ ཡེ༌ཤུའི༌ཀ༌ བོར༌ཨིན༌, ཀ༌བོའེ༌ ང༌དང༌གུན༌ལ༌ གོ༌ཁྲིད༌ ཛད༌ཏེ༌ ང༌དང༌གུན༌ནི༌ ཏད༌པ༌བོ༌ ཕུན༌སུམ༌ཚོགས༌པ༌ གྱུར༌ ཅུག༌ག༌ ཛད༌དད༌། ཁོང༌ང༌ སྲུངས༌ཏེ༌ ཡོད༌ཁན༌ནི༌ སྐྱིད༌པོའེ༌ ཐུག༌གྱུས༌ ཡོད༌ པ༌སང༌, ཁྲེལ༌བ༌ མ༌སམ༌མ༌ སྙིང༌རུས༌ ཉམ༌པོ༌ ཁོང༌ངི༌ རྐྱང༌ཤིང༌ངི༌ རྡུག༌ངལ༌བོ༌ ནམས༌ས༌ ཛདས༌། དག༌ས༌ ཁོང༌ དཀོན༌མཆོག༌གི༌ ཞུགས༌ཁྲིས༌སི༌ ཡས༌པ༌ ཆོགས༌ལ༌ རྩི༌ཝ༌ཅན༌ནི༌ ནས༌ས༌བོའེ༌ཀ༌ ཞུགས༌ཏེ༌ ཡོད༌ཏེ༌ ཨིན༌ནོག༌།"]], [["སམ༌བ༌ སལ༌ལའང༌ སྡིག༌ཅན༌ མི༌གུན༌ནི༌ ནགས༌ ལྟན༌ཁན༌གུན༌ སྙིང༌རུས༌ ཉམ༌པོ༌ སྲན༌ན༌ ཛད༌ཁན༌ནི༌ ཡེ༌ཤུའི༌ སྐོར༌ལ༌, ཏེ༌ནེ༌ ཁྱོ༌ཞ༌གུན༌ སྲན༌ཏྲེ༌ ངལ༌མི༌ངལ༌ ཡང༌ ཁྱོ༌ཞའེ༌ རེ༌ཝ༌བོ༌ ཕང༌མི༌ཕང༌!"]], [["སྡིག༌པའེ༌ གྱབ༌གལ༌ལ༌ ནོལ༌ཨིན༌, ཁྱོ༌ཞ༌གུན༌ལ༌ ཏ༌རུང༌ ཚག༌པ༌ ཤི༌ཅེས༌སི༌ རྡུག༌ངལ༌བོ༌ མ༌བྱུང༌ང༌ ཨིན༌ནོག༌།"]], [["ཁོང༌རང༌ངི༌ ཕྲུ༌གུ༌གུན༌ལ༌ སྤོས༌པ༌ སལ༌ཨིན༌ དཀོན༌མཆོག༌གི༌ མོལ༌ཁན༌བོ༌ ཁྱོ༌ཞ༌གུན༌ནི༌ ཞེད༌དའ༌?,"], ["\"ངའེ༌ ཕྲུ༌གུ༌, གཙོ༌བོའེ༌ སྐྱོང༌ང༌ ཛད༌ཅེས༌པོའ༌ སྣང༌མེད༌ མ༌ཅོ༌ཤིག༌"], ["ཡང༌ ཁོང༌ངི༌ ཆད༌པ༌ སལ༌ལ༌ ཛད༌ ཟ༌ནེ༌,"], ["སེམས༌ ཆགས༌ཏེ༌ རེ༌ཝ༌བོ༌ མ༌ཕང༌ཤིག༌།"]], [["ཅིའ༌ཟེར༌ན༌ གཙོ༌བོའེ༌ ཅེས༌པ༌ ཛད༌ཁན༌གུན༌ལ༌ སྐྱོང༌ང༌ ཛད༌ད༌ནོག༌"], ["ཡང༌ ཁོང༌རང༌ངི༌ ཕྲུ༌གུ༌ ཐེ༌ཁན༌གུན༌ལ༌ ཆད༌པ༌ སལ༌ལ༌ ཛད༌ད༌ནོག༌།"], ["\""]], [["དཀོན༌མཆོག༌གི༌ སྐྱོང༌ཅེས༌པོའ༌, ཁྱོ༌ཞ༌གུན༌ནི༌ སྙིང༌རུས༌ ཅོ༌ ཟ༌ནེ༌, ཁོང༌ངི༌ ཁྱོ༌ཞའ༌ ཁོང༌རང༌ངི༌ ཕྲུ༌གུ༌ ཙོགས༌ ཐེའ༌ ཛད༌ཁན༌བོ༌ ཨིད༌ཏུ༌ ཅོ༌ཤིག༌། ཨ༌བའེ༌ མ༌སྐྱོང༌ཁན༌ནི༌ ཕྲུ༌གུ༌ཞིག༌ སུ༌ ཡོད༌ཀྱག༌?"]], [["སྐྱོང༌ཅེས༌པོ༌ ཚང༌མའེ༌ཀ༌ བྱུང༌ང༌ནོག༌། དཀོན༌མཆོག༌གི༌ མ༌སྐྱོང༌ཁན༌གུན༌ ཁོང༌ངི༌ དེན༌བའེ༌ ཕྲུ༌གུ༌གུན༌ མན༌པ༌, ན༌ལུ༌གུན༌ ཨིན༌ནོག༌།"]], [["ཞན༌ ང༌དང༌གུན༌ སྐྱོང༌ཁན༌ ཇིག༌རྟེན༌ནི༌ ཨ༌བ༌གུན༌ལ༌ ང༌ཏི༌ རྩི༌ཝ༌ ཅོའ༌ནོག༌, ཏེ༌ནེ༌ ཙམ༌ཤིག༌ མང༌ང༌ ང༌དང༌གུན༌ ང༌དང༌རང༌ངི༌ ཐུག༌ཉིད༌དི༌ ཡབ༌བ༌ སྟད༌ མ༌གོས༌? ཏེ༌ཟུག༌ ཅོ༌ན༌ ཏུས༌གྱུན༌ སོན༌ཏེའ༌ ལུས༌ཨིན༌།"]], [["ཇིག༌རྟེན༌ནི༌ ཨ༌བ༌གུན༌ནི༌ ཏུས༌ ཉུ༌ངུན༌ཞིག༌གི༌ ཕིའ༌ ང༌དང༌གུན༌ལ༌ སམ༌བ༌ གྱལ༌ལ༌ ཉམ༌པོ༌ སྐྱོང༌ང༌ནོག༌། ཨིན༌ནའང༌ དཀོན༌མཆོག༌གི༌ ང༌དང༌རང༌ངི༌ ཕན༌ཐོགས༌སི༌ ཕིའ༌ ང༌དང༌གུན༌ སྐྱོང༌ང༌ ཛད༌ད༌ནོག༌, ཏེ༌བོ༌ ཛད༌ཅེས༌སི༌ གྱུན༌ཚན༌ ནི༌, ཁོང༌ དམ༌པ༌ ཨིན༌ཁན༌བོ༌ ང༌དང༌ ཉམ༌པོ༌ བགོའ༌ ཛད༌ཅེས༌པོ༌ ཨིན༌ནོག༌།"]], [["སྐྱོང༌ཅེས༌སི༌ ཏུས༌པོ༌ སྐྱིད༌པོ༌ མན༌པ༌ རྡུག༌ངལ༌ཅན༌ཞིག༌ ཡོང༌ང༌ནོག༌། ཨིན༌ནའང༌ སྟིང༌ནེ༌ འི༌ཙོགས༌སི༌ ལམ༌མི༌ ནང༌ང༌ ལོབ༌ཇོང༌ ཐོབ༌ཁན༌གུན༌ལ༌ དྲང༌པོ༌ དང༌ ཞི༌དེའེ༌ བྲས༌བུ༌གུན༌ སྨིན༌ཨིན༌།"]], [["ཏེན༌ན༌བོའེ༌ཕིའ༌ ངལ༌ཁན༌ནི༌ ལག༌པ༌ དང༌ འུ༌ཐུགས༌ པིག༌མོ༌ གུན༌ ཤེད༌ཅན༌ ཅོ༌ཤིག༌།"]], [["འུ༌ཐུགས༌ དང༌ ཞ༌འོ༌ གུན༌ ཐུའ༌ མ༌ཆའ༌ ཤེད༌ཅན༌ གྱུར༌ཅེས༌སི༌ ཕིའ༌ ལམ༌ དྲང༌པོའེ༌ཀ༌ གྲུལ༌ཤིག༌།"]], [["12:14 ནེ༌ 29"], ["མི༌ཚང༌མ༌ ཉམ༌པོ༌ ཞི༌དེ༌ ནང༌ང༌ དུག༌ཅེས༌སི༌ རྩོན༌གྲུས༌ ཅོ༌ཤིག༌, དམ༌པ༌ མི༌ཚེ༌ཞིག༌ ཕུད༌ཤིག༌། དམ༌པ༌ མ༌དུག༌ཁན༌གུན༌ལ༌ གཙོ༌བོ༌ ཇལ༌ཐུབ༌བ༌ མ༌ནོག༌།"]], [["དཀོན༌མཆོག༌གི༌ ཐུག༌རྗེ༌ མ༌ཐོབ༌བ༌ སུ༌ཞིག༌གའང༌ ལུས༌ མི༌ལུས༌ཤེས༌ལ༌ ནང༌སྟག༌ ཅོ༌ཤིག༌། ཡང༌ ཏུག༌གི༌ པ༌ཀྲག༌ ངན༌པ༌ གྱས༌ཏེ༌ ནགས༌ ལྟན༌ཅེས༌ དང༌ མང༌པོའ༌ ལས༌ངན༌གུན༌ ཅོ༌ མི༌ཅུག༌ཅེས༌ལ༌ ཤང༌ ཅོ༌ཤིག༌།"]], [["སུ༌ཞིག༌གིའང༌ ལུས༌བྲེལ༌ ངན༌པའེ༌ སྕོད༌ལམ༌ ཡ༌ ཨི༌སུ༌ ཙོགས༌ལ༌ ཏད༌པ༌ མེད༌ཁན༌ནི༌ མི༌ཚེ༌ མི༌ཕུད༌ཅེས༌ལ༌ ཏན༌ཏན༌ ཅོ༌ཤིག༌, ཀ༌བོའེ༌ ཁོ༌རང༌ངི༌ གོ༌མ༌ སྐྱེས༌ཁན༌ནི༌ ཐོབ༌ཏང༌གུན༌ ཚེན༌དར༌ ཅིག༌གི༌ ཁར༌ཇིའི༌ ཕིའ༌ ཙོངས༌།"]], [["ཁྱོ༌ཞ༌གུན༌ལ༌ གྱུས༌ཡོད༌ཏེ༌ ཨིན༌ནོག༌, སྟིང༌ནེ༌ ཨི༌སུའ༌ ཁོ༌རང༌ངི༌ ཨ༌བའེ༌ ཅིན༌ལབས༌པོ༌ གོས༌ ཟ༌ནེ༌ ཨ༌བའེ༌ ཁོའ༌ མ༌ཏངས༌། ཞན༌ ཁོའེ༌ གྱོད༌པ༌ ཅོས༌ཏེ༌ མ༌སྲན༌ཏྲེ༌ ངུ༌ཨིན༌ ཞུ༌ཝ༌ ཕུལ༌ནའང༌, ཁོའ༌ ཁོ༌རང༌ངི༌ ཨ༌བའེ༌ ཐག༌ཅད༌དི༌ ནང༌ང༌ གྱུར༌ཇ༌ ཁྱོང༌ མ༌ཉན༌།"]], [["ཁྱོ༌ཞ༌གུན༌ ཏེ༌ རི༌བོའི༌ཀ༌ ལེབས༌ཏེ༌ མ༌ནོག༌ ཀ༌ཟུག༌ ཨིས༌ར༌ཨེལ༌པ༌གུན༌ སི༌ནཱའི༌ ཟེར༌ཁན༌ནི༌ རི༌, མེ༌ བར༌ཨིན༌, མུན༌ནག༌ དང༌ ཐིབ༌ཐིབ༌ ཇིག༌ཤེས༌ ཡང༌ ལུང༌ཚུབ༌ གུན༌ནི༌ ཀབས༌ཁན༌བོའེ༌ཀ༌ ལེབ༌།"]], [["ཏེན༌ན༌ ནས༌ས༌བོའེ༌ཀ༌ ཨིས༌ར༌ཨེལ༌པ༌གུན༌ལ༌ ཏུང༌སྐད༌ ཀྲག༌པོ༌ དང༌, མ༌ ཇིགས༌ནང༌ཅན༌ནི༌ སུང༌སྐད༌ཅིག༌ ཚོར༌པ༌, ཁོང༌གུན༌ནི༌ དཀོན༌མཆོག༌ག༌ ཡང༌སྐྱར༌ མི༌མོལ༌ཅེས༌ལ༌ ཇུ༌ཇུ༌ ཞུས༌།"]], [["ཅིའ༌ཞུ༌ན༌ དཀོན༌མཆོག༌གི༌ བཀའ༌, \"གལ༌ཏེས༌ སེམས༌ཅན༌ཞིག༌གིའང༌ འི༌ རི༌བོའ༌ ཐུག༌ན༌, ཏེ༌ སེམས༌ཅན༌བོའ༌ རྡོའ༌ གྱབས༌ཏེ༌ སད༌གོས༌,"], ["\" མོལ༌ཁན༌བོ༌ ཁོང༌གུན༌ནི༌ ལེན༌མ༌ཐུབ༌།"]], [["རི༌བོའི༌ཀ༌ ཇིགས༌ནང༌ཅན༌ བྱུང༌ཁན༌གུན༌ ཐོང༌ཏེ༌, མོ༌ཟེས༌སི༌ མོལས༌ \"ངའ༌ མ༌སྲན༌ཏྲེ༌ ཇིགས༌ཏེ༌ དར༌ར༌རག༌།\""]], [["ཨིན༌ནའང༌ ཁྱོ༌ཞའ༌ ཟི༌ཡོན༌ ཟེར༌ཁན༌ནི༌ རི༌, ནམ༌ཁའེ༌ ཡེ༌རུ༌ཤ༌ལེམ༌མི༌ ནང༌ང༌ ལེབས༌ཏེ༌ ཨིན༌ནོག༌, ཀ༌བོ༌ སོན༌པོ༌ དཀོན༌མཆོག༌ ཞུག༌སི༌ གྱལ༌ས༌བོ༌ ཨིན༌, ཀ༌རུ༌ ཀྲངས༌ཀ༌ མེད༌ཁན༌ནི༌ ཕོ༌ཉ༌གུན༌ སྐྱིད༌པོ༌ ཅོ༌ཅེས༌ལ༌ ཛོམ༌ཨིན༌ ཨིན༌ནོག༌།"]], [["ཁྱོ༌ཞ༌གུན༌ དཀོན༌མཆོག༌གི༌ གོ༌མ༌ སྐྱེས༌ཁན༌ནི༌ ཕྲུ༌གུ༌གུན༌ ཛོམས༌སེ༌ ནང༌ང༌ ལེབས༌ཏེ༌ ཨིན༌ནོག༌, ཀ༌གུན༌ནི༌ མིང༌གུན༌ ནམ༌ཁའེ༌ ནང༌ང༌ བྲིས༌ཏེ༌ ཡོད༌ཏེ༌ ཨིན༌ནོག༌། ཁྱོ༌ཞའ༌, མི༌ཚང༌མའེ༌ཀ༌ ཁྲིམས༌ཅད༌ད༌ ཛད༌ཁན༌ དཀོན༌མཆོག༌ ཁོང༌རང༌ ཡོད༌ས༌, ཡང༌ དྲང༌པོ༌ མི༌གུན༌ནི༌ སེམས༌ཉིད༌ ཡོད༌ས༌ ལེབས༌ཏེ༌ ཨིན༌ནོག༌, ཀ༌གུན༌ལ༌ ཕུན༌སུམ༌ཚོགས༌པ༌ ཛདས༌།"]], [["ཁྱོ༌ཞ༌གུན༌ དཀོན༌མཆོག༌ དང༌ མི༌གུན༌ནི༌ པར༌ལ༌ ཆད༌དོན༌ སོ༌མའེ༌ བར༌མི༌, ཡེ༌ཤུའི༌ སྐུན༌དུན༌ལ༌ ལེབ༌, ཁོང༌ངི༌ སྐུ༌ཁྲག༌ ཕོས༌ཁན༌བོའེ༌, ཨ༌བེལ༌ལི༌ ཁྲག༌ ཙོགས༌ལ༌ སྲོག༌གི༌ ཚབས༌ལ༌ སྲོག༌ལེན༌ཅེས༌ མན༌པ༌, ཤགས༌པ༌ ཛད༌ཅེས༌སི༌ ཕིའ༌ མོལ༌ལ༌ ཛདས༌།"]], [["དཀོན༌མཆོག༌གི༌ མོལ༌ལ༌ ཛད༌ཁན༌བོའ༌ མིང༌ནའང༌ མི༌ཉན༌ཅེས༌ནེ༌ ཤང༌ ཅོ༌ཤིག༌། གལ༌ཏེས༌ ཨིས༌ར༌ཨེལ༌པ༌གུན༌ནི༌ ཇིག༌རྟེན༌པའ༌ ལོན༌ཁྱོང༌ཁན༌, མོ༌ཟེས༌སི༌ སྤང༌པུད༌ཁན༌གུན༌ལ༌ ནང༌མེད༌ ཅོ༌ཅེས༌པོའེ༌, ཁོང༌གུན༌ ཏེ༌ ཁྲིམས༌ཅད༌ནེ༌ ཤོར༌ མ༌ཉན༌ན༌ ཨིན༌ན༌, ཏེ༌ནེ༌ གལ༌ཏེས༌ ང༌དང༌ངི༌ ནམ༌ཁའ༌ནེ༌ ཞལ༌ཏ༌ སལ༌ཁན༌བོའ༌ ནང༌མེད༌ ཅོ༌ན༌, ང༌དང༌གུན༌ ཀ༌ཟུག༌གི༌ ཐར༌ཐུབ༌ཨིན༌།"]], [["དཀོན༌མཆོག༌གི༌ རི༌ སི༌ནཱའི༌ ཀ༌ནེ༌ མོལ༌ ཟ༌ནེ༌, ཁོང༌ངི༌ སུང༌སྐད༌དི༌ ཇིག༌རྟེན༌བོ༌ སྐུལ༌ལ༌ ཛདས༌། ཨིན༌ནའང༌ དག༌ས༌ ཁོང༌ངི༌ ཞལ༌ཆད༌ཞིག༌ ཅོའ༌ ཛདས༌, \"ཡང༌ ལན༌ཅིག༌ ངའེ༌ ཇིག༌རྟེན༌ ཅིག༌པོ༌ མན༌པ༌ ནམ༌ཁའེ༌ ནང༌ང༌ ཡོད༌ཁན༌གུན༌ནའང༌ སྐུལ༌ཨིན༌།"], ["\""]], [["\"ཡང༌ ལན༌ཅིག༌\" མོལ༌ཁན༌ནི༌ ཏོན༌བོ༌ ནི༌, སྐུལ༌ཉན༌ཁན༌གུན༌ མེད༌ཁན༌ ཛད༌ཨིན༌, ཡང༌ན༌ དཀོན༌མཆོག༌གི༌ ཛད༌ཁན༌ ཚང༌མ༌། ཏེན༌ན༌བོའེ༌ཕིའ༌ སྐུལ༌མ༌ཉན༌ཁན༌གུན༌ ཅིག༌པོ༌ ལུས༌ཨིན༌།"]], [["ང༌དང༌གུན༌ལ༌ མ༌ནེ༌ སྐུལ༌མི༌ཉན༌ཁན༌ནི༌ གྱལ༌སྲིད༌ཞིག༌ ཐོབ༌ཨིན༌ ཡོད༌ པ༌སང༌, ང༌དང༌གུན༌ནི༌ ཐུག༌རྗེ༌ཆེ༌ ཞུ༌ཨིན༌, ཡང༌ ཇིགས༌ དང༌ རྩི༌ཝ༌ ཆེན༌མོ༌ ཉམ༌པོ༌ ཅོལ༌ཏེ༌ དཀོན༌མཆོག༌ ཐུག༌ཉེས༌ ཤུག༌ཨིན༌།"]], [["ཅིའ༌ཟེར༌ན༌ ང༌དང༌གུན༌ནི༌ \"དཀོན༌མཆོག༌པོ༌ ནི༌, མེད༌ཁན༌ ཅོ༌ཁན༌ནི༌ མེ༌ ཙོགས༌ ཨིན༌ནོག༌།\""]]], [[["13:1 ནེ༌ 25"], ["ཅིག༌ དང༌ ཅིག༌ག༌ མིང༌སྲིང༌ ཙོགས༌ལ༌ ཅེས༌པ༌ ཅོ༌ཅེས༌པོ༌ མ༌ནེ༌ མ༌ཕང༌ཤིག༌།"]], [["མ༌ཤེས༌ཁན༌གུན༌ལ༌ རང༌ངི༌ ཁང༌པའ༌ གའ༌སུས༌ ཞུ༌ཅེས༌ལ༌ སྣང༌མེད༌ མ༌ཅོ༌ཤིག༌། གའ༌སུས༌ ཞུ༌ཅེས༌པོའེ༌, ཁ༌ཅིག༌གི༌ མ༌ཤེས༌ས༌ ཕོ༌ཉ༌གུན༌ལ༌ གའ༌སུས༌ ཞུས༌ཏེ༌ ཨིན༌པིན༌།"]], [["ཁྱོ༌ཞ༌རང༌གུན༌ ཙོན༌ཁང༌ང༌ ཡོད༌ཁན༌ ཙོགས༌ལ༌, ཏེ༌ནང༌ང༌ ཡོད༌ཁན༌ ཏད༌པ༌ཅན༌གུན༌ ཨིད༌ཏུ༌ ཅོ༌ཤིག༌, མ༌ཚད༌ ཁྱོ༌ཞ༌རང༌གུན༌ལ༌ བྱུང༌ཁན༌ ཙོགས༌ལ༌, རྡུག༌ངལ༌ བྱུང༌ཁན༌ནི༌ ཏད༌པ༌ཅན༌གུན༌ནའང༌ ཨིད༌ཏུ༌ ཅོ༌ཤིག༌།"]], [["བག༌སྟོན༌ལ༌ ཚང༌མའེ༌ རྩི༌ཝ༌ ཅོ༌གོས༌, ཡང༌ མག༌པ༌ དང༌ ན༌མ༌ ཉིས༌ཀོ༌, ཅིག༌ དང༌ ཅིག༌ ཉམ༌པོ༌ ཨིད༌ཤེས༌ཅན༌ ཡོང༌གོས༌། ཅིའ༌ཟེར༌ན༌ དཀོན༌མཆོག༌གི༌ ངན༌པ༌ ལུས༌བྲེལ༌ ཡང༌ ཞིད༌མད༌ མན༌ཁན༌ ཉམ༌པོ༌ ལུས༌བྲེལ༌ བོར༌ཁན༌ གུན༌ལ༌ ཁྲིམས༌ཅད༌ སལ༌ལ༌ ཛད༌ཨིན༌།"]], [["པེ༌ནེའ༌ ཅེས༌པ༌ མ༌ཅོ༌ཤིག༌། རང༌ང༌ ཡོད༌ཁན༌བོའེ༌ཀ༌ ཚིམས༌ཏེ༌ དུག༌ཤིག༌། ཅིའ༌ཞུ༌ན༌ དཀོན༌མཆོག༌གི༌ མོལ༌ལ༌ ཛདས༌,"], ["\"ངའེ༌ ཁྱོ༌ཞ༌གུན༌ མ༌ནེ༌ མི༌ཕང༌"], ["ཡང༌ ཁྱོ༌ཞ༌གུན༌ སྒོས༌དོམ༌མི༌ ནང༌ང༌ མ༌ནེ༌ མི༌བོར༌།\""]], [["ཏེ༌བོའེ༌ཕིའ༌ ང༌དང༌གུན༌ནི༌ ལོ༌ཁྱེལ༌ ཉམ༌པོ༌ ཟེར༌ ཐུབ༌ཨིན༌,"], ["\"གཙོ༌བོ༌ ནི༌ ངའེ༌ རོགས༌ ཛད༌ཁན༌བོ༌ ཨིན༌པ༌,"], ["ངའ༌ ཇིགས༌གོས༌ མ༌ནེ༌ མེད༌,"], ["ཡང༌ མི༌གུན༌ནི༌ ངའ༌ ཅི༌ ཅོ༌ཉན༌ཨིན༌?"]], [["ཁྱོ༌ཞ༌གུན༌ལ༌, དཀོན༌མཆོག༌གི༌ བཀའ༌ ལབ༌བ༌ ཛད༌ཁན༌ནི༌ འུ༌སྐྱོང༌གུན༌ ཨིད༌ཏུ༌ ཅོ༌ཤིག༌། ཁོང༌གུན༌ནི༌ མི༌ཚེ༌ ཕུད༌ཚུལ༌ལི༌ བྲས༌བུ༌ ཟང༌པོ༌གུན༌ནི༌ སྐོར༌ལ༌ སམ༌བ༌ ཏོང༌ཤིག༌, ཡང༌ ཁོང༌གུན༌ནི༌ ཏད༌པའེ༌ སྤེའེ༌ཀ༌ གྲུལ༌ཤིག༌།"]], [["ཡེ༌ཤུ༌ མ༌ཤི༌ཀ༌ ནི༌ སྔུན༌ལ༌, དག༌ས༌ ཡང༌ ཏུས༌གྱུན༌ གྱུར༌ཇ༌ མེད༌པ༌ ཙོགས༌ ཞུགས༌ཏེ༌ ཨིན༌ནོག༌།"]], [["མིན༌དྲ༌ མིན༌དྲ༌ ལབ༌ཞ༌གུན༌ནི༌ སྟིང༌རང༌ནེ༌ མ༌ཆ༌ཤིག༌། ཁར༌ཇི༌ ཟའ༌ཅེས༌སི༌ ཁྲིམས༌ སྲུང༌ཁན༌གུན༌ལ༌ ཅའང༌ ཕན༌ཐོགས༌ ཐོབ༌བ༌ མ༌ནོག༌། ཏེ༌བོའེ༌ཕིའ༌ ཏེ༌ ཁྲིམས༌གུན༌ མན༌པ༌ དཀོན༌མཆོག༌གི༌ ཐུག༌རྗེའེ༌ གྱུད༌ཏེ༌, ཁྱོ༌ཞའེ༌ སེམས༌གུན༌ ཤེད༌ཅན༌ ཅོ༌ཤིག༌།"]], [["ང༌དང༌གུན༌ལ༌ ཆོད༌ཁྲི༌ཞིག༌ ཡོད༌ཏེ༌ ཨིན༌ནོག༌, ཀ༌བོའེ༌ ཀ༌ནེ༌ ཀུར༌རི༌ ནང༌ང༌ ཆོད༌པ༌ ཕུལ༌ཁན༌ནི༌ བླ༌མ༌གུན༌ལ༌ ཟའ༌ཅེས༌སི༌ ཐོབ༌ཏང༌ མེད༌པ༌ ཨིན༌ནོག༌།"]], [["ཚིར༌ སྙིང༌པའེ༌ ནང༌ང༌ བླ༌མ༌ ཆེན༌མོའེ༌ སེམས༌ཅན༌གུན༌ནི༌ ཁྲག༌པོ༌, ནས༌ས༌ དམ༌པ༌བོའེ༌ ནང༌ང༌ སྡིག༌པའེ༌ ཕིའ༌ སྲོག༌གི༌ ཆོད༌པའེ༌ ཚུལ༌ལ༌ ཁྱོང༌ངད༌པིན༌། ཡང༌ སེམས༌ཅན༌ནི༌ ཟུགས༌པོ༌གུན༌ ཨིས༌ར༌ཨེལ༌པ༌གུན༌ དུག༌སའེ༌ ཕི༌ལོག༌ག༌ མེའ༌ སྲག༌གད༌པིན༌།"]], [["ཏེ༌བོའེ༌ཕིའ༌ ཡེ༌ཤུའིང༌ ཁོང༌རང༌ངི༌ སྐུ༌ཁྲག༌ གྱུད༌ཏེ༌ མི༌གུན༌ དམ༌པ༌ ཅོ༌ཅེས༌ལ༌, ཡེ༌རུ༌ཤ༌ལེམ༌མི༌ གྱལ༌སའེ༌ གྱས༌སྒོའེ༌ ཕི༌ལོག༌ག༌ རྡུག༌ངལ༌ ནམས༌།"]], [["ཏེན༌ན༌ ཙོགས༌ལ༌ ང༌དང༌གུན༌ནའང༌ ཕི༌ལོག༌ག༌ ཡེ༌ཤུ༌ ཞུག༌སའ༌ ཆེན༌, ཡང༌ ཁོང༌ངི༌ ཁྲེལ༌བའེ༌ ནང༌ང༌ དྲེས༌ཨིན༌།"]], [["འི༌ ཇིག༌རྟེན༌ནི༌ཀ༌ ང༌དང༌ང༌ ཏུས༌གྱུན༌ དུགས༌སའེ༌ གྱལ༌ས༌ཞིག༌ མེད༌པ༌ ཨིན༌ནོག༌། ཨིན༌ནའང༌ ང༌དང༌གུན༌ ཏེ༌ ཡོང༌ཅེས༌ཅན༌ནི༌ གྱལ༌ས༌བོའ༌ སྲུངས༌ཏེ༌ ཨིན༌ནོག༌།"]], [["ཏེ༌བོའེ༌ཕིའ༌ ང༌དང༌གུན༌ནི༌ ཏུས༌གྱུན༌ ཡེ༌ཤུ༌ གྱུད༌ཏེ༌ དཀོན༌མཆོག༌ག༌ སྟོད༌པའེ༌ ཆོད༌པ༌ ཕུལ༌ཨིན༌, ཚང༌མའེ༌ དུན༌ལ༌ ཡེ༌ཤུའི༌ གྱབ༌ནེ༌ བྲངས༌ཁན༌བོ༌ ཤད༌ཨིན༌།"]], [["ལས༌ ཟང༌པོ༌ ཅོ༌ཅེས༌ དང༌ སྒོས༌དོམ༌ ཡོད༌ཁན༌གུན༌ལ༌ བགོས༌ཏེ༌ ཏང༌ཅེས༌གུན༌ ཞེད༌ མ༌ཞེད༌ཤིག༌, ཅིའ༌ཟེར༌ན༌ འི༌ཙོགས༌སི༌ ཆོད༌པ༌གུན༌ལ༌ དཀོན༌མཆོག༌ ཐུག༌ཉེས༌ས༌ ཛད༌ད༌ནོག༌།"]], [["ཆོས༌ཚོགས༌སི༌ འུ༌སྐྱོང༌གུན༌ནི༌ ཁའ༌ཉན༌ཏེ༌ ཁོང༌གུན༌ནི༌ ཝང༌ངི༌ ཡོག༌ག༌ དུག༌ཤིག༌། ཁྱོ༌ཞ༌གུན༌ནི༌ ཏད༌པའེ༌ མི༌ཚེ༌ ལྟ༌སྟོག༌ ཅོ༌ཅེས༌པོ༌ ནི༌ ཁོང༌གུན༌ནི༌ ཁག༌ ཨིན༌ པ༌སང༌, ཁོང༌གུན༌ལ༌ དཀོན༌མཆོག༌ག༌ རྩི༌རུག༌ ཏང༌ གོས༌ས༌ནོག༌། ཁོང༌གུན༌ལ༌ འི༌གུན༌ རྡུག༌པོ༌ ཉམ༌པོ༌ ཅོ༌ མ༌ཅུག༌ག༌, སྐྱིད༌པོ༌ ཉམ༌པོ༌ ཅོ༌ཅུག༌ཅེས༌ལ༌ ཁོང༌གུན༌ནི༌ ཁའ༌ཉོན༌ཤིག༌, ཏེ༌བོ༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ ཨིན༌ནོག༌།"]], [["ང༌ཞ༌གུན༌ནི༌ ཕིའ༌ མོས༌ལམ༌ ཞུ༌ཤིག༌། ང༌ཞ༌གུན༌ནི༌ སེམས༌ ནོངས༌མེད༌ ཨིན༌ཅེས༌པོ༌ ང༌ཞའ༌ ཏན༌ཏན༌ རག༌། ཡང༌ ང༌ཞའེ༌ དོད༌པ༌ ནི༌, ཅི༌ས༌ཐོག༌ནེ༌ རྩི༌ཝ༌ཅན༌ནི༌ མི༌ཚེ༌ཞིག༌ ཕུད༌ཅེས༌པོ༌ ཨིན༌།"]], [["མིག༌སལ༌ལི༌ ང༌ ཁྱོ༌ཞ༌གུན༌ ཡོད༌ས༌ གྱོགས༌པ༌ ལོགས༌ཏེ༌ ཡོང༌ ཉན༌ཅེས༌ལ༌ མོས༌ལམ༌ ཞུ༌ཤིག༌།"]], [["ཏ༌ ཞི༌དེ༌ དཀོན༌མཆོག༌, ལུག༌གུན༌ནི༌ ལུག༌རྫི༌ ཀྲག༌པོ༌,"], ["གཙོ༌བོ༌ ཡེ༌ཤུ༌ མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛད༌ཁན༌,"], ["ཀ༌བོའེ༌ སྐུ༌ཁྲག༌པོའེ༌ ཐའ༌མེད༌པའེ༌ ཆད༌དོན༌བོའ༌ ཐེ༌ཙེ༌ གྱབ༌བ༌ ཛདས༌།"]], [["དཀོན༌མཆོག༌གི༌ ཐུག༌གོངས༌གུན༌ ཅོ༌ཅེས༌ལ༌,"], ["སྒོས༌དོམ༌ ཚང༌མ༌ ཁྱོ༌ཞ༌གུན༌ལ༌ སལ༌ལ༌ ཛད༌ཤིག༌།"], ["ཡེ༌ཤུ༌ མ༌ཤི༌ཀ༌ གྱུད༌ཏེ༌ དཀོན༌མཆོག༌ ཐུགས༌ཐད༌ཁན༌གུན༌ ཅོ༌ཅེས༌ལ༌,"], ["ཁོང༌ངི༌ ང༌དང༌ངི༌ ནང༌ང༌ ཆག༌ལས༌ ཛད༌ཤིག༌།"], ["ཏུས༌གྱུན༌ནེ༌གྱུན༌ མ༌ཤི༌ཀ༌ སྤལ༌ ཐོབ༌ཤིག༌། ཨ༌མེན༌།"]], [["ངའེ༌ ཛ༌འོ༌གུན༌ ཇུ༌ཇུ༌, ངའེ༌ སྤོས༌པ༌ ཏང༌ཨིན༌, འི༌ ཨི༌གེ༌ ཆུ༌ངུན༌བོའེ༌ ནང༌ང༌ བྲི༌ཁན༌གུན༌ལ༌ ཟོད༌པ༌ ཉམ༌པོ༌ ཉན༌ཅེས༌ལ༌ ཞུ༌ཝ༌ ཕུལ༌ལད༌།"]], [["ང༌དང༌གུན༌ནི༌ སྤུན༌ ཏི༌མོ༌ཐི༌, ཙོན༌ཁང༌ངི༌ ནང༌ནེ༌ ཕུད༌ཁན༌བོ༌, ཁྱོ༌ཞ༌གུན༌ལ༌ གྱུས༌ ཆ༌གོས༌ སམ༌མ༌རག༌། གལ༌ཏེས༌ ཁོ༌ འི༌རུ༌ གྱོགས༌པ༌ ལེབ༌ན༌ ང༌ ཁོ༌ ཉམ༌པོ༌ ཁྱོ༌ཞའ༌ ཐུག༌ག༌ལ༌ ཡོང༌ཨིན༌།"]], [["ཁྱོ༌ཞ༌གུན༌ནི༌ འུ༌སྐྱོང༌གུན༌ དང༌ དཀོན༌མཆོག༌གི༌ མི༌ཚང༌མ༌ལ༌ ངའེ༌ ཇུ༌ ཞུ༌རུག༌ མོལ༌། ཨི༌ཏྲི༌ལི༌པ༌ ཏད༌པ༌ཅན༌གུན༌ནི༌ ཁྱོ༌ཞ༌གུན༌ལ༌ ཇུ༌ ཀལ༌དུག༌།"]], [["དཀོན༌མཆོག༌གི༌ ཐུག༌རྗེ༌བོ༌ ཁྱོ༌ཞའ༌ ཚང༌མ༌ ཉམ༌པོ༌ ལུས༌ཤིག༌༎"]]]], "James": [[[["1:1"], ["ང༌ ཡ༌ཀོབ༌, དཀོན༌མཆོག༌ དང༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཞབ༌སྟོག༌པ༌ཞིག༌ ཨིན༌།"], ["ངའེ༌ འི༌ ཨི༌གེ༌བོ༌, ཇིག༌རྟེན༌ གང༌པོའེ༌ ནང༌ང༌ ཁྱེབས༌ཏེ༌ ཡོད༌ཁན༌ དཀོན༌མཆོག༌གི༌ མི༌རིགས༌ ཅུག༌ཉིས༌གུན༌ལ༌ བྲིའད༌། ཁྱོ༌ཞ༌གུན༌ལ༌ ངའེ༌ ཇུ༌ ཞུའད༌།"]], [["1:2 ནེ༌ 18"], ["ངའེ༌ སྤུན༌གུན༌, ཁྱོ༌ཞའ༌ ནགས༌བར༌དོ༌ ཐོང༌ང༌ཅིག༌, འི༌བོ༌ མ༌ སྐྱིད༌པོ༌ ཡོང༌ཅེས༌སི༌ སྐབས༌ཤིག༌ ཨིན༌ནོག༌ སམ༌གོས༌།"]], [["ཅིའ༌ཟེར༌ན༌ ཁྱོ༌ཞ༌གུན༌ནི༌ ཏད༌པའ༌ ཚོད༌ལྟ༌ བྱུང༌ ཟ༌ནེ༌, ཁྱོ༌ཞ༌གུན༌ནི༌ སྙིང༌རུས༌གུན༌ལ༌ ལྡན༌ཅེས༌སི༌ སྐབས༌ ཐོབ༌ཅེས༌པོ༌ གྱུས༌ཨིན༌ནོག༌།"]], [["ཏེ༌ནེ༌ འི༌བོ༌ ལྡན༌ཅུག༌ཤིག༌ ཅིའ༌ཟེར༌ན༌ ནམ༌ ཁྱོ༌ཞ༌གུན༌ནི༌ སྙིང༌རུས༌གུན༌ གང༌པོ༌ ལྡན༌ན༌ ཁྱོ༌ཞ༌གུན༌ ཏད༌པའེ༌ ནང༌ང༌ ཆ༌ཚང༌ ལྡན༌ཏེ༌, ཅའང༌ སྒོས༌དོམ༌ མེད༌ཁན༌ རིག༌ གྱུར༌ཨིན༌།"]], [["གལ༌ཏེས༌ ཁྱོ༌ཞའ༌ སུ༌ཞིག༌ག༌ ཤེས༌རབས༌ གོས༌ན༌, སྙིང༌ ཕེས༌ཏེ༌ སལ༌ཁན༌ནི༌ ང༌དང༌གུན༌ནི༌ དཀོན༌མཆོག༌ག༌ ཞུས༌། ཁོང༌ངི༌ ཏེ༌བོ༌ ཁྱོ༌རང༌ང༌ སལ༌ལ༌ ཛད༌ཨིན༌། ཁོང༌ངི༌ ཁྱོ༌རང༌ང༌ ཞུ༌ཝ༌ ཕུལ༌ཅེས༌སི༌ ཕིའ༌ ཁའ༌སྐྱེའ༌ མི༌ཛད༌།"]], [["ཨིན༌ནའང༌ ཁྱོ༌རང༌ངི༌ ཞུ༌ཝ༌ ཕུལ༌ ཟ༌ནེ༌, ཐེ༌ཚོམས༌ མ༌ཅོའ༌ ཐོབ༌བ༌ནོག༌ སམས༌ཏེ༌ ཨིད༌ཤེས༌ ཅོ༌གོས༌, ཅིའ༌ཟེར༌ན༌ ཐེ༌ཚོམས༌ ཅོ༌ཁན༌ནི༌ མི༌བོ༌ ཚོའེ༌ ཆུལ༌བག༌ ཙོགས༌ཤིག༌ ཨིན༌ནོག༌, ཀ༌བོ༌ ལུངས༌ཚུབས༌སི༌ འི༌ངོའ༌ འ༌ངོ༌ ཁྲིད༌ཏེ༌ ཁྱེར༌ར༌ནོག༌།"]], [["ཐེ༌ཚོམས༌ཅན༌ནི༌ མི༌བོའེ༌ གཙོ༌བོའེ༌ ཀ༌ནེ༌ ཅའང༌ ཐོབ༌ཅེས༌སི༌ རེ༌ཝ༌ བོར༌ མ༌གོས༌།"]], [["ཅིའ༌ཟེར༌ན༌ ཁོའེ༌ སེམས༌པོ༌ དཀོན༌མཆོག༌ དང༌ ཇིག༌རྟེན༌ ཉིས༌ཀོའེ༌ ཆོགས༌ལ༌ ཡོད༌ཏེ༌ ཨིན༌ནོག༌, ཡང༌ ལས༌ ཚང༌མའེ༌ ནང༌ང༌ སྟན༌པོ༌ མེད༌ཏེ༌ ཨིན༌ནོག༌།"]], [["ཏད༌པ༌ ཡོད༌ཁན༌ ཉམ༌ཤུང༌ ཉལ༌བ༌ཅན༌གུན༌ནི༌, ཐད༌པོ༌ ཅོ༌གོ༌ཤེས༌ ཨིན༌ནོག༌ ཅིའ༌ཟེར༌ན༌ དཀོན༌མཆོག༌གི༌ ཁོང༌གུན༌ལ༌ རྩི༌ཝ༌ ཅོའ༌ ཛད༌ཏེ༌ ཨིན༌ནོག༌།"]], [["ཨིན༌ནའང༌ ཆུག༌པོ༌གུན༌ནིའང༌, དཀོན༌མཆོག༌གི༌ ཁོང༌གུན༌ པས༌མོ༌ ཅོའ༌ ཛད༌ཅེས༌པོའེ༌ཀ༌ ཐད༌པོ༌ ཅོ༌གོ༌ཤེས༌ ཨིན༌ནོག༌, ཁོང༌གུན༌ ཞིང༌ངི༌ མེན༌ཏོག༌ ཡོལ༌ཏེ༌ ཆའ༌ ཙོགས༌ལ༌, མེད༌ཁན༌ ཆེན༌།"]], [["ཉི༌མ༌ ཚན༌ཏེ༌ ཤར༌ཏེ༌ རྩཱ༌གུན༌ མེའ༌ སྲག༌ཏེ༌, མེན༌ཏོག༌ ཆུ༌ངུན༌བོ༌ བུད༌ཏེ༌, ཡང༌ ཏེ༌བོའེ༌ ཛེས༌པོ༌བོ༌ མེད༌ཁན༌ ཆའ༌ནོག༌། ཏེན༌ན༌ ཙོགས༌ལ༌ ནོར༌རི༌ གྱབ༌ནེ༌ བང༌ཏང༌ཨིན༌ ཡོད༌དི༌ ཏུས༌ལ༌, ཆུག༌པོ༌གུན༌ནའང༌ མེད༌ཁན༌ ཆེན༌།"]], [["སྙིང༌རུས༌ ཉམ༌པོ༌ རྡུག༌ངལ༌ ཁུར༌ཁན༌གུན༌ལ༌, ཅིན༌ལབས༌ སལ༌ཨིན༌། ཅིའ༌ཟེར༌ན༌ ཚོད༌ལྟའེ༌ ནང༌ང༌ ཐར༌ཁྱེལ༌ ཆའ༌ཁན༌གུན༌ལ༌, དཀོན༌མཆོག༌གི༌ ཐའ༌མེད༌པའེ༌ མི༌ཚེའེ༌ ཐོར༌ཤོག༌པོ༌ སལ༌ལ༌ ཛད༌ཨིན༌, ཀ༌བོ༌ དཀོན༌མཆོག༌གི༌ ཁོང༌ང༌ ཅེས༌པ༌ ཅོ༌ཁན༌གུན༌ལ༌ སལ༌ཅེས༌སི༌ ཞལ༌ཆད༌ ཛད༌ཏེ༌ ཨིན༌།"]], [["ནམ༌ཞིག༌ ཁྱོ༌རང༌ང༌ སྡིག༌པ༌ ཅོ༌ཅེས༌སི༌ དོད༌པ༌ སྐྱེ༌ན༌ དཀོན༌མཆོག༌གི༌ ངའ༌ སྡིག༌པའེ༌ ནང༌ང༌ གྱེལ༌ཅུག༌ཅེས༌སི༌ རྩོན༌གྲུས༌ ཛད༌ཏེ༌ ཨིན༌ནོག༌ མ༌ཟེར༌ཤིག༌། དཀོན༌མཆོག༌གི༌ ཐུགས༌དོད༌དི༌ ནང༌ང༌ ངན༌པ༌ ཅོ༌ཅེས༌པོ༌ མ༌ནེ༌ མེད༌ཀྱག༌, མ༌ཚད༌ ཁོང༌ངི༌ སུ༌ཞིག༌གའང༌ སྡིག༌པ༌ ཅོ༌ཅེས༌སི༌ དོད༌པའེ༌ ནང༌ང༌ གྱེལ༌ ཅུག༌ག༌ མ༌ནེ༌ ཛད༌ད༌ མ༌ནོག༌།"]], [["སྡིག༌པ༌ ཅོ༌ཅེས༌སི༌ དོད༌པ༌གུན༌ ང༌དང༌རང༌ངི༌ སེམས༌ ངན༌པའེ༌ ནང༌ནེ༌ ཡོང༌ང༌ནོག༌, ཀ༌བོའེ༌ ང༌དང༌གུན༌ལ༌ གོབ༌སྐོར༌ཏེ༌ དཀོན༌མཆོག༌ནེ༌ ཐག༌རིང༌ང༌ ཁྲིད༌ཏེ༌ ཁྱེར༌ར༌ནོག༌།"]], [["འི༌ དོད༌པ༌གུན༌ནི༌ སྡིག༌པའེ༌ ལས༌གུན༌ སྐྱེ༌ ཅུག༌ག༌ནོག༌, ཡང༌ སྡིག༌པ༌བོ༌ ལྡན༌ཅུག༌ན༌, ཏེ༌བོའེ༌ ཤི༌ཅེས༌པོ༌ སྐྱེ༌ ཅུག༌ག༌ནོག༌།"]], [["ངའེ༌ ཅེས༌པའེ༌ སྤུན༌གུན༌, གོབ༌སྐོར༌ ཏང༌ མ༌ཅུག༌ཤིག༌།"]], [["ཟང༌པོ༌ དང༌ པུན༌སུམ༌ཚོགས༌པའེ༌ རྟགས༌གུན༌, ནམ༌ཁའེ༌ འོད༌ ཚང༌མ༌ ཅོའ༌ ཛད༌ཁན༌ནི༌, ང༌དང༌གུན༌ནི༌ ཡབ༌ དཀོན༌མཆོག༌ནེ༌ ཡོང༌ང༌ནོག༌། ཏེ༌ འོད༌གུན༌ ཡ༌ ཏེ༌གུན༌ནི༌ ཀྲིབ༌ཀྱག༌ ཙོགས༌ལ༌ ཁོང༌ངི༌ ནང༌ང༌ གྱུར༌ཇ༌ ཡོང༌ང༌ མ༌ནོག༌།"]], [["ཁོང༌རང༌ངི༌ དེན༌བའེ༌ བཀའ༌ གྱུད༌ཏེ༌, ཁོང༌ངི༌ ང༌དང༌གུན༌ལ༌ མི༌ཚེ༌ སོ༌མ༌ཞིག༌ སལ༌ཅེས༌ལ༌ ལྡམ༌མ༌ ཛད༌ཏེ༌, ང༌དང༌གུན༌ ཁོང༌ངི༌ ཛད༌པ༌གུན༌ནི༌ ཕྲོ༌ནེ༌ ཚང༌མའེ༌སང༌ རིན༌ཅན༌ ཐེའ༌ ཛདས༌།"]], [["1:19 ནེ༌ 27"], ["ངའེ༌ ཅེས༌པའེ༌ སྤུན༌གུན༌, ཁྱོ༌ཞ༌གུན༌ནི༌ ཞན༌མ༌གུན༌ལ༌ གྱལ༌ལ༌ ཅོས༌ཏེ༌ ཉོན༌ཤིག༌, སམ༌བ༌ ཏངས༌ཏེ༌ སྤེ༌ར༌ ཏོང༌ཤིག༌, ཡང༌ གྱོགས༌པ༌ སྲོ༌ ཡོང༌ མ༌གོས༌།"]], [["ཅིའ༌ཟེར༌ན༌ སྲོའེ༌ མི༌ཞིག༌གི༌ ནང༌ང༌ དཀོན༌མཆོག༌ ཐུགས༌ཐད༌ཁན༌ནི༌ དྲང༌པོ༌ ལས༌གུན༌ སྨིན༌ཅུག༌ག༌ མ༌ནོག༌།"]], [["ཏེ༌བོའེ༌ཕིའ༌ ཁྱོ༌ཞ༌གུན༌ནི༌ མི༌ཚེའེ༌ ནང༌ང༌ ཡོད༌ཁན༌ནི༌ རྩོག༌པོ༌ དང༌ ངན༌པ༌ ཚང༌མ༌ ཕོང༌ཤིག༌། ཡང༌ པས༌མོ༌ ཅོས༌ཏེ༌ དཀོན༌མཆོག༌གི༌ ཁྱོ༌ཞ༌གུན༌ནི༌ སེམས༌སི༌ ནང༌ང༌ བོར༌ར༌ ཛད༌ཁན༌ནི༌ བཀའ༌གུན༌ལ༌ ཁའ༌ཉོན༌ཤིག༌, ཀ༌བོའ༌ ཁྱོ༌ཞ༌གུན༌ ཐར༌ཅུག༌ཅེས༌སི༌ ཁྱུད༌ ཡོད༌ཏེ༌ ཨིན༌ནོག༌།"]], [["ཨིན༌ནའང༌ དཀོན༌མཆོག༌གི༌ བཀའ༌གུན༌ལ༌ ཉན༌ཅེས༌ ཅིག༌པོ༌ མན༌པ༌, ཏེ༌གུན༌ནི༌ཀ༌ ལག༌ལེན༌ ཅོ༌གོས༌། ཏེ༌ མན༌ན༌, ཁྱོ༌ཞ༌གུན༌ནི༌ རང༌དང༌རང༌ང༌ གོབ༌སྐོར༌ཏེ༌ ཨིན༌ནོག༌།"]], [["གལ༌ཏེས༌ ཁྱོ༌ཞའེ༌ དཀོན༌མཆོག༌གི༌ བཀའ༌གུན༌ ཉན༌ཏེ༌ ལག༌ལེན༌ནི༌ ནང༌ང༌ མ༌ཁྱོང༌ན༌, ཏེ༌ མི༌བོ༌ ཙོགས༌ ཨིན༌ནོག༌, ཀ༌བོའེ༌ མེ༌ལོང༌ངི༌ ནང༌ང༌ ཁོ༌རང༌ངི༌ ལྡོང༌ང༌ ལྟའད༌,"]], [["ཡང༌ ཐོང༌ཏེ༌ སྟིང༌ནེ༌ ཏེ༌ཀ༌ནེ༌ སོང༌ཏེ༌ ཏེན༌ན༌མལ༌ལ༌ ཁོ༌རང༌ ཀ༌ཟུག༌ཤིག༌ ཐོང༌ཁན༌བོ༌ ཞེད༌ད༌ནོག༌།"]], [["ཨིན༌ནའང༌ གལ༌ཏེས༌ ཁྱོ༌ཞ༌གུན༌ནི༌ ཕུན༌སུམ༌ཚོགས༌པ༌ ཁྲིམས༌པོ༌ སལ༌པོ༌ ཅོས༌ཏེ༌ ཧ༌གོ༌ཅེས༌སི༌ རྩོན༌གྲུས༌ ཅོ༌ན༌, ཀ༌བོའེ༌ རང༌ཝང༌ ཏང༌ངད༌། ཡང༌ གལ༌ཏེས༌ ཟེར༌ཏེ༌ ཡོད༌ཁན༌གུན༌ ཅོས༌ཏེ༌ ཚོར༌ཁན༌གུན༌ ཞེད༌ མ༌ཞེད༌ན༌, དཀོན༌མཆོག༌གི༌ ཁྱོ༌ཞ༌གུན༌ལ༌ ཏེ༌ཟུག༌ ཅོ༌ཅེས༌སི༌ ཕིའ༌ ཅིན༌ལབས༌ སལ༌ལ༌ ཛད༌ཨིན༌།"]], [["གལ༌ཏེས༌ ཁྱོ༌ཞ༌གུན༌ ཆོས༌པ༌ཞིག༌ ཨིན༌ ཟེར༌རད༌ན༌ ཨིན༌ནའང༌ རང༌ངི༌ ལྕེ༌བོའི༌ཀ༌ ཉ༌ར༌ གྱབས༌ཏེ༌ བོར༌ར༌ མེད༌ན༌, ཁྱོ༌ཞ༌གུན༌ནི༌ རང༌དང༌རང༌ང༌ གོབ༌སྐོར༌ཏེ༌, ཁྱོ༌ཞ༌གུན༌ནི༌ ཆོས༌པོ༌ རིན༌མེད༌ཞིག༌ གྱུར༌ཏེ༌ ཨིན༌ནོག༌།"]], [["དཀོན༌མཆོག༌ ཡབ༌བི༌ སྐུན༌དུན༌ལ༌ རྩང༌མ༌ དང༌ ངོས༌པོའེ༌ ཆོས༌སི༌ ཏོན༌ཏག༌པོ༌ ནི༌, ཕ༌མ༌ མེད༌ཁན༌ནི༌ ཕྲུ༌གུ༌གུན༌ དང༌ ཨ༌ནེ༌ མ༌རང༌མོ༌ གུན༌ལ༌, ནགས༌བར༌དོའེ༌ ཏུས༌ལ༌ ལྟ༌སྟོག༌ ཅོ༌ཅེས༌, ཡང༌ ཇིག༌རྟེན༌ནི༌ ལས༌ ངན༌པ༌གུན༌ནི༌ ནང༌ང༌ མ༌དྲེས༌ས༌ རང༌དང༌རང༌ སྐྱོབས༌ཏེ༌ བོར༌ཅེས༌པོ༌ ཨིན༌ནོག༌།"]]], [[["2:1 ནེ༌ 13"], ["ངའེ༌ སྤུན༌གུན༌, གལ༌ཏེས༌ ཁྱོ༌ཞ༌གུན༌ནི༌ ཆོག༌རིས༌ ཅོའད༌ན༌, ཁྱོ༌ཞའེ༌ ང༌དང༌གུན༌ནི༌ ཟིར༌རྗིད༌ཅན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ནང༌ང༌ ཏད༌པ༌ ཡོད༌ ཟེར༌ཏེ༌ ཀ༌ཟུག༌གི༌ ཟེར༌ ཐུབ༌ཨིན༌།"]], [["སྤེར༌ན༌ མི༌ཞིག༌ སེར༌རི༌ སེར༌དུབ༌ ཏགས༌ཏེ༌ རིན༌ཅན༌ ཀོས༌ལག༌ གོན༌ཏེ༌, ཡང༌ མི༌ ཉལ༌བ༌ཅན༌ཞིག༌ སྙིང༌པ༌ ཀོས༌ལག༌ ཆད༌ཁན༌ གོན༌ཏེ༌ ཁྱོ༌ཞ༌གུན༌ནི༌ ཆོས༌ཚོགས༌སི༌ ནང༌ང༌ ཡོང༌ན༌,"]], [["ཁྱོ༌ཞ༌གུན༌ནི༌ མི༌ ཆུག༌པོ༌བོའ༌ མིག༌སལ༌ལི༌ སྣང༌ང༌ ཏངས༌ཏེ༌ ཁོའ༌, \"ཇུ༌ཇུ༌ འི༌ རྩི༌ཝ༌ཅན༌ནི༌ ནས༌སའེ༌ཀ༌ ཞུགས༌ས༌ ཛད༌\", ཨིན༌ནའང༌ མི༌ ཉལ༌བ༌ཅན༌བོའ༌, \"ཁྱོ༌རང༌ འ༌ཀ༌ ལངས༌ཏེ༌ དུག༌\" ཡ༌ \"ངའེ༌ རྐང༌པའེ༌ དུན༌ལ༌ སའེ༌ཀ༌ དུག༌\" ཟེར༌ན༌,"]], [["ཏེ༌ནེ༌ ཅི༌ འི༌ ཆོགས༌རིས༌པོའེ༌, ཁྱོ༌ཞའ༌ ཁྱོ༌ཞ༌རང༌ངི༌ དོད༌པ༌ ངན༌པ༌གུན༌ནི༌ ཁྲིད༌ཏེ༌ མ༌ནོག༌ག༌?"]], [["ངའེ༌ ཅེས༌པའེ༌ སྤུན༌གུན༌ ཉོན༌ཤིག༌, ཅི༌ དཀོན༌མཆོག༌གི༌ འི༌ ཇིག༌རྟེན༌ནི༌ ནང༌ང༌ ཉལ༌བ༌ཅན༌གུན༌ ཏད༌པའེ༌ ནང༌ང༌ ཆུག༌པོ༌ གྱུར༌ཅེས༌སི༌ ཕིའ༌ ལྡམ༌མ༌ ཛད༌ཏེ༌ མ༌ནོག༌ག༌? ཡང༌ ཁོང༌གུན༌ལ༌ དཀོན༌མཆོག༌གི༌ གྱལ༌སྲིད༌པོ༌ མི༌ཐོབ༌བ༌, ཀ༌བོ༌ དཀོན༌མཆོག༌གི༌ ཁོང༌ང༌ ཅེས༌པ༌ ཅོ༌ཁན༌གུན༌ལ༌ སལ༌ཅེས༌ལ༌ ཞལ༌ཆད༌ ཛད༌ཏེ༌ ཨིན༌?"]], [["ཨིན༌ནའང༌ ཁྱོ༌ཞ༌གུན༌ནི༌ ཉལ༌བ༌ཅན༌གུན༌ལ༌ རྩི༌ཝ༌ མ༌ཅོའ༌ ཨིན༌ནོག༌། ཅི༌ ཁྱོ༌ཞ༌གུན༌ལ༌ གོབ༌ནོན༌ ཏངས༌ཏེ༌ ཁྲིམས༌ཁུང༌ང༌ ཁྱེར༌ཁན༌གུན༌, ཏེ༌ ཆུག༌པོ༌གུན༌ མན༌ན༌?"]], [["ཅི༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཚན༌ ཟང༌པོའ༌ ངན༌པ༌ ཟེར༌ཁན༌ ཏེན༌ན༌གུན༌ མན༌ན༌?"]], [["གལ༌ཏེས༌ ཁྱོ༌ཞ༌གུན༌ནི༌ དམ༌པའེ༌ སུང༌རབས༌སི༌ ནང༌ང༌ ཡོད༌ཁན༌ནི༌ གྱལ༌ཁྲིམས༌ \"རང༌ང༌ ཅམས༌པ༌ ཅོ༌ཁན༌ ཙོགས༌ ཁྱོ༌རང༌ངི༌ ཁྱིམ༌ཚེས༌པའང༌ ཅམས༌པ༌ ཅོས༌\" མོལ༌ཁན༌བོའ༌ དེན༌བའ༌ ཁའ༌ཉན༌ན༌, ཏེ༌ནེ༌ ཁྱོ༌ཞ༌གུན༌ནི༌ དྲང༌པོ༌ ཅོས༌ཏེ༌ ཨིན༌ནོག༌།"]], [["ཨིན༌ནའང༌ གལ༌ཏེས༌ ཁྱོ༌ཞ༌གུན༌ནི༌ ཆོགས༌ ཅོ༌ན༌ སྡིག༌པ༌ ཅོས༌ཏེ༌, ཁྱོ༌ཞའ༌ དཀོན༌མཆོག༌གི༌ ཁྲིམས༌པོ༌ ཅག༌ཅེས༌ལ༌ ནོངས༌ཅན༌ ཨིན༌ནོག༌།"]], [["མི༌ཞིག༌གི༌ ཁྲིམས༌ ཅིག༌ཅིག༌ ཅགས༌ཏེ༌ ཞན༌ཚང༌མ༌ ཁའ༌ ཉན༌ནའང༌ ཁོའེ༌ དཀོན༌མཆོག༌གི༌ ཁྲིམས༌ ཚང༌མ༌ ཅག༌ཁན༌ དང༌ཙོགས༌ ཨིན༌ནོག༌།"]], [["སྤེར༌ན༌ དཀོན༌མཆོག༌གི༌ མོལ༌ཏེ༌ ཨིན༌ནོག༌ \"ཞན༌མའེ༌ ཞིད༌མད༌ཞིག༌ ཉམ༌པོ༌ ལུས༌བྲེལ༌ མ༌ཅོ༌\""], ["ཡང༌ \"མི༌ མ༌སད༌\""], ["གལ༌ཏེས༌ ཁྱོ༌རང༌ངི༌ ཞན༌མའེ༌ ཞིད༌མད༌ ཉམ༌པོ༌ ལུས༌བྲེལ༌ ཅོའ༌ མེད༌གྲོ༌, ཨིན༌ནའང༌ མི༌ཞིག༌ སད༌ན༌, ཏེ༌ནེ༌ དཀོན༌མཆོག༌གི༌ ཁྲིམས༌ ཅགས༌ཏེ༌ ཁྱོ༌རང༌ ནོངས༌ཅན༌ གྱུར༌ཏེ༌ ཨིན༌ནོག༌།"]], [["ཏེ༌ནེ༌ ཟེར༌ཁན༌ ཡ༌ ཅོ༌ཁན༌གུན༌ལ༌ རང༌ཝང༌ སལ༌ཁན༌ནི༌ ཁྲིམས༌པོའེ༌ ཁྱོ༌ཞའ༌ ཁྲིམས༌ཅད༌ ཏང༌ཅེས༌པོ༌ ཨིད༌ཏུ༌ ཅོ༌ཤིག༌།"]], [["སྙིང༌རྗེ༌ མ༌ལྟན༌ཁན༌ནི༌ མི༌གུན༌ལ༌ སྙིང༌རྗེ༌ མི༌ཐོབ༌། ཨིན༌ནའང༌ གལ༌ཏེས༌ ཁྱོ༌ཞ༌གུན༌ནི༌ ཞན༌མ༌གུན༌ལ༌ སྙིང༌རྗེ༌ ལྟན༌ཏེ༌ ཡོད༌ན༌, དཀོན༌མཆོག༌གི༌ ཁྱོ༌ཞ༌གུན༌ལའང༌, ཁྲིམས༌ཅད༌དི༌ ཞག༌ག༌ སྙིང༌རྗེ༌ ལྟན༌ན༌ ཛད༌ཨིན༌།"]], [["2:14 ནེ༌ 26"], ["ངའེ༌ སྤུན༌གུན༌, གལ༌ཏེས༌ ཁྱོ༌ཞའེ༌ ཟེར༌ན༌ ངའེ༌ ཏད༌པ༌ ཅོའད༌ ཨིན༌ནའང༌ ཏེ༌བོ༌ ལག༌ལེན༌ནི༌ ནང༌ང༌ ཁྱོང༌ང༌ མེད༌ན༌, ཅི༌ ཕན༌ཐོགས༌? ཅི༌ ཏེ༌ཙོགས༌སི༌ ཏད༌པའེ༌ ཁྱོ༌ཞ༌གུན༌ སྐྱོབ༌ཨིན༌ན༌? མི༌སྐྱོབ༌།"]], [["སྤེར༌ན༌ ཁྱོ༌ཞ༌གུན༌ནི༌ ཟ༌རྒྱུ༌ ཡ༌ གོན༌རྒྱུ༌ མེད༌ཁན༌ནི༌ སྤུན༌ ཡ༌ སྤུན༌མོ༌ཞིག༌ ཐོངས༌ཏེ༌,"]], [["ཁྱོ༌ཞའ༌ ཅིག༌གི༌ ཁོའ༌ ཟེར༌ཨིན༌, \"ཇུ༌ཧེ༌ དྲོན༌མོ༌ ཅོས༌ཏེ༌ གྲང༌གྲང༌ ཟོས༌ཏེ༌ ཁམ༌ཟང༌ ཞི༌དེ༌ ཉམ༌པོ༌ ཞུགས༌\", ཨིན༌ནའང༌ ཁོའ༌ ཟ༌རྒྱུ༌ ཡ༌ གོན༌རྒྱུ༌ མ༌ཏང༌ན༌, ཁྱོ༌རང༌ངི༌ ཁོའེ༌ ཕིའ༌ ཅི༌ ཟང༌པོ༌ ཅོས༌ཏེ༌ ཨིན༌?"]], [["ཏེན༌ན༌ ཙོགས༌ལ༌ ལག༌ལེན༌ མེད༌ཁན༌ནི༌ ཏད༌པ༌ ཅིག༌པོ༌ ཤི༌ཏེ༌ ཨིན༌ནོག༌།"]], [["ཏ༌ ཁ༌ཅིག༌གི༌ འི༌ ལབ༌ཞའེ༌ གྱབ༌གལ༌ ཅོས༌ཏེ༌ ཟེར༌སྲིད༌ཅེས༌ ཨིན༌ནོག༌, \"མི༌ ཁ༌ཅིག༌ག༌ ཏད༌པ༌ ཡང༌ ཁ༌ཅིག༌ག༌ ལས༌ ཟང༌པོ༌ ཅོ༌ཅེས༌པོ༌ ཡོད༌ཀྱག༌།\" ཨིན༌ནའང༌ ངའེ༌ ཟེར༌ཨིན༌, \"གལ༌ཏེས༌ ཁྱོ༌རང༌ངི༌ ལག༌ལེན༌ མ༌ཅོ༌ན༌, ཀ༌ཟུག༌གི༌ ཁྱོ༌རང༌ང༌ ཏད༌པ༌ ཡོད༌ཁན༌བོ༌ ངའ༌ ལྟན༌ ཐུབ༌ཨིན༌? ང༌རང༌ངི༌ ལག༌ལེན༌ གྱུད༌ཏེ༌ ངའེ༌ ཏད༌པ༌བོ༌ ཁྱོ༌རང༌ང༌ ལྟན༌ཨིན༌།\""]], [["ཁྱོ༌རང༌ངི༌ ཟེར༌ཨིན༌, ཁྱོ༌རང༌ང༌ ཏད༌པ༌ ཡོད༌, ཅིའ༌ཟེར༌ན༌ དཀོན༌མཆོག༌ ཅིག༌ ཞུགས༌ཏེ༌ ཨིན༌ཁན༌བོ༌ ཁྱོ༌རང༌ངི༌ ཨིད༌ཤེས༌ ཅོའ༌ནོག༌། གྱལ༌ལ༌ རག༌! རྡུད༌གུན༌ནིའང༌, ཏེ༌བོའ༌ ཏད༌པ༌ ཅོའ༌ནོག༌ ཡང༌ ཁོང༌ང༌ ཇིགས༌ཏེ༌ དར༌ར༌ནོག༌།"]], [["ཁྱོ༌རང༌ ཙམ༌ཤིག༌གི༌ སམ༌བ༌ མེད༌ཁན༌ཞིག༌ ཨིན༌། ཅི༌ ལག༌ལེན༌ མ༌ཅོ༌ཁན༌ནི༌ ཏད༌པ༌ ཕན༌མི༌ཐོགས༌ ཨིན༌ཁན༌བོ༌ ཁྱོ༌རང༌ང༌ ཐོང༌ང༌ མི༌དུག༌ག༌?"]], [["ང༌དང༌གུན༌ནི༌ ཕ༌མེས༌པོ༌ ཨབ༌ར༌ཧམ༌མ༌, དཀོན༌མཆོག༌གི༌ ཁོ༌རང༌ངི༌ ཏད༌པ༌ ལག༌ལེན༌ནི༌ ནང༌ང༌ ཁྱོང༌ཅེས༌པོའེ༌ མི༌ དྲང༌པོ༌ཞིག༌ ཐེའ༌ མ༌ཛད༌ས༌, ནམ༌ ཁོའེ༌ ཁོ༌རང༌ངི༌ བུ༌ཚ༌ ཨི༌སཱག༌ ཆོད༌ཁྲི༌ཀ༌ ཆོད༌པ༌ ཕུལ༌ཀྱིས༌ ཡོད༌པིན༌?"]], [["ཅི༌ ཏད༌པ༌ དང༌ ལག༌ལེན༌ གུན༌ནི༌ ཉམ༌པོ༌ ལས༌ ཅོ༌ཅེས༌པོ༌ ཨབ༌ར༌ཧམ༌ གྱུད༌ཏེ༌, ཁྱོ༌ཞའེ༌ མ༌ཐོང༌ང༌? ཁོའེ༌ ལག༌ལེན༌བོའེ༌, ཁོའེ༌ ཏད༌པ༌བོ༌ དྲན༌དྲ༌ གྲུབ༌ཅུགས༌ཏེ༌ ཨིན༌ནོག༌།"]], [["དམ༌པའེ༌ སུང༌རབས༌སི༌ ནང༌ང༌ \"ཨབ༌ར༌ཧམ༌མི༌ དཀོན༌མཆོག༌གི༌ཀ༌ ཨིད༌ཤེས༌ ཅོས༌པ༌, ཁོང༌ངི༌ ཁོའ༌ མི༌ དྲང༌པོ༌ཞིག༌ ཐེའ༌ ཛདས༌\""], ["མོལ༌ཁན༌ ནང༌ཞིན༌ལ༌ བྱུངས༌ཏེ༌ ཨིན༌ནོག༌, མ༌ཚད༌ ཁོའ༌ དཀོན༌མཆོག༌གི༌ ཛ༌འོའང༌ ཞུའད༌པིན༌།"]], [["ཁྱོ༌ཞའེ༌ ང༌དང༌གུན༌ དཀོན༌མཆོག༌གི༌ སྐུན༌དུན༌ལ༌ ཏད༌པ༌ ཅིག༌པོ༌ མན༌པ༌, ཏད༌པ༌ དང༌ ལག༌ལེན༌ ཉིས༌ཀོ༌ གྱུད༌ཏེ༌ དྲང༌པོ༌ ཐེའ༌ཛད༌ཅེས༌པོ༌ མ༌ཐོང༌ང༌?"]], [["ཏེན༌ན༌ ཙོགས༌ལ༌ ཟུགས༌ཙོང༌མ༌ ར༌ཧབ༌ ཟེར༌ཁན༌བོའང༌, ཁོ༌རང༌ངི༌ ལག༌ལེན༌གུན༌ གྱུད༌ཏེ༌, དཀོན༌མཆོག༌གི༌ སྐུན༌དུན༌ལ༌ དྲང༌པོ༌ ཐེའ༌ མ༌ཛདས༌ས༌, ནམ༌ ཁོའེ༌ ཨིས༌ར༌ཨེལ༌ལི༌ མག༌མི༌ ཉིས༌ཀོ༌ ཁོང༌ངི༌ གྲ༌འོ༌གུན༌ནི༌ ཀ༌ནེ༌ སྦས༌ཏེ༌ ཞན༌ཡང༌ ལམ༌ སོ༌སོ༌ཞིག༌ནེ༌ ཁམ༌ཟང༌ ལམ༌ཅུགས༌།"]], [["འུགས༌ མེད༌ཁན༌ནི༌ ཟུགས༌པོ༌ ཤི༌ཏེ༌ ཨིན༌ཁན༌ ཙོགས༌ལ༌ ལག༌ལེན༌ མེད༌ཁན༌ནི༌ ཏད༌པ༌བོའང༌, ཤི༌ཁན༌ ཙོགས༌ ཨིན༌ནོག༌།"]]], [[["3:1 ནེ༌ 12"], ["ངའེ༌ སྤུན༌གུན༌, ཁྱོ༌ཞའ༌ མང༌པོའེ༌ ཆོས༌ཚོགས༌སི༌ ནང༌ང༌ གེར༌གན༌ གྱུར༌ཨིན༌ སམ༌ཏེ༌ རེ༌ཝ༌ ཅོ༌ མ༌གོས༌, ཅིའ༌ཟེར༌ན༌ དཀོན༌མཆོག༌གི༌ ང༌དང༌ ལབ༌ཞའ༌ ཏང༌ཁན༌གུན༌ལ༌ ཀྲག༌ག༌ ཁྲིམས༌ཅད༌ ཕོག༌ཅེས༌པོ༌, ཁྱོ༌ཞའ༌ གྱུས༌ཨིན༌ནོག༌།"]], [["འོ༌ན༌, ང༌དང༌ ཚང༌མའེ༌ སྐྱོན༌ མང༌པོ༌ཞིག༌ ཅོའ༌ནོག༌། གལ༌ཏེས༌ མི༌ཞིག༌གི༌ ཟེར༌ཁན༌ ཚང༌མ༌ སྐྱོན༌མེད༌ ཡོད༌པིན༌ན༌, ཁོ༌ ཕུན༌སུམ༌ཚོགས༌པ༌ཞིག༌ ཡོད༌གྲོ༌, ཡང༌ ཁོའེ༌ ལུས༌ གང༌པོ༌ ཅུན༌ཏེ༌ བོར༌ཐུབ༌བ༌ནོག༌།"]], [["རྟའེ༌ ཁའེ༌ ནང༌ང༌ ཡོད༌ཁན༌ནི༌ སྲབས༌པོ༌ གྱུད༌ཏེ༌ ང༌དང༌གུན༌ ཀ༌རུ༌ ཆེན༌ སམ༌ནའང༌, ཏེ༌རུ༌ རྟ༌བོ༌ ཁྲིད༌ཏེ༌ ཁྱེར༌ ཉན༌ན༌ནོག༌།"]], [["ཏེན༌ན༌ ཙོགས༌ལ༌ ཤེད༌ཅན༌ ལུངས༌པོའེ༌ རིལ༌ཨིན༌ ཡོད༌ཁན༌ ཏེ༌ གྲུ༌ཟིང༌ ཆེན༌མོ༌བོའང༌ གྲུ༌ཟིང༌ངི༌ ཇུག༌ག༌ ཡོད༌ཁན༌ནི༌ ཤིང༌ལེབ༌ ཆུ༌ངུན༌བོ༌ ཉམ༌པོ༌, གྲུ༌ཟིང༌ སྲུལ༌ཁན༌བོའེ༌ ཀ༌རུ༌ སྲུལ༌ཏེ༌ ཁྱེར༌ཨིན༌ སམ༌ནའང༌, ཁྱེར༌ ཉན༌ན༌ནོག༌།"]], [["ཏེན༌ན༌ ཙོགས༌ལ༌ ལྕེ༌བོ༌ ང༌དང༌ངི༌ ཟུགས༌པོའེ༌ ཁག༌ ཆུ༌ངུན༌ཞིག༌ ཨིན༌ནའང༌, འི༌བོའེ༌ ཕོ༌སོ༌ཅན༌ནི༌ སྤེ༌རའེ༌ མི༌ མང༌པོ༌ཞིག༌ག༌ ནོད༌སྐྱལ༌ ཉན༌ན༌ནོག༌, ཀ༌ཟུག༌ མེ༌ཙག༌ ཆུ༌ངུན༌ཞིག༌གི༌ ནགས༌ཚོགས༌ ཆེན༌མོ༌ཞིག༌ མེའ༌ སྤར༌ཉན༌ཨིན༌།"]], [["ལྕེ༌བོ༌ ནི༌ མེ༌ ཙོགས༌ ཨིན༌ནོག༌། ཟུགས༌པོའེ༌ ཡན༌ལག༌གུན༌ནི༌ ཕྲོ༌ནེ༌ ལྕེ༌བོ༌ ནི༌, ངན༌པ༌ གངས༌ཁན༌ནི༌ ནས༌ས༌ཤིག༌ ཨིན༌ནོག༌། འི༌བོའེ༌ ཟུགས༌པོ༌ གང༌པོ༌ ཚི༌ཏུ༌ གྱུར༌ ཅུགས༌ཏེ༌, ཁོའེ༌ མི༌ཚེ༌ གང༌པོའ༌ མེ༌ བར༌ ཅུག༌ག༌ནོག༌, ཅིའ༌ཟེར༌ན༌ ལྕེའ༌ མེ༌ སྤར༌ཁན༌བོ༌ ཉལ༌ཝའེ༌ མེ༌ ཨིན༌ནོག༌།"]], [["མིའ༌ སེམས༌ཅན༌, ཅ༌, རྒལ༌ཅིག༌གི༌ རིགས༌ དང༌, ཚོའེ༌ ནང༌ང༌ ཉ༌ ཆེན༌མོ༌ སྣ༌ཚོགས༌ གུན༌, ཁོ༌རང༌གུན༌ནི༌ ཝང༌ངི༌ ཡོག༌ག༌ ཁྱོང༌ ཉན༌ན༌ནོག༌།"]], [["ཨིན༌ནའང༌ སུ༌ཞིག༌གའང༌ ལྕེ༌བོ༌, ཁོ༌རང༌ངི༌ ཝང༌ངི༌ ཡོག༌ག༌ ཁྱོང༌ མ༌ཉན༌ན༌ ཨིན༌ནོག༌། འི༌བོ༌ ནི༌ དུག༌ མ༌ནེ༌ མ༌ཉན༌ཁན༌ནི༌ ངན༌པ༌, ཤི༌ཅུག༌ཁན༌ནི༌ ཏུག༌གི༌ གངས༌ཏེ༌ ཡོད༌ཏེ༌ ཨིན༌ནོག༌།"]], [["ང༌དང༌གུན༌ནི༌ འིན༌ན༌ ལྕེ༌ ཉམ༌པོ༌ ང༌དང༌ངི༌ གཙོ༌བོ༌, ཡབ༌ དཀོན༌མཆོག༌ག༌ སྟོད༌པ༌ ཕུལ༌ལ༌ནོག༌། ཨིན༌ནའང༌ ཏེན༌ན༌ ལྕེ༌ ཉམ༌པོ༌ དཀོན༌མཆོག༌གི༌ ཁོང༌རང༌ ཙོགས༌ ཅོའ༌ ཛད༌ཁན༌ནི༌ མི༌གུན༌ལ༌ རྔན༌ ཏབ༌བ༌ནོག༌།"]], [["ཡང༌ སྟོད༌པ༌ དང༌ རྔན༌ ཏབ༌ཅེས༌ ཉིས༌ཀོ༌, ཏེན༌ན༌ ཁའེ༌ ནང༌ནེ༌ བིང༌ང༌ནོག༌། དེན༌བ༌ ངའེ༌ སྤུན༌གུན༌, ཏེ༌ཙོགས༌ ཆ༌ མ༌གོས༌།"]], [["ཅི༌ ཆུ༌མིག༌ཤིག༌གི༌ ནང༌ནེ༌ ཆུ༌ ལག༌མོ༌ དང༌ ཚཱ༌ཀུ༌ ཉིས༌ཀོ༌ བིང༌ཨིན༌ན༌?"]], [["ངའེ༌ སྤུན༌གུན༌, ཅི༌ ཕིག༌གི༌ ཁ༌ཟས༌སི༌ ལྕང༌མའེ༌ ཀ༌ནེ༌ ཨོ༌ལིཝ༌ ཡ༌ རྒུན༌ནི༌ ཁ༌ཟས༌སི༌ ལྕང༌མའེ༌ ཀ༌ནེ༌ ཕིག༌ སྨིན༌ཨིན༌ན༌? མ༌ནེ༌ མི༌སྨིན༌། ཏེན༌ན༌ ཙོགས༌ལ༌ ཁྱོ༌ཞ༌གུན༌ནི༌ ཆུ༌མིག༌གི༌ ཆུ༌ ཚཱ༌ཀུའི༌ ནང༌ནེ༌ ཆུ༌ ལག༌མོ༌ ཕིང༌ མི༌ཉན༌།"]], [["3:13 ནེ༌ 18"], ["ཁྱོ༌ཞ༌གུན༌ནི༌ ཕྲོ༌ནེ༌ ཤེས༌རབས༌ཅན༌ དང༌ ཧ༌གོ༌ཅན༌བོ༌ སུ༌ ཨིན༌? ཏེ༌ཙོགས༌སི༌ མི༌བོའེ༌, ཤེས༌རབས༌ནེ༌ ཡོང༌ཁན༌ནི༌ པས༌མོ༌ ཉམ༌པོ༌ ལས༌ ཅོས༌ཏེ༌ མི༌ཚེ༌ ཟང༌པོ༌ཞིག༌ ཕུད༌ཏེ༌ སྟོན༌།"]], [["ཨིན༌ནའང༌ གལ༌ཏེས༌ ཁྱོ༌ཞའེ༌ སེམས༌སི༌ ནང༌ང༌ སྲན༌ཏྲེ༌ ཚིགས༌ཅེས༌ དང༌ རང༌དོད༌ ཡོད༌ན༌, ཤེས༌རབས༌ཅན༌ ལྟན༌ཨིན༌ རང༌སྟོད༌ ཏངས༌ཏེ༌ དཀོན༌མཆོག༌གི༌ དེན༌བའེ༌ ལབ༌ཞའེ༌ གྱབ༌གལ༌ མ༌ཅོ༌།"]], [["ཏེ༌ཙོགས༌སི༌ ཤེས༌རབས༌ དཀོན༌མཆོག༌གི༌ ཆོགས༌ནེ༌ མ༌ཡོང༌ང༌, ཇིག༌རྟེན༌པ༌ ཏད༌པ༌ མེད༌ཁན༌གུན༌ནི༌ སམ༌ཚུལ༌ དང༌ རྡུད༌ གུན༌ནེ༌ ཡོང༌ང༌ནོག༌།"]], [["ཀ༌རུ༌ ཚིག༌ཅེས༌ དང༌ རང༌དོད༌ ཡོད༌, ཏེ༌རུ༌ ཧི༌ལིངས༌ དང༌ ཚིར༌ཀ༌ མེད༌ཁན༌ ཡང༌ ངན༌པའེ༌ རིགས༌ ཚང༌མ༌ ཡོད༌ཏེ༌ ཨིན༌ནོག༌།"]], [["ཨིན༌ནའང༌ དཀོན༌མཆོག༌ནེ༌ ཡོང༌ཁན༌ནི༌ ཤེས༌རབས༌པོ༌ ནི༌, ཏང༌པོ༌རང༌ སེམས༌ ལག༌མོ༌, ཏེ༌ནེ༌ ཞི༌དེའ༌ ཐད༌ཁན༌, སེམས༌ བོལ༌མོ༌ ཡོད༌ཁན༌, ཝང༌ངི༌ ཡོག༌ག༌ དུག༌ག༌ལ༌ ཐད༌ཁན༌, སྙིང༌རྗེའེ༌ གངས༌ཁན༌, ལས༌ ཟང༌པོ༌ ཅོ༌ཁན༌, ཆོག༌རིས༌ མ༌ཅོ༌ཁན༌ དང༌ ཁ༌ཆོས༌ མ༌ཅོ༌ཁན༌ གུན༌ ཨིན༌ནོག༌།"]], [["མི༌ པར༌ལ༌ ཞི༌དེ༌ ཁྱོང༌ཁན༌གུན༌ནི༌ ཞན༌མ༌གུན༌ནི༌ སེམས༌སི༌ ནང༌ང༌ ཞི༌དེའེ༌ ས༌འོན༌ ཏབ༌བ༌ནོག༌, ཡང༌ དྲང༌པོའེ༌ སྟོན༌ཐོག༌ རྔའ༌ནོག༌།"]]], [[["4:1 ནེ༌ 10"], ["ཁྱོ༌ཞ༌གུན༌ནི༌ ཕྲོའ༌ ཛིང༌མོ༌ དང༌ ནོལ༌ཅེས༌ གུན༌ ཅིའི༌ ཞས༌ཏེ༌ ཡོང༌དུག༌? ཅི༌ ཏེ༌གུན༌ ཁྱོ༌ཞ༌གུན༌ནི༌ དོད༌པ༌གུན༌ནི༌ ཀ༌ནེ༌ ཡོང༌ང༌ མ༌ནོག༌ག༌, ཀ༌གུན༌ ཁྱོ༌ཞའེ༌ གྱབ༌གལ༌ལ༌ ནོལ༌ཨིན༌ ཡོད༌?"]], [["མེད༌ཁན༌གུན༌ ཁྱོ༌རང༌ང༌ གོས༌ པ༌སང༌, ཏེ༌བོ༌ ཐོབ༌ཅེས༌སི༌ ཕིའ༌ སད༌ད༌ནོག༌། ཞན༌མ༌གུན༌ལ༌ ཡོད༌ཁན༌བོའེ༌ཀ༌ ཁྱོ༌རང༌ང༌ དོད༌པ༌ སྲན༌ཏྲེ༌ ཡོད༌ཏེ༌ ཏེ༌བོ༌ མ༌ཐོབ༌ པ༌སང༌, ཁྱོ༌རང༌ངི༌ ཁོང༌གུན༌ ཉམ༌པོ༌ ཛིང༌མོ༌ ཏངས༌ཏེ༌ ནོལ༌ལ༌ནོག༌། ཁྱོ༌རང༌ངི༌ དོད༌པ༌ ཡོད༌ཁན༌གུན༌ ཁྱོ༌རང༌ང༌ མེད༌པ༌ ཨིན༌ནོག༌, ཅིའ༌ཟེར༌ན༌ ཁྱོ༌རང༌ངི༌ ཏེ༌བོའེ༌ཕིའ༌ དཀོན༌མཆོག༌ག༌ ཞུ༌ཝ༌ མ༌ཕུལ༌ལ༌ ཨིན༌ནོག༌།"]], [["ཡང༌ ཁྱོ༌རང༌ངི༌ ཞུ༌ ཟ༌ནེ༌, ཁྱོ༌རང༌ང༌ ཐོབ༌བ༌ མ༌ནོག༌ ཅིའ༌ཟེར༌ན༌ ཁྱོ༌རང༌ངི༌ ཏོན༌ ངན༌པ༌ ཉམ༌པོ༌ ཞུས༌ཏེ༌ ཨིན༌ནོག༌, ཀ༌བོ༌ ཁྱོ༌རང༌ངི༌ རང༌ང༌ སྐྱིད༌པོ༌ ཐོབ༌ཅེས༌སི༌ ནང༌ང༌ ཀོལ༌ལ༌ནོག༌།"]], [["ཏད༌པ༌ མེད༌ཁན༌ནི༌ མི༌གུན༌, ཇིག༌རྟེན༌ནི༌ ཨིན༌ཁན༌གུན༌ལ༌ ཡ༌ཤ༌ ཅོ༌ཅེས༌པོ༌ དཀོན༌མཆོག༌ག༌ ནཕ༌རད༌ ཅོས༌ཏེ༌ ཨིན༌ཁན༌བོ༌, ཁྱོ༌ཞ༌གུན༌ལ༌ གྱུས༌མེད༌ད༌? ཡང༌སྐྱར༌ ཟེར༌རད༌, ཇིག༌རྟེན༌ ཉམ༌པོ༌ ཛ༌འོ༌ ཅོ༌ཅེས༌ལ༌ ཐད༌ཁན༌གུན༌, དཀོན༌མཆོག༌གི༌ གྲ༌འོ༌ གྱུར༌ཏེ༌ ཨིན༌ནོག༌།"]], [["ཁྱོ༌ཞའེ༌ དམ༌པའེ༌ སུང༌རབས༌སི༌ ནང༌ང༌ \"དཀོན༌མཆོག༌གི༌ ང༌དང༌གུན༌ནི༌ ནང༌ང༌ སེམས༌ཉིད༌པོ༌ སལ༌ལ༌ ཛད༌ པ༌སང༌, ཁོང༌ངི༌ ང༌དང༌གུན༌ ཁོང༌ ཅིག༌པོའེ༌ ཨིན༌ཅེས༌པོའ༌ མ༌སྲན༌ཏྲེ༌ ཐུགས༌དོད༌ ཛད༌ད༌ནོག༌\" མོལ༌ཁན༌བོའ༌ ཏོན༌ཏག༌ མེད༌ཀྱག༌ སམ༌མ༌ རག༌ག༌?"]], [["ཨིན༌ནའང༌ ཏེ༌ཙོགས༌སི༌ དོད༌པ༌ ངན༌པའེ༌ གྱབ༌གལ༌ ཅོ༌ཐུབ༌ཅེས༌ལ༌ ཁོང༌ངི༌ ང༌དང༌གུན༌ལ༌ ཐུག༌རྗེ༌ མང༌ང༌ སལ༌ཏེ༌ ཨིན༌ནོག༌, ཀ༌ཟུག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌།"], ["\"དཀོན༌མཆོག༌གི༌ ཕོ༌སོ༌ ཅོ༌ཁན༌གུན༌ལ༌ གྱབ༌གལ༌ ཅོའ༌ ཛད༌ད༌ནོག༌,"], ["ཨིན༌ནའང༌ པས༌མོ༌ ཡོད༌ཁན༌གུན༌ལ༌ ཐུག༌རྗེ༌ སལ༌ལ༌ ཛད༌ད༌ནོག༌།\""]], [["དཀོན༌མཆོག༌གི༌ སྐུན༌དུན༌ལ༌ རང༌དང༌རང༌ ཁོང༌ངི༌ ཝང༌ངི༌ ཡོག༌ག༌ བོར༌ཤིག༌, ཡང༌ རྡུད༌གུན༌ནི༌ གོ༌བའེ༌ གྱབ༌གལ༌ལ༌ ནོལ༌ཤིག༌, ཏེ༌ནེ༌ ཁོ༌ ཁྱོ༌ཞའེ༌ ཀ༌ནེ༌ ཤོར༌ཏེ༌ ཆེན༌།"]], [["གལ༌ཏེས༌ ཁྱོ༌ཞའ༌ དཀོན༌མཆོག༌གི༌ ཉེ༌མོའ༌ ཡོང༌ན༌, ཏེ༌ནེ༌ དཀོན༌མཆོག༌ ཁྱོ༌ཞ༌གུན༌ནི༌ ཉེ༌མོའ༌ སྐྱོད༌ཨིན༌། ཁྱོ༌ཞའ༌ སྡིག༌ཅན༌གུན༌ནི༌ རང༌ངི༌ ལག༌པ༌ ཁྲུས༌ཤིག༌, ཡང༌ ཇིག༌རྟེན༌ དང༌ དཀོན༌མཆོག༌ ཉིས༌ཀོའེ༌ གྱབ༌ནེ༌ གྲུལ༌ཁན༌གུན༌, ཁྱོ༌ཞའེ༌ སེམས༌ རྩང༌མ༌ ཅོ༌ཤིག༌།"]], [["སེམས༌ སྐྱོ༌མོ༌ ཅོས༌ཏེ༌, རྡུག༌པོ༌ ཅོ༌ཨིན༌ ངུ༌ཤིག༌། ཧབ༌གོད༌དི༌ ཚབས༌ལ༌ རྡུག༌པོ༌ ཡང༌ སྐྱིད༌པོའེ༌ ཚབས༌ལ༌ སྐྱོ༌མོ༌ ཅོ༌ཤིག༌།"]], [["རང༌དང༌རང༌ གཙོ༌བོའེ༌ སྐུན༌དུན༌ལ༌ པས༌མོ༌ ཅོས༌, ཏེ༌ནེ༌ ཁོང༌ངི༌ ཁྱོ༌རང༌ང༌ རྩི༌ཝ༌ ཀྲག༌པོ༌ སལ༌ལ༌ ཛད༌ཨིན༌།"]], [["4:11 ནེ༌ 12"], ["ཅེས༌པའེ༌ སྤུན༌གུན༌, ཅིག༌ དང༌ ཅིག༌གི༌ གྱབ༌གལ༌ལ༌ སྤེ༌ར༌ ངན༌པ༌ མ༌ཏང༌ཤིག༌། གལ༌ཏེས༌ ཁྱོ༌ཞ༌གུན༌ནི༌ ཅིག༌ དང༌ ཅིག༌གི༌ གྱབ༌གལ༌ལ༌ སྤེ༌ར༌ ཡ༌, ཁྲིམས༌ཅད༌ ཏང༌ན༌, ཁྱོ༌ཞ༌གུན༌ནི༌ ཞན༌མ༌ ཅེས༌པ༌ ཅོ༌ཅེས༌སི༌ ཁྲིམས༌པོའེ༌ གྱབ༌གལ༌ལ༌ སྤེ༌ར༌ དང༌ ཁྲིམས༌ཅད༌ ཏངས༌ཏེ༌ ཨིན༌ནོག༌། ཁྱོ༌ཞ༌གུན༌ནི༌ ཁྲིམས༌ཅད༌ ཏང༌ན༌, ཁྱོ༌ཞ༌རང༌གུན༌ ཁྲིམས༌པོན༌ གྱུར༌ཏེ༌ ཁྱོ༌ཞ༌གུན༌ནི༌ ཁྲིམས༌པོའེ༌ ཁའ༌ མ༌ཉན༌ན༌ ཨིན༌ནོག༌།"]], [["དཀོན༌མཆོག༌ ཅིག༌པོ༌ ནི༌, ཁྲིམས༌ སལ༌ཁན༌ དང༌ ཁྲིམས༌པོན༌ ཞུགས༌ཏེ༌ ཨིན༌ནོག༌། ཁོང༌ ཅིག༌པོའ༌ སྐྱོབ༌ཅེས༌ ཡ༌ མི༌གུན༌ ཉལ༌ཝའེ༌ ནང༌ང༌ ཕང༌ང༌ ཛད༌ཅེས༌སི༌ ཝང༌ ཡོད༌ཏེ༌ ཨིན༌ནོག༌། ཏེ༌ནེ༌ ཞན༌མའ༌ ཁྲིམས༌ཅད༌ ཏང༌ཁན༌ ཁྱོ༌ཞའ༌ སུ༌ ཨིན༌?"]], [["4:13 ནེ༌ 17"], ["\"མ༌ གྱོགས༌པ༌, ང༌ཞ༌གུན༌ གྱལ༌ས༌ སོང༌ཏེ༌ ཏུས༌བན༌ཤིག༌ དུགས༌ཏེ༌ ཚོང༌ ཅོས༌ཏེ༌ པེ༌ནེ༌ མང༌པོ༌ ཅོ༌ཨིན༌\" ཟེར༌ཁན༌གུན༌ནི༌ ཉོན༌ཤིག༌།"]], [["ཁྱོ༌ཞའེ༌ མི༌ཚེའེ༌ ནང༌ང༌ ཐོ༌རེ༌ ཅི༌ བྱུང༌ཨིན༌, ཁྱོ༌ཞའ༌ ཅི༌ གྱུས༌ཡོད༌? ངའེ༌ ཁྱོ༌ཞ༌གུན༌ནི༌ མི༌ཚེ༌བོ༌ ཅི༌ ཉམ༌པོ༌ ལྡུར༌? འི༌བོ༌ ནི༌ ང༌ཏོག༌གི༌ མ༌མུན༌ ཙོགས༌ ཨིན༌ནོག༌ ཀ༌བོ༌ ཏུས༌ ཉུ༌ངུན༌ཞིག༌ མ༌ནེ༌ ལུས༌ས༌ མ༌ནོག༌།"]], [["ཁྱོ༌ཞ༌གུན༌ནི༌ ཟེར༌གོས༌, \"གལ༌ཏེས༌ གཙོ༌བོའེ༌ ཐུག༌གོངས༌ ཡོད༌ན༌, ང༌དང༌གུན༌ནི༌ མི༌ཚེའེ༌ ནང༌ང༌ འི༌བོ༌ ཡ༌ ཏེ༌བོ༌ ཅོ༌ཨིན༌།\""]], [["ཏེ༌ མན༌ན༌, ཁྱོ༌ཞ༌གུན༌ནི༌ རང༌དང༌རང༌ངི༌ ཐབས༌ལྡིངས༌གུན༌ནི༌ ནང༌ང༌ ཕོ༌སོ༌ ཅོས༌ཏེ༌ ཨིན༌ནོག༌, ཡང༌ ཏེ༌ཙོགས༌སི༌ ཕོ༌སོ༌གུན༌ ངན༌པ༌ ཨིན༌ནོག༌།"]], [["གལ༌ཏེས༌ སུ༌ཞིག༌ག༌ ཁོ༌རང༌ངི༌ ཅོ༌གོ༌ཤེས༌སི༌ ལས༌ ཟང༌པོ༌གུན༌ གྱུས༌ཡོད༌ཏེའང༌ མ༌ཅོ༌ན༌, ཁོའེ༌ སྡིག༌པ༌ ཅོས༌ཏེ༌ ཨིན༌ནོག༌།"]]], [[["5:1 ནེ༌ 6"], ["མི༌ ཆུག༌པོ༌གུན༌ ཉོན༌ཤིག༌, ཆི༌མ༌ ཏང༌ཨིན༌ ངུས༌མང༌ ཏོང༌ཤིག༌, ཅིའ༌ཟེར༌ན༌ ཁྱོ༌ཞ༌གུན༌ལ༌ སྲན༌ཏྲེ༌ ནགས༌ དང༌ བར༌དོ༌ ཐོང༌ཨིན༌།"]], [["ཁྱོ༌ཞ༌གུན༌ནི༌ གྱུ༌ནོར༌གུན༌ རུལ༌ཏེ༌, ཡང༌ ཁྱོ༌ཞའེ༌ རིན༌ཅན༌ ཀོས༌གུན༌ལ༌ མུག༌པ༌ ཏབས༌ཏེ༌ ཨིན༌ནོག༌།"]], [["ཁྱོ༌ཞ༌གུན༌ནི༌ སེར༌ དང༌ མུལ༌ གུན༌ རིན༌མེད༌ གྱུར༌ཏེ༌ ཨིན༌ནོག༌། ཁྱོ༌ཞའེ༌ རེ༌ཝ༌ བོར༌ཁན༌ནི༌ ཏེན༌ན༌ གྱུ༌ནོར༌བོའེ༌, མེ༌ ནང༌ང༌ ཚིག༌ག༌ ཙོགས༌ལ༌ ཁྱོ༌ཞའེ༌ ཤ༌གུན༌ ཟོས༌ཏེ༌ མེད༌ཁན༌ ཅོ༌ཨིན༌། ཁྲིམས༌ཅད༌དི༌ ཞག༌ག༌, ཁྱོ༌ཞའེ༌ སགས༌ཏེ༌ བོར༌ཁན༌ནི༌ ཏེན༌ན༌ གྱུ༌ནོར༌གུན༌ནི༌ ཁྱོ༌ཞའེ༌ སྡིག༌པའེ༌ སྤང༌པོ༌ ཏང༌ཨིན༌།"]], [["ཏ༌ ཞིང༌ངི༌ཀ༌ ལས༌ ཅོ༌ཁན༌ནི༌ ལ༌ཆའེ༌ ནང༌ང༌ ཁྱོ༌ཞའེ༌ གོབ༌སྐོར༌ ཏང༌ཁན༌གུན༌ནི༌ ཀུ༌ཅོ༌ དང༌ ངུ༌ཅེས༌ གུན༌ལ༌ ཉོན༌ཤིག༌, ཁྱོ༌ཞའེ༌ མ༌ཏང༌ང༌ བོར༌ཁན༌ནི༌ ཏེ༌ ལ༌ཆ༌གུན༌ནི༌, ཁྱོ༌ཞ༌རང༌ངི༌ གྱབ༌གལ༌ལ༌ སྤང༌པོ༌ ཏང༌ཨིན༌ ཨིན༌ནོག༌། ཁྱོ༌ཞའེ༌ ཞིང༌རྔ༌ཁན༌གུན༌ནི༌ ཀུ༌ཅོ༌ དང༌ ངུ༌ཅེས༌ གུན༌, གཙོ༌བོ༌ དཀོན༌མཆོག༌གི༌ སན༌ན༌ ཛད༌ཏེ༌ ཨིན༌ནོག༌།"]], [["ཁྱོ༌ཞ༌གུན༌ནི༌ འི༌ ཇིག༌རྟེན༌ནི༌ཀ༌ ནོར༌ མང༌པོ༌ དང༌ རང༌རང༌ངི༌ དོད༌པ༌ ཡོད༌ཁན༌ ཚང༌མ༌ དྲན༌དྲ༌ གྲུབ༌ཅུག༌ཨིན༌ མི༌ཚེ༌ ཕུད༌ཏེ༌ ཨིན༌ནོག༌། ར༌མ༌ དང༌ ལུག༌ གུན༌ སད༌ཅེས༌སི༌ ཕིའ༌ གྱགས༌པ༌ ཆ༌ཅུག༌ཅེས༌ ཙོགས༌ལ༌ ཁྱོ༌ཞ༌གུན༌ནིའང༌ སད༌ཅེས༌ལ༌ ཁྱོ༌ཞ༌རང༌ གྱགས༌པ༌ ཆ༌ཅུགས༌ཏེ༌ ཨིན༌ནོག༌།"]], [["ཁྱོ༌ཞ༌གུན༌ནི༌ ནོངས༌མེད༌ཁན༌ནི༌ མི༌གུན༌ སད༌ཅེས༌སི༌ ཁྲིམས༌ཅད༌ ཏངས༌ཏེ༌ སད༌ད༌ནོག༌, ཀ༌གུན༌ནི༌ ཁྱོ༌ཞའེ༌ གྱབ༌གལ༌ མ༌ཅོས༌།"]], [["5:7 ནེ༌ 18"], ["ངའེ༌ ཅེས༌པའེ༌ སྤུན༌གུན༌ ཁྱོ༌ཞ༌གུན༌ གཙོ༌བོ༌ ཡེ༌ཤུ༌ ལོགས༌ཏེ༌ སྐྱོད༌ཅེས༌ ཚག༌པ༌ ཟོད༌པ༌ ཉམ༌པོ༌ སྲུངས༌ཏེ༌ དུག༌ཤིག༌། ཞིང༌བད༌པ༌ ལྟོས༌ཤིག༌, ཀ༌བོ༌ སྟོན༌ དང༌ སྤིད༌ ཉིས༌ཀོ༌ ཟོད༌པ༌ ཉམ༌པོ༌ ཆར༌པའ༌ སྲུངས༌ཏེ༌ ཁོ༌རང༌ངི༌ རིན༌ཅན༌ སྟོན༌ཐོག༌གུན༌ ཚོས༌ཏེ༌ རྔའ༌ལ༌ རིངས༌སད༌།"]], [["ཁྱོ༌ཞ༌གུན༌ནིའང༌ ཟོད༌པ༌ ཅོས༌ཏེ༌ སྙིང༌གུན༌ལ༌ སྤོས༌པ༌ སྐྱེ༌ཅུག༌ཤིག༌, ཅིའ༌ཟེར༌ན༌ གཙོ༌བོ༌ ཡེ༌ཤུ༌ ལོགས༌ཏེ༌ ཕེབ༌ཤེས༌སི༌ ཏུས༌པོ༌ ཉེ༌མོའ༌ ལེབས༌ཏེ༌ ཨིན༌ནོག༌།"]], [["སྤུན༌གུན༌ ཅིག༌ དང༌ ཅིག༌གི༌ གྱབ༌གལ༌ལ༌ ཟེར༌རྒྱུ༌ མ༌ཏང༌ཤིག༌། གལ༌ཏེས༌ ཏང༌ན༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཁྱོ༌ཞ༌གུན༌ལ༌ ཁྲིམས༌ཅད༌ སལ༌ལ༌ ཛད༌ཨིན༌། ལྟོས༌ཤིག༌གའང༌ ཁྲིམས༌ཅད༌ཁན༌བོ༌ སྒོའེ༌ དུན༌ལ༌ ཞངས༌ཏེ༌ དུག༌།"]], [["སྤུན༌གུན༌ རྡུག༌ངལ༌ལི༌ ནང༌ངའང༌ ཟོད༌པ༌ ཉམ༌པོ༌ གཙོ༌བོ༌ དཀོན༌མཆོག༌གི༌ ཝང༌ངི༌ ནང༌ང༌ སྤེ༌ར༌ སལ༌ཁན༌ནི༌ ལུང༌སྟོན༌པ༌གུན༌ སྤེ༌ཞིག༌གི༌ ཚུལ༌ལ༌ ལྟོས༌ཤིག༌།"]], [["ཁྱོ༌ཞ༌གུན༌ལ༌ གྱུས༌ ཨིན༌ནོག༌, དཀོན༌མཆོག༌གི༌ ཟོད༌པ༌ ཉམ༌པོ༌ རྡུག༌ངལ༌ ཁུར༌ཁན༌གུན༌ལ༌ ཅིན༌ལབས༌ སལ༌ལ༌ ཛད༌ཏེ༌ ཨིན༌ནོག༌། སྤེར༌ན༌ སྙིང༌རུས༌ཅན༌ནི༌ མི༌ ཡོབ༌བ༌, གཙོ༌བོ༌ དཀོན༌མཆོག༌གི༌ སྟིང༌ཇུག༌པོའེ༌ཀ༌ སྔུན༌ནི༌ སང༌ མ༌མང༌པོ༌ སལ༌ལ༌ ཛདས༌ཁན༌བོའེ༌ སྐོར༌ལ༌ ཁྱོ༌ཞ༌གུན༌ནི༌ ཚོར༌ཏེ༌ ཨིན༌ནོག༌། གཙོ༌བོ༌ ནི༌ ཐུག༌རྗེ༌ དང༌ སྙིང༌རྗེ༌ གངས༌ཏེ༌ ཨིན༌ནོག༌།"]], [["ཨིན༌ནའང༌ ངའེ༌ སྤུན༌གུན༌, ཚང༌མའེ༌སང༌ ཁག༌ཅན༌བོ༌, ནམ༌ཁའ༌ ཡ༌ ཇིག༌རྟེན༌ ཡ༌ ཞན༌ ཅི༌ཞིག༌གིའང༌ ནའ༌ མ༌ནེ༌ མ༌ཁུར༌ཤིག༌། ཏེ༌བོའེ༌ ཚབས༌ལ༌ ཁྱོ༌ཞ༌གུན༌ནི༌ ཨིན༌ན༌ ཨིན༌, ཡ༌ མན༌ན༌ མན༌ ཟེར༌ཤིག༌, ཏེ༌ མ༌ནེ༌ ཁྱོ༌ཞ༌གུན༌ལ༌ ཁྲིམས༌ཅད༌ ཕོག༌ཨིན༌།"]], [["ཅི༌ ཁྱོ༌ཞའེ༌ ཕྲོ༌ནེ༌ སུ༌ཞིག༌ རྡུག༌པོའེ༌ ནང༌ང༌ ཡོད༌ད༌? ཏེ༌ནེ༌ དཀོན༌མཆོག༌ག༌ མོས༌ལམ༌ ཞུ༌ཤིག༌། ཅི༌ ཁྱོ༌ཞ༌གུན༌ ཐད༌པོ༌ ཨིན༌ན༌? ཏེ༌ནེ༌ དཀོན༌མཆོག༌ག༌ སྟོད༌པའེ༌ ལུ༌ ཕུལ༌ཤིག༌།"]], [["ཅི༌ ཁྱོ༌ཞའེ༌ ཕྲོ༌ནེ༌ སུ༌ཞིག༌ག༌ ཟུ༌མོ༌ ཡོད༌ད༌? ཏེ༌ནེ༌ ཁྱོ༌རང༌ངི༌ ཆོས༌ཚོགས༌སི༌ འུ༌སྐྱོང༌གུན༌ལ༌ བོད༌, ཡང༌ ཁོང༌གུན༌ལ༌ ཁྱོ༌རང༌ང༌ གཙོ༌བོའེ༌ ཚན༌ ཝང༌ཅན༌ནི༌ ནང༌ང༌ མར༌ ལུགས༌ཏེ༌ མོས༌ལམ༌ ཞུ༌ཅུག༌ཤིག༌།"]], [["ཏེ༌ཙོགས༌སི༌ མོས༌ལམ༌ ཏད༌པ༌ ཉམ༌པོ༌ ཕུལ༌ཁན༌བོའེ༌ ནད༌པོ༌ གྱལ༌ཏེ༌ གཙོ༌བོའེ༌ ཁྱོ༌རང༌ ཕན༌ཅུག༌ག༌ ཛད༌ཨིན༌། གལ༌ཏེས༌ ཁྱོ༌རང༌ངི༌ སྡིག༌པ༌ ཅོས༌ཏེ༌ ཡོད༌ནའང༌ ཁྱོ༌རང༌ང༌ ཤགས༌པ༌ སལ༌ལ༌ ཛད༌ཨིན༌།"]], [["ཁྱོ༌ཞ༌གུན༌ གྱལ༌ཅེས༌སི༌ ཕིའ༌ ཁྱོ༌ཞའེ༌ སྡིག༌པ༌གུན༌ ཤད༌ཏེ༌ ཅིག༌ དང༌ ཅིག༌གི༌ ཕིའ༌ མོས༌ལམ༌ ཞུ༌ཤིག༌། མི༌ དྲང༌པོའེ༌ མོས༌ལམ༌ ཕུལ༌ཁན༌བོའ༌ མ༌སྲན༌ཏྲེ༌ ཁྱུད༌ ཡོད༌ཏེ༌ བྲས༌བུ༌ ཧ༌ལས༌ཤེས༌ སྨིན༌ན༌ནོག༌།"]], [["ལུང༌སྟོན༌པ༌ ཨེ༌ལི༌ཡཱ༌ ཨིད༌ཏུ༌ ཅོ༌ཤིག༌, ཁོང༌ ནི༌ ང༌དང༌ ཙོགས༌ལ༌ མི༌ཞིག༌ ཞུགས༌ཏེ༌ ཨིན༌པིན༌། ནམ༌ ཁོང༌ངི༌ སྙིང༌ནེ༌ དཀོན༌མཆོག༌ག༌ ཨིས༌ར༌ཨེལ༌ལི༌ ནང༌ང༌ ཆར༌པ༌ མི༌བབས༌ཤེས༌ལ༌ མོས༌ལམ༌ ཕུལ༌པ༌, ལོ༌ སུམ༌ ནང༌ ཕེད༌ ཆར༌པ༌ མ༌བབས༌།"]], [["ཏེ༌ནེ༌ ཡང༌སྐྱར༌ ཁོང༌ངི༌ ཆར༌པ༌ ཕབ༌ཅེས༌ལ༌ མོས༌ལམ༌ ཕུལ༌ལ༌ཅིག༌, ཆར༌པ༌ བབས༌ཏེ༌ སའེ༌ཀ༌ སྟོན༌ཐོགས༌ སྨིན༌།"]], [["5:19 ནེ༌ 20"], ["ངའེ༌ སྤུན༌གུན༌, གལ༌ཏེས༌ ཁྱོ༌ཞ༌གུན༌ནི༌ ཕྲོ༌ནེ༌ སུ༌ཞིག༌ དཀོན༌མཆོག༌གི༌ དེན༌བའེ༌ ལམ༌མི༌ ཀ༌ནེ༌ ནུར༌ཏེ༌ སོང༌ཏེ༌, ཞན༌མ༌ཞིག༌གི༌ ཁོ༌ ཏད༌པའེ༌ ནང༌ང༌ ལོགས༌ཏེ༌ ཁྱོངས༌ཏེ༌ ཡོད༌ན༌,"]], [["ལོགས༌ཏེ༌ ཁྱོང༌ཁན༌བོའེ༌ ཏེ༌ སྡིག༌ཅན༌བོ༌ ཉལ༌ཝའེ༌ ནང༌ནེ༌ ཐར༌ཅུགས༌ཏེ༌ སྡིག༌པ༌ མང༌པོ༌ཞིག༌གི༌ ཀ༌ནེ༌ ཤགས༌པ༌ ཐོབ༌ཅུགས༌ཁན༌བོ༌ ཁྱོ༌ཞ༌གུན༌ལ༌ ཏན༌ཏན༌ གྱུས༌ ཡོང༌གོས༌༎"]]]], "I Peter": [[[["1:1 ནེ༌ 2"], ["གཙོ༌བོ༌ ཡེ༌ཤུ༌ མ༌ཤི༌ཀའེ༌ སྐུ༌ཚབས༌ ང༌ པི༌ཏྲར༌རི༌ ཁྱོ༌ཞའ༌ དཀོན༌མཆོག༌གི༌ ལྡམ༌མ༌ ཛད༌ཁན༌ པོན༌ཏུས༌, གཱ༌ལ༌ཏི༌ཡཱ༌, ཀ༌པ༌དོ༌ཀི༌ཡཱ༌, ཨ༌སི༌ཨཱ༌ དང༌ བི༌ཏི༌ནི༌ཡཱ༌ ཡུལ༌གུན༌ནི༌ ནང༌ང༌ ཁྱེབས༌ཏེ༌ ཡོད༌ཁན༌གུན༌ནི༌ ཕིའ༌ བྲིའད༌།"]], [["ཇིག༌རྟེན༌ ཛད༌དི༌ སང༌ སྔུན༌ལ༌, དཀོན༌མཆོག༌ ཡབ༌བི༌ ཁྱོ༌ཞ༌གུན༌ ཤེས༌ཏེ༌ ལྡམ༌མ༌ ཛད༌ཏེ༌, དམ༌པའེ༌ ཐུག༌ཉིད༌ གྱུད༌ཏེ༌ དམ༌པ༌ ཅོའ༌ ཛདས༌། ཏེ༌བོའེ༌ ཞས༌ཏེ༌ ཁྱོ༌ཞ༌གུན༌ནི༌ ཡེ༌ཤུའི༌ ཁའ༌ཉནས༌, ཡང༌ མ༌ཤི༌ཀའེ༌ སྐུ༌ཁྲག༌ཕོའ༌ ཛད༌ཅེས༌པོའེ༌ ཁྱོ༌ཞ༌གུན༌ རྩང༌མ༌ ཅོའ༌ ཛདས༌།"], ["ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ མང༌མི༌ སང༌ མང༌ང༌ ཐོབ༌ཤིག༌།"]], [["1:3 ནེ༌ 12"], ["ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ཡབ༌ དང༌ དཀོན༌མཆོག༌ག༌ སྟོད༌པ༌ ཕུལ༌ཤིག༌། ང༌དང༌གུན༌ལ༌ ཁོང༌ངི༌ སྙིང༌རྗེ༌ ཆེན༌མོ༌ ཛད༌ཏེ༌, མི༌ཚེ༌ སོ༌མ༌ཞིག༌ སལ༌ལ༌ ཛདས༌, ཅིའ༌ཟེར༌ན༌ དཀོན༌མཆོག༌གི༌ ཡེ༌ཤུ༌ མ༌ཤི༌ཀ༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ལང༌ང༌ ཛདས༌། ཏ༌ ང༌དང༌གུན༌ནིའང༌ རེ༌ཝ༌ ཆེན༌མོ༌ ཉམ༌པོ༌ མི༌ཚེ༌ ཕུད༌ད༌ནོག༌།"]], [["ཏེ༌བོ༌ ནི༌ ནོར༌སྐལ༌ མ༌ནེ༌ མི༌རུལ༌ཁན༌, མ༌ནེ༌ ཚི༌ཏུ༌ མི༌ཆའ༌ཁན༌ དང༌ ལྡངས༌ མ༌ནེ༌ མི༌ཡོལ༌ཁན༌ ཀ༌བོ༌ ང༌དང༌གུན༌ནི༌ ཕིའ༌ ནམ༌ཁའེ༌ ནང༌ང༌ བོར༌ར༌ ཛད༌ཏེ༌ ཡོད༌།"]], [["ཁྱོ༌ཞ༌གུན༌ནི༌ ཏད༌པ༌ གྱུད༌ཏེ༌ དཀོན༌མཆོག༌གི༌ སྟོབས༌པོའེ༌ ཁྱོ༌ཞ༌གུན༌ལ༌ ཏེ༌ ཐར༌པ༌ ཐོབ༌ཐོབ༌ ཚོག༌པ༌ སྲུང༌སྐྱོབ༌ ཛད༌དུག༌, ཀ༌བོ༌ སྟིང༌ཇུག༌གི༌ ཏུས༌ལ༌, སྔོན༌ ཅུག༌ག༌ ཛད༌ཅེས༌ལ༌ གྲལ༌གྲིག༌ ཡོད༌།"]], [["ཏེན༌ན༌བོའེ༌ཕིའ༌ གའ༌མོ༌ ཅོ༌ཤིག༌། ཞན༌ དག༌ས༌ ཏུས༌ ཉུ༌ངུན༌ཞིག༌, ཁྱོ༌ཞ༌གུན༌ལ༌ ཚོད༌ལྟ༌ སོ༌སོའེ༌ ནང༌ང༌ རྡུག༌ངལ༌ ཐོང༌ནའང༌, ཡོང༌ཅེས༌ཅན༌ནི༌ ཏུས༌སི༌ ནང༌ང༌ ཧ༌ལས༌ཤེས༌སི༌ ཐད༌པོ༌ ང༌ཏི༌ ཕིའ༌ སྲུངས༌ཏེ༌ ཡོད༌།"]], [["ཏེ༌ ཚོད༌ལྟ༌གུན༌ནི༌ ཁྱོ༌ཞའེ༌ ཏད༌པ༌ དེན༌བ༌ ཨིན༌ཁན༌བོ༌ ལྟན༌ན༌ནོག༌, ཀ༌ཟུག༌གི༌ སེར༌ལ༌ སྟག༌ཅད༌ མེ༌ གྱུད༌ཏེ༌ ཅོས༌ཏེ༌ ལག༌མོ༌ ཅོའ༌ནོག༌, ཨིན༌ནའང༌ ཁྱོ༌ཞའེ༌ ཏད༌པ༌གུན༌ སེར༌རི༌ སང༌ མང༌ང༌ རིན༌ཅན༌ ཨིན༌ནོག༌། གལ༌ཏེས༌ ཁྱོ༌ཞ༌གུན༌ནི༌ ཏད༌པ༌བོ༌, ཚོད༌ལྟ༌གུན༌ནི༌ ནང༌ང༌ སྟན༌པོ༌ ལུས༌ན༌, གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ སྐྱོད༌ ཟ༌ནེ༌, ཁྱོ༌ཞ༌གུན༌ལ༌ སྟོད༌པ༌, སྤལ༌ དང༌ རྩི༌ཝ༌ ཐོབ༌ཨིན༌།"]], [["ཁྱོ༌ཞ༌གུན༌ནི༌ ཡེ༌ཤུ༌ མ༌ཇལ༌ནའང༌ ཁོང༌ང༌ ཅམས༌པ༌ ཅོའ༌ནོག༌, ཡང༌ དག༌ས༌ རང༌ངི༌ མིག༌ནེ༌ མ༌ཐོང༌ནའང༌, ཁོང༌ང༌ ཏད༌པ༌ ཅོས༌ཏེ༌ ཧ༌ལས༌ཤེས༌ དང༌ ཤད༌ མི༌ཉན༌ཅེས༌སི༌ ཐད༌པོ༌ ཅོའ༌ནོག༌།"]], [["ཡེ༌ཤུ༌ མ༌ཤི༌ཀའེ༌ཀ༌ ཏད༌པ༌ ཅོ༌ཅེས༌སི༌ སོལ༌རས༌པོ༌ ནི༌, ཁྱོ༌ཞ༌གུན༌ལ༌ ཐར༌པ༌ ཐོབ༌ཅེས༌པོ༌ ཨིན༌།"]], [["ཁྱོ༌ཞ༌གུན༌ནི༌ཀ༌ སྔོན༌ཅུག༌ཅེས༌སི༌ ཐུག༌རྗེའེ༌ ཐར༌པའེ༌ སྐོར༌ལ༌ ལུང༌སྟན༌ ཛད༌ཁན༌ནི༌ ལུང༌སྟོན༌པ༌གུན༌ནི༌, གྱལ༌ལ༌ ཅོས༌ཏེ༌ རྩར༌ཅོད༌ ཅོའ༌ ཛདས༌།"]], [["ཏེ༌གུན༌ལ༌ མ༌ཤི༌ཀའ༌ རྡུག༌ངལ༌ བྱུངས༌ཏེ༌ སྤལ༌ ཐོབ༌ཅེས༌སི༌ ཏུས༌ དང༌ ནས༌ལུགས༌ གུན༌ནི༌ སྐོར༌ལ༌ ཧ༌གོ༌ཅེས༌སི༌ དོད༌པ༌ ཡོད༌པིན༌, ཀ༌བོ༌ ཁོང༌གུན༌ནི༌ ནང༌ང༌ ཡོད༌ཁན༌ནི༌ མ༌ཤི༌ཀའེ༌ ཐུག༌ཉིད༌དི༌ ཁོང༌གུན༌ལ༌, ཏེ༌གུན༌ བྱུང༌ངི༌ སང༌ སྔུན༌ལ༌ སྔོན༌ ཅུག༌ག༌ ཛད༌ཏེ༌ ཨིན༌པིན༌།"]], [["ཏེ༌ ལུང༌སྟོན༌པ༌གུན༌ནི༌ ཞབ༌སྟོག༌པོ༌, ཁོང༌རང༌གུན༌ནི༌ ཕིའ༌ མན༌པ༌, ཁྱོ༌ཞ༌གུན༌ནི༌ ཕིའ༌ ཨིན༌ཁན༌བོ༌ ཁོང༌གུན༌ལ༌ སྔོན༌ ཅུག༌ག༌ ཛད༌ཏེ༌ ཨིན༌པིན༌། ཏ༌ ཁྱོ༌ཞ༌གུན༌ལ༌ གའ༌མོའེ༌ ནས༌ཚུལ༌ ཤད༌ཁན༌གུན༌ནི༌, ནམ༌ཁའ༌ནེ༌ བབས༌ཁན༌ནི༌ དམ༌པའེ༌ ཐུག༌ཉིད༌དི༌ རོགས༌ ཉམ༌པོ༌ ཤད༌ད༌ནོག༌, ཡང༌ ཕོ༌ཉ༌གུན༌ལའང༌, འི༌གུན༌ནི༌ སྐོར༌ལ༌ ཧ༌གོ༌ཅེས༌སི༌ དོད༌པ༌ ཆེན༌མོ༌ ཡོད༌པིན༌།"]], [["1:13 ནེ༌ 2:3"], ["ཏེན༌ན༌བོའེ༌ཕིའ༌ ཇིག༌རྟེན༌ནི༌ ནང༌ང༌ ཡོད༌ཁན༌གུན༌ནི༌ ཆོགས༌ལ༌ སམ༌བ༌ མ༌ཏང༌ང༌, རང༌སེམས༌ ཅུན༌ཏེ༌ ཡེ༌ཤུ༌ མ༌ཤི༌ཀ༌ སྔོན༌ནི༌ ཏུས༌ལ༌ ཐོབ༌ཅེས༌ཅན༌ནི༌ ཐུག༌རྗེ༌ ཐར༌པ༌བོའེ༌ཀ༌ སྟན༌པོ༌ རེ༌ཝ༌ བོར༌ཤིག༌།"]], [["ཁྱོ༌ཞའེ༌ ནང༌ང༌ དཀོན༌མཆོག༌ མ༌ཤེས༌སི༌ སང༌ སྔུན༌ལ༌ ཡོད༌ཁན༌ནི༌ དོད༌པ༌ ངན༌པ༌གུན༌ནི༌ གྱབ༌ནེ༌ མ༌གྲུལ༌ལ༌, དཀོན༌མཆོག༌གི༌ ཁའ༌ ཉན༌ཁན༌ནི༌ ཕྲུ༌གུ༌གུན༌ ཙོགས༌ གྱུར༌ཤིག༌།"]], [["མ༌ཚད༌ ཁྱོ༌ཞ༌གུན༌ བོད༌ད༌ ཛད༌ཁན༌ དཀོན༌མཆོག༌ ཁོང༌རང༌ དམ༌པ༌ ཨིན༌ཁན༌ ཙོགས༌ལ༌ ཅི༌ས༌ཐོག༌ནེ༌ ཁྱོ༌ཞ༌རང༌ངི༌ མི༌ཚེ༌ དམ༌པ༌ཞིག༌ པུད༌ཤིག༌།"]], [["ཅིའ༌ཟེར༌ན༌ དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌, \"ང༌ དམ༌པ༌ ཨིན༌པ༌ ཁྱོ༌ཞ༌གུན༌ནའང༌ དམ༌པ༌ གྱུར༌གོས༌\""], ["མོལ༌ཏེ༌ དུག༌།"]], [["ཡང༌ འི༌གུན༌ ཨིད༌ཏུ༌ བོར༌ཤིག༌, ཁྱོ༌ཞ༌གུན༌ནི༌ མོས༌ལམ༌ ཕུལ༌ཁན༌, ནམ༌ཁའེ༌ ཡབ༌བི༌ ཆོགས༌རིས༌ ཛད༌ད༌ མ༌ནོག༌། ཁྱོ༌ཞ༌གུན༌ནི༌ ཅོ༌ཁན༌ ནང༌ཞིན༌ལ༌ ཁོང༌ངི༌ ཁྲིམས༌ཅད༌ ཡ༌ སོལ༌རས༌ སལ༌ཅེས༌ ཨིན༌ པ༌སང༌, ཇིག༌རྟེན༌ནི༌ཀ༌ མི༌ཚེ༌བོ༌ བེས༌པ༌ཞིག༌ ཙོགས༌ལ༌ དཀོན༌མཆོག༌ག༌ རྩི༌ཝ༌ དང༌ ཁོང༌ངི༌ ཇིགས༌སི༌ ནང༌ང༌ ཕུད༌ཤིག༌།"]], [["ཁྱོ༌ཞ༌གུན༌ལ༌ གྱུས༌ཨིན༌ནོག༌, ཁྱོ༌ཞ༌གུན༌ ཁྱོ༌ཞའེ༌ ཕ༌མེས༌པོ༌གུན༌ནེ༌ ཐོབ༌ཁན༌ནི༌ ཕན༌མི༌ཐོགས༌སི༌ མི༌ཚེ༌ནེ༌ ཐར༌ཏེ༌ ཨིན༌, ཨིན༌ནའང༌ ཏེ༌བོ༌ མེད༌ཁན༌ ཆ༌ཉན༌ཅེས༌སི༌ སེར༌ ཡ༌ མུལ༌ གུན༌ གྱུད༌ཏེ༌ མན༌པ༌, སྡིག༌པ༌ ཡ༌ སྐྱོན༌མེད༌ཁན༌ནི༌ ལུ༌གུ༌, མ༌ཤི༌ཀའེ༌ སྐུ༌ཁྲག༌ རིན༌ཅན༌ ཤལ༌ཏེ༌, ཉོའ༌ཛད༌ཏེ༌ ཨིན༌ནོག༌།"]], [["ཁྱོ༌ཞ༌གུན༌ལ༌ གྱུས༌ཨིན༌ནོག༌, ཁྱོ༌ཞ༌གུན༌ ཁྱོ༌ཞའེ༌ ཕ༌མེས༌པོ༌གུན༌ནེ༌ ཐོབ༌ཁན༌ནི༌ ཕན༌མི༌ཐོགས༌སི༌ མི༌ཚེ༌ནེ༌ ཐར༌ཏེ༌ ཨིན༌, ཨིན༌ནའང༌ ཏེ༌བོ༌ མེད༌ཁན༌ ཆ༌ཉན༌ཅེས༌སི༌ སེར༌ ཡ༌ མུལ༌ གུན༌ གྱུད༌ཏེ༌ མན༌པ༌, སྡིག༌པ༌ ཡ༌ སྐྱོན༌མེད༌ཁན༌ནི༌ ལུ༌གུ༌, མ༌ཤི༌ཀའེ༌ སྐུ༌ཁྲག༌ རིན༌ཅན༌ ཤལ༌ཏེ༌, ཉོའ༌ཛད༌ཏེ༌ ཨིན༌ནོག༌།"]], [["ཁོང༌ ཇིག༌རྟེན༌ མ༌ཆགས༌སི༌ སང༌ སྔུན༌ལ༌ དཀོན༌མཆོག༌གི༌ ལྡམ༌མ༌ ཛད༌ཏེ༌ ཨིན༌པིན༌། ཨིན༌ནའང༌ ཁྱོ༌ཞ༌གུན༌ནི༌ ཕན༌ཐོགས༌སི༌ ཕིའ༌ འི༌ སྟིང༌ཇུག༌གི༌ ཞག༌གུན༌ནི༌ ནང༌ང༌ ཁོང༌ སྔོན༌ ཅུག༌ག༌ ཛད༌ཏེ༌ ཨིན༌།"]], [["གཙོ༌བོ༌ ཡེ༌ཤུ༌ གྱུད༌ཏེ༌, ཁྱོ༌ཞ༌གུན༌ནི༌ དཀོན༌མཆོག༌གི༌ ནང༌ང༌ ཨིད༌ཤེས༌ ཅོའ༌ནོག༌། དཀོན༌མཆོག༌གི༌ ནང༌ང༌ ཁྱོ༌ཞ༌གུན༌ནི༌ ཏད༌པ༌ དང༌ རེ༌ཝ༌ བོར༌ར༌ནོག༌, ཅིའ༌ཟེར༌ན༌ ཁོང༌ངི༌ ཤི༌ཁན༌གུན༌ནི༌ ཕྲོ༌ནེ༌, ཡེ༌ཤུ༌ སོན༌ཏེའ༌ ལང༌ང༌ ཛད༌ཏེ༌ སྤལ༌ སལ༌ལ༌ ཛདས༌།"]], [["ཏ༌ ཁྱོ༌ཞ༌གུན༌ནི༌ དེན༌བ༌བོའ༌ ཁའ༌ཉན༌ཅེས༌པོའེ༌, ཁྱོ༌ཞའ༌ རྩང༌མ༌ གྱུར༌ཏེ༌ ཨིན༌ནོག༌། ཏེ༌བོའེ༌ཕིའ༌ མིང༌སྲིང༌ ཙོགས༌ལ༌ ཁྱོ༌ཞའ༌ ཅིག༌ དང༌ ཅིག༌གི༌ ནང༌ང༌ དེན༌བའེ༌ ཅམས༌པ༌ ཡོང༌གོས༌། ཏ༌ སྙིང༌ངི༌ ཐིལ༌ནེ༌ ཅིག༌ དང༌ ཅིག༌ག༌ ཅམས༌པ༌ ཅོ༌ཤིག༌།"]], [["ཁྱོ༌ཞ༌གུན༌ རུལ༌ཅེས༌ཅན༌ནི༌ ས༌འོན༌ནེ༌ མ༌སྐྱེའ༌, སོན༌པོ༌ དང༌ ཏུས༌གྱུན༌ ཞུགས༌ཁན༌ དཀོན༌མཆོག༌གི༌ བཀའ༌ གྱུད༌ཏེ༌ མ༌ནེ༌ མི༌རུལ༌ཅེས༌ཅན༌ནི༌ ས༌འོན༌ནེ༌ ཡང༌སྐྱར༌ སྐྱེས༌ཏེ༌ ཨིན༌།"]], [["དམ༌པའེ༌ སུང༌རབས༌སི༌ མོལ༌དུག༌,"], ["\"མི༌ཚང༌མ༌ ནི༌ རྩཱ༌ ཙོགས༌ ཨིན༌།"], ["ཁོང༌གུན༌ནི༌ སྤལ༌ ཚང༌མ༌ རྩཱའེ༌ མེན༌ཏོག༌ ཙོགས༌ ཨིན༌།"], ["རྩཱ༌ སྐམས༌ཏེ༌ མེན༌ཏོག༌ ཡོལ༌ལ༌ནོག༌།\""]], [["ཨིན༌ནའང༌ དཀོན༌མཆོག༌གི༌ བཀའ༌ ཏུས༌གྱུན༌ ལུས༌ཨིན༌།\""], ["ཏེ༌ བཀའ༌བོ༌ ནི༌, ཁྱོ༌ཞ༌གུན༌ལ༌ ཤད༌ཁན༌ནི༌ གའ༌མོའེ༌ ནས༌ཚུལ༌བོ༌ ཨིན༌ནོག༌།"]]], [[["ཏེན༌ན༌བོའེ༌ཕིའ༌ ཟུན༌ ཏང༌ཅེས༌, ཁ༌ཆོས༌ ཅོ༌ཅེས༌, ཚིག༌ཅེས༌, མིའི༌ སྕོད༌པའེ༌ སྐོར༌ལ༌ སྤེ༌ར༌ རྩོག༌པོ༌ ཟེར༌ཅེས༌སི༌ སྕོད༌པ༌ ངན༌པ༌ ཚང༌མ༌ ཕང༌གོས༌།"]], [["ཐར༌པའེ༌ ཅིན༌ལབས༌ གང༌པོ༌ ཐོབ༌ཅེས༌སི༌ ཕིའ༌ ཕྲུ༌གུ༌ ཆུ༌ངུན༌ སྐྱེས༌ཁན༌ ཙོགས༌ལ༌ ཐུག༌ཉིད༌དི༌ འོ༌མ༌ ལག༌མོ༌ ཐུང༌ཅེས༌ལ༌ སྲན༌ཏྲེ༌ དོད༌པ༌ ཅོ༌ཤིག༌།"]], [["ཏ༌ གཙོ༌བོ༌ ཟང༌པོ༌ ཨིན༌ཁན༌ནི༌ བྲོད༌པོ༌ ཁྱོ༌ཞའེ༌ ཉངས༌ཏེ༌ ཨིན༌ནོག༌།"]], [["2:4 ནེ༌ 12"], ["སོན༌པོ༌ ཀྲུ༌རྡོ༌ ཞུགས༌ཁན༌ གཙོ༌བོའེ༌ཀ༌ ཁྱོ༌ཞ༌གུན༌ ཡོང༌ཤིག༌, ཀ༌བོ༌ མི༌གུན༌ནི༌ ཕང༌ནའང༌ དཀོན༌མཆོག༌གི༌ ལྡམ༌མ༌ ཛད༌ཏེ༌ ཁོང༌ངི༌ ཕིའ༌ རིན༌ཅན༌ ཨིན༌།"]], [["ཁྱོ༌ཞའ༌ རྡོའ༌ སོན༌པོ༌ དཀོན༌མཆོག༌གི༌ ཐུག༌ཉིད༌དི༌ ཆོད༌ཁང༌ རྩིག༌ཅེས༌ལ༌ ཀོལ༌ལ༌ ཛད༌ཁན༌གུན༌ ཨིན༌ནོག༌, ཡང༌ ཁྱོ༌ཞའ༌ ཁོང༌ངི༌ བླ༌མ༌ དམ༌པ༌, ཀ༌གུན༌ནི༌ ཡེ༌ཤུ༌ མ༌ཤི༌ཀ༌ གྱུད༌ཏེ༌ དཀོན༌མཆོག༌གི༌ སྐུན༌དུན༌ལ༌ འོས༌པ༌ ཨིན༌ཁན༌ནི༌ སེམས༌ཉིད༌དི༌ ཆོད༌པ༌ ཕུལ༌ལ༌ནོག༌།"]], [["དམ༌པའེ༌ སུང༌རབས༌སི༌ ནང༌ང༌ དཀོན༌མཆོག༌གི༌ མོལ༌ལ༌ ཛད༌ཏེ༌ དུག༌།"], ["\"ལྟོས༌ཤིག༌ ཡེ༌རུ༌ཤ༌ལེམ༌མི༌"], ["གྱལ༌སའེ༌ ནང༌ང༌"], ["ངའེ༌ ལྡམས༌ཁན༌ནི༌ ཀྲུ༌རྡོ༌ རིན༌ཅན༌ཞིག༌ བོར༌རད༌།"], ["སུ༌ཞིག༌གི༌ ཁོང༌ངི༌ཀ༌ ཏད༌པ༌ ཅོ༌ཨིན༌"], ["ཏེ༌ མི༌བོ༌ མ༌ནེ༌ ཁྲེལ༌བ༌ མི༌ཆ༌།\""]], [["ཏ༌ ཁྱོ༌ཞའ༌ ཏད༌པ༌ ཅོ༌ཁན༌གུན༌ནི༌ ཕིའ༌ ཏེ༌ རྡོའ༌བོ༌, མ༌ རིན༌ཅན༌ཞིག༌ ཨིན༌། ཨིན༌ནའང༌ ཏད༌པ༌ མ༌ཅོ༌ཁན༌གུན༌ནི༌ ཕིའ༌,"], ["\"ཀ༌ རྡོའ༌བོ༌ རྩིགས༌པོན༌གུན༌ནི༌ རིན༌མེད༌ སམས༌ཏེ༌ ཕངས༌ཏངས༌,"], ["ཏེ༌ རྡོའ༌བོ༌ ཀྲུ༌རྡོ༌ རིན༌ཅན༌བོ༌ གྱུར༌།\""]], [["ཡང༌"], ["\"ཁོང༌ ནི༌ མི༌གུན༌ སྒག༌གྱབས༌ ཅུག༌ཁན༌ནི༌ རྡོའ༌ དང༌"], ["ཏེ༌གུན༌ གྱེལ༌ཅུག༌ཁན༌ནི༌ ཕོ༌ལོངས༌ ཙོགས༌ ཨིན༌ནོག༌།\""], ["ཏེ༌གུན༌ནི༌ དཀོན༌མཆོག༌གི༌ བཀའ༌ ཁའ༌ མི༌ཉན༌ཅེས༌པོའེ༌, སྒག༌གྱབ༌བ༌ནོག༌, ཏེན༌ན༌བོ༌, ཁོང༌གུན༌ནི༌ ཕིའ༌ དཀོན༌མཆོག༌གི༌ ཐུག༌གོངས༌ ཨིན༌པིན༌།"]], [["ཨིན༌ནའང༌ ཁྱོ༌ཞ༌གུན༌ ནི༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མི༌གུན༌, གྱལ༌རིགས༌སི༌ བླ༌མ༌, གྱལ༌ཁབ༌ དམ༌པ༌ དང༌ དཀོན༌མཆོག༌ ཁོང༌རང༌ངི༌ མི༌གུན༌ ཨིན༌ནོག༌, ཏེན༌ན༌བོའེ༌ ཞས༌ཏེ༌ ཁྱོ༌ཞ༌གུན༌ལ༌ མུན༌གྲིག༌ནེ༌ ཁོང༌ངི༌ ཧ༌ལས༌ཤེས༌སི༌ འོད༌དི༌ ནང༌ང༌ བོད༌ད༌ ཛད༌ཁན༌ནི༌ དཀོན༌མཆོག༌གི༌ ཆག༌ལས༌ ཟང༌པོ༌གུན༌ལ༌ ཁྱོ༌ཞའེ༌ སྟོད༌པ༌ ཕུལ༌ ཉན༌ཨིན༌།"]], [["སྔུན༌ལ༌ ཁྱོ༌ཞའ༌ དཀོན༌མཆོག༌གི༌ མི༌ མན༌པིན༌,"], ["ཏ༌ དཀོན༌མཆོག༌གི༌ མི༌གུན༌ གྱུར༌ཏེ༌ ཨིན༌ནོག༌།"], ["སྔུན༌ལ༌ ཁྱོ༌ཞ༌གུན༌ལ༌ སྙིང༌རྗེ༌ མ༌ཐོབ༌བ༌ ཨིན༌པིན༌,"], ["ཏ༌ སྙིང༌རྗེ༌ ཐོབ༌ཏེ༌ ཨིན༌ནོག༌།"]], [["ཅེས༌པའེ༌ སྤུན༌གུན༌, ཁྱོ༌ཞ༌རང༌གུན༌ སེམས༌ཉིད༌དི༌ གྱབ༌གལ༌ལ༌ ནོལ༌ཨིན༌ དུག༌ཁན༌ནི༌ སྡིག༌པའེ༌ དོད༌པ༌གུན༌ནེ༌ ཐག༌རིང༌ང༌ བོར༌ཏེ༌ འི༌ ཇིག༌རྟེན༌ནི༌ ནང༌ང༌ གྲོན༌པོ༌ དང༌ བེས༌པ༌ གུན༌ ཙོགས༌ལ༌ མི༌ཚེ༌ ཕུད༌ཅེས༌ལ༌ སྤོས༌པ༌ ཏང༌ངད༌།"]], [["ཏད༌པ༌ མེད༌ཁན༌ནི༌ ཁྱིམ༌ཚེས༌པ༌གུན༌ནི༌ ཕྲོའ༌, ཁྱོ༌ཞ༌གུན༌ནི༌ མི༌ཚེ༌ ཟང༌པོ༌ཞིག༌ ཕུད༌ཤིག༌, ཞན༌ ཁོང༌གུན༌ནི༌ ཁྱོ༌ཞ༌གུན༌ལ༌ ངན༌པ༌ ཅོས༌ཏེ༌ ཨིན༌ནོག༌ ཟེར༌ཏེ༌ ཉད༌གལ༌ ཏང༌ནའང༌, ཁོང༌གུན༌ནི༌ ཁྱོ༌ཞ༌གུན༌ནི༌ ལས༌ ཟང༌པོ༌གུན༌ ཐོང༌ཅེས༌པོའེ༌, དཀོན༌མཆོག༌ག༌ སྟོད༌པ༌ ཕུལ༌ཨིན༌, ནམ༌ ཁོང༌ ཇིག༌རྟེན༌ནི༌ཀ༌ ཁྲིམས༌ཅད༌ ཛད༌ད༌ལ༌ སྐྱོད༌ཨིན༌།"]], [["2:13 ནེ༌ 25"], ["དཀོན༌མཆོག༌གི༌ རྩི༌ཝའེ༌ ཕིའ༌ ཁྱོ༌ཞ༌གུན༌ འི༌ ཇིག༌རྟེན༌ནི༌ཀ༌ ཝང༌ ཡོད༌ཁན༌གུན༌ནི༌ ཡོག༌ག༌ དུག༌ཤིག༌: ཚང༌མའེ༌སང༌ ཝང༌ ཆེ༌ཤོག༌ ཡོད༌ཁན༌ གྱལ༌པོ༌,"]], [["ཡ༌ གྱལ༌པོའེ༌ ཀའ༌ལོན༌, ཀ༌གུན༌ མི༌འོས༌པ༌ ཅོ༌ཁན༌གུན༌ལ༌ ཆད༌པ༌ ཅད༌ཅེས༌ དང༌, འོས༌པ༌ ཅོ༌ཁན༌གུན༌ལ༌ སྟོད༌པ༌ ཏང༌ཅེས༌སི༌ ཕིའ༌ ཁྱོ༌ཞའ༌ ཡོད༌ས༌ ཀལ༌ཏེ༌ ཨིན༌།"]], [["དཀོན༌མཆོག༌གི༌ ཐུག༌གོངས༌པོ༌ ཁྱོ༌ཞ༌གུན༌ནི༌ ལས༌ ཟང༌པོ༌ ཅོས༌ཏེ༌, སམ༌བ༌ མེད༌ཁན༌གུན༌ནི༌ ཏོན༌ཏག༌ མེད༌ཁན༌ནི༌ སྤེ༌ར༌གུན༌ སྒག༌ཅེས༌པོ༌ ཨིན༌ནོག༌།"]], [["ཁྱོ༌ཞའེ༌ རང༌ཝང༌ཅན༌ནི༌ མི༌གུན༌ ཙོགས༌ལ༌ མི༌ཚེ༌ ཕུད༌ཤིག༌, ཨིན༌ནའང༌ དཀོན༌མཆོག༌གི༌ ཞབ༌སྟོག༌པ༌ ཨིན༌ པ༌སང༌, ཁྱོ༌ཞ༌གུན༌ནི༌ རང༌ཝང༌བོ༌ ངན༌པ༌ ཅོ༌ཅེས༌སི༌ ནང༌ང༌ མ༌ཀོལ༌ཤིག༌།"]], [["ཚང༌མ༌ལ༌ ཀུས༌པ༌, སྤུན༌གུན༌ལ༌ ཡ༌ཤ༌, དཀོན༌མཆོག༌ག༌ ཇིགས༌ཤེས༌ དང༌ གྱལ༌པོའ༌ རྩི༌ཝ༌ ཅོ༌ཤིག༌།"]], [["དཀོན༌མཆོག༌གི༌ ཇིགས༌ དང༌ རྩི༌ཝའེ༌ ནང༌ང༌ ཁྱོ༌ཞའ༌ ཚེ༌ཡོག༌གུན༌ནི༌ སྤོན༌བོ༌ ཟང༌པོ༌ དང༌ བོལ༌མོ༌ ཡོད༌ཁན༌ ཅིག༌པོ༌ མན༌པ༌ ངན༌པ༌ སྤོན༌པོ༌གུན༌ནི༌ ཝང༌ངི༌ ཡོག༌གའང༌ དུག༌ཤིག༌།"]], [["གལ༌ཏེས༌ འོས༌པ༌ མན༌ཁན༌ནི༌ ནགས༌ དང༌ བར༌དོ༌ གུན༌ ཟོད༌པ༌ ཉམ༌པོ༌ ཁུར༌ཨིན༌ ཁྱོ༌ཞ༌གུན༌ནི༌ འོས༌པའེ༌ ལས༌པོ༌ ཅོའད༌ན༌, དཀོན༌མཆོག༌ ཐུགས༌ཐད༌ད༌ ཛད༌ད༌ནོག༌།"]], [["ཨིན༌ནའང༌ གལ༌ཏེས༌ ཁྱོ༌ཞའེ༌ ངན༌པ༌ ཅོས༌ཏེ༌ ཁྱོ༌ཞའ༌ རྡུངས༌ཁན༌བོ༌ ཟོད༌པ༌ ཉམ༌པོ༌ ཁུར༌ན༌, ཏེ༌ནེ༌ ཁྱོ༌ཞའ༌ སྟོད༌པ༌ ཅིའ༌ ཐོབ༌ཨིན༌? ཏ༌ ཟང༌པོ༌ ཅོས༌ཏེ༌ ནགས༌ ཁུར༌ཏེ༌ ཟོད༌པ༌ བོར༌རད༌ན༌, ཏེ༌བོའ༌ དཀོན༌མཆོག༌གི༌ སྟོད༌པ༌ སལ༌ལ༌ ཛད༌ཨིན༌།"]], [["ཁྱོ༌ཞ༌གུན༌ ཏེན༌ན༌ ཙོགས༌སི༌ མི༌ཚེ༌ ཕུད༌ཅེས༌ལ༌ དཀོན༌མཆོག༌གི༌ བོད༌ད༌ ཛད༌ཏེ༌ ཨིན༌ནོག༌, ཅིའ༌ཞུ༌ན༌ ཁྱོ༌ཞ༌གུན༌ནི༌ ཕིའ༌ མ༌ཤི༌ཀའེ༌ རྡུག༌ངལ༌ ནམས༌། ཁོང༌, ཁྱོ༌ཞ༌གུན༌ནི༌ ཕིའ༌ སྤེ༌ཞིག༌ ཨིན༌, ཀ༌བོའེ༌ཀ༌ ཁྱོ༌ཞའ༌ གྲུལ༌གོ༌ཤེས༌ ཨིན༌ནོག༌།"]], [["\"ཁོང༌ངི༌ ཅའང༌ སྡིག༌པ༌ མ༌ཛདས༌,"], ["ཡང༌ ཁོང༌ངི༌ སུ༌ཞིག༌གའང༌ གོབ༌སྐོར༌ར༌ མ༌ཛདས༌།\""]], [["ཁོང༌ང༌ ངན༌པ༌ ཟེར༌ཁན༌གུན༌ནི༌ ལན༌ལ༌,"], ["ཁོང༌ངི༌ ཏེན༌ན༌ ཙོགས༌ ཅོའ༌ མ༌ཛདས༌།"], ["ཡང༌ ཁོང༌ང༌ རྡུག༌ངལ༌ ཐོང༌ ཟ༌ནེ༌"], ["སུ༌ཞིག༌གའང༌ ལན༌ཏང༌ཨིན༌ མ༌མོལས༌།"], ["ཨིན༌ནའང༌ ཁོང༌ངི༌ ཁོང༌རང༌ དཀོན༌མཆོག༌གི༌ ཆག༌ག༌ སྟད༌ད༌ ཛདས༌,"], ["ཀ༌བོའེ༌ འོས༌པའེ༌ ཁྲིམས༌ཅད༌ ཛད༌ད༌ནོག༌།"]], [["ང༌དང༌གུན༌ནི༌ སྡིག༌པའེ༌ དོད༌པ༌གུན༌ མེད༌ཁན༌ དང༌"], ["མི༌ཚེ༌ དྲང༌པོ༌ཞིག༌ ཕུད༌ཅེས༌སི༌ ཕིའ༌,"], ["ཁོང༌ངི༌ ཁོང༌རང༌ངི༌ སྐུ༌ཟུགས༌སི༌ཀ༌"], ["ང༌དང༌གུན༌ནི༌ སྡིག༌པའེ༌ ཁུ༌རུ༌བོ༌ ནམས༌ཏེ༌,"], ["རྐྱང༌ཤིང༌ངི༌ཀ༌ ཀྲོངས༌།"], ["ཡང༌ མ༌ཤི༌ཀའེ༌ མ༌ཁའ༌ གྱུད༌ཏེ༌"], ["ང༌དང༌གུན༌ ཕན༌ཅུག༌ག༌ ཛདས༌།"]], [["ཏུས༌ཤིག༌ག༌, ཁྱོ༌ཞ༌གུན༌ ལམ༌ སྟོར༌ཁན༌ནི༌"], ["ལུག༌ ཙོགས༌ ཨིན༌པིན༌།"], ["ཨིན༌ནའང༌ དག༌ས༌ ཁྱོ༌ཞ༌གུན༌ནི༌ སེམས༌སི༌ དག༌པོ༌,"], ["རང༌ངི༌ ལུག༌རྫི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ དུན༌ལ༌ ལོགས༌ཏེ༌ ཡོངས༌ཏེ༌ ཨིན༌།"]]], [[["3:1 ནེ༌ 7"], ["ཏེན༌ན༌ ཙོགས༌ལ༌ ན༌མ༌གུན༌ རང༌ངི༌ མག༌པའེ༌ ཝང༌ངི༌ ཡོག༌ག༌ དུག༌ཤིག༌། གལ༌ཏེས༌ ཁ༌ཅིག༌གི༌ གའ༌མོའེ༌ ནས༌ཚུལ༌ལ༌ ཨིད༌ཤེས༌ མ༌ཅོ༌ནའང༌, ཁྱོ༌ཞ༌གུན༌ནི༌ མི༌ཚེ༌ ཕུད༌ཚུལ༌བོའེ༌ ཞས༌ཏེ༌ ཁྱོ༌ཞའ༌ ཤད༌གོས༌ མེད༌པ༌ ཁོང༌གུན༌ནི༌ སྙིང༌ངི༌ ནང༌ང༌ གྱུར༌ཇ༌ ཡོངས༌ཏེ༌ ཏད༌པ༌ ཅོ༌ཨིན༌།"]], [["ཁྱོ༌ཞ༌གུན༌ནི༌ སེམས༌ ལག༌མོ༌ དང༌ རང༌ངི༌ མག༌པའ༌ རྩི༌ཝ༌ ཅོ༌ཅེས༌པོ༌ ཐོང༌ཏེ༌, ཁོང༌གུན༌ནི༌ མ༌ཤི༌ཀའེ༌ཀ༌ ཏད༌པ༌ ཁྱོང༌ཨིན༌།"]], [["ཕི༌ལོག༌གི༌ ལུས༌སི༌ ཐོག༌ནེ༌ ཛེས༌མོ༌ ཅོ༌ཅེས༌སི༌ རྩོན༌གྲུས༌ མ༌ཅོ༌ཤིག༌, སྤེར༌ན༌ སྲ༌གུན༌ ཞིལ༌ཞིལ༌ལ༌ ཕུད༌ཅེས༌, སེར༌རི༌ གྱན༌ཆ༌ ཏག༌ཅེས༌ ཡང༌ ཀོས༌ རིན༌ཅན༌ གོན༌ཅེས༌གུན༌།"]], [["ཨིན༌ནའང༌ སེམས༌ པས༌མོ༌ དང༌ བོལ༌མོ༌ ཅོས༌ཏེ༌ ཁྱོ༌ཞ༌རང༌ སེམས༌སི༌ ནང༌ང༌ ཛེས༌མོ༌ ཅོ༌ཤིག༌, འི༌ཙོགས༌སི༌ སྕོད༌ལམ༌གུན༌ དཀོན༌མཆོག༌གི༌ སྐུན༌དུན༌ལ༌ མ༌ རིན༌ཅན༌ ཨིན༌ནོག༌།"]], [["ཅིའ༌ཟེར༌ན༌ སྔུན༌མའེ༌ ཏུས༌ལའང༌, དཀོན༌མཆོག༌གི༌ཀ༌ ཏད༌པ༌ བོར༌ཁན༌ནི༌ བུ༌མོ༌ དམ༌པ༌གུན༌ནི༌, ཏེན༌ན༌ ཙོགས༌ལ༌ ཟབ༌བད༌པིན༌, ཡང༌ ཁོ༌རང༌གུན༌ རང༌ངི༌ མག༌པའེ༌ ཝང༌ངི༌ ཡོག༌ག༌ སྟད༌དད༌པིན༌།"]], [["སྤེར༌ན༌ སཱ༌རའེ༌ མག༌པ༌ ཨབ༌ར༌ཧམ༌མི༌ ཁའ༌ཉན༌ཏེ༌ ཁོང༌ང༌ རང༌ངི༌ སྤོན༌བོ༌ ཐེའད༌པིན༌། གལ༌ཏེས༌ ཁྱོ༌ཞའེ༌ མག༌པ༌གུན༌ནི༌ ཅི༌ ཅོས༌ ཏང༌ཨིན༌ སམས༌ཏེ༌ ཇིགས༌ མ༌ཇིགས༌ས༌ འོས༌པ༌ ཨིན༌ཁན༌བོ༌ ཅོ༌ན༌, ཁྱོ༌ཞ༌གུན༌ནའང༌ སཱ༌རའེ༌ བུ༌མོ༌གུན༌ ཐེའ༌ ཛད༌ཨིན༌།"]], [["ཏེན༌ན༌ ཙོགས༌ལ༌ ཁྱོ༌ཞའ༌ མག༌པ༌གུན༌ནི༌ རང༌ངི༌ ན༌མ༌ ཉམ༌པོ༌ མི༌ཚེ༌ ཕུད༌ ཟ༌ནེ༌, བུ༌མོ༌གུན༌ ཁྱོ༌ཞའེ༌ སང༌ ཤེད༌མེད༌ ཨིན༌ པ༌སང༌, ཁོང༌གུན༌ ཉམ༌པོ༌ བོལ༌མོ༌ ཡང༌ དཀོན༌མཆོག༌གི༌ མི༌ཚེ༌ སོ༌མའེ༌ སོལ༌རས༌སི༌ ནང༌ང༌, ཁོང༌གུན༌ནའང༌ དྲན༌དྲ༌ ཁག༌ ཡོད༌ཅེས༌པོའེ༌ ཀུས༌པ༌ ཅོ༌ཤིག༌། ཏེ༌ཟུག༌ ཅོ༌ན༌ དཀོན༌མཆོག༌གི༌ ཁྱོ༌ཞའེ༌ མོས༌ལམ༌གུན༌ སན༌ན༌ ཛད༌ཨིན༌།"]], [["3:8 ནེ༌ 22"], ["སྟིང༌ཇུག༌ག༌, ཁྱོ༌ཞའ༌ ཚང༌མ༌ སེམས༌ ཅིག༌ སོང༌ཏེ༌ དུག༌ཤིག༌, ཅིག༌ དང༌ ཅིག༌ག༌ སྣང༌ང༌ བོར༌, ཅམས༌པ༌, སྙིང༌རྗེ༌, དང༌ སེམས༌ པས༌མོ༌ ཅོ༌ཤིག༌།"]], [["ངན༌པའེ༌ ལན༌ལ༌ ངན༌པ༌ མ༌ཅོ༌ཤིག༌, ཡང༌ སུ༌ཞིག༌གི༌ ཁྱོ༌ཞའེ༌ སྐོར༌ལ༌ སྤེ༌ར༌ རྩོག༌པོ༌ ཟེར༌ན༌ ཏེ༌བོའེ༌ ལན༌ལ༌ ཁྱོ༌ཞེའང༌ ཏེ༌ཙོགས༌ མ༌ཅོའ༌, ཏེ༌བོའེ༌ ཚབས༌ལ༌ ཏེ༌གུན༌ལ༌ ཅིན༌ལབས༌ ཏོང༌ཤིག༌། ཅིའ༌ཞུ༌ན༌ དཀོན༌མཆོག༌གི༌ ཁྱོ༌ཞ༌གུན༌ ཏེན༌ན༌བོའེ༌ ཕིའ༌ བོད༌ད༌ ཛད༌ཏེ༌ ཨིན༌ནོག༌, ཡང༌ ཏེ༌ཟུག༌ ཅོ༌ན༌ ཁོང༌ངི༌ ཁྱོ༌ཞ༌གུན༌ལ༌ ཅིན༌ལབས༌ སལ༌ལ༌ ཛད༌ཨིན༌།"]], [["དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌།"], ["\"གལ༌ཏེས༌ ཁྱོ༌ཞའ༌ མི༌ཚེ༌ ནང༌ང༌ སྐྱིད༌པོ༌ ཡང༌"], ["ཞག༌ ཟང༌པོ༌ མང༌པོ༌ ཐོང༌ཅེས༌སི༌ དོད༌པ༌ ཡོད༌ན༌,"], ["ཁྱོ༌ཞ༌གུན༌ནི༌ ལྕེའ༌ སྤེ༌ར༌ ངན༌པ༌ ཡང༌"], ["ཁལ༌པག༌ག༌ ཟུན༌ ཏང༌མ༌ཅུག༌ཤིག༌།"]], [["ངན༌པའ༌ ཕངས༌ཏེ༌ ཟང༌པོ༌ ཅོ༌ཤིག༌།"], ["སྙིང༌ནེ༌ ཞི༌དེ༌ ཙལ༌ཏེ༌ ཏེ༌བོའེ༌ གྱབ༌ནེ༌ བང༌ཏོང༌ཤིག༌།"]], [["ཅིའ༌ཞུ༌ན༌ དཀོན༌མཆོག༌གི༌ མི༌ དྲང༌པོ༌གུན༌ལ༌ ཟིགས༌ཏེ༌"], ["ཏེ༌གུན༌ནི༌ མོས༌ལམ༌གུན༌ སན༌ན༌ ཛད༌ད༌ནོག༌།"], ["ཨིན༌ནའང༌ ངན༌པ༌ ཅོ༌ཁན༌གུན༌ནེ༌,"], ["ཁོང༌ངི༌ ཞལ༌ གྱུར༌ར༌ ཛད༌དུག༌།\""]], [["ཏ༌ གལ༌ཏེས༌ ཟང༌པོ༌ ཅོའ༌ལ༌ རིངས༌སད༌ན༌, སུའི༌ ཁྱོ༌ཞ༌གུན༌ལ༌ ནོད༌པ༌ སྐྱལ༌ཨིན༌།"]], [["གལ༌ཏེས༌ ཁྱོ༌ཞའ༌ ལས༌ ཟང༌པོ༌ ཅོ༌ཅེས༌པོའེ༌ རྡུག༌ངལ༌ ཐོང༌ནའང༌, དཀོན༌མཆོག༌གི༌ ཅིན༌ལབས༌ སལ༌ལ༌ ཛད༌ཨིན༌། ཏེ༌ ཇིགས༌ནང༌ ལྟན༌ཁན༌གུན༌ལ༌ མ༌ཇིགས༌ཤིག༌ ཡང༌ མ༌ཚེར༌ཤིག༌།\""]], [["རང༌ངི༌ སེམས༌སི༌ ནང༌ང༌ མ༌ཤི༌ཀ༌ ནི༌, གཙོ༌བོ༌ ཨིན༌ཁན༌བོ༌ རྩི༌གོས༌། ཡང༌ གལ༌ཏེས༌ སུ༌ཞིག༌གི༌ ཁྱོ༌ཞའེ༌ མ༌ཤི༌ཀའེ༌ ནང༌ང༌ རེ༌ཝ༌ ཡོད༌ཁན༌ནི༌ སྐོར༌ལ༌ ཧ༌གོ༌ཅེས༌ལ༌ རྩར༌ཅོད༌ ཏང༌ན༌, ཏེ༌གུན༌ལ༌ ལན༌ཏང༌ཅེས༌ལ༌ ཏུས༌གྱུན༌ གྲལ༌གྲིག༌ དུག༌ཤིག༌།"]], [["ཨིན༌ནའང༌ ཏེ༌གུན༌ སེམས༌ པས༌མོ༌ དང༌ ཀུས༌པ༌ ཉམ༌པོ༌ ཅོ༌ཤིག༌། མ༌ཤི༌ཀའེ༌ ནང༌ང༌ ཁྱོ༌ཞའེ༌ ཟང༌པོ༌ སྕོད༌པའེ༌ སྐོར༌ལ༌ སྤེ༌ར༌ རྩོག༌པོ༌ ཟེར༌ཁན༌གུན༌, ཁོང༌རང༌གུན༌ནི༌ ཟེར༌ཁན༌ནི༌ཀ༌ ཁྲེལ༌བ༌ ཆ༌ཅེས༌སི༌ ཕིའ༌ སེམས༌ ནོངས༌མེད༌ བོར༌ཤིག༌།"]], [["གལ༌ཏེས༌ དཀོན༌མཆོག༌གི༌ ཐུག༌གོངས༌ འིན༌ན༌བོ༌ ཨིན༌ན༌, ཁྱོ༌ཞ༌གུན༌ལ༌ ངན༌པ༌ ཅོའེ༌ སང༌ཏ༌ ཟང༌པོ༌ ཅོས༌ཏེ༌ རྡུག༌ངལ༌ ཐོང༌ན༌ གྱལ༌།"]], [["མ༌ཤི༌ཀ༌ ང༌དང༌གུན༌ནི༌ སྡིག༌པའེ༌ ཏོན༌ལ༌ རྡུག༌ངལ༌ ནམས༌ཏེ༌ ཏུས༌གྱུན༌ནི༌ ཕིའ༌ ལན༌ཅིག༌ ཀྲོངས༌ས༌ ཛདས༌། མ༌ཤི༌ཀ༌ དྲང༌པོ༌ ཞུགས༌ཏེ༌ ཨིན༌ནའང༌ ཁོང༌ སྡིག༌ཅན༌གུན༌ནི༌ ཕིའ༌ ཀྲོངས༌ས༌ ཛད༌ཏེ༌ ང༌དང༌གུན༌ དཀོན༌མཆོག༌ དང༌ ཉེ༌མོ༌ ཁྱོང༌ང༌ ཛདས༌། ཟུགས༌སི༌ ཐོག༌ནེ༌ ཁོང༌ ཀྲོངས༌ཏེ༌ ཨིན༌པིན༌, ཨིན༌ནའང༌ ཐུག༌ཉིད༌ གྱུད༌ཏེ༌ སོན༌ཏེའ༌ ལང༌ང༌ ཛད༌ཏེ༌ ཨིན༌།"]], [["ཏེ༌སྟིང༌ནེ༌ ཁོང༌ སྐྱོད༌ཏེ༌ ཙོན༌དོང༌ངི༌ ནང༌ང༌ ཡོད༌ཁན༌ནི༌ ཏེ༌ སེམས༌ཉིད༌གུན༌ལ༌ ཆོས༌ཤད༌ད༌ ཛདས༌།"]], [["ཏེ༌གུན༌ ཏུས༌ མང༌པོ༌ཞིག༌གི༌ སྔུན༌ལ༌ ནོ༌ཨཱའེ༌ གྲུ༌ཟིང༌ ཆེན༌མོ༌ རྩིག༌གི༌ ཏུས༌, དཀོན༌མཆོག༌གི༌ ཐུགས༌ཟོད༌ ཉམ༌པོ༌ སྲུང༌ང༌ ཛད༌ ཟ༌ནེ༌ ཁོང༌ངི༌ ཁའ༌ མ༌ཉན༌ཁན༌གུན༌ ཨིན༌པིན༌། མི༌ ཁ༌ཅིག༌ ཡང༌ན༌ མིང༌གོ༌ རྒྱད༌ཙ༌ ཇིགས༌ནང༌ཅན༌ནི༌ ཆུ༌ལོག༌ནེ༌ ཐར༌ཏེ༌ ཨིན༌པིན༌།"]], [["ཏེ༌ ཆུ༌ལོག༌པོ༌ ནི༌, ང༌དང༌གུན༌ལ༌ ཁྲུས༌ལེན༌ཅེས༌སི༌ སྤེ༌ཞིག༌ ཨིན༌ནོག༌, ཀ༌བོའེ༌ དག༌ས༌ ཁྱོ༌ཞ༌གུན༌ལ༌ ཐར༌པ༌ ཐོབས༌ཏེ༌ ཨིན༌ནོག༌། ཁྲུས༌ལེན༌ཅེས༌པོའེ༌ ཟུགས༌པོའེ༌ ཏྲི༌མ༌ ཁྲུ༌ཅེས༌ མན༌པ༌, སེམས༌ ལག༌མོ༌ ཉམ༌པོ༌ དཀོན༌མཆོག༌ག༌ ཞལ༌ཆད༌ ཅོ༌ཅུག༌ག༌ནོག༌, ཏེ༌ ཐར༌པ༌བོ༌ ཡེ༌ཤུ༌ མ༌ཤི༌ཀ༌ སྐུ༌ སོན༌ཏེའ༌ ཞངས༌ཤེས༌ གྱུད༌ཏེ༌ ཐོབ༌ཏེ༌ ཨིན༌ནོག༌།"]], [["ཡེ༌ཤུ༌ ཁོང༌རང༌ ནམ༌ཁའ༌ སྐྱོད༌ཏེ༌ དཀོན༌མཆོག༌གི༌ ཆག༌ ཡས༌པ༌ ཆོགས༌ལ༌ ཞུགས༌ཁྲིས༌སི༌ཀ༌ ཞུགས༌ས༌ ཛད༌ཏེ༌ ཕོ༌ཉ༌ དང༌ སྟོབས༌ དང༌ ཝང༌ ཡོད༌ཁན༌ ཚང༌མའེ༌ཀ༌ ཁོང༌ངི༌ ཝང༌སྲུལ༌ལ༌ ཛད༌ད༌ནོག༌།"]]], [[["4:1 ནེ༌ 11"], ["ཟུགས༌སི༌ ཐོག༌ནེ༌ མ༌ཤི༌ཀའེ༌ ནགས༌ དང༌ བར༌དོ༌ ཉོའ༌ ཛད༌ པ༌སང༌, ཁྱོ༌ཞ༌གུན༌ནི༌ སམ༌ཚུལ༌ལའང༌ ཁོང༌ ཙོགས༌ ཡོང༌ཅེས༌ལ༌ གྲལ༌གྲིག༌ ཅོ༌ཤིག༌, ཅིའ༌ཟེར༌ན༌ མ༌ཤི༌ཀའེ༌ ཕིའ༌ ཟུགས༌སི༌ ཐོག༌ནེ༌ རྡུག༌ངལ༌ ཉོང༌ཁན༌གུན༌ནི༌ སྡིག༌པ༌ ཅོ༌ཅེས༌སི༌ དོད༌པ༌ ཕངས༌ཏེ༌ ཨིན༌ནོག༌།"]], [["ཏེ༌བོའེ༌ ཞས༌ཏེ༌ ཁྱོ༌ཞ༌གུན༌ནི༌ ཇིག༌རྟེན༌ནི༌ ནང༌ང༌ ལུས༌ཁན༌ནི༌ མི༌ཚེ༌བོ༌, ཇིག༌རྟེན༌ནི༌ དོད༌པ༌ ནང༌ཞིན༌ མ༌ཕུད༌ད༌, དཀོན༌མཆོག༌གི༌ ཐུགས༌ཐད༌ ནང༌ཞིན༌ ཕུད༌ད༌ནོག༌།"]], [["ཁྱོ༌ཞའེ༌ རང༌ངི༌ མི༌ཚེ༌ ཏད༌པ༌ མེད༌ཁན༌གུན༌ ཙོགས༌ལ༌ ཕུད༌ཅེས༌པོ༌ ཏ༌ ཕང༌གོས༌, སྤེར༌ན༌ ཐའ༌མེད༌པའེ༌ ལུས༌བྲེལ༌ལི༌ དོད༌པ༌, ལུས༌བྲེལ༌ལི༌ དོད༌པ༌ སྲན༌ཏྲེ༌ ཅོ༌ཅེས༌, ར༌རོས༌རོས༌ ཆང༌ ཐུང༌ཅེས༌, གྲོན༌ཏང༌ཨིན༌ ར༌རོས༌ཤེས༌སི༌ ཟས༌གུན༌ ལེན༌ཏེ༌ ཀྲན༌བ༌ སྟོར༌ཅེས༌ དང༌, སྐུན༌དྲ༌ གུན༌ལ༌ ཅོལ༌ཅེས༌སི༌ ཁམ༌ལོག༌ ལས༌གུན༌།"]], [["ཁྱོ༌ཞའ༌ སྔུན༌མའེ༌ ཛ༌འོ༌གུན༌ནི༌ ལོབས༌ ངན༌པ༌གུན༌ནི༌ སྟིང༌རང༌ནེ༌ བང༌ མི༌ཏང༌ཅེས༌པོའེ༌ ཁོང༌གུན༌ ཧ༌ལས༌ཏེ༌ ཁྱོ༌ཞ༌གུན༌ནི༌ སྐོར༌ལ༌ སྤེ༌ར༌ ངན༌པ༌ ཟེར༌ར༌ནོག༌།"]], [["ཨིན༌ནའང༌ ཤི༌ཁན༌ དང༌ སོན༌ཏེ༌ ཉིས༌ཀོའེ༌ཀ༌ ཤགས༌ ཛད༌ད༌ལ༌ གྲལ༌གྲིག༌ ཡོད༌ཁན༌ནི༌ དཀོན༌མཆོག༌གི༌ དུན༌ལ༌ ཁོང༌གུན༌ལ༌ རྩི༌རུག༌ ཏང༌གོས༌ཨིན༌།"]], [["ཏེན༌ན༌བོའེ༌ཕིའ༌ ཤི༌ཁན༌གུན༌ལའང༌, གའ༌མོའེ༌ ནས༌ཚུལ༌བོ༌ ཤད༌ཏེ༌ ཨིན༌པིན༌, ཞན༌ མིའི༌ ཚུལ༌ལ༌ ཏེ༌གུན༌ལ༌ ཤི༌ཅེས༌སི༌ ཁྲིམས༌ ཕོག༌ཏེ༌ ཨིན༌ནའང༌, ཐུག༌ཉིད༌དི༌ ནང༌ང༌ ཁོང༌གུན༌ དཀོན༌མཆོག༌ ཉམ༌པོ༌ སོན༌ཏེའ༌ ལུས༌ཏེ༌ ཨིན༌ནོག༌།"]], [["ཇིག༌རྟེན༌ནི༌ ནང༌ང༌ ཡོད༌ཁན༌ ཚང༌མ༌ མེད༌ཁན༌ ཆ༌ཅེས༌སི༌ ཏུས༌ ཉེ༌མོའ༌ ལེབས༌ཏེ༌ ཨིན༌པ༌, མོས༌ལམ༌ ཞུ༌ཅེས༌ལ༌ སྣང༌ང༌ སྟན༌པོ༌ ཏངས༌ཏེ༌ རང༌སེམས༌ ཅུན༌ཏེ༌ བོར༌ཤིག༌།"]], [["ཚང༌མའེ༌སང༌ ཁག༌ཅན༌ སྤེ༌ར༌བོ༌ ནི༌, ཅིག༌ དང༌ ཅིག༌གི༌ ནང༌ང༌ ཅམས༌པ༌ ཅོ༌ཤིག༌, ཅིའ༌ཟེར༌ན༌ ཅམས༌པའེ༌ སྡིག༌པ༌ མང༌པོ༌ཞིག༌ ཀབ༌བ༌ནོག༌།"]], [["ཁྱོ༌ཞའེ༌ ཁང༌པའེ༌ ནང༌ང༌ ཡོང༌ཁན༌གུན༌ལ༌ སྙིང༌ ཕེས༌ཏེ༌ གའ༌སུས༌ ཞུ༌ཤིག༌།"]], [["དཀོན༌མཆོག༌གི༌ ཐུག༌རྗེ༌ མང༌པོའེ༌ ནང༌ནེ༌, ཁྱོ༌ཞའ༌ ཁྱུད༌ སལ༌ཁན༌བོ༌ ཁྱོ༌ཞའ༌ རེ༌རེ༌ གྱལ༌ལ༌ ཅོས༌ཏེ༌ ཅིག༌ དང༌ ཅིག༌ག༌ ཞབ༌སྟོག༌ ཅོ༌ཅེས༌སི༌ ནང༌ང༌ ཀོལ༌ཤིག༌།"]], [["ཆོས༌ཤད༌ཅེས༌སི༌ ཁྱུད༌ ཡོད༌ཁན༌གུན༌ནི༌, དཀོན༌མཆོག༌ ཁོང༌རང༌ངི༌ བཀའ༌ ཁྱོ༌ཞའ༌ གྱུད༌ཏེ༌ ཤད༌ད༌ ཛད༌ད༌ ཙོགས༌ལ༌ ཤོད༌ཤིག༌། ཡང༌ ཞབ༌སྟོག༌ ཞུ༌ན༌, དཀོན༌མཆོག༌གི༌ སལ༌ཁན༌ནི༌ སྟོབས༌པོ༌ ཉམ༌པོ༌ ཞུ༌ཤིག༌། ཏེ༌ནེ༌ ཁྱོ༌ཞའེ༌ ཅོ༌ཁན༌ ཚང༌མའེ༌ དཀོན༌མཆོག༌ག༌ ཡེ༌ཤུ༌ མ༌ཤི༌ཀ༌ གྱུད༌ཏེ༌ སྟོད༌པ༌ ཁྱོང༌ཨིན༌། ཁོང༌ང༌ སྤལ༌ དང༌ ཝང༌ ཚང༌མ༌ ཏུས༌གྱུན༌ནེ༌གྱུན༌ ཐོབ༌ཤིག༌, ཨ༌མེན༌།"]], [["4:12 ནེ༌ 19"], ["ཅེས༌པའེ༌ ཛ༌འོ༌གུན༌, ཁྱོ༌ཞ༌གུན༌ལ༌ མེའེ༌ ནང༌ང༌ བུད༌ཁན༌ ཙོགས༌ རྡུག༌ངལ༌ལི༌ ཚོད༌ལྟ༌ ཐོང༌ཁན༌བོའ༌, ཡམ༌ཚན༌ ཨིན༌ནོག༌ སམས༌ཏེ༌ ཁྱོ༌ཞའ༌ ཧ༌ མ༌ལས༌ཤིག༌།"]], [["ཨིན༌ནའང༌ གའ༌མོ༌ ཅོ༌ཤིག༌, ཏེ༌ ཚོད༌ལྟའེ༌ ཁྱོ༌ཞ༌གུན༌ མ༌ཤི༌ཀའེ༌ རྡུག༌ངལ༌ལི༌ ནང༌ང༌ དྲེས༌ཅུག༌ག༌ནོག, ཏེ༌བོའེ༌ ཞས༌ཏེ༌ ཁོང༌ངི༌ ཟིར༌རྗིད༌ ཇིག༌རྟེན༌ གང༌པོའ༌ སྔོན༌ ཅུག༌ག༌ ཛད༌ ཟ༌ནེ༌, ཁྱོ༌ཞ༌གུན༌ ཧ༌ལས༌ཤེས༌སི༌ ཐད༌པོ༌ ཆེན༌།"]], [["གལ༌ཏེས༌ མ༌ཤི༌ཀའེ༌ཀ༌ ཨིད༌ཤེས༌ ཅོ༌ཅེས༌པོའེ༌, སྤེ༌ར༌ རྩོག༌པོ༌ ཟེར༌ཏེ༌ ཁྲེལ༌པ༌ ཅོ༌ན༌, ཁྱོ༌ཞའ༌ ཅིན༌ལབས༌ཅན༌ ཨིན༌, ཅིའ༌ཟེར༌ན༌ དཀོན༌མཆོག༌གི༌ སྤལ༌ཅན༌ནི༌ ཐུག༌ཉིད༌བོ༌ ཁྱོ༌ཞ༌གུན༌ ཉམ༌པོ༌ ཞུགས༌ཏེ༌ ཨིན༌ནོག༌།"]], [["ཁྱོ༌ཞ༌གུན༌ལ༌ རྡུག༌ངལ༌ བྱུང༌ཁན༌བོ༌, མི༌ སད༌ཏེ༌, རྐུན༌མ༌ རྐུས༌ཏེ༌, ཁྲིམས༌ ཅགས༌ཏེ༌, ཡ༌ ཞན༌མའེ༌ ལས༌སི༌ ནང༌ང༌ ཐེས༌སྟོག༌ ཏང༌ཅེས༌པོའེ༌ ཡོང༌ མ༌གོས༌།"]], [["གལ༌ཏེས༌ ཁྱོ༌ཞའ༌ མ༌ཤི༌ཀ༌པ༌ ཨིན༌ཅེས༌པོའེ༌ རྡུག༌ངལ༌ བྱུང༌ན༌, ཁྲེལ༌བ༌ མ༌ཚོར༌, ཨིན༌ནའང༌ མི༌ཚང༌མའེ༌ ཁྱོ༌ཞའ༌ མ༌ཤི༌ཀའེ༌ ཨིན༌ཁན༌ ཤེས༌ཤེས༌པོའ༌, དཀོན༌མཆོག༌ག༌ སྟོད༌པ༌ ཕུལ༌ཤིག༌།"]], [["ཏ༌ དཀོན༌མཆོག༌གི༌ རང༌ངི༌ མི༌གུན༌ནི༌ ཀ༌ནེ༌ གོ༌ཟུག༌ ཛད༌ཏེ༌ ཁྲིམས༌ཅད༌ ཛད༌ཅེས༌སི༌ ཞག༌པོ༌ ལེབས༌ཏེ༌ ཨིན༌ནོག༌། གལ༌ཏེས༌ ང༌དང༌ མ༌ཤི༌ཀ༌པ༌གུན༌ནེ༌ གོ༌ཟུག༌ན༌, དཀོན༌མཆོག༌གི༌ གའ༌མོའེ༌ ནས༌ཚུལ༌ལ༌ ཁའ༌ མ༌ཉན༌ཁན༌གུན༌ནི༌ ནས༌ལུག༌པོ༌ ཀ༌ཟུག༌ཤིག༌ ཡོང༌ཨིན༌?"]], [["ཀ༌ཟུག༌ དམ༌པའེ༌ སུང༌རབས༌སི༌ ནང༌ང༌ མོལ༌ལ༌ ཛད༌ཏེ༌ དུག༌།"], ["\"ཏ༌ དྲང༌པོ༌གུན༌ལ༌ མ༌ ཀགས༌པོ༌ ཉམ༌པོ༌ ཐར༌པ༌ ཐོབ༌ན༌,"], ["སྡིག༌ཅན༌ དང༌ དཀོན༌མཆོག༌ག༌ མ༌ཇིགས༌ཁན༌ གུན༌ལ༌ ཅི༌ མི༌ཆའ༌།\""]], [["ཏེན༌ན༌བོའེ༌ཕིའ༌ དཀོན༌མཆོག༌གི༌ ཐུག༌གོངས༌ ནང༌ཞིན༌ རྡུག༌ངལ༌ དང༌ བར༌དོ༌ ཁུར༌ཁན༌གུན༌ནི༌ ལས༌ ཟང༌པོ༌ ཅོ༌ཨིན༌ རང༌ངི༌ སྲོག༌པོ༌ ཨིད༌ཤེས༌ཅན༌ ཛམ༌བུ༌ལིང༌ ཞངས༌ཁན༌, དཀོན༌མཆོག༌གི༌ ཆག༌ག༌ སྟད༌གོ༌ཤེས༌ ཨིན༌ནོག༌།"]]], [[["5:1 ནེ༌ 11"], ["ངའང༌ མ༌ཤི༌ཀའེ༌ ཆོས༌ཚོགས༌སི༌ གོ༌ཁྲིད༌, ཁོང༌ངི༌ རྡུག༌ངལ༌ལི༌ སྤང༌པོ༌ ཡང༌ ཁོང༌ སྔོན༌ ཟ༌ནེ༌, ཁོང༌ངི༌ སྤལ༌ལི༌ ནང༌ང༌ དྲེས༌ཤེས༌ཅན༌ནི༌, ཁྱོ༌ཞའེ༌ ཕྲོའ༌ ཆོས༌ཚོགས༌སི༌ འུ༌སྐྱོང༌གུན༌ལ༌ ཞུ༌ཝ༌ རིག༌ ཡོད༌:"]], [["ལུག༌རྫི༌ ཙོགས༌ལ༌ ཁྱོ༌ཞའེ༌ ལག༌ག༌ དཀོན༌མཆོག༌གི༌ སྟད༌ད༌ ཛད༌ཁན༌ནི༌ ལུག༌གུན༌ལ༌, གྱལ༌ལ༌ ཅོས༌ཏེ༌ ལྟ༌སྟོག༌ ཅོ༌ཤིག༌། ཁྱོ༌ཞ༌གུན༌ནི༌ ཏེ༌བོ༌ ཝང༌ ཏངས༌ཏེ༌ ཅོ༌ཅུག༌ཁན༌ ཙོགས༌ལ༌ མ༌ཅོའ༌, འུ༌སྐྱོང༌ཞིག༌གི༌ ཚུལ༌ལ༌ རང༌ ཐད༌ཏེ༌ ཅོ༌ཤིག༌། འི༌ ལས༌གུན༌ ནོར༌ ཡ༌ པེ༌ནེའ༌ ལྟས༌ཏེ༌ མ༌ཅོ༌, ཨིན༌ནའང༌ དཀོན༌མཆོག༌ག༌ ཞབ༌སྟོག༌གི༌ ཆག༌ལས༌ ཨིན༌ སམ༌ཏེ༌ ཅོ༌ཤིག༌།"]], [["ཁྱོ༌ཞའེ༌ ལག༌ག༌ སྟད༌ཁན༌ནི༌ ཆོས༌ཚོགས༌པོ༌ ཝང༌ ཉམ༌པོ༌ ཁྲིད༌ མ༌ཁྲིད༌ད༌, ཏེ༌གུན༌ནི༌ ཕིའ༌ སྤེ༌ཞིག༌ག༌ གྱུར༌ཤིག༌།"]], [["ལུག༌རྫི༌ ཚང༌མའེ༌ སྤོན༌བོ༌, ཡེ༌ཤུ༌ སྐྱོད༌ ཟ༌ནེ༌, ཁྱོ༌ཞ༌གུན༌ལ༌ དཀོན༌མཆོག༌གི༌ ཆོགས༌ནེ༌ ཏུས༌གྱུན༌ ལུས༌ཤེས༌སི༌ སྤལ༌ལི༌ ཐོར༌ཤོག༌པོ༌ ཐོབ༌ཨིན༌།"]], [["ཏེན༌ན༌ ཙོགས༌ལ༌ ཁྱོག༌ཏོང༌གུན༌ནི༌, ཁྱོ༌ཞ༌རང༌ འུ༌སྐྱོང༌གུན༌ནི༌ ཝང༌ངི༌ ཡོག༌ག༌ བོར༌ཏེ༌ ཁའ༌ཉོན༌ཤིག༌། ཡང༌ པས༌མོ༌ ཉམ༌པོ༌ ཅིག༌ དང༌ ཅིག༌ག༌ ཞབ༌སྟོག༌ ཞུ༌ཤིག༌, ཅིའ༌ཟེར༌ན༌ དཀོན༌མཆོག༌གི༌ དམ༌པའེ༌ སུང༌རབས༌སི༌ ནང༌ང༌ མོལ༌ཏེ༌ དུག༌,"], ["\"ངའེ༌ ཕོ༌སོ༌ཅན༌གུན༌ལ༌ གྱབ༌གལ༌ ཅོའད༌།"], ["ཨིན༌ནའང༌ ཉམ༌ཤུང༌གུན༌ལ༌ ཐུག༌རྗེ༌ ཏང༌ངད༌\""], ["།"]], [["ཏེ༌བོའེ༌ཕིའ༌ དཀོན༌མཆོག༌གི༌ སྟོབས༌ཅན༌ ཆག༌གི༌ ཡོག༌ག༌ སེམས༌ པས༌མོ༌ ཉམ༌པོ༌ དུག༌ཤིག༌, ཏེ༌ནེ༌ ཏུས༌རན༌ན༌དང༌, ཁྱོ༌ཞ༌གུན༌ལ༌ དཀོན༌མཆོག༌གི༌ རྩི༌ཝ༌ སལ༌ལ༌ ཛད༌ཨིན༌།"]], [["རང༌ངི༌ ཚེར༌ཁ༌ དང༌ རྡུག༌ངལ༌ ཚང༌མ༌ དཀོན༌མཆོག༌གི༌ ཆག༌ག༌ སྟོད༌, ཅིའ༌ཞུ༌ན༌ ཁོང༌ངི༌ ཁྱོ༌ཞའ༌ ལྟ༌སྟོག༌ ཛད༌ད༌ནོག༌།"]], [["ཁྱོ༌ཞ༌གུན༌ནི༌ ཤང༌ ཅོས༌ཏེ༌, རང༌སེམས༌ ཅུན༌ཏེ༌ བོར༌ཤིག༌, ཅིའ༌ཟེར༌ན༌ རྡུད༌གུན༌ནི༌ གོ༌བ༌ ཁྱོ༌ཞའེ༌ གྲ༌འོ༌ ནི༌ ཀུ༌ཅོ༌ ཏང༌ཁན༌ནི༌ སིང༌གེ༌ ཙོགས༌ལ༌, མི༌གུན༌ ཁྲེས༌སྟོར༌ ཅོས༌ཏེ༌ ཟའ༌ཅེས༌སི༌ ཕིའ༌ ཙལ༌ཨིན༌ གྲུལ༌དུག༌།"]], [["ཏད༌པ༌ སྟན༌པོ༌ ཉམ༌པོ༌ ཁོའེ༌ གྱབ༌གལ༌ལ༌ ནོལ༌ཤིག༌, ཅིའ༌ཟེར༌ན༌ ཇིག༌རྟེན༌ གང༌པོའེ༌ ནང༌ང༌ ཁྱོ༌ཞའེ༌ སྤུན༌གུན༌ལའང༌, ཏེན༌ན༌ ཙོགས༌སི༌ རྡུག༌ངལ༌ ཐོང༌ཨིན༌ ཡོད༌ཁན༌བོ༌, ཁྱོ༌ཞའ༌ གྱུས༌ ཨིན༌ནོག༌།"]], [["ཐུག༌རྗེ༌ དང༌ ལྡན༌ཁན༌ནི༌ དཀོན༌མཆོག༌གི༌, མ༌ཤི༌ཀ༌ གྱུད༌ཏེ༌, ཁྱོ༌ཞ༌གུན༌ ཁོང༌ངི༌ ཐའ༌མེད༌པའེ༌ སྤལ༌ལི༌ ནང༌ང༌ དྲེས༌ཤེས༌ལ༌ བོད༌ད༌ ཛདས༌། ཏ༌ ཁྱོ༌ཞ༌གུན༌ལ༌ སྐབས༌སྟོགས༌ཤིག༌ རྡུག༌ངལ༌ ཉུངས༌ཏེ༌ སྟིང༌ནེ༌ དཀོན༌མཆོག༌ ཁོང༌རང༌ངི༌ ཁྱོ༌ཞ༌གུན༌ལ༌ ཅི༌ཚང༌མ༌ ལོགས༌ཏེ༌ སལ༌ལ༌ ཛད༌ཨིན༌, ཡང༌ སྟོབས༌ཅན༌, སྟན༌པོ༌ སྐུལ༌མི༌ཉན༌ཅེས༌ ཅོའ༌ ཛད༌ཨིན༌།"]], [["ཏུས༌གྱུན༌ནེ༌གྱུན༌ལ༌ ཝང༌ ཚང༌མ༌ ཁོང༌ངི༌ ཆག༌ག༌ ལུས༌ཤིག༌། ཨ༌མེན༌།"]], [["5:12 ནེ༌ 14"], ["ངའེ༌ ལོ༌ཁྱེལ༌ཅན༌ ཐེ༌ཁན༌ནི༌ སྤུན༌ སི༌ལས༌སི༌"], ["རོགས༌ ཉམ༌པོ༌ འི༌ ཨི༌གེ༌ ཐུ༌ངུན༌བོ༌ བྲིའད༌། འི༌ ཨི༌གེ༌ བྲི༌ཅེས༌སི༌ གྱུན༌ཚན༌བོ༌, ཁྱོ༌ཞ༌གུན༌ལ༌ སྤོས༌པ༌ ཏང༌ཅེས༌ དང༌ ཁྱོ༌ཞ༌གུན༌ལ༌ བྱུང༌ཨིན༌ ཡོད༌ཁན༌གུན༌, དཀོན༌མཆོག༌གི༌ ཐུག༌རྗེ༌ ཁག༌ཞིག༌ ཨིན༌ཁན༌བོའེ༌ སྤང༌པོ༌ ཏང༌ཅེས༌པོ༌ ཨིན༌། འི༌ ཐུག༌རྗེའེ༌ ནང༌ང༌ སྟན༌པོ༌ དུག༌ཤིག༌།"]], [["ཁྱོ༌ཞའ༌ ཉམ༌པོ༌ ལྡམས༌ཁན༌ནི༌ བ༌བེ༌ལོན༌ནི༌"], ["ཆོས༌ཚོགས༌སི༌ ཁྱོ༌ཞ༌གུན༌ལ༌ ཇུ༌ ཀལ༌དུག༌། ངའེ༌ བུ༌ཚ༌ ཙོགས༌ མར༌ཀུས༌སིའང༌ ཁྱོ༌ཞའ༌ ཇུ༌ ཞུ༌རུག༌།"]], [["ཅིག༌ དང༌ ཅིག༌ག༌, མ༌ཤི༌ཀ༌པའེ༌ ཅམས༌པ༌ ཉམ༌པོ༌ ཇུ༌ ཞུ༌ཤིག༌།"], ["མ༌ཤི༌ཀའེ༌ ནང༌ང༌ ཨིན༌ཁན༌ ཚང༌མ༌ལ༌ ཞི༌དེ༌ ཐོབ༌ཤིག༌། ཨ༌མེན༌།།"]]]], "II Peter": [[[["1:1 ནེ༌ 2"], ["ང༌ ཤི༌མོན༌ པི༌ཏྲར༌, ཡེ༌ཤུ༌ མ༌ཤི༌ཀའེ༌ ཡོག༌པོ༌ དང༌ སྐུ༌ཚབས༌ ཨིན༌།"], ["ངའེ༌ ང༌དང༌ངི༌ དཀོན༌མཆོག༌ དང༌ སྐྱབ༌གོན༌ ཡེ༌ཤུ༌ མ༌ཤི༌ཀ༌ གུན༌ནི༌ དྲང༌པོ༌ ཛད༌ཅེས༌པོའེ༌, ང༌ཞའ༌ ཙོགས༌ལ༌ ཏེན༌ན༌ རིན༌ཅན༌ ཏད༌པ༌ ཐོབ༌ཁན༌གུན༌ལ༌ འི༌ ཨི༌གེ༌བོ༌ བྲིའད༌།"]], [["ཁྱོ༌ཞ༌གུན༌ནི༌ བྲེལ༌བོ༌ དཀོན༌མཆོག༌ དང༌ ང༌དང༌ངི༌ གཙོ༌བོ༌ ཡེ༌ཤུའི༌ ནང༌ང༌ ལྡན༌ཨིན༌ ཆ༌ ཟ༌ནེ༌, ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ མང༌ངི༌ སང༌ མང༌ང༌ ཐོབ༌ཤིག༌།"]], [["1:3 ནེ༌ 11"], ["ང༌དང༌ངི༌ དཀོན༌མཆོག༌གི༌ ལམ༌མི༌ ནང༌ང༌ གྲུལ༌ཨིན༌ མི༌ཚེ༌ ཕུད༌ཅེས༌སི༌ ཕིའ༌, དཀོན༌མཆོག༌གི༌ ཧ༌ལས༌ཤེས༌སི༌ ཤེད༌དི༌, ང༌དང༌གུན༌ལ༌ སྒོས༌དོམ༌ ཚང༌མ༌ སལ༌ལ༌ ཛདས༌། ང༌དང༌གུན༌ལ༌ ཏེ༌ ཚང༌མ༌ ཁོང༌ ཤེ༌ཤེས༌པོའེ༌ ཐོབ༌ཏེ༌ ཨིན༌ནོག༌, ཁོང༌ངི༌ ང༌དང༌ང༌ ཁོང༌རང༌ངི༌ ཟང༌པོ༌ དང༌ ཧ༌ལས༌ཤེས༌སི༌ སྤལ༌ གྱུད༌ཏེ༌, བོད༌ད༌ ཛདས༌།"]], [["ཏེ༌གུན༌ནི༌ ཞས༌ཏེ༌, ཁོང༌ངི༌ ང༌དང༌གུན༌ལ༌ ཞལ༌ཆད༌ མ༌ ཆེན༌མོ༌ དང༌ རིན༌ཅན༌ གུན༌ སལ༌ལ༌ ཛདས༌། ཏེ༌ ཞལ༌ཆད༌གུན༌ནི༌, ང༌དང༌ང༌ ཇིག༌རྟེན༌ནི༌ ནང༌ང༌ ཡོད༌ཁན༌ནི༌ དོད༌པ༌ ངན༌པ༌གུན༌ནེ༌ ཐར༌ཅེས༌ དང༌, དཀོན༌མཆོག༌གི༌ ཐུགས༌དོད༌ དམ༌པའེ༌ ནང༌ང༌ ཁག༌ནེན༌ ཅུག༌ག༌ ཛདས༌།"]], [["དཀོན༌མཆོག༌གི༌ ཏེ༌ ཚང༌མ༌ ཅོའ༌ ཛད༌ པ༌སང༌, ཁྱོ༌ཞ༌གུན༌ནི༌ ཏད༌པའེ༌ ནང༌ངའང༌ འི༌ ཁྱུད༌ ཚང༌མ༌ ཁྱོང༌ཅེས༌སི༌ མ༌ རྩོན༌གྲུས༌ ཅོ༌ཤིག༌། ཁྱོ༌ཞའེ༌ ཏད༌པ༌ ཉམ༌པོ༌ སྕོད༌པ༌ ཟང༌པོ༌, སྕོད༌པ༌ ཟང༌པོ༌ ཉམ༌པོ༌ དཀོན༌མཆོག༌གི༌ ཐུགས༌ཐད༌ ཤེ༌ཤེས༌སི༌ ཡོན༌ཏན༌,"]], [["དཀོན༌མཆོག༌གི༌ ཐུགས༌ཐད༌ ཤེ༌ཤེས༌སི༌ ཡོན༌ཏན༌ ཉམ༌པོ༌ རང༌སེམས༌ ཅུན༌ཉན༌ཁན༌, རང༌སེམས༌ ཅུན༌ཉན༌ཁན༌ ཉམ༌པོ༌ སྙིང༌རུས༌, སྙིང༌རུས༌ ཉམ༌པོ༌ དཀོན༌མཆོག༌གི༌ ལམ༌མི༌ཀ༌ གྲུལ༌ཁན༌ནི༌ མི༌ཚེ༌ཞིག༌ ཕུད༌ཉན༌ཁན༌,"]], [["དཀོན༌མཆོག༌གི༌ ལམ༌མི༌ཀ༌ གྲུལ༌ཁན༌ནི༌ མི༌ཚེ༌ ཉམ༌པོ༌ སྤུན༌གུན༌ལ༌ ཅམས༌པ༌, ཡང༌ ཏེ༌ ཅམས༌པ༌ ཉམ༌པོ༌ ཚང༌མ༌ལ༌ སྙིང༌ནེ༌ ཅམས༌པ༌ ཡོང༌གོ༌ཤེས༌ ཨིན༌ནོག༌།"]], [["ཏ༌ གལ༌ཏེས༌ ཏེ༌ ཁྱུད༌ ཚང༌མ༌ ཁྱོ༌ཞའེ༌ ནང༌ང༌ གྱས༌ཨིན༌ ཆའད༌ན༌, ཏེ༌བོའེ༌ ཁྱོ༌ཞ༌གུན༌ནི༌ མི༌ཚེ༌ ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ཤེ༌ཤེས༌སི༌ ནང༌ང༌ མང༌ང༌ བྲས༌བུ༌ སྨིན༌ཁན༌ དང༌ ཕན༌ཐོགས༌ཅན༌ གྱུར༌ཅུག༌ཨིན༌།"]], [["ཨིན༌ནའང༌ ཏེ༌ཙོགས༌སི༌ ཁྱུད༌ མེད༌ཁན༌གུན༌ གྱལ༌ལ༌ ཅོས༌ཏེ༌ མ༌ཐོང༌ཁན༌ དང༌ ཞ༌ར༌ ཙོགས༌ ཨིན༌ནོག༌། ཡང༌ ཁོའེ༌ སྔུན༌ལ༌ ཅོས༌ཁན༌ནི༌ སྡིག༌པ༌གུན༌ དག༌ཅུག༌ག༌ ཛད༌ཁན༌བོ༌ ཞེད༌ཏེ༌ ཨིན༌ནོག༌།"]], [["ཏེ༌བོའེ༌ཕིའ༌ ཁྱོ༌ཞའ༌ སྤུན༌གུན༌ནིའང༌, དཀོན༌མཆོག༌གི༌ བོད༌ད༌ ཛད༌ཁན༌ དང༌, ལྡམ༌མ༌ ཛད༌ཁན༌ གུན༌ནི༌ ཕྲོ༌ནེ༌ ཨིན༌ཁན༌བོ༌, ལྟན༌ཅེས༌ལ༌ རྩོན༌གྲུས༌ ཅོ༌ཤིག༌། ཏེ༌ཟུག༌ ཅོ༌ན༌, དཀོན༌མཆོག༌གི༌ ནང༌ང༌ ཡོད༌ཁན༌ནི༌ ཏད༌པའེ༌ ཀ༌ནེ༌ ཁྱོ༌ཞ༌གུན༌ མ༌ནེ༌ མི༌གྱེལ༌།"]], [["ཏེ༌ནེ༌ ང༌དང༌གུན༌ནི༌ གཙོ༌བོ༌ དཀོན༌མཆོག༌ དང༌ སྐྱབ༌གོན༌ ཞུགས༌ཁན༌ནི༌ ཡེ༌ཤུ༌ མ༌ཤི༌ཀའེ༌, ཐའ༌མེད༌པའེ༌ གྱལ༌སྲིད༌དི༌ ནང༌ང༌ ཁྱོ༌ཞ༌གུན༌ལ༌ ཧ༌ལས༌ཤེས༌སི༌ གའ༌སུས༌ ཛད༌ཨིན༌།"]], [["1:12 ནེ༌ 21"], ["ཏེ༌བོའེ༌ཕིའ༌ ཞན༌ ཁྱོ༌ཞ༌གུན༌ལ༌ ཏེ༌ ལབ༌ཞ༌གུན༌ ཧ༌གོ༌ཏེ༌ ཏེ༌ དེན༌བ༌གུན༌ནི༌ཀ༌ སྟན༌པོ༌ དུགས༌ཏེ༌ ཨིན༌ནའང༌, ངའེ༌ ཁྱོ༌ཞ༌གུན༌ལ༌ འི༌ ལབ༌ཞ༌གུན༌ ཏུས༌གྱུན༌ ཨིད༌ཏུ༌ སྐུལ༌ཨིན༌།"]], [["ང༌ སོན༌ཏེའ༌ ཡོད༌ཡོད༌པོ༌, ཏེ༌གུན༌ ཨིད༌ཏུ༌ སྐུལ༌ཅེས༌ ངའེ༌ འོས༌པ༌ སམ༌མ༌རག༌།"]], [["ཨིན༌ནའང༌ ང༌ གྱོགས༌པ༌ འི༌ ཇིག༌རྟེན༌ནེ༌ ཆ༌གོ༌ཤེས༌པོ༌ གྱུས༌ཡོད༌, ཅིའ༌ཟེར༌ན༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ ང༌ འི༌བོ༌ སྔོན༌ ཅུག༌ག༌ ཛདས༌།"]], [["ང༌ ཤི༌ཏེ༌ སྟིང༌ནེའང༌, ཁྱོ༌ཞ༌གུན༌ནི༌ འི༌ ལབ༌ཞ༌གུན༌ ཨིད༌ཏུ༌ བོར༌ཅེས༌སི༌ ཕིའ༌ ངའེ༌ རྩོན༌གྲུས༌ ཅོའད༌།"]], [["ང༌ཞའེ༌ ང༌དང༌ངི༌ གཙོ༌བོ༌ ཡེ༌ཤུ༌ མ༌ཤི༌ཀ༌ ཝང༌ ཉམ༌པོ༌ ཡང༌སྐྱར༌ ལོགས༌ཏེ༌ སྐྱོད༌ཅེས༌སི༌ སྐོར༌གུན༌ ཤད༌ ཟ༌ནེ༌, སྐྱོན༌ཇན༌ རུངས༌གུན༌ མ༌ཅོའ༌, ཡེ༌ཤུའི༌ ཟིར༌རྗིད༌ ང༌ཞ༌རང༌ངི༌ མིག༌ནེ༌ ཇལ༌ཏེ༌ ཨིན༌པིན༌།"]], [["དཀོན༌མཆོག༌ ཡབ༌བི༌ ཆོགས༌ནེ༌ མ༌ཤི༌ཀའ༌ རྩི༌ཝ༌ དང༌ སྤལ༌ སལ༌ལ༌ ཛད༌ ཟ༌ནེ༌, ང༌ཞའང༌ ཁོང༌ ཉམ༌པོ༌ དམ༌པའེ༌ རི༌ཀ༌ ཡོད༌པིན༌། ཏེ༌ ཟིར༌རྗིད༌པོའེ༌ ནང༌ང༌, ནམ༌ཁའ༌ནེ༌ དཀོན༌མཆོག༌གི༌ སུང༌སྐད༌པོའེ༌, \"འི༌བོ༌ ནི༌ ངའེ༌ ཅེས༌པའེ༌ བུ༌ཚ༌ ཨིན༌, ཁོ༌ ཉམ༌པོ༌ ང༌ མ༌སྲན༌ཏྲེ༌ ཐད༌པོ༌ ཨིན༌\" མོལ༌ཨིན༌ ང༌ཞའེ༌ ཚོར༌།"]], [["དཀོན༌མཆོག༌ ཡབ༌བི༌ ཆོགས༌ནེ༌ མ༌ཤི༌ཀའ༌ རྩི༌ཝ༌ དང༌ སྤལ༌ སལ༌ལ༌ ཛད༌ ཟ༌ནེ༌, ང༌ཞའང༌ ཁོང༌ ཉམ༌པོ༌ དམ༌པའེ༌ རི༌ཀ༌ ཡོད༌པིན༌། ཏེ༌ ཟིར༌རྗིད༌པོའེ༌ ནང༌ང༌, ནམ༌ཁའ༌ནེ༌ དཀོན༌མཆོག༌གི༌ སུང༌སྐད༌པོའེ༌, \"འི༌བོ༌ ནི༌ ངའེ༌ ཅེས༌པའེ༌ བུ༌ཚ༌ ཨིན༌, ཁོ༌ ཉམ༌པོ༌ ང༌ མ༌སྲན༌ཏྲེ༌ ཐད༌པོ༌ ཨིན༌\" མོལ༌ཨིན༌ ང༌ཞའེ༌ ཚོར༌།"]], [["ཏེ༌བོའེ༌ ཞས༌ཏེ༌ ང༌ཞ༌གུན༌ལ༌ ལུང༌སྟོན༌པ༌གུན༌ནི༌, གཙོ༌བོ༌ ཡེ༌ཤུའི༌ སྐོར༌ལ༌ བྲི༌ཁན༌གུན༌ནི༌ ནང༌ང༌ མང༌ང༌ ལོ༌ཁྱེལ༌ རག༌། ཡང༌ ཁྱོ༌ཞ༌གུན༌ནིའང༌ ཏེ༌གུན༌ནི༌ཀ༌ སྣང༌ང༌ མང༌ང༌ ཏང༌གོ༌ཤེས༌ ཨིན༌ནོག༌, ཅིའ༌ཟེར༌ན༌ ཁྱོ༌ཞ༌གུན༌ནི༌ ཕིའ༌ ཏེ༌གུན༌ ཉི༌མ༌ ཤར༌ཤར༌ ཚོག༌པ༌ལ༌ མུན༌གྲིག༌གི༌ ནང༌ང༌, འོད༌ ལྡང༌ཤན༌ཞིག༌ ཙོགས༌ ཨིན༌ནོག༌། ཏེ༌ནེ༌ ཁྱོ༌ཞ༌གུན༌ནི༌ སེམས༌སི༌ ནང༌ང༌ ནམ༌ལངས༌སི༌ སྐར༌ཆེན༌ མ༌ཤི༌ཀ༌ ཤར༌ར༌ ཛད༌ཨིན༌།"]], [["ཨིན༌ནའང༌ སྔུན༌ལ༌ ཁྱོ༌ཞ༌གུན༌ལ༌ འི༌བོ༌ ཧ༌གོ༌གོ༌ཤེས༌པོ༌ ཁག༌ཅན༌ ཨིན༌ནོག༌། དམ༌པའེ༌ སུང༌རབས༌སི༌ ལུང༌སྟན༌ནི༌ ཚིགས༌ ཅིག༌གའང༌ ལུང༌སྟོན༌པ༌ཞིག༌གི༌ རང༌ངི༌ སམ༌བ༌ ནང༌ཞིན༌ བྲིས༌ཏེ༌ མ༌ནོག༌།"]], [["ཅིའ༌ཟེར༌ན༌ ལུང༌སྟན༌ནི༌ ཚིགས༌ ཅིག༌གའང༌ མིའི༌ སམ༌བ༌ནེ༌ མ༌ཡོང༌ང༌, དམ༌པའེ༌ ཐུག༌ཉིད༌ གྱུད༌ཏེ༌ ལུང༌སྟོན༌པ༌གུན༌ནི༌ དཀོན༌མཆོག༌གི༌ ཞལ༌ཏ༌གུན༌ ཤད༌ཏེ༌ ཨིན༌ནོག༌།"]]], [[["2:1 ནེ༌ 22"], ["ཀ༌ཟུག༌ སྔུན༌མ༌ ཨིས༌ར༌ཨེལ༌ལི༌ མིར༌གྱུད༌དི༌ ནང༌ང༌, ཟུས༌མའེ༌ ལུང༌སྟོན༌པ༌ མང༌པོ༌ཞིག༌ ཡོད༌པིན༌, ཏེན༌ན༌ ཙོགས༌ལ༌ ཁྱོ༌ཞ༌གུན༌ནི༌ ཆོས༌ཚོགས༌སི༌ ཕྲོའང༌ ཟུས༌མའེ༌ ལོབ༌པོན༌ མང༌པོ༌ རིག༌ ཐོང༌ཨིན༌, ཀ༌གུན༌ནི༌ སང༌ཝའེ༌ ནང༌ང༌ ཟུས༌མའེ༌ ལབ༌ཞ༌གུན༌ ཏངས༌ཏེ༌ ཁྲེས༌སྟོར༌ ཆོགས༌ལ༌ ཁྲིད༌ཨིན༌། ཡང༌ རང༌ངི༌ སྤོན༌བོ༌ གཙོ༌བོ༌ མ༌ཤི༌ཀའེ༌ ཁོང༌གུན༌ ཁོང༌རང༌ངི༌ ཁྲག༌གི༌ རིན༌ ཤལ༌ཏེ༌ ཉོའ༌ ཛད༌ཁན༌བོའང༌ ཕང༌ཨིན༌། ཏེ༌ཟུག༌ ཅོ༌ཅེས༌པོའེ༌, ཁོང༌གུན༌ནི༌ ཁོང༌རང༌གུན༌ གྱོགས༌པ༌ མེད༌ཁན༌ ཆ༌ཅེས༌པོ༌ བྱུང༌ ཅུགས༌ཏེ༌ ཨིན༌ནོག༌།"]], [["མི༌ མང༌པོ༌ཞིག༌གི༌ ཏེ༌གུན༌ནི༌ སྕོད༌པ༌ ངན༌པའེ༌ ལམ༌གུན༌ནི༌ཀ༌ གྲུལ༌ཏེ༌, དེན༌བའེ༌ ལམ༌བོ༌ རྩིས༌མེད༌ཞིག༌ གྱུར༌ཅུག༌ཨིན༌།"]], [["ཡང༌ ཏེ༌གུན༌ནི༌ ནབ༌སེམས༌སི༌ ནང༌ང༌ རུངས༌ ཅོས༌མ༌གུན༌ གྱུད༌ཏེ༌, ཁྱོ༌ཞ༌གུན༌ལ༌ གོབ༌སྐོར༌ ཏངས༌ཏེ༌ ཕན༌ཐོགས༌ ལེན༌ཨིན༌། ཨིན༌ནའང༌ ཏུས༌ཡུན༌རིང༌ ཞིག༌ནེ༌ ཏེ༌གུན༌ལ༌ ཤི༌ཅེས༌སི༌ ཆད༌པ༌ ཕོག༌ཁན༌བོ༌, ཉེ༌ཁོར༌ལ༌ ཁོར༌ཨིན༌ ཡོད༌། ཡང༌ ཁོང༌གུན༌ ཁྲེས༌སྟོར༌ ཆ༌ཅེས༌པོ༌ གོར༌ མི༌ཅུག༌།"]], [["དཀོན༌མཆོག༌གི༌ སྡིག༌པ༌ ཅོ༌ཁན༌ནི༌ ཕོ༌ཉ༌གུན༌ནའང༌ ཕུད༌ད༌ མ༌ཛད༌ད༌, མུན༌ནག༌གི༌ ནང༌ང༌ ལྕག༌རོག༌ ཏངས༌ཏེ༌ ཁྲིམས༌ཅད༌དི༌ ཞག༌ ཚག༌པ༌ ཉལ༌ཝའེ༌ ནང༌ང༌ ཕང༌ང༌ ཛད༌ཏེ༌ ཨིན༌ནོག༌།"]], [["ཡང༌ སྔུན༌མའེ༌ མིར༌གྱུད༌གུན༌ནའང༌, ཕུད༌ད༌ མ༌ཛད༌ད༌, དཀོན༌མཆོག༌ག༌ མ༌ཇིགས༌ཁན༌གུན༌ནི༌ ཕིའ༌ ཇིག༌རྟེན༌ནི༌ཀ༌ ཆུ༌ལོག༌ ཀལ༌ལ༌ ཛདས༌། ཨིན༌ནའང༌ ལམ༌ དྲང༌པོའེ༌ སྐོར༌ལ༌ ཆོས༌ཤད༌ཁན༌ ཁོང༌ངི༌ ཞབ༌སྟོག༌པ༌, ནོ༌ཨཱ༌ དང༌ ཁོའེ༌ ནང༌མི༌ རྡུན༌བོ༌ སྐྱོབ༌བ༌ ཛདས༌།"]], [["སོ༌དོམ༌ དང༌ ག༌མོ༌ར༌ གྱལ༌ས༌ ངན༌པ༌ ཉིས༌ཀོའ༌ དཀོན༌མཆོག༌གི༌ ཤི༌ཅེས༌སི༌ ཁྲིམས༌ཅད༌ད༌ ཛད༌ཏེ༌ མེའ༌ སྲགས༌ཏེ༌ གོག༌ཐལ༌ལ༌ གྱུར༌ ཅུག༌ག༌ ཛདས༌། ཏེ༌བོ༌ ནི༌ ཡོང༌ཅེས༌ཅན༌ནི༌ དཀོན༌མཆོག༌ག༌ མ༌ཇིགས༌ཁན༌ནི༌ མིར༌གྱུད༌གུན༌ནི༌ཀ༌ བྱུང༌ཅེས༌པོ༌ སྤེ༌ཞིག༌གི༌ ཚུལ༌ལ༌ སལ༌ལ༌ ཛདས༌།"]], [["ཡང༌ སོ༌དོམ༌མི༌ གྱལ༌སའེ༌ ཏེ༌ ཁྲིམས༌མེད༌དི༌ མི༌གུན༌ནི༌ ལུས༌བྲེལ༌ ངན༌པའེ༌ སྕོད༌པ༌གུན༌ནི༌ ཞས༌ཏེ༌, མ༌སྲན༌ཏྲེ༌ སེམས༌ སྐྱོ༌མོ༌ སོང༌ཏེ༌ ཡོད༌ཁན༌ དྲང༌པོ༌ དཀོན༌མཆོག༌གི༌ ཞབ༌སྟོག༌པ༌ ལོཊ༌ སྐྱོབ༌བ༌ ཛདས༌།"]], [["༼ཏེ༌ མི༌ དྲང༌པོ༌བོ༌ ཏེ༌གུན༌ནི༌ སྐྱིལ༌ལ༌ དུགས༌ཏེ༌ ཞག༌ཏང༌ ཁོང༌གུན༌ནི༌ ངན༌པ༌ ལས༌གུན༌ ཐོང༌ཅེས༌ དང༌ ཚོར༌ཅེས༌པོའེ༌, ཁོའེ༌ སེམས༌ དྲང༌པོ༌བོའ༌ རྡུག༌ངལ༌ ཐོང༌ངད༌པིན༌༽།"]], [["ཏེ༌ནེ༌ ཀ༌ཟུག༌གི༌ དཀོན༌མཆོག༌གི༌ ལམ༌མི༌ཀ༌ གྲུལ༌ཁན༌གུན༌ ཚོད༌ལྟ༌གུན༌ནེ༌ སྐྱོབ༌ཅེས༌ དང༌ མི༌ངན༌གུན༌ལ༌ ཁྲིམས༌ཅད༌དི༌ ཞག༌ ཚོག༌པ༌ ཆད༌མེད༌ལ༌ ཆད༌པ༌ ཀལ༌ཨིན༌ བོར༌ཅེས༌ གུན༌ ཁོང༌ངི༌ ཁྱེན༌ན༌ ཛད༌ད༌ནོག༌།"]], [["མིག༌སལ༌ལི༌ ཝང༌ ཡོད༌ཁན༌གུན༌ལ༌ རྩིས༌མེད༌ ཅོས༌ཏེ༌ ལུས༌བྲེལ༌ ངན༌པའེ༌ དོད༌པའེ༌ ལམ༌མི༌ཀ༌ གྲུལ༌ཁན༌གུན༌ལ༌ དཀོན༌མཆོག༌གི༌ ཆད༌པ༌ སལ༌ལ༌ ཛད༌ཨིན༌།"], ["ཏེ༌གུན༌ རང༌གྱལ༌ཅན༌ དང༌ ཕོ༌སོ༌ཅན༌ ཡོང༌ང༌ནོག༌, ཡང༌ ཟིར༌རྗིད༌ཅན༌གུན༌ནི༌ སྐོར༌ལ༌ ངན༌པ༌ ཟེར༌ཅེས༌ལ༌ ཚབ༌ས༌ མ༌ནོག༌།"]], [["དཀོན༌མཆོག༌གི༌ ཕོ༌ཉ༌གུན༌ ཝང༌ དང༌ སྟོབས༌སི༌ ནང༌ང༌ ཏེ༌ ཟུས༌མའེ༌ ལོབ༌པོན༌གུན༌ནི༌ སང༌ ཀྲག༌པོ༌ ཡོད༌ནའང༌, དཀོན༌མཆོག༌གི༌ དུན༌ལ༌ ཁོང༌གུན༌ནིའང༌ ཏེ༌གུན༌ནི༌ གྱབ༌གལ༌ལ༌ ངན༌པ༌ མོལ༌ལ༌ ཛད༌ད༌ མི༌དུག༌།"]], [["ཏེ༌ ཟུས༌མའེ༌ ལོབ༌པོན༌གུན༌ སམ༌བ༌ མ༌ཏང༌ང༌ ལས༌ ཅོ༌ཁན༌ནི༌ ནག༌ཚོགས༌སི༌ སེམས༌ཅན༌གུན༌ ཙོགས༌ ཨིན༌ནོག༌, ཀ༌གུན༌ ཟུམས༌ཏེ༌ ཁྲེས༌སྟོར༌ ཅོ༌ཅེས༌ལ༌ སྐྱེས༌ཏེ༌ ཨིན༌། ཁོང༌གུན༌ལ༌ ཧ༌མ༌གོ༌ཁན༌གུན༌ནི༌ སྐོར༌ལ༌ ཁོང༌གུན༌ནི༌ ཁྲེལ༌གོད༌ ཏང༌ང༌ནོག༌, ནག༌ཚོགས༌སི༌ སེམས༌ཅན༌གུན༌ ཙོགས༌ལ༌ ཏེ༌གུན༌ནའང༌ ཁྲེས༌སྟོར༌ ཆེན༌།"]], [["ཏེ༌གུན༌ལ༌ རང༌ངི༌ ལས༌ ངན༌པའེ༌ བྲས༌བུ༌ ངན༌པ༌ ཐོབ༌ཨིན༌། ཏེ༌གུན༌ ཉི༌མའེ༌ འོད༌དི༌ ནང༌ང༌ ཁོ༌རང༌གུན༌ནི༌ དོད༌པ༌ ངན༌པའེ༌ ལས༌ ཅོ༌ཅེས༌ལ༌ ཐད༌ད༌ནོག༌, ཡང༌ ཁོང༌གུན༌ ཁྱོ༌ཞའེ༌ ཀོས༌ལག༌ དང༌ ལྡོང༌ངི༌ཀ༌ ནག༌ཐིག༌ ཕོག༌ཁན༌ ཙོགས༌ ཨིན༌ནོག༌། ཁྱོ༌ཞའ༌ ཉམ༌པོ༌ ཡེ༌ཤུ༌ ཀྲོང༌ཤེས༌པོ༌ ཨིད༌ཏུ༌ ཅོ༌ཨིན༌ ཁར༌ཇི༌ ཟའ༌ ཟ༌ནེའང༌, ཁོང༌གུན༌ནི༌ ཁྱོ༌ཞ༌ གོབ༌སྐོར༌ ཏང༌ཅེས༌ལ༌ ཐད༌ད༌ནོག༌།"]], [["ཏེ༌གུན༌ནི༌ ཏུས༌གྱུན༌ ལུས༌བྲེལ༌ལི༌ ཕིའ༌ དོད༌པ༌ ཅོའ༌ནོག༌, ཡང༌ སྡིག༌པ༌ མ༌ཅོའ༌ མ༌ནེ༌ དུག༌ཉན༌ན༌ མ༌ནོག༌, ཏད༌པ༌ སྟན༌པོ༌ མེད༌ཁན༌གུན༌ལ༌ སྡིག༌པ༌ ཅོ༌ཅེས༌སི༌ ཚོད༌ལྟའེ༌ ནང༌ང༌ ཁྱེར༌ར༌ནོག༌། ཁོང༌གུན༌ ནབ༌སེམས༌སི༌ ནང༌ང༌ ཁས༌པ༌ ཡང༌ རྔན༌ ཕོག༌ཁན༌ནི༌ པུར༌གྱུད༌ ཨིན༌ནོག༌།"]], [["ཏེ༌གུན༌ནི༌ ལམ༌ དྲང༌པོ༌ ཕངས༌ཏེ༌, བེ༌ཨོར༌རི༌ བུ༌ཚ༌ ལུང༌སྟོན༌པ༌ བཱ༌ལའམ༌མི༌ ལམ༌ ངན༌པའེ༌ཀ༌ གྲུལ༌ཏེ༌ ཨིན༌ནོག༌, པེ༌ནེ༌ ཅོ༌ཅེས༌སི༌ དོད༌པའེ༌, ཁོའ༌ ངན༌པ༌ ཅོ༌ཅུགས༌ཏེ༌ ཨིན༌པིན༌།"]], [["ཨིན༌ནའང༌ ཏེ༌ ཞག༌ག༌, སྤེ༌ར༌ ཟེར༌ མི༌ཤེས༌ཁན༌ནི༌ བུང༌བུའང༌ སྤེ༌ར༌ ཏང༌ཉན༌ཏེ༌ ཁོའེ༌ ལས༌ངན༌གུན༌ནི༌ ཕིའ༌ ཁོའ༌ ཁའ༌སྐྱེས༌ཏེ༌, ཁོའ༌ ཆལ༌ཆོལ༌ལི༌ ལས༌ ཅོ༌ཅེས༌ནེ༌ གགས༌།"]], [["ཏེ༌ ཟུས༌མའེ༌ ལོབ༌པོན༌གུན༌ ནི༌, ཆུ༌ མེད༌ཁན༌ནི༌ ཆུ༌མིག༌ དང༌, ལུང༌རག༌ ཀྲག༌པོའེ༌ མ༌མུན༌ ཏེད༌ཏེ༌ ཁྱེར༌ར༌ ཙོགས༌ ཨིན༌། ཏེ༌གུན༌ནི༌ ཕིའ༌ མུན༌ནག༌ ཚང༌མའེ༌སང༌ ཏིང༌ཅན༌བོ༌ ལྡམ༌མ༌ ཛད༌ཏེ༌ ཡོད༌།"]], [["ཏེ༌གུན༌ནི༌ ཏོན༌མེད༌དི༌ སྤེ༌ར༌ ཏང༌ཨིན༌ རང༌སྟོད༌ ཏང༌ང༌ནོག༌། ཉེ༌ཐུབ༌ཤིག༌རང༌ སྡིག༌པའེ༌ མི༌ཚེ༌ ཕུད༌ཅེས༌ནེ༌ ཤོར༌ཐུབ༌ཁན༌ནི༌ མི༌གུན༌ལ༌ ཁོང༌གུན༌ནི༌ ཟུགས༌པོའེ༌ དོད༌པ༌ ངན༌པ༌ ནང༌ཞིན༌ ཅོ༌ཅེས༌ལ༌, ཚོད༌ལྟའེ༌ ནང༌ང༌ ཏང༌དུག༌།"]], [["ཏེ༌གུན༌ནི༌ ཞན༌མ༌གུན༌ལ༌ རང༌ཝང༌ ཏང༌ཅེས༌སི༌ ཁ༌ཆད༌ ཅོ༌རུག༌, ཨིན༌ནའང༌ ཁོ༌རང༌གུན༌ ངན༌པའེ༌ ཚེ༌ཡོག༌ གྱུར༌ཏེ༌ དུག༌, ཅིའ༌ཟེར༌ན༌ མི༌ཞིག༌ ཁོའེ༌ཀ༌ ཝང༌སྲུལ༌ཁན༌བོའེ༌ ཚེ༌ཡོག༌ གྱུར༌ར༌ནོག༌།"]], [["གལ༌ཏེས༌ ང༌དང༌ངི༌ གཙོ༌བོ༌ དང༌ སྐྱབ༌གོན༌, ཡེ༌ཤུ༌ མ༌ཤི༌ཀ༌ ཤེ༌ཤེས༌པོའེ༌ ཇིག༌རྟེན༌ནི༌ དོད༌པ༌ ངན༌པ༌གུན༌ནེ༌ ཤོར༌ཐུབ༌ཁན༌གུན༌ནི༌ ཡང༌སྐྱར༌ སྡིག༌པའ༌ ཁོ༌རང༌གུན༌ནི༌ཀ༌ ཁྲིལ༌ཅུགས༌ཏེ༌ ཝང༌སྲུལ༌ཅུག༌གད༌ན༌, ཏེ༌ནེ༌ ཏེ༌གུན༌ནི༌ ནས༌ལུག༌པོ༌ སྔུན༌ནི༌ སང༌ མང༌ང༌ ཐུའ༌ཆེན༌།"]], [["ཏེ༌གུན༌ནི༌ དམ༌པ༌ མི༌ཚེ༌ ཕུད༌ཅེས༌སི༌ བཀའ༌ སལ༌ཁན༌བོ༌ ཧ༌གོ༌ཏེ༌ སྟིང༌ནེ༌ ངོ༌ལོག༌ ཅོའེ༌ སང༌, ཏེ༌གུན༌ལ༌ དྲང༌པོ༌ མི༌ཚེ༌ ཕུད༌ཅེས༌སི༌ ལམ༌བོ༌ མ༌ནེ༌ གྱུས༌ མ༌སོང༌པིན༌ན༌, གྱལ༌ལ༌ ཡོད༌གྲོ༌།"]], [["ཁོང༌གུན༌ནི༌ ཕིའ༌ ཏ༌ འི༌ ཏམ༌སྤེ༌བོ༌ ཁྲོད༌ད༌ནོག༌, \"ཁྱི༌ཞིག༌ རང༌ངི༌ སྐྱུགས༌པ༌ ཟའ༌ལ༌ ལོགས༌ཏེ༌ ཆའ༌ནོག༌།\" ཡང༌ \"ཕག༌ ཁྲུས༌ཏེ༌ སྟིང༌ནེ༌ ལྡམ༌པ༌ལག༌གི༌ ནང༌ང༌ དྲེས༌ས༌ལ༌ ལོགས༌ཏེ༌ ཆའ༌ནོག༌།\""]]], [[["3:1 ནེ༌ 16"], ["ཅེས༌པའེ༌ སྤུན༌གུན༌, འི༌བོ༌ ངའེ༌ ཁྱོ༌ཞ༌གུན༌ལ༌ ཨི༌གེ༌ ཉིས༌པ༌བོ༌ ཨིན༌། འི༌ ཨི༌གེ༌གུན༌ གྱུད༌ཏེ༌ སམ༌བ༌ ལག༌མོ༌ དང༌ ཟང༌པོ༌ ཏང༌ཅེས༌སི༌ ཕིའ༌ ཁྱོ༌ཞ༌གུན༌ནི༌ སྔུན༌ལ༌ ལོབས༌ཏེ༌ ཡོད༌ཁན༌ནི༌ ལབ༌ཞ༌གུན༌ ཨིད༌ཏུ༌ སྐུལ༌ལད༌།"]], [["ཁྱོ༌ཞ༌གུན༌ནི༌ སྔུན༌མའེ༌ དམ༌པའེ༌ ལུང༌སྟོན༌པ༌གུན༌ནི༌ མོལ༌ཁན༌གུན༌ དང༌ ཡེ༌ཤུའི༌ སྐུ༌ཚབས༌གུན༌ གྱུད༌ཏེ༌, ང༌དང༌ངི༌ གཙོ༌བོ༌ དང༌ སྐྱབ༌གོན༌ ཡེ༌ཤུའི༌, བཀའ༌ སལ༌ཁན༌གུན༌ ཨིད༌ཏུའ༌ བོར༌གོ༌ཤེས༌པོ༌ ངའེ༌ དོད༌པ༌ ཨིན༌།"]], [["ཚང༌མའེ༌སང༌ སྔུན༌ལ༌ ཁྱོ༌ཞ༌གུན༌ལ༌ འི༌བོ༌ ཧ༌གོ༌གོས༌, ཐའ༌མའེ༌ ཏུས༌ལ༌ སྡིག༌པའེ༌ དོད༌པ༌ ནང༌ཞིན༌ རང༌ངི༌ མི༌ཚེ༌ ཕུད༌ཨིན༌, ཁྱོ༌ཞའེ༌ ཏད༌པའེ༌ཀ༌ ཁྲེལ༌གོད༌ ཏང༌ཁན༌ནི༌ མི༌རིག༌ ཡོང༌ཨིན༌།"]], [["ཁོང༌གུན༌ནི༌ ཟེར༌ཨིན༌, \"མ༌ཤི༌ཀ༌ ལོགས༌ཏེ༌ སྐྱོད༌ཅེས༌སི༌ ཞལ༌ཆད༌པོ༌ ཀ༌རུ༌ སོང༌\" ཡང༌ \"ང༌ཞའེ༌ ཕ༌མེས༌པོ༌གུན༌ ཤི༌ ཚར༌པ༌ནེ༌ ཕར༌ལ༌ དག༌ས༌ ཚག༌པ༌ འི༌ ཇིག༌རྟེན༌ནི༌ ཚིར༌གུན༌, ཏེན༌ན༌ ཟུག༌ག༌ གྲུལ༌དུག༌ ཀ༌ཟུག༌ གོ༌མ༌ ཇིག༌རྟེན༌ ཛད༌ ཟ༌ནེ༌ ཡོད༌པིན༌།\""]], [["ཁོང༌གུན༌ནི༌ མིང༌ནའང༌ འི༌གུན༌ལ༌ སྣང༌མེད༌ ཅོས༌ཏེ༌ ཨིན༌ནོག༌, ཏང༌པོ༌, ཏུས༌ མང༌པོ༌ཞིག༌གི༌ སྔུན༌ལ༌ དཀོན༌མཆོག༌གི༌ བཀའ༌ ནང༌ཞིན༌ལ༌ ནམ༌ཁའ༌བོ༌ ཅོའ༌ ཛད༌ཏེ༌, ས༌ཞི༌བོ༌ ཆུའི༌ ཕྲོ༌ནེ༌ ཕི༌ལོག༌ག༌ ཕིང༌ང༌ ཛད༌ཏེ༌ ཏེ༌བོའ༌ ཆུའི༌ སྐོར༌ཅུག༌ག༌ ཛདས༌།"]], [["ཉིས༌པ༌, དཀོན༌མཆོག༌གི༌ ཞབ༌སྟོག༌པ༌ ནོ༌ཨཱའེ༌ ཏུས༌ལ༌ དཀོན༌མཆོག༌གི༌ བཀའ༌ ནང༌ཞིན༌ ཆུ༌ལོག༌གི༌ ཞས༌ཏེ༌, ཏེ༌ཏུས༌སི༌ ཇིག༌རྟེན༌པ༌གུན༌ མེད༌ཁན༌ སོང༌ཏེ༌ ཨིན༌པིན༌།"]], [["ཏེན༌ན༌ དཀོན༌མཆོག༌གི༌ བཀའ༌ གྱུད༌ཏེ༌, ནམ༌ཁའ༌ དང༌ ས༌ ཉིས༌ཀོ༌, མེའེ༌ ནང༌ང༌ སྲག༌ཅེས༌ལ༌ ལུས༌ཤུག༌ག༌ ཛད༌ཏེ༌ ཨིན༌ནོག༌། ཡང༌ ཏེ༌གུན༌ ཏེ༌ཏེ༌ཚོག༌པ༌ ཐེན༌ཏེ༌ བོར༌ར༌ ཛད༌ཏེ༌ ཨིན༌ནོག༌ ནམ༌ཚོག༌པ༌ འི༌ ཇིག༌རྟེན༌ནི༌ ཏད༌པ༌ མེད༌ཁན༌ནི༌ མི༌གུན༌ལ༌, ཁོང༌ངི༌ ཤགས༌ ཅད༌ཏེ༌ མེད༌ཁན༌ ཅོའ༌ མི༌ཛད༌།"]], [["ཨིན༌ནའང༌ ངའེ༌ ཅེས༌པའེ༌ སྤུན༌གུན༌, འི༌ སྤེ༌ར༌བོ༌ མ༌ནེ༌ མ༌ཞེད༌ཤིག༌, གཙོ༌བོ༌ དཀོན༌མཆོག༌གི༌ སྐུན༌དུན༌ལ༌ ཞག༌ཅིག༌པོ༌ ནི༌ ལོ༌ སྟོང༌ ཅིག༌ ཡང༌ ལོ༌ སྟོང༌ཅིག༌པོ༌ ནི༌ ཞག༌ཅིག༌ དང༌ དྲན༌དྲ༌ ཨིན༌ནོག༌།"]], [["མི༌ ཁ༌ཅིག༌གི༌ གཙོ༌བོ༌ ཁོང༌རང༌ ལོགས༌ཏེ༌ ཕེབ༌ཅེས༌སི༌ ཞལ༌ཆད༌པོ༌, གོར༌ཏེ༌ ཨིན༌ནོག༌ སམ༌དུག༌, ཨིན༌ནའང༌ ངོས༌པོའ༌ ཁོང༌ གོར༌ཏེ༌ མ༌ནོག༌, ཅིའ༌ཟེར༌ན༌ ཁོང༌ངི༌ ཁྱོ༌ཞ༌གུན༌ནི༌ ཕིའ༌ ཟོད༌པ༌ ཛད༌ཏེ༌ ཨིན༌ནོག༌། ཁོང༌ངི༌ སུ༌ཞིག༌གའང༌ མེད༌ཁན༌ ཅོའ༌ མ༌ཛད༌ད༌, མི༌ཚང༌མའེ༌ གྱོད༌པ༌ ཅོ༌ཅེས༌སི༌ དོད༌པ༌ ཛད༌ད༌ནོག༌།"]], [["ཨིན༌ནའང༌ གཙོ༌བོ༌ ཡེ༌ཤུ༌ མ༌ཤི༌ཀ༌ ལོགས༌ཏེ༌ ཕེབས༌ཅེས༌སི༌ ཞག༌པོ༌ ནི༌, སང༌ཝའེ༌ ནང༌ང༌ རྐུན༌མ༌ ཙོགས༌ལ༌ ལེབ༌ཨིན༌། ཏེ༌ ཞག༌ག༌ ནམ༌ཁའེ༌ བར༌ནང༌བོ༌ མ༌ ཀུ༌ཅོ༌ ཀྲག༌པོ༌ ཉམ༌པོ༌ མེད༌ཁན༌ ཆེན༌, ཡང༌ ནམ༌ཁའེ༌ ནང༌ང༌ ཡོད༌ཁན༌ ཚང༌མ༌ ཚད༌ ཀྲག༌པོའེ༌ ཞུ༌ཏེ༌ ཆེན༌། ཡང༌ ས༌ཞི༌ཀ༌ ཡོད༌ཁན༌ ཚང༌མ༌ ཚིག༌ཏེ༌ མེད༌ཁན༌ ཆེན༌།"]], [["ཏ༌ གལ༌ཏེས༌ འི༌ ཚང༌མ༌ མེད༌ཁན༌ ཆའད༌ན༌, ཁྱོ༌ཞ༌གུན༌ནི༌ མི༌ཚེ༌བོ༌ ཀ༌ཟུག༌ག༌ ཕུད༌གོས༌། དཀོན༌མཆོག༌གི༌ ཞག༌པོའ༌ སྲུང༌ཏེ༌ གྱོགས༌པ༌ ལེབ༌ཅུག༌ཅེས༌ལ༌ རྩོན༌གྲུས༌ ཅོ༌ཨིན༌, ཁྱོ༌ཞ༌གུན༌ནི༌ དཀོན༌མཆོག༌གི༌ ལམ༌མི༌ཀ༌ གྲུལ༌ཁན༌ དང༌ དམ༌པ༌ མི༌ཚེ༌ཞིག༌ ཕུད༌གོ༌ཤེས༌ ཨིན༌ནོག༌། ཏེ༌ ཞག༌ག༌ ནམ༌ཁའེ༌ བར༌ནང༌ མེའ༌ ཚིག༌ཏེ༌, ཡང༌ ཏེ༌ནང༌ང༌ ཡོད༌ཁན༌ ཚང༌མ༌ ཞུ༌ཏེ༌ མེད༌ཁན༌ ཆེན༌།"]], [["ཏ༌ གལ༌ཏེས༌ འི༌ ཚང༌མ༌ མེད༌ཁན༌ ཆའད༌ན༌, ཁྱོ༌ཞ༌གུན༌ནི༌ མི༌ཚེ༌བོ༌ ཀ༌ཟུག༌ག༌ ཕུད༌གོས༌། དཀོན༌མཆོག༌གི༌ ཞག༌པོའ༌ སྲུང༌ཏེ༌ གྱོགས༌པ༌ ལེབ༌ཅུག༌ཅེས༌ལ༌ རྩོན༌གྲུས༌ ཅོ༌ཨིན༌, ཁྱོ༌ཞ༌གུན༌ནི༌ དཀོན༌མཆོག༌གི༌ ལམ༌མི༌ཀ༌ གྲུལ༌ཁན༌ དང༌ དམ༌པ༌ མི༌ཚེ༌ཞིག༌ ཕུད༌གོ༌ཤེས༌ ཨིན༌ནོག༌། ཏེ༌ ཞག༌ག༌ ནམ༌ཁའེ༌ བར༌ནང༌ མེའ༌ ཚིག༌ཏེ༌, ཡང༌ ཏེ༌ནང༌ང༌ ཡོད༌ཁན༌ ཚང༌མ༌ ཞུ༌ཏེ༌ མེད༌ཁན༌ ཆེན༌།"]], [["ཨིན༌ནའང༌ ང༌དང༌གུན༌ དཀོན༌མཆོག༌གི༌ ཞལ༌ཆད༌ ནང༌ཞིན༌ལ༌ ནམ༌ཁའ༌ སོ༌མ༌ཞིག༌ དང༌ ས༌ཞི༌ སོ༌མ༌ཞིག༌གི༌ ཕིའ༌, སྲུངས༌ཏེ༌ དུག༌ཨིན༌, ཀ༌བོ༌ དྲང༌པོའེ༌ ལམ༌མི༌ཀ༌ གྲུལ༌ཁན༌གུན༌ ནི༌, ཁང༌པ༌ ཨིན༌ནོག༌།"]], [["ཏེ༌བོའེ༌ཕིའ༌ ངའེ༌ ཅེས༌པའེ༌ སྤུན༌གུན༌, ཁྱོ༌ཞ༌གུན༌ འི༌ ཚང༌མ༌ བྱུང༌ཅེས༌སི༌ ཕིའ༌ སྲུངས༌ཏེ༌ ཡོད༌ ཟ༌ནེ༌, ཁྱོ༌ཞ༌རང༌ དཀོན༌མཆོག༌གི༌ སྐུན༌དུན༌ལ༌ རྩང༌མ༌, སྐྱོན༌མེད༌ཁན༌ དང༌ ཞི༌དེ༌ ཉམ༌པོ༌ མི༌ཚེ༌ ཕུད༌ཁན༌ཞིག༌ ལྟན༌ ཐུབ༌ཅེས༌སི༌ ཕིའ༌ མ༌ རྩོན༌གྲུས༌ ཅོ༌ཤིག༌།"]], [["ཡང༌ དཀོན༌མཆོག༌གི༌ ཟོད༌སེམས༌ ཉམ༌པོ༌ ང༌དང༌གུན༌ལ༌ ཐར༌པ༌ ཐོབ༌ཅེས༌སི༌ སྐབས༌ སལ༌ལ༌ ཛད༌ཁན༌བོ༌ ཧ༌གོ༌ གོ༌ཤེས༌པོ༌, མ༌ ཁག༌ཅན༌ཞིག༌ ཨིན༌ནོག༌། ང༌དང༌ངི༌ ཅེས༌པའེ༌ སྤུན༌ པ༌འུ༌ལུའིང༌, དཀོན༌མཆོག༌གི༌ སལ༌ལ༌ ཛད༌ཁན༌ནི༌ ཤེས༌རབས༌ ནང༌ཞིན༌ལ༌, ཁྱོ༌ཞ༌གུན༌ལ༌ བྲིའ༌ ཛད༌ཏེ༌ ཨིན༌ནོག༌།"]], [["ཁོང༌ངི༌ རང༌ངི༌ ཆག༌བྲིས༌ ཚང༌མའེ༌ ནང༌ང༌, འིན༌ན༌ ཙོགས༌སི༌ གོར༌གྱན༌གུན༌ནི༌ སྐོར༌ལ༌ བྲིའ༌ ཛད༌ཏེ༌ དུག༌། ཁོང༌ངི༌ ཆག༌བྲིས༌ ཁ༌ཅིག༌གི༌ ནང༌ང༌ ཧ༌གོ༌ཅེས༌ལ༌ མ༌ ཀགས༌པོ༌ ཆའ༌ཁན༌ནི༌ ལབ༌ཞ༌ རིག༌གའང༌ ཡོད༌ཏེ༌ ཨིན༌ནོག༌། ཡང༌ སམ༌བ༌ མེད༌ཁན༌ དང༌ སྟན༌ཞི༌ མེད༌ཁན༌ནི༌ མི༌ ཁ༌ཅིག༌གི༌, པ༌འུ༌ལུའི༌ ཆག༌བྲིས༌གུན༌ནི༌ ཏོན༌ཏག༌པོ༌ མིང༌ནའང༌ གྱུར༌ཏེ༌ ཨིན༌ནོག༌, ཀ༌ཟུག༌ ཁོང༌གུན༌ནི༌ ཞན༌ དམ༌པའེ༌ སུང༌རབས༌གུན༌ལ༌ ཅོའད༌, ཀ༌བོའེ༌ ཁོ༌རང༌གུན༌ནི༌ ཕིའ༌ ནོད༌སྐྱལ༌ ཁྱོང༌དུག༌།"]], [["3:17 ནེ༌ 18"], ["ཏུས༌ ལེབ༌བི༌ སང༌ སྔུན༌ལ༌ ངའེ༌ ཁྱོ༌ཞ༌གུན༌ལ༌ སྤང༌པུད༌དད༌། ཁྲིམས༌མེད༌དི༌ མི༌གུན༌ནི༌ གོབ༌སྐོར༌རི༌ ནང༌ང༌ ཡོངས༌ཏེ༌ ཁྱོ༌ཞ༌རང༌ ཏད༌པའེ༌ ནང༌ང༌ སྟན༌པོ༌ མེད༌ཁན༌ མི༌གྱུར༌ཅེས༌ལ༌ ཤང༌ ཅོས༌ཏེ༌ དུག༌ཤིག༌།"]], [["མ༌ཚད༌པའེ༌ ང༌དང༌ངི༌ གཙོ༌བོ༌ དང༌ སྐྱབ༌གོན༌ ཡེ༌ཤུ༌ མ༌ཤི༌ཀའེ༌ ཐུག༌རྗེ༌ དང༌ ཁོང༌ ཤེ༌ཤེས༌སི༌ ནང༌ང༌ ཡར༌གྱས༌ ཅོ༌ཨིན༌ སོང༌ཤིག༌།"], ["ཡང༌ ཁོང༌ང༌ དག༌ས༌ དང༌ ཏུས༌གྱུན༌ སྤལ༌ ཐོབ༌ཤིག༌། ཨ༌མེན༌༎"]]]], "I John": [[[["1:1 ནེ༌ 4"], ["ང༌ཞའེ༌ ཁྱོ༌ཞ༌གུན༌ལ༌, གོ༌ཟུག༌ནེ༌ ཕར༌ལ༌ ཡོད༌ཁན༌ནི༌ མི༌ཚེའེ༌ བཀའེ༌ སྐོར༌ལ༌ ཤད༌ཅེས༌ཨིན༌, ཀ༌བོའེ༌ མོལ༌ཁན༌གུན༌ ང༌ཞ༌གུན༌ནི༌ ཚོར༌ ཡང༌ ཇལ༌། འོ༌ན༌ རང༌ངི༌ མིག༌ནེ༌ ཞིབ༌སལ༌ ཅོས༌ཏེ༌ ཇལ༌, མ༌ཚད༌ ཁོང༌ང༌ ང༌ཞ༌རང༌ངི༌ ལག༌པ༌ རྩེས༌པིན༌།"]], [["དཀོན༌མཆོག༌གི༌ ཏེ༌ མི༌ཚེ༌བོ༌ སྔོན༌ཅུག༌ག༌ ཛདས༌, ཡང༌ ང༌ཞ༌གུན༌ནི༌ ཁོང༌ ཇལ༌། ང༌ཞ༌གུན༌ ཏེ༌ མི༌ཚེའེ༌ སྤང༌པོ༌ ཨིན༌ནོག༌, ཡང༌ ཁྱོ༌ཞ༌གུན༌ལ༌ ཏེན༌ན༌ ཐའ༌མེད༌པའེ༌ མི༌ཚེ༌ སྐོར༌ལ༌ ཤད༌དད༌, ཀ༌བོ༌ དཀོན༌མཆོག༌ ཡབ༌ ཉམ༌པོ༌ ཡོད༌པིན༌, ཡང༌ ང༌ཞ༌གུན༌ནི༌ཀ༌ སྔོན༌ཅུག༌ག༌ ཛདས༌།"]], [["ཁྱོ༌ཞ༌གུན༌ནའང༌ ང༌ཞ༌གུན༌ ཉམ༌པོ༌ དྲེ༌ཤེས༌སི༌ ཕིའ༌ ང༌ཞའེ༌ ཁོང༌ངི༌ སྐོར༌ལ༌ ཚོར༌ཁན༌ དང༌ ཐོང༌ཁན༌ གུན༌ ཁྱོ༌ཞའ༌ ཤད༌དད༌, ཡང༌ ང༌ཞ༌གུན༌ དཀོན༌མཆོག༌ ཡབ༌ དང༌ ཁོང༌ངི༌ སྲས༌ ཡེ༌ཤུ༌ མ༌ཤི༌ཀ༌ ཉམ༌པོ༌ དྲེས༌ཏེ༌ ཨིན༌།"]], [["ང༌ཞའེ༌ ཐད༌པོ༌གུན༌ དྲན༌དྲ༌ ཁྱོ༌ཞ༌གུན༌ ཉམ༌པོ༌ བགོ༌ཅེས༌སི༌ ཕིའ༌ འི༌ ཨི༌གེ༌བོ༌ ང༌ཞའེ༌ བྲིའད༌།"]], [["1:5 ནེ༌ 10"], ["འི༌ ལོན༌བོ༌ ང༌ཞ༌གུན༌ལ༌ ཡེ༌ཤུའི༌ ཀ༌ནེ༌ ཚོར༌, ཡང༌ ཏ༌ དག༌ས༌ ཁྱོ༌ཞ༌གུན༌ལ༌ ཤད༌ཅེས༌ཨིན༌། དཀོན༌མཆོག༌ ནི༌ འོད༌ ཨིན༌ནོག༌, ཡང༌ ཁོང༌ངི༌ ནང༌ང༌ མུན༌གྲིག༌ མ༌ནེ༌ མེད༌ཀྱག༌།"]], [["གལ༌ཏེས༌ ང༌དང༌གུན༌ནི༌ དཀོན༌མཆོག༌ ཉམ༌པོ༌ བྲེལ༌ བོར༌རད༌ ཟེར༌ཨིན༌ ཏ༌རུང༌ངའང༌ ངན༌སེམས༌ཅན༌ནི༌ མུན༌གྲིག༌གི༌ ནང༌ང༌ གྲུལ༌ལད༌ན༌, ཏེ༌ནེ༌ ང༌དང༌གུན༌ནི༌ ཟུན༌ ཏངས༌ཏེ༌ དྲང༌པོའེ༌ ལམ༌མི༌ཀ༌ མི༌ཚེ༌ མ༌ཕུད༌ད༌ ཨིན༌ནོག༌།"]], [["ཨིན༌ནའང༌ གལ༌ཏེས༌ ང༌དང༌གུན༌ འོད༌དི༌ ནང༌ང༌ གྲུལ༌ལད༌ན༌, ཀ༌ཟུག༌ དཀོན༌མཆོག༌ འོད༌དི༌ ནང༌ང༌ ཞུགས༌ཏེ༌ ཨིན༌, ཏེ༌ནེ༌ ང༌དང༌གུན༌ ཅིག༌ དང༌ ཅིག༌ ཉམ༌པོ༌ བྲེལ༌ཏེ༌ ཨིན༌ནོག༌, ཡང༌ ཁོང༌ངི༌ སྲས༌ ཡེ༌ཤུ༌ མ༌ཤི༌ཀའེ༌ སྐུ༌ཁྲག༌གི༌, ང༌དང༌གུན༌ སྡིག༌པ༌ ཚང༌མ༌ནེ༌ རྩང༌མ༌ ཛད༌ཨིན༌།"]], [["ཏ༌ གལ༌ཏེས༌ ང༌དང༌གུན༌ནི༌ སྡིག༌པ༌ མ༌ནེ༌ མ༌ཅོས༌པིན༌ ཟེར༌ན༌, ང༌དང༌ངི༌ རང༌དང༌རང༌ང༌ གོབ༌སྐོར༌ཏེ༌ ཨིན༌ནོག༌, ཡང༌ དེན༌བ༌ ང༌དང༌གུན༌ནི༌ ནང༌ང༌ མེད༌པ༌ ཨིན༌ནོག༌།"]], [["ཨིན༌ནའང༌ གལ༌ཏེས༌ ང༌དང༌གུན༌ནི༌ དཀོན༌མཆོག༌ག༌ ངའེ༌ སྡིག༌པ༌ ཅོས༌པིན༌ ཟེར༌ན༌, ཨིད༌ཤེས༌ཅན༌ དང༌ དྲང༌པོ༌ ཐག༌ཅད༌ ཛད༌ཁན༌, དཀོན༌མཆོག༌གི༌ ང༌དང༌གུན༌ནི༌ སྡིག༌པ༌གུན༌ལ༌ ཤགས༌པ༌ སལ༌ཏེ༌, ང༌དང༌གུན༌ ང༌དང༌ངི༌ ལས༌ ངན༌པ༌གུན༌ནེ༌ རྩང༌མ༌ ཛད༌ཨིན༌།"]], [["གལ༌ཏེས༌ ང༌དང༌གུན༌ནི༌ ངའེ༌ སྡིག༌པ༌ མ༌ནེ༌ མ༌ཅོས༌པིན༌ ཟེར༌ན༌, ང༌དང༌ངི༌ དཀོན༌མཆོག༌ ཟུན༌ཇན༌ ཐེ༌ཅེས༌ མ༌ཚད༌, ང༌དང༌གུན༌ནི༌ སྙིང༌ངི༌ ནང༌ང༌ དཀོན༌མཆོག༌གི༌ བཀའེ༌ ཕིའ༌ ནས༌ས༌ མེད༌པ༌ ཨིན༌ནོག༌།"]]], [[["2:1 ནེ༌ 6"], ["ངའེ༌ ཅེས༌པའེ༌ ཏད༌པའེ༌ ནང༌ང༌ ཕྲུ༌གུ༌གུན༌, ཁྱོ༌ཞ༌གུན༌ནི༌ སྡིག༌པ༌ མི༌ཅོ༌ཅེས༌སི༌ ཕིའ༌ ངའེ༌ འི༌ སྤེ༌ར༌གུན༌ བྲིའད༌། ཨིན༌ནའང༌ གལ༌ཏེས༌ སུ༌ཞིག༌གི༌ སྡིག༌པ༌ ཅོ༌ན༌, དཀོན༌མཆོག༌ ཡབ༌བི༌ སྐུན༌དུན༌ལ༌ ང༌དང༌གུན༌ནི༌ ཕིའ༌ ཞུ༌ཝ༌ ཞུས༌ཏེ༌ ཆད༌པའེ༌ ཀ༌ནེ༌ སྐྱོབ༌བ༌ ཛད༌ཁན༌ཞིག༌ ཡོད༌ཏེ༌ ཨིན༌ནོག༌, ཁོང༌ ནི༌ ཡེ༌ཤུ༌ མ༌ཤི༌ཀ༌ དྲང༌པོ༌བོ༌ ཞུགས༌ཏེ༌ ཨིན༌།"]], [["ཁོང༌ ནི༌, ཏེན༌ན༌བོ༌ ཞུགས༌ཏེ༌ ཨིན༌, ཀ༌བོའེ༌ ང༌དང༌གུན༌ནི༌ སྡིག༌པ༌གུན༌ སེལ༌ལ༌ ཛད༌ཅེས༌སི༌ ཕིའ༌ ཁོང༌རང༌ངི༌ སྲོག༌པོ༌ སལ༌ལ༌ ཛདས༌, ཡང༌ ང༌དང༌ ཅིག༌པོའེ༌ ཕིའ༌ མན༌པ༌, ཇིག༌རྟེན༌པ༌ ཚང༌མའེ༌ སྡིག༌པ༌གུན༌ནི༌ ཕིའང༌།"]], [["ཏ༌ གལ༌ཏེས༌ ང༌དང༌གུན༌ནི༌ དཀོན༌མཆོག༌གི༌ བཀའ༌རྒྱ༌གུན༌ ཁའ༌ཉན༌ན༌, ཏེ༌ནེ༌ ང༌དང༌གུན༌ལ༌ ཁོང༌ ཤེས༌ཁན༌བོ༌ ཏན༌ཏན༌ གྱུས༌ ཨིན༌ནོག༌།"]], [["སུ༌ཞིག༌གི༌ \"ང༌ དཀོན༌མཆོག༌ ཤེས༌སད༌\" ཟེར༌ཏེ༌, ཁོང༌ངི༌ བཀའ༌གུན༌ལ༌ ཁའ༌ཉན༌ན༌ མེད༌ན༌, ཁོ༌ ཟུན༌ཇན༌ ཨིན༌ནོག༌, ཡང༌ ཏེ༌ མི༌བོའེ༌ ནང༌ང༌ དཀོན༌མཆོག༌གི༌ དྲང༌པོའེ༌ བཀའ༌ མེད༌པ༌ ཨིན༌ནོག༌།"]], [["ཨིན༌ནའང༌ སུ༌ཞིག༌གི༌ ཁོང༌ངི༌ བཀའ༌གུན༌ནི༌ཀ༌ ལག༌ལེན༌ ཅོའད༌ན༌, ཏན༌ཏན༌ ཏེ༌གུན༌ནི༌ ནང༌ང༌ དཀོན༌མཆོག༌གི༌ ཅམས༌པ༌ གང༌པོ༌ ཡོད༌ཁན༌བོ༌ ཐོང༌ང༌ནོག༌, ཏེ༌བོའེ༌ ང༌དང༌གུན༌ དཀོན༌མཆོག༌ ཉམ༌པོ༌ བྲེལ༌ཏེ༌ ཡོད༌ཁན༌བོ༌ ང༌དང༌གུན༌ལ༌ ཧ༌གོའ༌ནོག༌།"]], [["སུ༌ཞིག༌གི༌ \"ང༌, དཀོན༌མཆོག༌ ཉམ༌པོ༌ བྲེལ༌ཏེ༌ ཨིན༌\" ཟེར༌རད༌ན༌, ཏེ༌ནེ༌ ཡེ༌ཤུའི༌ མི༌ཚེ༌ ཕུད༌ད༌ ཛད༌ཁན༌ ཙོགས༌སི༌ མི༌ཚེ༌ཞིག༌, ཁོང༌གུན༌ནིའང༌ ཕུད༌གོ༌ཤེས༌ ཨིན༌ནོག༌།"]], [["2:7 ནེ༌ 14"], ["ཅེས༌པའེ༌ ཛ༌འོ༌གུན༌, ངའེ༌ ཁྱོ༌ཞ༌གུན༌ལ༌ བྲི༌ཁན༌ནི༌ བཀའ༌རྒྱ༌བོ༌ སོ༌མ༌ མན༌པ༌ སྙིང༌པ༌ཞིག༌ ཨིན༌, ཀ༌བོ༌ ཁྱོ༌ཞ༌གུན༌ལ༌ གོ༌མ༌ནེ༌ ཕར༌ལ༌ ཐོབ༌ཏེ༌ ཨིན༌ནོག༌། ཅིག༌ དང༌ ཅིག༌ག༌ ཅམས༌པ༌ ཅོ༌ཅེས༌སི༌ ཏེ༌ བཀའ༌རྒྱ༌ སྙིང༌པ༌བོ༌, ཁྱོ༌ཞ༌གུན༌ནི༌ སྔུན༌ལ༌ ཚོར༌ཏེ༌ ཨིན༌ནོག༌།"]], [["ཨིན༌ནའང༌ ཏེ༌ བཀའ༌རྒྱ༌བོ༌ སོ༌མ༌ཞིག༌གའང༌ ཨིན༌ནོག༌། ཡེ༌ཤུའི༌ ཁོང༌རང༌ངི༌ མི༌ཚེའེ༌བོ༌ ཏེན༌ན༌ བཀའ༌རྒྱ༌ དྲན༌དྲ༌ ཕུད༌ད༌ ཛདས༌, ཡང༌ ཁྱོ༌ཞ༌གུན༌ནིའང༌ ཕུད༌དུག༌, ཅིའ༌ཟེར༌ན༌ ཁྱོ༌ཞའེ༌ ནང༌ང༌ མུན༌གྲིག༌པོ༌ མེད༌ཁན༌ ཆེན༌ སོང༌ཏེ༌ དཀོན༌མཆོག༌གི༌ དེན༌བའེ༌ འོད༌དི༌ ལྡངས༌པོ༌ ཁྱེབ༌ཨིན༌ ཆ༌རུག༌།"]], [["ཡང༌ སུ༌ཞིག༌གི༌ \"ང༌ འོད༌དི༌ ནང༌ང༌ ཨིན༌\" ཟེར༌ཨིན༌, ཨིན༌ནའང༌ རང༌ངི༌ སྤུན༌ ཡ༌ སྤུན༌མོ༌ ཉམ༌པོ༌ ནཕ༌རད༌ ཅོ༌ན༌, ཏེ༌གུན༌ ཏ༌རུང༌ངའང༌ མུན༌གྲིག༌གི༌ ནང༌ང༌ དུགས༌ཏེ༌ ཨིན༌ནོག༌།"]], [["ཡང༌ སུ༌ཞིག༌གི༌ རང༌ངི༌ སྤུན༌ ཡ༌ སྤུན༌མོ༌ ཉམ༌པོ༌ ཅམས༌པ༌ བོར༌རད༌ན༌, ཁོ༌ འོད༌དི༌ ནང༌ང༌ ནས༌ཏེ༌ ཨིན༌ནོག༌, ཁོའེ༌ ནང༌ང༌, ཁོ༌ སྡིག༌པའེ༌ ནང༌ང༌ གྱེལ༌ཅུག༌ཁན༌ ཅའང༌ མེད༌ཏེ༌ ཨིན༌ནོག༌།"]], [["ཨིན༌ནའང༌ སུ༌ཞིག༌གི༌ རང༌ངི༌ སྤུན༌ཞིག༌ག༌ ནཕ༌རད༌ ཅོའད༌ན༌, ཁོ༌ མུན༌གྲིག༌གི༌ ནང༌ང༌ ལུས༌ཏེ༌ ཏེ༌ནང༌ང༌ གྲུལ༌ཨིན༌ ཨིན༌ནོག༌། ཁོ༌ ཀ༌རུ༌ ཆའད༌ ཁོའ༌ གྱུས༌ མེད༌ཀྱག༌, ཅིའ༌ཟེར༌ན༌ མུན༌གྲིག༌གི༌ ཁོ༌ ཞ༌ར༌ གྱུར༌ཅུག༌ཏེ༌ ཨིན༌ནོག༌།"]], [["ངའེ༌ ཅེས༌པའེ༌ ཏད༌པའེ༌ ནང༌ང༌ ཕྲུ༌གུ༌གུན༌, ངའེ༌ ཁྱོ༌ཞའ༌ བྲིའད༌,"], ["ཅིའ༌ཟེར༌ན༌ གཙོ༌བོ༌ ཡེ༌ཤུ༌ གྱུད༌ཏེ༌ ཁྱོ༌ཞའེ༌ སྡིག༌པ༌གུན༌ལ༌ ཤགས༌པ༌ སལ༌ལ༌ ཛད༌ཏེ༌ ཨིན༌།"]], [["ཏད༌པའེ༌ ནང༌ང༌ ལྡན༌ཁན༌གུན༌, ཁྱོ༌ཞའ༌ ངའེ༌ བྲིའད༌,"], ["ཅིའ༌ཟེར༌ན༌ གོ༌ཟུག༌ནེ༌ ཕར༌ལ༌ ཞུགས༌ཏེ༌ ཡོད༌ཁན༌ནི༌ མ༌ཤི༌ཀ༌ ཁྱོ༌ཞའེ༌ ཤེས༌ཏེ༌ ཨིན༌།"], ["ཏད༌པའེ༌ ནང༌ང༌ ཁྱོག༌ཏོང༌གུན༌, ངའེ༌ ཁྱོ༌ཞའ༌ བྲིའད༌,"], ["ཅིའ༌ཟེར༌ན༌ ངན༌པ༌ ཤེ༌ཏན༌ནི༌ཀ༌ ཁྱོ༌ཞའ༌ གྱལ༌ཁའ༌ ཐོབ༌ཏེ༌ ཨིན༌།"]], [["ཏད༌པའེ༌ ནང༌ང༌ ཕྲུ༌གུ༌གུན༌, ཁྱོ༌ཞའ༌ བྲིའད༌,"], ["ཅིའ༌ཟེར༌ན༌ ཁྱོ༌ཞའེ༌, དཀོན༌མཆོག༌ ཡབ༌ ཤེས༌ཏེ༌ ཨིན༌།"], ["ཏད༌པའེ༌ ནང༌ང༌ ལྡན༌ཁན༌གུན༌, ངའེ༌ ཁྱོ༌ཞའ༌ བྲིའད༌,"], ["ཅིའ༌ཟེར༌ན༌ ཁྱོ༌ཞའེ༌ གོ༌ཟུག༌ནེ༌ ཕར༌ལ༌ ཞུགས༌ཏེ༌ ཡོད༌ཁན༌ནི༌ མ༌ཤི༌ཀ༌ ཤེས༌ཏེ༌ ཨིན༌།"], ["ཏད༌པའེ༌ ནང༌ང༌ ཁྱོག༌ཏོང༌གུན༌, ངའེ༌ ཁྱོ༌ཞའ༌ བྲིའད༌,"], ["ཅིའ༌ཟེར༌ན༌ ཁྱོ༌ཞའེ༌ མ༌ཤི༌ཀའེ༌ ནང༌ང༌ ཏད༌པ༌བོ༌ སྟན༌པོ༌,"], ["ཡང༌ དཀོན༌མཆོག༌གི༌ བཀའ༌ ཁྱོ༌ཞའེ༌ སྙིང༌གུན༌ནི༌ ནང༌ང༌ ནས༌ཏེ༌"], ["ཁྱོ༌ཞའ༌ ངན༌པ༌ ཤེ༌ཏན༌ནི༌ཀ༌ གྱལ༌ཁའ༌ ཐོབ༌ཏེ༌ ཨིན༌།"]], [["2:15 ནེ༌ 17"], ["ཇིག༌རྟེན༌ དང༌ ཇིག༌རྟེན༌ནི༌ ནང༌ང༌ ཡོད༌ཁན༌གུན༌ནི༌ཀ༌ སེམས༌ མ༌ཆགས༌ཤིག༌། གལ༌ཏེས༌ མི༌ཞིག༌ ཇིག༌རྟེན༌ དང༌, ཏེ༌ནང༌ང༌ ཡོད༌ཁན༌གུན༌ལ༌ ཆགས༌ན༌, ཁོའེ༌ ནང༌ང༌ ཡབ༌ དཀོན༌མཆོག༌གི༌ ཕིའ༌ ཅམས༌པ༌ མེད༌པ༌ ཨིན༌ནོག༌།"]], [["ཅིའ༌ཟེར༌ན༌ ཇིག༌རྟེན༌ནི༌ ལས༌ ཚང༌མའེ༌ ནང༌ང༌, སྡིག༌པའེ༌ དོད༌པ༌, མིག༌ནེ༌ ཐོང༌ཁན༌ ཚང༌མའེ༌ དོད༌པ༌ དང༌, རང༌ང༌ ཡོད༌ཁན༌ དང༌ ཅོ༌ཁན༌གུན༌ནི༌ཀ༌ ཕོ༌སོ༌ ཡོང༌ང༌ནོག༌། ཏེ༌གུན༌ ཡབ༌ དཀོན༌མཆོག༌གི༌ ཆོགས༌ནེ༌ མན༌པ༌, ཇིག༌རྟེན༌ནི༌ ཆོགས༌ནེ༌ ཨིན༌ནོག༌།"]], [["ཇིག༌རྟེན༌ དང༌ ཇིག༌རྟེན༌ནི༌ མི༌གུན༌ནི༌ དོད༌པ༌གུན༌ མེད༌ཁན༌ ཆེན༌, ཨིན༌ནའང༌ དཀོན༌མཆོག༌གི༌ ཐུགས༌ཐད༌ ནང༌ཞིན༌ གྲུལ༌ཁན༌གུན༌ ཏུས༌གྱུན༌ སོན༌ཏེའ༌ ལུས༌ཨིན༌།"]], [["2:18 ནེ༌ 27"], ["ཅེས༌པའེ༌ ཏད༌པའེ༌ ནང༌ང༌ ཕྲུ༌གུ༌གུན༌, ཏ༌ ཐའ༌མའེ༌ ཞག༌པོ༌ ཉེ༌མོ༌ ལེབས༌ཏེ༌ ཨིན༌ནོག༌། མ༌ཤི༌ཀའེ༌ གྲ༌འོ༌ ཡོང༌ཅེས༌པོ༌ ཁྱོ༌ཞ༌གུན༌ནི༌ ཚོར༌ཏེ༌ ཨིན༌ནོག༌, ཡང༌ དག༌སའང༌ མ༌ཤི༌ཀའེ༌ གྲ༌འོ༌ མང༌པོ༌ཞིག༌ ཡོངས༌ཏེ༌ ཡོད༌ཅེས༌པའེ༌ ང༌དང༌ང༌ ཐའ༌མའེ༌ ཏུས༌ ཉེ༌མོའ༌ ལེབས༌ཏེ༌ ཨིན༌ཁན༌བོ༌ ཧ༌གོའ༌ནོག༌།"]], [["ཏེ༌གུན༌ ང༌དང༌གུན༌ནི༌ ཕྲོ༌ནེ༌ བིངས༌ཏེ༌ སོང༌, ཨིན༌ནའང༌ དེན༌བ༌ ཁོང༌གུན༌ ང༌དང༌ངི༌ སྤུན༌ མན༌པིན༌, གལ༌ཏེས༌ ཨིན༌པིན༌ན༌, ང༌དང༌གུན༌ ཉམ༌པོ༌ དུགས༌ཏེ༌ ཡོད༌གྲོ༌། ཏ༌ ཁོང༌གུན༌ ང༌དང༌གུན༌ནི༌ ཕྲོ༌ནེ༌ བིངས༌ཏེ༌ སོང༌ པ༌སང༌, ཁོང༌གུན༌ ང༌དང༌གུན༌ནི༌ སྤུན༌ མན༌ཁན༌བོ༌ ཏན༌ཏན༌ སོང༌ཏེ༌ ཨིན༌ནོག༌།"]], [["ཨིན༌ནའང༌ ཁྱོ༌ཞ༌གུན༌ལ༌ དཀོན༌མཆོག༌གི༌ དམ༌པའེ༌ ཐུག༌ཉིད༌ སལ༌ལ༌ ཛད༌པ༌, ཁྱོ༌ཞའ༌ ཚང༌མའ༌ དེན༌བ༌བོ༌ ཧ༌གོའ༌ནོག༌།"]], [["ངའེ༌ ཁྱོ༌ཞ༌གུན༌ལ༌ དེན༌བ༌ གྱུས༌ མེད༌ཀྱག༌ སམ༌ཏེ༌ མན༌པ༌, ཁྱོ༌ཞ༌གུན༌ལ༌ ཏན༌ཏན༌ ཤེས༌ཏེ༌ ཡང༌ ཟུན༌བོ༌ དེན༌བའེ༌ ཆོགས༌ནེ༌ མི༌ཡོང༌ཅེས༌པོ༌ གྱུས༌ཡོད༌ པ༌སང༌ བྲིས༌ཏེ༌ ཨིན༌།"]], [["ཏེ༌ནེ༌ ཟུན༌ཇན༌ སུ༌ ཨིན༌ནོག༌? \"ཡེ༌ཤུ༌ ནི༌ མ༌ཤི༌ཀ༌"], ["མ༌ནོག༌\" ཟེར༌ཁན༌བོ༌ མ༌ཤི༌ཀའེ༌ གྲ༌འོ༌ ཨིན༌ནོག༌, ཁོའེ༌, ཡབ༌ དང༌ སྲས༌ ཉིས༌ཀོའ༌ ཁོ༌རང༌ངི༌ གཙོ༌བོ༌ མ༌རྩིའ༌ ཨིན༌ནོག༌།"]], [["སུ༌ཞིག༌གི༌ ཡེ༌ཤུ༌, དཀོན༌མཆོག༌གི༌ སྲས༌ ཨིན༌ཁན༌བོ༌ ཐེའ༌མེད༌ན༌, ཏེ༌ མི༌བོའེ༌ ཡབ༌ ཉམ༌པོའང༌ བྲེལ༌ མེད༌ཏེ༌ ཨིན༌ནོག༌། ཡང༌ སུ༌ཞིག༌གི༌ ཡེ༌ཤུ༌ དཀོན༌མཆོག༌གི༌ སྲས༌ ཨིན༌ཁན༌བོའེ༌ སྤང༌པོ༌ ཏང༌ན༌, ཁོའེ༌ བྲེལ༌ ཡབ༌ ཉམ༌པོའང༌ ཡོད༌ཏེ༌ ཨིན༌ནོག༌།"]], [["གོ༌མ༌ནེ༌ ཕར༌ལ༌ ཚོར༌ཁན༌ནི༌ ཏེ༌ ལོན༌ ཟང༌པོ༌བོ༌ ཁྱོ༌ཞ༌གུན༌ནི༌ སྙིང༌ངི༌ ནང༌ང༌ ལུས༌གོས༌། གལ༌ཏེས༌ ཏེ༌བོ༌ ཁྱོ༌ཞ༌གུན༌ནི༌ ནང༌ང༌ ལུས༌ན༌, ཁྱོ༌ཞ༌གུན༌ནི༌ བྲེལ༌བོ༌ ཡབ༌ དང༌ སྲས༌ ཉམ༌པོའང༌ ལུས༌ཨིན༌།"]], [["ཏེ༌བོའེ༌ བྲས༌བུ༌ ནི༌, ང༌དང༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཁོང༌ངི༌ ཞལ༌ཆད༌ ཛད༌ཁན༌བོ༌ ཨིན༌ནོག༌།"]], [["ངའེ༌ ཏེ༌ སྤེ༌ར༌གུན༌, ཁྱོ༌ཞ༌གུན༌ གོབ༌སྐོར༌རི༌ ནང༌ང༌ ཁྱོང༌ཅེས༌སི༌ རྩོན༌གྲུས༌ ཅོ༌ཁན༌གུན༌ནི༌ སྐོར༌ལ༌ སྤང༌པུད༌ཅེས༌ལ༌ བྲིས༌ཏེ༌ ཨིན༌།"]], [["ཨིན༌ནའང༌ དཀོན༌མཆོག༌གི༌ ཀ༌ནེ༌ ཐོབ༌ཁན༌ནི༌ དམ༌པའེ༌ ཐུག༌ཉིད༌བོ༌ ཁྱོ༌ཞའེ༌ ནང༌ང༌ ལུས༌ པ༌སང༌, ཁྱོ༌ཞ༌གུན༌ལ༌ སུ༌ཞིག༌གིའང༌ ལབ༌གོས༌ མེད༌ཀྱག༌། ཐུག༌ཉིད༌ ཁོང༌རང༌ངི༌ ཁྱོ༌ཞ༌གུན༌ལ༌ ཅི༌ཚང༌མ༌ ལབ༌བ༌ ཛད༌ད༌ནོག༌། ཏེ༌ ལབ༌ཞ༌གུན༌ དེན༌བ༌ ཨིན༌ནོག༌, ཟུན༌ མ༌ནོག༌། ཏེ༌ནེ༌ ཀ༌ཟུག༌ ཁོང༌ངི༌ ལབ༌བ༌ ཛདས༌, ཁྱོ༌ཞ༌གུན༌ མ༌ཤི༌ཀ༌ ཉམ༌པོ༌ བྲེལ༌ཏེ༌ དུག༌ཤིག༌།"]], [["2:28 ནེ༌ 29"], ["ཏེན༌ན༌བོའེ༌ཕིའ༌ ཅེས༌པའེ༌ ཏད༌པའེ༌ ནང༌ང༌ ཕྲུ༌གུ༌གུན༌, མ༌ཤི༌ཀ༌ ལོགས༌ཏེ༌ སྐྱོད༌ ཟ༌ནེ༌, ཁྲེལ༌བ༌ མ༌ཆའ༌ ཡང༌ ང༌དང༌གུན༌ ཇིགས༌ མ༌ཇིགས༌ས༌, ཁོང༌ངི༌ དུན༌ལ༌ ལང༌ཅེས༌སི༌ ཕིའ༌ ཁོང༌ངི༌ ནང༌ང༌ བྲེལ༌བོ༌ ཆད༌མེད༌ལ༌ བོར༌ཤིག༌།"]], [["མ༌ཤི༌ཀ༌ དྲང༌པོ༌ ཨིན༌ཁན༌བོ༌ ཁྱོ༌ཞ༌གུན༌ལ༌ གྱུས༌ཡོད༌ པ༌སང༌, ལས༌ དྲང༌པོ༌ ཅོ༌ཁན༌གུན༌ ཁོང༌ནེ༌ སྐྱེས༌ཏེ༌ ཨིན༌ཁན༌བོའང༌ གྱུས༌ཨིན༌ནོག༌།"]]], [[["3:1 ནེ༌ 10"], ["ལྟོས༌ཤིག༌གའང༌, ཡབ༌ དཀོན༌མཆོག༌གི༌ ང༌དང༌གུན༌ལ༌ ཙམ༌ཤིག༌གི༌ ཅམས༌པ༌ ཛད༌ཏེ༌ ཨིན༌ནོག༌, ཁོང༌ངི༌ ང༌དང༌གུན༌ལ༌ ཁོང༌རང༌ངི༌ ཕྲུ༌གུ༌གུན༌ མོལ༌དུག༌, ཡང༌ ང༌དང༌ ཏེ༌བོ༌ ཨིན༌ནའང༌ ཨིན༌ནོག༌། ཨིན༌ནའང༌ ཇིག༌རྟེན༌ནི༌ ཏད༌པ༌ མེད༌ཁན༌གུན༌ནི༌ ང༌དང༌གུན༌ དཀོན༌མཆོག༌གི༌ ཕྲུ༌གུ༌གུན༌ ཨིན༌ཁན༌བོ༌ ངོ༌ཤེས༌ས༌ མ༌ནོག༌, ཅིའ༌ཟེར༌ན༌ ཏེ༌གུན༌ནི༌ དཀོན༌མཆོག༌ ངོ༌ མ༌ཤེས༌།"]], [["ཅེས༌པའེ༌ ཛ༌འོ༌གུན༌, དག༌ས༌ ང༌དང༌ དཀོན༌མཆོག༌གི༌ ཕྲུ༌གུ༌གུན༌ ཨིན༌ནོག༌། ང༌དང༌གུན༌ ཀ༌ཟུག༌ རིག༌ གྱུར༌ཨིན༌, དག༌ས༌ ཚོག༌པ༌ ང༌དང༌གུན༌ལ༌ སྔོན༌ཅུག༌ག༌ མ༌ཛད༌ད༌ ཨིན༌ནོག༌། ཨིན༌ནའང༌ མ༌ཤི༌ཀ༌ ལོགས༌ཏེ༌ སྐྱོད༌ ཟ༌ནེ༌, ང༌དང༌གུན༌ ཁོང༌ ཙོགས༌ གྱུར༌ཅེས༌པོ༌ ང༌དང༌ང༌ གྱུས༌ཨིན༌ནོག༌, ཅིའ༌ཟེར༌ན༌ ང༌དང༌གུན༌ནི༌ ཁོང༌ ཁོང༌རང༌ངི༌ དེན༌བའེ༌ ཟིར༌རྗིད༌དི༌ ཡིབས༌སི༌ ནང༌ང༌ ཇལ༌ཨིན༌།"]], [["ཡང༌ ཏེ༌བོ༌ ཐོང༌ཅེས༌སི༌ དོད༌པ༌ བོར༌ཁན༌གུན༌ནི༌, ཁོ༌རང༌ རྩང༌མ༌ བོར༌ར༌ནོག༌, ཀ༌ཟུག༌ མ༌ཤི༌ཀ༌ རྩང༌མ༌ ཨིན༌།"]], [["ཡང༌ སྡིག༌པ༌ ཅོ༌ཁན༌གུན༌ནི༌ དཀོན༌མཆོག༌གི༌ བཀའ༌ཁྲིམས༌པོ༌ ཅགས༌ཏེ༌ ཨིན༌ནོག༌, ངོས༌པོའ༌ བཀའ༌ཁྲིམས༌ ཅག༌ཅེས༌པོ༌ ཁོ༌རང༌ སྡིག༌པ༌ ཨིན༌ནོག༌།"]], [["ཡང༌ ཁྱོ༌ཞ༌གུན༌ལ༌ གྱུས༌ཨིན༌ནོག༌, ང༌དང༌ངི༌ སྡིག༌པ༌གུན༌ མེད༌ཁན༌ ཅོ༌ཅེས༌སི༌ ཕིའ༌ མ༌ཤི༌ཀ༌ སྐྱོད༌ད༌ ཛདས༌། ཁོང༌ངི༌ ནང༌ང༌ སྡིག༌པ༌ མེད༌པིན༌།"]], [["ཡེ༌ཤུའི༌ ནང༌ང༌ ནས༌ཁན༌གུན༌ནི༌ སྡིག༌པ༌ ཅོ༌ཨིན༌ མི༌དུག༌, ཡང༌ སྡིག༌པ༌ ཅོ༌ཨིན༌ དུག༌ཁན༌གུན༌ལ༌ མ༌ཤི༌ཀ༌ མ༌ཇལ༌ལ༌, ཡ༌ ངོའང༌ མ༌ཤེས༌ས༌ ཨིན༌ནོག༌།"]], [["ཅེས༌པའེ༌ ཏད༌པའེ༌ ནང༌ང༌ ཕྲུ༌གུ༌གུན༌, སུ༌ཞིག༌གའང༌ ཁྱོ༌ཞ༌གུན༌ལ༌ གོབ༌སྐོར༌ ཏང༌ མ༌ཅུག༌ཤིག༌། འོས༌པའེ༌ ལས༌ ཅོ༌ཁན༌ནི༌ མི༌བོ༌ དྲང༌པོ༌ ཨིན༌ནོག༌, ཀ༌ཟུག༌གི༌ མ༌ཤི༌ཀ༌ ཨིན༌།"]], [["སྡིག༌པ༌ ཅོ༌ཨིན༌ དུག༌ཁན༌གུན༌ ཤེ༌ཏན༌ནི༌ ཨིན༌ནོག༌, ཅིའ༌ཟེར༌ན༌, ཤེ༌ཏན༌ནི༌ ཇིག༌རྟེན༌ ཆགས༌པ༌ནེ༌ ཕར༌ལ༌ སྡིག༌པ༌ ཅོ༌ཨིན༌ ཡོངས༌ཏེ༌ ཨིན༌། དཀོན༌མཆོག༌གི༌ སྲས༌, ཤེ༌ཏན༌ནི༌ ལས༌གུན༌ མེད༌ཁན༌ ཛད༌ཅེས༌སི༌ ཕིའ༌ སྐྱོད༌ད༌ ཛདས༌།"]], [["དཀོན༌མཆོག༌ནེ༌ སྐྱེས༌ཁན༌གུན༌ནི༌ སྡིག༌པ༌ ཅོ༌ཨིན༌ དུག༌ག༌ མ༌ནོག༌, ཅིའ༌ཟེར༌ན༌ དཀོན༌མཆོག༌གི༌ ཐུག༌ཉིད༌ ཁོང༌གུན༌ནི༌ ནང༌ང༌ ནས༌ས༌ནོག༌། ཏེ༌གུན༌ལ༌ སྡིག༌པ༌ ཅོ༌ཨིན༌ དུག༌ཉན༌ན༌ མ༌ནོག༌, ཅིའ༌ཟེར༌ན༌ ཏེ༌གུན༌ དཀོན༌མཆོག༌ནེ༌ སྐྱེས༌ཏེ༌ ཨིན༌ནོག༌།"]], [["ཏེ༌བོའེ༌ཕིའ༌ ང༌དང༌གུན༌ལ༌ སུ༌ དཀོན༌མཆོག༌གི༌ ཕྲུ༌གུ༌གུན༌ ཡང༌ སུ༌ ཤེ༌ཏན༌ནི༌ ཕྲུ༌གུ༌གུན༌ ཨིན༌ཁན༌བོ༌ ཤེས༌ས༌ནོག༌། ལས༌ ཟང༌པོ༌ ཡ༌ རང༌ངི༌ སྤུན༌ལ༌ ཅམས༌པ༌ མ༌ཅོ༌ཁན༌གུན༌ དཀོན༌མཆོག༌གི༌ ཕྲུ༌གུ༌ མ༌ནོག༌།"]], [["3:11 ནེ༌ 24"], ["ཁྱོ༌ཞ༌གུན༌ནི༌ གོ༌མ༌ནེ༌ ཕར༌ལ༌ ཚོར༌ཁན༌ནི༌ ལོན༌བོ༌ འི༌བོ༌ ཨིན༌, \"ང༌དང༌གུན༌ནི༌ ཅིག༌ དང༌ ཅིག༌ག༌ ཅམས༌པ༌ ཅོ༌གོ༌ཤེས༌ ཨིན༌ནོག༌།\""]], [["ཨ༌དཱམ༌མི༌ བུ༌ཚ༌, ཤེ༌ཏན༌ནི༌ ཨིན༌ཁན༌ ཀ༌ཡིན༌ དང༌ཙོགས༌ མ༌གྱུར༌ཤིག༌། ཁོའེ༌ རང༌ངི༌ ནོ༌བོ༌ སདས༌། ཅི༌ཕིའ༌ སདས༌? ཅིའ༌ཟེར༌ན༌ ཀ༌ཡིན༌ནི༌ ལས༌གུན༌ ངན༌པ༌ དང༌, ཁོའེ༌ ནོ༌བོའེ༌ ལས༌གུན༌ དྲང༌པོ༌ ཡོད༌པིན༌།"]], [["སྤུན༌གུན༌ གལ༌ཏེས༌ ཇིག༌རྟེན༌པའེ༌ ཁྱོ༌ཞ༌གུན༌ལ༌ ནཕ༌རད༌ ཅོའད༌ན༌, ཏེ༌བོའ༌ ཡམ༌ཚན༌ མ༌ཚོར༌ཤིག༌།"]], [["ང༌དང༌གུན༌ ཤི༌ཅེས༌ནེ༌ ཐར༌ཏེ༌ སོན༌པོའེ༌ ནང༌ང༌ དུགས༌ཏེ༌ ཨིན༌ཁན༌བོ༌ ང༌དང༌གུན༌ལ༌ ཤེས༌ས༌ནོག༌, ཅིའ༌ཟེར༌ན༌ ང༌དང༌གུན༌ནི༌ ཅིག༌ དང༌ ཅིག༌ག༌ ཅམས༌པ༌ ཅོའ༌ནོག༌། ཡང༌ ཅམས༌པ༌ མ༌ཅོ༌ཁན༌གུན༌ ཏ༌རུང༌ངའང༌ ཤི༌ཏེ༌ ཨིན༌ནོག༌།"]], [["རང༌ངི༌ སྤུན༌ ཡ༌ སྤུན༌མོ༌ ཞིག༌ག༌ ནཕ༌རད༌ ཅོ༌ཁན༌གུན༌ དཀོན༌མཆོག༌གི༌ སྐུན༌དུན༌ལ༌ མི༌སད༌ ཙོགས༌ ཨིན༌ནོག༌། ཡང༌ མི༌སད༌ཅིག༌གི༌ ནང༌ང༌ ཐའ༌མེད༌པའེ༌ མི༌ཚེ༌ མེད༌ཁན༌བོ༌ ང༌དང༌གུན༌ལ༌ གྱུས༌ཨིན༌ནོག༌།"]], [["ཅམས༌པ༌བོ༌ ང༌དང༌གུན༌ནི༌ འི༌ཀ༌ནེ༌ ཧ༌གོའ༌ནོག༌, གཙོ༌བོ༌ ཡེ༌ཤུའི༌ ང༌དང༌གུན༌ནི༌ ཕིའ༌, ཁོང༌རང༌ངི༌ སྲོག༌ སལ༌ལ༌ ཛདས༌། ང༌དང༌གུན༌ནིའང༌ རང༌ངི༌ སྤུན༌གུན༌ནི༌ ཕིའ༌ སྲོག༌པོ༌ ཏང༌གོས༌།"]], [["གལ༌ཏེས༌ ནོར༌ ཡོད༌ཁན༌གུན༌ནི༌, རང༌ངི༌ སྤུན༌ ཡ༌ སྤུན༌མོ༌ ཞིག༌ག༌ མི༌ཚེ༌ ཕུད༌ཅེས༌སི༌ སྒོས༌དོམ༌ ཡོད༌ཁན༌བོ༌ ཤེས༌ཏེའང༌, ཁོའ༌ རོགས༌ ཅོའ༌ མེད༌ན༌, ཁོའེ༌ ནང༌ང༌ དཀོན༌མཆོག༌གི༌ ཅམས༌པ༌ ཀ༌ཟུག༌གི༌ ནས༌ཨིན༌?"]], [["ཅེས༌པའེ༌ ཏད༌པའེ༌ ནང༌ང༌ ཕྲུ༌གུ༌གུན༌, ང༌དང༌གུན༌ནི༌ ཁའ༌ ཅིག༌པོ༌ནེ༌ ཅེས༌པ༌ ཅོའད༌ མ༌ཟེར༌ར༌, དེན༌བའ༌ རང༌ངི༌ ལས༌གུན༌ ལག༌ལེན༌ ཅོས༌ཏེ༌ ལྟན༌ན༌, མི༌གྱལ༌ལ༌?"]], [["ཏེ༌བོའེ༌ ང༌དང༌གུན༌ དེན༌བའེ༌ ནང༌ནེ༌ སྐྱེས༌ཁན༌ནི༌ ཕྲུ༌གུ༌ ཨིན༌ཁན༌བོ༌ གྱུས༌ ཆའ༌ནོག༌། ཏེ༌ནེ༌ དཀོན༌མཆོག༌གི༌ སྐུན༌དུན༌ལ༌ ང༌དང༌གུན༌ནི༌ སེམས༌སི༌ ནང༌ང༌ ཞི༌དེ༌ ཡོང༌ཨིན༌།"]], [["གལ༌ཏེས༌ ང༌དང༌ངི༌ སྙིང༌ངི༌, ང༌དང༌ རང༌ང༌ སྐྱོན༌ ཀལ༌ལད༌ན༌, ཇིགས༌ མ༌ཇིག༌ཤིག༌, ཅིའ༌ཟེར༌ན༌, དཀོན༌མཆོག༌ ང༌དང༌ངི༌ སྙིང༌ངི༌ སང༌ ཝང༌ཅན༌ ཞུགས༌ཏེ༌ ཨིན༌ནོག༌། ཁོང༌ངི༌ ཅི༌ཚང༌མ༌ ཁྱེན༌ན༌ ཛད༌ད༌ནོག༌།"]], [["ཅེས༌པའེ༌ ཛ༌འོ༌གུན༌, གལ༌ཏེས༌ ང༌དང༌རང༌ངི༌ སྙིང༌ངི༌, ང༌དང༌གུན༌ལ༌ སྐྱོན༌ ཀལ༌ལ༌མེད༌ན༌, ང༌དང༌གུན༌ནི༌ དཀོན༌མཆོག༌ག༌ མོས༌ལམ༌ ལོ༌ཁྱེལ༌ ཉམ༌པོ༌ ཞུ༌ཉན༌ན༌ནོག༌།"]], [["ཡང༌ ཅི༌ཞིག༌ ཁོང༌ང༌ ཞུ༌ན༌, ཏེ༌བོ༌ ང༌དང༌གུན༌ལ༌ དཀོན༌མཆོག༌གི༌ ཆོགས༌ནེ༌ ཐོབ༌དུག༌, ཅིའ༌ཟེར༌ན༌ ང༌དང༌གུན༌ནི༌ ཁོང༌ངི༌ བཀའ༌གུན༌ལ༌, ཁའ༌ཉན༌ཏེ༌ ཁོང༌ ཐུགས༌ཐད༌ཅེས༌སི༌ ལས༌གུན༌ ཅོའ༌ནོག༌།"]], [["ཁོང༌ངི༌ བཀའ༌བོ༌ འི༌བོ༌ ཨིན༌, ང༌དང༌གུན༌ནི༌ ཁོང༌ངི༌ སྲས༌ ཡེ༌ཤུ༌ མ༌ཤི༌ཀའེ༌ ཚན༌ནི༌ཀ༌ ཏད༌པ༌ ཁྱོང༌གོས༌, ཡང༌ ཁོང༌ངི༌ བཀའ༌ ནང༌ཞིན༌ ཅིག༌ དང༌ ཅིག༌ག༌ ཅམས༌པ༌ ཅོ༌གོས༌།"]], [["ཁོང༌ངི༌ བཀའ༌གུན༌ལ༌ ཁའ༌ཉན༌ཁན༌གུན༌ དཀོན༌མཆོག༌གི༌ ནང༌ང༌ ནས༌ཏེ༌ ཡང༌ དཀོན༌མཆོག༌ ཁོང༌གུན༌ནི༌ ནང༌ང༌ ནས༌ས༌ ཛད༌ད༌ནོག༌། དཀོན༌མཆོག༌གི༌ ང༌དང༌གུན༌ལ༌ དམ༌པའེ༌ ཐུག༌ཉིད༌ སལ༌ལ༌ ཛད༌ པ༌སང༌, དཀོན༌མཆོག༌ ང༌དང༌གུན༌ནི༌ ནང༌ང༌ ནས༌ས༌ ཛད༌ཏེ༌ ཨིན༌ཁན༌བོ༌ ང༌དང༌གུན༌ལ༌ གྱུས༌ཨིན༌ནོག༌།"]]], [[["4:1 ནེ༌ 6"], ["ཅེས༌པའེ༌ ཛ༌འོ༌གུན༌, སུ༌ཚང༌མའེ༌ སྤེ༌ར༌གུན༌ལ༌ དེན༌ མ༌ཤེས༌ཤིག༌, ཨིན༌ནའང༌ རྩར༌ཅོད༌ ཏངས༌ཏེ༌ ཏེ༌ མི༌གུན༌ནི༌ ནང༌ང༌ ཡོད༌ཁན༌ནི༌ སེམས༌ཉིད༌གུན༌ དཀོན༌མཆོག༌གི༌ ཆོགས༌ནེ༌ ཨིན༌ནོག༌ག༌ ཡ༌ མ༌ནོག༌ ལྟ༌གོས༌, ཅིའ༌ཟེར༌ན༌ ཟུས༌མའེ༌ ལུང༌སྟོན༌པ༌ མང༌པོ༌, འི༌ ཇིག༌རྟེན༌ནི༌ ནང༌ང༌ བིང༌ ཚར༌ཏེ༌ ཨིན༌ནོག༌།"]], [["ཁྱོ༌ཞ༌གུན༌ནི༌ དཀོན༌མཆོག༌གི༌ དམ༌པའེ༌ ཐུག༌ཉིད༌གུན༌ འི༌ཟུག༌གི༌ ཕེ༌ཤེ༌ཤེས༌ ཨིན༌ནོག༌། ཡེ༌ཤུ༌ མ༌ཤི༌ཀ༌ འི༌ ཇིག༌རྟེན༌ནི༌ ནང༌ང༌ མིའི༌ ཚུལ༌ལ༌ ལྟམས༌ཏེ༌ ཨིན༌ཁན༌བོའ༌ སྤང༌པོ༌ ཏང༌ཁན༌ནི༌ སེམས༌ཉིད༌པོ༌ དཀོན༌མཆོག༌གི༌ ཆོགས༌ནེ༌ ཨིན༌ནོག༌།"]], [["ཨིན༌ནའང༌ ཡེ༌ཤུའི༌ སྐོར༌ལ༌ ཏེ༌ཙོགས༌ སྤང༌པོ༌ མ༌ཏང༌ཁན༌ནི༌ སེམས༌ཉིད༌པོ༌ དཀོན༌མཆོག༌གི༌ ཆོགས༌ནེ༌ མན༌པ༌, མ༌ཤི༌ཀའེ༌ གྲ༌འོའེ༌ སེམས༌ཉིད༌ ཨིན༌ནོག༌, ཀ༌བོ༌ ཡོང༌ཅེས༌ཅན༌ ཨིན༌ནོག༌, མ༌ཚད༌ དག༌སའང༌ འི༌ ཇིག༌རྟེན༌ནི༌ ནང༌ང༌ ཡོད༌ཏེ༌ ཨིན༌ཁན༌བོའེ༌ སྐོར༌ལ༌ ཁྱོ༌ཞ༌གུན༌ནི༌ ཚོར༌ཏེ༌ ཨིན༌ནོག༌།"]], [["ཅེས༌པའེ༌ ཏད༌པའེ༌ ནང༌ང༌ ཕྲུ༌གུ༌གུན༌, ཁྱོ༌ཞ༌གུན༌ དཀོན༌མཆོག༌ནེ༌ ཨིན༌ནོག༌, ཡང༌ ཏེ༌ཙོགས༌སི༌ མི༌གུན༌ནི༌ཀ༌ གྱལ༌ཁའ༌ ཐོབས༌ཏེ༌ ཨིན༌ནོག༌, ཅིའ༌ཟེར༌ན༌ ཁྱོ༌ཞའེ༌ ནང༌ང༌ ཡོད༌ཁན༌ནི༌ ཐུག༌ཉིད༌བོ༌, ཇིག༌རྟེན༌པ༌གུན༌ནི༌ ནང༌ང༌ ཡོད༌ཁན༌བོའེ༌ སང༌ ཇིགས༌ས༌ཞིག༌ ཡོད༌ཏེ༌ ཨིན༌ནོག༌།"]], [["ཁོང༌གུན༌ ཇིག༌རྟེན༌ནེ༌ ཨིན༌ པ༌སང༌, ཇིག༌རྟེན༌ནི༌ ཐོག༌ནེ༌ ལབ༌ཞ༌ ཏང༌ང༌ནོག༌, ཡང༌ ཇིག༌རྟེན༌པ༌གུན༌ནི༌ ཁོང༌ངི༌ ཟེར༌ཁན༌གུན༌ ཉན༌ན༌ནོག༌།"]], [["ང༌དང༌གུན༌ དཀོན༌མཆོག༌ནེ༌ ཨིན༌ནོག༌། དཀོན༌མཆོག༌ ཤེས༌ཁན༌གུན༌ནི༌ ང༌དང༌ངི༌ ཟེར༌ཁན༌བོའ༌ ཉན༌ན༌ནོག༌, ཨིན༌ནའང༌ དཀོན༌མཆོག༌ནེ༌ མན༌ཁན༌གུན༌ནི༌ ང༌དང༌ངི༌ ཟེར༌ཁན༌བོའ༌ ཉན༌ན༌ མ༌ནོག༌། ཏེ༌གུན༌ གྱུད༌ཏེ༌ ང༌དང༌གུན༌ནི༌ དྲང༌པོ༌ ཐུག༌ཉིད༌ དང༌ ཟུས༌མ༌ སེམས༌ཉིད༌ ཤེས༌ས༌ནོག༌།"]], [["4:7 ནེ༌ 21"], ["ཅེས༌པའེ༌ སྤུན༌གུན༌, ང༌དང༌གུན༌ནི༌ ཅིག༌ དང༌ ཅིག༌ག༌ ཅམས༌པ༌ ཅོ༌ཤིག༌, ཅིའ༌ཟེར༌ན༌ ཅམས༌པ༌བོ༌ ནི༌ དཀོན༌མཆོག༌གི༌ ཆོགས༌ནེ༌ ཨིན༌ནོག༌། ཅམས༌པ༌ ཅོ༌ཁན༌ ཚང༌མ༌ དཀོན༌མཆོག༌ནེ༌ སྐྱེས༌ཏེ༌ དཀོན༌མཆོག༌ ངོ༌ཤེས༌ས༌ནོག༌།"]], [["ཨིན༌ནའང༌ ཅམས༌པ༌ མ༌ཅོ༌ཁན༌བོའེ༌, དཀོན༌མཆོག༌ ངོ༌ མ༌ཤེས༌ས༌ ཨིན༌ནོག༌, ཅིའ༌ཟེར༌ན༌ དཀོན༌མཆོག༌ ཅམས༌པ༌ ཨིན༌ནོག༌།"]], [["དཀོན༌མཆོག༌གི༌ ང༌དང༌གུན༌ལ༌ འི༌ཟམ༌ ཅམས༌པ༌ ཛདས༌, ཁོང༌ངི༌ སྲས༌ གྱུད༌ཏེ༌ ང༌དང༌གུན༌ལ༌ ཐའ༌མེད༌པའེ༌ མི༌ཚེ༌ ཐོབ༌ཅེས༌སི༌ ཕིའ༌ ཁོང༌རང༌ངི༌ སྲས༌ ཅིག༌ཅིག༌པོའང༌, འི༌ ཇིག༌རྟེན༌ནི༌ ནང༌ང༌ ཀལ༌ལ༌ ཛདས༌།"]], [["ཅམས༌པ༌བོ༌ ནི༌, ང༌དང༌ངི༌ དཀོན༌མཆོག༌ག༌ ཅམས༌པ༌ ཅོས༌ཁན༌བོ༌ མན༌པ༌, ཁོང༌ངི༌ ང༌དང༌གུན༌ལ༌ ཅམས༌པ༌ ཛད༌ཏེ༌, ང༌དང༌ངི༌ སྡིག༌པའེ༌ ཕིའ༌ ཁོང༌རང༌ངི༌ སྲས༌ ཆོད༌པའེ༌ ཚུལ༌ལ༌ ཀལ༌ལ༌ ཛད༌ཁན༌བོ༌ ཨིན༌ནོག༌།"]], [["ཅེས༌པའེ༌ ཛ༌འོ༌གུན༌, དཀོན༌མཆོག༌གི༌ ང༌དང༌གུན༌ལ༌ ཏེ༌ཟམ༌ ཅམས༌པ༌ ཛད༌ པ༌སང༌, ང༌དང༌གུན༌ནིའང༌ ཅིག༌ དང༌ ཅིག༌ག༌ ཅམས༌པ༌ ཅོ༌གོ༌ཤེས༌ ཨིན༌ནོག༌།"]], [["དཀོན༌མཆོག༌ ནི༌ སུ༌ཞིག༌གའང༌ མ༌ནེ༌ མ༌ཇལ༌ཀྱག༌། ཨིན༌ནའང༌ གལ༌ཏེས༌ ང༌དང༌གུན༌ནི༌ ཅིག༌ དང༌ ཅིག༌ག༌ ཅམས༌པ༌ ཅོ༌ན༌, ཏེ༌ནེ༌ དཀོན༌མཆོག༌ ང༌དང༌ངི༌ ནང༌ང༌ ཞུགས༌ས༌ནོག༌, ཡང༌ ང༌དང༌གུན༌ནི༌ མི༌ཚེའེ༌ ནང༌ང༌ དཀོན༌མཆོག༌གི༌ ཅམས༌པ༌བོ༌ དྲན༌དྲ༌ གྲུབ༌ཏེ༌ ཨིན༌ནོག༌།"]], [["ཁོང༌ ང༌དང༌ངི༌ ནང༌ང༌ ཡང༌ ང༌དང༌གུན༌ ཁོང༌ངི༌ ནང༌ང༌ ཞུགས༌ཏེ༌ ཡོད༌ཁན༌བོ༌ ང༌དང༌གུན༌ལ༌ ཧ༌གོའ༌ནོག༌, ཅིའ༌ཞུ༌ན༌ ཁོང༌ངི༌ ཁོང༌རང༌ངི༌ ཐུག༌ཉིད༌, ང༌དང༌གུན༌ལ༌ སལ༌ལ༌ ཛདས༌།"]], [["ཡབ༌བི༌ རང༌ངི༌ སྲས༌པོ༌, ཇིག༌རྟེན༌པ༌གུན༌ནི༌ སྐྱབ༌གོན༌ ཛད༌ཏེ༌ ཀལ༌ལ༌ ཛད༌ཁན༌བོ༌ ང༌ཞ༌གུན༌ནི༌ ཐོང༌ཏེ༌ སྤང༌པོའང༌ ཏང༌ངད༌།"]], [["ཡེ༌ཤུ༌ དཀོན༌མཆོག༌གི༌ སྲས༌ ཨིན༌ནོག༌ ཟེར༌ཏེ༌ སྤང༌པོ༌ ཏང༌ཁན༌ ཚང༌མའེ༌ ནང༌ང༌ དཀོན༌མཆོག༌ ཞུགས༌ས༌ནོག༌, ཡང༌ དཀོན༌མཆོག༌གི༌ ནང༌ང༌ ཁོང༌གུན༌ ནས༌ས༌ནོག༌།"]], [["ང༌དང༌གུན༌ལ༌ དཀོན༌མཆོག༌གི༌ ཅམས༌པ༌ ཛད༌ཁན༌, ང༌དང༌གུན༌ལ༌ གྱུས༌ཨིན༌ནོག༌ ཡང༌ ཏེ༌བོའེ༌ཀ༌ ཨིད༌ཤེས༌ ཅོའ༌ནོག༌།"], ["དཀོན༌མཆོག༌ ནི༌ ཅམས༌པ༌ ཨིན༌ནོག༌, ཡང༌ ཅམས༌པའེ༌ ནང༌ང༌ ནས༌ཁན༌གུན༌ དཀོན༌མཆོག༌གི༌ ནང༌ང༌ ནས༌ས༌ནོག༌, ཡང༌ དཀོན༌མཆོག༌ ཏེ༌གུན༌ནི༌ ནང༌ང༌ ཞུགས༌ས༌ ཛད༌ད༌ནོག༌།"]], [["དཀོན༌མཆོག༌གི༌ ནང༌ང༌ ནས༌ཏེ༌ ཡོད༌ ཟ༌ནེ༌, ཅམས༌པ༌ ང༌ཏི༌ ནང༌ང༌ ལྡན༌ཨིན༌ སོང༌ཏེ༌ ཐར༌ཁྱེལ༌པ༌ གྱུར༌ཨིན༌། ཏེ༌བོའེ༌ཕིའ༌ ང༌དང༌གུན༌ ཐའ༌མའེ༌ ཏུས༌སི༌ ཁྲིམས༌ཅད༌ལ༌ མ༌ཇིགས༌ས༌, སྤོས༌པ༌ ཉམ༌པོ༌ ཁོང༌ངི༌ དུན༌ལ༌ ལང༌ཐུབ༌ཨིན༌, ཅིའ༌ཟེར༌ན༌ འི༌ ཇིག༌རྟེན༌ནི༌ ནང༌ང༌ ང༌ཏི༌ མི༌ཚེ༌ ཡེ༌ཤུའ༌ ཙོགས༌ལ༌ ཕུད༌ཨིན༌ ཨིན༌ནོག༌།"]], [["དཀོན༌མཆོག༌གི༌ ཅམས༌པའེ༌ ནང༌ང༌ ཇིགས༌གོས༌ མེད༌ཀྱག༌, ཨིན༌ནའང༌ པུན༌སུམ༌ཚོགས༌པའེ༌ ཅམས༌པ༌ ཡོད༌ན༌, ཏེན༌ན༌བོའེ༌ ང༌དང༌གུན༌ནི༌ ཇིགས༌ཤེས༌གུན༌ མེད༌ཁན༌ ཅོའ༌ནོག༌། གལ༌ཏེས༌ ང༌དང༌གུན༌ ཇིགས༌སད༌ན༌, ང༌དང༌གུན༌ ཆད༌པའ༌ ཇིགས༌ཏེ༌ ཨིན༌ནོག༌། ཇིགས༌ཁན༌གུན༌ནི༌ ཁོ༌རང༌གུན༌ནི༌ ནང༌ང༌ ཅམས༌པ༌ ཕུན༌སུམ༌ཚོགས༌པ༌ཞིག༌ ལྡན༌ མ༌ཅུག༌ག༌ ཨིན༌ནོག༌།"]], [["ང༌དང༌གུན༌ནི༌ ཅམས༌པ༌ ཅོའ༌ནོག༌ ཅིའ༌ཟེར༌ན༌ གོ༌མ༌ དཀོན༌མཆོག༌གི༌ ང༌དང༌ང༌ ཅམས༌པ༌ ཛདས༌།"]], [["ཏ༌ གལ༌ཏེས༌ སུ༌ཞིག༌གི༌ ཟེར༌ན༌, \"ངའེ༌ དཀོན༌མཆོག༌ག༌ ཅམས༌པ༌ ཅོའད༌\" ཨིན༌ནའང༌ རང༌ངི༌ སྤུན༌ ཡ༌ སྤུན༌མོ༌ ཞིག༌ག༌ ནཕ༌རད༌ ཅོའད༌ན༌, ཁོའེ༌ ཟུན༌ ཏངས༌ཏེ༌ ཨིན༌ནོག༌, ཅིའ༌ཟེར༌ན༌ མིག༌ནེ༌ ཐོང༌ཁན༌ནི༌ ཏེ༌ སྤུན༌ ཡ༌ སྤུན༌མོ༌བོའ༌ ཅམས༌པ༌ མ༌ཅོ༌ན༌, ཏེ༌ནེ༌ ཁོའེ༌ མ༌ནེ༌ མ༌ཇལ༌ཁན༌ནི༌ དཀོན༌མཆོག༌ག༌ ཅམས༌པ༌ ཀ༌ཟུག༌གི༌ ཅོ༌ཨིན༌?"]], [["ང༌དང༌ང༌ དཀོན༌མཆོག༌གི༌ ཆོགས༌ནེ༌ འིན༌ན༌ བཀའ༌བོ༌ ཐོབ༌ཏེ༌ ཨིན༌, \"དཀོན༌མཆོག༌ག༌ ཅམས༌པ༌ ཅོ༌ཁན༌བོའེ༌, ཁོ༌རང༌ངི༌ སྤུན༌གུན༌ལའང༌ ཅམས༌པ༌ ཅོ༌གོས༌།\""]]], [[["5:1 ནེ༌ 12"], ["ཡེ༌ཤུ༌ དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ མ༌ཤི༌ཀ༌ ཨིན༌ཁན༌བོའ༌ ཏད༌པ༌ ཅོ༌ཁན༌ ཚང༌མ༌, དཀོན༌མཆོག༌ནེ༌ སྐྱེས༌ཏེ༌ ཨིན༌ནོག༌, ཡང༌ ཡབ༌ དཀོན༌མཆོག༌ག༌ ཅམས༌པ༌ ཅོ༌ཁན༌ ཚང༌མའེ༌, དཀོན༌མཆོག༌གི༌ ཕྲུ༌གུ༌གུན༌ལའང༌ ཅམས༌པ༌ ཅོའ༌ནོག༌།"]], [["གལ༌ཏེས༌ ང༌དང༌གུན༌ནི༌ དཀོན༌མཆོག༌ག༌ ཅམས༌པ༌ ཅོས༌ཏེ༌, ཁོང༌ངི༌ བཀའ༌རྒྱ༌གུན༌ལ༌ ཁའ༌ཉན༌ནད༌ན༌, ཏེ༌ནེ༌ ང༌དང༌གུན༌ནི༌ དཀོན༌མཆོག༌གི༌ ཕྲུ༌གུ༌གུན༌ལའང༌ ཅམས༌པ༌ ཅོ༌ཁན༌བོ༌ གྱུས༌ཨིན༌ནོག༌།"]], [["དཀོན༌མཆོག༌གི༌ ཕིའ༌ ཅམས༌པ༌བོ༌ ནི༌, ང༌དང༌གུན༌ནི༌ ཁོང༌ངི༌ བཀའ༌གུན༌ལ༌ ཁའ༌ཉན༌ཅེས༌པོ༌ ཨིན༌ནོག༌, ཡང༌ ཁོང༌ངི༌ བཀའ༌གུན༌ བར༌དོ༌ཅན༌ མེད༌པ༌ ཨིན༌ནོག༌།"]], [["དཀོན༌མཆོག༌ནེ༌ སྐྱེས༌ཁན༌ ཚང༌མའ༌, ཇིག༌རྟེན༌ནི༌ ངན༌པ༌ ཚང༌མའེ༌ཀ༌ གྱལ༌ཁའ༌ ཐོབ༌ཏེ༌ ཨིན༌ནོག༌། ཡང༌ ང༌དང༌གུན༌ལ༌ མ༌ཤི༌ཀའེ༌ཀ༌ ཏད༌པ༌ ཡོད༌ཅེས༌པོའེ༌, འི༌ གྱལ༌ཁ༌བོ༌ ཐོབ༌ཏེ༌ ཨིན༌ནོག༌།"]], [["ཇིག༌རྟེན༌ནི༌ཀ༌ སུའ༌ གྱལ༌ཁའ༌ ཐོབ༌ཏེ༌ ཨིན༌ནོག༌? ཏེན༌ན༌གུན༌ལ༌ ཀ༌གུན༌ནི༌ ཡེ༌ཤུ༌ དཀོན༌མཆོག༌གི༌ སྲས༌ ཨིན༌ཁན༌བོ༌ ཏད༌པ༌ ཅོའད༌།"]], [["ཆུའི༌ཁྲུས༌ ལེན༌ན༌ ཛད༌ཁན༌ དང༌ རྐྱང༌ཤིང༌ངི༌ཀ༌ སྐུ༌ཁྲག༌ཕོའ༌ ཛད༌ཁན༌ གུན༌ གྱུད༌ཏེ༌, ཡེ༌ཤུ༌ མ༌ཤི༌ཀ༌ ནི༌, དཀོན༌མཆོག༌གི༌ སྲས༌ ཨིན༌ཁན༌བོ༌ སྔོན༌ན༌ ཛདས༌། ཆུ༌ ཅིག༌པོ༌ མན༌པ༌, ཆུ༌ དང༌ ཁྲག༌ ཉིས༌ཀོ༌ གྱུད༌ཏེ༌། ཡང༌ དྲང༌པོ༌ མོལ༌ཁན༌ནི༌ དམ༌པའེ༌ ཐུག༌ཉིད༌དི༌, ཏེན༌ན༌བོའེ༌ སྤང༌པོ༌ སལ༌ལ༌ནོག༌།"]], [["སྤང༌པོ༌ ཏང༌ཁན༌ སུམ༌ ཡོད༌ཏེ༌ ཨིན༌ནོག༌།"]], [["ཏེ༌གུན༌ ནི༌, དམ༌པའེ༌ ཐུག༌ཉིད༌, ཆུའི༌ཁྲུས༌ དང༌ ཁྲག༌ཕོའ༌ ཛད༌ཁན༌ གུན༌ ཨིན༌ནོག༌, ཡང༌ ཏེ༌ སུམ༌ཀོའེ༌ ཡེ༌ཤུ༌ དཀོན༌མཆོག༌གི༌ སྲས༌ ཨིན༌ཁན༌བོའ༌ ཁའ༌ཆམས༌།"]], [["ཏ༌ ང༌དང༌གུན༌ནི༌ མི༌ སྤང༌པོ༌བོའ༌ ཨིད༌ཤེས༌ ཅོའད༌ན༌, ཏེ༌ནེ༌ དཀོན༌མཆོག༌གི༌ སྤང༌པོ༌བོ༌ མང༌ང༌ ཀྲག༌པོ༌ ཨིན༌ནོག༌, ཅིའ༌ཟེར༌ན༌ འི༌བོ༌ དཀོན༌མཆོག༌གི༌ སྤང༌པོ༌ ཁོང༌རང༌ངི༌ སྲས༌སི༌ སྐོར༌ལ༌ སལ༌ཁན༌བོ༌ ཨིན༌ནོག༌།"]], [["དཀོན༌མཆོག༌གི༌ སྲས༌སི༌ཀ༌ ཏད༌པ༌ ཅོ༌ཁན༌གུན༌ནི༌ སྙིང༌ངི༌ ནང༌ང༌ ཏེ༌ སྤང༌པོ༌བོ༌ ཡོད༌ཏེ༌ ཏེ༌བོ༌ དྲང༌པོ༌ ཨིན༌ཁན༌བོའ༌ ཨིད༌ཤེས༌ ཅོའ༌ནོག༌། ཡང༌ འི༌ སྤང༌པོ༌བོའི༌ཀ༌ ཨིད༌ཤེས༌ མ༌ཅོ༌ཁན༌ ཚང༌མའེ༌, དཀོན༌མཆོག༌ ཟུན༌བ༌ ཐེའ༌ནོག༌, ཅིའ༌ཟེར༌ན༌ ཁོང༌གུན༌ནི༌ དཀོན༌མཆོག༌གི༌ རང༌ངི༌ སྲས༌སི༌ སྐོར༌ལ༌ སལ༌ཁན༌ནི༌ སྤང༌པོ༌བོའི༌ཀ༌ ཏད༌པ༌ མ༌ཅོའ༌ ཨིན༌ནོག༌།"]], [["ཡང༌ ཏེ༌ སྤང༌པོ༌བོ༌ ནི༌, དཀོན༌མཆོག༌གི༌ ང༌དང༌གུན༌ལ༌ ཐའ༌མེད༌པའེ༌ སྲོག༌ སལ༌ལ༌ ཛདས༌, ཡང༌ ཏེ༌ སྲོག༌པོ༌ ཁོང༌ངི༌ སྲས༌སི༌ ནང༌ང༌ ཡོད༌ཏེ༌ ཨིན༌ནོག༌།"]], [["སྲས༌ ཡོད༌ཁན༌གུན༌ནི༌ ལག༌ག༌ ཏེ༌ ཐའ༌མེད༌པའེ༌ མི༌ཚེ༌ ཡོད༌, ཡང༌ དཀོན༌མཆོག༌གི༌ སྲས༌ མེད༌ཁན༌གུན༌ནི༌ ནང༌ང༌ མི༌ཚེའང༌ མེད༌།"]], [["5:13 ནེ༌ 21"], ["དཀོན༌མཆོག༌གི༌ སྲས༌སི༌ ནང༌ང༌ ཏད༌པ༌ ཅོ༌ཁན༌གུན༌ལ༌ ཐའ༌མེད༌པའེ༌ མི༌ཚེ༌ ཡོད༌ཁན༌བོ༌ གྱུས༌ ཆ༌ཅེས༌སི༌ ཕིའ༌ ངའེ༌ འི༌ ཨི༌གེ༌བོ༌ བྲིའད༌།"]], [["ཡང༌ དཀོན༌མཆོག༌གི༌ ཐུག༌གོངས༌ ནང༌ཞིན༌ལ༌ གལ༌ཏེས༌ ང༌དང༌གུན༌ནི༌ མོས༌ལམ༌ ཞུ༌ན༌, ཁོང༌ངི༌ སན༌ན༌ ཛད༌ཅེས༌པོ༌ ང༌དང༌ངི༌ སྙིང༌ངི༌ ནང༌ང༌ ལོ༌ཁྱེལ༌ ཏན༌ཏན༌ ཨིན༌ནོག༌།"]], [["ང༌དང༌ངི༌ ཞུ༌ཁན༌གུན༌ ཁོང༌ངི༌ སན༌ན༌ ཛད༌ཅེས༌པོ༌ ང༌དང༌གུན༌ལ༌ གྱུས༌ཡོད༌ པ༌སང༌, ང༌དང༌ངི༌ ཞུས༌ཁན༌གུན༌ ཐོབ༌ཁན༌ དང༌ཙོགས༌ ཨིན༌ནོག༌།"]], [["གལ༌ཏེས༌ སུ༌ཞིག༌ག༌ ཁོའེ༌ སྤུན༌ ཡ༌ སྤུན༌མོ༌ ཞིག༌གི༌, ཉལ༌ཝའེ༌ ནང༌ང༌ མི༌ལེབ༌ཅེས༌སི༌ སྡིག༌པ༌ཞིག༌ ཅོའ༌ ཐོང༌ན༌, ཁོའེ༌ ཕིའ༌ མོས༌ལམ༌ ཞུ༌གོ༌ཤེས༌ ཨིན༌ནོག༌། ཏེ༌ནེ༌ དཀོན༌མཆོག༌གི༌ ཉལ༌ཝའེ༌ ནང༌ང༌ ལེབ༌ མི༌ལེབ༌ཅེས༌སི༌ སྡིག༌པ༌ ཅོ༌ཁན༌བོའ༌ ཤགས༌པ༌ སལ༌ཏེ༌ ཐར༌པའེ༌ མི༌ཚེ༌ སལ༌ལ༌ ཛད༌ཨིན༌། ཨིན༌ནའང༌ ཉལ༌ཝའེ༌ ནང༌ང༌ ལེབ༌ཅེས༌སི༌ སྡིག༌པ༌ཞིག༌ ཡོད༌ཏེ༌ ཨིན༌ནོག༌། ངའེ༌ ཏེ༌ཙོགས༌སི༌ མི༌གུན༌ནི༌ ཕིའ༌ མོས༌ལམ༌ ཞུ༌ཅེས༌ལ༌ ཟེར༌ར༌མེད༌།"]], [["འི༌ཟུག༌གི༌ ཏ༌, ལས༌ ངན༌པ༌ ཚང༌མ༌ སྡིག༌པ༌ ཨིན༌ནོག༌, ཨིན༌ནའང༌ ཉལ༌ཝའེ༌ ནང༌ང༌ མི༌ལེབ༌ཅེས༌སིའང༌ སྡིག༌པ༌ རིག༌ ཡོད༌ཏེ༌ ཨིན༌ནོག༌།"]], [["ང༌དང༌ང༌ གྱུས༌ཨིན༌ནོག༌, དཀོན༌མཆོག༌ནེ༌ སྐྱེས༌ཁན༌གུན༌ནི༌ སྡིག༌པ༌ ཅོ༌ཨིན༌ མི༌དུག༌, ཅིའ༌ཟེར༌ན༌ དཀོན༌མཆོག༌གི༌ སྲས༌སི༌ ཁོང༌གུན༌ སྐྱོབ༌བ༌ ཛད༌ད༌ནོག༌། ཡང༌ ངན༌པ༌ ཤེ༌ཏན༌ནི༌ ཏེ༌གུན༌ལ༌ ནོད༌སྐྱལ༌ ཉན༌ན༌ མ༌ནོག༌།"]], [["ང༌དང༌གུན༌ དཀོན༌མཆོག༌གི༌ ཕྲུ༌གུ༌གུན༌ ཡང༌ ཇིག༌རྟེན༌ གང༌པོ༌ ངན༌པ༌ ཤེ༌ཏན༌ནི༌ ཡོག༌ག༌ ཡོད༌ཏེ༌ ཨིན༌ཁན༌བོ༌ ང༌དང༌གུན༌ལ༌ གྱུས༌ཨིན༌ནོག༌།"]], [["ང༌དང༌གུན༌ལ༌ འི༌བོའང༌ གྱུས༌ཨིན༌ནོག༌, དཀོན༌མཆོག༌གི༌ སྲས༌ སྐྱོད༌ཏེ༌ ང༌དང༌གུན༌ལ༌ དེན༌བའེ༌ དཀོན༌མཆོག༌ སུ༌ ཨིན༌ཁན༌བོ༌ ཧ༌གོ༌ཅེས༌སི༌ ཤེས༌རབས༌ སལ༌ལ༌ ཛདས༌། ཏ༌ ང༌དང༌གུན༌ནི༌ བྲེལ༌ དེན༌བའེ༌ དཀོན༌མཆོག༌ ཉམ༌པོ༌ ཡོད༌ཏེ༌ ཨིན༌ནོག༌, ཅིའ༌ཟེར༌ན༌ ང༌དང༌གུན༌ནི༌ ཁོང༌ངི༌ སྲས༌ ཡེ༌ཤུ༌ མ༌ཤི༌ཀ༌ ཉམ༌པོ༌ བྲེལ༌ ཡོད༌ཏེ༌ ཨིན༌ནོག༌། ཁོང༌ ནི༌ དེན༌བའེ༌ དཀོན༌མཆོག༌ དང༌ ཐའ༌མེད༌པའེ༌ སྲོག༌པོ༌ ཨིན༌།"]], [["ཅེས༌པའེ༌ ཕྲུ༌གུ༌གུན༌, ཁྱོ༌ཞའ༌ སྐུན༌དྲ༌གུན༌ནེ༌ ཐག༌རིང༌ང༌ དུག༌ཤིག༌།།"]]]], "II John": [[[["1:1 ནེ༌ 3"], ["ང༌ ཆོས༌ཚོགས༌སི༌ ལམ༌སྟོན༌པའེ༌, དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ བུ༌མོ༌ དང༌ ཁོའེ༌ ཕྲུ༌གུ༌གུན༌ལ༌ བྲིའད༌། ཁྱོ༌རང༌གུན༌ལ༌ ངའེ༌ དེན༌བའ༌ ཅེས༌པ༌ ཅོའད༌, ཡང༌ ང༌ ཅིག༌པོ༌ མན༌པ༌ དེན༌བའེ༌ ལབ༌ཞ༌གུན༌ གྱུས༌ཡོད༌ཁན༌ནི༌ སྤུན༌གུན༌ནིའང༌,"]], [["ཅིའ༌ཟེར༌ན༌ དཀོན༌མཆོག༌གི༌ དེན༌བ༌བོ༌ ང༌དང༌གུན༌ནི༌ ནང༌ང༌ ནས༌ཏེ༌ ཡང༌ ཏུས༌གྱུན༌ ང༌དང༌གུན༌ ཉམ༌པོ༌ ལུས༌ཨིན༌།"]], [["དེན༌བ༌ དང༌ ཅམས༌པའེ༌ ནང༌ང༌ མི༌ཚེ༌ ཕུད༌ ཟ༌ནེ༌, དཀོན༌མཆོག༌ ཡབ༌ དང༌ ཁོང༌ངི༌ སྲས༌ ཡེ༌ཤུ༌ མ༌ཤི༌ཀ༌ གུན༌ནི༌ ཆོགས༌ནེ༌, ཐུག༌རྗེ༌, སྙིང༌རྗེ༌ དང༌ ཞི༌དེ༌ ང༌དང༌གུན༌ལ༌ ཐོབ༌ཤིག༌།"]], [["1:4 ནེ༌ 11"], ["ཁྱོ༌རང༌ངི༌ ཕྲུ༌གུ༌ ཁ༌ཅིག༌, ཡབ༌ དཀོན༌མཆོག༌གི༌ ང༌དང༌གུན༌ལ༌ བཀའ༌ སལ༌ཁན༌ ནང༌ཞིན༌, ཁོང༌ངི༌ དེན༌བའེ༌ཀ༌ གྲུལ༌དུག༌ ཟེར༌ཏེ༌ ཚོར༌ར༌ཅིག༌, ངའ༌ སྲན༌ཏྲེ༌ ཐད༌།"]], [["ཏ༌ ངའེ༌ བཀའ༌ སོ༌མ༌ཞིག༌གི༌ སྐོར༌ལ༌ མ༌བྲིའ༌, གོ༌མ༌ནེ༌ ཕར༌ལ༌ ང༌དང༌གུན༌ ཉམ༌པོ༌ ཡོད༌ཁན༌བོའེ༌ སྐོར༌ལ༌ བྲིའད༌། ང༌དང༌གུན༌ནི༌ ཅིག༌ དང༌ ཅིག༌ག༌ ཅམས༌པ༌ ཅོ༌གོ༌ཤེས༌ ཨིན༌ནོག༌།"]], [["ཡང༌ ཅམས༌པ༌བོ༌ ནི༌, ང༌དང༌གུན༌ དཀོན༌མཆོག༌གི༌ བཀའ༌གུན༌ལ༌ ཁའ༌ཉན༌ཏེ༌ གྲུལ༌ཅེས༌པོ༌ ཨིན༌ནོག༌། ཁྱོ༌ཞ༌གུན༌ནི༌ གོ༌མ༌ནེ༌ ཕར༌ལ༌ ཚོར༌ཁན༌ནི༌ བཀའ༌བོ༌ ནི༌, ཁྱོ༌ཞ༌གུན༌ ཏེ༌ ཅམས༌པའེ༌ ནང༌ང༌ གྲུལ༌གོ༌ཤེས༌པོ༌ ཨིན༌ནོག༌།"]], [["གཙོ༌བོ༌ ཡེ༌ཤུ༌ ངོས༌པོའ༌ ཟུགས༌སི༌ ནང༌ང༌ ཕེབས༌ཁན༌བོའ༌ ཏད༌པ༌ མ༌ཅོ༌ཁན༌ནི༌ གོབ༌སྐོར༌ཁན༌ མང༌པོ༌ཞིག༌, འི༌ ཇིག༌རྟེན༌ནི༌ ནང༌ང༌ བིང༌ཏེ༌ ཨིན༌ནོག༌། ཏེ༌ཙོགས༌སི༌ མི༌ཚང༌མ༌ གོབ༌སྐོར༌ཁན༌ དང༌ མ༌ཤི༌ཀའེ༌ གྲ༌འོ༌གུན༌ ཨིན༌ནོག༌།"]], [["དཀོན༌མཆོག༌གི༌ ཕིའ༌ ཁྱོ༌ཞའེ༌ ཞབ༌སྟོག༌ ཞུ༌ཁན༌གུན༌, ཏོན༌མེད༌ལ༌ མ༌ཆའ༌, དཀོན༌མཆོག༌གི༌ ཆོགས༌ནེ༌ ཚང༌རིག༌ སོལ༌རས༌ ཐོབ༌ཅེས༌སི༌ ཕིའ༌ ཁྱོ༌ཞ༌གུན༌ ཤང༌ ཅོ༌ཤིག༌།"]], [["མ༌ཤི༌ཀའེ༌ ལབ༌ཞ༌གུན༌ནི༌ སང༌ ཐལ༌ཏེ༌ སོང༌ཏེ༌, ཁོང༌ངི༌ ལབ༌ཞའེ༌ ནང༌ང༌ མ༌ལུས༌ཁན༌གུན༌ནི༌ བྲེལ༌བོ༌ དཀོན༌མཆོག༌ ཉམ༌པོ༌ མེད༌པ༌ ཨིན༌ནོག༌། མ༌ཤི༌ཀའེ༌ ལབ༌ཞའེ༌ ནང༌ང༌ ལུས༌ཁན༌གུན༌ནི༌ བྲེལ༌ དཀོན༌མཆོག༌ ཡབ༌ དང༌ ཁོང༌ངི༌ སྲས༌ ཉིས༌ཀོ༌ ཉམ༌པོ༌ ཡོད༌ཏེ༌ ཨིན༌ནོག༌།"]], [["གལ༌ཏེས༌ སུ༌ཞིག༌ ཁྱོ༌ཞ༌གུན༌ནི༌ཀ༌ ཡོངས༌ཏེ༌ མ༌ཤི༌ཀའེ༌ ལབ༌ཞ༌ མན༌པ༌, ཡང༌ ལབ༌ཞ༌ སོ༌སོ༌ རིག༌ ལབ༌ན༌, ཏེ༌གུན༌ རང༌ངི༌ ཁང༌པའེ༌ ནང༌ང༌ མ༌ཉེན༌, མ༌ཚད༌ ཁོང༌གུན༌ལ༌ ཇུའང༌ མ༌ཅོ༌ཤིག༌།"]], [["སུ༌ཞིག༌གི༌ འི༌ཙོགས༌སི༌ མི༌གུན༌ལ༌ གའ༌སུས༌ ཞུ༌ན༌, ཏེ༌ མི༌བོ༌, ཁོའེ༌ ལས༌ ངན༌པའེ༌ ནང༌ང༌ དྲེས༌ཏེ༌ ཨིན༌ནོག༌།"]], [["1:12 ནེ༌ 13"], ["ང༌ ཟེར༌ཅེས༌ ཏ༌ མང༌པོ༌ རག༌, ཨིན༌ནའང༌ ང༌ ནག༌ཙ༌ དང༌ ཉི༌གུ༌ ཉམ༌པོ༌ བྲི༌ཅེས༌པོ༌ ལྡེ༌མོ༌ཞིག༌ ཚོར༌ར༌ མེ༌རག༌། ཁྱོ༌ཞ༌གུན༌ནི༌ ཕྲོའ༌ ཡོངས༌ཏེ༌ དུན༌ལ༌ སྤེ༌ར༌ ཏང༌ཅེས༌སི༌ རེ༌ཝ༌ ཅོའད༌། ཏེ༌ནེ༌ ང༌དང༌གུན༌ནི༌ ཐད༌པོ༌ དྲན༌དྲ༌ གྲུབ༌ཨིན༌།"]], [["དཀོན༌མཆོག༌གི༌ ལྡམ༌མ༌ ཛད༌ཁན༌ནི༌ ཁྱོ༌རང༌ངི༌ སྲིང༌མོའེ༌ ཕྲུ༌གུ༌གུན༌ནི༌ ཁྱོ༌ཞ༌གུན༌ལ༌ ཇུ༌ ཞུ༌རུག༌༎"]]]], "III John": [[[["1:1 ནེ༌ 4"], ["ཆོས༌ཚོགས༌སི༌ ལམ༌སྟོན༌པའེ༌ ཆོགས༌ནེ༌, འི༌ ཨི༌གེ༌བོ༌ ངའེ༌ ཅེས༌པའེ༌ ཛ༌འོ༌ གཱ༌ཡུས༌ལ༌ བྲིའད༌, ཀ༌བོའ༌ ངའེ༌ དེན༌བའ༌ ཅེས༌པ༌ ཅོའད༌།"]], [["ཅེས༌པའེ༌ ཛ༌འོ༌, ངའེ༌ མོས༌ལམ༌ ཨིན༌, ཁྱོ༌རང༌ ཅི༌ཚང༌མའེ༌ ནང༌ང༌ ཡར༌གྱས༌ ཅོ༌ཅེས༌ ཡང༌, ཁྱོ༌རང༌ མ༌ཤི༌ཀའེ༌ ནང༌ང༌ ཐུག༌ཉིད༌དི༌ ཐོག༌ནེ༌ ཁམ༌ཟང༌ ལུས༌ས༌ ཙོགས༌ལ༌ ཟུགས༌པའེ༌ ཐོག༌ནེའང༌ ཁམ༌ཟང༌ ལུས༌ཤིག༌།"]], [["མ༌ཤི༌ཀ༌པའེ༌ སྤུན༌ རིག༌ ངའེ༌ཀ༌ ཡོངས༌ཏེ༌ ཁྱོ༌རང༌ ནི༌, དཀོན༌མཆོག༌གི༌ བཀའེ༌ ནང༌ང༌ ཨིད༌ཤེས༌ཅན༌ དང༌ དཀོན༌མཆོག༌གི༌ དེན༌བ༌ ནང༌ཞིན༌ ཁྱོ༌རང༌ངི༌ མི༌ཚེ༌ ཕུད༌དུག༌ ཟེར༌ཏེ༌ སྤང༌པོ༌ ཏངས༌པ༌, ང༌ མང༌པོ༌ ཐད༌།"]], [["ངའེ༌ ཕྲུ༌གུ༌གུན༌ནི༌ མི༌ཚེ༌ དཀོན༌མཆོག༌གི༌ དེན༌བ༌ ནང༌ཞིན༌ ཕུད༌དུག༌ ཟེར༌ཏེ༌ ཚོར༌ཁན༌བོའེ༌ སང༌ ཐད༌པོ༌ཞིག༌ ངའེ༌ ཕིའ༌ ཅི༌ ཡོང༌ཨིན༌།"]], [["1:5 ནེ༌ 12"], ["ངའེ༌ ཅེས༌པའེ༌ ཛ༌འོ༌, ཁྱོ༌རང༌ངི༌ ངོའང༌ མ༌ཤེས༌ཁན༌ནི༌ སྤུན༌, ཞབ༌སྟོག༌ ཞུ༌ཁན༌གུན༌ལ༌, རོགས༌ གྱལ༌ལ༌ ཅོས༌ཏེ༌, ཁྱོ༌རང༌ དཀོན༌མཆོག༌ག༌ ཨིད༌ཤེས༌ཅན༌ཞིག༌ ཨིན༌ཁན༌བོ༌ ལྟན༌ཏེ༌ ཨིན༌ནོག༌།"]], [["ཁོང༌གུན༌ནི༌ ཆོས༌ཚོགས༌སི༌ དུན༌ལ༌, ཁྱོ༌རང༌ངི༌ ཡ༌ཤའེ༌ སྐོར༌ལ༌ སྤང༌པོ༌ ཏངས༌། ཐུག༌རྗེ༌ ཛད༌ཏེ༌ དཀོན༌མཆོག༌ ཐུག༌ཉེས༌ཤེས༌ཅན༌ནི༌ ཚུལ༌ལ༌, བེས༌སི༌ ནང༌ང༌ ཡོད༌ཁན༌ནི༌ ཞན༌མ༌ མ༌ཤི༌ཀ༌པ༌ ཞབ༌སྟོག༌པ༌གུན༌ལའང༌ རོགས༌ ཅོ༌ཤིག༌།"]], [["ཅིའ༌ཟེར༌ན༌, ཁོང༌གུན༌ མ༌ཤི༌ཀའེ༌ ཚན༌ནི༌ ཕིའ༌ ཞབ༌སྟོག༌ ཞུའ༌ལ༌ བིང༌ཏེ༌ ཨིན༌ནོག༌། ཡང༌ ཏད༌པ༌ མེད༌ཁན༌གུན༌ནི༌ ཀ༌ནེ༌ རོགས༌སི༌ རེ༌ཝའང༌ ཅོའ༌ མ༌ནོག༌།"]], [["ཏེ༌ནེ༌ ང༌དང༌གུན༌ནའང༌ གའ༌མོའེ༌ ནས༌ཚུལ༌ ཁྱེབས༌ཤུག༌ཅེས༌སི༌ ནང༌ང༌ ཁོང༌གུན༌ ཉམ༌པོ༌ དྲེས༌ཅེས༌སི༌ ཕིའ༌ ང༌དང༌ མ༌ཤི༌ཀ༌པ༌གུན༌ནི༌ ཀ༌ནེ༌མེད༌, ཏེ༌ མི༌གུན༌ལ༌ རོགས༌ ཅོ༌གོ༌ཤེས༌ ཨིན༌ནོག༌།"]], [["ངའེ༌ ཁྱོ༌རང༌ངི༌ ཆོས༌ཚོགས༌ལའང༌ བྲིས༌པིན༌, ཨིན༌ནའང༌ ཆོས༌ཚོགས༌སི༌ གོ༌བ༌ གྱུར༌ར༌ ཐད༌ཁན༌ དི༌འོ༌ཏྲེ༌ཕེས༌སི༌, ང༌ཞའེ༌ ཝང༌གུན༌ལ༌ སྣང༌མེད༌ ཅོ༌རུག༌ ཟེར༌ཏེ༌ ཚོར༌།"]], [["ཏ༌ ང༌ ཡོང༌ང༌ཅིག༌, ངའེ༌ ཁོའེ༌ ཅོས༌ཁན༌ནི༌ ལས༌ ཁྱོ༌ཞའ༌ ཚང༌མ༌ལ༌ ཤད༌ཨིན༌, ཀ༌བོ༌ ང༌ཞའེ༌ སྐོར༌ལ༌ ཟུན༌ ཏངས༌ཏེ༌ སྤེ༌ར༌ ངན༌པ༌ ཟེར༌ཁན༌ ཡང༌ ང༌ཞའེ༌ སྤུན༌གུན༌ ཡོང༌ ཟ༌ནེ༌, གའ༌སུས༌ མི༌ཅོ༌ཅེས༌, མ༌ཚད༌ གའ༌སུས༌ ཅོའ༌ ཐད༌ཁན༌གུན༌ གགས༌ཏེ༌ ཏེ༌གུན༌ལ༌ ཆོས༌ཚོགས༌སི༌ ཕྲོ༌ནེ༌ ཕིངས༌ཏངས༌ཏོག༌།"]], [["ངའེ༌ ཅེས༌པའེ༌ ཛ༌འོ༌, ཏེ༌ མི༌ ངན༌པའེ༌ སྤེའེ༌ཀ༌ མ༌གྲུལ༌ལ༌, ཟང༌པོ༌ མི༌གུན༌ནི༌ སྤེའེ༌ཀ༌ གྲུལ༌གོ༌ཤེས༌ ཨིན༌ནོག༌། ལས༌ ཟང༌པོ༌ ཅོ༌ཁན༌གུན༌ ནི༌ དཀོན༌མཆོག༌ནེ༌ ཨིན༌ནོག༌, ཡང༌ ལས༌ ངན༌པ༌ ཅོ༌ཁན༌གུན༌ ནི༌ དཀོན༌མཆོག༌ མ༌ནེ༌ མ༌ཤེས༌ས༌ ཨིན༌ནོག༌།"]], [["ང༌ཏི༌ སྤུན༌, དེ༌མེ༌ཏྲི༌འུས༌ལ༌ ང༌དང༌ངི༌ སྤུན༌ ཚང༌མའེ༌ སྟོད༌དུག༌། ཁོའེ༌ རང༌ངི༌ མི༌ཚེ༌བོ༌ དཀོན༌མཆོག༌གི༌ བཀའ༌ ནང༌ཞིན༌ ཕུད༌ པ༌སང༌, ཁོ༌ ཏེ༌ སྟོད༌པ༌བོའེ༌ འོས༌པའང༌ ཨིན༌ནོག༌། ང༌ཞེའང༌ འིན༌ན༌བོའེ༌ སྤང༌པོ༌ ཏང༌ངད༌། ང༌ཞའེ༌ སྤང༌པོ༌གུན༌ དྲང༌པོ༌ ཨིན༌ཁན༌བོ༌ ཁྱོ༌རང༌ང༌ གྱུས༌ཨིན༌ནོག༌།"]], [["1:13 ནེ༌ 15"], ["ང༌ ཟེར༌ཅེས༌ ཏ༌ མ༌མང༌པོ༌ རག༌, ཨིན༌ནའང༌ ང༌ ནག༌ཙ༌ དང༌ ཉི༌གུ༌ ཉམ༌པོ༌ བྲི༌ཅེས༌པོ༌ ལྡེ༌མོ༌ཞིག༌ ཚོར༌ར༌ མེ༌རག༌།"]], [["ང༌ ཁྱོ༌རང༌ དང༌ གྱོགས༌པ༌ ཐུག༌ཅེས༌སི༌ རེ༌ཝ༌ ཨིན༌, ཏེ༌ནེ༌ ང༌དང༌གུན༌ནི༌ དུན༌ལ༌ དུགས༌ཏེ༌ སྤེ༌ར༌ ཏང༌ཨིན༌།"]], [["ཁྱོ༌རང༌ང༌ དཀོན༌མཆོག༌གི༌ ཞི༌དེ༌ ཐོབ༌ཤིག༌།"], ["ཡང༌ འི༌རུ༌ ཡོད༌ཁན༌ནི༌ ཛ༌འོ༌གུན༌ནི༌ ཁྱོ༌རང༌ང༌ ཇུ༌ ཀལ༌དུག༌། ཏེ༌རུ༌ ཡོད༌ཁན༌ནི༌ ཛ༌འོ༌ ཚང༌མའ༌ ཅིག༌གའང༌ ལུས༌ མ༌ཅུག༌ག༌ ང༌ཞའེ༌ ཆོགས༌ནེ༌ ཇུ༌ ཞུས༌།།"]]]], "Jude": [[[["1:1 ནེ༌ 2"], ["ཇུ༌ལེ༌, ང༌ ཡུ༌དཱ༌ ཡེ༌ཤུ༌ མ༌ཤི༌ཀའེ༌ ཞབ༌སྟོག༌པ༌ དང༌ ཡ༌ཀོབ༌བི༌ ནོ༌ ཨིན༌།"], ["ངའེ༌ འི༌ ཨི༌གེ༌བོ༌, བོད༌ད༌ ཛད༌ཁན༌, དཀོན༌མཆོག༌ ཡབ༌བི༌ སྙིང༌ནེ༌ ཅེས༌པ༌ ཛད༌ཁན༌ ཡང༌ ཡེ༌ཤུ༌ མ༌ཤི༌ཀའེ༌ ཕིའ༌ སྐྱོབས༌ཏེ༌ བོར༌ར༌ ཛད༌ཁན༌ གུན༌ལ༌ བྲིའད༌།"]], [["ངའེ༌ མོས༌ལམ༌ ཞུའད༌, དཀོན༌མཆོག༌གི༌ ཁྱོ༌ཞ༌གུན༌ལ༌ སྙིང༌རྗེ༌, ཞི༌དེ༌ དང༌ ཅམས༌པ༌ གུན༌, མང༌ནེ༌ མང༌ང༌ སལ༌ཤིག༌།"]], [["1:3 ནེ༌ 16"], ["ཅེས༌པའེ༌ སྤུན༌གུན༌, ཞན༌ཏ༌ ང༌ ཁྱོ༌ཞ༌གུན༌ལ༌ ང༌དང༌ ཚང༌མའ༌ ཐོབ༌ཅེས༌སི༌ ཐར༌པའེ༌ སྐོར༌ལ༌ བྲི༌ཅེས༌ལ༌ རིངས༌ཨིན༌ ཡོད༌, ཨིན༌ནའང༌ ངའེ༌ ཁྱོ༌ཞ༌གུན༌ལ༌ དཀོན༌མཆོག༌གི༌ ལན༌ཅིག༌ ཏུས༌གྱུན༌ནི༌ ཕིའ༌ ཁོང༌ངི༌ དམ༌པ༌ མི༌གུན༌ནི༌ ལག༌ག༌ སྟད༌ད༌ ཛད༌ཁན༌ནི༌ ཏད༌པའེ༌ ནང༌ང༌ སྟན༌པོ༌ དུག༌ཅེས༌ལ༌ སྤོས༌པ༌ ཏང༌ཨིན༌ བྲི༌གོ༌ཤེས༌པོ༌ ཁག༌ཅན༌ སམ༌མ༌རག༌།"]], [["ངའེ༌ ཏེ༌བོ༌ ཁྱོ༌ཞ༌གུན༌ལ༌ ཟེར༌རད༌, ཅིའ༌ཟེར༌ན༌ ངན༌པ༌ མི༌ ཁ༌ཅིག༌ ཁྱོ༌ཞ༌གུན༌ནི༌ ཆོས༌ཚོགས༌སི༌ ནང༌ང༌ སང༌ཝའེ༌ ཐོག༌ནེ༌ དྲེས༌ ཚར༌ཏེ༌ ཨིན༌། ཏེ༌གུན༌ནི༌ དཀོན༌མཆོག༌གི༌ ཐུག༌རྗེའེ༌ དོན༌བོ༌ གྱུར༌ཏེ༌ ང༌དང༌གུན༌ལ༌ ངན༌པའེ༌ མི༌ཚེ༌ ཕུད༌ཅེས༌སི༌ རང༌ཝང༌ ཡོད༌ཏེ༌ ཨིན༌ནོག༌ ཟེར༌ར༌ནོག༌། ཏུས༌ མང༌པོ༌ཞིག༌གི༌ སྔུན༌ལ༌ ཏེ༌ཟུག༌ མི༌གུན༌ལ༌ ཆད༌པ༌ ཕོག༌ཅེས༌སི༌ སྐོར༌ལ༌ བྲིའ༌ ཛད༌ཏེ༌ ཨིན༌ནོག༌, ཅིའ༌ཟེར༌ན༌ ཁོང༌གུན༌ནི༌ ང༌དང༌གུན༌ནི༌ གྱལ༌པོ༌ དང༌ གཙོ༌བོ༌ ཅིག༌པོ༌ ཞུགས༌ཁན༌ནི༌ ཡེ༌ཤུ༌ མ༌ཤི༌ཀའ༌ ངོ༌ལོག༌ ཅོ༌རུག༌།"]], [["ཞན༌ཏ༌ ཁྱོ༌ཞ༌གུན༌ལ༌ འི༌གུན༌ནི༌ སྐོར༌ལ༌ ལན༌ མང༌པོ༌ ཚོར༌ཏེ༌ ཨིན༌ནོག༌། ངའེ༌ ཁྱོ༌ཞ༌གུན༌ལ༌ གཙོ༌བོ༌ དཀོན༌མཆོག༌གི༌ ཨིས༌ར༌ཨེལ༌པ༌གུན༌ ཨི༌ཇིབ༌ ཡུལ༌ལི༌ ཚེ༌ཡོག༌ནེ༌ ཐར༌ ཅུག༌ག༌ ཛད༌ཏེའང༌, སྟིང༌ནེ༌ ཁོང༌ངི༌ཀ༌ ཨིད༌ཤེས༌ མ༌ཅོས༌ཁན༌གུན༌, མེད༌ཁན༌ ཅོའ༌ ཛད༌ཁན༌བོ༌ ཨིད༌ཏུ༌ སྐུལ༌ཉིན༌རག༌།"]], [["ཡང༌ ཝང༌ཆའེ༌ ཚད༌ སལ༌ལ༌ ཛད༌ཁན༌བོའ༌ མ༌ཐད༌ཁན༌ནི༌ ཕོ༌ཉ༌གུན༌ནི༌ ཏེ༌ ཀོ༌ས༌བོ༌ ཕངས༌། དཀོན༌མཆོག༌གི༌ ཏེ༌གུན༌ མུན༌གྲིག༌གི༌ ནང༌ང༌ མ༌ནེ༌ མི༌ཆད༌ཅེས༌སི༌ ལྕག༌ཐག༌ག༌ ལྡམས༌ཏེ༌ ཁྲིམས༌ཅད༌དི༌ ཏེ༌ ཞག༌ ཀྲག༌པོའེ༌ ཕིའ༌ བོར༌ར༌ ཛདས༌།"]], [["སོ༌དོམ༌ དང༌ ག༌མོ༌ར༌རི༌ གྱལ༌ས༌ ཡང༌ ཉེ༌ཁོར༌རི༌ གྲོང༌ཁྱེར༌པ༌ གུན༌ ཨིད༌ཏུ༌ ཅོ༌ཤིག༌, ཀ༌གུན༌ནི༌ མི༌ཚེ༌ ལུས༌བྲེལ༌ ངན༌པ༌ དང༌ དོད༌པ༌ ངན༌པའེ༌ ནང༌ང༌ ཕུདས༌པ༌, དཀོན༌མཆོག༌གི༌ མེ༌ ཉམ༌པོ༌ མེད༌ཁན༌ ཅོའ༌ ཛདས༌། ཏེ༌གུན༌, ཐའ༌མེད༌པའེ༌ མེའེ༌ ཆད༌པ༌ ཕོག༌ཅེས༌ཅན༌གུན༌ནི༌ ཕིའ༌, སྤེ༌ཞིག༌ ཨིན༌ནོག༌།"]], [["ཏེན༌ན༌ ཙོགས༌ ཏེ༌ ཟུས༌མའེ༌ ལོབ༌པོན༌གུན༌ནི༌, དཀོན༌མཆོག༌གི༌ ཁོང༌གུན༌ལ༌ ཉི༌ལམ༌མི༌ ནང༌ང༌ སྕོད༌ལམ༌ ངན༌པའེ༌ མི༌ཚེ༌ ཕུད༌ཅེས༌སི༌ རང༌ཝང༌ སལ༌ཏེ༌ ཨིན༌ ཟེར༌ར༌ནོག༌། ཏེ༌གུན༌ནི༌ ཝང༌ ཡོད༌ཁན༌གུན༌ལ༌ གྱབ༌གལ༌ ཅོས༌ཏེ༌ ནམ༌ཁའེ༌ ནང༌ང༌ ཞུགས༌ཁན༌ནི༌ ཟིར༌རྗིད༌ཅན༌གུན༌ལ༌ ངན༌པ༌ ཟེར༌ཏེ༌ ཨིན༌ནོག༌།"]], [["ཨིན༌ནའང༌ ཕོ༌ཉ༌གུན༌ནི༌ འུ༌སྐྱོང༌, མེ༌ཀཱ༌འེལ༌ལིའང༌, ལུང༌སྟོན༌པ༌ མོ༌ཟེས༌སི༌ སྤུར༌རི༌ སྐོར༌ལ༌ རྡུད༌གུན༌ནི༌ གོ༌བ༌ ཉམ༌པོ༌ ཁྲབ༌པ༌ ཛད༌ཏུས༌, ཁོང༌ང༌ ཁོའེ༌ སྕོད༌པའེ༌ སྐོར༌ལ༌ ངན༌པ༌ ཟེར༌ཅེས༌སི༌ ཧམ༌པ༌ མ༌ཡོངས༌, ཨིན༌ནའང༌ ཁོང༌ངི༌ མོལས༌, \"གཙོ༌བོའེ༌ ཁྱོད༌ལ༌ ཁྲིམས༌ཅད༌ ཛད༌ཤིག༌།\""]], [["ཨིན༌ནའང༌ འི༌ ཟུས༌མའེ༌ ལོབ༌པོན༌གུན༌ནི༌, ཧ༌མ༌གོ༌ཁན༌ ཚང༌མའེ༌ གྱབ༌གལ༌ལ༌ སྤེ༌ར༌ ངན༌པ༌ ཏང༌ང༌ནོག༌། ཡང༌ སམ༌བ༌ མེད༌ཁན༌ནི༌ རིའི༌ སེམས༌ཅན༌ ཙོགས༌ལ༌, ཁོ༌རང༌གུན༌ནི༌ དོད༌པ༌ ནང༌ཞིན༌ ཅོ༌ཅེས༌པོའེ༌, ཁོ༌རང༌གུན༌ མེད༌ཁན༌ ཆ༌ཅུག༌ག༌ནོག༌།"]], [["ཏེ༌གུན༌ལ༌ ཙམ༌ཤིག༌གི༌ ཇིགས༌པ༌ མི༌ཡོང༌, ཅིའ༌ཟེར༌ན༌ ཏེ༌གུན༌, ཨ༌དཱམ༌མི༌ བུ༌ཚ༌ ཀ༌ཡིན༌ནི༌"], ["ལམ༌ ངན༌པའེ༌ཀ༌ གྲུལ༌ཏེ༌ ཨིན༌ནོག༌། ཡང༌ ཏེ༌གུན༌ནི༌ ནོར༌རི༌ ཕིའ༌ ལུང༌སྟོན༌པ༌ སྡིག༌ཅན༌ བཱ༌ལའམ༌"], ["ཙོགས༌སི༌ ནོར༌ཁྲུལ༌ ཅོས༌ཏེ༌ ཨིན༌ནོག༌། དཀོན༌མཆོག༌ག༌ ངོ༌ལོག༌ ཅོ༌ཁན༌ ཀོ༌ར༌"], ["ཙོགས༌ལ༌, ཁོང༌གུན༌ལ༌ ཏན༌ཏན༌ ཆད༌པ༌ ཕོག༌ཨིན༌།"]], [["ཆད༌པའ༌ མ༌ཇིགས༌ཁན༌ནི༌ ཏེ༌ ཟུས༌མའེ༌ ལོབ༌པོན༌གུན༌ནི༌, ཁྱོ༌ཞའ༌ ཉམ༌པོ༌ དམ༌པའེ༌ སོལ༌རས༌སི༌ ནང༌ང༌, ཁག༌ ལེན༌ཏེ༌ ཏེ༌བོའ༌ ཁྲེལ༌བ༌ ཁྱོངས༌ཏེ༌ ཨིན༌ནོག༌། ཁོང༌གུན༌ ཁོ༌རང༌ ཅིག༌པོའ༌ ལྟ༌སྟོག༌ ཅོ༌ཁན༌ནི༌ ཁྲེལ༌མེད༌དི༌ ལུག༌རྫི༌གུན༌ ཨིན༌ནོག༌། ཁོང༌གུན༌ ཆུ༌ མེད༌ཁན༌ ཕན༌མི༌ཐོགས༌སི༌ སྲིན༌ ལུངས༌པོའེ༌ ཁྲིད༌ཏེ༌ ཁྱེར༌ཁན༌གུན༌ ཙོགས༌ ཨིན༌ནོག༌, ཡང༌ ཁོང༌གུན༌ ཤིང༌ཏོག༌ མ༌ནེ༌ མ༌ཆགས༌ཁན༌ནི༌ ལྕང༌མ༌ ཙོགས༌ ཨིན༌, ཀ༌བོ༌ པ༌ཀྲག༌ནེ༌ ཕར༌ལ༌ ཕུད༌པ༌ ཤིའད༌།"]], [["ཁོང༌གུན༌ ཝང༌སྲུལ༌ མ༌ཉན༌ཁན༌ནི༌ གྱ༌ཚོའེ༌ ཆུལ༌བག༌ ཙོགས༌ ཨིན༌ནོག༌, ཀ༌གུན༌ནི༌ ཁྲེལ༌མེད༌དི༌ སྦོའ༌གུན༌ ཀེན༌ལ༌ ཕང༌ང༌ནོག༌། ཏེ༌གུན༌ སྐར༌མ༌ ཏོན༌ཏག༌ མེད༌པ༌ གྲུལ༌ཁན༌གུན༌ ཙོགས༌ ཨིན༌ནོག༌། དཀོན༌མཆོག༌གི༌ ཁོང༌གུན༌ ཏུས༌གྱུན༌ དུག༌ཅེས༌སི༌ ཕིའ༌, མུན༌གྲིག༌གི༌ ནས༌ས༌ ཚང༌མའེ༌སང༌ ཏིང༌ཅན༌བོ༌ ལྡམ༌མ༌ ཛད༌ཏེ༌ ཨིན༌ནོག༌།"]], [["ཨ༌དཱམ༌ནེ༌ མི༌རབས༌ རྡུན༌པ༌ ཨིན༌ཁན༌ནི༌ ཧ༌ནོག༌གི༌"], ["ཏེ༌གུན༌ནི༌ སྐོར༌ལ༌ མ༌འོང༌ ལུང༌སྟན༌ སལ༌ཏེ༌ ཨིན༌པིན༌, \"ལྟོས༌ཤིག༌ གཙོ༌བོ༌, ཁོང༌རང༌ངི༌ དམ༌པའེ༌ ཕོ༌ཉ༌ སྟོང༌ཁྲག༌ མང༌པོ༌ ཉམ༌པོ༌,"]], [["སྕོད༌ལམ༌ ངན༌པ༌ ཚང༌མ༌ ཅོས༌ཏེ༌ དཀོན༌མཆོག༌གི༌ གྱབ༌གལ༌ལ༌ སྤེ༌ར༌ ངན༌པ༌ ཟེར༌ཏེ༌ ཁོང༌ང༌ མ༌ཇིགས༌ཁན༌ ཚང༌མ༌ལ༌, ཁོ༌རང༌གུན༌ནི༌ སྙིང༌ངི༌ ནང༌ང༌ ཁྲེལ༌བ༌ ཚོར༌ཅུག༌ཅེས༌ དང༌ ཤགས༌ ཛད༌ཅེས༌ལ༌ སྐྱོད༌དུག༌།\""]], [["འི༌ ཟུས༌མའེ༌ ལོབ༌པོན༌གུན༌ ཏུས༌གྱུན༌ བར༌ཁན༌, ཞན༌མའེ༌ ནང༌ང༌ སྐྱོན༌ ཙལ༌ཁན༌, ཁོང༌རང༌ངི༌ དོད༌པ༌ ངན༌པའེ༌ ལམ༌མི༌ཀ༌ གྲུལ༌ཁན༌, ཁོ༌རང༌ དང༌ རང༌ངི༌ སྐོར༌ལ༌ ཕོ༌སོ༌ ཅོ༌ཁན༌ དང༌ རང༌ངི༌ ཕན༌ཐོགས༌སི༌ ཕིའ༌ ཞན༌མ༌གུན༌ལ༌ སྟོད༌པ༌ ཏང༌ང༌ནོག༌།"]], [["1:17 ནེ༌ 23"], ["ཨིན༌ནའང༌ ཅེས༌པ༌གུན༌, ང༌དང༌གུན༌ནི༌ གཙོ༌བོ༌ ཡེ༌ཤུ༌ མ༌ཤི༌ཀའེ༌ སྐུ༌ཚབས༌གུན༌ནི༌ ལུང༌སྟན༌ སལ༌ཁན༌གུན༌ ཨིད༌ཏུའ༌ ཅོ༌ཤིག༌།"]], [["ཁོང༌གུན༌ནི༌ ཁྱོ༌ཞའ༌ ཤད༌ད༌ ཛདས༌,"], ["\"ཐའ༌མའེ༌ ཏུས༌ལ༌ གཙོ༌བོའ༌ ཁྲེལ༌བ༌ ཅོ༌ཨིན༌,"], ["སྤེ༌ར༌ ཏང༌ཁན༌ནི༌ མི༌གུན༌ ཡོངས༌ཏེ༌"], ["ཁོ༌རང༌གུན༌ནི༌ དོད༌པ༌ ངན༌པའེ༌ ལམ༌མི༌ཀ༌ གྲུལ༌ཨིན༌།\""]], [["ཏེ༌ ཟུས༌མའེ༌ ལོབ༌པོན༌གུན༌ནི༌, ཁྱོ༌ཞ༌གུན༌ནི༌ ཕྲོའ༌ ནང༌ཕྲུགས༌ ཆ༌ཅུག༌ཨིན༌། ཁོང༌གུན༌ལ༌ དམ༌པའེ༌ ཐུག༌ཉིད༌ མེད༌ པ༌སང༌, ཁོ༌རང༌གུན༌ནི༌ སྡིག༌པའེ༌ དོད༌པ༌ ནང༌ཞིན༌ལ༌ མི༌ཚེ༌ ཕུད༌ད༌ནོག༌།"]], [["ཨིན༌ནའང༌ ཁྱོ༌ཞའ༌ ཅེས༌པ༌གུན༌, ཁྱོ༌ཞའེ༌ དམ༌པའེ༌ ཏད༌པའེ༌ ནང༌ང༌ ཁྱོ༌ཞ༌རང༌གུན༌ ཤུགས༌ཅན༌ ཅོ༌ཤིག༌། ཡང༌ དམ༌པའེ༌ ཐུག༌ཉིད༌དི༌ ནང༌ང༌ མོས༌ལམ༌ ཏོབ༌ཤིག༌།"]], [["གཙོ༌བོ༌ ཡེ༌ཤུ༌ མ༌ཤི༌ཀའེ༌ སྙིང༌རྗེའེ༌ ནང༌ང༌ ཐའ༌མེད༌པའེ༌ མི༌ཚེའ༌ ཁྱོང༌ཅེས༌ལ༌ སྲུང༌ ཟ༌ནེ༌ དཀོན༌མཆོག༌གི༌ ཅམས༌པའེ༌ ནང༌ང༌ དུག༌ཤིག༌།"]], [["ཏད༌པའེ༌ ནང༌ང༌ ཐེ༌ཚོམས༌ ཡོད༌ཁན༌གུན༌ལ༌ སྙིང༌རྗེ༌ སྟོན༌ཤིག༌།"]], [["ཉལ༌ཝའེ༌ མེ༌ ཆོགས༌ལ༌ ཆའ༌ཁན༌གུན༌ ཀོགས༌ཏེ༌ ཁྱོང༌ཤིག༌། ཡང༌ ཞན༌མ༌གུན༌ལ༌ སྙིང༌རྗེ༌ སྟོན༌ཤིག༌, ཨིན༌ནའང༌ ཁྱོ༌ཞ༌གུན༌ ཏེན༌ན༌ སྡིག༌པའེ༌ ནང༌ང༌ གྱེལ༌ མི༌གྱེལ༌ཅེས༌ལ༌ ཤང༌ ཅོ༌ཤིག༌, མ༌ཚད༌ ཁོང༌གུན༌ནི༌ སྡིག༌པའེ༌ ལས༌གུན༌ནི༌ ཞས༌ཏེ༌ ཚི༌ཏུ༌ ཆའ༌ཁན༌ནི༌ ཀོས༌ལག༌པོའང༌ ནཕ༌རད༌ ཅོས༌།"]], [["1:24 ནེ༌ 25"], ["ཁྱོ༌ཞའ༌ སྡིག༌པའེ༌ ནང༌ང༌ གྱེལ༌ཅེས༌ནེ༌ སྐྱོབ༌ཏེ༌ བོར༌ར༌ ཛད༌ཐུབ༌ཁན༌ནི༌ དཀོན༌མཆོག༌གི༌, ཁྱོ༌ཞ༌གུན༌ནི༌ སྐྱོན༌ ཚང༌མ༌ མེད༌ཁན༌ ཅོའ༌ ཛད༌ཏེ༌, གའ༌མོ༌ ཉམ༌པོ༌ ཁོང༌རང༌ངི༌ ཟིར༌རྗིད༌དི༌ ནང༌ང༌ ཁོང༌ངི༌ སྐུན༌དུན༌ལ༌ ཁྱོང༌ང༌ ཛད༌ཨིན༌།"]], [["ཡེ༌ཤུ༌ མ༌ཤི༌ཀ༌ ང༌དང༌གུན༌ནི༌ གཙོ༌བོ༌ གྱུད༌ཏེ༌, ང༌དང༌གུན༌ནི༌ དཀོན༌མཆོག༌ དང༌ སྐྱབ༌གོན༌ ཅིག༌པོའ༌, སྤལ༌ དང༌ ཟིར༌རྗིད༌ དང༌ ཤེད༌ དང༌ ཝང༌ གུན༌, ཇིག༌རྟེན༌ ཆགས༌སི༌ སང༌ སྔུན༌ནེ༌ དག༌ས༌ ཚོག༌པ༌, ཡང༌ སྟིང༌ཞིན༌ནའང༌ ཏུས༌གྱུན༌ ཐོབ༌ཤིག༌, ཨ༌མེན༌༎"]]]], "Revelation of John": [[[["1:1 ནེ༌ 3"], ["འི༌ ཨི༌གེ༌, ཡེ༌ཤུ༌ མ༌ཤི༌ཀའེ༌ མ༌འོང༌ ལུང༌སྟན༌ ཛད༌ཁན༌བོ༌ ཨིན༌ནོག༌, ཀ༌བོ༌ དཀོན༌མཆོག༌གི༌ གྱོགས༌པ༌ བྱུང༌གོ༌ཤེས༌ཅན༌གུན༌ མ༌ཤི༌ཀའེ༌ ཞབ༌སྟོག༌པ༌གུན༌ལ༌ ཤད༌ཅེས༌ལ༌ ཡོ༌ཧཱ༌ནན༌ལ༌ སལ༌ལ༌ ཛད༌ཏེ༌ ཨིན༌། ཡེ༌ཤུའི༌ འི༌ མ༌འོང༌ ལུང༌སྟན༌བོ༌, ཁོང༌ངི༌ ཞབ༌སྟོག༌པ༌ ཡོ༌ཧཱ༌ནན༌ལ༌ ལྟན༌ན༌ ཛད༌ཅེས༌ལ༌ ཁོང༌རང༌ངི༌ ཕོ༌ཉ༌ ཀལ༌ལ༌ ཛདས༌།"]], [["ང༌ ཡོ༌ཧཱ༌ནན༌ནི༌ འི༌ ཐོང༌ཁན༌ ཚང༌མའ༌ སྤང༌པོ༌ ཏང༌ངད༌, ཡང༌ ངའེ༌ ཁྱོ༌ཞ༌གུན༌ལ༌ དཀོན༌མཆོག༌གི༌ བཀའ༌ དང༌ ཡེ༌ཤུ༌ མ༌ཤི༌ཀའེ༌ སྤང༌པོ༌ སལ༌ལ༌ ཛད༌ཁན༌ གུན༌ནི༌ སྐོར༌ ཤད༌དད༌།"]], [["འི༌ མ༌འོང༌ ལུང༌སྟན༌ནི༌ བཀའ༌ སིལ༌ཏེ༌ ཤད༌ཁན༌གུན༌ ཅིན༌ལབས༌ཅན༌ ཡང༌ ལོན༌བོའ༌ ཉན༌ཏེ༌ ཏེ༌ནང༌ང༌ ཟེར༌ཏེ༌ ཡོད༌ཁན༌བོའེ༌ཀ༌ ལག༌ལེན༌ ཅོ༌ཁན༌ ཚང༌མའང༌ ཅིན༌ལབས༌ཅན༌ ཨིན༌, ཅིའ༌ཟེར༌ན༌ ཡོང༌ཅེས༌ཅན༌ནི༌ འི༌ ཏུས༌པོ༌ མ༌ ཉེ༌མོའ༌ ལེབས༌ཏེ༌ ཨིན༌ནོག༌།"]], [["1:4 ནེ༌ 8"], ["ང༌ ཡོ༌ཧཱ༌ནན༌ནི༌ འི༌ ཨི༌གེ༌བོ༌ ཨ༌སི༌ཨཱ༌ ནང༌ང༌ ཡོད༌ཁན༌ནི༌ ཆོས༌ཚོགས༌ དུན༌ལ༌ བྲིའད༌། དཀོན༌མཆོག༌ དག༌ས༌ ཞུགས༌ཏེ༌ ཡོད༌ཁན༌, སྔུན༌ལ༌ ཞུགས༌ཏེ༌ ཡོད༌པིན༌, ཡང༌ སྐྱོད༌ཅེས༌ཅན༌ དང༌ ཁོང༌རང༌ངི༌ ཞུགས༌ཁྲིས༌སི༌ དུན༌ལ༌ ཡོད༌ཁན༌ནི༌ ཐུག༌ཉིད༌ རྡུན༌ གུན༌ནི༌ ཆོགས༌ནེ༌ ཁྱོ༌ཞ༌གུན༌ལ༌ ཐུག༌རྗེ༌ དང༌ ཞི༌དེ༌ སལ༌ཤིག༌,"]], [["ཡང༌ ཡེ༌ཤུ༌ མ༌ཤི༌ཀའེ༌ ཆོགས༌ནེའང༌། ཁོང༌ ནི༌ ལོ༌ཁྱེལ༌ཅན༌ནི༌ སྤང༌པོ༌, ཏང༌པོ༌རང༌ ཤི༌ཁན༌གུན༌ནི༌ ཕྲོ༌ནེ༌ སོན༌ཏེའ༌ ཞངས༌ཁན༌, ཡང༌ ཇིག༌རྟེན༌ནི༌ གྱལ༌པོ༌གུན༌ནི༌ ཝང༌སྲུལ༌པ༌ ཞུགས༌ཏེ༌ ཨིན༌ནོག༌།"], ["ང༌དང༌གུན༌ལ༌ ཅམས༌པ༌ ཅོའ༌ ཛད༌ཁན༌, ཡང༌ ཁོང༌རང༌ངི༌ སྲོག༌པོ༌ ཅིན༌བ༌ སལ༌ཏེ༌ ང༌དང༌གུན༌ ང༌དང༌གུན༌ནི༌ སྡིག༌པ༌ནེ༌ ཐར༌ ཅུག༌ག༌ ཛད༌ཁན༌,"]], [["ང༌དང༌གུན༌ ཁོང༌རང༌ངི༌ དཀོན༌མཆོག༌ དང༌ ཡབ༌བ༌ ཞབ༌སྟོག༌ ཞུ༌ཅེས༌སི༌ ཕིའ༌ བླ༌མ༌ དང༌ གྱལ༌ཁག༌གི༌ མི༌གུན༌ ཅོའ༌ ཛད༌ཁན༌ནི༌ ཡེ༌ཤུ༌ མ༌ཤི༌ཀའ༌ སྤལ༌ དང༌ ཝང༌གུན༌ ཏུས༌གྱུན༌ནེ༌གྱུན༌ ཐོབ༌ཤིག༌, ཨ༌མེན༌།"]], [["ལྟོས༌ཤིག༌, ཁོང༌ སྲིན༌ནི༌ཀ༌ ཞུགས༌ཏེ༌ ཕེབས༌དུག༌།"], ["མི༌ཚང༌མའེ༌ ཁོང༌ ཇལ༌ཨིན༌,"], ["ཡང༌ ཁོང༌ང༌ མདུང༌ ཙུག༌ཁན༌གུན༌ནིའང༌།"], ["ཁོང༌ངི༌ ཞས༌ཏེ༌ ཇིག༌རྟེན༌པ༌ ཚང༌མའེ༌ རྡུག༌པོ༌ ཅོ༌ཨིན༌།"], ["ཏེ༌བོ༌ ཏན༌ཏན༌ གྲུབ༌ཨིན༌, ཨ༌མེན༌།"]], [["གཙོ༌བོ༌ དཀོན༌མཆོག༌གི༌ མོལ༌དུག༌, \"ང༌ ནི༌ ཨལ༌ཕཱ༌ དང༌ ཨོ༌མེ༌ག༌: གོ༌ཟུག༌ དང༌ སྟིང༌ཇུག༌བོ༌ ཨིན༌། ང༌ ནི༌ དག༌ས༌ ཡོད༌, སྔུན༌ལ༌ ཡོད༌པིན༌ ཡང༌ ཡོང༌ཅེས༌ཅན༌ དང༌ ཀུན༌ཝང༌ དཀོན༌མཆོག༌ ཨིན༌།"]], [["1:9 ནེ༌ 20"], ["ཡེ༌ཤུ༌ མ༌ཤི༌ཀའེ༌ཀ༌ ཏད༌པ༌ ཡོད༌ཅེས༌པོའེ༌, ཁྱོ༌ཞ༌གུན༌ནི༌ རྡུག༌ངལ༌, དཀོན༌མཆོག༌གི༌ གྱལ༌སྲིད༌ དང༌ ཟོད༌སེམས༌ ཉམ༌པོ༌ རྡུག༌ངལ༌ ཁུར༌ཅེས༌སི༌ ནང༌ང༌ ང༌ ཡོ༌ཧཱ༌ནན༌ ཁྱོ༌ཞའེ༌ སྤུན༌ དང༌ ཕྲོ༌པ༌ ཨིན༌། ངའེ༌ དཀོན༌མཆོག༌གི༌ བཀའ༌ ཤད༌ཅེས༌ དང༌ ཡེ༌ཤུའི༌ སྐོར༌ལ༌ སྤང༌པོ༌ ཏང༌ཅེས༌པོའེ༌, ངའ༌ ཆད༌པ༌ ཏངས༌ཏེ༌ ཚོ༌ལིང༌"], ["པད༌མོས༌ ཟེར༌ཁན༌ནི༌ཀ༌ ཁྱེར༌ཏེ༌ བོརས༌།"]], [["ཟ༌ཉི༌མ༌ ཀ༌བོ༌ གཙོ༌བོའེ༌ ཞག༌ ཨིན༌ ཏེ༌ ཞག༌ག༌ ངའེ༌ཀ༌ དཀོན༌མཆོག༌གི༌ དམ༌པའེ༌ ཐུག༌ཉིད༌ བབས༌ས༌ ཛད༌ཏེ༌ ངའེ༌ ང༌རང༌ངི༌ གྱབ༌ནེ༌ ཏུང༌སྐད༌ ཙོགས༌ སྐད༌ ཀྲག༌པོ༌ཞིག༌ ཚོར༌།"]], [["ཡང༌ ཏེ༌ སྐད༌པོའེ༌ ངའ༌ མོལ༌ལ༌རག༌, \"ཁྱོ༌རང༌ངི༌ ཐོང༌ཅེས༌ཅན༌གུན༌ ཤོག༌རིལ༌ལི༌ཀ༌ བྲིས༌ཏེ༌ ཨེ༌ཕེ༌སས༌, སྨིར༌ནཱ༌, པེར༌ག༌མུམ༌, ཐི༌འ༌ཏི༌རཱ༌, སཱར༌དིས༌, ཕི༌ལ༌དེལ༌ཕི༌ཨཱ༌ དང༌ ལ༌འོ༌དི༌ཀིའི༌ ཆོས༌ཚོགས༌ རྡུན༌ཀོའ༌ ཀོལ༌།\""]], [["ངའེ༌ ངའ༌ ཞལ༌ཏ༌ སལ༌ཁན༌བོའ༌ ལྟ༌ཅེས༌ལ༌ གྱུར༌ར༌ཅིག༌, ངའ༌ སེར༌རི༌ འོད༌སྟགས༌ རྡུན༌ ཐོང༌།"]], [["ཡང༌ ངའེ༌ ཏེ༌ འོད༌སྟགས༌གུན༌ནི༌ ཕྲོ༌ནེ༌ \"མི༌རིགས༌སི༌བུ༌ ཙོགས༌ཤིག༌,\""], ["ཞངས༌ཏེ༌ ཇལ༌། ཁོང༌ངི༌ ནམ༌ཟའ༌ མ༌ རིང༌མོ༌ ཞབ༌ ཚོག༌པ༌ ལེབ༌ཁན༌ ཡང༌ སེར༌ཀུད༌ལ༌ ལས༌ཁན༌ནི༌ ཤལ༌ ཁོང༌ངི༌ ཤང༌གག༌ག༌ སལ༌ལ༌ ཛད༌ཏེ༌ དུག༌།"]], [["ཁོང༌ངི༌ ཨུ༌ དང༌ ཨུ༌སྲ༌བོ༌, བལ༌ ཡ༌ ཁ༌ ཀར༌པོ༌ ཙོགས༌, ཡང༌ ཁོང༌ངི༌ སྕན༌བོ༌ མེ༌ ཀྲག༌པོ༌ བར༌ཁན༌ ཙོགས༌ དུག༌།"]], [["ཁོང༌ངི༌ ཞབས༌པོ༌, མེ༌ ནང༌ང༌ སྲག༌ཁན༌ནི༌ ར༌གན༌ ཙོགས༌ ལྡང༌ཤན༌ ཐོང༌དུག༌, ཡང༌ ཁོང༌ངི༌ སུང༌སྐད༌པོ༌ ཆུ༌ ཀྲག༌པོ༌ གྱུག༌ཁན༌ནི༌ སྐད༌ ཙོགས༌ རག༌།"]], [["ཁོང༌ངི༌ ཆག༌ ཡས༌པའེ༌ ནང༌ང༌ སྐར༌མ༌ རྡུན༌ ནམས༌ཏེ༌ དུག༌, ཡང༌ ཁོང༌ངི༌ ཞལ༌ནེ༌ ཁའ༌ ཉིས༌ཅན༌ནི༌ ར༌འི༌ ནོན༌པོ༌ བིང༌དུག༌། ཁོང༌ངི༌ ཞལ༌དོང༌བོ༌ ཉིང༌གུང༌ངི༌ ཉི༌མའེ༌ འོད༌ཟེར༌ ཙོགས༌ དུག༌།"]], [["ཁོང༌ ཇལ༌ལ༌ཅིག༌, ང༌ ཁོང༌ངི༌ ཞབས༌སི༌ དུན༌ལ༌ ཤི༌ཁན༌ ཙོགས༌ལ༌ གྱེལ༌སོང༌། ཨིན༌ནའང༌ ཁོང༌ངི༌ ཁོང༌རང༌ངི༌ ཆག༌ ཡས༌པ༌བོ༌ ངའེ༌ཀ༌ བོར༌ར༌ ཛད༌ཏེ༌ མོལས༌, \"ཇིགས༌ མ༌ཇིགས༌! ང༌ ནི༌ ཏང༌པོ༌ དང༌ སྟིང༌ཇུག༌པོ༌ ཨིན༌།"]], [["ང༌ སྲོག༌ སལ༌ཁན༌བོ༌ ཨིན༌, ང༌ ཤི༌ཏེ༌ མེད༌པིན༌, ཏ༌ ལྟོས༌, ང༌ ཏུས༌ གྱུན༌ནེ༌གྱུན༌ནི༌ ཕིའ༌ སོན༌ཏེའ༌ ལུས༌ཨིན༌; ཡང༌ ཤི༌ཅེས༌ དང༌ ཤི༌ཁན༌གུན༌ནི༌ ནས༌སའེ༌ཀ༌ ངའ༌ ཝང༌ ཡོད༌།"]], [["ཁྱོ༌རང༌ངི༌ ཐོང༌ཁན༌, དག༌ས༌ བྱུང༌ཨིན༌ ཡོད༌ཁན༌ དང༌ སྟིང༌ནེ༌ བྱུང༌ཅེས༌ཅན༌ གུན༌ བྲིས༌།"]], [["ཁྱོ༌རང༌ངི༌ ངའེ༌ ལག༌པ༌ ཡས༌པའེ༌ ནང༌ང༌ ཡོད༌ཁན༌ནི༌ སྐར༌མ༌ རྡུན༌ ཐོང༌ཁན༌ དང༌ སེར༌རི༌ འོད༌སྟགས༌ རྡུན༌ནི༌ སང༌ཝ༌བོ༌ འི༌བོ༌ ཨིན༌: སྐར༌མ༌ རྡུན༌ཀོ༌ ནི༌, ཏེ༌ ཆོས༌ཚོགས༌ རྡུན༌ནི༌ ཕོ༌ཉ༌གུན༌ ཡང༌ འོད༌སྟགས༌ རྡུན༌ཀོ༌ ནི༌, ཏེ༌ ཆོས༌ཚོགས༌ རྡུན༌བོ༌ ཨིན༌།"]]], [[["2:1 ནེ༌ 7"], ["ཨེ༌ཕེ༌སས༌སི༌ ནང༌ང༌ ཡོད༌ཁན༌ནི༌ ཆོས༌ཚོགས༌སི༌ ཕོ༌ཉའ༌ འི༌བོ༌ བྲིས༌།"], ["\"འི༌ ལོན༌བོ༌ ལག༌པ༌ ཡས༌པའེ༌ ནང༌ང༌ སྐར༌མ༌ རྡུན༌ ཁུར༌ཏེ༌ སེར༌རི༌ འོད༌སྟགས༌ རྡུན༌ནི༌ ཕྲོའ༌ གྲུལ༌ཨིན༌ ཡོད༌ཁན༌ནི༌ ཆོགས༌ནེ༌ ཨིན༌།"]], [["ཁྱོ༌ཞའེ༌ ཀགས༌པོའེ༌ སྐབས༌ལ༌ རྩོན༌གྲུས༌ སྲན༌ཏྲེ༌ ཡང༌ སྙིང༌རུས༌ ཉམ༌པོ༌ ལས༌ ཅོ༌ཅེས༌གུན༌ ངའ༌ གྱུས༌ཡོད༌། ཁྱོ༌ཞའེ༌ མི༌ངན༌གུན༌ སྲན༌ མ༌ཐུབ༌ཁན༌བོའང༌ ང༌ གྱུས༌ཡོད༌, ཀ༌གུན༌ནི༌ ཡེ༌ཤུའི༌ སྐུ༌ཚབས༌ ཨིན༌ ཟེར༌རད༌ ཨིན༌ནའང༌ མ༌ནོག༌། ཁྱོ༌ཞའེ༌ སྟག༌ཅད༌ ཅོས༌ཏེ༌ ཏེ༌གུན༌ ཟུན༌བ༌ ཨིན༌ཁན༌བོ༌ ཤེས༌ཏེ༌ ཨིན༌ནོག༌།"]], [["ཁྱོ༌ཞའེ༌ ངའེ༌ ཕིའ༌ ཟོད༌པ༌ ཉམ༌པོ༌ བར༌དོ༌ ཁུར༌ཨིན༌ ཡང༌ ང༌ ཕང༌ མ༌ཕང༌ང༌ ངའེ༌ གྱབ༌ནེ༌ གྲུལས༌།"]], [["ཨིན༌ནའང༌ ཁྱོ༌ཞ༌གུན༌ནི༌ ང༌ གོ༌མ༌ ཙོགས༌སི༌ ཅམས༌པ༌ མི༌ཅོ༌ཅེས༌སི༌ ཕིའ༌ ངའེ༌ ཁྱོ༌ཞུའ༌གུན༌ནི༌ གྱབ༌གལ༌ལ༌ སྐྱོན༌ ཀལ༌ལད༌།"]], [["ཁྱོ༌ཞ༌གུན༌ མ༌ ཐོན༌པོ༌ནེ༌ བུད༌ཏེ༌ ཨིན༌ཁན༌བོ༌ ཨིད༌ཏུ༌ ཅོས༌། གྱོད༌པ༌ ཅོ༌ཤིག༌, ཡང༌ སྔུན༌མ༌ ཙོགས༌ལ༌ ལས༌གུན༌ ཅོ༌ཤིག༌། གལ༌ཏེས༌ གྱོད༌པ༌ མ༌ཅོ༌ན༌, ང༌ ཡོངས༌ཏེ༌ ཁྱོ༌ཞ༌གུན༌ནི༌ འོད༌སྟགས༌པོ༌ ནས༌སའེ༌ ཀ༌ནེ༌ ཐེན༌ཨིན༌།"]], [["ཨིན༌ནའང༌ ཁྱོ༌ཞ༌གུན༌ནི༌ ནི༌ཀོ༌ལ༌འི༌པ༌གུན༌ནི༌ ལས༌ ངན༌པ༌གུན༌ལ༌ ནཕ༌རད༌ ཅོ༌རུག༌, ངེའང༌ ཏེ༌བོའ༌ ནཕ༌རད༌ ཅོའད༌, ཏེ༌ ལས༌པོའ༌ སྟོད༌པ༌ ཐོབ༌ཅེས༌སི༌ འོས༌པ༌ ཨིན༌ནོག༌།"]], [["ནམ༌ཅོག༌ ཡོད༌ཁན༌གུན༌ནི༌ ཉོན༌ཤིག༌། དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌གུན༌ ཉོན༌ཤིག༌། གྱལ༌ཁའ༌ ཐོབ༌ཁན༌གུན༌ལ༌ དཀོན༌མཆོག༌གི༌ ཚས༌སི༌ ནང༌ང༌ སྐྱེ༌ཁན༌ནི༌, སྲོག༌གི༌ ལྕང༌མའེ༌ ཤིང༌ཏོག༌ ཟའ༌ཅེས༌ལ༌ ཐོབ༌ཏང༌ ངའེ༌ ཏང༌ཨིན༌།"]], [["2:8 ནེ༌ 11"], ["འི༌ ཨི༌གེ༌བོ༌ སྨིར༌ནཱའེ༌ ནང༌ང༌ ཡོད༌ཁན༌ ཆོས༌ཚོགས༌སི༌ ཕོ༌ཉ༌ བྲིས༌།"], ["འི༌ ལོན༌བོ༌ ཏང༌པོ༌ དང༌ སྟིང༌ཇུག༌ ཨིན༌ཁན༌ ཡང༌ ཤི༌ཏེ༌ མེད༌པིན༌ ཨིན༌ནའང༌ ཏ༌ དག༌ས༌ སོན༌པོ༌ ཡོད༌ཁན༌བོའེ༌ ཆོགས༌ནེ༌ ཨིན༌།"]], [["ཁྱོ༌ཞ༌གུན༌ལ༌ རྡུག༌ངལ༌ དང༌ རྡུག༌པོ༌ ཡོད༌ཁན༌བོ༌ ང༌ གྱུས༌ཡོད༌, ཨིན༌ནའང༌ སེམས༌ཉིད༌དི༌ ཐོག༌ནེ༌ ཁྱོ༌ཞ༌གུན༌ ཆུག༌པོ༌ དུག༌། ཁོ༌རང༌གུན༌ལ༌ ཡ༌ཧུ༌དཱ༌པ༌ ཟེར༌ཁན༌གུན༌ནི༌, ཁྱོ༌ཞ༌གུན༌ནི༌ སྕོད༌པའེ༌ སྐོར༌ལ༌ ངན༌པ༌ ཟེར༌ཁན༌བོའང༌ ང༌ གྱུས༌ཡོད༌། ཁོང༌གུན༌ དཀོན༌མཆོག༌གི༌ མན༌པ༌, ཤེ༌ཏན༌ནི༌ ཆོས༌ཚོགས༌ ཨིན༌ནོག༌།"]], [["ཁྱོ༌ཞ༌གུན༌ལ༌ རྡུག༌ངལ༌ ཐོང༌ཅེས༌ཅན༌བོའ༌ མ༌ཇིགས༌ཤིག༌། ངའེ༌ ཟེར༌རད༌, རྡུད༌དི༌ གོ༌བའེ༌ ཁྱོ༌ཞ༌གུན༌ནི༌ ཏད༌པའ༌ སྟག༌ཅད༌ ཅོ༌ཅེས༌སི༌ ཕིའ༌ ཁྱོ༌ཞའ༌ ཙོན༌ཁང༌ངི༌ ནང༌ང༌ ཀག༌ཨིན༌, ཡང༌ ཁྱོ༌ཞའ༌, ཞག༌མ༌ རྕུ༌ ཚག༌པ༌ ནགས༌ ལྟན༌ཨིན༌། ཤི༌ཅེས༌ ཡོད༌ནའང༌ གལ༌ཏེས༌ ཁྱོ༌ཞ༌གུན༌ ཏད༌པའེ༌ ནང༌ང༌ སྟན༌པོ༌ དུག༌ན༌, ངའེ༌ ཁྱོ༌ཞ༌གུན༌ལ༌ ཐའ༌མེད༌པའེ༌ མི༌ཚེའེ༌ ཐོར༌ཤོག༌པོ༌ ཏང༌ཨིན༌།"]], [["ནམ༌ཅོག༌ ཡོད༌ཁན༌གུན༌ནི༌ ཉོན༌ཤིག༌, དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌བོ༌ ཉོན༌ཤིག༌། གྱལ༌ཁའ༌ ཐོབ༌ཁན༌གུན༌ལ༌ ཤི༌ཅེས༌ ཉིས༌པ༌ ཟེར༌ཁན༌ནི༌ ཐའ༌མེད༌པའེ༌ ཆད༌པ༌ ཕོག༌ཅེས༌སི༌ ཐོང༌ངོམས༌ མི༌ཡོང༌།"]], [["2:12 ནེ༌ 17"], ["འི༌ ཨི༌གེ༌བོ༌ པེར༌ག༌མུམ༌མི༌ ཆོས༌ཚོགས༌སི༌ ཕོ༌ཉ༌ བྲིས༌།"], ["འི༌ ལོན༌བོ༌, ཁའ༌ ཉིས༌ཅན༌ནི༌ ར༌འི༌ ནོན༌པོ༌ ཨིན༌ཁན༌བོའེ༌ ཆོགས༌ནེ༌ ཨིན༌།"]], [["ཁྱོ༌ཞའ༌ དུགས༌ཏེ༌ ཡོད༌སའེ༌ ནས༌སའ༌ ཤེ༌ཏན༌ནི༌ ཁྲིས༌སི༌ ས༌ཀྱད༌ ཨིན༌ཁན༌བོ༌ ང༌ གྱུས༌ཡོད༌། ཨིན༌ནའང༌ ཁྱོ༌ཞའེ༌ ཏད༌པ༌ མ༌ཕང༌ང༌ ངའེ༌ མིང༌ངི༌ ནང༌ང༌ དྲང༌པོ༌ དུགས༌ ནམ༌ ངའེ༌ ལོ༌ཁྱེལ༌ཅན༌ནི༌ སྤང༌པོ༌ ཨན༌ཏི༌པས༌སའང༌ ཁྱོ༌ཞའེ༌ གྱལ༌སའེ༌ ནང༌ང༌ སདས༌, ཀ༌རུ༌ ཤེ༌ཏན༌ནི༌ ཝང༌སྲུལ༌ལད༌པིན༌།"]], [["ཨིན༌ནའང༌ ངའ༌ ཁྱོ༌ཞའེ༌ གྱབ༌གལ༌ལ༌ སྐྱོན༌ ཀལ༌ཅེས༌ ཁ༌ཅིག༌ ཡོད༌། ཁྱོ༌ཞའེ༌, ལུང༌སྟོན༌པ༌ བཱ༌ལའམ༌མི༌ ལབ༌ཞ༌ ཏང༌ཁན༌ ཕྲོ༌པ༌ ཁ༌ཅིག༌གི༌ གྱབ༌གལ༌ ཅོའ༌ མི༌རུག༌། བཱ༌ལའམ༌མི༌ གྱལ༌པོ༌ བ༌ལག༌ག༌ ཨིས༌ར༌ཨེལ༌པ༌གུན༌ལ༌ སྐུན༌དྲ༌ ཆོད༌པ༌ ཕུལ༌ཁན༌ནི༌ ཟན༌གུན༌ ཟའ༌ཅེས༌ དང༌ ལུས༌བྲེལ༌ ངན༌པ༌ ཅོ༌ཅུགས༌ཏེ༌ སྡིག༌པའེ༌ ནང༌ང༌ གྱེལ༌ ཅུག༌ཅེས༌པོ༌ ལབས༌།"]], [["ཏེན༌ན༌ ཙོགས༌ལ༌, ཁྱོ༌ཞ༌གུན༌ནི༌ ཕྲོའ༌ ནི༌ཀོ༌ལ༌འི༌པ༌གུན༌ནི༌ ལབ༌ཁན༌ནི༌ ལམ༌ ངན༌པའེ༌ཀ༌ གྲུལ༌ཁན༌ རིག༌གའང༌ ཡོད༌ཏེ༌ ཨིན༌ནོག༌།"]], [["གྱོད༌པ༌ ཅོ༌ཤིག༌, ཏེ༌ མན༌ན༌ ང༌ གྱོགས༌པ༌ ཁྱོ༌ཞ༌གུན༌ནི༌ཀ༌ ཡོངས༌ཏེ༌ ངའེ༌ ཁའེ༌ ནང༌ནེ༌ བིང༌ཁན༌ནི༌ ར༌འི༌ ཉམ༌པོ༌ ཏེ༌གུན༌ནི༌ གྱབ༌གལ༌ལ༌ ནོལ༌ཨིན༌།"]], [["ནམ༌ཅོག༌ ཡོད༌ཁན༌གུན༌ནི༌ ཉོན༌ཤིག༌, དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌གུན༌ ཉོན༌ཤིག༌། གྱལ༌ཁའ༌ ཐོབ༌ཁན༌གུན༌ལ༌ ངའེ༌ སང༌ཝའེ༌ ཏ༌གི༌ མན༌ན༌ ཟེར༌ཁན༌བོ༌ དང༌ མིང༌ སོ༌མ༌ སྐོས༌ཁན༌ནི༌ རྡོའ༌ ཀར༌པོ༌ ཏང༌ཨིན༌, ཏེན༌ན༌ རྡོའ༌ ཐོབ༌ཁན༌བོའ༌ མ༌ནེ༌ ཡང༌སུའང༌ ཏེ༌ མིང༌བོ༌ མི༌ཤེས༌།"]], [["2:18 ནེ༌ 29"], ["འི༌ ཨི༌གེ༌བོ༌ ཐི༌འ༌ཏི༌རཱའི༌ ཆོས༌ཚོགས༌སི༌ ཕོ༌ཉ༌ བྲིས༌།"], ["འི༌ ལོན༌བོ༌, དཀོན༌མཆོག༌གི༌ བུ༌ཚ༌ ཀ༌བོའེ༌ མིག༌གུན༌ མེ༌ལྡབ༌ ཙོགས༌ ཡང༌ རྐང༌པ༌གུན༌, ལག༌ལག༌ ར༌གན༌ ཙོགས༌ ཡོད༌ཁན༌བོའེ༌ ཆོགས༌ནེ༌ ཨིན༌།"]], [["ཁྱོ༌ཞ༌གུན༌ནི༌ ཅེས༌པ༌, ཏད༌པ༌, ཞབ༌སྟོག༌ ཅོ༌ཅེས༌, ཡང༌ སྙིང༌རུས༌ ཉམ༌པོ༌ ལས༌ ཅོ༌ཁན༌གུན༌ ང༌ གྱུས༌ཡོད༌, ཀ༌གུན༌ ཁྱོ༌ཞ༌གུན༌ནི༌ དག༌ས༌ སྔུན༌ནི༌ སང༌ མང༌ང༌ ཅོ༌ཨིན༌ ཡོད༌ཏེ༌ ཨིན༌ནོག༌།"]], [["ཨིན༌ནའང༌ ངའ༌ ཁྱོ༌ཞ༌གུན༌ནི༌ གྱབ༌གལ༌ལ༌ སྐྱོན༌ ཀལ༌ཅེས༌ རིག༌གའང༌ ཡོད༌: ཁྱོ༌ཞ༌གུན༌ནི༌ ལུང༌སྟོན༌མ༌ ཨིན༌ ཟེར༌ཁན༌ནི༌ བུ༌མོ༌ ཡེ༌ཟི༌བེལ༌ལི༌ གྱབ༌གལ༌ ཅོའ༌ མི༌རུག༌། ཁོ༌རང༌ངི༌ ལབ༌ཞ༌ གྱུད༌ཏེ༌, ཁོའེ༌ ངའེ༌ ཞབ༌སྟོག༌པ༌གུན༌ལ༌ ལུས༌བྲེལ༌ ངན༌པ༌ ཅོ༌ཅེས༌ དང༌ སྐུན༌དྲ༌ ཆོད༌པ༌ ཕུལ༌ཁན༌གུན༌ ཟའ༌ཅེས༌ ལབས༌ཏེ༌, སྡིག༌པའེ༌ ཆོགས༌ལ༌ ཁྲིད༌ཏེ༌ ཁྱེར༌དུག༌།"]], [["ངའེ༌ ཏེ༌ བུ༌མོ༌བོའ༌ གྱོད༌པ༌ ཅོ༌ཅེས༌སི༌ སྐབས༌ ཏངས༌པིན༌, ཨིན༌ནའང༌ ཁོའ༌ གྱོད༌པ༌ ཅོ༌ཉིན༌ མི༌དུག༌པིན༌།"]], [["ཏེན༌ན༌བོའེ༌ཕིའ༌ ངའེ༌ ཏེ༌ བུ༌མོ༌བོའ༌ ཟུ༌མོ༌ ཡོང༌ཅུག༌ཨིན༌, ཡང༌ གལ༌ཏེས༌ ཏེ༌ བུ༌མོ༌ ཉམ༌པོ༌ ལུས༌བྲེལ༌ ཅོ༌ཁན༌གུན༌ནི༌ གྱོད༌པ༌ མ༌ཅོ༌ན༌, ཁོང༌གུན༌ནའང༌ སྲན༌ཏྲེ༌ ནགས༌བར༌དོ༌ ཐོང༌ཨིན༌།"]], [["ངའེ༌ ཏེ༌ བུ༌མོའེ༌ ལོབ༌ཕྲུགས༌གུན༌ལ༌ ཆད༌པ༌ ཏངས༌ཏེ༌ ཤི༌ཅུག༌ཨིན༌། ཏེ༌ནེ༌ ང༌, སྙིང༌ དང༌ སམ༌བ༌ གུན༌ལ༌ སྟག༌ཅད༌ ཅོ༌ཁན༌ ཡང༌ ཚང༌མ༌ལ༌ རང༌རང༌ངི༌ ལས༌སི༌ ནང༌ཞིན༌ བྲས༌བུ༌ ཏང༌ཁན༌ ཨིན༌ཁན༌བོ༌ ཆོས༌ཚོགས༌གུན༌ནི༌ ཧ༌གོ༌ ཐུབ༌ཨིན༌།"]], [["ཨིན༌ནའང༌ ཐི༌འ༌ཏི༌རཱའི༌ ཆོས༌ཚོགས༌སི༌ ནང༌ང༌ ཡེ༌ཟི༌བེལ༌ལི༌ ལབ༌ཞ༌གུན༌ནི༌ ལམ༌མི༌ཀ༌ མ༌གྲུལ༌ཁན༌ ཡང༌, ཤེ༌ཏན༌ནི༌ སང༌ཝའེ༌ ལབ༌ཞ༌ ཨིན༌ ཟེར༌ཁན༌ནི༌ ཐོང༌ངོམས༌ མ༌ཆའ༌ ལུས༌ཏེ༌ ཡོད༌ཁན༌གུན༌ལ༌ ངའེ༌, ང༌ ཡོང༌ཡོང༌ ཚག༌པ༌ ངའེ༌ ནང༌ང༌ ཏད༌པ༌ སྟན༌པོ༌ བོར༌ཅེས༌སི༌ སང༌ ཐེ༌བ༌ ཅའང༌ ཟེར༌ར༌མེད༌།"]], [["ཨིན༌ནའང༌ ཐི༌འ༌ཏི༌རཱའི༌ ཆོས༌ཚོགས༌སི༌ ནང༌ང༌ ཡེ༌ཟི༌བེལ༌ལི༌ ལབ༌ཞ༌གུན༌ནི༌ ལམ༌མི༌ཀ༌ མ༌གྲུལ༌ཁན༌ ཡང༌, ཤེ༌ཏན༌ནི༌ སང༌ཝའེ༌ ལབ༌ཞ༌ ཨིན༌ ཟེར༌ཁན༌ནི༌ ཐོང༌ངོམས༌ མ༌ཆའ༌ ལུས༌ཏེ༌ ཡོད༌ཁན༌གུན༌ལ༌ ངའེ༌, ང༌ ཡོང༌ཡོང༌ ཚག༌པ༌ ངའེ༌ ནང༌ང༌ ཏད༌པ༌ སྟན༌པོ༌ བོར༌ཅེས༌སི༌ སང༌ ཐེ༌བ༌ ཅའང༌ ཟེར༌ར༌མེད༌།"]], [["སྟིང༌ཇུག༌ ཚག༌པ༌ ངའེ༌ ལབ༌ཞའ༌ ཁའ༌ཉན༌ཁན༌གུན༌ལ༌ གྱལ༌ཁའ༌ ཐོབ༌ཨིན༌། ངའེ༌ ཏེ༌གུན༌ལ༌ མིར༌གྱུད༌ ཚང༌མའེ༌ཀ༌ ཝང༌ཆ༌ ཏང༌ཨིན༌།"]], [["\"ཏེ༌གུན༌ནི༌ ལྕགས༌སི༌ བེར༌ཀ༌ ཉམ༌པོ༌ ཝང༌སྲུལ༌ཏེ༌"], ["ཟ༌མ༌ ཙོགས༌ལ༌ ཏུམ༌པ༌ཏུམ༌པའེ༌ ནང༌ང༌ ཅག༌ཨིན༌\""]], [["ཁོང༌གུན༌ལ༌ ཏེན༌ན༌ ཙོགས༌སི༌ ཝང༌ཆའ༌ ཐོབ༌ཨིན༌ ཀ༌ཟུག༌གི༌ ངའ༌, ང༌རང༌ངི༌ ཡབ༌བི༌ ཀ༌ནེ༌ ཐོབ༌ཏེ༌ ཨིན༌། ངའེ༌ ཏེ༌གུན༌ལ༌ ནམ༌ལངས༌སི༌ སྐར༌མའང༌ ཏང༌ཨིན༌།"]], [["ནམ༌ཅོག༌ ཡོད༌ཁན༌གུན༌ནི༌ ཉོན༌ཤིག༌, དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌གུན༌ ཉོན༌ཤིག༌།"]]], [[["3:1 ནེ༌ 6"], ["འི༌ ཨི༌གེ༌བོ༌ སཱར༌དིས༌སི༌ ཆོས༌ཚོགས༌སི༌ ཕོ༌ཉ༌ བྲིས༌།"], ["འི༌ ལོན༌བོ༌, དཀོན༌མཆོག༌གི༌ ཐུག༌ཉིད༌ རྡུན༌ དང༌ སྐར༌མ༌ རྡུན༌ནི༌ཀ༌ ཝང༌ ཡོད༌ཁན༌ནི༌ ཆོགས༌ནེ༌ ཨིན༌། ཁྱོ༌ཞ༌གུན༌ནི༌ ཅོ༌ཁན༌ ཚང༌མ༌ ངའ༌ གྱུས༌ཡོད༌, ཞན༌མ༌གུན༌ནི༌ ཁྱོ༌ཞའ༌ ཏད༌པའེ༌ ནང༌ང༌ སོན༌པོ༌ ཨིན༌ཁན༌ ཐེའ༌ནའང༌, སེམས༌ཉིད༌དི༌ ཐོག༌ནེ༌ ཁྱོ༌ཞ༌གུན༌ ཤི༌ཏེ༌ ཨིན༌ནོག༌།"]], [["ཉིད༌ནེ༌ ལོང༌ཤིག༌, ཁྱོ༌ཞ༌གུན༌ནི༌ ནང༌ང༌ ལུས༌ཏེ༌ ཡོད༌ཁན༌ནི༌ ཏད༌པ༌ ཤི༌ཀྱིས༌ཅན༌བོ༌ སྟན༌པོ༌ ཅོ༌ཤིག༌། ངའེ༌ ཐོང༌ཅེས༌ལ༌ ཁྱོ༌ཞའེ༌ ལས༌ ཅོ༌ཁན༌གུན༌, ངའེ༌ དཀོན༌མཆོག༌ ཐུགས༌ཐད༌ཅེས༌སི༌ ཚད༌ དྲན༌དྲའ༌ ལེབ༌ མ༌ཐུབ༌ཏོག༌།"]], [["ཨིད༌ཏུ༌ ཅོ༌ཤིག༌, ཁྱོ༌ཞ༌གུན༌ལ༌ ཐོབ༌ཏེ༌ ཡང༌ ཚོར༌ཏེ༌ ཨིན༌ཁན༌ནི༌ ལབ༌ཞ༌བོའེ༌ཀ༌ ལག༌ལེན༌ ཅོས༌, ཡང༌ གྱོད༌པ༌ ཅོས༌། གལ༌ཏེས༌ ཁྱོ༌ཞ༌གུན༌ ཉིད༌ མ༌ཚད༌ན༌, ང༌ ཧུན༌མེད༌ལ༌ རྐུན༌མ༌ ཙོགས༌ལ༌ ཁྱོ༌ཞའ༌ ཆད༌པ༌ ཅད༌ད༌ ཡོང༌ཨིན༌, ཨིན༌ནའང༌ ཏེ༌ཏུས༌པོ༌ ཁྱོ༌ཞའ༌ གྱུས༌ མི༌ཆའ༌།"]], [["ཅི༌ཨིན༌ནའང༌, ཁྱོ༌ཞའེ༌ ཆོས༌ཚོགས༌སི༌ ནང༌ང༌ ཏ༌རུང༌ངའང༌ ཁོང༌རང༌གུན༌ནི༌ ཀོས༌ལག༌ག༌ ལས༌ ངན༌པའེ༌ ཏྲི༌མ༌ ཕོག༌ མ༌ཅུག༌ཁན༌ནི༌ མི༌ ཉུ༌ངུན༌ཞིག༌ དུག༌། ཏེ༌གུན༌ ཀོས༌ལག༌ ཀར༌པོ༌ གོན༌ཏེ༌ ང༌ ཉམ༌པོ༌ གྲུལ༌ཨིན༌, ཅིའ༌ཟེར༌ན༌ ཏེ༌གུན༌ ཏེ༌ རྩི༌ཝའེ༌ འོས༌པ༌ ཨིན༌ནོག༌།"]], [["གྱལ༌ཁའ༌ ཐོབ༌ཁན༌གུན༌ལའང༌ ཟིར༌རྗིད༌ཅན༌ནི༌ ཀོས༌ལག༌ ཀར༌པོ༌བོ༌ སྐོན༌ཨིན༌། ངའེ༌ ཁོང༌གུན༌ནི༌ མིང༌བོ༌ ཐའ༌མེད༌པའེ༌ མི༌ཚེའེ༌ སྤེ༌ཆའེ༌ ནང༌ནེ༌ མ༌ཤིག༌ག༌ ང༌རང༌ངི༌ ཡབ༌ དང༌ ཁོང༌ངི༌ ཕོ༌ཉ༌གུན༌ནི༌ དུན༌ལ༌ འི༌གུན༌ ངའེ༌ ཨིན༌ ཟེར༌ཏེ༌ ཤད༌ཨིན༌།"]], [["ནམ༌ཅོག༌ ཡོད༌ཁན༌གུན༌ནི༌ ཉོན༌ཤིག༌, དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌གུན༌ ཉོན༌ཤིག༌།"]], [["3:7 ནེ༌ 13"], ["འི༌ ཨི༌གེ༌བོ༌ ཕི༌ལ༌དེལ༌ཕི༌ཨཱའེ༌ ཆོས༌ཚོགས༌སི༌ ཕོ༌ཉ༌ བྲིས༌།"], ["འི༌ ལོན༌བོ༌ དམ༌པ༌ དང༌ དེན༌བ༌ ཨིན༌ཁན༌བོའེ༌ ཆོགས༌ནེ༌ ཨིན༌, ཀ༌བོའེ༌ ལག༌ག༌ གྱལ༌པོ༌ དཱ༌བིད༌དི༌ གྱལ༌སྲིད༌དི༌ ཀུ༌ལིག༌པོ༌ ཡོད༌། ངའེ༌ ཕེ༌ཁན༌གུན༌ སུའང༌ ཅུག༌ མི༌ཉན༌, ཡང༌ ཅུག༌ཁན༌གུན༌ སུའང༌ ཕེ༌མི༌ཉན༌།"]], [["ང༌ ཁྱོ༌ཞའེ༌ ལས༌གུན༌ གྱུས༌ཡོད༌། ལྟོས༌, ངའེ༌ ཁྱོ༌ཞའེ༌ དུན༌ལ༌ སྒོ༌ཞིག༌ ཕེས༌ཏེ༌ ཡོད༌, ཀ༌བོ༌ སུའང༌ ཅུག༌ མི༌ཉན༌། ཁྱོ༌ཞ༌གུན༌ ཤེད༌མེད༌ ཨིན༌ནའང༌ ཏ༌རུང༌ངའང༌ ངའེ༌ ལབ༌ཞ༌གུན༌ལ༌ ལག༌ལེན༌ ཅོས༌ཏེ༌ ངའེ༌ཀ༌ ཏད༌པ༌ ཅོའ༌མེད༌ མ༌ཟེར༌ཁན༌བོའང༌ ང༌ གྱུས༌ཡོད༌།"]], [["ལྟོས༌ཤིག༌, དཀོན༌མཆོག༌གི༌ མི༌ ཨིན༌ ཟེར༌ཁན༌ནི༌ ཡ༌ཧུ༌དཱ༌པ༌གུན༌ ཟུན༌ཇན༌ ཨིན༌ནོག༌, ཁོང༌གུན༌ དཀོན༌མཆོག༌གི༌ མན༌པ༌, ཤེ༌ཏན༌ནི༌ ཆོས༌ཚོགས༌ནེ༌ ཨིན༌ནོག༌། ངའེ༌ ཁོང༌གུན༌ལ༌ ཁྱོ༌ཞ༌གུན༌ནི༌ རྐང༌པའ༌ ཐམས༌ཏེ༌ ཁྱོ༌ཞ༌གུན༌ ངའེ༌ ཅེས༌པ༌ ཅོ༌ཁན༌ནི༌ མི༌གུན༌ ཨིན༌ ཟེར༌ཅུག༌ཨིན༌།"]], [["ཟོད༌པ༌ ཉམ༌པོ༌ ཁྱོ༌ཞ༌གུན༌ནི༌ རྡུག༌ངལ༌གུན༌ ཁུར༌ཏེ༌ ངའེ༌ བཀའ༌ ཏང༌ཁན༌གུན༌ ཉན༌ པ༌སང༌, ངའེ༌ ཁྱོ༌ཞ༌གུན༌ ཏེ༌ ཚོད༌ལྟའེ༌ ཏུས༌པོའེ༌ ནང༌ནེ༌ སྐྱོབ༌ཨིན༌, ཀ༌བོ༌ ཇིག༌རྟེན༌ གང༌པོའེ༌ ཏད༌པ༌ མེད༌ཁན༌ ཚང༌མའ༌, ཚོད༌ལྟ༌ཅེས༌ལ༌ ཡོང༌ཨིན༌།"]], [["ང༌ མ༌ གྱོགས༌པ༌ ཡོང༌ཨིན༌; ཁྱོ༌ཞ༌གུན༌ནི༌ ཐོར༌ཤོག༌པོ༌ སུ༌ཞིག༌གིའང༌ ཀོགས༌ཏེ༌ ཁྱེར༌ མི༌ཉན༌ཅེས༌ལ༌ རང༌ངི༌ ཏད༌པ༌བོ༌ སྲན༌ཏྲེ༌ ཟུམས༌ཏེ༌ བོར༌ཤིག༌།"]], [["གྱལ༌ཁའ༌ ཐོབ༌ཁན༌གུན༌ དཀོན༌མཆོག༌གི༌ ཆོད༌ཁང༌ངི༌ ནང༌ང༌ ཀ༌ ཙོགས༌ གྱུར༌ཨིན༌, ཡང༌ ཁོང༌གུན༌ ཏེ༌ནང༌ནེ༌ མ༌ནེ༌ བིངས༌ཏེ༌ ཆ༌ མི༌གོས༌། ངའེ༌ དཀོན༌མཆོག༌གི༌ ཚན༌ ཡང༌ དཀོན༌མཆོག༌གི༌ གྱལ༌ས༌, ཡེ༌རུ༌ཤ༌ལེམ༌ སོ༌མའེ༌ མིང༌བོ༌ ཏེ༌གུན༌ནི༌ཀ༌ བྲི༌ཨིན༌, ཀ༌བོ༌ ནམ༌ཁའ༌ནེ༌ ངའེ༌ དཀོན༌མཆོག༌ནེ༌ བབས༌ཤེས༌ ཨིན༌ནོག༌། ངའེ༌ ཁོང༌གུན༌ནི༌ཀ༌ ང༌རང༌ངི༌ མིང༌ སོ༌མ༌བོའང༌ བྲི༌ཨིན༌།"]], [["ནམ༌ཅོག༌ ཡོད༌ཁན༌གུན༌ནི༌ ཉོན༌ཤིག༌, དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌གུན༌ ཉོན༌ཤིག༌།"]], [["3:14 ནེ༌ 22"], ["འི༌ ཨི༌གེ༌བོ༌ ལ༌འོ༌དི༌ཀིའི༌ ཆོས༌ཚོགས༌སི༌ ཕོ༌ཉ༌ བྲིས༌།"], ["འི༌ ལོན༌བོ༌ ང༌ ཨ༌མེན༌ ཟེར༌ཁན༌, ཡང༌ན༌ དཀོན༌མཆོག༌གི༌ ཞལ༌ཆད༌གུན༌ གྲུབ༌ཅུག༌ཁན༌ནི༌ ཆོགས༌ནེ༌ ཨིན༌། ང༌ ནི༌ དཀོན༌མཆོག༌གི༌ ཨིད༌ཤེས༌ཅན༌ དང༌ དྲང༌པོ༌ སྤང༌པོ༌བོ༌ ཨིན༌, ཡང༌ ང༌ གྱུད༌ཏེ༌ དཀོན༌མཆོག༌གི༌ ཅི༌ཚང༌མ༌ ཅོའ༌ ཛད༌ཏེ༌ ཨིན༌།"]], [["ང༌ ཁྱོ༌ཞའེ༌ ལས༌གུན༌ནི༌ སྐོར༌ གྱུས༌ཡོད༌, སེམས༌ཉིད༌དི༌ ཐོག༌ནེ༌ ཁྱོ༌ཞ༌གུན༌ ཚན༌ཏེ༌ ཡ༌ གྲང༌མོ༌ མི༌དུག༌། ངའེ༌ ཁྱོ༌ཞ༌གུན༌ ཚན༌ཏེ༌ ཡ༌ གྲང༌མོ༌ ཅིག༌ཅིག༌པོ༌ ཨིན༌ཅེས༌སི༌ དོད༌པ༌ ཅོའད༌།"]], [["ཁྱོ༌ཞ༌གུན༌ མ༌ལ༌མུ༌ལེ༌ ཨིན༌ཅེས༌པོའེ༌ ༼ཚན༌ཏེ༌ ཡ༌ གྲང༌མོ༌ མེད༌ཁན༌༽ ངའེ༌ ཁྱོ༌ཞ༌གུན༌ ང༌རང༌ངི༌ ཁའ༌ནེ༌ སྐྱུག༌ཨིན༌།"]], [["ཁྱོ༌ཞའེ༌ ཟེར༌ར༌ནོག༌, \"ང༌ ཆུག༌པོ༌ ཨིན༌, ངའེ༌ ནོར༌ མང༌པོ༌ སགས༌ཏེ༌ ཡོད༌ པ༌སང༌, ངའ༌ ཅའང༌ སྒོས༌དོམ༌ མེད༌,\" ཨིན༌ནའང༌ ཁྱོ༌ཞ༌གུན༌ ནགས༌ཅན༌ ནས༌ལུག༌གི༌ ནང༌ང༌, སྡིག༌པ༌རིག༌, ཞ༌ར༌ དང༌, ལྗེར༌ཉལ༌ ཨིན༌ཁན༌བོ༌ གྱུས༌ མེད༌པ༌ ཨིན༌ནོག༌།"]], [["ངའེ༌ ཁྱོ༌ཞ༌གུན༌ལ༌ ཁ༌ད༌ ཏང༌ངད༌, དཀོན༌མཆོག༌གི༌ སྐུན༌དུན༌ལ༌ ཁྱོ༌ཞ༌གུན༌ དེན༌བའ༌ ཆུག༌པོ༌ གྱུར༌ཅེས༌སི༌ ཕིའ༌ ངའེ༌ ཀ༌ནེ༌ མེའེ༌ ནང༌ང༌ ལག༌མོ༌ ཅོ༌ཁན༌ནི༌ སེར༌པོ༌ ཉོས༌། རང༌ ལྗེར༌ཉལ༌ལ༌ ལུས༌ཏེ༌ ཁྲེལ༌བ༌ མི༌ཆ༌ཅེས༌སི༌ ཕིའ༌, ཟིར༌རྗིད༌ཅན༌ནི༌ རས༌ ཀར༌པོ༌ གོན༌ཅེས༌ལ༌ ཡང༌ ཐོང༌ ཐུབ༌ཅེས༌སི༌ ཕིའ༌ མིག༌གི༌ ནང༌ང༌ ལུག༌ཅེས༌སི༌ སྨན༌བོ༌ ངའེ༌ ཀ༌ནེ༌ ཉོས༌ཤིག༌།"]], [["ངའེ༌ ཡ༌ཤ༌ ཅོ༌ཁན༌གུན༌ལ༌ ཁའ༌སྐྱེས༌ཏེ༌ སྐྱོང༌ངད༌། ཏེན༌ན༌བོའེ༌ཕིའ༌ ཁྱོ༌ཞ༌གུན༌ནི༌ སྡིག༌པ༌གུན༌ལ༌ སྙིང༌ངི༌ ཐིལ༌ནེ༌ གྱོད༌པ༌ ཅོ༌ཤིག༌།"]], [["ལྟོས༌ཤིག༌, ང༌ སྒོའེ༌ཀ༌ དུགས༌ཏེ༌ སྒོ༌ རྡུང༌ཨིན༌ ཡོད༌། གལ༌ཏེས༌ ངའེ༌ སྐད༌ ཚོར༌ཏེ༌ སུ༌ཞིག༌གི༌ སྒོ༌ ཕེ༌ན༌, ང༌ ནང༌ཀུག༌ག༌ ཡོངས༌ཏེ༌ ཁོ༌ ཉམ༌པོ༌ ཟའ༌ཅེས༌ ཟེན༌ ཡང༌ ཁོ༌ ང༌ ཉམ༌པོ༌།"]], [["གྱལ༌ཁའ༌ ཐོབ༌ཁན༌གུན༌ལ༌ ང༌རང༌ ཉམ༌པོ༌ ངའེ༌ ཁྲིས༌སི༌ཀ༌ དུག༌ཅེས༌སི༌ རྩི༌ཝ༌ ཏང༌ཨིན༌, ཀ༌ཟུག༌གི༌ ང༌ གྱལ༌ཁའ༌ ཐོབ༌ཏེ༌ ངའེ༌ ཡབ༌བི༌ ཞུགས༌ཁྲིས༌སི༌ཀ༌ ཁོང༌ ཉམ༌པོ༌ དུགས༌ཏེ༌ ཡོད༌།"]], [["ནམ༌ཅོག༌ ཡོད༌ཁན༌གུན༌ནི༌ ཉོན༌ཤིག༌, དཀོན༌མཆོག༌གི༌ ཐུག༌ཉིད༌དི༌ ཆོས༌ཚོགས༌གུན༌ལ༌ མོལ༌ཁན༌གུན༌ ཉོན༌ཤིག༌།"]]], [[["4:1 ནེ༌ 11"], ["ཏེ༌བོའེ༌ སྟིང༌ནེ༌ ངའེ༌ ནམ༌ཁའེ༌ ནང༌ང༌ ཕེས༌ཏེ༌ ཡོད༌ཁན༌ནི༌ སྒོ༌ཞིག༌ ཐོང༌, ཡང༌ སྔུན༌ལ༌ ཚོར༌ཁན༌ནི༌ ཏུང༌ ཙོགས༌སི༌ སྐད༌པོའེ༌ ངའ༌, \"ཀེན༌ལ༌ ཡོང༌, ངའེ༌ ཁྱོ༌རང༌ང༌ སྟིང༌ནེ༌ བྱུང༌གོ༌ཤེས༌ཅན༌གུན༌ ལྟན༌ཨིན༌\" མོལ༌ལ༌རག༌།"]], [["ཏེན༌ན༌མལ༌ལ༌ དཀོན༌མཆོག༌གི༌ ཐུག༌ཉིད༌ ངའེ༌ཀ༌ བབས༌ཏེ༌ ངའེ༌ ནམ༌ཁའེ༌ ནང༌ང༌ ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌བོ༌ ཐོང༌།"]], [["ཏེ༌ཀ༌ ཞུགས༌ཏེ༌ ཡོད༌ཁན༌བོ༌ མ༌ ལྡང༌ཤན༌: རིན༌ཅན༌ ཡུ༌ དང༌ ཆུ༌རུ༌ ཙོགས༌ དུག༌, ཡང༌ ཏེ༌ ཞུགས༌ཁྲིས༌པོ༌, རྡོའ༌ རིན༌ཅན༌ ལྗང༌ཁུ༌ ཙོགས༌ ལྡང༌ཤན༌ ཟའ༌ཆུ༌ཐུང༌ངི༌ སྐོར༌ཏེ༌ དུག༌།"]], [["ཏེ༌ ཞུགས༌ཁྲིས༌པོ༌ ཡང༌ ཁྲིས༌ 24 སྐོར༌ཏེ༌ དུག༌, ཏེ༌གུན༌ནི༌ཀ༌ འུ༌སྐྱོང༌ 24 ཞུགས༌ཏེ༌ ཡོད༌ཁན༌གུན༌ནི༌ ནམ༌ཟའ༌ ཀར༌པོ༌ ཡང༌, ཁོང༌གུན༌ནི༌ གོའེ༌ཀ༌ སེར༌རི༌ ཐོར༌ཤོག༌ ནམས༌ཏེ༌ ཐོང༌།"]], [["ཡང༌ ཏེ༌ ཞུགས༌ཁྲིས༌པོའེ༌ ཀ༌ནེ༌ སྐམ༌ལག༌གི༌ འོད༌ དང༌ བྲུག༌ལྡིར༌ཁན༌ནི༌ སྐད༌ གུན༌ བིང༌དུག༌། ཞུགས༌ཁྲིས༌སི༌ དུན༌ལ༌ ངད༌ཅན༌ བར༌ཨིན༌ ཡོད༌ཁན༌ནི༌ མར༌མེ༌ རྡུན༌ནའང༌ དུག༌, ཀ༌གུན༌ དཀོན༌མཆོག༌གི༌ ཐུག༌ཉིད༌ རྡུན༌བོ༌ ཞུགས༌ཏེ༌ ཨིན༌ནོག༌།"]], [["ཡང༌ ཏེ༌བོའེ༌ དུན༌ལ༌ ཤེལ༌ལི༌ གྱ༌ཚོ༌ཤིག༌ དུག༌, ཀ༌བོ༌ སལ༌པོ༌ ཁྲ༌སལ༌སལ༌ ཐོང༌དུག༌།"], ["ཏེ༌ ཞུགས༌ཁྲིས༌པོའ༌ སྲོག༌ ཡོད༌ཁན༌ ཞིའི༌ སྐོར༌ཏེ༌ དུག༌, ཏེ༌གུན༌ནི༌ གྱབ༌དུན༌ ཉིས༌ཀོ༌ མིག༌གི༌ གངས༌ཏེ༌ དུག༌།"]], [["ཏེ༌ སྲོག༌ ཡོད༌ཁན༌ ཏང༌པོ༌བོ༌ སིང༌གེ༌ ཙོགས༌, ཉིས༌པ༌བོ༌ ལང༌ཏོ༌ ཙོགས༌, སུམ༌པ༌བོའེ༌ ལྡོང༌བོ༌ མི༌ ཙོགས༌, ཡང༌ ཞི༌པ༌བོ༌ འུར༌ཁན༌ནི༌ ལག༌ ཙོགས༌ དུག༌།"]], [["སྲོག༌ ཡོད༌ཁན༌ ཞི༌ཀོའ༌ ཤོག༌པ༌ དྲུག༌དྲུག༌ དུག༌, ཏེ༌ ཤོག༌པ༌གུན༌ནི༌ སྟག༌ཡོག༌ ཚང༌མའ༌ མིག༌གི༌ གངས༌ཏེ༌ དུག༌། ཡང༌ ཉིན༌ཚན༌ མེད༌པ༌ ཆད༌མེད༌ལ༌ ཏེ༌གུན༌ནི༌ ཞུ༌རུག༌,"], ["\"དམ༌པ༌, དམ༌པ༌, དམ༌པ༌"], ["གཙོ༌བོ༌ དཀོན༌མཆོག༌ ཀུན༌ཝང༌ ཨིན༌།"], ["སྔུན༌ལ༌ ཞུགས༌ཏེ༌ ཡོད༌ཁན༌, དག༌སའང༌ ཞུགས༌ཏེ༌,"], ["ཡང༌ སྐྱོད༌ཅེས༌ཅན༌ ཨིན༌།\""]], [["ནམ༌ སྲོག༌ ཡོད༌ཁན༌གུན༌ནི༌ ཞུགས༌ཁྲིས༌སི༌ཀ༌ ཞུགས༌ཁན༌ ཀ༌བོ༌ ཏུས༌གྱུན༌ནེ༌གྱུན༌ ཞུགས༌ས༌ནོག༌ ཁོང༌ང༌ སྟོད༌པ༌, རྩི༌ཝ༌ དང༌, ཐུག༌རྗེ༌ཆེ༌ ཕུལ༌ ཟ༌ནེ༌,"]], [["འུ༌སྐྱོང༌ 24 བོའེང༌ ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌ ཀ༌བོ༌ ཏུས༌གྱུན༌ནེ༌གྱུན༌ ཞུགས༌ས༌ནོག༌ ཁོང༌ངི༌ དུན༌ལ༌ ཆག༌ཕུལ༌ཨིན༌ ཁོང༌ང༌ ཅོལས༌། ཁོང༌གུན༌ནི༌ རང༌རང༌ངི༌ ཐོར༌ཤོག༌པོ༌ ཞུགས༌ཁྲིས༌སི༌ དུན༌ལ༌ བོར༌ཏེ༌ མོལས༌,"]], [["\"ང༌ཞའེ༌ གཙོ༌བོ༌ དང༌ ང༌ཞའེ༌ དཀོན༌མཆོག༌,"], ["ཉེ༌རང༌ ནི༌ སྤལ༌, རྩི༌ཝ༌ དང༌ ཝང༌ ཐོབ༌ཅེས༌སི༌ འོས༌པ༌,"], ["ཅིའ༌ཟེར༌ན༌ ཉེ༌རང༌ངི༌ ཅི༌ཚང༌མ༌ ཅོའ༌ ཛད༌ཏེ༌"], ["ཉེ༌རང༌ངི༌ ཐུག༌གོངས༌ ནང༌ཞིན༌"], ["ཏེ༌གུན༌ སོན༌པོ༌ ནས༌ཤུག༌ག༌ ཛདས༌།\""]]], [[["5:1 ནེ༌ 14"], ["ངའེ༌ ཏེ༌ ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌བོའེ༌ ཆག༌ ཡས༌པའེ༌ ནང༌ང༌, ཤོག༌རིལ༌ གྱབ༌དུན༌ ཉིས༌ཀོའེ༌ཀ༌ བྲིས༌ཏེ༌ ཐེ༌ཙེ༌ རྡུན༌ གྱབས༌ཏེ༌ ཡོད༌ཁན༌བོ༌ ཐོང༌།"]], [["ཡང༌ ངའེ༌ སྟོབས༌ཅན༌ ཕོ༌ཉ༌ ཞིག༌གི༌ སྐད༌ ཆེན༌མོའེ༌ ནང༌ང༌ མོལ༌ཨིན༌ ཚོར༌, \"འི༌ ཤོག༌རིལ༌ལི༌ ཐེ༌ཙེ༌གུན༌ ཅགས༌ཏེ༌ ཕེ༌ཅེས༌སི༌ འོས༌པ༌ སུ༌ ཨིན༌?\""]], [["ཨིན༌ནའང༌ ནམ༌ཁའ༌, ཡ༌ ཇིག༌རྟེན༌ནི༌ཀ༌ དུག༌ཁན༌, ཡ༌ སའེ༌ ཡོག༌ག༌ ཡོད༌ཁན༌ སུ༌ཞིག༌གའང༌ ཏེ༌ ཤོག༌རིལ༌བོ༌ ཕེ༌ ཡ༌ ལྟའ༌ མ༌ཉན༌།"]], [["ང༌ སྲན༌ཏྲེ༌ ངུས༌པིན༌ ཅིའ༌ཟེར༌ན༌ སུ༌ཞིག༌གའང༌, ཏེ༌ ཤོག༌རིལ༌ ཕེ༌ཅེས༌, ཡ༌ སིལ༌ཅེས༌སི༌ འོས༌པ༌ མ༌བིང༌།"]], [["ཏེ༌ནེ༌ འུ༌སྐྱོང༌གུན༌ནི༌ ཕྲོ༌ནེ༌ ཅིག༌གི༌ ང༌ མོལས༌, \"མ༌ངུ༌, ལྟོས༌ ཡ༌ཧུ༌དཱ༌པའེ༌ སྡེ༌ ནང༌ནེ༌ སིང༌གེ༌ ཟེར༌ཁན༌, གྱལ༌པོ༌ དཱ༌བིད༌དི༌ པུར༌གྱུད༌, གྱལ༌ཁའ༌ ཐོབ༌ཁན༌, ཁོང༌ ནི༌ ཐེ༌ཙེ༌ རྡུན༌ཀོ༌ ཅགས༌ཏེ༌ སྤེ༌ཆ༌ ཕེ༌ཅེས༌སི༌ འོས༌པ༌ཅན༌བོ༌ ཞུགས༌ཏེ༌ ཨིན༌ནོག༌\""]], [["ཏེ༌ནེ༌ ང༌ སད༌ཏེ༌ ཡོད༌ཁན༌ ཙོགས༌སི༌ ལུ༌གུ༌ཞིག༌ ཐོང༌, ཁོང༌ ཏེ༌ སྲོག༌ ཡོད༌ཁན༌ ཞི༌ཀོ༌ དང༌ འུ༌སྐྱོང༌ 24 ཐའ༌ནེ༌ སྐོར༌ཏེ༌ ཡོད༌ཁན༌ནི༌ ཞུགས༌ཁྲིས༌སི༌ དུན༌ལ༌ ཞངས༌ཏེ༌ དུག༌། ཏེ༌ ལུ༌གུ༌བོའ༌ རཱ༌ཅོ༌ རྡུན༌ དང༌ མིག༌ རྡུན༌ དུག༌, ཀ༌བོ༌ དཀོན༌མཆོག༌གི༌ ཇིག༌རྟེན༌ གང༌པོའེ༌ ནང༌ང༌ ཀལ༌ལ༌ ཛད༌ཁན༌ནི༌ ཐུག༌ཉིད༌ རྡུན༌བོ༌ ཨིན༌ནོག༌།"]], [["ཏེ༌ ལུ༌གུ༌བོ༌ སྐྱོད༌ཏེ༌ ཞུགས༌ཁྲིས༌སི༌ཀ༌ ཞུགས༌ཁན༌ནི༌ ཆག༌ ཡས༌པ༌ནེ༌, ཏེ༌ སྤེ༌ཆ༌བོ༌ ལེནས༌།"]], [["ཁོང༌ངི༌ སྤེ༌ཆ༌བོ༌ ཁོང༌རང༌ངི༌ ཆག༌ག༌ ནམས༌ས༌ཅིག༌, སྲོག༌ ཡོད༌ཁན༌ ཞི༌ཀོ༌ དང༌ འུ༌སྐྱོང༌ 24 གུན༌ནི༌ ལུ༌གུའི༌ དུན༌ལ༌ ཆག༌ཕུལས༌། ཡང༌ ཁོང༌ ཚང༌མའེ༌ ལག༌ག༌ ཏར༌ ཡོད༌ཁན༌ནི༌ རོལ༌མོ༌ ཡང༌ སྤོས༌ སྐངས༌ཁན༌ནི༌ སེར༌རི༌ གོར༌མོ༌ རིག༌ དུག༌, ཏེ༌ སྤོས༌གུན༌ དཀོན༌མཆོག༌གི༌ མི༌གུན༌ནི༌ མོས༌ལམ༌གུན༌ ཨིན༌ནོག༌།"]], [["ཏེ༌གུན༌ནི༌ ལུ༌ སོ༌མ༌ཞིག༌ ཏངས༌,"], ["\"ཉེ༌རང༌, ཏེ༌ ཤོག༌རིལ༌བོ༌ ལེན༌ཏེ༌"], ["ཐེ༌ཙེ༌གུན༌ ཅག༌ཅེས༌སི༌ འོས༌པ༌ ཨིན༌ནོག༌།"], ["ཅིའ༌ཞུ༌ན༌ ཉེ༌རང༌ ཀྲོངས༌ཏེ༌,"], ["ཉེ༌རང༌ངི༌ སྐུ༌ཁྲག༌ རིན༌ལ༌ ཤལ༌ལ༌ ཛད༌ཏེ༌,"], ["རིགས༌ ཚང༌མ༌, སྐད༌རིགས༌ ཚང༌མ༌ དང༌,"], ["གྱལ༌ཁག༌ ཚང༌མའེ༌ མིར༌གྱུད༌གུན༌ནེ༌"], ["དཀོན༌མཆོག༌གི༌ ཕིའ༌ མི༌གུན༌ ཉོའ༌ ཛད༌ཏེ༌ ཨིན༌ནོག༌།"]], [["ཉེ༌རང༌ངི༌ ཏེ༌ མི༌གུན༌ ང༌དང༌གུན༌ནི༌"], ["དཀོན༌མཆོག༌ག༌ ཞབ༌ཤི༌ ཞུ༌ཅེས༌སི༌ ཕིའ༌,"], ["གྱལ༌སྲིད༌ དང༌ བླ༌མ༌ གུན༌ ཅོའ༌ ཛདས༌།"], ["ཡང༌ ཏེ༌གུན༌ནི༌ ཇིག༌རྟེན༌ནི༌ཀ༌ ཝང༌སྲུལ༌ཨིན༌།"]], [["ཏེ༌ནེ༌ ངའེ༌ ལྟའ༌ཅིག༌, ཕོ༌ཉའ༌ སྟོང༌ཕྲག༌ ཕྲི༌ཕྲག༌ མང༌པོའེ༌ སྐད༌ ཚོར༌, ཏེ༌གུན༌ནི༌ ཞུགས༌ཁྲིས༌, སྲོག༌ ཡོད༌ཁན༌ ཞི༌ཀོ༌ དང༌ འུ༌སྐྱོང༌ 24 གུན༌ལ༌ ཐའ༌ནེ༌ སྐོར༌ཏེ༌ དུག༌པིན༌།"]], [["སྐད༌ ཆེན༌མོའེ༌ ནང༌ང༌ ཏེ༌གུན༌ནི༌ ལུ༌ ཏང༌དུག༌པིན༌,"], ["\"ཏེ༌ སད༌ཁན༌ནི༌ ལུ༌གུ༌བོའ༌ ཝང༌, ནོར༌, ཤེས༌རབས༌, ཤེད༌,"], ["རྩི༌ཝ༌, སྤལ༌ དང༌ སྟོད༌པ༌ ཐོབ༌ཅེས༌སི༌ འོས༌པ༌ ཨིན༌།\""]], [["ཏེ༌ནེ༌ ངའེ༌ ནམ༌ཁའ༌, ཇིག༌རྟེན༌, སའེ༌ ཡོག༌ག༌ ཡོད༌ཁན༌ དང༌,"], ["གྱ༌ཚོའེ༌ ནང༌ང༌ ཡོད༌ཁན༌ནི༌ སྲོག༌ཅན༌ ཚང༌མའེ༌,"], ["\"ཞུགས༌ཁྲིས༌སི༌ཀ༌ ཞུགས༌ཁན༌ དང༌ ལུ༌གུའ༌ སྟོད༌པ༌, རྩི༌ཝ༌,"], ["སྤལ༌ དང༌ ཝང༌ གུན༌ ཏུས༌གྱུན༌ནེ༌གྱུན༌ ཐོབ༌ཤིག༌\""], ["ཟེར༌ཨིན༌ ལུ༌ ཏང༌ཨིན༌ ཚོར༌།"]], [["ཏེ༌ནེ༌ ཏེ༌ སྲོག༌ ཡོད༌ཁན༌ ཞི༌ཀོའེ༌ ཞུས༌ \"ཨ༌མེན༌,\" ཡང༌ ཏེ༌ འུ༌སྐྱོང༌གུན༌ནི༌ ཆག༌ཕུལ༌ཨིན༌ ཁོང༌གུན༌ལ༌ ཅོལས༌།"]]], [[["6:1 ནེ༌ 17"], ["ཏེ༌ནེ༌ ངའེ༌ ལུ༌གུའི༌ ཏེ༌ ཐེ༌ཙེ༌ རྡུན༌ནི༌ ནང༌ནེ༌ ཏང༌པོ༌བོ༌ ཅགས༌ཏེ༌ ཕེའ༌ ཛད༌ད༌ལ༌ ཐོང༌། ཏེ༌ སྲོག༌ ཡོད༌ཁན༌ ཞི༌ཀོའེ༌ ཕྲོ༌ནེ༌ ཅིག༌གི༌ བྲུག༌ལྡིར༌ཁན༌ ཙོགས༌སི༌ སྐད༌དི༌ ནང༌ང༌ \"ཡོང༌\" མོལ༌ལ༌རག༌།"]], [["ངའེ༌ ཀེན༌ལ༌ ལྟས༌པ༌, ང༌ རྟ༌ ཀར༌པོ༌ཞིག༌ ཐོང༌, ཏེ༌བོའེ༌ཀ༌ ཞོན༌ཁན༌བོའེ༌ ཞུ༌ཞིག༌ ཁུར༌ཏེ༌ ཡང༌ ཁོའེ༌ གོའེ༌ཀ༌ ཐོར༌ཤོག༌ སྐོན༌ན༌ ཛད༌ཏེ༌ དུག༌། ཁོ༌ གྱལ༌ཁའ༌ ཐོབ༌ཚར༌ཁན༌ ཙོགས༌ལ༌ གྱལ༌ཁའ༌ ལེན༌ན༌ལ༌ བིངས༌།"]], [["ལུ༌གུའི༌ ཐེ༌ཙེ༌ ཉིས༌པ༌བོ༌ ཅགས༌ཏེ༌ ཕེའ༌ཅིག༌, སྲོག༌ ཡོད༌ཁན༌ ཉིས༌པ༌བོའེ༌, \"ཡོང༌\" མོལ༌ཨིན༌ཞིག༌ ཚོར༌།"]], [["ཏེ༌ནེ༌ ཡང༌ རྟ༌ མེ༌ ཙོགས༌ མར༌པོ༌ཞིག༌ བིང༌ཨིན༌ ཐོང༌, ཏེ༌ཀ༌ ཞོན༌ཁན༌བོའ༌ ར༌འི༌ ཆེན༌མོ༌ཞིག༌ དང༌ ཇིག༌རྟེན༌ནི༌ ཀ༌ནེ༌ ཞི༌དེ༌ མེད༌ཁན༌ ཅོ༌ཅེས༌སི༌ ཝང༌ཆ༌ སལས༌། ཏེ༌ནེ༌ ནོལ༌ཅེས༌ གོ༌ཟུགས༌ཏེ༌ མི༌གུན༌ནི༌ མ༌ ཚུལ༌ ངན༌པ༌ ཉམ༌པོ༌ ཅིག༌ དང༌ ཅིག༌ སདས༌།"]], [["ལུ༌གུའི༌ ཐེ༌ཙེ༌ སུམ༌པ༌བོ༌ ཅགས༌ཏེ༌ ཕེའ༌ཅིག༌, སྲོག༌ ཡོད༌ཁན༌ སུམ༌པ༌བོའེ༌ \"ཡོང༌\" མོལ༌ཨིན༌ཞིག༌ ཚོར༌། ངའེ༌ ཀེན༌ལ༌ ལྟས༌པིན༌ ཡང༌ རྟ༌ ནག༌པོ༌ཞིག༌ ཐོང༌, ཏེ༌ཀ༌ ཞོན༌ཁན༌བོའེ༌ ལག༌པའེ༌ ནང༌ང༌ ཏ༌ཀ༌རི༌ཞིག༌ དུག༌།"]], [["ཏེ༌ནེ༌ ངའེ༌ ཏེ༌ སྲོག༌ ཡོད༌ཁན༌ ཞི༌ཀོའེ༌ ཕྲོ༌ནེ༌ སྐད༌ཅིག༌གི༌, \"ཞག༌ཅིག༌གི༌ ལ༌ཆའ༌ ཀྱི༌ལོ༌ག༌རམ༌ ཅིག༌གི༌ ཀྲོ༌ ཡ༌ ཀྱི༌ལོ༌ག༌རམ༌ སུམ༌མི༌ ནས༌སི༌ ཕེ༌ མ༌ནེ༌ ཉོ༌མི༌ཉན༌། ཨིན༌ནའང༌ མར༌ནག༌ དང༌ རྒུན༌ཆང༌ གུན༌ སྐོན༌མོ༌ ཆ༌ མ༌ཅུག༌ཤིག༌\" མོལ༌ཨིན༌ཞིག༌ ཚོར༌།"]], [["ལུ༌གུའི༌ ཐེ༌ཙེ༌ ཞི༌པ༌བོ༌ ཅགས༌ཏེ༌ ཕེའ༌ཅིག༌, ངའེ༌ ཏེ༌ སྲོག༌ ཡོད༌ཁན༌ ཞི༌པ༌བོའི༌, \"ཡོང༌\" མོལ༌ཨིན༌ཞིག༌ ཚོར༌།"]], [["ངའེ༌ ལྟས༌པ༌ ང༌ གོག༌ཐལ༌ ཙོགས༌ དོག༌ ཡོད༌ཁན༌ནི༌ རྟ༌ཞིག༌ ཐོང༌, ཏེ༌ཀ༌ ཞོན༌ཁན༌བོའ༌ ཤི༌ཅེས༌ ཡང༌ ཏེ༌བོའེ༌ སྟིང༌རང༌ནེ༌, ཡོང༌ཁན༌ནི༌ ཕྲོ༌པ༌བོའ༌ ཤི༌ཁན༌གུན༌ནི༌ ས༌ཆ༌ ཟེར༌དུག༌། ཏེ༌ ཉིས༌ཀོའ༌ ཇིག༌རྟེན༌ནི༌ ཁག༌ཞིའི༌ ནང༌ནེ༌ ཁག༌ཅིག༌ག༌ ར༌འི༌, མུ༌གེ༌, ནད༌ དང༌, རིའི༌ སེམས༌ཅན༌གུན༌ གྱུད༌ཏེ༌ མི༌གུན༌ སད༌ཅེས༌སི༌ ཝང༌ཆ༌ སལ༌ལ༌ ཛདས༌།"]], [["ལུ༌གུའི༌ ཐེ༌ཙེ༌ ལྔ༌པ༌ ཅགས༌ཏེ༌ ཕེའ༌ཅིག༌, ཆོད༌ཁྲིའི༌ ཡོག༌ག༌, དཀོན༌མཆོག༌གི༌ བཀའ༌ ཁའ༌ཉན༌ཏེ༌ མ༌ཤི༌ཀའེ༌ཀ༌ ཨིད༌ཤེས༌ ཅོ༌ཁན༌ནི༌ སྤང༌པོ༌ ཏང༌ཅེས༌པོའེ༌ སད༌ཁན༌ནི༌ སེམས༌ཉིད༌གུན༌ ངའེ༌ ཐོང༌།"]], [["ཏེ༌གུན༌ནི༌ གཙོ༌བོའ༌ ཀུ༌ཅོ༌ ཏང༌ཨིན༌ ཟེརས༌, \"ཀུན༌ཝང༌ གཙོ༌བོ༌ལེ༌, དམ༌པ༌ དང༌ དྲང༌པོ༌, ཉེ༌རང༌ངི༌ འི༌ ཇིག༌རྟེན༌པ༌ ཏད༌པ༌ མེད༌ཁན༌ མི༌གུན༌ལ༌, ཤགས༌ མ༌ཛད༌ད༌ ཡང༌ ང༌ཞའེ༌ ཁྲག༌གི༌ ལན༌ མ༌སལ༌ལ༌ ནམ༌ཚོག༌པ༌ སྲུངས༌ཏེ༌ ཞུག༌ཤེན༌ ལེ༌\""]], [["ཏེ༌ནེ༌ ཏེ༌ ཚང༌མ༌ལ༌ ཀོས༌ ཀར༌པོ༌ སལ༌ལ༌ ཛདས༌, ཡང༌ ཁོང༌ ཙོགས༌ལ༌ ཁོང༌གུན༌ནི༌ ཕྲོ༌པ༌ སྤུན༌ ཡེ༌ཤུའི༌ ཞབ༌སྟོག༌པ༌ སད༌ཅེས༌ཅན༌ གུན༌ནི༌ ཀྲངས༌ཀ༌ དྲན༌དྲའ༌ ཆ༌ཆ༌ ཚག༌པའ༌, ཁོང༌གུན༌ལ༌ ཙ༌པིག༌ ངལ༌ཚོས༌ ཅེས༌ལ༌ མོལས༌།"]], [["ལུ༌གུའི༌ ཐེ༌ཙེ༌ དྲུག༌པ༌བོ༌ ཅགས༌ཏེ༌ ཕེའ༌ཅིག༌, སང༌གུལ༌ ཀྲག༌པོ༌ཞིག༌ ཡོངས༌། ཉི༌མ༌བོ༌ རས༌ ནག༌པོ༌ ཙོགས༌ མུན༌གྲིག༌ ཡང༌ ཟླ༌ཝ༌ ནི༌ ཁྲག༌ ཙོགས༌ མར༌པོ༌ གྱུར༌།"]], [["ཏེ༌ནེ༌ ལུང༌རག༌ ཀྲག༌པོའེ༌ སྐུལ༌ཅེས༌པོའེ༌ ལྕང༌མའེ༌ ཀ༌ནེ༌ སྨིན༌ མ༌སྨིན༌ཁན༌ནི༌ ཕིག༌གི༌ ཁ༌ཟས༌ བུད༌ད༌ ཙོགས༌ལ༌ ནམ༌ཁའེ༌ ནང༌ང༌ ཡོད༌ཁན༌ནི༌ སྐར༌མ༌གུན༌ ཇིག༌རྟེན༌ནི༌ཀ༌ བུད༌།"]], [["ཡང༌ ནམ༌ཁའ༌བོ༌ ཤོག༌རིལ༌ སྲིལ༌ལ༌ ཙོགས༌ལ༌ མེད༌ཁན༌ སོང༌། རི༌ ཚང༌མ༌ དང༌ ཚོ༌ལིང༌གུན༌, ཡོད༌སའེ༌ ནས༌སའེ༌ ཀ༌ནེ༌ ཐེན༌ཏེ༌ མི༌དུག༌།"]], [["ཏེ༌ནེ༌ ཇིག༌རྟེན༌ནི༌ གྱལ༌པོ༌གུན༌, གྱལ༌ལུ༌གུན༌, མག༌མི༌ སྤོན༌བོ༌ ཇིགས༌པོ༌གུན༌, ཆུག༌པོ༌གུན༌, ཝང༌ཅན༌གུན༌, ཚེ༌ཡོག༌ དང༌ རང༌ཝང༌ཅན༌ནི༌ མི༌ཚང༌མ༌, གྲག༌ཕུགས༌ དང༌ རིའི༌ ཕོ༌ལོངས༌སི༌ ཕྲོའ༌ ཨིབ༌དུག༌།"]], [["ཡང༌ ཏེ༌ མི༌གུན༌ནི༌ རི༌ ཐོན༌པོ༌གུན༌ དང༌ གྲག༌གུན༌ལ༌, \"ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌ ཡང༌ ལུ༌གུའི༌ ཐུགས༌སྲོ༌ནེ༌ ཨིབ༌ཅེས༌སི༌ ཕིའ༌ དིབས༌ཏེ༌ ང༌ཞ༌གུན༌ ཀོབ༌ཤིག༌གའང༌།"]], [["ཅིའ༌ཟེར༌ན༌ ཁོང༌ངི༌ ཐུགས༌སྲོའེ༌ ཇིགས༌ནང༌ཅན༌ནི༌ ཞག༌པོ༌ ལེབ༌ ཚར༌ཏེ༌ ཨིན༌ནོག༌, སུའ༌ ཏེ༌གུན༌ ཁུར༌ ཐུབ༌ཨིན༌\" ཟེརས༌།"]]], [[["7:1 ནེ༌ 8"], ["ཏེ༌ སྟིང༌ནེ༌ ང༌ ཐོང༌, ཇིག༌རྟེན༌ནི༌ ཀྲུ༌ཞི༌ཀའེ༌ཀ༌ ཕོ༌ཉ༌ ཞི༌ ལངས༌ཏེ༌ ས༌ཀྱད༌ ཡ༌ གྱ༌ཚོ༌ ཡ༌ ལྕང༌མ༌ གུན༌ནི༌ཀ༌ གྱུག༌ མི༌གྱུག༌ཅེས༌ལ༌, ཇིག༌རྟེན༌ནི༌ ལུངས༌པོ༌ ཞི༌ཀོ༌ གགས༌ཏེ༌ བོར༌ར༌ ཛད༌ཏེ༌ དུག༌།"]], [["ཏེ༌ནེ༌ ངའེ༌, ལག༌པའེ༌ ནང༌ང༌ སོན༌པོ༌ དཀོན༌མཆོག༌གི༌ ཐེ༌ཙེ༌ ཁུར༌ཁན༌ནི༌ ཕོ༌ཉ༌ ལྔ༌པ༌བོ༌ ཤར༌ ཆོགས༌ནེ༌ བིང༌ང༌ ཐོང༌། འི༌ ཕོ༌ཉའེ༌, ས༌ཀྱད༌ དང༌ གྱ༌ཚོ༌ གུན༌ལ༌ ནོད༌པ༌ ཏང༌ཅེས༌སི༌ ཝང༌ སལ༌ལ༌ ཛད༌ཁན༌ནི༌ ཕོ༌ཉ༌ ཇིག༌རྟེན༌ནི༌ ཀྲུ༌ཞི༌ཀའེ༌ཀ༌ ལངས༌ཏེ༌ ཡོད༌ཁན༌གུན༌ལ༌, སྐད༌ ཆེན༌མོའེ༌ ནང༌ང༌ མོལས༌,"]], [["\"ང༌དང༌ངི༌ ང༌ཏི༌ དཀོན༌མཆོག༌གི༌ ཡོག༌པོ༌གུན༌ནི༌ ཐོད༌པའེ༌ཀ༌ ཐེ༌ཙེ༌ ཏང༌ཏང༌ ཚག༌པ༌ ས༌ཀྱད༌, ཡ༌ གྱ༌ཚོ༌, ཡ༌ ལྕང༌མ༌ གུན༌ལ༌ ནོད༌པ༌ མ༌ཏང༌ཤིག༌།\""]], [["ཏེ༌ནེ༌ ང༌ ཐེ༌ཙེ༌ ཏང༌ཚར༌ཁན༌གུན༌ནི༌ ཀྲངས༌ཀ༌བོ༌ ཚོར༌, ཀ༌བོ༌ ལག༌ཅིག༌ དང༌ སྟོང༌ཞིབ༌ཅུ༌ ཞབ༌ཞི༌ དུག༌, ཀ༌གུན༌ ཨིས༌ར༌ཨེལ༌ལི༌ སྡེ༌ ཚང༌མའེ༌ ནང༌ནེ༌"]], [["ཡུ༌དཱའེ༌ སྡེ༌ནེ༌ སྟོང༌ཅུག༌ཉིས༌,"], ["རུ༌བེན༌ནི༌ སྡེ༌ནེ༌ སྟོང༌ཅུག༌ཉིས༌,"], ["གཱད༌དི༌ སྡེ༌ནེ༌ སྟོང༌ཅུག༌ཉིས༌,"]], [["ཨ༌ཤེར༌རི༌ སྡེ༌ནེ༌ སྟོང༌ཅུག༌ཉིས༌,"], ["ནབ༌ཐལ༌ལིའི༌ སྡེ༌ནེ༌ སྟོང༌ཅུག༌ཉིས༌,"], ["མ༌ན༌ཤེའེ༌ སྡེ༌ནེ༌ སྟོང༌ཅུག༌ཉིས༌,"]], [["ཤི༌མི༌འོན༌ནི༌ སྡེ༌ནེ༌ སྟོང༌ཅུག༌ཉིས༌,"], ["ལི༌ཝིའི༌ སྡེ༌ནེ༌ སྟོང༌ཅུག༌ཉིས༌,"], ["ཨིས༌ས༌ཁར༌རི༌ སྡེ༌ནེ༌ སྟོང༌ཅུག༌ཉིས༌,"]], [["ཟེ༌བུ༌ལོན༌ནི༌ སྡེ༌ནེ༌ སྟོང༌ཅུག༌ཉིས༌,"], ["ཡོ༌སེབ༌བི༌ སྡེ༌ནེ༌ སྟོང༌ཅུག༌ཉིས༌, ཡང༌"], ["བེན༌ཡཱ༌མིན༌ནི༌ སྡེ༌ནེ༌ སྟོང༌ཅུག༌ཉིས༌ ཨིན༌ནོག༌།"]], [["7:9 ནེ༌ 17"], ["ཏེ༌ སྟིང༌ནེ༌ ངའེ༌ སུ༌ཞིག༌གིའང༌ རྩི༌ མི༌ཉན༌ཅེས༌སི༌ མི༌ཚོགས༌ ཆེན༌མོ༌ཞིག༌ ཐོང༌, ཀ༌གུན༌ གྱལ༌ཁག༌, རིགས༌, མི༌ དང༌ སྐད༌རིག༌ ཚང༌མ༌ནེ༌ ཞུགས༌ཁྲིས༌ དང༌ ལུ༌གུའི༌ དུན༌ལ༌ ལངས༌ཏེ༌ དུག༌པིན༌། ཏེ༌གུན༌ནི༌ ཀོས༌ ཀར༌པོ༌ གོན༌ཏེ༌, ཁ༌སོར༌ ལྕང༌མའེ༌ ཡལ༌ག༌གུན༌ ལག༌པའེ༌ ནང༌ང༌ ཁུར༌ཏེ༌,"]], [["སྐད༌ ཆེན༌མོའེ༌ ནང༌ང༌ ཟེརས༌,"], ["\"ཐར༌པ༌ ནི༌ ཞུགས༌ཁྲིས༌སི༌ཀ༌ ཞུགས༌ཁན༌"], ["དཀོན༌མཆོག༌ དང༌ ལུ༌གུ༌ ཉིས༌ཀོའེ༌ནེ༌ ཐོབ༌བ༌ནོག༌།"]], [["ཞུགས༌ཁྲིས༌, འུ༌སྐྱོང༌ གུན༌ དང༌ སྲོག༌ ཡོད༌ཁན༌ ཞི༌ཀོའ༌ ཐའ༌ནེ༌ སྐོར༌ཏེ༌ ཕོ༌ཉ༌ ཚང༌མ༌ ཞངས༌ཏེ༌ དུག༌། ཁོང༌ ཚང༌མའེ༌ ཞུགས༌ཁྲིས༌སི༌ དུན༌ལ༌ ཆག༌ཕུལ༌ཨིན༌ དཀོན༌མཆོག༌ག༌ ཅོལས༌།"]], [["ཁོང༌གུན༌ནི༌ མོལས༌,"], ["\"ཨ༌མེན༌།"], ["སྟོད༌པ༌, སྤལ༌, ཤེས༌རབས༌, ཐུག༌རྗེ༌,"], ["རྩི༌ཝ༌, ཝང༌ དང༌, ཤེད༌ གུན༌ ཏུས༌གྱུན༌ནེ༌གྱུན༌,"], ["ང༌དང༌གུན༌ནི༌ དཀོན༌མཆོག༌གི༌ ཨིན༌ནོག༌, ཨ༌མེན༌།\""]], [["ཏེ༌ནེ༌ འུ༌སྐྱོང༌ ཅིག༌གི༌ ངའ༌ ཏྲིའ༌རག༌, \"འི༌ ཀོས༌ ཀར༌པོ༌ གོན༌ཁན༌གུན༌ སུ༌ ཨིན༌ནོག༌? ཡང༌ ཀ༌ནེ༌ ཡོངས༌ཏེ༌ ཨིན༌ནོག༌?\""]], [["ངའེ༌ ཁོང༌ང༌, \"སྤོན༌བོ༌ལེ༌, ངའ༌ གྱུས༌མེད༌ ཨིན༌ནའང༌ ཉེ༌རང༌ངི༌ ཁྱེན༌ན༌ནོག༌\" ཞུས༌པིན༌། ཁོང༌ངི༌ མོལ༌ལ༌རག༌, \"འི༌གུན༌ རྡུག༌ངལ༌ མ༌ ཆེན༌མོ༌ནེ༌ བིངས༌ཏེ༌ ཡོང༌ཁན༌གུན༌ ཨིན༌ནོག༌། ཁོང༌གུན༌ནི༌ ཁོ༌རང༌གུན༌ནི༌ ཀོས༌གུན༌ ལུ༌གུའི༌ སྐུ༌ཁྲག༌གི༌ ནང༌ང༌ ཁྲུས༌ཏེ༌ ཀར༌པོ༌ ཅོས༌ཏེ༌ ཨིན༌ནོག༌།\""]], [["\"ཏེན༌ན༌བོའེ༌ཕིའ༌ ཁོང༌གུན༌ནི༌ དཀོན༌མཆོག༌གི༌ ཞུགས༌ཁྲིས༌སི༌ དུན༌ལ༌ ལངས༌ཏེ༌"], ["དཀོན༌མཆོག༌གི༌ ཆོད༌ཁང༌ངི༌ ནང༌ང༌ ཉིན༌ཚན༌ མེད༌པ༌ ཁོང༌ང༌ ཞབ༌སྟོག༌ ཞུའ༌ནོག༌།"], ["ཡང༌ ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌བོའེ༌, ཀུར༌ ཙོགས༌ལ༌ ཁོང༌གུན༌ ཀབས༌ཏེ༌ སྐྱོབ༌བ༌ ཛད༌ཨིན༌།"]], [["ཁོང༌གུན༌ མ༌ནེ༌ མི༌སྟོགས༌, ཡ༌ མི༌སྐོམས༌,"], ["མ༌ཚད༌ ཉི༌མའེ༌ ཚད༌, ཡ༌ ཚད༌ ཀྲག༌པོའེ༌ ཞས༌ཏེ༌ ཁོང༌གུན༌ ཚིག༌ མི༌ཚིག༌།"]], [["ཅིའ༌ཟེར༌ན༌ ཞུགས༌ཁྲིས༌སི༌ སྐྱིལ༌ལ༌ ལངས༌ཏེ༌ ཡོད༌ཁན༌ནི༌ ལུ༌གུ༌ ནི༌,"], ["ཁོང༌གུན༌ སྐྱོབ༌ཁན༌ནི༌ ལུག༌རྫི༌ ཨིན༌ནོག༌། ཁོང༌ངི༌, ཁོང༌གུན༌ སྲོག༌ སལ༌ཁན༌ནི༌"], ["ཆུ༌མིག༌གུན༌ནི༌ དུན༌ལ༌ ཁྲིད༌ཏེ༌ ཁྱེར༌ར༌ ཛད༌ཨིན༌།"], ["ཡང༌ དཀོན༌མཆོག༌གི༌ ཁོང༌གུན༌ནི༌ ཆི༌མ༌ ཕིའ༌ ཛད༌ཨིན༌།"]]], [[["8:1 ནེ༌ 5"], ["ལུ༌གུའི༌ ཐེ༌ཙེ༌ རྡུན༌པ༌བོ༌ ཅགས༌ཏེ༌ ཕེའ༌ཅིག༌, ནམ༌ཁའེ༌ ནང༌ང༌ ཆུ༌ཚོད༌ ཕེད༌ ཟམ༌ཤིག༌ ཅའང༌ སྐད༌ མེད༌པ༌ ཇམ༌ཐིང༌ངེ༌ ལུས༌།"]], [["ཏེ༌ནེ༌ ངའེ༌ དཀོན༌མཆོག༌གི༌ སྐུན༌དུན༌ལ༌ ལངས༌ཏེ༌ ཞུགས༌ཁན༌ནི༌ ཕོ༌ཉ༌ རྡུན༌ ཐོང༌, ཡང༌ ཁོང༌གུན༌ལ༌ ཏུང༌ རེ༌རེ༌ སལ༌ལ༌ ཛདས༌།"]], [["སེར༌རི༌ སྤོས༌སི༌ ནོད༌ ནམས༌ཁན༌ནི༌ ཞན༌ ཕོ༌ཉ༌ཞིག༌ སྐྱོད༌ཏེ༌ ཆོད༌ཁྲིའི༌ དུན༌ལ༌ ལངས༌ཏེ༌ ཞུགས༌། ཁོའ༌ སྤོས༌ མང༌པོ༌ཞིག༌ དཀོན༌མཆོག༌གི༌ མི༌གུན༌ནི༌ མོས༌ལམ༌མི༌ ནང༌ང༌ སྲེས༌ཏེ༌ ཞུགས༌ཁྲིས༌སི༌ དུན༌ལ༌ ཡོད༌ཁན༌ནི༌ སེར༌རི༌ ཆོད༌ཁྲི༌ཀ༌ ཕུལ༌ལ༌ སལས༌།"]], [["སྤོས༌སི༌ ཏྲི༌ཞིམ༌ཅན༌ནི༌ ཏུད༌པ༌བོ༌ དཀོན༌མཆོག༌གི༌ མི༌གུན༌ནི༌ མོས༌ལམ༌ དང༌ སྲེས༌ཏེ༌ ཕོ༌ཉའེ༌ ཕུལ༌ཁན༌ནི༌ ཆོད༌ཁྲིའི༌ ཀ༌ནེ༌ དཀོན༌མཆོག༌ ཆོགས༌ལ༌ ཀེན༌ལ༌ སོང༌།"]], [["ཏེ༌ནེ༌ ཏེ༌ ཕོ༌ཉ༌བོའེ༌ སེར༌རི༌ སྤོས༌སི༌ ནོད༌པོ༌ ནམས༌ཏེ༌ ཆོད༌ཁྲི༌ ཀ༌ནེ༌ སོ༌ལའེ༌ མེ༌ སྐངས༌ཏེ༌ ཇིག༌རྟེན༌ནི༌ཀ༌ ཕངས༌པ༌, ཇིག༌རྟེན༌ནི༌ཀ༌ སྐམ༌ལག༌གི༌ འོད༌, བྲུག༌ལྡིར༌ཁན༌ནི༌ སྐད༌ དང༌ སང༌གུལ༌ ཡོངས༌།"]], [["8:6 ནེ༌ 13"], ["ཏེ༌ སྟིང༌ནེ༌ ཏུང༌ རྡུན༌ ཡོད༌ཁན༌ནི༌ ཕོ༌ཉ༌ རྡུན༌ཀོའེ༌ ཏེ༌གུན༌ ཕུ༌ཅེས༌ལ༌ གྲལ༌གྲིག༌ ཅོས༌།"]], [["ཕོ༌ཉ༌ ཏང༌པོ༌བོའེ༌ ཏུང༌ ཕུའ༌ཅིག༌, ཁྲག༌ དྲེས༌ཁན༌ནི༌ སེ༌ར༌རུ༌ དང༌ མེ༌ ཇིག༌རྟེན༌ནི༌ཀ༌ བབས༌, ཀ༌བོའེ༌ ཇིག༌རྟེན༌ནི༌ ཁག༌ སུམ༌མི༌ ནང༌ནེ༌ ཁག༌ ཅིག༌གི༌ ནང༌ང༌ ཡོད༌ཁན༌ནི༌ སྤང༌ སྔོན༌པོ༌ དང༌ ལྕང༌མ༌ ཚང༌མ༌ མེའ༌ སྲགས༌ཏངས༌།"]], [["ཕོ༌ཉ༌ ཉིས༌པའེ༌ ཏུང༌ ཕུའ༌ཅིག༌, མེའ༌ བར༌ཨིན༌ ཡོད༌ཁན༌ནི༌ རི༌ ཆེན༌མོ༌ ཙོགས༌ཤིག༌ གྱ༌ཚོའེ༌ ནང༌ང༌ ཕངས༌ཏངས༌, ཀ༌བོའེ༌ གྱ༌ཚོའེ༌ ཁག༌ སུམ༌མི༌ ནང༌ནེ༌ ཁག༌ ཅིག༌པོ༌ ཁྲག༌ག༌ གྱུར༌།"]], [["ཏེ༌ གྱ༌ཚོའེ༌ ནང༌ང༌ ཡོད༌ཁན༌ནི༌ སེམས༌ཅན༌ ཁག༌ སུམ༌མི༌ ནང༌ནེ༌ ཁག༌ ཅིག༌པོ༌ ཤི༌, ཡང༌ ཏེ༌ གྱ༌ཚོའེ༌ ནང༌ང༌ ཡོད༌ཁན༌ནི༌ གྲུ༌ཟིང༌ ཁག༌ སུམ༌མི༌ ནང༌ནེ༌ ཁག༌ཅིག༌ མེད༌ཁན༌ སོང༌།"]], [["ཏེ༌ནེ༌ ཕོ༌ཉ༌ སུམ༌པ༌བོའེ༌ ཏུང༌ ཕུའ༌ཅིག༌, ནམ༌ཁའ༌ནེ༌ པམ༌བར༌རི༌ མེ༌ ཙོགས༌ ཡོད༌ཁན༌ནི༌ སྐར༌མ༌ ཆེན༌མོ༌ཞིག༌, ལྩངས༌པོ༌ དང༌ ཆུ༌མིག༌ ཁག༌ སུམ༌མི༌ ནང༌ནེ༌ ཁག༌ ཅིག༌གི༌ཀ༌ བུད༌།"]], [["ཏེ༌ སྐར༌མ༌བོའེ༌ མིང༌ང༌ ཁན༌ཀྲེ༌ ཟེར༌དུག༌, ཀ༌བོའེ༌ ཆུ༌ ཁག༌ སུམ༌མི༌ ནང༌ནེ༌ ཁག༌ ཅིག༌པོ༌ ཁན༌ཀྲེ༌ གྱུར༌ཅུགས༌, ཡང༌ ཁན༌ཀྲེ༌ གྱུར༌ཁན༌ནི༌ ཆུ༌བོ༌ ཐུངས༌ཏེ༌ མི༌ མང༌པོ༌ཞིག༌ ཤི༌།"]], [["ཏེ༌ནེ༌ ཕོ༌ཉ༌ ཞི༌པའེ༌ ཏུང༌ ཕུའ༌ཅིག༌, ཉི༌མའ༌, ཟླ༌ཝའ༌ དང༌ སྐར༌མའེ༌ ཁག༌ སུམ༌མི༌ ནང༌ནེ༌ ཁག༌ཅིག༌ ཀབས༌ ཏངས༌, ཡང༌ མུན༌གྲིག༌ གྱུར༌། ཉི༌མའ༌ དང༌ ཚན༌ནི༌ ཁག༌ སུམ༌མི༌ ནང༌ནེ༌ ཁག༌ ཅིག༌པོ༌ འོད༌ མེད༌པ༌ ལུས༌།"]], [["ཏེ༌ནེ༌ ངའེ༌ ལྟས༌པ༌ ནམ༌ཁའེ༌ སྐྱིལ༌ལ༌ འུར༌ཨིན༌ ཡོད༌ཁན༌ནི༌ ལག༌གི༌, སྐད༌ ཆེན༌མོའེ༌ ནང༌ང༌ ཟེར༌ཨིན༌ ཚོར༌, \"ཇིག༌རྟེན༌ནི༌ ནང༌ང༌ ཏད༌པ༌ མེད༌ཁན༌ནི༌ མི༌གུན༌ལ༌ ཇིགས༌པ༌, ཇིགས༌པ༌, ཇིགས༌པ༌, ལུས༌ཁན༌ནི༌ ཕོ༌ཉ༌ སུམ༌ཀོའེ༌ ཏུང༌བོ༌ ཕུའ༌ཅིག༌, ཅི༌ མི༌ཆའ༌!\""]]], [[["9:1 ནེ༌ 21"], ["ཕོ༌ཉ༌ ལྔ༌པ༌བོའེ༌ ཏུང༌ ཕུའ༌ཅིག༌, ངའེ༌ ནམ༌ཁའ༌ནེ༌ ཇིག༌རྟེན༌ནི༌ཀ༌ བུད༌ཏེ༌ ཡོད༌ཁན༌ནི༌ སྐར༌མ༌"], ["ཞིག༌ ཐོང༌, ཀ༌བོའ༌ ཐིལ༌ མེད༌ཁན༌ནི༌ ཏིང༌ཅན༌ ས༌དོང༌ངི༌ ཕེ༌ཀུ༌ལིག༌པོ༌ སལ༌ལ༌ ཛད༌ཏེ༌ དུག༌།"]], [["ཁོའེ༌ ཏེ༌བོ༌ ཕེའ༌ཅིག༌, ཏེ༌ནང༌ནེ༌ མེ༌ ཆེན༌མོ༌ ཞེན༌ཁན༌ ཙོགས༌སི༌ ཏུད༌པ༌ བིང༌, ཏེ༌ ཏུད༌པ༌བོའེ༌ ཉི༌མའེ༌ འོད༌ དང༌ ནམ༌བོ༌ ཀབས༌པ༌ མུན༌གྲིག༌ སོང༌།"]], [["ཏེ༌ ཏུད༌པའེ༌ ནང༌ནེ༌ པར༌པར༌ཙེ༌ མང༌པོ༌ བིང༌ཏེ༌ ཇིག༌རྟེན༌ནི༌ཀ༌ བུད༌, ཏེ༌གུན༌ལ༌ སྡིག༌པ༌རཱ༌ཙེ༌ ༼ཡང༌ན༌ བིད༌ཆུ༌༽ ཙོགས༌ ཐམ༌ཤེས༌སི༌ ཁྱུད༌ སལ༌ཏེ༌ དུག༌།"]], [["ཡང༌ ཏེ༌གུན༌ལ༌, \"རྩཱ༌ ཡ༌ ངོན༌པོ༌, ཡ༌ ལྕང༌མ༌ གུན༌ལ༌ ནོད༌པ༌ མ༌སྐྱལ༌, ཨིན༌ནའང༌ ཐོད༌པའེ༌ཀ༌ དཀོན༌མཆོག༌གི༌ ཐེ༌ཙེ༌ མེད༌ཁན༌ནི༌ མི༌གུན༌ལ༌ ནགས༌ སྟོན༌\", མོལ༌ཏེ༌ བཀའ༌ སལས༌།"]], [["ཏེ༌གུན༌ལ༌ ཁོང༌གུན༌ སད༌ མ༌སད༌ད༌, ཟླ༌ཝ༌ ལྔ༌, རྡུག༌ངལ༌ མང༌པོ༌ ཏངས༌ཏེ༌ ནགས༌ ལྟན༌ཅེས༌སི༌ ཝང༌ སལས༌, ཀ༌བོ༌ སྡིག༌པ༌རཱ༌ཙེའེ༌ ཐམས༌ཏེ༌ ནགས༌ ཐོང༌ཁན༌ ཙོགས༌ ཡོང༌ཨིན༌།"]], [["ཏེ༌ཏུས༌ལ༌ མི༌གུན༌ནི༌ ཤི༌ཅེས༌ ཙལ༌ཨིན༌, ཨིན༌ནའང༌ ཁོང༌གུན༌ལ༌ མ༌ནེ༌ མི༌ཐོབ༌། ཤི༌ཅེས༌སི༌ དོད༌པ༌ ཅོ༌ཨིན༌, ཨིན༌ནའང༌ ཤི༌ཅེས༌པོ༌ ཁོང༌གུན༌ནེ༌ ཐག༌རིང༌ང༌ ཤོར༌ཏེ༌ ཆེན༌།"]], [["ཏེ༌ པར༌པར༌ཙེ༌གུན༌ མག༌གི༌ ཕིའ༌ གྲལ༌གྲིག༌ ཡོད༌ཁན༌ནི༌ རྟ༌ ཙོགས༌ དུག༌, ཏེ༌གུན༌ནི༌ གོའེ༌ཀ༌ གོན༌ཁན༌བོ༌ སེར༌རི༌ ཐོར༌ཤོག༌ ཙོགས༌ ཡང༌ ལྡོང༌ གུན༌ མི༌ ལྡོང༌ ཙོགས༌ དུག༌།"]], [["ཏེ༌གུན༌ལ༌ བུ༌མོ༌ ཙོགས༌ སྲ༌ ཡང༌ སོ༌གུན༌ སིང༌གེ༌ སོ༌ ཙོགས༌ དུག༌།"]], [["ཏེ༌གུན༌ནི༌ སྲན༌ཏྲེ༌ ལྕགས༌སི༌ མག༌ཆས༌ ཀྲང༌ངི༌ཀ༌ གོན༌ཏེ༌ ཁོང༌ངི༌ ཤོག༌པ༌གུན༌ནི༌ སྐད༌བོ༌ མག༌གི༌ ཏུས༌ལ༌ ཤིང༌ངི༌ རྟ༌རེལ༌ མང༌པོའེ༌ སྐད༌ ཙོགས༌ རག༌།"]], [["ཏེ༌གུན༌ནི༌ རྔ༌མའི༌ ཐམ༌ཤེས༌པོ༌ ནི༌, སྡིག༌པ༌རཱ༌ཙེ༌ ཐམས༌ཁན༌ ཙོགས༌ ཀ༌བོའ༌ ཟླ༌ཝ༌ ལྔ༌ མི༌གུན༌ལ༌ ནགས༌ ལྟན༌ཅེས༌སི༌ ཁྱུད༌ དུག༌།"]], [["ཐིལ༌ མེད༌ཁན༌ནི༌ ཏིང༌ཅན༌ ས༌དོང༌ངི༌ ཕོ༌ཉ༌ ནི༌, ཏེ༌གུན༌ནི༌ གྱལ༌པོ༌, ཀ༌བོའེ༌ མིང༌བོའ༌ ཨིབ༌རི༌པའེ༌ སྐད༌དི༌ ནང༌ང༌ \"ཨ༌བད༌དོན༌\" དང༌ གིརིས༌སི༌ སྐད༌དི༌ ནང༌ང༌ \"ཨ༌པོལ༌ལི༌ཨོན༌\" ཡང༌ན༌ ཁྲེས༌སྟོར༌ ཅོ༌ཁན༌ ཟེར༌ར༌ནོག༌།"]], [["ཇིགས༌པ༌ ཏང༌པོ༌བོ༌ ནི༌ བུད༌ཚར༌, ཨིན༌ནའང༌ ལྟོས༌སའང༌ ཡང༌ ཇིགས༌པ༌ ཉིས༌ ལེབ༌ཅེས༌དུག༌།"]], [["ཕོ༌ཉ༌ དྲུག༌པའེ༌ ཏུང༌ ཕུའ༌ཅིག༌, ངའ༌ དཀོན༌མཆོག༌གི༌ དུན༌ལ༌ ཡོད༌ཁན༌ནི༌ སེར༌རི༌ ཆོད༌ཁྲི༌ རཱ༌ཅོ༌ ཞི༌ཀོའེ༌ ཀ༌ནེ༌ སྐད༌ཞིག༌ ཚོར༌།"]], [["ཡང༌ ཏེ༌ སྐད༌པོའེ༌ ཏུང༌ ཐམས༌ཏེ༌ ཡོད༌ཁན༌ནི༌ ཕོ༌ཉ༌ དྲུག༌པ༌བོའ༌ མོལས༌, \"ལྩངས༌པོ༌ ཆེན༌མོ༌ ཡུཕ༌རེ༌ཀྲས༌ གྱུགས༌སེ༌ ནས༌སའེ༌ཀ༌ ཅིངས༌ཏེ༌ ཡོད༌ཁན༌ནི༌ ཕོ༌ཉ༌ ཞི༌ཀོ༌ ཕུད༌།\""]], [["ཏེ༌ ཕོ༌ཉ༌ ཞི༌ཀོ༌, ཏེན༌ན༌ ཏུས༌, ཞག༌, ཟླ༌ཝ༌ དང༌ ལོའེ༌ ཕིའ༌ གྲལ༌གྲིག༌ ཛད༌ཏེ༌ ཇིག༌རྟེན༌པ༌གུན༌ནི༌ ཁག༌ སུམ༌མི༌ ནང༌ནེ༌ ཁག༌ཅིག༌ སད༌ཅེས༌ལ༌ ཕུད༌ཏེ༌ ཨིན༌།"]], [["ཡང༌ རྟའེ༌ཀ༌ ཞོན༌ཁན༌ནི༌ མག༌མི༌གུན༌ནི༌ ཀྲངས༌ཀ༌ ནི༌, ངའེ༌ ཚོར༌ཅེས༌ལ༌ ཅེ༌ཝ༌ཉི༌ཤུ༌ རག༌ ཡང༌ན༌ ཀ༌རོར༌ ཉི༌ཤུ༌།"]], [["ཡང༌ ངའེ༌ ཞལ༌ཟིགས༌སི༌ ནང༌ང༌ རྟ༌ དང༌ ཏེ༌ཀ༌ ཞོན༌ཁན༌ གུན༌ ཐོང༌, ཏེ༌གུན༌ནི༌ མག༌ཆས༌གུན༌ མེའེ༌ ཙོགས༌ མར༌པོ༌, ངོན༌པོ༌ དང༌, སེར༌པོ༌, ཡང༌ རྟ༌གུན༌ནི༌ གོ༌ སིང༌གེ༌ གོ༌ ཙོགས༌ དུག༌། ཏེ༌གུན༌ནི༌ ཁའ༌ནེ༌ མེ༌, ཏུད༌པ༌ དང༌ མུ༌ཟི༌"], ["གུན༌ བིང༌དུག༌།"]], [["ཏེ༌ རྟ༌གུན༌ནི༌ ཁའེ༌ ནང༌ནེ༌ བིང༌ཁན༌ནི༌ ཇིགས༌ནང༌ཅན༌ནི༌ ནས༌ལུག༌ སུམ༌ཀོ༌, ཀ༌བོ༌ མེ༌, ཏུད༌པ༌ དང༌ མུ༌ཟི༌ གུན༌ནི༌ ཇིག༌རྟེན༌ནི༌ ཁག༌ སུམ༌མི༌ ནང༌ནེ༌ ཁག༌ ཅིག༌གི༌ མི༌གུན༌ སད༌ཏེ༌ མེད༌ཁན༌ ཅོས༌།"]], [["ཏེ༌ རྟ༌གུན༌ནི༌ ཁྱུད༌པོ༌ ནི༌, ཁོང༌གུན༌ནི༌ ཁའ༌ དང༌ རྔ༌མ༌ གུན༌ནི༌ ནང༌ང༌ དུག༌། ཏེ༌གུན༌ནི༌ རྔ༌མ༌ རུལ༌ལི༌ གོ༌ ཙོགས༌ དུག༌, ཀ༌བོ༌ མི༌གུན༌ལ༌ མ༌སྐྱོན༌ ཅོ༌ཅེས༌སི༌ ཕིའ༌ ཀོལ༌དུག༌།"]], [["ཨིན༌ནའང༌ ཏེ༌ ནས༌ལུག༌ ཇིགས༌པ༌གུན༌ནི༌ ནང༌ང༌ མ༌ཤི༌ཁན༌ ཇིག༌རྟེན༌པ༌གུན༌ནི༌ རང༌ངི༌ ལས༌ ངན༌པ༌གུན༌ནེ༌ གྱོད༌པ༌ མ༌ཅོའ༌, ཏ༌རུང༌ངའང༌ རྡུད༌ ཡང༌ སེར༌, མུལ༌, ར༌གན༌, རྡོའ༌ དང༌ ཤིང༌ གུན༌ནེ༌ ཅོ༌ཁན༌ནི༌ སྐུན༌དྲ༌གུན༌ལ༌ ཅོལ༌དུག༌, ཀ༌གུན༌ལ༌ ཐོང༌ང༌མེད༌, ཡ༌ ཚོར༌ར༌མེད༌, ཡ༌ གྲུལ༌ལའང༌ ཉན༌ན༌མེད༌།"]], [["ཁོང༌གུན༌ནི༌ མི༌ སད༌ཅེས༌ ཡ༌ ཆོས༌ངན༌ ཅོ༌ཅེས༌ ༼ཡང༌ན༌ ཇའ༌དུ༌ ཅོ༌ཅེས༌༽, ཡ༌ ལུས༌བྲེལ༌ ངན༌པ༌ བོར༌ཅེས༌, ཡ༌ རྐུ༌ཅེས༌ གུན༌ནེ༌ གྱོད༌པ༌ ཅོའ༌ མི༌རུག༌།"]]], [[["10:1 ནེ༌ 11"], ["ཏེ༌ནེ༌ ངའེ༌ ཡང༌ ཕོ༌ཉ༌ མ༌ཇིགས༌པོ༌ཞིག༌ ནམ༌ཁའ༌ནེ༌ བབས༌ཨིན༌ ཐོང༌། ཁོང༌ངི༌ སྲིན༌ནི༌ ཀོས༌ལག༌ གོན༌ཏེ༌ ཁོང༌ངི༌ གོ༌བོ༌ ཟའ༌ཆུ༌ཐུང༌ངི༌ སྐོར༌ཏེ༌ དུག༌། ཁོང༌ངི༌ ཞལ༌དོང༌ ནི༌, ཉི༌མ༌ ཙོགས༌ལ༌ ལྡང༌ཤན༌ ཡང༌ ཞབས༌གུན༌ མེ༌ བར༌ཨིན༌ ཡོད༌ཁན༌ནི༌ རྡུང༌མ༌ ཙོགས༌ དུག༌།"]], [["ཁོང༌ངི༌ ཆག༌ག༌ ཕེས༌ཁན༌ནི༌ ཤོག༌རིལ༌ ཆུ༌ངུན༌ཞིག༌ ནམས༌ཏེ༌ དུག༌། ཁོང༌ངི༌ ཞབས༌ ཡས༌པ༌བོ༌ གྱ༌ཚོའེ༌ཀ༌ ཡང༌ ཡོ༌མ༌བོ༌ ས༌ སྐམ༌པོའེ༌ཀ༌ བོར༌ར༌ ཛད༌ཏེ༌ དུག༌།"]], [["ཏེ༌ ཕོ༌ཉ༌བོའེ༌ སིང༌གེ༌ ཙོགས༌ལ༌ ཀུ༌ཅོ༌ སྲན༌ཏྲེ༌ སལས༌, ཡང༌ ཁོང༌ངི༌ ཀུ༌ཅོ༌ སལ༌ལ༌ཅིག༌, བྲུག༌ལྡིར༌ཁན༌ རྡུན༌ཀོའེ༌ ལན༌སལས༌།"]], [["བྲུག༌ལྡིར༌ རྡུན༌ནི༌ མོལ༌ཁན༌གུན༌ ངའེ༌ བྲི༌ཅེས༌ ཡོད༌པིན༌, ཨིན༌ནའང༌ ངའེ༌ ནམ༌ཁའ༌ནེ༌ སྐད༌ཅིག༌གི༌, \"ཏེ༌ བྲུག༌ལྡིར༌ རྡུན༌ནི༌ མོལ༌ཁན༌ ཚང༌མ༌ སང༌ཝའེ༌ ནང༌ང༌ བོར༌, ཏེ༌གུན༌ བྲི༌ མ༌བྲི༌\" མོལ༌ཨིན༌ ཚོར༌།"]], [["ཏེ༌ནེ༌ གྱ༌ཚོ༌ དང༌ ས༌ སྐམ༌པོའེ༌ཀ༌ ཞངས༌ཏེ༌ ཡོད༌ཁན༌ནི༌ ཕོ༌ཉའེ༌, རང༌ངི༌ ཆག༌ ཡས༌པ༌བོ༌ ནམ༌ཁའ༌ ཆོགས༌ལ༌ ཐོན༌པོའ༌ རྐྱངས༌།"]], [["ཡང༌ ཁོའེ༌ ཏུས༌གྱུན༌ནེ༌གྱུན༌ ཞུགས༌ཁན༌ནི༌ དཀོན༌མཆོག༌གི༌ ནའ༌ ཁུརས༌, ཁོང༌ངི༌ ནམ༌ཁའ༌ དང༌ ཏེ༌ནང༌ང༌ ཡོད༌ཁན༌ ཚང༌མ༌, ཇིག༌རྟེན༌ དང༌ ཏེ༌ནང༌ང༌ ཡོད༌ཁན༌ ཚང༌མ༌, ཡང༌ ཚོ༌ དང༌ ཏེ༌ནང༌ང༌ ཡོད༌ཁན༌ ཚང༌མ༌ ཅོའ༌ ཛད༌ཏེ༌ ཨིན༌། ཏེ༌ ཕོ༌ཉའེ༌ མོལས༌, \"ཏ༌ ཁོང༌ སྲུངས༌ཏེ༌ དུག༌ག༌ མི༌ཛད༌།"]], [["ཨིན༌ནའང༌ ཕོ༌ཉ༌ རྡུན༌པ༌བོའེ༌ ཁོ༌རང༌ངི༌ ཏུང༌ ཕུའ༌ཅིག༌, དཀོན༌མཆོག༌གི༌ སང༌ཝའེ༌ ཐབས༌པོ༌ དྲན༌དྲ༌ གྲུབ༌ཨིན༌, ཀ༌ཟུག༌ ཁོང༌ངི༌ ཁོང༌རང༌ངི༌ ཞབ༌སྟོག༌པ༌ ལུང༌སྟོན༌པ༌གུན༌ལ༌ མོལ༌ཏེ༌ ཨིན༌པིན༌།\""]], [["ཏེ༌ནེ༌ ནམ༌ཁའ༌ནེ༌ ཚོར༌ཁན༌ནི༌ སྐད༌པོའེ༌, ང༌ ཡང༌ མོལ༌ལ༌རག༌, \"དུན༌ལ༌ སོང༌ཏེ༌ གྱ༌ཚོ༌ དང༌ ས༌ སྐམ༌པོའེ༌ཀ༌ ལངས༌ཏེ༌ ཡོད༌ཁན༌ནི༌ ཕོ༌ཉ༌བོའེ༌ ལག༌ནེ༌ ཏེ༌ ཤོག༌རིལ༌ ཕེས༌ཏེ༌ ཡོད༌ཁན༌བོ༌ ལེན༌།\""]], [["ཏེ༌ནེ༌ ང༌ ཏེ༌ ཕོ༌ཉ༌བོའེ༌ དུན༌ལ༌ སོང༌ཏེ༌ ཁོང༌ང༌, ཏེ༌ ཤོག༌རིལ༌ ཆུ༌ངུན༌ ཕེས༌ཁན༌བོ༌ སལ༌ ཟེར༌ཏེ༌ ཞུ༌ཝ༌ ཕུལ༌པིན༌། ཁོང༌ངི༌ མོལ༌ལ༌རག༌, \"འི༌བོ༌ ལེན༌ ཡང༌ ཟོས༌ཏོང༌, ཏེ༌བོ༌ ཁྱོ༌རང༌ངི༌ ཁའེ༌ ནང༌ང༌ རང༌རྩི༌ ཙོགས༌ ངར༌མོ༌, ཨིན༌ནའང༌ གྲོད༌པའེ༌ ནང༌ང༌ ཁན༌ཀྲེ༌ གྱུར༌ཨིན༌།\""]], [["ངའེ༌ ཏེ༌ ཕོ༌ཉ༌བོའེ༌ ཆག༌ནེ༌ ཤོག༌རིལ༌བོ༌ ལེན༌ཏེ༌ ཟོས༌པ༌, ངའེ༌ ཁའེ༌ ནང༌ང༌ ཏེ༌བོ༌ ངར༌མོ༌ རག༌པིན༌, ཨིན༌ནའང༌ སྨིད༌ད༌ཅིག༌, ཁན༌ཀྲེ༌ གྱུར༌ཏེ༌ ངའེ༌ གྲོད༌པ༌ ནགས༌ སྟནས༌།"]], [["ཏེ༌ནེ༌ ངའ༌ མོལ༌ལ༌རག༌, \"མི༌གུན༌, མིར༌གྱུད༌གུན༌, སྐད༌རིགས༌གུན༌ དང༌, གྱལ༌པོ༌གུན༌ནི༌ སྐོར༌ལ༌ ཁྱོ༌རང༌ངི༌ ཡང༌སྐྱར༌ ལུང༌སྟན༌ ཏང༌གོས༌།"]]], [[["11:1 ནེ༌ 14"], ["ཏེ༌ནེ༌ ཚད༌ ཏབ༌བ༌ ཀོལ༌ཁན༌ནི༌ བེར༌ཀ༌ཞིག༌ སལ༌ཏེ༌ ངའ༌ མོལ༌ལ༌རག༌, \"སོང༌ཏེ༌ དཀོན༌མཆོག༌གི༌ ཆོད༌ཁང༌ དང༌ ཆོད༌ཁྲི༌ ཚད༌པོ༌ ལེན༌, ཡང༌ ཏེ༌རུ༌ ཅོལ༌ཨིན༌ ཡོད༌ཁན༌ ཚང༌མའེ༌ ཀྲངས༌ཀ༌གུན༌ ལེན༌།"]], [["ཨིན༌ནའང༌ ཆོད༌ཁང༌ངི༌ ཕི༌ལོག༌ག༌ ཡོད༌ཁན༌ནི༌ ནས༌ས༌བོ༌ ཏབ༌ མ༌ཏབ༌, ཅིའ༌ཟེར༌ན༌ ངའེ༌ ཏེ༌བོ༌ ཏེ༌ གྱལ༌ཁམས༌གུན༌ལ༌ སྟད༌ཏེ༌ ཨིན༌, ཀ༌བོའེ༌ ཡེ༌རུ༌ཤ༌ལེམ༌མི༌ དམ༌པའེ༌ གྱལ༌ས༌བོ༌ ཟླ༌ཝ༌ 42 ཚག༌པ༌ ཝང༌ངི༌ ཡོག༌ག༌ ནན༌ཏེ༌ བོར༌ཨིན༌།"]], [["ངའེ༌ ང༌རང༌ངི༌ སྤང༌པོ༌ ཉིས༌ལ༌ ཝང༌ཆ༌ ཏང༌ཨིན༌, ཁོང༌གུན༌ནི༌ རྡུག༌གོས༌ གོན༌ཏེ༌ ཞག༌ 1,260 ལུང༌སྟན༌ ཤད༌ཨིན༌།\""]], [["\"འི༌ སྤང༌པོ༌ ཉིས༌ཀོ༌ ནི༌, ཇིག༌རྟེན༌ནི༌ ཝང༌སྲུལ༌པ༌ གཙོ༌བོའེ༌ དུན༌ལ༌ ཡོད༌ཁན༌ནི༌ ཨོ༌ལིཝ༌ཝི༌ ལྕང༌མ༌ ཉིས༌ དང༌ འོད༌སྟགས༌ ཉིས༌ཀོ༌ ཨིན༌ནོག༌"], ["།"]], [["གལ༌ཏེས༌ སུ༌ཞིག༌གི༌ ཏེ༌ ཉིས༌ཀོའ༌ ནོད༌པ༌ ཏང༌ཅེས༌ ཅོ༌ན༌, ཏེ༌ ཉིས༌ཀོའེ༌ ཁའ༌ནེ༌ མེ༌ བིངས༌ཏེ༌ གྲ༌འོ༌གུན༌ མེད༌ཁན༌ ཅོ༌ཨིན༌, ཡང༌ ཏེ༌ ཉིས༌ཀོའ༌ ནོད༌པ༌ ཅོ༌ཅེས༌སི༌ རྩོན༌གྲུས༌ ཅོ༌ཁན༌གུན༌ ཏེན༌ན༌ ཚུལ༌ལ༌ ཤི༌ཨིན༌།"]], [["ཁོང༌གུན༌ནི༌ ལུང༌སྟན༌ ཤད༌དི༌ ཏུས༌ གང༌པོ༌ ཆར༌པ༌ མི༌བབས༌ཤེས༌སི༌ ཕིའ༌ ནམ༌ཁའ༌ ཀབ༌ཅེས༌སི༌ ཝང༌ཆ༌ ཁོང༌གུན༌ལ༌ སལ༌ལ༌ ཛདས༌། ཡང༌ ཆུ༌ ཚང༌མ༌ ཁྲག༌ག༌ གྱུར༌ཅུག༌ཅེས༌ དང༌ ནམ༌ ཁོང༌གུན༌ ཐད༌ནའང༌, ཇིག༌རྟེན༌ནི༌ ཏད༌པ༌ མེད༌ཁན༌ནི༌ མི༌གུན༌ལ༌ རྡུག༌ངལ༌ སྣ༌ ཚང༌མ༌ ཡོང༌ཅུག༌ཅེས༌སི༌ ཝང༌ཆ༌ སལས༌།"]], [["ཁོང༌ ཉིས༌ཀོའེ༌ དཀོན༌མཆོག༌གི༌ བཀའ༌ ཤད༌ཅེས༌གུན༌ དྲན༌དྲ༌ གྲུབ༌ ཚར༌ར༌ཅིག༌, ཇིགས༌ནང༌ཅན༌ནི༌ སེམས༌ཅན༌བོ༌ ཐིལ༌ མེད༌ཁན༌ནི༌ ཏིང༌ཅན༌ ས༌དོང༌ནེ༌ བིངས༌ཏེ༌, ཁོང༌ ཉིས༌ཀོའེ༌ཀ༌ སྤུང༌གོལ༌ ཅོ༌ཨིན༌, ཡང༌ ཕམ༌ཀལ༌ཏེ༌ སད༌ཨིན༌།"]], [["ཁོང༌ ཉིས༌ཀོའེ༌ རོ༌གུན༌ འི༌ གྱལ༌ས༌ མིང༌ཅན༌བོའེ༌ སྲང༌གུན༌ནི༌ ནང༌ང༌ ལུས༌ཨིན༌, ཀ༌བོའ༌ དཀོན༌མཆོག༌གི༌ སོ༌དོམ༌ དང༌ ཨི༌ཇིབ༌ ནས༌ས༌ ཙོགས༌ ཐེའ༌ ཛདས༌། ཏེ༌ ནས༌སའེ༌ ནང༌ང༌ གཙོ༌བོ༌ ཡེ༌ཤུ༌ རྐྱང༌ཤིང༌ངི༌ཀ༌ རྐྱངས༌ཏེ༌ ཨིན༌པིན༌།"]], [["ཡང༌ ཞག༌ སུམ༌ནང༌ཕེད༌ ཚག༌པ༌ མི༌རིགས༌, སྐད༌རིགས༌ དང༌ གྱལ༌ཁམས༌ ཚང༌མའེ༌ མི༌གུན༌ནི༌, ཁོང༌ ཉིས༌ཀོའེ༌ རོ༌གུན༌ལ༌ ལྟས༌ཏེ༌ དུག༌ཨིན༌, ཡང༌ ཏེ༌གུན༌ནི༌ སུ༌ཞིག༌གའང༌ ཏེ༌ རོ༌གུན༌ སྤུར༌ཁང༌ངི༌ ནང༌ང༌ སུབ༌ མི༌ཅུག༌།"]], [["ཇིག༌རྟེན༌པ༌ ཏད༌པ༌ མེད༌ཁན༌གུན༌ནི༌, ཁོང༌ ཉིས༌ཀོ༌ ཤི༌ཁན༌བོའེ༌ཀ༌ ཐད༌པོ༌ ཅོ༌ཨིན༌, ཅིག༌ དང༌ ཅིག༌ག༌ སྐྱེས༌གུན༌ ཏངས༌ཏེ༌ གའ༌སྟོན༌ ཅོ༌ཨིན༌, ཅིའ༌ཟེར༌ན༌ ཏེ༌ ལུང༌སྟོན༌པ༌ ཉིས༌ཀོའེ༌ ཇིག༌རྟེན༌པ༌གུན༌ལ༌ ནགས༌ ལྟན༌ཏེ༌ ཨིན༌པིན༌།"]], [["ཨིན༌ནའང༌ ཞག༌ སུམ༌ནང༌ཕེད༌དི༌ སྟིང༌ནེ༌ དཀོན༌མཆོག༌གི༌ སལ༌ཁན༌ནི༌ སྲོག༌གི༌ འུགས༌པོ༌ ཁོང༌གུན༌ནི༌ ནང༌ང༌ ཞུགས༌ཏེ༌ ཁོང༌ ཉིས༌ཀོ༌ ཀོའག༌ ལངས༌, ཡང༌ ཁོང༌ ཉིས༌ཀོ༌ ཐོང༌ཁན༌ ཚང༌མ༌ མ༌སྲན༌ཏྲེ༌ ཇིགས༌།"]], [["ཏེ༌ནེ༌ ནམ༌ཁའ༌ནེ༌ སྐད༌ ཆེན༌མོ༌ཞིག༌གི༌ ཁོང༌ ཉིས༌ཀོའ༌ མོལས༌, \"འི༌རུ༌ ཀེན༌ལ༌ ཡོང༌།\" ཁོང༌ ཉིས༌ཀོ༌ ནམ༌ཁའེ༌ ནང༌ང༌ སྲིན༌ནི༌ཀ༌ ཞོན༌ཏེ༌ སྐྱོདས༌, ནམ༌ ཁོང༌ ཉིས༌ཀོའེ༌ གྲ༌འོ༌གུན༌ ལྟེན༌ ཡོད༌པིན༌།"]], [["ཏེན༌ན༌མལ༌ལ༌ སང༌གུལ༌ སྲན༌ཏྲེ༌ཞིག༌ ཡོངས༌ཏེ༌ གྱལ༌སའེ༌ ཁག༌ རྕུའི༌ ནང༌ནེ༌ ཁག༌ཅིག༌ ཟམ༌ཤིག༌ ཁྲེས༌སྟོར༌ སོང༌། མི༌ སྟོང༌རྡུན༌ ཤི༌། སོན༌ཏེའ༌ ལུས༌ཁན༌གུན༌ མ༌སྲན༌ཏྲེ༌ ཇིགས༌, ཡང༌ ནམ༌ཁའེ༌ ནང༌ང༌ ཞུགས༌ཁན༌ དཀོན༌མཆོག༌ ནི༌ ཀུན༌ཝང༌ ཨིན༌ཁན༌བོ༌ ཁའ༌ རྟོར༌ཏེ༌ ཟེརས༌།"]], [["ཇིགས༌པ༌ ཉིས༌པ༌བོ༌ བུད༌ཚར༌, ཨིན༌ནའང༌ ལྟོས༌སའང༌, ཇིགས༌པ༌ སུམ༌པ༌བོ༌ གྱོགས༌པ༌ ལེབ༌ཅེས༌དུག༌།"]], [["11:15 ནེ༌ 19"], ["ཕོ༌ཉ༌ རྡུན༌པའེ༌ ཏུང༌ ཕུའ༌ཅིག༌, ངའ༌ ནམ༌ཁའ༌ནེ༌ སྐད༌ ཆེན༌མོ༌ཞིག༌གི༌ མོལ༌ལ༌ རག༌, \"ཇིག༌རྟེན༌ནི༌ གྱལ༌སྲིད༌པོ༌ ཏ༌ གཙོ༌བོ༌ དཀོན༌མཆོག༌ དང༌ ཁོང༌ངི༌ མ༌ཤི༌ཀའེ༌ གྱལ༌སྲིད༌ གྱུར༌ཏེ༌ ཨིན༌ནོག༌, ཡང༌ ཁོང༌ངི༌ ཏུས༌གྱུན༌ནེ༌གྱུན༌ ཝང༌སྲུལ༌ལ༌ ཛད༌ཨིན༌།\""]], [["དཀོན༌མཆོག༌གི༌ སྐུན༌དུན༌ལ༌ ཁོ༌རང༌གུན༌ནི༌ ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌ནི༌ འུ༌སྐྱོང༌ 24 བོའེ༌ དཀོན༌མཆོག༌ག༌ ཆག༌ཕུལ༌ཨིན༌ ཁོང༌ང༌ ཅོལས༌།"]], [["ཁོང༌གུན༌ནི༌ མོལས༌,"], ["\"ཀྱེ༌ གཙོ༌བོ༌ དཀོན༌མཆོག༌ ཀུན༌ཝང༌, ཉེ༌རང༌ དག༌ས༌ ཞུགས༌ཁན༌ དང༌"], ["སྔུན༌ལ༌ ཞུགས༌ཏེ༌ ཡོད༌ཁན༌ ཨིན༌ནོག༌, ང༌ཞ༌གུན༌ནི༌ ཉེ༌རང༌ང༌ ཐུག༌རྗེ༌ཆེ༌ ཞུའད༌,"], ["ཅིའ༌ཟེར༌ན༌ ཉེ༌རང༌ངི༌ རང༌ངི༌ ཝང༌ ཀྲག༌པོ༌ ཀོལ༌ཏེ༌"], ["ཉེ༌རང༌ངི༌ ཝང༌སྲུལ༌བོ༌ གོ༌ཟུག༌ག༌ ཛད༌ཏེ༌ ཨིན༌ནོག༌།"]], [["ཏད༌པ༌ མེད༌ཁན༌ནི༌ གྱལ༌ཁམས༌གུན༌ སྲོའེ༌ གངས༌ཏེ༌ ཨིན༌ནོག༌།"], ["ཨིན༌ནའང༌ ཏ༌ ཉེ༌རང༌ངི༌ ཐུགས༌སྲོའེ༌ ཏུས༌པོ༌ ལེབས༌ཏེ༌ ཨིན༌ནོག༌,"], ["ཡང༌ ཤི༌ཁན༌གུན༌ལ༌ ཤགས༌ ཅད༌ཅེས༌,"], ["ཉེ༌རང༌ངི༌ ཞབ༌སྟོག༌པ༌གུན༌, ལུང༌སྟོན༌པ༌གུན༌, དམ༌པ༌ མི༌གུན༌,"], ["འུ༌ཐུགས༌ དང༌ ཇིགས༌པོ༌ ཉེ༌རང༌ང༌ ཇིགས༌ཁན༌ ཚང༌མ༌ལ༌,"], ["སོལ༌རས༌ སལ༌ཅེས༌ ཡང༌ ཇིག༌རྟེན༌ ཁྲེས༌སྟོར༌ ཅོ༌ཁན༌གུན༌"], ["ཁྲེས༌སྟོར༌ ཛད༌ཅེས༌སི༌ ཏུས༌པོ༌ ལེབས༌ཏེ༌ ཨིན༌ནོག༌།\""]], [["ཡང༌ ངའེ༌ ནམ༌ཁའེ༌ ནང༌ང༌ དཀོན༌མཆོག༌གི༌ ཆོད༌ཁང༌ ཕེས༌ཏེ༌ ཡོད༌ཁན༌ནི༌ ནང༌ང༌ ཁོང༌ངི༌ ཆད༌དོན༌ནི༌ སྒམ༌བོ༌ ཇལ༌། ཡང༌ སྐམ༌ལག༌གི༌ འོད༌, ཇིགས༌ཤེས༌ཅན༌ནི༌ སྐད༌, ཆད༌མེད༌ལ༌ བྲུག༌ཀྲག༌པོ༌ལྡིར༌, སང༌གུལ༌ ཡོངས༌, ཡང༌ ཇིགས༌ནང༌ཅན༌ནི༌ སེར༌ར༌རུ༌ ཆེན༌མོ༌ བབས༌།"]]], [[["12:1 ནེ༌ 18"], ["ཡང༌ ནམ༌ཁའེ༌ ནང༌ང༌ ཧ༌ལས༌ཤེས༌སི༌ ལྟས༌ ཆེན༌མོ༌ཞིག༌ བྱུང༌, ཏེ༌ནང༌ང༌ ཉི༌མ༌ ཀོས༌ ཙོགས༌ལ༌ གོན༌ཏེ༌, རྐང༌པའེ༌ ཡོག༌ག༌ ཟླ༌ཝ༌ དང༌ གོའེ༌ཀ༌ སྐར༌མ༌ ཅུག༌ཉིས༌སི༌ ཐོར༌ཤོག༌ གོན༌ཁན༌ནི༌ བུ༌མོ༌ཞིག༌ ཐོང༌།"]], [["ཏེ༌ བུ༌མོ༌བོའ༌ ཕྲུ༌གུ༌ ཇོར༌ཅེས༌ དུག༌, ཡང༌ ཁོའ༌ ཕྲུ༌གུ༌ ཇོར༌ཅེས༌སི༌ ཟུ༌མོ༌ དང༌ རྡུག༌ངལ༌ ཡོད༌ཅེས༌པོའེ༌, ཁོའེ༌ སྲན༌ཏྲེ༌ ཀུ༌ཅོ༌ ཏང༌དུག༌།"]], [["ཏེ༌ནེ༌ ངའེ༌ ནམ༌ཁའེ༌ ནང༌ང༌ ཡང༌ ལྟས༌ཤིག༌གི༌ ནང༌ང༌, གོ༌ རྡུན༌ དང༌ རཱ༌ཅོ༌ རྕུ༌ ཡང༌ གོ༌ རེ༌རེ༌ཀ༌ ཐོར༌ཤོག༌ ཡོད༌ཁན༌ནི༌ བྲུག༌ ཆེན༌མོ༌ མར༌པོ༌ཞིག༌ ཐོང༌།"]], [["ཁོའེ༌ རྔ༌མ༌བོ༌ ནམ༌ཁའེ༌ ནང༌ང༌ སྐར༌མ༌ ཁག༌ སུམ༌མི༌ ནང༌ནེ༌ ཁག༌ ཅིག༌ག༌ གྱབས༌ཏེ༌ ཇིག༌རྟེན༌ནི༌ཀ༌ ཕངས༌, ཡང༌ ཕྲུ༌གུ༌བོ༌ ཟའ༌ཅེས༌སི༌ ཕིའ༌ ཏེ༌ བུ༌མོ༌ ཕྲུ༌གུ༌ ཇོར༌ཅེས༌ཅན༌ནི༌ དུན༌ལ༌ སོང༌ཏེ༌ དུགས༌།"]], [["ཏེ༌ བུ༌མོ༌བོའ༌ བུ༌ཚ༌ཞིག༌ ཇོར༌, ཁོང༌ངི༌ གྱལ༌ཁམས༌ ཚང༌མའེ༌ཀ༌ ཝང༌ཆ༌ ཚང༌མ༌ ཉམ༌པོ༌ ཝང༌སྲུལ༌ལ༌ ཛད༌ཨིན༌། བྲུག༌ག༌ ཟའ༌ མ༌ཅུག༌ག༌ ཧུན༌མེད༌ལ༌ ཏེ༌ བུ༌མོའེ༌ ཕྲུ༌གུ༌བོ༌ ཁོང༌རང༌ངི༌ ཁྲིས༌སི༌ཀ༌ དཀོན༌མཆོག༌གི༌ སྐུན༌དུན༌ལ༌ ཁྱེར༌ར༌ ཛདས༌།"]], [["ཡང༌ ཏེ༌ བུ༌མོ༌བོ༌ རི༌སྟོང༌ངི༌ ནང༌ང༌ ཤོར༌ཏེ༌ སོང༌, ཀ༌བོའེ༌ ནང༌ང༌ གཙོ༌བོ༌ དཀོན༌མཆོག༌གི༌ ནས༌ས༌ཞིག༌ གྲལ༌གྲིག༌ ཛད༌ཏེ༌ ཡོད༌པིན༌, ཀ༌རུ༌ ཞག༌ 1,260 ཚག༌པ༌ ཁོའ༌ ལྟ༌སྟོག༌ ཅོའ༌ ཛད༌ཨིན༌།"]], [["ཡང༌ ནམ༌ཁའེ༌ ནང༌ང༌ མག༌ ཏང༌ཅེས༌ གོ༌ཟུགས༌། ཕོ༌ཉ༌ མེ༌ཀཱ༌འེལ༌ དང༌ ཁོང༌ངི༌ ཕོ༌ཉ༌གུན༌ནི༌, ཏེ༌ བྲུག༌ དང༌ ཁོའེ༌ ཕྲོ༌པ༌ ཕོ༌ཉ༌གུན༌ལ༌ ནོལས༌, ཡང༌ བྲུག༌ དང༌ ཁོའེ༌ ཕྲོ༌པ༌གུན༌ནི༌ ལོགས༌ཏེ༌ ནོལས༌།"]], [["ཨིན༌ནའང༌ མག༌གི༌ ནང༌ང༌ བྲུག༌ ཕམས༌ པ༌སང༌, ཁོ༌ དང༌ ཁོའེ༌ ཕྲོ༌པ༌གུན༌ ནམ༌ཁའེ༌ ནང༌ནེ༌ ཕིང༌ང༌ ཛདས༌།"]], [["ཏེ༌ ཇིགས༌ནང༌ཅན༌ནི༌ བྲུག༌, རྡུད༌གུན༌ནི༌ གོ༌བ༌ ཤེ༌ཏན༌ ཟེར༌ཁན༌བོ༌ ནི༌, སྔུན༌མའེ༌ ཏུས༌སི༌ རུལ༌བོ༌ ཨིན༌ནོག༌། ཁོའེ༌ ཇིག༌རྟེན༌ གང༌པོའེ༌ མི༌གུན༌ལ༌ གོབ༌སྐོར༌ ཏངས༌ཏེ༌ ཨིན༌པིན༌། ཁོ༌ དང༌ ཁོའེ༌ ཕྲོ༌པ༌གུན༌ ཇིག༌རྟེན༌ནི༌ཀ༌ ཐུར༌ལ༌ ཕང༌ང༌ ཛདས༌།"]], [["ཏེ༌ནེ༌ ཡང༌ ང༌ ནམ༌ཁའ༌ནེ༌ སྐད༌ ཆེན༌མོ༌ཞིག༌ ཚོར༌,"], ["\"ཏ༌ ང༌དང༌ངི༌ དཀོན༌མཆོག༌གི༌ ཐར༌པ༌, ཝང༌ དང༌ གྱལ༌སྲིད༌"], ["དང༌ ཁོང༌ངི༌ མ༌ཤི༌ཀའེ༌ ཝང༌སྲུལ༌བོ༌ ལེབ༌ ཚར༌ཏེ༌ ཨིན༌ནོག༌།"], ["ཏ༌ དཀོན༌མཆོག༌གི༌ སྐུན༌དུན༌ལ༌ ང༌དང༌ངི༌ སྤུན༌གུན༌ལ༌"], ["ཉིན༌ཚན༌ མེད༌པ༌ སྐྱོན༌ ཀལ༌ཁན༌ནི༌ ཤེ༌ཏན༌བོ༌,"], ["ཐུར༌ལ༌ ཇིག༌རྟེན༌ནི༌ཀ༌ ཕང༌ང༌ ཛད༌ཏེ༌ ཨིན༌།"]], [["ཡང༌ ང༌དང༌གུན༌ནི༌ སྤུན༌གུན༌ནི༌ ལུ༌གུའི༌ སྐུ༌ཁྲག༌ དང༌"], ["གའ༌མོའེ༌ ནས༌ཚུལ༌ལི༌ སྤང༌པོ༌ ཏང༌ཅེས༌པོའེ༌, ཤེ༌ཏན༌ལ༌ ཕམ༌ཀལས༌།"], ["ཏེ༌ སྤང༌པོ༌ ཏང༌ཅེས༌ལ༌ ཁོང༌གུན༌ སྲོག༌ ཏང༌ཅེས༌ དང༌"], ["ཤི༌ཅེས༌ལའང༌ ཇིགས༌ མ༌ཇིགས༌།"]], [["ཏེ༌བོའེ༌ཕིའ༌ ནམ༌ཁའ༌ དང༌"], ["ཏེ༌ནང༌ང༌ ཞུགས༌ཁན༌གུན༌ནི༌ སྐྱིད༌པོ༌ ཅོ༌ཤིག༌།"], ["ཨིན༌ནའང༌ ས༌ཀྱད༌ དང༌ གྱ༌ཚོའེ༌ཀ༌ དུག༌ཁན༌གུན༌ལ༌"], ["ཙམ༌ཤིག༌གི༌ ཇིགས༌ནང༌ མ༌ནོག༌, ཅིའ༌ཟེར༌ན༌ རྡུད༌གུན༌ནི༌ གོ༌བ༌"], ["ཁྱོ༌ཞ༌གུན༌ ཡོད༌ས༌ ཐུར༌ལ༌ ཡོང༌དུག༌། ཁོ༌ སྲོའེ༌ གངས༌ཏེ༌ དུག༌"], ["ཅིའ༌ཟེར༌ན༌ ཁོའེ༌ ལག༌ག༌ ཇིག༌རྟེན༌པ༌གུན༌ལ༌ གོབ༌སྐོར༌ཅེས༌སི༌ ཏུས༌,"], ["ཉུ༌ངུན༌ཞིག༌ མ༌ནེ༌ མེད༌ཁན༌བོ༌ ཁོའ༌ གྱུས༌ཨིན༌ནོག༌\""]], [["བྲུག༌པོའ༌ ཁོ༌རང༌ ཐུར༌ལ༌ ཇིག༌རྟེན༌ནི༌ཀ༌ ཕངས༌ཏེ༌ ཨིན༌ཁན༌བོ༌ གྱུས༌ཆའ༌ཅིག༌, ཁོའེ༌, སྲས༌ ལྟམས༌ཁན༌ནི༌ བུ༌མོ༌བོའ༌ ཏེད༌ཏེ༌ ཁྱེརས༌།"]], [["ཨིན༌ནའང༌ ཏེ༌ བུ༌མོ༌བོའ༌ རི༌སྟོང༌ངི༌ ནང༌ང༌ གྲལ༌གྲིག༌ ཅོའ༌ ཛད༌ཁན༌ནི༌ ནས༌ས༌བོའེ༌ཀ༌ འུར༌ཏེ༌ ཆ༌ཉན༌ཅེས༌ལ༌ ལག༌ ཆེན༌མོའེ༌ ཤོག༌པ༌ ཙོགས༌ ཉིས༌ སལ༌ཏེ༌ དུག༌, ཀ༌རུ༌ དཀོན༌མཆོག༌གི༌ ལོ༌ སུམ༌ནང༌ཕེད༌ ཚག༌པ༌, ཏེ༌ བུ༌མོ༌བོའ༌ བྲུག༌གི༌ ཀ༌ནེ༌ སྐྱོབ༌བ༌ ཛད༌ཏེ༌ ལྟ༌སྟོག༌ ཛད༌ཨིན༌།"]], [["ཏེ༌ནེ༌ ཏེ༌ བྲུག༌གི༌ ཁོའེ༌ ཁའ༌ནེ༌ བིང༌ཁན༌ནི༌ ཆུ༌ལོག༌ ཙོགས༌སི༌ ཆུའི༌ ནང༌ང༌ ཏེ༌ བུ༌མོ༌བོ༌ ནུབ༌ཅུགས༌ཏེ༌ སད༌ཅེས༌ ཅོས༌།"]], [["ཨིན༌ནའང༌ ཏེ༌ བུ༌མོའ༌ རོགས༌ ཅོ༌ཅེས༌ལ༌ ས༌ཀྱད༌པོ༌ ཕེས༌ཏེ༌ བྲུག༌གི༌ ཁའ༌ནེ༌ བིང༌ཁན༌ནི༌ ལྩངས༌པོའེ༌ ཆུ༌བོ༌ སྨིད༌ ཏངས༌།"]], [["ཏེ༌ནེ༌ བྲུག༌པོའ༌ ཏེ༌ བུ༌མོ༌བོའེ༌ཀ༌ མ༌སྲན༌ཏྲེ༌ སྲོ༌ ཡོངས༌, ཡང༌ བུ༌མོའེ༌ ལུས༌ཏེ༌ ཡོད༌ཁན༌ནི༌ པུར༌གྱུད༌, དཀོན༌མཆོག༌གི༌ བཀའ༌རྒྱ༌ ཁའ༌ཉན༌ཏེ༌ ཡེ༌ཤུའི༌ ལབ༌ཞ༌ གུན༌ལ༌ སྟན༌པོ༌ ཐམས༌ཏེ༌ དུག༌ཁན༌གུན༌ནི༌ གྱབ༌གལ༌ལ༌ མག༌ ཏང༌ཅེས༌ ཐག༌ཅདས༌།"]], [["ཏེ༌ནེ༌ བྲུག༌ གྱ༌ཚོའེ༌ ཐའ༌མའེ༌ པེ༌མའེ༌ཀ༌ ལངས༌ཏེ༌ དུགས༌།"]]], [[["13:1 ནེ༌ 10"], ["ཏེ༌ནེ༌ ངའེ༌ ཇིགས༌ནང༌ཅན༌ནི༌ སེམས༌ཅན༌ཞིག༌ གྱ༌ཚོའེ༌ ནང༌ནེ༌ བིང༌ང༌ ཐོང༌། ཏེ༌ སེམས༌ཅན༌བོའ༌ གོ༌ རྡུན༌ དང༌ རཱ༌ཅོ༌ རྕུ༌ དུག༌། རཱ༌ཅོ༌ རེ༌རེ༌ཀ༌ ཐོར༌ཤོག༌ ཡང༌ གོ༌ རེ༌རེ༌ཀ༌ དཀོན༌མཆོག༌གི༌ གྱབ༌གལ༌ལ༌ དད༌ལོག༌ ཞུས༌ཁན༌ནི༌ མིང༌ བྲིས༌ཏེ༌ དུག༌།"]], [["ཏེ༌ ཇིགས༌ནང༌ཅན༌ནི༌ སེམས༌ཅན༌བོ༌ ཤན༌ ཙོགས༌, རྐང༌པ༌གུན༌ དྲེན༌མོ༌ ༼ཡང༌ན༌ བ༌ལུའི༌༽ རྐང༌པ༌ དང༌ ཁའ༌བོ༌ སིང༌གེའེ༌ ཁའ༌ ཙོགས༌ དུག༌། བྲུག༌པོའེ༌ ཁོ༌རང༌ངི༌ སྟོབས༌, ཁྲིས༌ དང༌ ཝང༌ ཆེན༌མོ༌ ཚང༌མ༌ ཏེ༌ སེམས༌ཅན༌བོའ༌ ཏངས༌།"]], [["ཏེ༌ སེམས༌ཅན༌ནི༌ གོ༌ ཅིག༌གི༌ཀ༌ སྲོག༌ནའང༌ ཆ༌ཅེས༌སི༌ མ༌ཁའ༌ཞིག༌ ཐོང༌, ཨིན༌ནའང༌ ཏེ༌ མ༌ཁའ༌བོ༌ སོབས༌ཏེ༌ གྱལ༌, ཡང༌ ཇིག༌རྟེན༌པ༌ ཏད༌པ༌ མེད༌ཁན༌ ཚང༌མའེ༌ ཏེ༌བོ༌ ཐོང༌ཏེ༌ ཧ༌ལས༌ཨིན༌ ཏེ༌ སེམས༌ཅན༌བོའེ༌ སྟིང༌རང༌ནེ༌ སོང༌།"]], [["བྲུག༌པོའེ༌ རང༌ངི༌ ཝང༌ཆ༌བོ༌ ཏེ༌ སེམས༌ཅན༌ལ༌ ཏངས༌ པ༌སང༌, མི༌གུན༌ནི༌ ཏེ༌ བྲུག༌པོའ༌ ཅོལས༌། མི༌གུན༌ནི༌ སེམས༌ཅན༌ལའང༌ ཅོལ༌ཨིན༌ ཟེརས༌, \"སུ༌ འི༌ སེམས༌ཅན༌ ཙོགས༌ ཀྲག༌པོ༌ ཨིན༌? ཁོའེ༌ གྱབ༌གལ༌ལ༌ ནོལ༌ཅེས༌སི༌ ཁྱུད༌ སུའ༌ ཡོད༌?\""]], [["ཏེ༌ སེམས༌ཅན༌བོའ༌ དཀོན༌མཆོག༌གི༌ གྱབ༌གལ༌ལ༌ དད༌ལོག༌ ཞུ༌ཅེས༌སི༌ གོངས༌པ༌ ཡང༌ ཟླ༌ཝ༌ 42 ཙག༌པ༌ ཁོའེ༌ ཅི༌ཞིག༌ ཅོ༌ཨིན༌ སམ༌ནའང༌ ཅོ༌ཅེས༌སི༌ ཝང༌ཆ༌ སལས༌།"]], [["ཁོའེ༌ དཀོན༌མཆོག༌གི༌ ཚན༌, ཁོང༌ ཞུག༌སི༌ ནས༌ས༌ དང༌ ཁོང༌ ཉམ༌པོ༌ ནམ༌ཁའེ༌ ནང༌ང༌ ཞུགས༌ཁན༌ ཚང༌མའེ༌ གྱབ༌གལ༌ལ༌ དད༌ལོག༌གི༌ སྤེ༌ར༌ ཟེརས༌།"]], [["ཁོའ༌ དཀོན༌མཆོག༌གི༌ མི༌གུན༌ ཉམ༌པོ༌ མག༌ ཏང༌ཅེས༌ དང༌ ཏེ༌གུན༌ནི༌ཀ༌ གྱལ༌ཁའ༌ ཐོབ༌ཅེས༌སི༌ ཁྱུད༌ ཏངས༌ཏེ༌ དུག༌། ཡང༌ ཁོའ༌ མི༌རིགས༌, མི༌གུན༌, སྐད༌རིགས༌ དང༌ གྱལ༌ཁམས༌ ཚང༌མའེ༌ཀ༌ ཝང༌སྲུལ༌ཅེས༌སི༌ ཝང༌ཆ༌ ཏངས༌ཏེ༌ དུག༌།"]], [["ཇིག༌རྟེན༌ མ༌ཆགས༌སི༌ སང༌ སྔུན༌ལ༌, སད༌ཁན༌ནི༌ ལུ༌གུའི༌ ཐའ༌མེད༌པའེ༌ མི༌ཚེའེ༌ སྤེ༌ཆའེ༌ ནང༌ང༌ མིང༌ བྲིས༌ཏེ༌ མེད༌ཁན༌ནི༌ ཇིག༌རྟེན༌པ༌གུན༌ནི༌ ཏེ༌ སེམས༌ཅན༌བོའ༌ ཅོལ༌ཨིན༌,"]], [["ནམ༌ཅོག༌ ཡོད༌ཁན༌གུན༌ནི༌ ཉོན༌ཤིག༌།"]], [["ཙོན༌ལ༌ ཀག༌ཅུག༌ག༌ ཛད༌ཅེས༌ཅན༌གུན༌ ཙོན༌ལ༌ ཀག༌ཨིན༌།"], ["ཡང༌ ར༌འི༌ ཉམ༌པོ༌ སད༌ཅེས༌ཅན༌གུན༌ ར༌འི༌ ཉམ༌པོ༌ སད༌ཨིན༌།"], ["ཏེན༌ན༌བོའེ༌ཕིའ༌ དཀོན༌མཆོག༌གི༌ མི༌གུན༌ ཟོད༌པ༌ ཉམ༌པོ༌ ནགས༌བར༌དོ༌"], ["ཁུར༌ཨིན༌ ཏད༌པའེ༌ ནང༌ང༌ སྟན༌པོ༌ ལུས༌གོས༌ཨིན༌།"]], [["13:11 ནེ༌ 18"], ["ཏེ༌ནེ༌ ངའེ༌ སའེ༌ ནང༌ནེ༌ ཡང༌ ཇིགས༌ནང༌ཅན༌ནི༌ སེམས༌ཅན༌ཞིག༌ བིང༌ང༌ ཐོང༌, ཁོའ༌ ལུ༌གུའི༌ རཱ༌ཅོ༌ ཙོགས༌ ཉིས༌ དུག༌, ཨིན༌ནའང༌ ཁོའེ༌ སྐད༌པོ༌ བྲུག༌གི༌ སྐད༌ ཙོགས༌ རག༌།"]], [["ཁོའེ༌ ཇིགས༌ནང༌ཅན༌ནི༌ སེམས༌ཅན༌ ཏང༌པོ༌བོའེ༌ ཤེད༌ དང༌ ཝང༌ གུན༌ ཀོལ༌ཏེ༌, ཇིག༌རྟེན༌པ༌གུན༌ལ༌ ཏེན༌ན༌ ཇིགས༌ནང༌ཅན༌ནི༌ སེམས༌ཅན༌ ཏང༌པོ༌, སྲོག༌ནའང༌ ཆ༌ཅེས༌སི༌ མ༌ཁའ༌ ཡོད༌ཏེ༌ གྱལ༌ཁན༌བོའ༌ ཅོལ༌ཅུགས༌།"]], [["ཡང༌ ཇིགས༌ནང༌ཅན༌ནི༌ སེམས༌ཅན༌ ཉིས༌པའེ༌ མིན༌དྲ༌ མིན༌དྲ༌ ཧ༌ལས༌ཤེས༌སི༌ ལྟས༌གུན༌ སྟནས༌, སྤེར༌ན༌ མི༌གུན༌ནི༌ མིག༌གི༌ དུན༌ལ༌ ནམ༌ནེ༌ མེ༌གུན༌ ཇིག༌རྟེན༌ནི༌ཀ༌ བུད༌ཅུག༌ཅེས༌།"]], [["ཇིགས༌ནང༌ཅན༌ནི༌ སེམས༌ཅན༌ ཏང༌པོའེ༌ ཚབས༌ལ༌ ལྟས༌གུན༌ ལྟན༌ཏེ༌, ཁོའེ༌ ཇིག༌རྟེན༌པ༌གུན༌ལ༌ ཁོའ༌ ཆོགས༌ ཅོ༌ཅེས༌ལ༌ གོབ༌སྐོརས༌། ཏེ༌ནེ༌ ཏེ༌གུན༌ལ༌ ར༌འི༌ གྱབས༌ཁན༌ནི༌ མ༌ཁའ༌ ཡོད༌ཏེའང༌ སོན༌ཏེའ༌ ལུས༌ཏེ༌ ཨིན༌ཁན༌ནི༌ ཇིགས༌ནང༌ཅན༌ནི༌ སེམས༌ཅན༌ ཏང༌པོའེ༌ སྐུན༌དྲ༌ ཅོ༌ཅེས༌སི༌ བཀའ༌ ཏངས༌།"]], [["སྤེ༌ར༌ ཏང༌ཉན༌ཅེས༌སི༌ ཕིའ༌ ཁོའ༌ ཏེ༌ སྐུན༌དྲ༌བོའེ༌ ནང༌ང༌ སྲོག༌ ཏང༌ཅེས༌སི༌ ཝང༌ཆ༌ སལས༌, ཏེ༌ནེ༌ ཏེ༌ སྐུན༌དྲ༌བོའེ༌ ཁོའ༌ མ༌ཅོལ༌ཁན༌ ཚང༌མ༌ སད༌ཅེས༌ལ༌ བཀའ༌ ཏངས༌།"]], [["ཁོའེ༌ ཉམ༌ཤུང༌ དང༌ ཇིགས༌པོ༌, ཆུག༌པོ༌ དང༌ ཉལ༌བ༌ཅན༌, རང༌ཝང༌ཅན༌ དང༌ ཚེ༌ཡོག༌, ཚང༌མའེ༌ ཐོད༌པ༌ ཡ༌ ལག༌པ༌ ཡས༌པའེ༌ཀ༌ ཝང༌ ཏངས༌ཏེ༌ སྟགས༌ཤིག༌ ཅོས༌།"]], [["ཏེ༌ སྟགས༌པོ༌ ཡོད༌ཏེ༌ མ༌ནེ༌ སུ༌ཞིག༌གའང༌ ཉོབ༌ཚོང༌ ཏང༌ ཉན༌ན༌ མེད༌པིན༌། ཏེ༌ སྟགས༌པོ༌ ཇིགས༌ནང༌ཅན༌ནི༌ སེམས༌ཅན༌ ཏང༌པོའེ༌ མིང༌ ཡ༌ ཁོའེ༌ མིང༌ངི༌ ཨང༌ཀྲངས༌ ༼ཡང༌ན༌ ནམ༌བར༌བོ༌༽ ཨིན༌ནོག༌།"]], [["ཏེ༌ སྟགས༌པོའེ༌ ཏོན༌ཏག༌ ཧ༌གོ༌ཅེས༌ལ༌ སིལ༌ཁན༌གུན༌ ཤེས༌རབས༌ཅན༌ ཡོང༌གོས༌། འི༌ སྟགས༌པོ༌ མི༌ཞིག༌གི༌ ཨང༌ཀྲངས༌ ཨིན༌ནོག༌། ཡང༌ ཏེ༌ ཨང༌ཀྲངས༌བོ༌ ནི༌ 666 ཨིན༌ནོག༌།"]]], [[["14:1 ནེ༌ 5"], ["ཏེ༌ནེ༌ ངའེ༌ ལྟའ༌ཅིག༌ ཟི༌ཡོན༌ ཟེར༌ཁན༌ནི༌ རི༌ཀ༌ ཏེན༌ན༌ ལུ༌གུ༌བོ༌ ཞངས༌ཏེ༌ ཐོང༌, ཡང༌ ཐོད༌པའེ༌ཀ༌ ལུ༌གུ༌ དང༌ ཁོང༌ངི༌ ཡབ༌བི༌ ཚན༌ བྲིའ༌ ཛད༌ཁན༌ནི༌ མི༌ 144,000 ཁོང༌ ཉམ༌པོ༌ དུག༌།"]], [["ཡང༌ ང༌ ནམ༌ཁའ༌ནེ༌ སྐད༌ ཀྲག༌པོ༌ཞིག༌ ཚོར༌ ཀ༌བོ༌ ཤེད༌ཅན༌ གྱུག༌ཁན༌ནི༌ ཆུ༌ སྐད༌ ཀྲག༌པོ༌ ཡ༌ ངད༌ཅན༌ བྲུག༌ལྡིར༌ཁན༌ ཙོགས༌ རག༌པིན༌། ཏེ༌ སྐད༌པོ༌ ནི༌ མི༌ མང༌པོ༌ཞིག༌གི༌ ཏར༌ མང༌པོ༌ཅན༌ནི༌ རོལ༌མོ༌ རོལ༌ཁན༌ ཙོགས༌ རག༌པིན༌།"]], [["ཁོང༌གུན༌ནི༌ ཞུགས༌ཁྲིས༌, སྲོག༌ ཡོད༌ཁན༌ ཞི༌ཀོ༌ དང༌ འུ༌སྐྱོང༌གུན༌ནི༌ དུན༌ལ༌ ལུ༌ སོ༌མ༌ཞིག༌ ཏངས༌། ཏེ༌ ལུ༌བོ༌ དཀོན༌མཆོག༌གི༌ སྐྱོབ༌བ༌ ཛད༌ཁན༌ 144,000 མི༌གུན༌ མ༌སྟོགས༌, སུའང༌ བྱང༌ ཆོག༌ག༌ མི༌དུག༌།"]], [["ཁོང༌གུན༌ དམ༌པ༌, བུ༌མོ༌ ཉམ༌པོ༌ ལུས༌བྲེལ༌ མ༌ནེ༌ མེད༌ཁན༌ དང༌ ལུ༌གུ༌ ཀ༌རུ༌ ཆ༌ནའང༌ ཁོང༌ངི༌ སྟིང༌རང༌ནེ༌ ཆའད༌པིན༌། ཡང༌ ཁོང༌གུན༌ མི༌གུན༌ནི༌ ཕྲོ༌ནེ༌ ཉོའ༌ ཛད༌ཏེ༌ སྟོན༌ཐོག༌གི༌ གྲུ༌ གོ༌མ༌བོ༌ ཙོགས༌ལ༌ དཀོན༌མཆོག༌ དང༌ ལུ༌གུའ༌ ཕུལ༌ལ༌ ཛདས༌།"]], [["ཁོང༌གུན༌ནི༌ ཁའ༌ནེ༌ ཟུན༌ མ༌ནེ༌ མ༌བིང༌, ཡང༌ ཁོང༌གུན༌ སྐྱོན༌མེད༌ཁན༌ ཨིན༌ནོག༌།"]], [["14:6 ནེ༌ 13"], ["ཏེ༌ནེ༌ ངའེ༌ ནམ༌མི༌ སྐྱིལ༌ལ༌ འུར༌ཨིན༌ ཡོད༌ཁན༌ནི༌ ཞན༌ ཕོ༌ཉ༌ཞིག༌ ཐོང༌། ཁོའེ༌ ཐའ༌ མ༌ནེ༌ མེད༌ཁན༌ནི༌ གའ༌མོའེ༌ ནས༌ཚུལ༌བོ༌, ཇིག༌རྟེན༌པ༌ ཚང༌མའ༌ ཤད༌དུག༌ ཀ༌བོ༌ གྱལ༌ཁམས༌, མི༌རིགས༌, སྐད༌རིགས༌ དང༌ མི༌གུན༌ ཨིན༌ནོག༌།"]], [["ཡང༌ ཏེ༌ ཕོ༌ཉ༌བོའེ༌ སྐད༌ ཆེན༌མོའེ༌ ནང༌ང༌ མོལས༌, \"ཏ༌ དཀོན༌མཆོག༌གི༌ ཁྲིམས༌ཅད༌དི༌ ཏུས༌ ལེབས༌པ༌, ཁོང༌ང༌ ཇིགས༌ཤིག༌ ཡང༌ རྩི༌ཝ༌ ཅོ༌ཤིག༌། ནམ༌ཁའ༌, ས༌ཀྱད༌, གྱ༌ཚོ༌ དང༌ ཆུའི༌ ཆུ༌མིག༌ གུན༌ ཛད༌ཁན༌ནི༌ དཀོན༌མཆོག༌ག༌ ཅོལ༌ཤིག༌།\""]], [["ཕོ༌ཉ༌ ཏང༌པོའེ༌ སྟིང༌རང༌ནེ༌ ཞན༌ཡང༌ ཕོ༌ཉ༌ཞིག༌ སྐྱོད༌ཏེ༌ མོལས༌, \"བ༌བེ༌ལོན༌ནི༌ གྱལ༌ས༌ མིང༌ཅན༌ ངན༌པ༌བོ༌ ཤིགས༌ཏེ༌ མེད༌, ཀ༌བོའེ༌ ཇིག༌རྟེན༌ནི༌ གྱལ༌ཁམས༌ ཚང༌མའེ༌ མི༌གུན༌ལ༌, ཁོའེ༌ ལུས༌བྲེལ༌ལི༌ དོད༌པ༌ ངན༌པའེ༌ ཆང༌བོ༌ ཐུང༌ཅུགས༌།\""]], [["ཁོང༌གུན༌ནི༌ སྟིང༌རང༌ནེ༌ ཕོ༌ཉ༌ སུམ༌པ༌བོ༌ སྐྱོད༌ཏེ༌ མ༌ སྐད༌ ཆེན༌མོ༌ ཉམ༌པོ༌ མོལས༌, \"སུ༌ཞིག༌གི༌ ཏེ༌ ཇིགས༌ནང༌ཅན༌ནི༌ སེམས༌ཅན༌ དང༌ ཁོའེ༌ སྐུན༌དྲའ༌ ཅོལ༌ན༌, ཡ༌ ཁོའེ༌ སྟགས༌པོ༌ ཁོ༌རང༌གུན༌ནི༌ ཐོད༌པ༌ ཡ༌ ལག༌པའེ༌ཀ༌ ཅོ༌ཅུག༌ན༌,"]], [["ཁོང༌གུན༌ལ༌ དཀོན༌མཆོག༌གི༌ ཐུགས༌སྲོའེ༌ རྒུན༌ཆང༌བོ༌ ཐུང༌གོས༌ཨིན༌, ཀ༌བོ༌ ཁོང༌ངི༌ ཐུགས༌སྲོའེ༌ དོན༌སྐྱོག༌གི༌ ནང༌ང༌ ཅའང༌ མ༌སྲེ༌ཁན༌ ཀར༌བ༌ ལུག༌ག༌ ཛད༌ཏེ༌ ཨིན༌། ཡང༌ ཁོང༌གུན༌ལ༌ དཀོན༌མཆོག༌གི༌ དམ༌པའེ༌ ཕོ༌ཉ༌ དང༌ ལུ༌གུའི༌ སྐུན༌དུན༌ལ༌ མེ༌ དང༌ མུ༌ཟི༌ མེའ༌ ཞེན༌ཨིན༌ ཡོད༌ཁན༌གུན༌ནི༌ ནང༌ང༌ རྡུག༌ངལ༌ ཐོང༌ཨིན༌།"]], [["ཁོང༌གུན༌ནི༌ ནགས༌སི༌ ཏུད༌པ༌བོ༌ ཏུས༌གྱུན༌ནེ༌གྱུན༌ བིང༌ཨིན༌ དུག༌ཨིན༌། ངལ༌ཚོ༌ མ༌ནེ༌ མེད༌པ༌, ཁོང༌གུན༌ལ༌ ཉིན༌ཚན༌ གང༌པོ༌ བར༌དོ༌ ཐོང༌ཨིན༌, ཅིའ༌ཟེར༌ན༌ ཁོང༌གུན༌ནི༌ ཇིགས༌ནང༌ཅན༌ནི༌ སེམས༌ཅན༌ དང༌ ཏེ༌བོའེ༌ སྐུན༌དྲའ༌ ཅོལས༌, ཡང༌ ཁོའེ༌ མིང༌ངི༌ སྟགས༌པོ༌ ཁོ༌རང༌གུན༌ནི༌ཀ༌ ཅོ༌ཅུགས༌།"]], [["ཏེན༌ན༌བོའེ༌ཕིའ༌ དཀོན༌མཆོག༌གི༌ མི༌གུན༌ནི༌ ནགས༌བར༌དོ༌གུན༌ ཟོད༌པ༌ ཉམ༌པོ༌ ཁུར༌ཏེ༌ དཀོན༌མཆོག༌གི༌ བཀའ༌གུན༌ ཉན༌ཅེས༌ དང༌ ཏད༌པ༌བོ༌ ཡེ༌ཤུའི༌ ནང༌ང༌ སྟན༌པོ༌ བོར༌གོས༌།"]], [["ཏེ༌ནེ༌ ངའེ༌ ནམ༌ཁའ༌ནེ༌ སྐད༌ཅིག༌གི༌ ཟེར༌ཨིན༌ ཚོར༌, \"འི༌བོ༌ བྲིས༌, ཏ༌ནེ༌ཕར༌ལ༌ གཙོ༌བོའེ༌ཀ༌ ཏད༌པ༌ ཅོ༌ཅེས༌པོའེ༌ ཤི༌གོས༌ཁན༌གུན༌ ཅིན༌ལབས༌ཅན༌ ཨིན༌།\" དམ༌པའེ༌ ཐུག༌ཉིད༌དི༌ མོལས༌, \"འོ༌ན༌ དེན༌བའ༌, ཁོང༌གུན༌ལ༌ ཅིན༌ལབས༌ ཏན༌ཏན༌ ཐོབ༌ཨིན༌། ཁོང༌གུན༌ལ༌ ལས༌ ཀགས༌པོ༌གུན༌ནེ༌ ངལ༌ཚོ༌ ཐོབ༌ཨིན༌ ཅིའ༌ཟེར༌ན༌ ཁོ༌རང༌གུན༌ནི༌ ལས༌ ཟང༌པོའེ༌ བྲས༌བུ༌ ནམ༌ཁའེ༌ ནང༌ང༌ ཁོང༌ ཉམ༌པོ༌ ལེབ༌ཨིན༌།\""]], [["14:14 ནེ༌ 20"], ["ཏེ༌ནེ༌ ངའེ༌ སྲིན༌ ཀར༌པོ༌ཞིག༌ ཐོང༌, ཡང༌ ཏེ༌ སྲིན༌ནི༌ཀ༌ ཞུགས༌ཏེ༌ ཡོད༌ཁན༌བོ༌ མི༌རིགས༌སི༌བུ༌"], ["ཙོགས༌ དུག༌། ཁོང༌ངི༌ ཨུའི༌ཀ༌ སེར༌རི༌ ཐོར༌ཤོག༌ དང༌ ཆག༌ག༌ ཟོར༌ར༌ ནོན༌པོ༌ཞིག༌ ནམས༌ཏེ༌ དུག༌།"]], [["ཏེ༌ནེ༌ ཞན༌ཡང༌ ཕོ༌ཉ༌ཞིག༌གི༌, ནམ༌ཁའེ༌ ཆོད༌ཁང༌ངི༌ ནང༌ནེ༌ བིང༌ཏེ༌ སྐད༌ ཆེན༌མོ༌ ཉམ༌པོ༌ སྲིན༌ནི༌ཀ༌ ཞུགས༌ཁན༌བོའ༌ མོལས༌, \"ཉེེ༌རང༌ངི༌ ཟོར༌ར༌ ཉམ༌པོ༌ རྔའ༌ ཛད༌, ཅིའ༌ཟེར༌ན༌ ཏུས༌པོ༌ རན༌ཏེ༌ ཇིག༌རྟེན༌ནི༌ཀ༌ སྟོན༌ཐོག༌པོ༌ ཚོས༌ཏེ༌ ཡོད༌ཏེ༌ ཨིན༌ནོག༌།\""]], [["སྲིན༌ནི༌ཀ༌ ཞུགས༌ཁན༌ནི༌ ཁོང༌རང༌ངི༌ ཟོར༌ར༌ ཇིག༌རྟེན༌ནི༌ཀ༌ གྱབས༌པ༌ ཇིག༌རྟེན༌ གང༌པོ༌ རྔས༌ཏངས༌།"]], [["ཏེ༌ སྟིང༌ནེ༌ ཡང༌ ཕོ༌ཉ༌ཞིག༌ ནམ༌ཁའེ༌ ཆོད༌ཁང༌ངི༌ ནང༌ནེ༌ བིང༌ཏེ༌ སྐྱོདས༌, ཁོང༌ངི༌ ལག༌གའང༌ ཟོར༌ར༌ ནོན༌པོ༌ཞིག༌ དུག༌།"]], [["ཏེ༌ནེ༌ མེ༌ཀ༌ ཝང༌ ཡོད༌ཁན༌ ཡང༌ ཕོ༌ཉ༌ཞིག༌ ཆོད༌ཁྲི༌ དུན༌ནེ༌ སྐྱོད༌ཏེ༌ ཟོར༌ར༌ ནོན༌པོ༌ ནམས༌ཏེ༌ ཡོད༌ཁན༌ནི༌ ཕོ༌ཉ༌ མོལས༌, \"ཉེ༌རང༌ང༌ ཡོད༌ཁན༌ནི༌ ཟོར༌ར༌ ནོན༌པོ༌བོ༌ ཀོལ༌ཏེ༌ ཇིག༌རྟེན༌ནི༌ རྒུན༌ནི༌ ལྕང༌མ༌གུན༌ནི༌ ཀ༌ནེ༌ རྒུན༌གུན༌ ལྡུས༌, ཅིའ༌ཟེར༌ན༌ ཏེ༌གུན༌ ཚོས༌ཏེ༌ དུག༌།\""]], [["ཡང༌ ཏེ༌ ཕོ༌ཉ༌བོའེ༌ ཁོ༌རང༌ངི༌ ཟོ༌ར༌བོ༌ ཇིག༌རྟེན༌ནི༌ཀ༌ སྲུལ༌ཏེ༌ རྒུན༌གུན༌ ལྡུས༌ཏེ༌, ཁུའ༌ ཕིང༌ང༌ལ༌ དཀོན༌མཆོག༌གི༌ ཐུགས༌སྲོའེ༌ རྒུན༌ ཙིར༌ཅེས༌སི༌ ནས༌ས༌ ཆེན༌མོའེ༌ ནང༌ང༌ ཕངས༌།"]], [["ཏེ༌ རྒུན༌ ཙིར༌སའེ༌ ནས༌ས༌བོ༌ གྱལ༌ས༌ནེ༌ ཕི༌ལོག༌ག༌ ཡོད༌པིན༌། ཁོང༌གུན༌ནི༌ ཁྲག༌པོ༌, རྒུན༌ ཙིར༌སའེ༌ ནས༌ས༌ནེ༌ ཧ༌ལམ༌ ཀི༌ལོ༌མི༌ཀྲར༌ 300 ཚག༌པ༌ གྱུགས༌, ཡང༌ ཁྲག༌གི༌ ཐོན༌པོ༌ རྟའེ༌ སྲབས༌ ཚོག༌པ༌ ལེབ༌།"]]], [[["15:1 ནེ༌ 4"], ["ཏེ༌ནེ༌ ང༌ ནམ༌ཁའེ༌ ནང༌ང༌ ཡང༌ ཧ༌ལས༌ཤེས༌སི༌ སྟགས༌ཤིག༌ ཐོང༌, ཕོ༌ཉ༌ རྡུན༌ནི༌ ཡོང༌ཅེས༌ཅན༌ནི༌ རྡུག༌ངལ༌ རྡུན༌ ཁུར༌ཏེ༌ དུག༌, ཏེན༌ན༌གུན༌ དཀོན༌མཆོག༌གི༌ སྟིང༌ཇུག༌གི༌ ཆད༌པ༌བོ༌ ཨིན༌ནོག༌།"]], [["ང༌ མེ༌ ཉམ༌པོ༌ དྲེས༌ཁན༌ནི༌ ཤེལ༌ལི༌ གྱ༌ཚོ༌ ཙོགས༌ཤིག༌ ཐོང༌། ཡང༌ ཏེ༌ ཐའ༌མ༌ ལངས༌ཏེ༌ དུག༌ཁན༌གུན༌ནི༌, ཇིགས༌ནང༌ཅན༌ནི༌ སེམས༌ཅན༌ནི༌ ཀ༌ནེ༌ གྱལ༌ཁའ༌ ཐོབ༌ཁན༌གུན༌ ཨིན༌ནོག༌, ཅིའ༌ཟེར༌ན༌ ཁོང༌གུན༌ནི༌ ཏེ༌ སེམས༌ཅན༌, ཡ༌ ཏེ༌བོའེ༌ སྐུན༌དྲ༌ ཆག༌ མ༌ཕུལས༌ ཡ༌ ཏེ༌བོའེ༌ ཨང༌ཀྲངས༌སི༌ སྟགས༌པོ༌ ཁོང༌རང༌གུན༌ནི༌ཀ༌ ཅོ༌ མ༌ཅུགས༌། ཁོང༌གུན༌ནི༌ ལག༌པའེ༌ ནང༌ང༌ དཀོན༌མཆོག༌གི༌ སལ༌ཁན༌ནི༌ ཏར༌ མང༌པོ༌ཅན༌ནི༌ རོལ༌མོ༌ ཁུར༌ཏེ༌ དུག༌།"]], [["ཡང༌ ཁོང༌གུན༌ནི༌ དཀོན༌མཆོག༌གི༌ ཞབ༌སྟོག༌པ༌ མོ༌ཟེས༌ དང༌ ལུ༌གུའི༌ སལ༌ཁན༌ནི༌ ལུ༌ ཏང༌དུག༌,"], ["\"ཀྱེ༌ གཙོ༌བོ༌ དཀོན༌མཆོག༌ ཀུན༌ཝང༌"], ["ཉེ༌རང༌ངི༌ ཆག༌ལས༌གུན༌ ཀྲག༌པོ༌ དང༌ ཧ༌ལས༌ཤེས༌ ཨིན༌ནོག༌།"], ["གྱལ༌ཁམས༌ ཚང༌མའེ༌ གྱལ༌པོ༌། ཉེ༌རང༌ངི༌ ཛད༌ཁན༌གུན༌ འོས༌པ༌ དང༌ དེན༌བ༌ ཨིན༌ནོག༌།"]], [["ཀྱེ༌ གཙོ༌བོ༌, ཉེ༌རང༌ང༌ སུ༌ མི༌ཇིགས༌?"], ["ཉེ༌རང༌ངི༌ ཚན༌ལ༌ སུའི༌ སྟོད༌པ༌ མི༌ཕུལ༌?"], ["ཉེ༌རང༌ ཅིག༌པོ༌ དམ༌པ༌ ཞུགས༌ཏེ༌ ཨིན༌།"], ["གྱལ༌ཁམས༌ ཚང༌མ༌ ཡོངས༌ཏེ༌ ཉེ༌རང༌ངི༌ སྐུན༌དུན༌ལ༌ ཅོལ༌ཨིན༌,"], ["ཅིའ༌ཟེར༌ན༌ ཉེ༌རང༌ངི༌ རང༌ངི༌ ཆག༌ལས༌ དྲང༌པོ༌གུན༌ སྔོན༌ ཅུག༌ག༌ ཛད༌ཏེ༌ ཨིན༌ནོག༌།\""]], [["15:5 ནེ༌ 8"], ["ཏེ༌ སྟིང༌ནེ༌ ངའེ༌ ནམ༌ཁའེ༌ ནང༌ང༌ ཆོད༌ཁང༌ ཡང༌ན༌, དཀོན༌མཆོག༌གི༌ སྤང༌པོའེ༌ ཀུར༌བོ༌ ཕེས༌ཏེ༌ ཐོང༌།"]], [["རྡུག༌ངལ༌ ཡོང༌ཅུག༌ཅེས༌སི༌ ཝང༌ཆ༌ སལ༌ཏེ༌ ཡོད༌ཁན༌ ཕོ༌ཉ༌ རྡུན༌ཀོ༌ ཆོད༌ཁང༌ནེ༌ བིང༌ཏེ༌ ཡོངས༌། ཏེ༌ ཕོ༌ཉ༌གུན༌ནི༌ ལག༌མོ༌ ཀོས༌ ཀར༌པོ༌ གོན༌ཏེ༌ ཀྲང༌ངི༌ཀ༌ སེར༌རི༌ རས༌ སྲིལ༌ཏེ༌ དུག༌།"]], [["ཏེ༌ནེ༌ ཏེ༌ སྲོག༌ ཡོད༌ཁན༌ ཞི༌ཀོའེ༌ ཕྲོ༌ནེ༌ ཅིག༌གི༌, ཏེ༌ ཕོ༌ཉ༌ རྡུན༌ཀོའ༌ སེར༌རི༌ གོར༌མོ༌ རེ༌རེ༌ ཕུལས༌, ཀ༌བོའེ༌ ནང༌ང༌ ཏུས༌གྱུན༌ནེ༌གྱུན༌ ཞུགས༌ཁན༌ནི༌ དཀོན༌མཆོག༌གི༌ ཐུགས༌སྲོ༌ གངས༌ཏེ༌ དུག༌།"]], [["ཆོད༌ཁང༌བོ༌ དཀོན༌མཆོག༌གི༌ ཧ༌ལས༌ཤེས༌ཅན༌ནི༌ ཟིར༌རྗིད༌ དང༌ ཁྱུད༌དི༌ ཏུད༌པའེ༌ གངས༌ཏེ༌ དུག༌། དམ༌པའེ༌ ཆོད༌ཁང༌ངི༌ ནང༌ང༌ སུ༌ཞིག༌གའང༌ ཞུགས༌ མི༌ཉན༌ ནམ༌ཚོག༌པ༌, ཕོ༌ཉ༌ རྡུན༌ཀོའེ༌ རྡུག༌ངལ༌ རྡུན༌ཀོ༌ ཁྱོང༌ཅེས༌སི༌ ལས༌པོ༌ དྲན༌དྲ༌ གྲུབ༌ མི༌གྲུབ༌།"]]], [[["16:1 ནེ༌ 21"], ["ཏེ༌ནེ༌ ངའེ༌ ཆོད༌ཁང༌ངི༌ ནང༌ནེ༌ སྐད༌ ཆེན༌མོ༌ཞིག༌གི༌ ཕོ༌ཉ༌ རྡུན༌ཀོའ༌ ཟེར༌ཨིན༌ ཚོར༌, \"སོང༌ཏེ༌ དཀོན༌མཆོག༌གི༌ ཐུགས༌སྲོ༌ སྐངས༌ཁན༌ནི༌ གོར༌མོ༌ རྡུན༌ཀ༌ ཇིག༌རྟེན༌ནི༌ཀ༌ ཕོས༌ཏོང།\""]], [["ཏེ༌ནེ༌ ཕོ༌ཉ༌ ཏང༌པོ༌བོ༌ སོང༌ཏེ༌ ཁོ༌རང༌ངི༌ གོར༌མོའེ༌ ནང༌ང༌ ཡོད༌ཁན༌བོ༌ ཇིག༌རྟེན༌ནི༌ཀ༌ ཕོས༌ཏངས༌། ཏེ༌ ཇིགས༌ནང༌ཅན༌ནི༌ སེམས༌ཅན༌ནི༌ སྟགས༌ ཡོད༌ཁན༌ ཡང༌ ཏེ༌བོའེ༌ སྐུན༌དྲའ༌ ཅོལ༌ཁན༌ གུན༌ནི༌ ཟུགས༌པོའེ༌ཀ༌ ཇིགས༌ཤེས༌ དང༌ ཟུག༌ཟེར༌ སྲན༌ཏྲེ༌ཅན༌ནི༌ ཆུར༌གང༌ བིང༌།"]], [["ཏེ༌ནེ༌ ཕོ༌ཉ༌ ཉིས༌པའེ༌ གོར༌མོའེ༌ ནང༌ང༌ ཡོད༌ཁན༌བོ༌ གྱ༌ཚོའེ༌ཀ༌ ལུགས༌པ༌, གྱ༌ཚོ༌ གང༌པོ༌ མི༌ ཤི༌ཁན༌ནི༌ ཁྲག༌ ཙོགས༌ ནག༌པོ༌ གྱུར༌, ཡང༌ གྱ༌ཚོའེ༌ ནང༌ང༌ ཡོད༌ཁན༌ནི༌ སྲོག༌ ཡོད༌ཁན༌ ཚང༌མ༌ ཤི༌།"]], [["ཏེ༌ནེ༌ ཕོ༌ཉ༌ སུམ༌པའེ༌ གོར༌མོའེ༌ ནང༌ང༌ ཡོད༌ཁན༌བོ༌ ལྩངས༌པོ༌ དང༌ ཆུ༌མིག༌ གུན༌ནི༌ཀ༌ ལུགས༌པ༌, ཏེ༌ ཆུ༌གུན༌ནའང༌ ཁྲག༌ག༌ གྱུར༌།"]], [["ཡང༌ ངའེ༌ ཆུ༌གུན༌ནི༌ཀ༌ ཝང༌ཆ༌ ཡོད༌ཁན༌ནི༌ ཕོ༌ཉ༌བོའེ༌ ཟེར༌ཨིན༌ ཚོར༌,"], ["\"ཉེ༌རང༌ངི༌ ཁྲིམས༌ཅད༌གུན༌ དྲང༌པོ༌ ཨིན༌།"], ["ཉེ༌རང༌ ཞུགས༌ཏེ༌ ཡོད༌, ཡང༌ ཞུགས༌ཏེ༌ ཡོད༌པིན༌,"], ["ཡང༌ ཉེ༌རང༌ དམ༌པ༌ ཞུགས༌ཏེ༌ ཨིན༌,"], ["ཅིའ༌ཞུ༌ན༌ ཉེ༌རང༌ངི༌ འོས༌པའེ༌ ཁྲིམས༌ཅད༌གུན༌ ཛད༌ཏེ༌ ཨིན༌ནོག༌།"]], [["ཁོང༌གུན༌ནི༌ དཀོན༌མཆོག༌གི༌ མི༌ དང༌ ལུང༌སྟོན༌པ༌ གུན༌ནི༌ ཁྲག༌ ཕོས༌ པ༌སང༌,"], ["ཉེ༌རང༌ངི༌ ཁོང༌གུན༌ལ༌ ཁྲག༌ ཐུང༌ང༌ སལས༌, ཀ༌བོ༌ འོས༌པ༌ ཨིན༌།"]], [["ཏེ༌ནེ༌ ངའེ༌ ཆོད༌ཁྲི༌ ཀ༌ནེ༌ སྐད༌ཅིག༌གི༌,"], ["\"ཀྱེ༌ གཙོ༌བོ༌ དཀོན༌མཆོག༌ ཀུན༌ཝང༌"], ["དེན༌བའ༌ ཉེ༌རང༌ངི༌ ཁྲིམས༌ཅད༌གུན༌ འོས༌པ༌"], ["དང༌ དྲང༌པོ༌ ཨིན༌ནོག༌\" མོལ༌ཨིན༌ ཚོར༌།"]], [["ཏེ༌ནེ༌ ཕོ༌ཉ༌ ཞི༌པའེ༌ གོར༌མོའེ༌ ནང༌ང༌ ཡོད༌ཁན༌བོ༌ ཉི༌མའེ༌ཀ༌ ཕོས༌ པ༌སང༌, ཏེ༌བོའེ༌ ཚད༌པོའེ༌ མི༌ཚང༌མ༌ མེའ༌ ཚིག༌ཅུགས༌།"]], [["ཨིན༌ནའང༌ ཏེ༌ ཚད༌དི༌ ཚིག༌ཁན༌ ཚང༌མའེ༌, ཁོ༌རང༌ངི༌ སྡིག༌པ༌གུན༌ནི༌ཀ༌ གྱོད༌པ༌ ཅོས༌ཏེ༌ འི༌ རྡུག༌ངལ༌ ཚང༌མའེ༌ཀ༌ ཝང༌ཆ༌ ཡོད༌ཁན༌ནི༌ དཀོན༌མཆོག༌ག༌ རྩི༌ཝ༌ མ༌ཅོའ༌, ཁོང༌ངི༌ ཚན༌བོའ༌ རྔན༌ ཏབ༌དུག༌།"]], [["ཏེ༌ནེ༌ ཕོ༌ཉ༌ ལྔ༌པའེ༌ གོར༌མོའེ༌ ནང༌ང༌ ཡོད༌ཁན༌བོ༌ ཇིགས༌ནང༌ཅན༌ནི༌ སེམས༌ཅན༌ནི༌ ཁྲིས༌སི༌ཀ༌ ལུགས༌ཏངས༌པ༌ ཁོའེ༌ གྱལ༌སྲིད༌ གང༌པོ༌ མུན༌གྲིག༌གི༌ ཀབས༌ ཏངས༌། ཁོའེ༌ ཁའ༌ཉན༌ཁན༌གུན༌ནི༌ ཟུག༌ཟེར༌ ཆེན༌མོ༌ ཡོང༌ཅེས༌པོའེ༌, རང༌ངི༌ ལྕེ༌གུན༌ལ༌ སོ༌ག༌ ཏབས༌།"]], [["ཡང༌ ཁོང༌གུན༌ལ༌ རྡུག༌ངལ༌ ཆེན༌མོ༌ དང༌ ཆུར༌གང༌ ཡོད༌ཅེས༌པོའེ༌, ཁོང༌གུན༌ནི༌ ནམ༌ཁའ༌ ཞུགས༌ཁན༌ནི༌ དཀོན༌མཆོག༌ག༌ རྔན༌ ཏབས༌, ཨིན༌ནའང༌ ཁོང༌རང༌གུན༌ནི༌ ལས༌ ངན༌པ༌གུན༌ནི༌ཀ༌ གྱོད༌པ༌ ཅོས༌ཏེ༌ དཀོན༌མཆོག༌ ཆོགས༌ལ༌ སེམ༌ མ༌གྱུརས༌།"]], [["ཏེ༌ནེ༌ ཕོ༌ཉ༌ དྲུག༌པའེ༌ གོར༌མོའེ༌ ནང༌ང༌ ཡོད༌ཁན༌བོ༌ ཡུཕ༌རེ༌ཀྲས༌སི༌ ལྩངས༌པོ༌ ཆེན༌མོའེ༌ ནང༌ང༌ ཕོས༌ པ༌སང༌, ལྩངས༌པོ༌བོ༌ སྐམས༌, ཏེ༌བོའེ༌ ཞས༌ཏེ༌ ཤར༌ ཆོགས༌སི༌ གྱལ༌པོ༌གུན༌ལ༌ ཁོ༌རང༌གུན༌ནི༌ མག༌མི༌གུན༌ གག༌སྐྱིལ༌ མེད༌པ༌, ལྷོ༌ ཆོགས༌ལ༌ ཁྱོང༌ཉན༌།"]], [["ཡང༌ ངའེ༌ བྲུག༌, ཇིགས༌ནང༌ཅན༌ནི༌ སེམས༌ཅན༌ དང༌ ཟུས༌མའེ༌ ལུང༌སྟོན༌པ༌ སུམ༌ཀོའེ༌ ཁའ༌ནེ༌ བལ༌པ༌ ཙོགས༌སི༌ ཚི༌ཏུ༌ སེམས༌ཉིད༌གུན༌ བིང༌ཨིན༌ ཐོང༌།"]], [["ཏེ༌གུན༌ ཧ༌ལས༌ཤེས༌སི༌ སྟགས༌གུན༌ ལྟན༌ཅེས༌ལ༌ ཁྱུད༌ ཡོད༌ཁན༌ནི༌ རྡུད༌གུན༌ནི༌ སེམ༌ཉིད༌གུན༌ ཨིན༌ནོག༌, ཡང༌ ཏེ༌གུན༌ ཇིག༌རྟེན༌ནི༌ཀ༌ གྱལ༌པོ༌ ཚང༌མ༌ ཡོད༌ས༌ སོང༌ཏེ༌ གཙོ༌བོ༌ དཀོན༌མཆོག༌གི༌ གྱབ༌གལ༌ལ༌ དཀོན༌མཆོག༌ ཀུན༌ཝང༌ངི༌ ཀྲག༌པོ༌ ཁྲིམས༌ཅད༌དི༌ ཞག༌ག༌, མག༌ ཏང༌ཅེས༌ལ༌ ཛོམ༌ཅུགས༌།"]], [["ཁོང༌གུན༌ནི༌ གྱལ༌པོ༌ ཚང༌མ༌ ཨིབ༌རི༌པའེ༌ སྐད༌དི༌ ནང༌ང༌ ཨར༌མ༌གེ༌དོན༌ ཟེར༌ཁན༌ནི༌ ནས༌ས༌བོའེ༌ཀ༌ ཛོམ༌ཅུགས༌།"], ["གཙོ༌བོ༌ ཡེ༌ཤུའི༌ མོལས༌ \"ལྟོས༌ཤིག༌, ང༌ ཧུན༌མེད༌ལ༌ རྐུན༌མ༌ ཙོགས༌ལ༌ ཡོང༌ ཟ༌ནེ༌, ལྗེར༌ཉལ༌ལ༌ ཁྲེལ༌བ༌ མི༌ཆ༌ཅེས༌སི༌ ཕིའ༌, ཤང༌ ཅོས༌ཏེ༌ ཀོས༌ལག༌ གྲལ༌གྲིག༌ བོར༌ཁན༌གུན༌ ཅིན༌ལབས༌ཅན༌ ཨིན༌།"]], [["ཁོང༌གུན༌ནི༌ གྱལ༌པོ༌ ཚང༌མ༌ ཨིབ༌རི༌པའེ༌ སྐད༌དི༌ ནང༌ང༌ ཨར༌མ༌གེ༌དོན༌ ཟེར༌ཁན༌ནི༌ ནས༌ས༌བོའེ༌ཀ༌ ཛོམ༌ཅུགས༌།"], ["གཙོ༌བོ༌ ཡེ༌ཤུའི༌ མོལས༌ \"ལྟོས༌ཤིག༌, ང༌ ཧུན༌མེད༌ལ༌ རྐུན༌མ༌ ཙོགས༌ལ༌ ཡོང༌ ཟ༌ནེ༌, ལྗེར༌ཉལ༌ལ༌ ཁྲེལ༌བ༌ མི༌ཆ༌ཅེས༌སི༌ ཕིའ༌, ཤང༌ ཅོས༌ཏེ༌ ཀོས༌ལག༌ གྲལ༌གྲིག༌ བོར༌ཁན༌གུན༌ ཅིན༌ལབས༌ཅན༌ ཨིན༌།"]], [["ཡང༌ ཕོ༌ཉ༌ རྡུན༌པའེ༌ གོར༌མོའེ༌ ནང༌ང༌ ཡོད༌ཁན༌བོ༌ ལུངས༌པོའེ༌ ནང༌ང༌ ཕོས༌པ༌, ཆོད༌ཁང༌ངི༌ ནང༌ནེ༌ དཀོན༌མཆོག༌གི༌ ཞུགས༌ཁྲིས༌སི༌ ཀ༌ནེ༌ སྐད༌ ཆེན༌མོ༌ཞིག༌ བྱུངས༌ཏེ༌ མོལས༌, \"ཏ༌ གྲུབ༌ ཚར༌།\""]], [["ཏེ༌ནེ༌ སྐམ༌ལག༌གི༌ འོད༌, བྲུག༌ལྡིར༌ཁན༌ནི༌ སྐད༌ ཡང༌ ཏེ༌ཟུག༌ སང༌གུལ༌ ཇིགས༌པ༌ཞིག༌ ཇིག༌རྟེན༌ནི༌ཀ༌ ཡོངས༌, ཀ༌བོ༌ འི༌ ཇིག༌རྟེན༌ནི༌ཀ༌ མི༌ ཛད༌པ༌ནེ༌ ཕར༌ལ༌ དག༌ས༌ ཚོག༌པ༌ མ༌ནེ༌ མ༌ཡོངས༌ཁན༌ཞིག༌།"]], [["མིང༌ཅན༌ནི༌ བ༌བེ༌ལོན༌ནི༌ གྱལ༌ས༌བོ༌ པོ༌སུམ༌མ༌ བུད༌, ཡང༌ གྱལ༌ཁམས༌ ཚང༌མའེ༌ གྱལ༌ས༌གུན༌ནའང༌ རྡིབས༌ཏེ༌ སོང༌། དཀོན༌མཆོག༌གི༌ བ༌བེ༌ལོན༌པ༌གུན༌ནི༌ སྡིག༌པ༌གུན༌ ཞེད༌ མ༌ཞེད༌ པ༌སང༌, ཁོང༌ངི༌ ཁོང༌གུན༌ལ༌ ཁོང༌ངི༌ མའ༌ ཐུགས༌སྲོ༌ སྲན༌ཏྲེ༌ ཆང༌ངི༌ གངས༌ཏེ༌ ཡོད༌ཁན༌ནི༌ དོན༌སྐྱོག༌པོ༌ ཐུང༌ ཅུག༌ག༌ ཛདས༌།"]], [["ཡང༌ སང༌གུལ༌ལི༌ ཞས༌ཏེ༌ ཚོ༌ལིང༌ ༼ཡང༌ན༌ ཆུའི༌ སྐོར༌ཏེ༌ ཡོད༌ཁན༌ནི༌ ས༌ཆ༌༽ ཚང༌མ༌ ཚོའེ༌ ནང༌ང༌ ནུབ༌ཏེ༌ སོང༌, ཡང༌ རི༌གུན༌ སྟོར༌ཏེ༌ མ༌ནེ༌ མ༌ཐོང༌།"]], [["སེར༌ར༌རུ༌ རེ༌རེ༌ ཧ༌ལམ༌ ཀྱི༌ལོ༌ 45 ལྕིན༌ཏྲེ༌ ཡོད༌ཁན༌, ནམ༌ནེ༌ མི༌གུན༌ནི༌ཀ༌ བབས༌། ཏེ༌ སེར༌ར༌རུའི༌ ཇིགས༌ནང༌ཅན༌ནི༌ རྡུག༌ངལ༌ ཐོང༌ཅེས༌པོའེ༌ ཁོང༌གུན༌ནི༌ དཀོན༌མཆོག༌ག༌ རྔན༌ ཏབས༌།"]]], [[["17:1 ནེ༌ 13"], ["གོར༌མོ༌ ཡོད༌ཁན༌ནི༌ ཕོ༌ཉ༌ རྡུན༌ནི༌ ཕྲོ༌ནེ༌ ཅིག༌ ང༌ ཡོད༌ས༌ སྐྱོད༌ཏེ༌ མོལས༌, \"འི༌རུ༌ ཡོང༌, ལྩངས༌པོ༌ མང༌པོའེ༌ ཐའ༌མ༌ ཆགས༌ཏེ༌ ཡོད༌ཁན༌ནི༌ མིང༌ཅན༌ བུ༌མོ༌ ཟུགས༌ཙོང༌མའ༌"], ["ཆད༌པ༌ ཕོག༌ཅེས༌པོ༌ ཁྱོ༌རང༌ང༌ ངའེ༌ ལྟན༌ཨིན༌།"]], [["ཇིག༌རྟེན༌ནི༌ གྱལ༌པོ༌ ཚང༌མའེ༌, ཏེ༌ བུ༌མོ༌ ཉམ༌པོ༌ ལུས༌བྲེལ༌ ངན༌པ༌ ཅོས༌, ཡང༌ ར༌རོས༌ཁན༌ཞིག༌, སམ༌བ༌ མེད༌ཁན༌ གྱུར༌ར༌ ཙོགས༌ལ༌ ཇིག༌རྟེན༌པ༌ ཏད༌པ༌ མེད༌ཁན༌གུན༌, ཏེ༌ བུ༌མོའེ༌ སྕོད༌པ༌ ངན༌པའེ༌ སྟིང༌རང༌ནེ༌ སོང༌།\""]], [["སེམས༌ཉིད༌དི༌ ནང༌ང༌ ངའ༌ ཏེ༌ ཕོ༌ཉ༌བོའེ༌ རི༌སྟོང༌ཞིག༌ག༌ ཁྲིད༌ཏེ༌ ཁྱེར༌ར༌ ཛདས༌། ཏེ༌རུ༌ ང༌ ཇིགས༌ནང༌ཅན༌ནི༌ སེམས༌ཅན༌ མར༌པོ༌ཞིག༌ག༌ ཞོན༌ཁན༌ནི༌ བུ༌མོ༌ཞིག༌ ཐོང༌, ཏེ༌ སེམས༌ཅན༌བོའ༌ གོ༌ རྡུན༌ དང༌ རཱ༌ཅོ༌ རྕུ༌ དུག༌, ཡང༌ ཟུགས༌པོ༌ གང༌པོའེ༌ཀ༌ དཀོན༌མཆོག༌ག༌ དད༌ལོག༌ ཞུ༌ཁན༌ནི༌ མིང༌གུན༌ བྲིས༌ཏེ༌ དུག༌།"]], [["ཏེ༌ བུ༌མོའེ༌ མར༌པོ༌ དང༌ ངོན༌པོ༌"], ["དོག༌གི༌ ཀོས༌ མ༌ ལྡེ༌མོ༌ཞིག༌ གོན༌ཏེ༌ སེར༌, མུ༌ཏིག༌, རིན༌ཅན༌ ཁྲ༌རྡོ༌ ཡོད༌ཁན༌ནི༌ གྱན༌ཆ༌ ཏགས༌ཏེ༌ ལག༌པའེ༌ ནང༌ང༌ ཁོའེ༌ ལུས༌བྲེལ༌ ངན༌པའེ༌ ཁམ༌ལོག༌ དང༌ ཚི༌ཏུ༌ ལས༌གུན༌ གངས༌ཏེ༌ ཡོད༌ཁན༌ནི༌ སེར༌རི༌ ཀོ༌རེ༌ ཁུར༌ཏེ༌ དུག༌།"]], [["ཏེ༌ བུ༌མོའེ༌ ཐོད༌པའེ༌ཀ༌ ཧ༌གོ༌ཅེས༌ལ༌ མ༌ ཀགས༌པོ༌ ཡོད༌ཁན༌ནི༌, མིང༌ཞིག༌ བྲིས༌ཏེ༌ དུག༌། ཏེ༌བོ༌ ནི༌,"]], [["\"མིང༌ཅན༌ བ༌བེ༌ལོན༌ནི༌ གྱལ༌ས༌ ཇིགས༌པོ༌བོ༌ ནི༌ ཟུགས༌ཙོང༌མ༌ བུ༌མོ༌གུན༌ དང༌"], ["ཇིག༌རྟེན༌པ༌གུན༌ནི༌ ཁམ༌ལོག༌ ལས༌གུན༌ནི༌ ཨ༌མ༌ ཨིན༌ནོག༌།\""], ["ངའེ༌ ཐོང༌, ཏེ༌ བུ༌མོ༌བོ༌ དཀོན༌མཆོག༌གི༌ མི༌གུན༌ནི༌ ཁྲག༌ ཐུངས༌ཏེ༌ ར༌རོས༌ཏེ༌ དུག༌, ཀ༌གུན༌ ཡེ༌ཤུའི༌ སྤང༌པོ༌ ཏང༌ཅེས༌པོའེ༌ སད༌ཏེ༌ ཨིན༌པིན༌། ཏེ༌བོ༌ ཐོང༌ཏེ༌ ངའ༌ ཧ༌ལས༌ ཡང༌ ཧན༌གྲང༌ སོང༌།"]], [["ཕོ༌ཉའེ༌ ང༌ མོལས༌, \"ཁྱོ༌རང༌ ཅིའ༌ ཧ༌ལས༌ཏེ༌ ཧན༌གྲང༌ ཆད༌? ངའེ༌ ཁྱོ༌རང༌ང༌ ཏེ༌ བུ༌མོ༌བོ༌ དང༌ ཁོ༌ ཞོན༌ཏེ༌ ཡོད༌ཁན༌ནི༌ གོ༌ རྡུན༌ དང༌ རཱ༌ཅོ༌ རྕུ༌ ཡོད༌ཁན༌ནི༌ ཇིགས༌ནང༌ཅན༌ནི༌ སེམས༌ཅན༌ ཉིས༌ཀོའེ༌ སང༌ཝ༌བོ༌ ཧ༌གོ༌ཅུག༌ཨིན༌།"]], [["ཁྱོ༌རང༌ངི༌ ཐོང༌ཁན༌ ཇིགས༌ནང༌ཅན༌ནི༌ སེམས༌ཅན༌བོ༌ སྔུན༌མ༌ཞིག༌ སོན༌ཏེའ༌ ཡོད༌པིན༌, དག༌ས༌ མེད༌ཏེ༌ ཨིན༌ནོག༌, ཨིན༌ནའང༌ ཁོ༌ ཐིལ༌ མེད༌ཁན༌ནི༌ ཏིང༌ཅན༌ ས༌དོང༌ངི༌ ནང༌ནེ༌ བིང༌ཨིན༌, ཡང༌ དཀོན༌མཆོག༌གི༌ ཁོ༌ ཏུས༌གྱུན༌ནི༌ ཕིའ༌ ཁྲེས༌སྟོར༌ ཛད༌ཨིན༌། ཇིག༌རྟེན༌ མ༌ཆགས༌སི༌ སང༌ སྔུན༌ལ༌, ཐའ༌མེད༌པའེ༌ མི༌ཚེའེ༌ སྤེ༌ཆའེ༌ ནང༌ང༌ མིང༌ བྲིས༌ཏེ༌ མེད༌ཁན༌ ཇིག༌རྟེན༌པ༌གུན༌ནི༌ ཏེ༌ ཇིགས༌ནང༌ཅན༌ནི༌ སེམས༌ཅན༌བོ༌ ཐོང༌ང༌ཅིག༌ ཧ༌ལས༌ཨིན༌, ཅིའ༌ཟེར༌ན༌ ཁོ༌ སྔུན༌མ༌ཞིག༌ ཡོད༌པིན༌, དག༌ས༌ མེད༌ཏེ༌ ཨིན༌ནོག༌, ཨིན༌ནའང༌ ཡང༌སྐྱར༌ ཡོང༌ཨིན༌།\""]], [["ཕོ༌ཉའེ༌ ཏ༌རུང༌ངའང༌ མོལས༌, \"འི༌གུན༌ ཧ༌གོ༌ཅེས༌ལ༌ ཁྱོ༌ཞ༌གུན༌ ཤེས༌རབས༌ཅན༌ རིག༌ ཡོང༌གོས༌: ཇིགས༌ནང༌ཅན༌ནི༌ སེམས༌ཅན༌ནི༌ གོ༌ རྡུན༌ཀོ༌ ནི༌ རི༌ ཆུ༌ངུན༌ རྡུན༌ ཨིན༌ནོག༌, ཀ༌བོའེ༌ཀ༌ ཏེ༌ བུ༌མོ༌བོ༌ དུགས༌ཏེ༌ ཝང༌སྲུལ༌ལད༌། ཏེ༌ གོ༌ རྡུན༌ཀོ༌ ནི༌ གྱལ༌པོ༌ རྡུན༌ནའང༌ ཨིན༌ནོག༌།"]], [["གྱལ༌པོ༌ ལྔ༌བོ༌ ཤི༌ཏེ༌ དྲུག༌པ༌བོའེ༌ ཝང༌སྲུལ༌ཨིན༌ ཨིན༌ནོག༌, ཡང༌ རྡུན༌པ༌བོ༌ ནི༌ བིང༌ཅེས༌ ཨིན༌ནོག༌། ཨིན༌ནའང༌ ཁོའེ༌ ཝང༌སྲུལ༌ཅེས༌སི༌ ཏུས༌པོ༌ ཉུ༌ངུན༌ཞིག༌ མ༌ནེ༌ མི༌ཡོང༌།"]], [["སྔུན༌མ༌ཞིག༌ སོན༌ཏེའ༌ ཡོད༌ཁན༌ ཇིགས༌ནང༌ཅན༌ནི༌ སེམས༌ཅན༌ མར༌པོ༌, ཨིན༌ནའང༌ དག༌ས༌ མེད༌ཁན༌བོ༌ ནི༌ གྱལ༌པོ༌ རྒྱད༌པ༌བོ༌ ཨིན༌ནོག༌། ཁོའེ༌ ཞན༌ རྡུན༌ཀོ༌ ཙོགས༌ལ༌ ཝང༌སྲུལ༌ཨིན༌, ཨིན༌ནའང༌ དཀོན༌མཆོག༌གི༌ ཁོའང༌ ཁྲེས༌སྟོར༌ ཅོའ༌ ཛད༌ཨིན༌།"]], [["ཁྱོ༌རང༌ང༌ ཐོང༌ཁན༌ནི༌ རཱ༌ཅོ༌ རྕུ༌བོ༌ ནི༌ ཏ༌རུང༌ ཚོག༌པ༌ ཝང༌ མ༌སྲུལ༌ཁན༌ནི༌ གྱལ༌པོ༌ རྕུ༌ ཨིན༌ནོག༌། ཡང༌ ཏེ༌གུན༌ལ༌ ཇིགས༌ནང༌ཅན༌ནི༌ སེམས༌ཅན༌ ཉམ༌པོ༌ ཏུས༌ ཉུ༌ངུན༌ཞིག༌གི༌ ཕིའ༌ ཝང༌སྲུལ༌ཅེས༌ལ༌ ཝང༌ཆ༌ ཏང༌ཨིན༌།"]], [["ཏེ༌ གྱལ༌པོ༌གུན༌ནི༌ ཇིགས༌ནང༌ཅན༌ནི༌ སེམས༌ཅན༌ལ༌ ཁོ༌རང༌གུན༌ནི༌ ཁྱུད༌ དང༌ ཝང༌ཆ༌ གུན༌ ཏང༌ཅེས༌ལ༌ ཁའ༌ཆམས༌ཨིན༌།\""]], [["17:14 ནེ༌ 18"], ["ཇིགས༌ནང༌ཅན༌ནི༌ སེམས༌ཅན༌ དང༌ གྱལ༌པོ༌ རྕུ༌ཀོའེ༌ ལུ༌གུ༌ ཉམ༌པོ༌ མག༌ ཏང༌ཨིན༌, ཨིན༌ནའང༌ ལུ༌གུའ༌ ཏེ༌གུན༌ནི༌ཀ༌ གྱལ༌ཁའ༌ ཐོབ༌ཨིན༌། ཅིའ༌ཟེར༌ན༌ ཁོང༌ ནི༌ གཙོ༌བོ༌གུན༌ནི༌ གཙོ༌བོ༌ དང༌ གྱལ༌པོ༌གུན༌ནི༌ གྱལ༌པོ༌ ཞུགས༌ཏེ༌ ཨིན༌ནོག༌། ཁོང༌ངི༌ བོད༌ད༌ ཛད༌ཏེ༌ ལྡམ༌མ༌ ཛད༌ཏེ༌ ཁོང༌ངི༌ ནང༌ང༌ ཨིད༌ཤེས༌ ཅོ༌ཁན༌གུན༌ ཁོང༌ ཉམ༌པོ༌ དུག༌ཨིན༌།"]], [["ཏེ༌ནེ༌ ཏེ༌ ཕོ༌ཉ༌བོའེ༌ ངའ༌ མོལ༌ལ༌རག༌, \"ཏེ༌ ཟུགས༌ཙོང༌མ༌ དུགས༌ཏེ༌ ཡོད༌ཁན༌ནི༌ ལྩངས༌པོ༌གུན༌ ནི༌ མི༌གུན༌, མི༌ཚོགས༌གུན༌, གྱལ༌ཁམས༌གུན༌ དང༌ སྐད༌རིགས༌གུན༌ ཨིན༌ནོག༌།"]], [["རཱ༌ཅོ༌ རྕུ༌ དང༌ ཇིགས༌ནང༌ཅན༌ནི༌ སེམས༌ཅན༌ནི༌, ཏེ༌ ཟུགས༌ཙོང༌མའ༌ ནཕ༌རད༌ ཅོ༌ཨིན༌། ཁོང༌གུན༌ནི༌ ཁོའེ༌ ཀ༌ནེ༌ ཅི༌ཚང༌མ༌ ཀོགས༌ཏེ༌ ཁོ༌ ལྗེར༌ཉལ༌ ཅོ༌ཨིན༌, ཡང༌ ཁོའེ༌ ཤ༌གུན༌ ཟོས༌ཏེ༌ ལག༌ལུས༌གུན༌ མེའ༌ སྲག༌ཨིན༌།"]], [["དཀོན༌མཆོག༌གི༌ ཐུགས༌ཐད༌པོ༌ གྲུབ༌ཅེས༌ལ༌, ཁོང༌ངི༌ ཏེ༌ ཝང༌སྲུལ༌པ༌གུན༌ནི༌ སྙིང༌ངི༌ ནང༌ང༌ ཐབ༌ཤིག༌ ལྡིང༌ང༌ ཛདས༌། དཀོན༌མཆོག༌གི༌ བཀའ༌གུན༌ དྲན༌དྲ༌ གྲུབ༌ཅེས༌སི༌ ཕིའ༌ ཁོང༌གུན༌ནི༌ ཝང༌ཆ༌གུན༌ ཇིགས༌ནང༌ཅན༌ནི༌ སེམས༌ཅན༌བོའ༌ ཏང༌ཅེས༌ལ༌ ཁའ༌ཆམས༌ ཅུག༌ག༌ ཛད༌ཨིན༌།"]], [["ཡང༌ ཁྱོ༌རང༌ངི༌ ཐོང༌ཁན༌ནི༌ བུ༌མོ༌བོ༌ ནི༌ ཇིག༌རྟེན༌ནི༌ གྱལ༌པོ༌གུན༌ནི༌ཀ༌ ཝང༌སྲུལ༌ཨིན༌ ཡོད༌ཁན༌ནི༌ གྱལ༌ས༌ ཇིགས༌པོ༌བོ༌ ཨིན༌ནོག༌།"]]], [[["18:1 ནེ༌ 8"], ["ཏེ༌ སྟིང༌ནེ༌ ངའེ༌ ཡང༌ ཕོ༌ཉ༌ཞིག༌ མ༌ ཝང༌ ཆེན༌མོ༌ ཉམ༌པོ༌ ནམ༌ཁའ༌ནེ༌ བབས༌ཨིན༌ ཐོང༌, ཡང༌ ཁོང༌ངི༌ ལྡངས༌སི༌ ཇིག༌རྟེན༌ གང༌པོ༌ འོད༌དི༌ གང༌།"]], [["ཏེ༌ ཕོ༌ཉ༌བོའེ༌ ཀུ༌ཅོ༌ སྲན༌ཏྲེ༌ སལ༌ཨིན༌ མོལས༌,"], ["\"མིང༌ཅན༌ བ༌བེ༌ལོན༌ནི༌ གྱལ༌ས༌བོ༌ ཁྲེས༌སྟོར༌ སོང༌ཏེ༌"], ["ཏེ༌བོ༌ རྡུད༌གུན༌ དུག༌སའེ༌ ནས༌ས༌,"], ["གོང༌ཞུགས༌གུན༌ནི༌ བྲང༌ས༌"], ["ཡང༌ ཚི༌ཏུ༌ དང༌ ཁམ༌ལོག༌ ཅ༌གུན༌ནི༌ ཚངས༌ གྱུར༌།"]], [["ཇིག༌རྟེན༌པ༌ ཚང༌མ༌ ཏེ༌ བུ༌མོའེ༌ ལུས༌བྲེལ༌ ངན༌པའེ༌"], ["ཆང༌ ཐུངས༌ཏེ༌ ར༌རོས༌ཏེ༌ དུག༌།"], ["ཇིག༌རྟེན༌ནི༌ གྱལ༌པོ༌ ཚང༌མའེ༌, ཏེ༌ བུ༌མོ༌ ཉམ༌པོ༌ ལུས༌བྲེལ༌ ངན༌པ༌ བོརས༌།"], ["ཡང༌ ཏེ༌ བུ༌མོའེ༌ གྱུ༌ནོར༌ མང༌པོའེ༌ ཝང༌བོའེ༌,"], ["ཇིག༌རྟེན༌ནི༌ ཚོང༌པ༌གུན༌ ཆུག༌པོ༌ གྱུར༌།\""]], [["ཏེ༌ནེ༌ ང༌ ནམ༌ཁའ༌ནེ༌ ཡང༌ སུང༌སྐད༌ཅིག༌གི༌ མོལ༌ཨིན༌ ཚོར༌,"], ["\"ངའེ༌ མི༌གུན༌, ཏེ༌ བུ༌མོའེ༌ སྡིག༌པའེ༌ ནང༌ང༌ དྲེས༌ མི༌དྲེས༌ཤེས༌སི༌ ཕིའ༌,"], ["ཏེ༌ གྱལ༌སའེ༌ ནང༌ནེ༌ བིང༌ཏེ༌ ཡོང༌ཤིག༌,"], ["ཏེ༌ མ༌ནེ༌ ཁྱོ༌ཞ༌གུན༌ནའང༌, ཏེ༌ བུ༌མོ༌ ཉམ༌པོ༌ ཆད༌པ༌ ཕོག༌ཨིན༌།"]], [["ཅིའ༌ཟེར༌ན༌ ཏེ༌ བུ༌མོའེ༌ སྡིག༌པ༌གུན༌ མང༌པོ༌ སོང༌ཏེ༌"], ["ནམ༌ཁའ༌ ཚོག༌པའང༌ ལེབས༌ཏེ༌ ཨིན༌ནོག༌།"], ["ཡང༌ དཀོན༌མཆོག༌གི༌ ཁོའེ༌ ལས༌ ངན༌པ༌གུན༌ ཞེད༌ད༌ མ༌ཛདས༌།"]], [["ཁོའེ༌ ཞན༌མ༌གུན༌ལ༌ ངན༌པ༌ ཅོ༌ཁན༌ ཙོགས༌, ཁོ༌ ཉམ༌པོ༌ ཅོས༌།"], ["ཁོའེ༌ ཅོ༌ཁན༌ནི༌ ཉི༌ལྡབ༌བོ༌ ཁོ༌ ཉམ༌པོ༌ ཅོས༌།"], ["ཡང༌ ཁོའེ༌ ནགས༌སི༌ ཀོ༌རེ༌ ཐུང༌ཅུག༌ཁན༌བོ༌ ཉི༌ལྡབ༌ ཅོས༌ཏེ༌ ཁོའ༌ ཐུང༌ཅུག༌།"]], [["ཏེ༌ བུ༌མོའེ༌ ཁོ༌རང༌ང༌ སྤལ༌ དང༌ གྱུ༌ནོར༌ ཐོབ༌ཁན༌"], ["དྲན༌དྲ༌ ཁོའ༌ བར༌དོ༌ དང༌ རྡུག༌ངལ༌ ཏོང༌,"], ["ཅིའ༌ཟེར༌ན༌ ཏེ༌ བུ༌མོའེ༌ ཁོ༌རང༌ངི༌ སྙིང༌ངི༌ ནང༌ང༌ ཕོ༌སོ༌ ཅོས༌ཏེ༌,"], ["'ང༌ ནི༌ གྱལ༌མོ༌ ཁྲིས༌སི༌ཀ༌ དུགས༌ཏེ༌ ཨིན༌།"], ["ང༌ ནི༌ ཨ༌ནེ༌ མ༌རང༌མོ༌ མན༌, ཡང༌ ངའ༌ མ༌ནེ༌ ཚེར༌ཁ༌ ཅོ༌ མི༌གོས༌' ཟེར༌དུག༌།"]], [["ཏེན༌ན༌བོའེ༌ཕིའ༌ ཞག༌ཅིག༌གི༌ ནང༌ང༌"], ["ངའེ༌ ཏེ༌ གྱལ༌སའེ༌ མི༌གུན༌ལ༌ ཟུ༌མོ༌, ཤི༌ཅེས༌,"], ["སེམས༌ཚེར༌ དང༌ མུ༌གེ༌ གུན༌ནི༌ ཆད༌པ༌ ཕབ༌ཨིན༌།"], ["མེ༌ ཏེ༌ གྱལ༌ས༌བོ༌ སྲག༌ ཏང༌ཨིན༌,"], ["ཅིའ༌ཟེར༌ན༌ ཏེ༌ གྱལ༌སའ༌, ཁྲིམས༌ཅད༌ སལ༌ཁན༌ནི༌ གཙོ༌བོ༌ དཀོན༌མཆོག༌ ནི༌ སྟོབས༌ཅན༌ ཨིན༌།\""]], [["18:9 ནེ༌ 24"], ["ཏེ༌ བུ༌མོ༌ ཉམ༌པོ༌ ལུས༌བྲེལ༌ ངན༌པ༌ དང༌ ཁོའེ༌ གྱུ༌ནོར༌གུན༌ནི༌ཀ༌ ཐད༌པོ༌ ཅོ༌ཁན༌ནི༌ ཇིག༌རྟེན༌ནི༌ གྱལ༌པོ༌གུན༌ནི༌, བ༌བེ༌ལོན༌ནེ༌ ཏུད༌པ༌ བིང༌ཨིན༌ ཐོངས༌ཏེ༌ ཁོའེ༌ ཕིའ༌ ཉ༌ངན༌ ཅོས༌ཏེ༌ ངུ༌ཨིན༌།"]], [["ཏེ༌གུན༌ནི༌ ཏེ༌ བུ༌མོ༌བོའེ༌ ཆད༌པ༌ སྲན༌ཏྲེ༌བོ༌ ཐོང༌ཏེ༌ ཇིགས༌ཏེ༌ ཐག༌རིང༌ང༌ དུགས༌ཏེ༌ ངུ༌ཨིན༌ཞིག༌ ཟེརས༌,"], ["\"ཝ༌ ཀྲག༌པོ༌ གྱལ༌ས༌ ཙམ༌ཤིག༌གི༌ ཇིགས༌ནང༌ ཇིགས༌ནང༌,"], ["བ༌བེ༌ལོན༌ གྱལ༌ས༌ ཇིགས༌པོ༌,"], ["ཏུས༌ མ༌ ཉུ༌ངུན༌ཞིག༌གི༌ ནང༌ང༌"], ["དཀོན༌མཆོག༌གི༌ ཁྱོ༌རང༌ང༌ ཆད༌པ༌ སལས༌།\""]], [["ཇིག༌རྟེན༌ནི༌ ཚོང༌པ༌གུན༌ནིའང༌ བ༌བེ༌ལོན༌ནི༌ ཕིའ༌ ངུ༌ཨིན༌, ཚེར༌ཁ༌ ཅོ༌ཨིན༌, ཅིའ༌ཟེར༌ན༌ ཏ༌ནེ༌ཕར༌ལ༌ ཁོང༌གུན༌ནི༌ ཅ༌ལག༌ ཉོ༌ཁན༌ སུ༌ཞིག༌གའང༌ མི༌ལུས༌།"]], [["སྤེར༌ན༌ སེར༌, མུལ༌, ཁྲ༌རྡོ༌ རིན༌ཅན༌, མུ༌ཏིག༌, རིན༌ཅན༌ གྱལ༌པོ༌གུན༌ནི༌ ཀོས༌ དང༌ ཀོ༌ཤེན༌, ཏྲི༌ཞིམ༌ ཡོད༌ཁན༌ནི༌ ཤིང༌ངི༌ རིགས༌ ཚང༌མ༌, ལང༌པོ༌ཆེ༌ སོའ༌ ཅོ༌ཁན༌ནི༌ ཅ༌ལག༌གུན༌, རིན༌ཅན༌ ཤིང༌གུན༌, ར༌གན༌, ལྕགས༌ དང༌ རྡོའ༌ ཀ༌མ༌རུ༌,"]], [["ཡང༌ དལ༌ཅི༌ནི༌, མ༌ས༌ལའེ༌ རིགས༌, སྤོས༌, མའེར༌ ཟེར༌ཁན༌ ཏྲི༌ཞིམ༌ མར༌, ཕརང༌ཀེན༌སེནས༌ ཟེར༌ཁན༌ ཏྲི༌ཞིམ༌ཅན༌ནི༌ སྤོས༌, རྒུན༌ཆང༌ དང༌ ཨོ༌ལིཝ༌ཝི༌ མར༌ནག༌, མེ༌ད༌ དང༌ ཀྲོའེ༌ཕེ༌, བ༌ལང༌, ལུག༌, རྟ༌ དང༌ ཤིང༌རྟ༌ གུན༌ དང༌, ཚེ༌ཡོག༌གུན༌, འི༌ ཚང༌མ༌ གྱལ༌སའེ༌ ནང༌ང༌ ཉོབ༌ཚོང༌ ཏང༌ཅེས༌སི༌ ཕིའ༌ ཁྱོང༌ངད༌པིན༌།"]], [["ཡང༌ ཚོང༌པ༌གུན༌ནི༌ ཏ༌རུང༌ངའང༌ སྐད༌ ཆེན༌མོ༌ ཉམ༌པོ༌ ཟེརས༌,"], ["\"ཝ༌ བ༌བེ༌ལོན༌, ཁྱོ༌རང༌ངི༌ དོད༌པ༌ ཅོ༌ཁན༌ནི༌"], ["ཤིང༌ཏོག༌གུན༌ མེད༌ཁན༌ སོང༌ཏེ༌ ཨིན༌ནོག༌།"], ["ཁྱོ༌རང༌ངི༌ ཆུག༌ངོམས༌ དང༌ གྱུ༌ནོར༌ ཚང༌མ༌ སྟོར༌"], ["ཡང༌ ལོགས༌ཏེ༌ མ༌ནེ༌ མི༌ཐོབ༌།\""]], [["ཏེ༌ གྱལ༌སའེ༌ ནང༌ང༌ ཚོང༌ ཏངས༌ཏེ༌ ཆུག༌པོ༌ གྱུར༌ཁན༌ ཚོང༌པ༌གུན༌, ཇིགས༌ནང༌ཅན༌ནི༌ ཏེ༌ གྱལ༌སའེ༌ ཆད༌པའ༌ ཇིགས༌པ༌ ཐག༌རིང༌ང༌ དུགས༌ཏེ༌ ངུ༌ཨིན༌ ཉ༌ངན༌ ཅོ༌ཨིན༌"]], [["ཡང༌ ཚེར༌ཁ༌ ཅོས༌ཏེ༌ ཟེར༌ཨིན༌,"], ["\"ཝ༌ ཀྲག༌པོ༌ གྱལ༌ས༌ ཙམ༌ཤིག༌གི༌ ཇིགས༌ནང༌ ཇིགས༌ནང༌།"], ["ཀོས༌ལག༌ རིན༌ཅན༌ ཀར༌པོ༌, ངོན༌པོ༌ དང༌ མར༌པོ༌,"], ["ཡང༌ སེར༌, རིན༌ཅན༌ ཕྲའེ༌ རིགས༌ དང༌"], ["མུ༌ཏིག༌ ཏགས༌ཁན༌ནི༌ བུ༌མོའེ༌"]], [["གྱུ༌ནོར༌གུན༌ སྲིབ༌ཅིག༌གི༌ ནང༌ང༌, མེད༌ཁན༌ སོང༌།\""], ["\"ཏེ༌ གྲུ༌ཟིང༌གུན༌ནི༌ འུ༌སྐྱོང༌, ཏེ༌ནང༌ང༌ གྲུལ༌ཁན༌ནི༌ མི༌གུན༌, གྲུ༌ཟིང༌ སྲུལ༌ཁན༌ དང༌ ཚོ༌ གྱུད༌ཏེ༌ པེ༌ནེ༌ ཅོ༌ཁན༌ གུན༌, མའ༌ ཐག༌རིང༌ཞིག༌ག༌ ལངས༌ཏེ༌ དུག༌ཨིན༌།"]], [["གྱལ༌ས༌བོ༌ མེའ༌ ཞེན༌ཏེ༌ ཏུད༌པ༌ བིང༌ཨིན༌ ཐོང༌ ཟ༌ནེ༌, ཁོང༌གུན༌ནི༌ ངུ༌ཨིན༌ ཟེར༌ཨིན༌, \"འི༌ གྱལ༌ས༌ ཙོགས༌སི༌ ཇིགས༌པོ༌ གྱལ༌ས༌ཞིག༌ མ༌ནེ༌ མེད༌གྲོ༌།\""]], [["ཁོང༌གུན༌ནི༌ ངུ༌ཨིན༌ ཚེར༌ཁ༌ ལྟན༌ཅེས༌ལ༌ རང༌ངི༌ གོའེ༌ཀ༌ ཐལ༌བ༌ ཡོགས༌ཏེ༌ ཟེར༌ཨིན༌,"], ["ཝ༌ ཀྲག༌པོ༌ གྱལ༌ས༌ ཙམ༌ཤིག༌གི༌ ཇིགས༌ནང༌ ཇིགས༌ནང༌།"], ["གྲུ༌ཟིང༌ངི༌ དག༌པོ༌ ཚང༌མ༌ ཏེ༌ གྱལ༌སའེ༌ གྱུ༌ནོར༌,"], ["ཚོ༌ གྱུད༌ཏེ༌ འི༌ངོ༌ འ༌ངོའ༌ སྐྱལ༌ཅེས༌པོའེ༌ ཆུག༌པོ༌ གྱུར༌ཏེ༌ ཨིན༌པིན༌།"], ["ཁོའེ༌ ནོར༌གུན༌ སྲིབ༌ཅིག༌གི༌ ནང༌ང༌, མེད༌ཁན༌ ཛདས༌།\""]], [["སྐད༌ཅིག༌གི༌ མོལས༌,"], ["\"ནམ༌ཁའེ༌ ནང༌ང༌ ཡོད༌ཁན༌གུན༌, ཏེ༌ གྱལ༌ས༌ ཁྲེས༌སྟོར༌ ཆའ༌ཁན༌བོའེ༌ཀ༌ ཐད༌པོ༌ ཅོ༌ཤིག༌།"], ["དཀོན༌མཆོག༌གི༌ མི༌གུན༌, སྐུ༌ཚབས༌གུན༌ དང༌ ལུང༌སྟོན༌པ༌གུན༌ ཐད༌པོ༌ ཅོ༌ཤིག༌།"], ["ཅིའ༌ཟེར༌ན༌ ཁྱོ༌ཞའ༌ གྱབ༌གལ༌ ཅོ༌ཅེས༌པོའེ༌"], ["དཀོན༌མཆོག༌གི༌ ཁོའ༌ ཁྲིམས༌ཅད༌ ཛད༌ཏེ༌ ཨིན༌ནོག༌།\""]], [["ཏེ༌ནེ༌ ཕོ༌ཉ༌ ཇིགས༌པོ༌ཞིག༌གི༌ རན༌ཐག༌གི༌ རྡོའ༌ ཙོགས༌ཤིག༌ ཁུར༌ཏེ༌, ཏེ༌བོ༌ གྱ༌ཚོའེ༌ ནང༌ང༌ ཕངས༌ཏངས༌ ཡང༌ མོལས༌,"], ["\"ཏེན༌ན༌ ཙོགས༌སི༌ ཤེད༌ ཉམ༌པོ༌ བ༌བེ༌ལོན༌ནི༌ གྱལ༌ས༌ ཇིགས༌པོ༌བོའང༌ ཐུར༌ལ༌"], ["མ༌ནེ༌ མི༌ཐོབ༌ཅེས༌སི༌ ཕིའ༌ ཕང༌ཨིན༌,"]], [["ཏར༌ ཡོད༌ཁན༌ནི༌ རོལ༌མོའི༌ སྐད༌,"], ["ལུ༌ཏང༌ཁན༌, ལིང༌བུ༌ ཕུ༌ཁན༌, ཏུང༌ ཕུ༌ཁན༌ གུན༌"], ["ཏེ༌ གྱལ༌སའེ༌ ནང༌ང༌ ཡང༌སྐྱར༌ མ༌ནེ༌ མི༌ཚོར༌།"], ["ལས༌ སྣ༌ཚོགས༌ ཅོ༌ཁན༌ནི༌ མི༌གུན༌ ཡང༌སྐྱར༌ མ༌ནེ༌ མི༌ཐོབ༌།"], ["རན༌ཐག༌གི༌ སྐད༌དའང༌ ཡང༌སྐྱར༌ མ༌ནེ༌ མི༌ཚོར༌།"]], [["སྐྱོང༌ཙེ༌ འོད༌པོ༌ ཡང༌སྐྱར༌ མ༌ནེ༌ མི༌ཐོང༌།"], ["ཐད༌པོ༌ཅན༌ནི༌ མག༌པ༌ དང༌ བག༌མའི༌"], ["སྐད༌གུན༌ནའང༌ ཡང༌སྐྱར༌ མི༌ཚོར༌།"], ["ཁྱོ༌རང༌ངི༌ ཚོང༌པ༌གུན༌ ཇིག༌རྟེན༌ གང༌པོའེ༌ ནང༌ང༌"], ["ཚང༌མའེ༌སང༌ མིང༌ཅན༌ དང༌ ཝང༌ཅན༌ གུན༌ ཨིན༌པིན༌།"], ["ཡང༌ ཁྱོ༌རང༌ངི༌ ཇའ༌དུ༌ ཅོས༌ཏེ༌,"], ["ཇིག༌རྟེན༌པ༌ ཚང༌མ༌ལ༌ གོབ༌སྐོར༌ ཏངས༌།"]], [["ཁྱོ༌རང༌ངི༌ སྲང༌གུན༌ནི༌ ནང༌ང༌ དཀོན༌མཆོག༌གི༌"], ["ལུང༌སྟོན༌པ༌ དང༌ ཁོང༌ངི༌ མི༌གུན༌ནི༌ ཁྲག༌"], ["མ༌ཚད༌ ཇིག༌རྟེན༌ གང༌པོ༌ནེ༌ མི༌མངས༌"], ["སད༌ཁན༌ནི༌ ཁྲག༌ གྱུག༌དུག༌།"]]], [[["19:1 ནེ༌ 10"], ["ཏེ༌ སྟིང༌ནེ༌ ངའེ༌ ནམ༌ཁའེ༌ ནང༌ང༌ མི༌ཚོགས༌ ཆེན༌མོའེ༌ ཀུ༌ཅོ༌ ཙོགས༌ ཚོར༌ ཀ༌གུན༌ནི༌ ཟེར༌ར༌རག༌,"], ["\"གཙོ༌བོའ༌ སྟོད༌པ༌ ཕུལ༌ཤིག༌,"], ["ཐར༌པ༌, ཟིར༌རྗིད༌ དང༌ ཝང༌"], ["ང༌དང༌ངི༌ དཀོན༌མཆོག༌གི༌ ཨིན༌ནོག༌།"]], [["ཁོང༌ངི༌ ཁྲིམས༌ཅད༌གུན༌ ནི༌ འོས༌པ༌ དང༌ དྲང༌པོ༌ ཨིན༌ནོག༌།"], ["ཁོང༌ངི༌ ཏེ༌ ཟུགས༌ཙོང༌མ༌ ཇིགས༌པོ༌ གྱལ༌ས༌ བ༌བེ༌ལོན༌ལ༌ ཁྲིམས༌ཅད༌ ཛདས༌,"], ["ཀ༌བོའེ༌ ལུས༌བྲེལ༌ ངན༌པའེ༌ ལས༌གུན༌ནི༌"], ["ཇིག༌རྟེན༌པ༌གུན༌ལ༌ སྡིག༌པའེ༌ ལམ༌མི༌ཀ༌ གྲུལ༌ཅུགས༌།"], ["དཀོན༌མཆོག༌གི༌ ཏེ༌ བུ༌མོ༌བོའ༌, ཁོང༌ངི༌ ཞབ༌སྟོག༌པ༌གུན༌"], ["སད༌ཅེས༌སི༌ ཚབས༌ལ༌ ལན༌སལ༌ཏེ༌ ཨིན༌ནོག༌།\""]], [["ཁོང༌གུན༌ནི༌ ཡང༌སྐྱར༌ ཤེད༌ དང༌ ཟེརས༌,"], ["\"གཙོ༌བོའ༌ སྟོད༌པ༌ ཕུལ༌ཤིག༌,"], ["ཏེ༌ གྱལ༌སའེ༌ ནང༌ནེ༌ ཏུད༌པ༌ ཏུས༌གྱུན༌ནེ༌གྱུན༌ བིང༌ཨིན༌།\""]], [["ཏེ༌ནེ༌ ཏེ༌ སྤོན༌བོ༌ 24 དང༌ སྲོག༌ ཡོད༌ཁན༌ ཞི༌བོའེ༌ ཞུགས༌ཁྲིས༌སི༌ཀ༌ ཞུགས༌ཁན༌ དཀོན༌མཆོག༌གི༌ སྐུན༌དུན༌ལ༌ ཆག༌ཕུལས༌ ཡང༌ ཁོང༌ང༌ ཅོལ༌ཨིན༌ མོལས༌,"], ["\"ཨ༌མེན༌, གཙོ༌བོའ༌ སྟོད༌པ༌ ཕུལ༌ཤིག༌།\""]], [["ཏེ༌ནེ༌ གྱལ༌ཁྲིས༌སི༌ ཀ༌ནེ༌ འི༌ སུང༌སྐད༌པོ༌ ཚོར༌,"], ["\"དཀོན༌མཆོག༌གི༌ ཞབ༌སྟོག༌པ༌, དཀོན༌མཆོག༌ག༌ ཇིགས༌ཁན༌,"], ["ཉམ༌ཤུང༌ དང༌ ཇིགས༌པོ༌ ཚང༌མའེ༌ ང༌དང༌ངི༌ དཀོན༌མཆོག༌ག༌ སྟོད༌པ༌ ཕུལ༌ཤིག༌།\""]], [["ཏེ༌ནེ༌ ངའེ༌ མི༌ཚོགས༌ ཆེན༌མོ༌, ཆུ༌ ཀྲག༌པོ༌ གྱུག༌ཁན༌, བྲུག༌ ཀྲག༌པོ༌ ལྡིར༌ཁན༌ནི༌ སྐད༌ ཙོགས༌སི༌ སྐད༌ཅིག༌གི༌ མོལ༌ཨིན༌ ཚོར༌,"], ["\"གཙོ༌བོའ༌ སྟོད༌པ༌ ཕུལ༌ཤིག༌,"], ["གཙོ༌བོ༌ ང༌དང༌ངི༌ དཀོན༌མཆོག༌ ཀུན༌ཝང༌ངི༌ ཝང༌སྲུལ༌ལ༌ ཛད༌དུག༌།"]], [["ཡོང༌ཤིག༌, ང༌དང༌གུན༌ནི༌ ཐད༌པོ༌ དང༌ སྐྱིད༌པོ༌ ཅོ༌ཨིན༌,"], ["ཡང༌ ང༌དང༌གུན༌ནི༌ དཀོན༌མཆོག༌ག༌ སྤལ༌ ཏོང༌ཤིག༌།"], ["ཅིའ༌ཞུ༌ན༌ ལུ༌གུའི༌ བག༌སྟོན༌ནི༌ ཏུས༌པོ༌ རན༌ ཚར༌ཏེ༌"], ["ཁོང༌ངི༌ བག༌མའེ༌ ཁོང༌རང༌ ཁོང༌ངི༌ ཕིའ༌ གྲལ༌གྲིག༌ ཛད༌ཏེ༌ ཨིན༌ནོག༌།"]], [["བག༌མའ༌ ཀོས༌ལག༌ རིན༌ཅན༌: ཀར༌པོ༌ དང༌ རྩང༌མ༌"], ["གོན༌ན༌ལ༌ སལས༌།\" ༼ཀོས༌ལག༌ རིན༌ཅན༌བོ༌ ནི༌, དཀོན༌མཆོག༌གི༌"], ["མི༌གུན༌ནི༌ ཆག༌ལས༌ དྲང༌པོ༌གུན༌ ཨིན༌ནོག༌༽།"]], [["ཏེ༌ནེ༌ ཕོ༌ཉའེ༌ ང༌ མོལ༌ལ༌རག༌, \"འི༌བོ༌ བྲིས༌, ལུ༌གུའི༌ བག༌སྟོན༌ནི༌ གྲོན༌ལ༌ བོད༌ཁན༌གུན༌ ཅིན༌ལབས༌ཅན༌ ཨིན༌།\" ཁོང༌ངི༌ ཡང༌སྐྱར༌ མོལས༌, \"ཏེ༌གུན༌ དཀོན༌མཆོག༌གི༌ མོལ༌ཁན༌ནི༌ བཀའ༌གུན༌ ཨིན༌ནོག༌།\""]], [["ཏེ༌ནེ༌ ངའེ༌ ཁོང༌ང༌ ཅོལ༌ཅེས༌ལ༌ ཁོང༌ངི༌ ཞབས༌སི༌ཀ༌ གྱེལ༌པིན༌། ཨིན༌ནའང༌ ཁོང༌ངི༌ མོལས༌, \"ངའ༌ ཅོལ༌ མ༌ཅོལ༌། ཡེ༌ཤུའི༌ སྐོར༌ལ༌ སྤང༌པོ༌ ཏང༌ཅེས༌སི༌ ནང༌ང༌ སྟན༌པོ༌ དུག༌ཁན༌ ཁྱོ༌རང༌ དང༌ ཁྱོ༌རང༌ངི༌ སྤུན༌གུན༌ ཙོགས༌ ངའང༌ དཀོན༌མཆོག༌གི༌ ཞབ༌སྟོག༌པ༌ཞིག༌ ཨིན༌། དཀོན༌མཆོག༌ ཅིག༌པོའ༌ ཅོལ༌, ཅིའ༌ཟེར༌ན༌ དཀོན༌མཆོག༌གི༌ ཐུག༌ཉིད༌དི༌ ཡེ༌ཤུའི༌ སྐོར༌ལ༌ སྤང༌པོ༌ ཞན༌མ༌གུན༌ལ༌ ཏང༌ཅེས༌སི༌ ཁྱུད༌ སལ༌ལ༌ནོག༌།\""]], [["19:11 ནེ༌ 21"], ["ཏེ༌ནེ༌ ངའ༌ ནམ༌ཁའ༌ བེས༌ཏེ༌ ཐོང༌, རྟ༌ ཀར༌པོ༌ ཡང༌ ཏེ༌བོའེ༌ཀ༌ ཞོན༌ཁན༌བོའེ༌ ཚན༌ལ༌ ཨིད༌ཤེས༌ཅན༌ དང༌ དྲང༌པོ༌ ཞུ༌རུག༌, ཅིའ༌ཟེར༌ན༌ ཁོང༌ངི༌, འོས༌པ༌ ཉམ༌པོ༌ ཁྲིམས༌ཅད༌ ཛད༌ཏེ༌ དྲང༌པོའེ༌ མག༌པོ༌ སལ༌ལ༌ ཛད༌དུག༌།"]], [["ཁོང༌ངི༌ མིག༌ ནི༌, མེའེ༌ མེ༌ལྡབ༌ ཙོགས༌ ཡང༌ ཁོང༌ངི༌ ཨུའི༌ཀ༌ ཐོར༌ཤོག༌ མང༌པོ༌ཞིག༌ དུག༌། ཁོང༌ངི༌ཀ༌ བྲིས༌ཏེ༌ ཡོད༌ཁན༌ནི༌ མིང༌ངི༌ དོན༌བོ༌ ཁོང༌རང༌ མན༌པ༌ ཡང༌སུའང༌ ཤེས༌ས༌ མི༌དུག༌།"]], [["ཁོང༌ངི༌ ཁྲག༌གི༌ ནང༌ང༌ ཅུགས༌ཏེ༌ ཡོད༌ཁན༌ནི༌ ནམ༌ཟའ༌ གོན༌ཏེ༌ དུག༌, ཡང༌ ཁོང༌ངི༌ ཚན༌ལ༌ དཀོན༌མཆོག༌གི༌ བཀའ༌ ཞུ༌རུག༌།"]], [["ནམ༌ཁའེ༌ མག༌མི༌, རྟ༌ ཀར༌པོའ༌ ཞོན༌ཏེ༌ ཀོས༌ལག༌ ཀར༌པོ༌ རྩང༌མ༌ རིན༌ཅན༌ གོན༌ཏེ༌ ཡོད༌ཁན༌གུན༌ ཁོང༌ངི༌ སྟིང༌རང༌ནེ༌ ཡོང༌དུག༌།"]], [["ཡང༌ ཨིད༌ཤེས༌ཅན༌ དང༌ དྲང༌པོ༌ ཞུ༌ཁན༌བོའེ༌ ཞལ༌ནེ༌ ར༌འི༌ ནོན༌པོ༌ཞིག༌ བིང༌དུག༌, ཀ༌བོ༌ ཁོང༌ངི༌ གྱལ༌ཁམས༌གུན༌ལ༌ ཕམ༌ཀལ༌ཅེས༌སི༌ ཕིའ༌ ཀོལ༌ཨིན༌། ཡང༌ \"ཁོང༌ངི༌ ཆ༌ཚང༌ ཝང༌ཆ༌ ཉམ༌པོ༌ ཝང༌སྲུལ༌ལ༌ ཛད༌ཨིན༌།\""], ["ཀུན༌ཝང༌ དཀོན༌མཆོག༌གི༌ ཐུགས༌སྲོ༌ ཆེན༌མོའེ༌ ནས༌སའེ༌ ནང༌ང༌ རྟ༌ ཀར༌པོའ༌ ཞོན༌ཁན༌བོའེ༌ ཏེ༌གུན༌ རྒུན༌ ཙོགས༌ལ༌ ཙིར༌ར༌ ཛད༌ཨིན༌།"]], [["ཁོང༌ངི༌ ཤ༌ལྡིག༌ དང༌ ཀོས༌སི༌ཀ༌ འི༌ མིང༌བོ༌ བྲིས༌ཏེ༌ དུག༌, \"གྱལ༌པོ༌གུན༌ནི༌ གྱལ༌པོ༌ དང༌ གཙོ༌བོ༌གུན༌ནི༌ གཙོ༌བོ༌།\""]], [["ཏེ༌ནེ༌ ངའེ༌ ཕོ༌ཉ༌ཞིག༌ ཉི༌མའེ༌ཀ༌ ཞངས༌ཏེ༌ ཐོང༌, ཁོང༌ངི༌ ནམ༌ ཐོམ༌པའེ༌ ནང༌ང༌ འུར༌ཨིན༌ ཡོད༌ཁན༌ནི༌ ཅ༌གུན༌ལ༌ སྐད༌ ཆེན༌མོ༌ ཉམ༌པོ༌ བོད༌ད༌ ཛདས༌, \"ཡོང༌ དཀོན༌མཆོག༌གི༌ དོན༌ཏང༌ ཆེན༌མོའེ༌ ཕིའ༌ འི༌ཀ༌ ཛོམ༌ཤིག༌།"]], [["གྱལ༌པོ༌, མག༌མི༌ སྤོན༌བོ༌, མག༌མི༌ ཀྲག༌པོ༌, རྟ༌གུན༌ དང༌ ཏེ༌གུན༌ལ༌ ཞོན༌ཁན༌, རང༌ཝང༌ཅན༌ དང༌ ཚེ༌ཡོག༌, ཉམ༌ཤུང༌ དང༌ ཇིགས༌པོ༌ ཚང༌མའེ༌ ཤ༌གུན༌ ཟའ༌ལ༌ ཡོང༌ཤིག༌།\""]], [["ཏེ༌ནེ༌ ངའེ༌ ཏེ༌ ཇིགས༌ནང༌ཅན༌ནི༌ སེམས༌ཅན༌, ཇིག༌རྟེན༌ནི༌ གྱལ༌པོ༌གུན༌ ཡང༌ ཏེ༌གུན༌ནི༌ མག༌མི༌གུན༌, རྟ༌ ཀར༌པོའེ༌ཀ༌ ཞོན༌ཁན༌ དང༌ ཁོང༌ངི༌ མག༌མི༌ གུན༌ནི༌ གྱབ༌གལ༌ལ༌ ནོལ༌ཅེས༌ལ༌ ཛོམ༌ཨིན༌ ཐོང༌།"]], [["ཨིན༌ནའང༌ ཏེ༌ ཇིགས༌ནང༌ཅན༌ནི༌ སེམས༌ཅན༌ དང༌ ཁོའེ༌ ལུང༌སྟོན༌པ༌ ཟུས༌མ༌བོ༌ ཟུམས༌, ཀ༌བོའེ༌ ཇིགས༌ནང༌ཅན༌ནི༌ སེམས༌ཅན༌བོའེ༌ ཚབས༌ལ༌ ཧ༌ལས༌ཤེས༌སི༌ ལྟས༌ མིན༌དྲ༌ མིན༌དྲ༌ ལྟན༌ནད༌པིན༌། ཏེ༌ ལྟས༌གུན༌ནི༌ མི༌གུན༌ལ༌ གོབ༌སྐོར༌ ཏངས༌ པ༌སང༌, ཁོང༌གུན༌ནི༌ ཇིགས༌ནང༌ཅན༌ནི༌ སེམས༌ཅན༌ནི༌ སྟགས༌པོ༌ ཅོ༌ཅུགས༌ཏེ༌ ཁོའེ༌ སྐུན༌དྲ༌བོའ༌ ཆག༌ཕུལས༌ ཡང༌ ཅོལས༌། ཇིགས༌ནང༌ཅན༌ནི༌ སེམས༌ཅན༌ དང༌ ཁོའེ༌ ལུང༌སྟོན༌པ༌ ཟུས༌མ༌ ཉིས༌ཀོ༌ སོན༌ཏེའ༌ ཏུག༌ཅན༌ནི༌ རྡོའ༌ མེའ༌ ཞེན༌ཨིན༌ ཡོད༌ཁན༌ནི༌ ཚོའེ༌ ནང༌ང༌ ཕངས༌།"]], [["ཡང༌ རྟ༌ ཀར༌པོའེ༌ཀ༌ ཞོན༌ཏེ༌ ཡོད༌ཁན༌བོའེ༌ ཞལ༌ནེ༌ བིང༌ཨིན༌ ཡོད༌ཁན༌ནི༌ ར༌འི༌བོ༌ ཉམ༌པོ༌ ཁོའེ༌ མག༌མི༌ ཚང༌མ༌ སདས༌། ཡང༌ ཤ༌ ཟའ༌ཁན༌ནི༌ ཅ༌ ཚང༌མའེ༌ ཁོང༌གུན༌ནི༌ རོ༌གུན༌ ཚིམས༌ཚིམས༌ ཟོས༌།"]]], [[["20:1 ནེ༌ 6"], ["ཏེ༌ནེ༌ ང༌ ཡང༌ ཕོ༌ཉ༌ཞིག༌ ནམ༌ཁའ༌ནེ༌ བབས༌ཨིན༌ ཐོང༌, ཁོང༌ངི༌ ཆག༌ག༌ ཐིལ༌ མེད༌ཁན༌ནི༌ ཏིང༌ཅན༌ ས༌དོང༌ངི༌ ཀུ༌ལིག༌ དང༌ ལྕག༌ཐག༌ ལྕིན༌ཏྲེ༌ ཆེན༌མོ༌ཞིག༌ ནམས༌ཏེ༌ དུག༌།"]], [["བྲུག༌ ཀ༌བོའ༌ སྔུན༌མའེ༌ ཏུས༌སི༌ རུལ༌, ཡ༌ རྡུད༌གུན༌ནི༌ གོ༌བ༌, ཡ༌ ཤེ༌ཏན༌ ཟེར༌རད༌, ཁོང༌ངི༌ ཟུམས༌ཏེ༌, ལོ༌ སྟོང༌ཅིག༌གི༌ ཕིའ༌ ཁོའ༌ ལྕག༌ཐག༌ ཉམ༌པོ༌ ཏགས༌།"]], [["ལོ༌ སྟོང༌ཅིག༌པོ༌ ཚར༌ཚར༌ ཚོག༌པ༌ ཤེ༌ཏན༌ནི༌ གྱལ༌ཁམས༌ ཚང༌མའེ༌ མི༌གུན༌ལ༌ གོབ༌སྐོར༌ མི༌ཏང༌ཅེས༌སི༌ ཕིའ༌, ཏེ༌ ཕོ༌ཉའེ༌ ཁོ༌ ཐིལ༌ མ༌ནེ༌ མེད༌ཁན༌ནི༌ ཏིང༌ཅན༌ ས༌དོང༌ངི༌ ནང༌ང༌ ཕངས༌, ཡང༌ ཁའ༌ ཀབས༌ཏེ༌ ཐེ༌ཙེ༌ གྱབས༌། ཏེ༌ ཏུས༌པོ༌ ཚར༌ཏེ༌ སྟིང༌ནེ༌ ཁོ༌ སྲིབ༌ཅིག༌གི༌ ཕིའ༌ ཕི༌ལོག༌ག༌ བིང༌ ཅུག༌ག༌ ཛད༌གོས༌།"]], [["ཏེ༌ནེ༌ ང༌ ནམ༌ཁའེ༌ ནང༌ང༌, ཁྲིམས༌ཅད༌ཅེས༌སི༌ ཝང༌ སལ༌ལ༌ ཛད༌ཁན༌གུན༌ ཞུགས༌ཁྲིས༌གུན༌ནི༌ཀ༌ ཞུགས༌ཏེ༌ ཐོང༌། ཡང༌ ང༌ གོ༌ ཅད༌ཁན༌ མི༌གུན༌ནི༌ སེམས༌ཉིད༌གུན༌ ཐོང༌, ཅིའ༌ཟེར༌ན༌ ཁོང༌གུན༌ནི༌ ཡེ༌ཤུའི༌ སྤང༌པོ༌ ཏངས༌ཏེ༌ དཀོན༌མཆོག༌གི༌ བཀའ༌ ཤད༌ཏེ༌ ཨིན༌པིན༌། ཁོང༌གུན༌ནི༌ ཇིགས༌ནང༌ཅན༌ནི༌ སེམས༌ཅན༌ ཡ༌ ཁོའེ༌ སྐུན༌དྲ༌ ཆག༌ མ༌ཕུལས༌, མ༌ཚད༌ ཁོའེ༌ སྟགས༌པོའང༌ ཁོ༌རང༌གུན༌ནི༌ ཐོད༌པ༌ ཡ༌ ལག༌པའེ༌ཀ༌ ཅོ༌ མ༌ཅུགས༌། ཁོང༌གུན༌ སོན༌ཏེའ༌ ལངས༌, ཡང༌ མ༌ཤི༌ཀ༌ ཉམ༌པོ༌ ལོ༌ སྟོང༌ཅིག༌ ཝང༌སྲུལས༌།"]], [["ཁོང༌གུན༌ ནི༌, ཤི༌ཏེ༌ ལངས༌ཁན༌ ཏང༌པོ༌རང༌ ཨིན༌ནོག༌ ༼ཏེ༌ ལོ༌ སྟོང༌ཅིག༌པོ༌ ཚངས༌ཏེ༌ མ༌ནེ༌ ལུས༌ཏེ༌ ཡོད༌ཁན༌ནི༌ ཤི༌ཁན༌གུན༌ སོན༌ཏེའ༌ མི༌ལངས༌༽"]], [["གོ༌མའེ༌ སོན༌ཏེའ༌ ལང༌ཅེས༌སི༌ ནང༌ང༌ ཐུས༌ཁན༌ནི༌ མི༌གུན༌ ཅིན༌ལབས༌ཅན༌ དང༌ དམ༌པ༌ ཨིན༌ནོག༌, ཅིའ༌ཟེར༌ན༌ ཁོང༌གུན༌ནི༌ཀ༌ ལན༌ ཉིས༌པ༌ ཤི༌ཅེས༌པོའ༌ ཝང༌ མ༌ནེ༌ མེད༌ཀྱག༌, མ༌ཚད༌ དཀོན༌མཆོག༌ དང༌ མ༌ཤི༌ཀའེ༌ བླ༌མ༌གུན༌ གྱུར༌ཏེ༌ ལོ༌ སྟོང༌ཅིག༌ ཚག༌པ༌ མ༌ཤི༌ཀ༌ ཉམ༌པོ༌ ཝང༌སྲུལ༌ཨིན༌།"]], [["20:7 ནེ༌ 10"], ["ལོ༌ སྟོང༌ཅིག༌ ཚང༌ང༌དང༌ ཤེ༌ཏན༌ ཙོན༌ནེ༌ ཕུད༌ཨིན༌།"]], [["ཁོ༌ ཇིག༌རྟེན༌ནི༌ ཆོགས༌ ཚང༌མའེ༌ གྱལ༌ཁམས༌སི༌ མི༌གུན༌ལ༌ གོབ༌སྐོར༌ ཏང༌ང༌ལ༌ གོག༌ དང༌ མ༌གོག༌ ཟེར༌ཁན༌ནི༌ ནས༌སའེ༌ཀ༌ ཆེན༌། ཁོའེ༌ མི༌ཚང༌མ༌ ཆོག༌ཤིག༌ག༌ མག༌གི༌ ཕིའ༌ ཛོམ༌ཅུག༌ཨིན༌, ཀ༌བོ༌ ཚོའེ༌ ཐའ༌མ༌ ཡོད༌ཁན༌ནི༌ པེ༌མ༌ རྩི༌ མི༌ཉན༌ཅེས༌ ཙོགས༌ མང༌པོ༌ ཡོང༌ཨིན༌།"]], [["ཇིག༌རྟེན༌ནི༌ ཆོགས༌ ཚང༌མ༌ནེ༌ ཁོང༌གུན༌ བིངས༌ཏེ༌ དཀོན༌མཆོག༌གི༌ མི༌གུན༌ དང༌ ཁོང༌ ཐུག༌ཉེས༌ས༌ ཛད༌ཁན༌ནི༌ གྱལ༌ས༌བོའ༌ སྐོརས༌, ཨིན༌ནའང༌ ནམ༌ཁའ༌ནེ༌ མེ༌ ཐུར༌ལ༌ བབས༌ཏེ༌, ཏེ༌ མག༌མི༌གུན༌ ཁྲེས༌སྟོར༌ ཅོའ༌ ཛདས༌།"]], [["ཏེ༌ནེ༌ མི༌ཚང༌མ༌ལ༌ གོབ༌སྐོར༌ ཏང༌ཁན༌ནི༌ རྡུད༌གུན༌ནི༌ གོ༌བ༌, མུ༌ཟི༌ མེའ༌ ཞེན༌ཨིན༌ ཡོད༌ཁན༌ནི༌ ཚོའེ༌ ནང༌ང༌ ཕངས༌, ཀ༌བོའེ༌ ནང༌ང༌ ཇིགས༌ནང༌ཅན༌ནི༌ སེམས༌ཅན༌ དང༌ ལུང༌སྟོན༌པ༌ ཟུས༌མ༌ གུན༌ ཕངས༌ཏེ༌ ཨིན༌པིན༌། ཡང༌ ཁོང༌གུན༌ལ༌ ཏུས༌གྱུན༌ནེ༌གྱུན༌ ཉིན༌ཚན༌ མེད༌པ༌ རྡུག༌ངལ༌ ཐོང༌ཨིན༌།"]], [["20:11 ནེ༌ 15"], ["ཏེ༌ནེ༌ ངའེ༌ ཞུགས༌ཁྲིས༌ ཀར༌པོ༌ ཀྲག༌པོ༌ཞིག༌ དང༌ ཏེ༌ཀ༌ ཞུགས༌ཁན༌བོ༌ ཐོང༌། ཁོང༌ ཇལ༌ལ༌ཅིག༌ ཇིག༌རྟེན༌ དང༌ ནམ༌ཁའ༌ གུན༌ ཁོང༌ངི༌ དུན༌ནེ༌ ཤོར༌ཏེ༌ སོང༌, ཡང༌ ཏེ༌ནེ༌ཕར༌ལ༌ སུ༌ཞིག༌གིའང༌ ཏེ༌གུན༌ མ༌ཐོང༌།"]], [["ཏེ༌ནེ༌ ང༌ ཤི༌ཁན༌ ཇིགས༌པོ༌ དང༌ ཉམ༌ཤུང༌ མི༌གུན༌, དཀོན༌མཆོག༌གི༌ ཞུགས༌ཁྲིས༌སི༌ དུན༌ལ༌ ལངས༌ཏེ༌ ཐོང༌། ཡང༌ སྤེ༌ཆ༌ ཕེ༌ཁན༌གུན༌ནི༌ ཕྲོའ༌ ཐའ༌མེད༌པའེ༌ མི༌ཚེའེ༌ སྤེ༌ཆ༌བོའང༌ དུག༌། སྤེ༌ཆ༌གུན༌ནི༌ ནང༌ང༌ ཁོང༌གུན༌ནི༌ ཅོས༌ཁན༌གུན༌ བྲིའ༌ ཛད༌ཏེ༌ ཡོད༌ཁན༌ ནང༌ཞིན༌, ཁོང༌གུན༌ལ༌ ཁྲིམས༌ཅད༌ སལ༌དུག༌།"]], [["གྱ༌ཚོའེ༌ ཏེ༌ནང༌ང༌ ཤི༌ཁན༌ནི༌ མི༌གུན༌ ཕུདས༌, ཡང༌ ཤི༌ཅེས༌ དང༌ ཤི༌ཁན༌གུན༌ནི༌ ནས༌སེའང༌ ཤི༌ཁན༌ནི༌ མི༌གུན༌ ཕུདས༌། ཏེ༌ ཤི༌ཁན༌ ཚང༌མའ༌ ཁོ༌རང༌གུན༌ནི༌ ལས༌ ནང༌ཞིན༌ལ༌ ཁྲིམས༌ཅད༌ སལ༌ལ༌ ཛདས༌།"]], [["ཏེ༌ནེ༌ ཤི༌ཅེས༌ དང༌ ཤི༌ཁན༌ནི༌ ནས༌ས༌ གུན༌ མེ༌ བར༌ཨིན༌ ཡོད༌ཁན༌ནི༌ ཚོའེ༌ ནང༌ང༌ ཕངས༌, འི༌ ཚོ༌བོའ༌ ཤི༌ཅེས༌ ཉིས༌པ༌ ཟེར༌ར༌ནོག༌།"]], [["ཐའ༌མེད༌པའེ༌ མི༌ཚེའེ༌ སྤེ༌ཆའེ༌ ནང༌ང༌ མིང༌ བྲིས༌ཏེ༌ མེད༌ཁན༌གུན༌, མེ༌ བར༌ཨིན༌ ཡོད༌ཁན༌ནི༌ ཚོའེ༌ ནང༌ང༌ ཕང༌ང༌ ཛདས༌།"]]], [[["21:1 ནེ༌ 27"], ["ཏེ༌ནེ༌ ང༌ ནམ༌ཁའ༌ སོ༌མ༌ དང༌ ཇིག༌རྟེན༌ སོ༌མ༌ གུན༌ ཐོང༌། སྔུན༌ལ༌ ཡོད༌ཁན༌ནི༌ ནམ༌ཁའ༌ དང༌ ཇིག༌རྟེན༌ མེད༌ཁན༌ སོང༌, ཡང༌ གྱ༌ཚོའང༌ སྟོར༌ཏེ༌ མི༌དུག༌།"]], [["བག༌མ༌ ཁོ༌རང༌ངི༌ མག༌པའེ༌ ཕིའ༌ ཟབས༌ཏེ༌ ལྡེ༌མོ༌ ཅོ༌ཁན༌ ཙོགས༌ལ༌ ངའེ༌ གྱལ༌ས༌ དམ༌པ༌, ཡེ༌རུ༌ཤ༌ལེམ༌ སོ༌མ༌ ནམ༌ཁའ༌ནེ༌ དཀོན༌མཆོག༌གི༌ སྐུན༌དུན༌ནེ༌ བབས༌ཨིན༌ ཐོང༌།"]], [["ཡང༌ ང༌ ཞུགས༌ཁྲིས༌སི༌ ཀ༌ནེ༌ སྐད༌ ཆེན༌མོ༌ཞིག༌གི༌ མོལ༌ཨིན༌ ཚོར༌, \"ཏ༌ དཀོན༌མཆོག༌གི༌ ཞུག༌སི༌ ནས༌ས༌ མི༌གུན༌ནི༌ ཕྲོའ༌ དུག༌, ཡང༌ ཁོང༌ མི༌གུན༌ ཉམ༌པོ༌ ཞུགས༌ཨིན༌། ཁོང༌གུན༌ དཀོན༌མཆོག༌གི༌ མི༌ དང༌ དཀོན༌མཆོག༌ ཁོང༌གུན༌ནི༌ དཀོན༌མཆོག༌ གྱུར༌ཨིན༌, ཡང༌ དཀོན༌མཆོག༌ ཁོང༌རང༌ ཁོང༌གུན༌ ཉམ༌པོ༌ ཞུགས༌ཨིན༌།"]], [["ཁོང༌ངི༌ ཁོང༌གུན༌ནི༌ མིག༌ནེ༌ ཆི༌མ༌གུན༌ ཕིའ༌ ཛད༌ཨིན༌། ཏེ༌རུ༌ ཤི༌ཅེས༌, ཡ༌ རྡུག༌ངལ༌, ཡ༌ ངུ༌ཅེས༌, ཡ༌ ཟུག༌ཟེར༌ མི༌ཡོང༌, ཅིའ༌ཟེར༌ན༌ འི༌ ཚང༌མ༌ མ༌ནེ༌ མེད༌ཁན༌ སོང༌ཏེ༌ ཨིན༌ནོག༌།"]], [["ཞུགས༌ཁྲིས༌སི༌ཀ༌ ཞུགས༌ཏེ༌ ཡོད༌ཁན༌ དཀོན༌མཆོག༌གི༌ མོལ༌ལ༌ ཛདས༌, \"ལྟོས༌ཤིག༌ ངའེ༌ ཅི༌ཚང༌མ༌ སོ༌མ༌ ཅོའད༌།\" ཡང༌ ཁོང༌ངི༌ ངའ༌ མོལས༌, \"འི༌བོ༌ བྲིས༌ ཅིའ༌ཟེར༌ན༌ འི༌ སྤེ༌ར༌ ཚང༌མ༌ ཨིད༌ཤེས༌ཅན༌ དང༌ དྲང༌པོ༌ ཨིན༌ནོག༌།\""]], [["ཁོང༌ངི༌ ངའ༌ ཡང༌ མོལས༌, \"ཏ༌ ཅི༌ཚང༌མ༌ གྲུབ༌ ཚར༌། ང༌ ནི༌ ཨལ༌ཕཱ༌ དང༌ ཨོ༌མེ༌ག༌ ཨིན༌, གོ༌ཟུག༌ནེ༌ ཕར༌ལ༌ ཡོད༌ཁན༌ ཡང༌ ཐའ༌མ༌ ཚོག༌པ༌ ལུས༌ཁན༌། སྐོམས༌ཏེ༌ ཡོད༌ཁན༌གུན༌ལ༌ ངའེ༌ མི༌ཚེ༌ ཏང༌ཁན༌ནི༌ ཆུ༌མིག༌གི༌ ཆུ༌བོ༌ ཆོན༌ལ༌ ཏང༌ཨིན༌།"]], [["གྱལ༌ཁའ༌ ཐོབ༌ཁན༌གུན༌ལ༌ འི༌ ཅིན༌ལབས༌ ཚང༌མ༌ ཐོབ༌ཨིན༌, ཡང༌ ང༌ ཁོང༌ངི༌ དཀོན༌མཆོག༌ དང༌ ཁོང༌གུན༌ ངའེ༌ ཕྲུ༌གུ༌ གྱུར༌ཨིན༌།"]], [["ཨིན༌ནའང༌ ཟུན༌ ཏང༌ཁན༌ ཚང༌མ༌, ཇིགས༌བུད༌, ཏད༌པ༌ མེད༌ཁན༌, ཚི༌ཏུ༌ སྕོད༌པ༌, མི༌སད༌, ལུས༌བྲེལ༌ ངན༌པ༌, ཇའ༌དུ༌ ཅོ༌ཁན༌, དང༌ སྐུན༌དྲ༌ ཅོལ༌ཁན༌ གུན༌ མུ༌ཟི༌ མེའ༌ ཞེན༌ཨིན༌ ཡོད༌ཁན༌ནི༌ ཚོའེ༌ ནང༌ང༌ ཕང༌ཨིན༌, ཀ༌བོའ༌ ཤི༌ཅེས༌ ཉིས༌པ༌ ཟེར༌རད༌།"]], [["ཡང༌ སྟིང༌ཇུག༌གི༌ རྡུག༌ངལ༌ རྡུན༌ནི༌ གངས༌ཁན༌ གོར༌མོ༌ ཁུར༌ཏེ༌ ཡོད༌ཁན༌ ཕོ༌ཉ༌ རྡུན༌ནི༌ ནང༌ནེ༌ ཅིག༌ ཡོངས༌ཏེ༌ ངའ༌ མོལ༌ལ༌རག༌, \"འི༌རུ༌ ཡོང༌! ངའེ༌ ཁྱོ༌རང༌ང༌ བག༌མ༌, ལུ༌གུའི༌ ན༌མ༌བོ༌ ལྟན༌ཨིན༌།"]], [["ཡང༌ ཁོང༌ངི༌ ང༌ ཐུག༌ཉིད༌དི༌ ནང༌ང༌ མའ༌ རི༌ ཐོན༌པོ༌ཞིག༌གི༌ཀ༌ ཁྱེར༌ར༌ ཛད༌ཏེ༌ ང༌ ནམ༌ཁའ༌ནེ༌ དཀོན༌མཆོག༌གི༌ སྐུན༌དུན༌ནེ༌ བབས༌ཨིན༌ ཡོད༌ཁན༌ གྱལ༌ས༌ དམ༌པ༌ ཡེ༌རུ༌ཤ༌ལེམ༌བོ༌ ལྟན༌ན༌ ཛདས༌།"]], [["ཏེ༌ གྱལ༌ས༌བོ༌, དཀོན༌མཆོག༌གི༌ ཟིར༌རྗིད༌དི༌ ནང༌ང༌ ཁྲ༌ རིན༌ཅན༌ ཙོགས༌ལ༌ ཁྲ༌ཆེམ༌ཆེམ༌ ཅོ༌རུག༌, ཀ༌བོ༌ ཤེལ༌ ཙོགས༌ སལ༌པོ༌ ཡོད༌ཁན༌ ཡ༌ཤབ༌ ཟེར༌ཁན༌ནི༌ ཁྲ༌ ཙོགས༌ དུག༌།"]], [["གྱལ༌སའེ༌ ཀྱང༌ར༌བོ༌ མངས༌ཏེ༌ ཐོན༌པོ༌ དང༌ སྲན༌ཏྲེ༌ དུག༌, ཀ༌བོའེ༌ གྱས༌སྒོ༌ ཅུག༌ཉིས༌པོ༌ ཕོ༌ཉ༌ ཅུག༌ཉིས༌སི༌ སྲུངས༌ཏེ༌ དུག༌། ཨིས༌ར༌ཨེལ༌པའེ༌ མི༌རིགས༌ ཅུག༌ཉིས༌སི༌ མིང༌གུན༌, ཏེ༌ གྱས༌སྒོ༌གུན༌ནི༌ཀ༌ བྲིས༌ཏེ༌ དུག༌།"]], [["ཤར༌ ཆོགས༌ལ༌ གྱས༌སྒོ༌ སུམ༌, བྱང༌ ཆོགས༌ལ༌ གྱས༌སྒོ༌ སུམ༌, ལྷོ༌ ཆོགས༌ལ༌ གྱས༌སྒོ༌ སུམ༌, ཡང༌ ནུབ༌ ཆོགས༌ལ༌ གྱས༌སྒོ༌ སུམ༌ དུག༌།"]], [["ཡང༌ ཏེ༌ གྱལ༌སའེ༌ ཀྱང༌རའ༌, རྩིགས༌རྨང༌ ཅུག༌ཉིས༌ དུག༌, ཏེ༌གུན༌ནི༌ཀ༌ ལུ༌གུའི༌ སྐུ༌ཚབས༌ ཅུག༌ཉིས༌སི༌ མིང༌གུན༌ བྲིས༌ཏེ༌ དུག༌།"]], [["ངའ༌ སྤེ༌ར༌ ཏང༌ཁན༌ནི༌ ཕོ༌ཉ༌བོའེ༌ ཁོ༌རང༌ངི༌ ཆག༌ག༌, གྱལ༌ས༌, ཏེ༌བོའེ༌ གྱས༌སྒོ༌ དང༌ ཀྱང༌རའེ༌ ཚད༌གུན༌ ཏབ༌ཅེས༌ལ༌, སེར༌རི༌ ཚད༌ ཏབ༌ཅེས༌སི༌ བེར༌ཀ༌ཞིག༌ ནམས༌ཏེ༌ དུག༌།"]], [["གྱལ༌ས༌བོ༌ ཀྲུབ༌ཞི༌, ཀ༌བོའེ༌ ཞང༌ དང༌ རིང༌ དང༌ ཐོན༌ གུན༌ དྲན༌དྲ༌ དུག༌། ཕོ༌ཉའེ༌ གྱལ༌ས༌བོ༌ ཏབ༌བ༌ཅིག༌, ཏེ༌བོའེ༌ ཞང༌, རིང༌ དང༌ ཐོན༌ གུན༌ དྲན༌དྲ༌, ཀི༌ལོ༌མི༌ཀྲར༌ 2,400 བིང༌།"]], [["ཁོང༌ངི༌ ཀྱང༌ར༌བོ༌ ཏབས༌, ཏེ༌བོ༌ མི༌ཀྲར༌ 70 ཞང༌ཅན༌ དུག༌པིན༌, ཏེ༌གུན༌ ཏབ༌ཅེས༌ལ༌ ཕོ༌ཉའེ༌ མི༌ ཀོལ༌ཁན༌ནི༌ ཚད༌ ཏབ༌ཅེས༌པོ༌ ཀོལ༌ལ༌ ཛད༌དུག༌།"]], [["ཀྱང༌ར༌བོ༌ ཁྲ༌རྡོ༌ རིན༌ཅན༌ ཡ༌ཤབ༌ ཟེར༌ཁན༌, ཡང༌ གྱལ༌ས༌བོ༌ སེར༌ ཀྱང༌ངི༌ རྩིགས༌ཏེ༌ དུག༌ ཀ༌བོ༌ ཤེལ༌ ཙོགས༌ སལ༌པོ༌ དུག༌།"]], [["གྱལ༌སའེ༌ ཀྱང༌རའེ༌ རྩིགས༌རྨང༌གུན༌ ཁྲ༌རྡོ༌ རིན༌ཅན༌ སྣ༌ 12 ཉམ༌པོ༌ རྩིགས༌ཏེ༌ ལྡེ༌མོ༌ ཅོའ༌ ཛད༌ཏེ༌ དུག༌། རྩིགས༌རྨངས༌སི༌ ཁྲ༌རྡོ༌གུན༌, ཏང༌པོ༌ ཇས༌པར༌, ཉིས༌པ༌ ནི༌ལིམ༌, སུམ༌པ༌ ཨ༌གེཊ༌, ཞི༌པ༌ ཨེ༌མེ༌རལད༌,"]], [["ལྔ༌པ༌ ཨོ༌ནིགས༌, དྲུག༌པ༌ ཀར༌ནེ༌ལིའན༌, རྡུན༌པ༌ ཀིརི༌སོ༌ལའིཊ༌, རྒྱད༌པ༌ ཡུ༌, དགུ༌པ༌ ཊོ༌པཟ༌, རྕུ༌པ༌ ཀིརི༌སོ༌པེརེས༌, རྕུག༌ཅིག༌པ༌ ཇེ༌སིནཐ༌ དང༌ ཅུག༌ཉིས༌པ༌ ཨ༌མེ༌ཐིསཊ༌ གུན༌ ཨིན༌ནོག༌།"]], [["ཡང༌ གྱས༌སྒོ༌ ཅུག༌ཉིས༌པོ༌ མུ༌ཏིག༌ ཅུག༌ཉིས༌, ཡང༌ ཏེ༌ གྱས༌སྒོ༌ རེ༌རེ༌ མུ༌ཏིག༌ ཆེན༌མོ༌ ཅིག༌གི༌ ཛད༌ཏེ༌ དུག༌། ཏེ༌ གྱལ༌སའེ༌ ལམ༌ དང༌ སྲང༌ གུན༌ ཤེལ༌ ཙོགས༌སི༌ སལ༌པོ༌ སེར༌རི༌ ཛད༌ཏེ༌ དུག༌།"]], [["ང༌ ཏེ༌ནང༌ང༌ ཆོད༌ཁང༌ཞིག༌ མ༌ནེ༌ མ༌ཐོང༌, ཅིའ༌ཟེར༌ན༌ གཙོ༌བོ༌ དཀོན༌མཆོག༌ ཀུན༌ཝང༌ དང༌ ལུ༌གུ༌ ཏེ༌གུན༌ནི༌ ཆོད༌ཁང༌ ཨིན༌ནོག༌།"]], [["ཏེ༌ གྱལ༌ས༌བོའ༌ ཉི༌མ༌ ཡ༌ ཟླ༌ཝའེ༌ འོད༌དི༌ སྒོས༌དོམ༌ མི༌དུག༌, ཅིའ༌ཟེར༌ན༌ དཀོན༌མཆོག༌གི༌ ཟིར༌རྗིད༌དི༌, ཏེ༌ གྱལ༌ས༌བོ༌ འོད༌ཅན༌ ཛད༌ཏེ༌ ལུ༌གུ༌ ནི༌ ཏེ༌བོའེ༌ སྐྱོང༌ཙེ༌ ཨིན༌ནོག༌།"]], [["ཡང༌ གྱལ༌ཁམས༌སི༌ མི༌གུན༌ ཏེ༌ འོད༌དི༌ ནང༌ང༌ གྲུལ༌ཨིན༌། ཇིག༌རྟེན༌ནི༌ གྱལ༌པོ༌གུན༌ནི༌ ཁོ༌རང༌ངི༌ གུ༌ནོར༌རི༌ སྤལ༌གུན༌, ཏེ༌ གྱལ༌སའེ༌ ནང༌ང༌ ཁྱོང༌ཨིན༌།"]], [["ཏེ༌ གྱལ༌སའེ༌ གྱས༌སྒོ༌གུན༌ མ༌ནེ༌ ཅུག༌ག༌ མ༌ནོག༌, ཅིའ༌ཟེར༌ན༌ ཏེ༌རུ༌ ཚན༌ མ༌ནེ༌ མེད༌ཀྱག༌།"]], [["གྱལ༌ཁམས༌ ཁོ༌རང༌གུན༌ནི༌ སྟེར༌ དང༌ གུ༌ནོར༌རི༌ སྤལ༌གུན༌, ཏེ༌ གྱལ༌སའེ༌ ནང༌ང༌ ཁྱོང༌ཨིན༌།"]], [["ངན༌པ༌ ཅིག༌གའང༌ ཏེ༌ནང༌ང༌ ཆ༌ མི༌ཅུག༌, མ༌ཚད༌ ཁྲེལ༌བའེ༌ ལས༌ ཅོ༌ཁན༌, ཡ༌ ཟུན༌ ཏང༌ཁན༌གུན༌ནའང༌། ཨིན༌ནའང༌ ལུ༌གུའི༌ ཐའ༌མེད༌པའེ༌ མི༌ཚེའེ༌ སྤེ༌ཆའེ༌ ནང༌ང༌ མིང༌ བྲིས༌ཏེ༌ ཡོད༌ཁན༌ནི༌ མི༌གུན༌ ཏེ༌ནང༌ང༌ ཆ༌ཉན༌ཨིན༌།"]]], [[["22:1 ནེ༌ 6"], ["ཏེ༌ནེ༌ ཕོ༌ཉ༌བོའེ༌ ང༌, སྲོག༌ ཏང༌ཁན༌ནི༌ ཆུ༌ གྱུག༌ཁན༌ ལྩངས༌པོ༌, ཤེལ༌ ཙོགས༌སི༌ ལག༌མོ༌, དཀོན༌མཆོག༌ དང༌ ལུ༌གུའི༌ ཞུགས༌ཁྲིས༌སི༌ ཀ༌ནེ༌ བིང༌ཁན༌བོ༌ ལྟན༌ན༌ ཛདས༌།"]], [["ཏེ༌བོ༌ ཐུར༌ལ༌ གྱལ༌སའེ༌ གྱ༌ལམ༌མི༌ སྐྱིལ༌ནེ༌ གྱུག༌དུག༌, ཡང༌ ལྩངས༌པོའེ༌ ལྡ༌ལྡོ༌ ཉིས༌ཀོའ༌ སྲོག༌ ཏང༌ཁན༌ནི༌ ལྕང༌མ༌ སྐྱེས༌ཏེ༌ དུག༌, ཀ༌བོའ༌ ལོ༌ ཅིག༌གི༌ ནང༌ང༌ སྟོན༌ཐོག༌ ཅུག༌ཉིས༌ སྨིན༌དུག༌། ཟླ༌ཝ༌ རེ༌རེ༌ ནང༌ང༌ སྟོན༌ཐོག༌ རེ༌རེ༌, ཡང༌ ཏེ༌བོའེ༌ ལོ༌མ༌གུན༌, གྱལ༌ཁམས༌གུན༌ ཕན༌ཅེས༌སི༌ ཕིའ༌ སྨན༌ནི༌ ཚུལ༌ལ༌ ཀོལ༌དུག༌།"]], [["དཀོན༌མཆོག༌གི༌ རྔན༌ཏབ༌བ༌ ཛད༌ཁན༌བོ༌ མེད༌ཁན༌ ཆེན༌, ཅིའ༌ཟེར༌ན༌ དཀོན༌མཆོག༌ དང༌ ལུ༌གུའི༌ ཞུགས༌ཁྲིས༌གུན༌ ཏེ༌རུ༌ ཡོད༌ཏེ༌ ཨིན༌ནོག༌, ཡང༌ ཁོང༌ངི༌ ཞབ༌སྟོག༌པ༌གུན༌ནི༌ ཁོང༌ང༌ ཅོལ༌ཨིན༌།"]], [["ཁོང༌གུན༌ནི༌ དཀོན༌མཆོག༌གི༌ ཞལ༌དོང༌ ཇལ༌ཨིན༌, ཡང༌ ཁོང༌ངི༌ ཚན༌ ཁོང༌གུན༌ནི༌ ཐོད༌པའེ༌ཀ༌ བྲི༌ཨིན༌།"]], [["ཏེ༌རུ༌ ཚན༌ མ༌ནེ༌ མི༌ཡོང༌, ཡང༌ ཁོང༌གུན༌ལ༌ སྐྱོང༌ཙེ༌ ཡ༌ ཉི༌མའེ༌ འོད༌དི༌ སྒོས༌དོམ༌ མི༌ཆའ༌, ཅིའ༌ཟེར༌ན༌ གཙོ༌བོ༌ དཀོན༌མཆོག༌ ཁོང༌གུན༌ནི༌ འོད༌པོ༌ ཨིན༌ནོག༌། ཁོང༌གུན༌ནི༌ གྱལ༌པོ༌གུན༌ ཙོགས༌ལ༌ ཏུས༌གྱུན༌ནེ༌གྱུན༌ ཝང༌སྲུལ༌ཨིན༌།"]], [["ཏེ༌ནེ༌ ཕོ༌ཉ༌བོའེ༌ ང༌ མོལས༌, \"ཁྱོ༌རང༌ང༌ ཚོར༌ཁན༌གུན༌ ཨིད༌ཤེས༌ཅན༌ དང༌ དྲང༌པོ༌ ཨིན༌། ལུང༌སྟོན༌པ༌གུན༌ལ༌ ཤད༌ཅེས༌སི༌ ལོན༌གུན༌ སལ༌ལ༌ ཛད༌ཁན༌ནི༌ གཙོ༌བོ༌ དཀོན༌མཆོག༌གི༌, གྱོགས༌པ༌ བྱུང༌ཅེས༌ཅན༌གུན༌ ཤད༌ཅེས༌ལ༌ ཁོང༌ངི༌ ཕོ༌ཉ༌བོ༌, ཁོང༌རང༌ངི༌ ཞབ༌སྟོག༌པ༌གུན༌ལ༌ ཀལ༌ལ༌ ཛདས༌།\""]], [["22:7 ནེ༌ 21"], ["ལུ༌གུའི༌ མོལས༌, \"ལྟོས༌ཤིག༌ ང༌ ནི༌ གྱོགས༌པ༌ ཡོང༌ཨིན༌། འི༌ སྤེ༌ཆའེ༌ མ༌ཡོང༌ ལུང༌སྟན༌ ཛད༌ཁན༌གུན༌, ཁའ༌ཉན༌ཁན༌གུན༌ ཅིན༌ལབས༌ཅན༌ ཨིན༌།\""]], [["འི༌ ཚང༌མ༌ ང༌ ཡོ༌ཧཱ༌ནན༌ནི༌ ཚོར༌ ཡང༌ ཐོང༌། ཏེ༌གུན༌ ཚོར༌ར༌ཅིག༌ ཡང༌ ཐོང༌ང༌ཅིག༌, ངའ༌ ཏེ༌གུན༌ ལྟན༌ན༌ ཛད༌ཁན༌ནི༌ ཕོ༌ཉ༌བོའེ༌ ཞབས༌སི༌ དུན༌ལ༌ ཆག༌ཕུལ༌ཅེས༌ལ༌ གྱེལ༌པིན༌།"]], [["ཨིན༌ནའང༌ ཁོང༌ངི༌ ང༌ མོལས༌, \"མན༌! ངའ༌ ཏེ༌ཟུག༌ མ༌ཅོ༌། ངའང༌ ཁྱོ༌རང༌ དང༌ ཁྱོ༌རང༌ངི༌ སྤུན༌ ལུང༌སྟོན༌པ༌གུན༌ ཙོགས༌ལ༌, དཀོན༌མཆོག༌གི༌ ཞབ༌སྟོག༌པ༌ཞིག༌ ཨིན༌, མ༌ཚད༌ འི༌ སྤེ༌ཆའེ༌ ནང༌ང༌ བྲིས༌ཏེ༌ ཡོད༌ཁན༌ སྲུང༌ཁན༌གུན༌ནའང༌། དཀོན༌མཆོག༌ ཅིག༌པོའ༌ ཅོལ༌།\""]], [["ཏེ༌ནེ༌ ཁོང༌ངི༌ ང༌ མོལས༌, \"འི༌ སྤེ༌ཆའེ༌ ནང༌ང༌ བྲིས༌ཏེ༌ ཡོད༌ཁན༌ནི༌ མ༌ཡོང༌ ལུང༌སྟན༌གུན༌ སང༌ཝའེ༌ ནང༌ང༌ མ༌བོར༌ ཅིའ༌ཟེར༌ན༌ འི༌གུན༌ དྲན༌དྲ༌ གྲུབ༌ཅེས༌སི༌ ཏུས༌པོ༌ ཉེ༌མོ༌ དུག༌།"]], [["ངན༌པ༌ ཅོ༌ཁན༌གུན༌ལ༌ ངན༌པ༌ ཅོ༌ཅེས༌ནེ༌ མ༌སྒག༌, ལས༌ རྩོག༌པོ༌ ཅོ༌ཁན༌གུན༌ལ༌ ལས༌ རྩོག༌པོ༌ ཅོ༌ཅེས༌ནེ༌ མ༌སྒག༌, དྲང༌པོ༌ ཅོ༌ཁན༌གུན༌ལ༌ དྲང༌པོ༌ ཅོ༌ཅེས༌ནེ༌ མ༌སྒག༌, དམ༌པ༌ ཨིན༌ཁན༌གུན༌ དམ༌པ༌ གྱུར༌ཅེས༌ནེ༌ མ༌སྒག༌།"]], [["ཡེ༌ཤུའི༌ མོལས༌, \"ལྟོས༌ཤིག༌, ང༌ གྱོགས༌པ༌ ཡོང༌ཨིན༌, ཡང༌ མི༌ རེ༌རེའ༌ རང༌རང༌ངི༌ ལས༌ ནང༌ཞིན༌ལ༌ ཏང༌ཅེས༌སི༌ སོལ༌རས༌ ངའེ༌ ལག༌ག༌ ཡོད༌།"]], [["ང༌ ནི༌ ཨལ༌ཕཱ༌ དང༌ ཨོ༌མེ༌ག༌, ཏང༌པོ༌ དང༌ ཐའ༌མ༌, གོ༌ཟུག༌ དང༌ སྟིང༌ཇུག༌ ཨིན༌།"]], [["ཀོས༌གུན༌ ཁྲུས༌ཏེ༌ ཁོ༌རང༌ རྩང༌མ༌ ཅོ༌ཁན༌གུན༌ ཅིན༌ལབས༌ཅན༌ ཨིན༌། ཁོང༌གུན༌ གྱལ༌སའེ༌ ནང༌ང༌ གྱས༌སྒོ༌གུན༌ གྱུད༌ཏེ༌ ཆ༌ཅུག༌ག༌ ཛད༌ཏེ༌ སྲོག༌ སལ༌ཁན༌ནི༌ ལྕང༌མའེ༌ ཀ༌ནེ༌ ཁ༌ཟས༌གུན༌ ཟེན༌།"]], [["ཇའ༌དུ༌ ཅོ༌ཁན༌, ལུས༌བྲེལ༌ ངན༌པ༌ ཅོ༌ཁན༌, མི༌སད༌, སྐུན༌དྲ༌ ཅོལ༌ཁན༌, ཟུན༌མ༌ དམ༌པའེ༌ མི༌ཚེ༌ ཕུད༌ཁན༌, ཏེ༌ ཁྱི༌ ཙོགས༌གུན༌ གྱལ༌སའེ༌ ཕི༌ལོག༌ག༌ ལུས༌ཨིན༌།"]], [["འི༌ ལོན༌གུན༌ ཆོས༌ཚོགས༌གུན༌ལ༌ ཤད༌ཅེས༌སི༌ ཕིའ༌ ང༌ ཡེ༌ཤུའི༌, ང༌རང༌ངི༌ ཕོ༌ཉ༌ ཁྱོ༌རང༌ངི༌ཀ༌ ཀལ༌པིན༌། ང༌ ནི༌ གྱལ༌པོ༌ དཱ༌བིད༌ དང༌ ཁོའེ༌ པུར༌གྱུད༌ བྱུང༌ཅུག༌ཁན༌, ཡང༌ ནམ༌ལངས༌སི༌ སྐར༌མ༌ ལྡང༌ཤན༌བོ༌ ཨིན༌།\""]], [["དམ༌པའེ༌ ཐུག༌ཉིད༌ དང༌ མ༌ཤི༌ཀའེ༌ བག༌མ༌ ༼ཡང༌ན༌ ཁོང༌ངི༌ ཆོས༌ཚོགས༌༽ གུན༌ནི༌ ཟེར༌དུག༌, \"ཡོང༌ཤིག༌།\" འི༌ ལོན༌ ཚོར༌ཁན༌གུན༌ལའང༌ ཟེར༌ཅུག༌, \"ཡོང༌ཤིག༌།\" སྐོམས༌ཁན༌གུན༌ ཡོང༌ཅུག༌ཤིག༌, ཡང༌ ཐུང༌ང༌ ཐད༌ཁན༌གུན༌ལ༌ སྲོག༌ ཏང༌ཁན༌ནི༌ ཆུ༌ ཆོན༌ལ༌ ཐུང༌ཅུག༌ཤིག༌།"]], [["འི༌ སྤེ༌ཆའེ༌ ནང༌ང༌ བྲིས༌ཏེ༌ ཡོད༌ཁན༌ནི༌ མ༌ཡོང༌ ལུང༌སྟན༌ནི༌ སྤེ༌ར༌ ཚོར༌ཁན༌གུན༌ལ༌ ང༌ ཡོ༌ཧཱ༌ནན༌ནི༌ སྤང༌པུད༌ཨིན༌ ཟེར༌རད༌། འི༌ སྤེ༌ཆའེ༌ ནང༌ང༌ བྲིས༌ཁན༌གུན༌ནི༌ཀ༌ ཐེ༌བ༌ སགས༌ཏེ༌ བྲི༌ཁན༌གུན༌ལ༌ དཀོན༌མཆོག༌གི༌ འི༌ སྤེ༌ཆའེ༌ ནང༌ང༌ བྲིས༌ཏེ༌ ཡོད༌ཁན༌ནི༌ རྡུག༌ངལ༌གུན༌ སལ༌ཨིན༌།"]], [["ཡང༌ འི༌ སྤེ༌ཆའེ༌ ནང༌ང༌ བྲིས༌ཏེ༌ ཡོད༌ཁན༌ནི༌ མ༌ཡོང༌ ལུང༌སྟན༌གུན༌ནི༌ ནང༌ནེ༌ ཐེན༌ཏེ༌ མ༌བྲི༌ཁན༌གུན༌ནི༌ ཀ༌ནེ༌ དཀོན༌མཆོག༌གི༌ འི༌ སྤེ༌ཆའེ༌ ནང༌ང༌ མོལ༌ཁན༌ནི༌ སྲོག༌ ཏང༌ཁན༌ནི༌ ལྕང༌མའེ༌ སྐལ༌ལ༌ དང༌ དམ༌པའེ༌ གྱལ༌སའེ༌ ནང༌ང༌ དུག༌ཅེས༌སི༌ ཐོབ༌ཏང༌བོ༌ ཐེན༌ན༌ ཛད༌ཨིན༌།"]], [["འི༌ བྲིས༌ཁན༌ ཚང༌མའེ༌ སྤང༌པོ༌ སལ༌ལ༌ ཛད༌ཁན༌ནི༌ ཡེ༌ཤུའི༌ མོལ༌ལ༌ ཛདས༌, \"འོ༌ན༌ ང༌ གྱོགས༌པ༌ ཡོང༌ཨིན༌།\""], ["ངའེ༌ ལན༌ཏངས༌པིན༌, \"ཨ༌མེན༌, ཀྱེ༌ གཙོ༌བོ༌ ཡེ༌ཤུ༌ སྐྱོད༌ད༌ ཛད༌།\""]], [["གཙོ༌བོ༌ ཡེ༌ཤུའི༌ ཐུག༌རྗེ༌ དཀོན༌མཆོག༌གི༌ མི༌གུན༌ ཉམ༌པོ༌ ལུས༌ཤིག༌, ཨ༌མེན༌།།"]]]]}}