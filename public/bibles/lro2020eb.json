{"version": "lro2020eb", "versionName": null, "meta": {"description": "Laro Bible (Bible)", "source": "sword", "swordVersion": "15.51", "swordVersionDate": "2025-04-04", "encoding": "utf-8", "language": "lro", "license": "Copyrighted; Permission to distribute granted to eBible.org", "copyright": "Copyright © 2020 Wycliffe Bible Translators, Inc."}, "books": {"Matthew": [[[["Dimooꞌra didi ngwügüürnä ngwudi Yicu Kirictu gïjï gidi Däwüd gwuru gïjï gidi Äbräyïm."]], [["Äbräyïm gwanni gwülïngïtï Ijaaging"], ["na Ijaag gwanni gwülïngïtï Yagubing"], ["na Yagub gwanni gwülïngïtï Yäwüdängä je ngwenggen ngwe."]], [["Na Yäwüdä gwanni gwülïngïtï Parijing na Jera ndi nanni gwani Tamar"], ["na Parij gwanni gwülïngïtï Ajiruning."], ["Na Ajirun gwanni gwülïngïtï Raming"]], [["na Ram gwanni gwülïngïtï Aminadabing"], ["na Aminadab gwanni gwülïngïtï Najuning,"], ["na Najun gwanni gwülïngïtï Jalimuning"]], [["na Jalimun gwanni gwülïngïtï Buwajing nanni gwüngün gwani Riyab"], ["na Buwaj gwanni gwülïngïtï Obeding nanni gwüngün gwani Räwüj"], ["na Obed gwanni gwülïngïtï Yicing"]], [["na Yici gwanni gwülïngïtï Däwüdïng gwuru deleny."], ["Na deleny dani Däwüd gwanni gwülïngïtï Jilimaning nanni gwüngün gwägïnä gwerre kur gani Uriya."]], [["Na Jiliman gwanni gwülïngïtï Rabaaming"], ["na Rabaam gwanni gwülïngïtï Äbïyäng"], ["na Äbïyä gwanni gwülïngïtï Ajang."]], [["Na Aja gwanni gwülïngïtï Yüjäpädïng."], ["Na Yüjäpäd gwanni gwülïngïtï Yuraming"], ["na Yuram gwanni gwülïngïtï Yüjïyäng"]], [["na Yüjïyä gwanni gwülïngïtï Yujaming"], ["na Yujam gwanni gwülïngïtï Aajing"], ["na Aaj gwanni gwülïngïtï Äjäkïyäng."]], [["Na Äjäkïyä gwanni gwülïngïtï Manajing"], ["na Manaji gwanni gwülïngïtï Amuning"], ["na Amun gwanni gwülïngïtï Yojeyang."]], [["Na Yojeya gwanni gwülïngïtï Yukinayang gwenggen gwe gaji ganni gima je ge güwän gegen apada ken gani Babil."]], [["Na anni ma aar ji ken gani Babil,"], ["a Yukinaya lengeta Jälätïlïng"], ["na Jälätïl gwanni gwülïngïtï Jirubabiling."]], [["Na Jirubabil gwanni gwülïngïtï Äbïyüdïng"], ["na Äbïyüd gwanni gwülïngïtï Aliyakiming"], ["na Aliyakim gwülïngïtï Ajuring."]], [["Na Ajur gwanni gwülïngïtï Jädügïng"], ["na Jädüg gwanni gwülïngïtï Akiming"], ["na Akim gwanni gwülïngïtï Ïlïyüdïng."]], [["Na Ïlïyüd gwanni gwülïngïtï Aliyajiring"], ["na Aliyajir gwanni gwülïngïtï Mataning"], ["na Matan gwanni gwülïngïtï Yagubing."]], [["Na Yagub gwanni gwülïngïtï Yüjïbïng gwanni gwagu Märïyämïng gwanni gwuma gu Yicu lïngïnï gwanni gwuma aar ci Gwubrutaar yelenya."]], [["A kimaad ꞌdar ꞌtuꞌtu ndi Äbräyïm ꞌdi ngwobani ndi Däwüd, gimaad giru ꞌdï na kwoꞌrongo (14). Na ndi Däwüd ꞌdi ngwobani kaji ganni gima aar ge apada Ngwüyäwüd ken gani Babil, gimaad giru ꞌdï na kwoꞌrongo (14). Na gaji ganni gima ge Ngwüyäwüd ji Babil ꞌdi ngwobani kaji gidi Yicu gwanni Gwubrutaar yelenya, gimaad giru ꞌdï na kwoꞌrongo (14)."]], [["A be lïngïnï gwudi Yicu Kirictu gwuru no, gaji ganni gïmïnä ge Yüjïb gaga ndi nanni gwüngün gwani Märïyäm, a Märïyäm mbüjïnï gwuma ji lari le laꞌtina acidu. Lari lïndï Lïgïꞌrïm le lanni Lijuꞌru."]], [["A be Yüjïb gwuru dur düngün, gwuru dïjï dïdünälü ngwuꞌti jädï ndi ꞌtäjï Märïyämïngälü nda gu ngwüjï lenge. Ngwugeꞌte yiꞌral giligoranu ndi ari ngwugeꞌte kay nyïm."]], [["A be anni mung ïrïyï yiꞌral ngwäy nono, a gïꞌrr gidi Ngwaalu ꞌtäcälü dilingidu ngwuci, “Gwani Yüjïb gïjï gidi Däwüd, aaꞌti yedeny ya ang eny ndi ape Märïyämïng gwuru daw dunga. Ndi ari gwuju lari le lïndï Lïgïꞌrïm le lanni Lijuꞌru."]], [["Gwadi lingeta gïjü ga ang ätädä ngwürïny ngwani Yicu, nunnu nginde gwuru gwadi gïlängïdïyï ngwüjü ngwüngün giyiꞌral yegen yanni yiki.”"]], [["Yiꞌral giyee ꞌdar yiju nunnu a ngwujaꞌri ngwudi Deleny diru Ngwaalu ätï ngwäyänü ngwanni ngwondaja ngwe dïjïr ndi ari,"]], [["“Guꞌtaar gaji ga ji lari le ga lingeta gïjü giru dur ga aar ätädä ngwürïny ngwani Ämänäwïl.” Ngwani, “Ngwaalu ngwo aar le.”"]], [["Anni ma Yüjïb ꞌdïꞌrälü giyar, ngwärrï yiꞌral gwani ngwujaꞌri ngwanni ngwuma ngwe gïꞌrr gidi Deleny diru Ngwaalu ci. Ngwape Märïyämïng nggwe ele ꞌdunu ngwuru daw düngün."]], [["Aar ꞌti be acidu ꞌdi ngwulingeta gïjü giru dur ngwätädä ngwürïny ngwani Yicu."]]], [[["Anni ma Yicu lïngïnï kündär gani Bidilam ngwaalu ngwani Yäwüdïyä, gaji ganni gïmätï ge deleny dani Yïrüdïj yelenya a ngwoorta ngwudi yuurrum anda gïtäny gwe aar ilada kündär gani Üräjälïm."]], [["Aar otaci ngwüjälü ndi ari, “Gwanni gwuru Deleny didi Ngwüyäwüd nggwo gwülïngïnä ne gwe? Nyii länggädï guurrumu güngün gïtäny, nyii be ilada ndi kwucalu yirku ye.”"]], [["Anni ma gu deleny dani Yïrüdïj ꞌdingini no, a yïn aw na ngwüjï ꞌdar kündär gani Üräjälïm."]], [["Ngwurnida ngwurꞌdala ꞌdar ngwanni ngwuru ngweleny ngwudi ngwüjï na ngwoorta ngwudi yobo gwüpäng ngwuje otacalu, “Gwanni Gwubrutaar yelenya gwadi lïngïnï ne gwe?”"]], [["Aar ci, “Gwadi lïngïnï kündär gani Bidilam ngwaalu ngwani Yäwüdïyä, ndi ari ngwujaꞌri ngwudi Ngwaalu ngwanni ngwondaja je dïjïr ngwaru nu,"]], [["‘A be nga gwani gündär gidi Bidilaming gïdïyäng didi Yäwüdä,"], ["a gwuru guꞌru gooko ngwelenyanu ngwudi Yäwüdä"], ["ndi ari deleny deꞌte dadi ꞌtüdä ꞌdunggunga"], ["ngwuru dooꞌra ngwombaji ngwüjü ngwüny ngwudi Yïjïräyïl.’"], ["”"]], [["A be Yïrüdïj urnidi ngworta ngwudi yurrum nyïm ngwuje otacalu gaji ge ganni giju ge gurrum ganni gïꞌtädälü."]], [["Ngwuje dinga aar ele kündär gani Bidilam ngwuje cani, “Ïndär ngaa utalu mama gïjï ge manari gima aang mbuja ngaa be oꞌra nyii ondaci nyi ele ꞌto nyi kwucalu yirku ye.”"]], [["Anni ma aar ꞌdingini gideleny, aar ꞌdïꞌrï aar ele. A guurrum gele gänggädäär gïtäny, ngwuje mädïnïjï ꞌdi ngwele ngwüdünä ngwaalu ngwanni ngwuju gu gïjï."]], [["Anni ma aar enggada gurrumu, aar jayanu gwulleny."]], [["Aar ele ngwuꞌdun aar engga gïjü nanni gwe gwüngün gwani Märïyäm. Aar jürbäjälü aar kwucalu yirku ye aar ïgïtädä ngwürädälü ngwudi yuꞌrin yegen aar angidaci dab na yilun na ngwuuwa."]], [["A je be dilingid eny ngwuje girinya ndi ari aaꞌti la oꞌraci delenya dani Yïrüdïj, aar be ꞌdïꞌrï ele gay ge giꞌter aar oꞌre ken gegen."]], [["Anni ma aar ele, a dilingid eny Yüjïbïng a gïꞌrr gidi Ngwaalu ꞌtäcälü ngwuci, “ꞌDïꞌrü nga ape nanning je gïjï ge aang abri aang ele ken gani Mijir ngaa gu ji ꞌdi ang ondaca. Ndi ari deleny dani Yïrüdïj dadi mïnï gïjälü ngwuꞌrinye.”"]], [["No ngwüꞌdïꞌrï ngwape gïjü na nanni gwüngün dilu de aar ꞌdïꞌrï aar ele Mijir."]], [["Nggu jalu ngenone ꞌdi a Yïrüdïj ayi. Yiru gu no ndi ari a ngwujaꞌri ätï ngwäyänü ngwudi Ngwaalu ngwanni ngwondaja je dïjïr danni daru, “Äny gwurnida gïjü güny ken gani Mijir.”"]], [["Anni ma Yïrüdïj lenge ndi ari gwuma ngwoorta ngwudi yurrum nyortacanu, a güündä ape ngwukanu gwulleny ngwüꞌtüyä ngwujaꞌri ndi ari aar ꞌrinye yïjälü ꞌdar yanni yiru ngwur kündär gani Bidilam na yündär yanni yijacidaar ye. Yïjï yanni yätï ngwüdläyü rom aar oꞌrada gwodan anaku ꞌdingining gu ngwoorta ngwudi yurrum."]], [["No a ngwujaꞌri ngwudi Ngwaalu ngwanni ngwaru ngwe Ärmïyä gwuru dïjïr aar ätï ngwäyänü ndi ari,"]], [["“Dulu daru kündär gani Rama,"], ["yal na runi gwupa,"], ["daw dani Rayila därädï yïjü yüngün"], ["ngwuꞌdonya ndi aar orꞌtemaji"], ["ndi ari yïjï yima ele.”"]], [["Anni ma Yïrüdïj ayi, a dilingid ita Yüjïbïng ken gani Mijir a gïꞌrr gidi Ngwaalu ꞌtäcälü"]], [["ngwuci, “ꞌDïꞌrü nga ape gïjü nanni gwe gwüngün ngaa oꞌre ken gidi Yïjïräyïl, lele lïmïnä ndi ꞌrinye gïjü lima ayi.”"]], [["No a Yüjïb ꞌdïꞌrï ngwape gïjü nanni gwe gwüngün ngwoꞌre gïdïyäng didi Yïjïräyïl."]], [["A be anni mung gu ꞌdingini ndi ari Arkalawuj gwuma ape yelenya yidi papa gwüngün gwani Yïrüdïj ngwaalu ngwani Yäwüdïyä, a yedeny eny ndi ele ngenone. A dilingid eny ngwugirinya ngwüꞌdïꞌrï ngwele ngwaalu ngwani Jälïl."]], [["Ngwuji kündär gani Najra. Ndi ari a ngwujaꞌri ngwudi Ngwaalu ätï ngwäyänü anaku aru gu ngwïjïr ndi ari, “Gwa aar ätädä ngwürïny ngwani Dinajir.”"]]], [[["Giyomon giyoo, a Yuwana Almamadan ila ngwondaci ngwüjü ngwujaꞌri ngwudi Ngwaalu poor gïtäny ngwaalu ngwani Yäwüdïyä."]], [["Ngwuje ci, “Joꞌrenyanar, ndi ari yeleny yidi gerala yima ja gito.”"]], [["Yuwana gwuru nggwee gwanni gwaru gwe dïjïr dani Ajaya ndi ari,"], ["“Dulu durnidu poor gïtäny ngwari,"], ["‘Gïꞌtïjär Delenya gay mama,"], ["ngaa räꞌtïjï gay ngwüdünälü.’”"]], [["Yuwana gwugenna ngwurna ngwuru yotang yidi ngwamla ngwürüjïnï lägü le liru dirna gidirinyanu. Ngweny ngwama ngweny ngwaay ngwudi ngwüdäny."]], [["A ngwüjï ꞌtüdä kündär gani Üräjälïm, Yäwüdïyä ꞌdar na ngwaalu ꞌdar ngwudi Ordoning aar ilada ꞌdünggüngün."]], [["Aar joꞌrenyana aar ꞌtäjï yiꞌralalu yegen yanni yiki ngwuje nyïnyï yaw ye gidibirta didi yaw yidi Ordoning."]], [["A be anni mung enggada Ngwübärrïjï"], ["na Ngwüjändügï"], ["ngwonyadu aar ilada ngwaalu ngwujung gu ndi nyïnyï ngwüjü, ngwuje ci, “Ngaa gilee liru yïjï yidi ngwüüngä, yärü gwuma je arngada ndi abra gündä ganni nggo gïndï?"]], [["Ärrär be yiꞌral yanni yijaw yadi inggidi ndi ari ngaa lima joꞌrenyana."]], [["Aaꞌti ngaa la ji ndi ïräjï ngwäyälü aang ari, ‘Nyii liru yïjï yidi Äbräyïm.’ Nggwa je ci, Ngwaalu ngwätï yiima ndi uti yoꞌrralu giyee ngwuje ruji yïjï yidi Äbräyïm."]], [["Gwenene guꞌri nggo gïmïꞌränä ngwuuwa ngwudi ngwaꞌri, daꞌri dere danni daꞌti da ꞌriꞌri yuula yijaw, da aar üꞌrïdälü da aar gatu gïlïgä.”"]], [["Ngwuje ci, “Äny gwa je nyïnyï yaw ye yani joꞌrenyani. A be gwanni nggwo ndi ila gwodan gwanni gwätänä yiima ꞌdünggüny, äny gwaꞌti ädï ngwäyänü ngwüngün ndi äpïjï ngwüdänälü ngwüngün. Nginde gwa je nyïnyï Lïgïꞌrïm le lanni Lijuꞌru na lïgä."]], [["Nginde gwapu ngwümülgügünä kuy güngün ngwadi ngwe ürnäjï yona, ngwubruti doꞌralu ngwübäläjï yona kïlänü ngwube uꞌdiyi ngwoga lïgä le lanni lati ꞌti ayu.”"]], [["A Yicu ꞌdïꞌrä ngwaalu ngwanni Jälïl ngwila Ordon ngwilada ndi nyïnyïnï ndi Yuwana."]], [["A be Yuwana ꞌdonya ngwuci, “Äny gwunana ndi nyïnyïnï ꞌdunggunga, nga be ari ang nyïnyï awa?”"]], [["A Yicu ci, “Gäbïcä je aar gu ru gwenene, no ya gu jayi ndi ari nda medaji yiꞌral ꞌdar yanni yïdünälü.” Yäy gu no, a be Yuwana ämnäcï."]], [["Anni ma Yicu nyïnyïnä ngwüꞌtüdä giyaanu no, a gere ïgïtänï ngwengga Lïgïꞌrïmä lidi Ngwaalu lüllü kerala liru nono amaam ngwaw ꞌdünggüngünälä"]], [["a dulu üllä kerala ngwara, “Gïjï güny giru nggee, ganni gämnïny äny gwujayanu nginde gwe gwulleny.”"]]], [[["A be Lïgïꞌrïm ape Yicung nggwe ele poor gïtäny a dijegoꞌrr"], ["ele ndi ïdäjä."]], [["Anni mung määtä ngwädä yomon küüꞌrï rom (40) lingen le na dilu de, a be ngwamu enyanu."]], [["A dijegoꞌrr ꞌdonggaci ngwuci, “Manari nga gwuru Gïjï gidi Ngwaalu, ca yoꞌrra giyee aar rudini yon nga je eny.”"]], [["A Yicu ci, “Yüllïnä ndi ari, ‘Dïjï dümnä dati ꞌti midu eny gwe ꞌdogo a be dati midi ngwujaꞌri ngwe ꞌdar ngwanni ngwati ꞌtüdä ngwulemanu ngwudi Ngwaalu.’"], ["”"]], [["A dijegoꞌrr ape nggwe ele kündär ganni gijuꞌru ngwape ngwalliji ngwüdünï ngwüjärmädï ngwudi gobo"], ["korrala"]], [["ngwube ci, “Manari nga gwuru Gïjï gidi Ngwaalu, gätï ligoꞌro lunga ngene ꞌdi nga aalu gïdïyängälü. Ndi ari yüllïnä,"], ["‘Nginde ngwa ondaca yïꞌrrä yüngün ara gu etadi."], ["Aar ang mätädälä ngwuy ngwe,"], ["nunnu aaꞌti nga gwa obalu gora ge gunga koꞌrr.’"], ["”"]], [["A Yicu ci, “Yüllïnä ꞌto ndi ari, ‘Aaꞌti nga gwa ïdäjï Delenya diru Ngwaalu ngwunga.’"], ["”"]], [["Oꞌre a dijegoꞌrr ape mana nggwe allu kenala golala gwulleny ngwenggaci yelenyalu ꞌdar yidi dïdlä na näjï gwegen."]], [["Ngwube ci, “Ya je ätädä giyee ꞌdar manari nga gwuma ämnï nyii jürbäcälü nyii kwucalu yirku ye.”"]], [["A Yicu ci, “Dijegoꞌrr ndee abru kayanu! Yüllïnä ndi ari, ‘Jürbäcä Ngwaalingalu ngweꞌte pu nga je kwucalu yirku ye nga je äpïjï yobo jücü.’"], ["”"]], [["A dijegoꞌrr gatani ngwele. A yïꞌrr ila aar äpïjï yiiru."]], [["Anni ma Yicu ꞌdingini ndi ari Yuwana gwuma aar määtä gwuma aar giki, ngwüꞌdïꞌrï ngwele Jälïl."]], [["Ngwugatani gündärä gani Najra ngwele ngwuji kündär gani Kaprnawum gijacidaar yaw ye ngwaalu ngwani Jablun na Nabitali."]], [["Ndi ari a ngwujaꞌri ngwudi Ngwaalu ätï ngwäyänü ngwanni ngwaru ngwe dïjïr dani Ajaya ndi ari,"]], [["“Dïyäng didi Jablun na dïyäng didi Nabitali,"], ["gay gidi ele giyaw yidi Ordoning,"], ["Jälïl gwudi ngwüjï ngwuru Garany."]], [["Ngwüjï ngwanni ngwujalu gïdïrïmänü"], ["ngwuma engga buri gwupa."], ["Gïläꞌdï liju gidil didi dïyäng didi yiꞌrany"], ["lima je buri oꞌrracalu.”"]], [["ꞌTuꞌtu gaji nggoo ngwelada gweere, a Yicu ꞌdïꞌrï ndi enggaci ngwüjü ngwujaꞌri ngwuje ci, “Joꞌrenyanar, ndi ari yeleny yidi gerala yima ja gito.”"]], [["Anni ma Yicu ji ndi ele gïmämäng nono gidi yaw yidi Jälïlïng, ngwengga ngwoꞌra yengga rom, Jamaan gwani Butruj na gwenggen gwani Andrawuj, liju ndi gatu ngwüꞌdïbä giyaw ndi ari ngindenga liru ngwiina ngwudi ngwuum."]], [["A je Yicu ci, “Gwujaniiny nggwa je ruji ngwiina ngwudi ommada ngwüjü giyeleny yidi Ngwaalu.”"]], [["Puprang no, aar ꞌdïꞌrï aar gatani ngwüꞌdïbälü aar gwujani."]], [["Ngwoꞌre ngwuꞌdongga ngenone ngwengga ngwoꞌra yengga rom mana ngwuꞌter, Yagub gïjï gidi Jäbädï na gwenggen gwani Yuwana, liju gïbälükänü papanga le gwegen ndi gagiri ngwüꞌdïbänü ngwegen, ngwuje urnidi."]], [["Aar ꞌdïꞌrï aar gatani bälükälü na papang gwegen aar gwujani."]], [["A Yicu ele ngwulandalu ngwaalu ꞌdar kündär gani Jälïl ngwenggaci ngwüjü ngwujaꞌri ngwanni ngwujaw ngwämrä"], ["ngwegen. Ngwuje ondaci yelenya ye yidi Ngwaalu ngwuꞌriyi ngwüjü dümdï nono ngwuje äbräjï dimdi nono ꞌdar danni dätäär."]], [["A ngwüjï ꞌdinginalu ngwujaꞌri ngwe ngwüngün ꞌdar ngwaalu ngwani Jürïyä. Aar äpïjä ngwüjü ꞌdar ngwanni ngwümä dümdï donyadanu na ngwanni ngwati ji yiꞌrendeny eny nono yonyadanu na ngwüjï ngwanni ngwätïnä ngwüꞌrïllä nono na ngwanni ngwati äyïnï na ngwanni ngwuru ngwurga ngwuje uꞌriyi nono."]], [["A ngwüjï ngwudi Jälïlïng ngwonyadu gwujani na ngwudi Yündär yanni yiru ꞌdï (10) na ngwudi gündär gani Üräjälïm na Yäwüdïyä na ngwudi ngwaalu dambal Ordon."]]], [[["Anni ma Yicu engga ngwüjü ngwonyadu, ngwüꞌdïꞌrï ngwallu milli ngwujalu. A ngwooꞌra ngwüngün ꞌdonggaca,"]], [["ngwüꞌdïꞌrï ngwuje enggaci ngwari,"]], [["“Lonjacaar je lanni liru ngwuwayi gïlïgïꞌrïm"], ["ndi ari yelenya yidi gerala yegen yiru."]], [["Lonjacaar lanni gilo lirunu,"], ["ndi ari la ji la aar je orꞌtemaji."]], [["Lonjacaar je lanni liru ngwumulu,"], ["ndi ari la ji la ape yuꞌrina gïdïyäng."]], [["Lonjacaar je lanni lïtï je ngwamu a je ngwäädä iyada ndi ape ngwujaꞌri ngwanni ngwüdünälü,"], ["ndi ari la ji eny la pe."]], [["Lonjacaar je lanni liru ngwïnä,"], ["ndi ari la ji la aar je ïnä."]], [["Lonjacaar je lanni lijuꞌru yiguri,"], ["ndi ari la ji lengga Ngwaalinga."]], [["Lonjacaar je lanni lati geꞌte ngwujaꞌri aar adatalu,"], ["ndi ari la ji la aar je urnidi yïjï yidi Ngwaalu."]], [["Lonjacaar je lanni lübïnäär jälü gwani apepe gwegen gwani gwüdünälü,"], ["ndi ari yeleny yidi gerala yegen yiru.”"]], [["Ngwuje ci, “Lonjaca je nga nga ma aar je lo aar je übïnälü aar je üꞌrïdä yiꞌduru nono ꞌdar giyiꞌral yanni yiki gwani äny."]], [["Jayaranu ngaa opepala, ndi ari guꞌru galu ga aar je ätädä gipa gwulleny kerala. Yiru yeꞌte yeꞌte ndi ari lübïnä gu ngwïjïrälü no ꞌto ngwanni ngwuju gwerre.”"]], [["Ngwuje ci, “Ngaa liru ngwümündä ngwudi dïyäng. Ma be ari ngwümündä ngwuma ke ngwulem, ngwa aar je nyiriyi mana awa, ngwaꞌti ba be ngwa jayi ndi aar ngwe ape yiꞌral yere ngwa aar je ape ꞌdogo ngwa aar je bäläjälü mbüny a je ngwüjï ruꞌtanu yora ye.”"]], [["Ngwuje ci, “Ngaa liru buri gwudi dïdlä, gündär ganni giju kenala gaꞌti ga ꞌrïnyänälü,"]], [["na ngwüjï ngwati ꞌti muja lïgä aar be gwüꞌrübäjälü gimo ge a be lati aar alliji kudinala güngün ngwoꞌrraci ngwüjälü ꞌdar gïdrü."]], [["No ꞌto, a gu buri gwalu orꞌraci ngwüjälü no, ndi ari aar engga yiꞌral yalu yanni yijaw nunnu aar näjï Papang gwalu gwanni nggwo kerala.”"]], [["Ngwuje ci, “Aaꞌti ngaa la geꞌtaji ndi ari äny gwïndädï ndi äbräjï ngwujaꞌralu mbüny ngwudi yobo na yïjïr. Äny gwaꞌti ïndädï ndi nje äbräjälü mbüny, äny gwïndädï ndi nje medaji."]], [["A be nggwa je ci ꞌdidanu ndi ari manari a dïyäng na gere dudi, a be guuli gooko giꞌra na ngwujaꞌri ngwüllïnä cïm lïnyü ngwudi yobo ngwaꞌti ngwa dudi aꞌtur ꞌdi aar ape yiꞌral ꞌdar anaku raar gu."]], [["Dïjï dere danni da kiyi ngwujaꞌri ngweꞌte giꞌra ngwooko ngwujaꞌri ngwee, ngwenggaci ngwüjü aar je ärrï yeꞌte yeꞌte, nginde gwa ru guꞌru gooko giyelenyanu yidi gerala. A be gwanni gwa ape yiiru ngwujaꞌri ngwe ngwuje enggaci ngwüjü, nginde gwa pe giyelenyanu yidi gwurꞌtaling."]], [["Ndi ari nggwa je ci, ma aang ꞌti dünïnänälü Ngwübärrïjï na ngwoorta ngwudi yobo, ngaa laꞌti la änï giyelenyanu yidi gerala aꞌtur.”"]], [["Ngwuje ci, “Ngaa liꞌdingina ndi ari lica ngwüjü gwerre, ‘Aaꞌti ngaa la ꞌrinyidi, na gwanni gwa ꞌrinyidi gwa aar gwe obalu.’"]], [["A be nggwa je ci, gwere gwanni gwa kïjï gwenggenanu, gwuru gwanni gwa aar gwe obalu. A mana gwere gwanni gwa ci gwenggen, ‘Wä gong nggee’ gwa ngweleny ngwudi ngwämrä otacalu. Na gwanni gwa ci gwenggen, ‘Wä deꞌrr ndee,’ gwa ji gito gïlïgä lidi yiꞌrendeny."]], [["Yäy gu no, manari nga gwuma ru gwadi ele ndi gätïjï Ngwaalingalu gidagad nga be diwayina ngenone ndi ari gwanggalu gwümïnädängä gony nono gere,"]], [["gatana gätïjïng Ngwaalingalu gwunga gidagadalu. Nga kwodalu ngaa oꞌrajidi gwanggalu gwe gwerre gwerre, ꞌdi nga be oꞌre nga gätïjï Ngwaalingalu."]], [["Ïndädï gwänü ang oꞌrajidi güwän ge gunga kay anni aaꞌting na obanu ngwelenyanu, ndi ari ma aar ang güwän gunga ape, ga ang ätädä delenya a deleny da ang ätädä gwommaning a gwommani gwa ang ape gwa ang giki."]], [["Nggwa ang ci ꞌdidanu, nga gwaꞌti gwa ꞌtüdä ngenone ꞌdi nga geꞌte dämjälü ꞌdar dunga.”"]], [["Ngwuje ci, “Ngaa liꞌdingina ndi ari lica ngwüjü gwerre, ‘Aaꞌti ngaa la mïꞌrï ngwäyänü.’"]], [["A be nggwa je ci, ndi ari gwere gwanni gwombaji dayu ngwäy ngwe ngwamꞌranu, dimung de mïꞌrï ngwäyänü giligoranu lüngün."]], [["Manari läy liru lidi gaama la ang gäbïcï nga ïꞌdï giyiꞌral yanni yiki, gwällädälü ang gatu mbüny, yijayana ndi ang erne ngwangina ngwoko, ndi ari ang gätïnï ngwangina ꞌdar gïlïgä lidi yiꞌrendeny."]], [["Na manari a guy giru gidi gaama gäbïcängä ang ärrï yiꞌral yanni yiki, üꞌrïdädälü ang gatu mbüny. Yijayana ndi änï giyelenyanu yidi Ngwaalu gwaꞌti ngwangina ngwoko, ndi ari ang änï gïlïgänü lidi yiꞌrendeny ngwanginu ngwanu ꞌdar.”"]], [["Ngwuje ci, “Laru, ‘Ma dïjï dere geꞌte dayu kay düngün, ngwube üllïjänï ngwujaꞌri ngwanni ngwügïꞌtädïng gu kay.’"]], [["A be nggwa je ci ndi ari dïjï dere danni da geꞌte dayu düngün kay, giyiꞌral yere yäꞌtüdï yidi mïꞌrï ngwäyänü, dading gäbïcï ngwümïꞌrï ngwäyänü. Na dïjï danni da agu dayu danni dïgïꞌtïnä kay, nginde gwa mïꞌrï ngwäyänü.”"]], [["Ngwoꞌre ngwuje ci, “Ngaa liꞌdingina lica ngwüjü gwerre, ‘Aaꞌti nga gwa kiyi mïꞌrïng yiꞌrany yunga nga je be määtädä anaku pïcä je gu Delenya dunga.’"]], [["A be nggwa je ci, Aaꞌti a gwa pï yiꞌrany aꞌtur. Aaꞌti ya je pï gere ge ndi ari diduꞌri didi Ngwaalu diru."]], [["Na aaꞌti ya je pï dïyäng de ndi ari digeꞌteng gu yoralu yüngün. Na aaꞌti ya je pï Üräjälïm gwe, ndi ari gwuru gündär gidi Deleny dipa."]], [["Na aaꞌti ya je pï giꞌra ge gunga ndi ari nga gwaꞌti gwa gwürlï läꞌrü lidi giꞌra gunga leꞌte pu ngwubidi na ngwümnï."]], [["A ngwujaꞌri ngwalu manari ngaa lima ari, ‘Yäy,’ aar ani, ‘Yäy,’ a manari ngaa lima ari, ‘Bärï,’ aar ani, ‘Bärï.’ Yere yanni ya gendani ngwujaꞌri ngwee, yïndï gidijegoꞌrr.”"]], [["Ngwuje ci, “Ngaa liꞌdingina ndi ari laru, ‘Ma aar ang gwalla läy, nga gwalli läy, na ma aar ang gwalla lingad nga gwalli lingad.’"]], [["A be nggwa je ci, Aaꞌti ngaa la enati dïjï de diki. Manari dïjï dima ang mïꞌrï gidirelanu kaama, gwürläcä mana didi gängïr."]], [["Na manari dïjï dere dima ang üpäcï ngwujaꞌri ngweleny dadi ang apada direda didi ngwanginu, gäbïcä ngwape ꞌto didi gennala."]], [["Ma aar ang dïjï dinga yiima ye ndi äpïjï gony, nga de ele bränü gweꞌte pu, ïndär de bränü rom."]], [["Ätädï dïjü ma aar ang otacalu aaꞌti a gwa gwäꞌrï dïjü ngwuy ngwanu dïndädï ndi ape gony ꞌdunggunga.”"]], [["Ngwuje ci, “Ngaa liꞌdingina ndi ari lica ngwüjü gwerre, ‘Ämnä gwanggalu"], ["aar ang be güwän gunga ke ngwäy.’"]], [["A be Nggwa je ci, Ämnär güwänü galu aang otaci Ngwaalingalu gwani ngwüjï ngwanni ngwata je übïnälü."]], [["Nunnu ngaa ru yïjï yidi Papa gwalu gwanni gwati ji kerala. Nginde gwanni gwati ꞌtücä ngwüjü lingeno ngwanni ngwuki na ngwanni ngwüdünälü. Ngwugatu geralu ngwünïjï ngwüjü ngwanni ngwüdünälü na ngwanni ngwuki."]], [["Manari nga gwati ämnï ngwüjü ngwanni ngwati ang ämnï, guꞌru giru ange ganni gadi ang mbuji? Yati je pa ngwudulba ärrï ꞌto."]], [["Na manari ati aganni ngwanggalu ꞌdogo, yiru ange yanni yärrä je yijayana ngwüjï? Yati je pa ngwüjï ngwanni ngwaꞌti lïngïdï Ngwaalinga ärrï ꞌto."]], [["Yäy gu no, mbutar ngaa ru nono Papang gwalu kerala gwanni gwumbutu.”"]]], [[["“Arnganar ndi ari aaꞌti ngaa la ärrï yiꞌral yidi dünälü ngwäyänü ngwüjï ara je engga ndi ari ngaa lïdünälü. Manari ngaa lima gu arri no, ngaa laꞌti la mbuji guꞌru galu ndi Papa gwalu gwudi gerala.”"]], [["Ngwuje ci, “Manari nga gwuma ätädä dïjü diru diwayi, aaꞌti nga gwa mïꞌrï dula yiꞌral ye a gu ngwüjï lenge, nono ati gu ngwumurꞌtuny arri ngwämrä na ngwayalu nunnu a je ngwüjï ortada. Nggwa je ci ꞌdidanu, ngindenga lima ape guꞌralu gegen ꞌdar."]], [["A be manari nga gwuma ätädä dïjü diru diwayi, aaꞌti gwa ang gäbïcï gwanni gwujicanga kängïr ngwulenge yiꞌral yanni yärrïjä je ngindeng gwanni gwujicanga kaama."]], [["No, yiꞌral yanni yärrä je ya be ru yujimid a be Papa gwunga gwanni gwati engga yiꞌral yanni yati ärrïnï yujimida, gwa ang be ätädä guꞌru gunga.”"]], [["Ngwuje ci, “Ma aang otaci Ngwaalingalu, aaꞌti ngaa la ru nono ngwumurꞌtuny ndi ari lati jada ndi dünädälä aar otaci Ngwaalingalu ngwämrä na ngwayalu a je ngwüjï engga, nggwa je ci ꞌdidanu ngindenga lima ape guꞌru gegen."]], [["A be nga, ma ang otaci Ngwaalingalu, ändï gïdrü ꞌdunggunga ang längïtïnï, a be otaci Papangalu gwanni gwati ꞌti enggana. A be Papa gwanni gwati engga yujimida gwa ang be ätädä guꞌru."]], [["Na ma ang otaci Ngwaalingalu, aaꞌti nga gwa gwäꞌrïꞌtäjï ngwujaꞌranu nono ati gu ngwüjü arri ngwanni ngwaꞌti lïngïdï Ngwaalinga. Ngindenga lati geꞌtaji ndi ari la aar je ꞌdingini ngwujaꞌri ngwe ngwegen ngwanni ngwonyadu."]], [["Aaꞌti la je oꞌrani, ndi ari Ngwaalu ngwülïngïdï yiꞌral yanni yibupa je gwerre gwerre ndi ang otacalu.”"]], [["Ngwuje ci, “Otacar Ngwaalingalu aang ari no,"], ["‘Papa gwärï gwanni nggwo kerala,"], ["a ngwürïny ngwunga jüꞌrïnï,"]], [["ndi ari a yeleny yunga ru"], ["na bupi gwunga ärrïnï ngene gïdïyängälü"], ["anaku rung gu kerala."]], [["Ätädï nje yona yidi eny gilingen."]], [["Düdänïjï njänü ndi ke gwärï"], ["nunnu nje düdänïjänü ꞌto lanni lati nje äpïjï gwuki."]], [["Aaꞌti nga gwunje oktada ndi ïdäjï,"], ["nje be ꞌtüyï giyiꞌralanu yidi dijegoꞌrr.’"]], [["Ndi ari manari ngaa lima düdänïjï ngwüjänü ndi ke gwegen, Papa gwalu gwudi gerala gwa je düdänïjänü ꞌto ndi ke gwalu."]], [["Ma be ari ngaa lima ꞌti düdänïjä ngwüjänü ndi ke gwegen, Papa gwalu gwudi gerala gwaꞌti gwa je düdänïjänü ꞌto ndi ke gwalu.”"]], [["Ngwuje ci, “Ma aang määtä ngwädä, aaꞌti ngaa la undi ngwäyänü nono ati gu ngwumurꞌtuny arri lanni lati ïrïngïnï, ndi ari lati gwurli ngwäyänü aar ru ꞌter nunnu a je ngwüjï engga ndi ari lïmätï ngwädä. Nggwa je ci ꞌdidanu ndi ari ngwüjï ngwanni ngwuru gu no, ngwuma ape guꞌru gegen."]], [["A be nga ma ang määtä ngwädä, unu ngwäyänü nga brütïnä yila ye kiꞌranu,"]], [["nunnu aaꞌti ngwüjï ngwa lenge ndi ari nga gwümätï ngwädä, a be Papa gwunga ru gweꞌte pu gwanni gwaꞌti enggana, na Papa gwunga, gwanni gwati engga yujimida, gwa ang be ätädä guꞌru gunga.”"]], [["Ngwuje ci, “Aaꞌti ngaa la adaci yigoꞌro yalu yuꞌrina ngene gïdïyängälü, ngwaalu ngwa je gu ngwudogoꞌrol ꞌdigiꞌriyi aar dïbäꞌrï aar geradalu na ngwaalu ngwa je gu ngwuꞌram kiyi aar je ape."]], [["Ngaa be adaci yigoꞌro yalu yuꞌrina kerala ngwaalu ngwanni ngwati je gu ꞌti ngwudogoꞌrol ꞌdigiꞌriya aar gu ꞌti dïbäꞌrü aar geradalu a je gu ꞌti ngwuꞌram kiya aar ape."]], [["Ngwaalu ngwanni ngwata gu ada yuꞌrina yunga, nga gwati gu geꞌtaji ꞌto ligor lunga.”"]], [["Ngwuje ci, “Läy liru lamba lidi ngwanginu. Manari ngwäy ngwunga ngwujaw nono, ngwanginu ngwunga ꞌdar ngwa ru buri."]], [["Ma be ari ngwäy ngwunga ngwuma ꞌti jaw nono, a ngwanginu ngwunga ꞌdar ngwa ru dïrïm. Ma be ari buri gwanni nggwo ꞌdunggunga gwuru dïrïm, dïrïm da be ru danni dikalu gikidang.”"]], [["Ngwuje ci, “Dïjï dere daꞌti danni dati ru dïnäd didi ngwoorta rom. Ndi ari ding obedalu deꞌte ding ämnï deꞌte. Ngaa laꞌti la burni ndi ru ngwïnäd ngwudi Ngwaalu na ngwïnäd ngwudi ngwüꞌrïny.”"]], [["Ngwuje ci, “Yäy gu no, nggwa je ci, aaꞌti yigor ya je pänü gwani midi gwalu ndi ari ngaa ladi eny ange na ngaa ladi ïyï ange, yaa gwani ngwanginu ngwalu ndi ari ngaa ladi genne ange. Ngaa laꞌti lïngïdï ndi ari midi gwojemana ndi enye? Na ndi ari ngwanginu ngwojemana ngwurede?"]], [["Ombajar ꞌdi yïꞌräyü yidi gerala, yati ꞌti kwüdï yati ꞌti unu na yati ꞌti ütädï gïyïlänü, ati je be Papa gwalu gwudi gerala iye. A be ngaa laꞌti pana guꞌru ꞌdenggene?"]], [["Yärü ꞌdanggalanu gwanni gwa ligor pänü gwa burni ndi gendaci miding gwüngün gaji geꞌte pu ngwujalu gwumidu?"]], [["Na ngaa larra ati ara je be yigor pänü gwani genne? Ombajar ꞌdi yibobo yidi ngwüdäny yati ꞌtü awa. Yati ꞌti apu yiiru na aar ïrïyï."]], [["Nggwa je ci ꞌdi deleny dani Jiliman giyelenyanu yüngün ꞌdar, gwaꞌti genna ngwureda ngwujaw yiꞌrura nono yibobo giyee."]], [["Ma be ari Ngwaalu ngwati gu giki yanya no yidi ngwüdäny yanni yati ji gwene aar be undi bïgänü aar gätïnï gïlïgä, gwaꞌti gwa je gikani nga nga lanni lätï ämnïnïng Ngwaalu gwooko?"]], [["No, aaꞌti yigor ya je pänü ndi ari, ‘A ladi eny ange?’ na ‘A ladi ïyï ange?’ yaa ‘A ladi genne ange?’"]], [["Ndi ari ngwüjï ngwanni ngwaꞌti lïngïdï Ngwaalinga, ngwuru ngwati linynyi yiꞌral giyee ꞌdar a be Papa gwalu gwudi gerala gwülïngïdï ndi ari yïmïnä je giyee ꞌdar."]], [["A be utaralu yeleny ye yidi Ngwaalu gwerre gwerre na dünälü gwüngün, ya ara je be gendaca giyee ꞌdar ꞌto."]], [["Yäy gu no, aaꞌti yigor ya je pänü gwani bïgänü, ndi ari bïgänü gwati ligor pänü gwani ligoꞌro lüngün. Yomon ꞌdar, gomon gati ligor pänü gwani ligoꞌro lüngün.”"]]], [[["Ngwuje ci, “Aaꞌti ngaa la obalu ngwüjü ngwe nunnu aaꞌti la ji la je le obalu ꞌto."]], [["Ndi ari obalu gwanni gwata gwe obalu ngwüjü ngwe ngwuꞌter, gwuru gwa ara gwe obalu ꞌto na giny ganni gata ge ätä dïjü diꞌter, giru ga ara ge ätä ꞌto."]], [["Nga gwarra ati ang be enggadada gwanggalu gamuꞌru gïläy, nga ꞌti be änggädï güüꞌrï gïläy lunga?"]], [["Na awa nga be ci gwanggalu, ‘Ila ang brota gamuꞌru gïläy,’ a mine güꞌrï ji gïläy lunga yomon ꞌdar?"]], [["Dimurꞌtuny ndee, gwällï güüꞌrï gïläy lunga gwerre gwerre a gwa be ombajidalu mama ndi brota gwanggalu gamuꞌru gïläy."]], [["Aaꞌti ngaa lätädä yinyeno gony ganni gijuꞌru na aaꞌti ngaa lägätïjï ngwüdrä gony ganni giru guꞌru gïdïyängälü. Ga aar roꞌtanu yora ye, na yinyen ya je ye gwurlanu ya je eny.”"]], [["“Utaralu la je ätädä. Mïnär ngaa la mbuji. Pïdär dïmbürä, la je ïgïtäcälü."]], [["Ndi ari gwanni gwati utalu, gwati ape. Na gwanni gwati mïnï gwati mbuji. Na gwanni gwati pï dïmbürä, gwati aar ïgïtäcälü."]], [["Gwïndï ne gwere ꞌdanggalanu gwanni gwati gïjï güngün ci, ätädïny gona ngwube ape goꞌrra ngwätädä?"]], [["Na mung ci, ätädïny duuma, ngwube ape düüngäyü ngwätädä?"]], [["Ma be ari nga nga lanni liki, lati lenge ndi ätädä yïjü yalu ätäng gwanni gwujaw, ya be ruꞌtana ndi Papa gwalu kerala ndi angidaci ngwüjü yiꞌral yanni yijaw ngwanni ngwati otacalu!"]], [["Yäy gu no, ärrïjä ngwüjü yiꞌral ꞌdar yanni yati ang jadanu ndi ara je ngwüjï ärrïjï, ndi ari yiru giyee yanni yondaja ye yobo na yïjïr.”"]], [["“Ändär gïlängïr lanni lïmänü, ndi ari längïr lanni longranu na gay ganni gongranu, giru gay gidi elada ndi dudi. A lonyadu lati gu änï."]], [["A be längïr lanni looko lïmänü, liru gay gidi elada ndi midi a looko ꞌdogo liru lanni lati mbuji.”"]], [["Ngwuje ci, “Arnganar ngwïjïrä ngwanni ngwuru ngwuꞌduꞌru. Ngwata je ïlïjä ngwuru nono ngwangala poor, aar be ru ngwümüd ngïnäꞌdänü ngwuru ngwäärä."]], [["Ngwa je lenge yiiru ye yegen. Ngwüjï ngwati aku yügïrï gidibeny na aar aku yimnigora kïꞌrïbe?"]], [["No, daꞌri danni dijaw dati ꞌriꞌri yuula yanni yijaw na daꞌri danni diki, dati ꞌriꞌri yuula yanni yiki."]], [["Daꞌri danni dijaw dati ꞌti ꞌriꞌru yuula yiki na daꞌri danni diki dati ꞌti ꞌriꞌru yuula yijaw."]], [["Daꞌri danni dati ꞌti ꞌriꞌru yuula yijaw dati aar üꞌrïdälü aar gatu gïlïgä."]], [["No yuula ye yegen, la je lenge.”"]], [["Ngwuje ci, “Läꞌtüdï ꞌdar lanni latiny urnidi, ‘Deleny, Deleny,’ ladi änï giyelenyanu yidi gerala, aar be ru ꞌdogo lanni lati ärrï yiꞌral yanni yïmïnä je Papa gwüny ngwanni nggwo kerala."]], [["Gomon nggäꞌdï, lonyadu liny urnidi, ‘Deleny, Deleny, nyii läꞌtüde lanni londaja yïjïrä ngwürïny ngwe ngwunga, na ngwürïny ngwe ngwunga nyii lïꞌtüyä ngwujegoꞌro na ngwürïny ngwe ngwunga nyii ape yiima yonyado?’"]], [["Linje be ondacalu kibeny, ‘Nggwaꞌta je lïngïdï aꞌtur abriiny kayanu gilee lati ape yiiru yiki.’”"]], [["Ngwuje ci, “Yäy gu no, gwere gwanni gwa ꞌdingini ngwujaꞌri ngwüny ngwungwe ape yiiru, diny aniji nono guru gibebera güdädï ngwuꞌduna ngwüngün ngwurꞌdalu."]], [["Anni ma gere ni, a däärä onyadi ngwubirta, a dirun ari a dudu obe ngwuꞌduna ngwo yaw ye aar ꞌti ïꞌdü ndi ari ngwodana giyidingo yiru ngwurꞌda."]], [["A be gwere gwanni gwa ꞌdingini ngwujaꞌri ngwüny ngwungwe ꞌti be apu yiiru, gwa ru nono guru giru deꞌrr güdädï ngwuꞌduna gwüngün gïdïjïcïrälü."]], [["Anni ma gere ni, a däärä onyadi ngwubirta, a dirun ari a dudu obe ngwuꞌduna yaw ye aar ïꞌdï ïꞌdïng gwupa.”"]], [["Anni ma Yicu medaji ondajing ngwujaꞌri ngwee, a ngwüjï dibi ngwujaꞌri ngwee ngwüngün"]], [["ndi ari gwondaja gwuru dïjï dätï yelenya yaꞌting je ondaja nono ngworta ngwegen ngwudi yobo."]]], [[["Anni ma Yicu üllädälü milli, a ngwüjï ngwonyadu gwujani."]], [["A gur geꞌte gümä gïmätï yaamu ïlïjä ngwüjürbäcälü ngwuci, “Gwani Deleny, manari nga gwämnä, a gwuny uꞌriyi nono.”"]], [["A Yicu dinga guy ngwakani nono ngwuci, “Äny gwämnä uꞌru nono.” Kaji geꞌte geꞌte a gur uꞌri yaamu nono."]], [["A Yicu ci, “ꞌDingina! Aaꞌti a gwa gu ondaci dïjü dere, ïndï gidirꞌdal ang enggaci ngwangina ngwunga, nga gätïjï Ngwaalingalu anaku ondaja gu yobo yidi Müjä, nunnu aar ru yanni yadi inggidi ngwujaꞌri ngwani nga.”"]], [["Anni ma Yicu änï kündär gani Kaprnawum, a gur giru giꞌra gidi gwuꞌtulunga küüꞌrï tudini (100) päcälü ngwuci gatajiny düwä."]], [["Ngwuci, “Gwani Deleny, dïnäd düny dayu ngwangina dindru ngwümbür dïtï ngwanginu nono gwulleny.”"]], [["A Yicu ci, “Äny gwa ele nyi uꞌriya nono!”"]], [["A gur giru giꞌra gidi gwuꞌtulu ci, “Gwani Deleny, äny gwaꞌti ädï ngwäyänü ngwunga ndi ang änï ngwuꞌdun ngwüny, ꞌdogo ondaja ngwujaꞌri dïnäd düny da be uꞌri nono."]], [["Äny ꞌto gwuru deleny dätï yelenya ndi nyi ci dïjü ndee, ‘Ïndï,’ ngwele, na ndone, ‘Ila,’ ngwila. Nyi ci dïnädä düny, ‘Ärrü yiꞌral giyee,’ ngwuje ärrï.”"]], [["Anni ma Yicu ꞌdingini ngwujaꞌri ngwee, ngwudibi ngwuci ngwüjü ngwanni ngwuju ngwugwujana, “Nggwa je ci ꞌdidanu, nggwaꞌti mbuja ämnïng Ngwaalu gwere gwupa gu no ngene Gïyïjïräyïl."]], [["Nggwa je ci lonyadu la ji lila gïtäny gwe na lila giꞌra gwe la jalu ngwaalu ngwegen Äbräyïmïngä le na Ijaag na Yagub gïyïꞌrïnyïnänü yidi yeleny yidi Ngwaalu."]], [["A be yïjï yidi yeleny ya be gätïnï poor gïdïrïmänü ngenone ari gwa ji na ïyïnï ngwad gwa ji.”"]], [["A be Yicu ci guru gidi gwuꞌtulu, “Ïndï! Ya gu ru anaku ma gu ämnï ndi ari aar gu ru.” Kaji geꞌte geꞌte nggoo, a dïnäd düngün uꞌri nono."]], [["Anni ma Yicu ila ngwuꞌdun ngwudi Butruj, ngwumbuji nanning gwüngün gwuru düünä gwundru ngwümbür gwümä ngwübüdï nono."]], [["Ngwakani nono guy ge güngün ngwüjïlädï ngwüꞌdïꞌrälü ngwuje äpïjï yiiru."]], [["Anni ma ngwaalu ru digera, aar äpïjä ngwüjü ngwonyadu ngwümä ngwätïnä ngwüꞌrïllä nono a Yicu girinya ngwüꞌrïllä ngwujaꞌri ngwe ngwuje ꞌtüyï ngwuꞌriyi ngwüjü nono ꞌdar ngwanni ngwümä."]], [["Ndi ari a ngwujaꞌri ätï ngwäyänü ngwanni ngwaru ngwe dïjïr dani Ajaya ndi ari,"], ["“Nginde gwuma ape yiꞌrendenya yege"], ["a gwuma üpïnï dümdï dege.”"]], [["Anni ma Yicu engga ngwüjü ngwonyadu ngwänänü, ngwuci ngwoꞌra ngwüngün, ar ele ar üꞌrü yaanu ar dambu dambal."]], [["A doorta deꞌte didi yobo ïlïjä ngwuci, “Gwani doorta, nggwa ang gwujani ngwaalu ngwada gu ele.”"]], [["A Yicu ci, “Yarꞌtum yätï ngwubangu, a yïꞌrä yidi gere yätï ngwüꞌrüꞌtïlä, a be Gïjï gidi Dïjï dümnä gaꞌti ätï ngwaalinga ngwere nding gu änïjï giꞌra güngün.”"]], [["Oꞌre a dooꞌra diꞌter ci, “Gwani Deleny, gäbïcïny nyi ele gwerre gwerre nyi gata papang gwüny.”"]], [["A Yicu ci, “Gatana ngwüjü ngwanni ngwayu"], ["aar ele ndi gatu ngwüjü ngwegen ngwanni ngwayu gwujaniny.”"]], [["A Yicu ele ngwallu gïbälükänü a ngwooꞌra ngwüngün dïꞌrï aar gwujani."]], [["A Yicu ji ndi ndri a dirun aralu gwulleny giyaanu ngwärï bälükälü ꞌdi ngwuru gwadi ïꞌdätï."]], [["A ngwooꞌra ngwüngün ele aar ꞌritiya aar ci, “Gwani Deleny, gätäjï nje diruna nyii la ïꞌdätï.”"]], [["A je Yicu ci, “Nga nga gilee looko ämnïng Ngwaalu, nga larra ara je be yedeny eny.” Ngwüdïꞌrälü ngwugirinya diruna na dudu a dirun adatalu jicom."]], [["Aar dibi aar utalu aar ari, “Gur giru ange nggee? ꞌDi ati dirun na dudu ꞌdengenaci!”"]], [["Anni ma Yicu ele giyaanu bälükä gwe ꞌdi ngwobani dambal ngwaalu ngwani Jädïrïn aar mbudi ngwüjï ngwe rom (2) ngwuru ngwur ngwätïnä ngwüꞌrïllä nono ngwüꞌtüdï ngwumomanu. Ngwuki yärä gwulleny ati ꞌti ngwüjï ïndï kayalu nggoo."]], [["Aar ürrï dula aar ci Yicu nu, “A gwätï ange ngene ꞌdänggärï, gwuru Gïjï gidi Ngwaalu? Nga gwïndädï be ndi nje ängïꞌrïyï ngwäy gaji gärï gona gaꞌti ïnde?”"]], [["Ngwaalu ngwolanu gwoko ngwaalu ngwoo, ngwüdr giꞌdu ngwuju gu ngwujaar je ndi iye."]], [["A ngwüꞌrïllä päcï Yicungalu aar ci nu, “Manari nga gwadi nje linynyi, gäbïcï nje be nyii änï ngwüdränü.”"]], [["A je Yicu ci, “Ïndär.” Aar ꞌtü aar ele aar änï ngwüdränü, a ngwüdr üllä milli aar miꞌriꞌti aar bälädï giyaw aar gu ayi."]], [["A ngwooꞌra ngwanni ngwuju je ndi iye aar abri aar ele ꞌdunu aar gu ca ngwüjü aar je ondaci ngwujaꞌri ngwudi ngwüjü ngwanni ngwätïnä ngwüꞌrïllä nono ngwuma uꞌri nono."]], [["A ngwüjï ꞌtüdälü ꞌdar ngwuꞌdunanu aar ila ndi Yicu. Anni ma aar engga, aar päcälü nu ngwüꞌtü ngwuje gätïjänïjï ngwaalinga ngwegen."]]], [[["A Yicu änï gïbälükänü ngwüꞌrü yaanu ngwoꞌre kündär güngün."]], [["A ngwüjï ngweꞌte äpïjä dïjü diru dirga ndralu kïlälälü. Anni ma Yicu engga ämnïng Ngwaalu gwegen, ngwube ci dirga ndoo, “Mätï liguri gwani gïjï güny, ke gwunga gwuma aar ang düdänïjänü.”"]], [["A ngwujaꞌri ngwee gäbïcï ngworta ngwoko ngwudi yobo aar äbïngïnï giyigoranu yegen aar ari, “Gur nggee garu ngwulem!”"]], [["A je Yicu lenge yigor yegen, ngwuje be ci nu, “Ange gwuru ngaa be ätï ngwujaꞌri ngwee ngwuki giyigoranu yalu?"]], [["Yiru ange yanni yojemana, ndi ari, ‘Ke gwunga gwuma aar ang düdänïjänü,’ na ndi ari, ‘ꞌDïꞌrü ang ele’?"]], [["A be nunnu ngaa lenge ndi ari Gïjï gidi Dïjï dümnä gätï yelenya ngene gïdïyängälü ndi düdänïjï ngwüjänü ndi ke gwegen.” No ngwuci dirga ndoo, “ꞌDïꞌrü ang ape gïlälälü gunga ang ele ꞌdunu.”"]], [["A gur ꞌdïꞌrï ngwele ꞌdunu."]], [["Anni ma ngwüjï engga yiꞌral giyoo, aar dibi aar ortada Ngwaalinga ätä gwe gwüngün ngwüjü ngwümnä yiima nono giyee."]], [["Anni ju Yicu ndi ele ngenone, ngwengga guru gani Mätä gijalu ngwaalu ngwudi uti dulba. Ngwuci, “Gwujaniny.” A Mätä ꞌdïꞌrälü ngwugwujani."]], [["A ji a Mätä urnidi Yicung yïrnü ꞌdunu na ngwudulba ngwonyadu na lanni lati aar je ci liki ila aar le eny na ngwooꞌra ngwüngün."]], [["Anni ma Ngwübärrïjï engga yiꞌral aar je ꞌti jädänü, aar otaci ngwoꞌralu ngwüngün, “Ange gwuru ati be doorta dalu emadi ngwudulba ngwe na lanni liki?”"]], [["Anni mung ꞌdingini no, ngwuje be ci, “Läꞌtüdï lanni luꞌru nono lati ele gidima, aar be ru lanni lümä."]], [["Ïndär ngaa lengeda ngwujaꞌri ngwee ngwaru nu, ‘Äny gwubupa ïnäng nggwaꞌti bupa mïꞌrïnïng nono.’ Ndi ari äny gwaꞌti ïndädï ndi nje urnidi lanni lïdünälü, nyi be ilada ndi nje urnidi lanni liki.”"]], [["A be ngwooꞌra ngwudi Yuwana ila aar otacalu, “Awa ndi ari änyängä na Ngwübärrïjï lati määtä ngwädä, aaꞌti be ngwooꞌra ngwunga mätï ngwädä?”"]], [["A je be Yicu ci nu, “Awa a be ngwürnü ngwudi gur gidi agu runi aar le be ji! Gaji ga ji gila ma aar je apada guru nggo gadi agu, la be määtä ngwädä."]], [["Dïjï daꞌti dati ape direda diyang ngwugatada gidired diru duꞌrin, ndi ari dired danni diyang da ronyadi dokta diredanu ndoo duꞌrin da ke da geꞌte gubuꞌru gikana."]], [["Na dïjï daꞌti dati ape diꞌrica diyang ngwübäläjï gïdürädänü diru duꞌrin. Mung bäläjï, düräd da ubi, diꞌrica da bälädälü mbüny na düräd da geradalu, bärï, lati bäläjï diꞌrica diru diyang gïdürädänü diru diyang na ꞌdün ngwa jayi nono.”"]], [["Anni mung ji ndi ondaji ngwujaꞌri ngwee a deleny deꞌte ila ngwüjürbäcälü yirku ye ngwuci, “Gera güny gima ayi gweneno. A be ila ang alliji guy nono, ga midi.”"]], [["A Yicu ꞌdïꞌrï aar gwe ele na ngwooꞌra ngwüngün ele ꞌto."]], [["A no, a daw deꞌte dati bäläjï yïnälü dätï ngwüdläyü ꞌdï na rom (12), ngwila giluꞌranu lüngün ngwakani direl nono didi dired düngün"]], [["ngwari giligoranu, “Minyi akani direl nono didi dired düngün ꞌdogo, nggwa uꞌri nono.”"]], [["A Yicu gwurlalu ngwengga. Ngwuci nu, “Mätï liguri, gwani gïjï güny. Ämnï gwunga Ngwaalu gwuma ang uꞌriyi nono.” A daw uꞌri nono kaji nggoo geꞌte geꞌte."]], [["Anni mung änï gïdrü ngwuꞌdun ngwudi deleny ndoo, ngwengga ngwüjü aar elnge gïmärä aar ürrï dula,"]], [["ngwuje ci nu, “Abarar kayanu. Gera gaꞌti ayu a be gindru.” Aar be ärï ngwïmä yïdäpängä."]], [["Anni ma aar ꞌtäjï ngwüjü kay geꞌte, ngwänï ngwümätä gïjü kuy, ngwüꞌdïꞌrïyälü."]], [["A ngwujaꞌri ngwee badalu pad ngwaalu ngwoo ku."]], [["Ju gu Yicu ndi ele ngwaalu ngwoo, ngwüjï rom (2) ngwürïmü ngwäy gwujani aar urnidi dulala aar ci, “Aar ang ïnä gwani Gïjï gidi Däwüd!”"]], [["Anni ma Yicu ele ngwuꞌdun, ngwüjï ngwoo ngwürïmü ngwäy ïlïjä ngwuje otacalu, “Ngaa lämnä ndi ari äny gwätï yiima ndi ärrï yiꞌral giyee?”"], ["Aar ci, “Yäy, gwani Deleny.”"]], [["Ngwuje be akani ngwäy nono ngwegen ngwuje ci, “Gwani ämnï gwalu Ngwaalu aar gu ru ꞌdanggalu.”"]], [["A ngwäy ngwegen uꞌri nono. A je Yicu girinya ndi ari, “Aaꞌti dïjï dere da gu lenge aꞌtur.”"]], [["Aar be ꞌtü aar bädïyï ngwujaꞌralu ngwani nginde ngwaalu ngwoo ꞌdar."]], [["Anni ma aar ji ndi ꞌtü, aar apa guru gätïnä ngwüꞌrïllä nono ating ꞌti ondaju aar äpïjä Yicung."]], [["A anni ma aar gu ꞌtüyï ngwüꞌrïllä, a gur nggoo gigwugwundu ondaji. A yiꞌral dibaji ngwüjälü aar ari, “Yere yaꞌti nje änggädï yiru gu no Yïjïräyïl!”"]], [["A be Ngwübärrïjï ari, “Yiima yiru yidi deleny didi ngwujegoꞌrr yating ye ꞌtüyï ngwujegoꞌro.”"]], [["A Yicu ele gïyündär na giyubanu, ndi enggaci ngwüjü ngwämrä ngwuje ondaci ngwujaꞌri ngwanni ngwujaw ngwani yeleny yidi Ngwaalu ngwuꞌriyi ngwüjü nono gidimdi na ümï."]], [["Anni mung engga ngwüjü ngwonyadu, aar ïnä ndi ari ngwuju gïdïrbänü aar ꞌti übïdï düwä de, aar ru nono ngwangala ngwanni ngwaꞌti ätï doꞌranu."]], [["Ngwube ci ngwoꞌra ngwüngün nu, “Yon yonyadu kiruny, a be ngwäänü ngwudi uni ru ngwoko."]], [["Otacar Delenyalu didi giruny ndi ari ngwükäjä ngwäänä kiruny güngün aar uni yona.”"]]], [[["A Yicu urnidi ngwoꞌra ngwüngün ngwoo ꞌdï na rom (12) ꞌdünggüngün ngwuje ätädä yelenya aar ye ꞌtüyï ngwüꞌrïllänü aar ye uꞌriyi ngwüjü nono."]], [["Ngwürïny ngwuru ngwee ngwudi ngwooꞌra ngwükäjäär je ngwuru ꞌdï na rom (12), Jamaan gwanni gwani Butruj na gwenggen gwani Andrawuj, na Yagubinga gwenggen gwe gwani Yuwana yïjï yidi gur gani Jäbädï,"]], [["a Bïlïpüj na Bartumawuj, Tumaj na gur gidi dulba gani Mätä, Yagub gïjï gidi gur gani Albayu na Tadiyuj,"]], [["Jamaan gwanni gwati ligor enyanu gwani gen na Yäwüdä gwani Äjïgärïyütï gwanni gwuma ji ngwugwurlanu Yicu gwe."]], [["Ngwee ꞌdï na rom (12) ngwükäjä je Yicu ngwuje oladani ngwujaꞌri ngwe ngwee, “Aaꞌti ngaa la ele ngwüjï ngwuru Garany, aaꞌti ngaa la länï kündär gere gidi ngwüjï ngwudi Jamirang."]], [["Ngaa be ele ngwangal ngwududu ngwuru ngwüjï ngwudi Yïjïräyïl."]], [["Ma be ari ngaa lima ele, ondacar ngwüjü ngaa je ci, ‘Yeleny yidi gerala yima ila gito.’"]], [["Ngaa uꞌriyi ngwüjü nono ngwanni ngwümä, ngaa je ꞌdïꞌrïyälü ngwanni ngwayu, ngaa gaꞌru ngwüjü yaamu nono, ngaa ꞌtüyï ngwüꞌrïllä ngwüjänü. Yätädäärä je yïmïꞌrä aꞌtur, ätädär je ngwüjü ꞌto yïmïꞌrä aꞌtur!"]], [["Aaꞌti ngaa la apani dab, buta na bartad gwere ngwürädänü ngwalu."]], [["Na aaꞌti ngaa la apani ngwony ngwudi eny ngwüräd ngwe ngaa gendani direda na ngwüdän na guura, ndi ari gwanni gwati ape yiiru gwädï gu ndi aar ätä guꞌru güngün."]], [["Gündär na ngwuꞌdunanu ngwere ngwa gu änï, mïnär gu dïjälü dere danni dijaw ngaa gu üllälü ngaa gu jalu ꞌdi a gaji ila ngaa ꞌdïꞌrï ngaa ele."]], [["Ma be ari ngaa lima änï ngwuꞌdun ngwere, agannar je"]], [["manari ngwuꞌdun ngwoo ngwädï gu, gäbïcär a gu adatalu gwalu ji. Ma be ari ngwuꞌdun ngwoo ngwaꞌti gu ädï ꞌdidanu, ara je adatalu gwalu oꞌraca."]], [["Ma ara je ꞌti gwäꞌrü ara je ꞌti ꞌdengenaca ngwujaꞌri ngwalu, ngwuꞌdun na gündär ngeno, ꞌtüdär ngaa brotada dibuꞌralu mbüny giyora yalu."]], [["Nggwa je ci ꞌdidanu, gomon gidi pï yelenya, ngwüjï ngwudi yündär yidi Jadumanga Gamura gwe, ngwa ïnädänï Ngwaalinga ngwüjï ngwudi gündär nggoo.”"]], [["Ngwuje ci, “Äny gwa je ükäjï nono ngwangala ngwuju ngwümüdänü, ngaa be arngani mama, ngaa ru nono ngwüüngäyü ndi bebere na ngaa jayi drü nono amaam gwudi ꞌdunung."]], [["Arnganar ngwüjü ngwa ji ngwa je apada ngwämrä ngwudi ngweleny, la je pï ngwacal ngwe ngwämrä ngwegen."]], [["Na gwani äny la je dünäjï ngwäyänü ngwudi ngwartan na ngweleny ngaa ru ladi inggidi ꞌdenggen na ngwüjï ngwuru Garany."]], [["Ma be ari lima je ummi ara je ätädä ngwelenya, aaꞌti be yigor ya je pänü gwani ngwujaꞌri ngwanni ngwada je ondaji na ngwada ngwe ari. Kaji nggoo la je be ätädä ngwujaꞌri ngwanni ngwada ngwe ari."]], [["Ndi ari ngaa laꞌti ba be rüdï lanni ladi ondaji, a be Lïgïꞌrïm ru lidi Papa gwalu lanni ladi ondaji ꞌdanggalanu."]], [["Na diwengga da gwurlanu gwenggen gwe gwa aar ꞌrinye na papa gwa gwurlanu gïjï güngün, a yïjï ya nyürtïjï papanga janu legen la aar le gwurlanu la aar je ꞌrinye."]], [["Ngaa la ke ngwüjü ngwäy ꞌdar gwani ngwürïny ngwüny. A be gwanni gwa mätïnälü ꞌdi aar medadi, gwa gïlängïdïnï."]], [["Manari lima je übïnälü kündär gere, gatanar ngaa gu abra giꞌter. Nggwa je ci ꞌdidanu, ngaa laꞌti la medaji yündärä ꞌdar yidi Yïjïräyïl ꞌdi a Gïjï gidi Dïjï dümnä oꞌra.”"]], [["Ngwuje ci, “Dooꞌra dati ꞌti pana gidoorta düngün na dïnäd dati ꞌti pana gideleny düngün."]], [["Yimbutu gu ꞌdogo ndi dooꞌra ru nono dorta düngün na dïnäd ru nono delenya düngün. Manari gwucaar gwanni gwuru giꞌra gidi ngwuꞌdun Bäljäbül, a be ngwüjï ngwüngün gïdrü ngwa aar je be ca!”"]], [["“No aaꞌti la je iyiyi yedenyo ndi ari yere yaꞌti yanni yändälü yaꞌti ya ꞌtädïnälü, na yere yaꞌti yanni yändälü yaꞌti ya aar je inggidi."]], [["Yanni yada je enggaci nyïm, ondajar yalu kebeny gilingenalu na yanni yada je ꞌdingini giilang ge, urnidar yalu korrala gidi ngwuꞌdun."]], [["Aaꞌti yedeny ya je eny ngwüjï ngwanni ngwati ꞌrinye lingina aar ꞌti be burna ndi ꞌrinye lïgïꞌrïmä. Ara je be yedeny eny gwani nginde gwanni gwätï yiima ndi dudiyi lïgïꞌrïmä na lingeno gïlïgänü lidi yiꞌrendeny."]], [["Yïꞌrä rom (2) yati aar je ellang bartad gweꞌte pu na gere gati ꞌti ïꞌdü gïdïyängälü a gu ꞌti be Papa gwalu lïngïdï."]], [["A be ꞌdanggalu ngwäꞌrü ngwalu ꞌdar giyiꞌra ngwülïngïdï je Ngwaalu ꞌdar ndi ari ngwuru ümïn."]], [["Aaꞌti be yedeny ya je eny, ndi ari ngaa lipana guꞌru gïyïꞌrä yonyadu.”"]], [["Ngwuje ci, “Gwanni gwuny ꞌtäjälü ngwäyänü ngwüjï, äny ꞌto gwunyi ꞌtäjälü ngwäyänü ngwudi Papa gwüny kerala."]], [["Gwere gwanni gwunyi nyïꞌrïnï ngwäyänü ngwüjï, gwunyi nyïꞌrïnï ꞌto ngwäyänü ndi Papa gwüny kerala.”"]], [["Ngwuje ci, “Aaꞌti ngaa la geꞌtaji ndi ari äny gwïndädï ndi geꞌte adatingalu ngene gïdïyängälü. Nyi be ilada ndi geꞌte giiri."]], [["Ndi ari äny gwïndädï ndi gäbïcï dïjü aar üꞌränü papa gwe gwüngün, na gïjï ganni giru gera aar üꞌränü nanni gwe gwüngün, na gera giru düünä aar üꞌränü nanni gwe gwuru düünä."]], [["A güwän gidi dïjï ga ru ngwüjï ngwüngün gïdrü.”"]], [["Ngwuje ci, “Gwanni gwämnänï papang na nanning gwüngün ꞌdünggüny, gwaꞌtiny ädï ngwäy. Na gwanni gwämnänï gïjü güngün ganni giru dur na ganni giru gera ꞌdünggüny, gwaꞌtiny ädï ngwäy."]], [["Na gwanni gwati ꞌti apu güüꞌrï güngün aar nyi gwujana, gwaꞌtiny ädï ngwäy."]], [["Gwanni gwati mbuji miding gwüngün, gwung dudiyi na gwanni gwa dudiyi miding gwüngün gwani äny, gwung mbuji.”"]], [["Ngwuje ci, “Gwanni gwa je ämnï, gwuny ämnï, na gwanni gwuny ämnï, gwämnï ngindeng gwanni gwükäjïïny."]], [["Gwanni gwämnï dïjïrä dükäjäär ndi ari diru dïjïr, nginde gwa mbuji guꞌru gidi dïjïr. Na gwanni gwämnï ngindeng gwanni gwüdünälü ndi ari gwüdünälü, gwa mbuji guꞌru gidi nginde gwanni gwüdünälü."]], [["Na gwanni gwa ïcï ꞌdogo dïjü deꞌte yaw ngwüjänü ngwee ngwokeya yigoꞌro yegen ndi ari nginde gwuru dooꞌra düny, nggwa je ci ꞌdidanu ndi ari guꞌru güngün gaꞌti ga dudi aꞌtur.”"]]], [[["Anni ma Yicu medaji olang ngwoꞌra ngwüngün ngwoo ngwuru ꞌdï (12) na rom, ngwüꞌdïꞌrï ngwugatani ngwaalinga ngwoo ngwele ndi enggaci ngwüjü gïyündär yidi Jälïlïng."]], [["Anni ma Yuwana ꞌdingini gwuju korkon yiꞌral ye yanni yärrä je nginde gwanni Gwubrutaar yelenya, ngwükäjï ngwoꞌra ngwüngün"]], [["aar otacalu ndi ari, “Nga gwuru gwanni gwadi ila Gwubrutaar yelenya gwalla nyii dünïcï ngindeng gwuꞌter?”"]], [["A je Yicu ci, “Ïndär aang ondaci Yuwanang yiꞌral ye yanni yänggädä je ngaa je ꞌdingini"]], [["ndi ari ngwüjï ngwanni ngwürïmü ngwäy ngwuma ombajidalu, na ngwurga ngwuma ele, na ngwaamu ngwuma uꞌri nono, na ngwanni ngwürïmü ngwänï ngwuma ꞌdingini, na ngwanni ngwayu ngwuma ꞌdïꞌrälü ngwumidu, na ngwujaꞌri ngwanni ngwujaw ngwuma aar je ondaci ngwüjü ngwanni ngwuru ngwuwayi."]], [["Gwa aar onjaci gwanni gwaꞌti gwa obalu ndi ämnï ꞌdünggüny.”"]], [["Anni ma ngwooꞌra ngwudi Yuwana ji ndi ele, a Yicu ondaci ngwüjü ngwonyadu gwani Yuwana ngwuje ci, “Giru ange ganni gïꞌtüdädä gu ndi ombaji poor gïtäny? Ngaa lïꞌtüdädï ndi ombaji gipuru gapu dirune?"]], [["Manari gäꞌtüdï, ngaa lïꞌtüdädï ndi ombaji dïjü digenna ngwureda ngwudi yelenye? Ngwüjï ngwanni ngwati genne ngwureda ngwudi yeleny ngwati ji ngwuꞌdun ngwudi yeleny."]], [["A be ngaa lïꞌtüdädï ndi ombaji ange? Ndi ombaji dïjïra? Yäy, nggwa je ci na yipana gïdïjïr."]], [["Nginde gwuru nggwee gwanni gwaru gwe ngwujaꞌri ngwanni ngwüllïnä ndi ari,"], ["‘Äny gwadi ükäjä dïnädä düny ngwumadinana gwerre gwerre ꞌdunggunga,"], ["aar ang jaꞌrimaci gay.’"]], [["Nggwa je ondaci ꞌdidanu ndi ari, gïyïjänü ꞌdar yanni yïlïngïtï je ngwaw, gere gaꞌti gïꞌdïꞌrälü gipana guꞌru ndi Yuwana Almamadan. A be gwanni gwokana giyelenyanu yidi gerala, gwuru gwanni gwupana ꞌdünggüngün."]], [["ꞌTuꞌtu gaji ganni gapu ge Yuwana Almamadan yiiru yüngün, yeleny yidi gerala giyo yïmïnä je ngwüjï ndi aar je ape."]], [["Ndi ari ngwïjïr ꞌdar na yobo, yondajaar je ꞌdi a gaji ila ganni gima ge Yuwana ila."]], [["A manari ngaa lïjädï nda je ämnï, Yuwana nggwee gwuru gwani Ïlïyä gwanni gwüdünïcäär ndi ila."]], [["Gwanni gwätï ngwänï, ngwuꞌdingini.”"]], [["A Yicu ari, “Gimaad nggee gadi nyi übïdänü ange gwe? Giru nono yïjü yanni yooko yiju ndi aku ngwuꞌdera ngwaalu ngwudi ngwiliny ati aar be urnidi ngwenggen aar je ci,"]], [["‘Lïmïꞌrïcä je dümbärä ngaa"], ["be ꞌdonya ndi riti,"], ["ara je elngaci delnga yiwaya"], ["ngaa ꞌti runu.’"]], [["Ndi ari Yuwana gwïndï ngwuꞌti ïtï ngwuꞌti ïyü, araar, gwätïnä dijegoꞌranu."]], [["A Gïjï gidi Dïjï dümnä ila ating eny ating ïyï, araar, ‘Änggädär nggwee gwupa ngwamanu gwati ïyï ngwürlälï, aar ru ngwumaad ngwudulba ngwe na ngwüjï ngwanni ngwati aar je ci ngwuki.’ A be bebere gwati linginni ndi ätï ngwäyänü yiiru ye yüngün.”"]], [["A Yicu girinya yündärä yanni yapung gu yiima yüngün yonyadana aaꞌti be ngwüjï ngwegen joꞌrenyana ngwuje ci,"]], [["“Wäj bi gwani Kürüjïn, na gwani Bid Jäyïdä! Adinari a yiima giyee yäpïnä ꞌdunggunga yäpïnä gïyündär yidi Jür na Jäyïdä, ngwüjï ngwegen ngwadi joꞌrenyana ꞌtuꞌtu gwerre ngwadi genne gïmärä ngwadi jalu ngwaaranu."]], [["A be nggwa je ci ndi ari gomon gidi pï yelenya, ngwüjï ngwudi Jürïngä Jäyïdä gwe, ngwa ïnädänï Ngwaalinga ꞌdanggalu."]], [["Na nga gwani Kaprnawum, nga gwa ji nga gwallu ꞌdi ang obani kere? Bärï, nga gwïꞌdä a gwüllï gidel didi yiꞌrany. Adinari yiima giyee yäpïnä ꞌdunggunga, yäpïnä ndi Jadum, yaadi jalu ꞌdi gomon gidi gweneng."]], [["A be nggwa je, ci gomon gidi pï yelenya, ngwüjï ngwudi Jaduming, ngwa ïnädänï Ngwaalinga ꞌdanggalu.”"]], [["Kaji nggoo a Yicu ari, “Nggwa ang ortada gwani Papa Deleny didi gerala na dïyäng, ndi ari nga gwänïjä yujimidalu yunga nda je ngwüjï lenge ngwanni ngwubebera nga je be enggaci yïjü yunga yanni yooko."]], [["Yäy gwani Papa, yunga yiru giyee yanni yïjädängänü."]], [["Yiꞌral ꞌdar yima aar nje Papa gwüny ätädä. Gwere gwaꞌti gwanni gwülïngïdï Gïjü a be Papa ru ꞌdogo na gwere gwaꞌti gwülïngïdï Papang a be Gïjï ru ꞌdogo na lanni lima je Gïjï utanu ngwuje enggaci Papang.”"]], [["Ngwuje ci, “Iladar ꞌdünggüny ꞌdar lanni gilo lüpïnä gwünï ligakidu nggwa je gataji düwä."]], [["Üpïnär yunggu yüny, nga je enggaci nga lenge ndi ari äny gwüjïlänü nyi okeye ligor lüny ngaa la be gatu düwä gwani lingeno lalu."]], [["Ndi ari yunggu yüny yijalu ürgäny na üpïnï gwüny gwängränü.”"]]], [[["Gomon ge ganni giru Kwoꞌra täꞌrïl,"], ["a Yicu ele ngwüꞌrü ngwurunyanu. A ngwooꞌra ngwüngün gilaꞌti yona aar je eny ndi ari ngwïtï je ngwamanu."]], [["A anni ma je gu Ngwübärrïjï engga nu, aar ci Yicung nu, “Ombaja ꞌda ngwoꞌra ngwunga ngwärrü yiꞌral yiru drü ndi ärrïnï komon Kwoꞌra täꞌrïl!”"]], [["A je Yicu ci, “Ngaa ꞌti ulu ngwujaꞌri ngwanni ngwüllïnä ndi ari yiru ange yanni yärrï je Däwüdïngä ngwooꞌra ngwe ngwüngün gaji ganni gïtï je ge ngwamano?"]], [["Ndi ari nginde gwändï ngwuꞌdun ngwudi Ngwaalu ngwape yona yanni yïgätïjäär je Ngwaalingalu yiru drü, aar je eny ngwooꞌra ngwe ngwüngün, ngwurꞌdal ngwuru ngwati ji eny ꞌdogo."]], [["Nda mine ꞌto ngaa lima ꞌti ulu ngwujaꞌri kitabanu gidi Yobo ndi ari, ngwurꞌdal ngwati kiyi yobanu ape gwe yiiru kobanu komon giru Kwoꞌra täꞌrïl aar je ꞌti be ïꞌräcä keng gwere?"]], [["Nggwa je ci ndi ari nggwo ngene gwanni gwupana kobo!"]], [["Adinari ngaa lïlïngïdädï ngwujaꞌri ngwe ngwee yorta ye ngwaalinga ngwanni ngwaru nu, ‘Äny gwubupa ïnäng ngwaꞌti bupa mïꞌrïnïng nono,’"], ["ngaa laꞌti ladi obalu ngwüjü ngwe ngwanni ngwujaw nono."]], [["Ndi ari Gïjï gidi Dïjï dümnä, giru Deleny didi gomon Kwoꞌra täꞌrïl.”"]], [["A Yicu ꞌdïꞌrï ngenone ngwele ngwänï ngwämrä ꞌdenggen."]], [["Ngenone gur giju gu gudidu guy. A Ngwübärrïjï mïnï gay gadi aar gu määtïdädä Yicung ngwujaꞌri ngwere, aar be otacalu aar ci, “Yädï gu ndi uꞌriyi dïjü nono komon giru Kwoꞌra täꞌrïle?”"]], [["A je Yicu ci, “Yärü ꞌdanggalanu gwanni gwa ätï dangala deꞌte pu, ngwube ïꞌdï gidel komon giru Kwoꞌra täꞌrïl, daꞌti ding määtä ngwugwalla?"]], [["A be awa dïjï dümnä dipana guꞌru gidangal! Yäy gu no yädï gu ndi ärrï yiꞌral yanni yijaw komon giru Kwoꞌra täꞌrïl.”"]], [["Ngwube ci guru, “Gwällï guyanu!” No a gur gwalli guyanu a guy oꞌradi ngwujayi ngwuru nono gwenggen."]], [["A be Ngwübärrïjï ꞌtü aar abingada ndi Yicu nunnu aar ꞌrinye."]], [["Anni mung gu lenge, ngwugatani ngwaalinga ngwoo, a lonyadu gwujani ngwuje uꞌriyi dümdï nono degen ꞌdar"]], [["ngwuje girinya ndi ari aaꞌti londaci dïjälü dere nginde gwe."]], [["Ndi ari a ngwujaꞌri ätï ngwäyänü ngwaru ngwe dïjïr dani Ajaya ndi ari,"]], [["“Dïnäd düny ndo ngene danni däbrïny,"], ["gwanni gwämnïny a ligor lüny jäyäjänü!"], ["Gwunyi gu geꞌte Lïgïꞌrïmä lüny"], ["a gwa ondaci ngwüjü ngwuru Garany gwani dünälü."]], [["Gwaꞌti gwa kadi na gwaꞌti gwa ürrï dula"], ["gwaꞌti gwa dïjï ꞌdingini gwondajalu ngwayalu."]], [["ꞌDi gipuru gibuꞌru"], ["gaꞌti ging kiyi na gwaꞌti gwa ꞌrinye lïgä lullar kijaja"], ["ꞌdi a yiꞌral yani dünälü ji aar dami."]], [["Ngwüjï giyen ngwa geꞌtaji ngwürïny ngwüngün.”"]], [["Aar be äpïjä guru geꞌte gätïnä dïꞌrïllä nono ngwürïmü ngwäy ngwuru däꞌräng, a Yicu uꞌriyi nono ꞌdi ngwombajidalu ngwabingi."]], [["A yiꞌral giyee obaji ngwüjälü ꞌdar aar ari, “Gïjï nggee gaadi ru gidi Däwüde?”"]], [["A be anni ma gu Ngwübärrïjï ꞌdingini ngwujaꞌri ngwee aar ari, “Gur nggee gati ꞌtüyï ngwujegoꞌro ꞌdogo yiima ye yidi Bäljäbül gwuru deleny didi ngwujegoꞌrr.”"]], [["A Yicu lenge ngwujaꞌri ngwanni ngwuju giyiꞌranu ꞌdenggen ngwuje ci, “Yeleny yere yanni yüꞌrïꞌtïnänü, ya geradalu. Gündär na ngwuꞌdun ngwere ngwanni ngwadi üꞌrïꞌtïdänü, ngwaꞌti ngwa ätï yiima ndi dünälä."]], [["Ma be ari dijegoꞌrr dati ꞌtüyï dijegoꞌro, yaꞌti be yinggidu ndi ari dijegoꞌrr dima üꞌrïꞌtïdänü giligoꞌro lüngün a mine yiima yüngün ya mätïnälü awa mana?"]], [["A manari äny gwati ꞌtüyï ngwujegoꞌro yiima ye yidi deleny degen dani Bäljäbül, a mine yïjï yalu ngwati aar je ꞌtüyï yiima yidi yärü? Ngindenga liru be lanni lada je le obalu."]], [["A be manari äny gwati ꞌtüyï ngwujegoꞌro Lïgïꞌrïm le lidi Ngwaalu, yeleny yidi Ngwaalu yima ji gu be obananu."]], [["Na mana, awa a dïjï dere ändädä dïjü gïdrü dojema nono ngwapada ngwony ngwüngün manari dimung ꞌti mätï gwerre gwerre ngwugekajalu? ꞌDi ngwube obe ngwony ngwüngün gïdrü.”"]], [["A je Yicu ci, “Gwanni gwaꞌti nyii gwe, gwuru güwän güny na gwanni gwaꞌti nyii gwe gwäꞌräjälü giꞌdu, gwuru gwanni gwati bädïyälü."]], [["No nggwa je ci, yiꞌral ꞌdar yanni yiki na lo Ngwaalinga, ya ara je düdänïjänü. A be lo Lïgïꞌrïmä lanni Lijuꞌru, laꞌti la ang düdänïjänü."]], [["Gwanni gwa lo Gïjü gidi Dïjï dümnä, gwa aar düdänïjänü a be gwanni gwa lo Lïgïꞌrïmä lanni Lijuꞌru, gwaꞌti gwa aar düdänïjänü gïdïdlä ndee na gïdïdlä ndäꞌdï dïndï.”"]], [["Ngwuje ci, “Daꞌri danni dijaw, dati ꞌriꞌri yuula yanni yijaw. Na daꞌri danni diki, dati ꞌriꞌri yuula yanni yiki! Ndi ari daꞌri dati linginni yuula ye yüngün."]], [["Ngaa gilee ru yïjï yidi ngwüüngä, awa ngaa be ondaji ngwujaꞌri ngwujaw liru ngwüjï ngwuki? Ndi ari ngwulem ngwati ondaji ngwujaꞌri ngwanni ngwati ji ngwonyadu giligoranu."]], [["Dïjï danni dijaw liguri dati ꞌtüyä ngwujaꞌri ngwanni ngwujaw ngwanni ngwügïꞌtïnä ꞌdünggüngünänü, na dïjï danni diki liguri dati ꞌtüyä ngwujaꞌri ngwanni ngwuki ngwanni ngwügïꞌtïnä ꞌdünggüngünänü."]], [["A be nggwa je ci ndi ari, ngwüjï ngwa ji ngwa aar je otacalu ngwujaꞌri ngwe ngwegen ꞌdar ngwïꞌdädäär ngwänü komon nggäꞌdï gidi pï yelenya."]], [["Ndi ari ngwujaꞌri ngwe ngwunga a gwa ꞌtü gwujaw nono na ngwujaꞌri ngwe ngwunga la gwe obalu.”"]], [["A be Ngwübärrïjï ngwoko na ngwoorta ngwudi yobo ondaci aar ci, “Gwani doorta, nyii lïjädï ndi nje enggaci yiꞌremna yere yiru yiima.”"]], [["A je Yicu ci, “Gimaad ganni giki gïmïꞌrïdï ngwäyänü gutalu yiꞌremna ye yiru yiima, gäꞌtüdï gadi ar enggaci yiima yere ar je be enggaci ꞌdogo yidi dïjïr dani Yunan."]], [["Ndi ari anaku ju gu Yunan gilaranu lidi duum dipa ngwape yomon täꞌrïl (3) lingen le na dilu de, no ꞌto Gïjï gidi Dïjï dümnä gadi gu ji ꞌto no gïdïyängänü yomon täꞌrïl lingen le na dilu de."]], [["Gomon gidi pï yelenya ngwüjï ngwudi Nïnäwäng ngwa je ngwa aar dünätälä ngwüjï ngwe ngwudi gimaad nggee ngwa aar ngwe obalu. Ndi ari ngwujoꞌrenyana gaji ganni gima je ge Yunan ondaci. A be gwenene, nggwo be ngene gwanni gwupana ndi Yunan."]], [["Daw diru deleny didi gen kaama komon gidi pï yelenya, da ꞌdïꞌrä la dünälä ngwüjï ngwe ngwudi gimaad nggee, ngwungwe obalu. Ndi ari dïndï ꞌtuꞌtu ngwaalu ngwolanu nunnu ngwuꞌdingini bebereng gwudi Jiliman. A be gwenene nggwo be ngene gwanni gwupana ndi Jiliman.”"]], [["Ngwuje ci, “Manari dïꞌrïllä dima ꞌtü gïdïjänü, ngwele ngwulandalu gïtäny ngwümïnä ngwaalinga ngwanni ngwading gu obe düwä de. Ngwuje ꞌti be mbuju."]], [["Ngwube ari, ‘Äny gwa be kwoyalu ngwuꞌdun ngwanni ngwuminje gatana!’ Mung kwodalu ngwuje mbuji ngwübrütïnälü ngwujalu ngwundanu ngwujayalu ngwujaꞌrimana."]], [["Ngwube ele ngwapana ngwüꞌrïllä kwoꞌra täꞌrïl ngwanni ngwukana ꞌdünggüngün, aar ila aar änï gïdïjänü ndoo, kaji nggoo gidi gwodaning ngwukani kaji gele gidi gwerreng. Ya gu ru ꞌto no kimaad nggee giki.”"]], [["Anni mung ji ndi ondaci ngwüjü, a nanni gwüngün na ngwenggen ila aar dünälä poor aar mïnï ndi ondaci."]], [["A dïjï deꞌte ngwüjänü ngwanni ngwuju ci, “Nanni gwunga na ngwanggalu gilo lïdünïcängä poor lïmïnü ladi ang ondaci.”"]], [["Ngwuci dïjü ndoo dondaca, “Yärü gwuru gwani nanni gwüny? Na yärüngä liru lani ngwänggärï?”"]], [["Ngwinggidi ngwoꞌra ngwüngün guy ge ngwube ari, “Ngindenga gilee, liru lani nanni gwüny aar ru ngwänggärï."]], [["Ndi ari gwere gwanni gwati ärrï buping gwudi Papa gwüny gwanni nggwo kerala, nanni gwüny gwuru a gwänggärï ru gwanni gwuru dur na gwanni gwuru gera.”"]]], [[["Komon nggoo geꞌte geꞌte, a Yicu ꞌtüdä ngwuꞌdun ngwele ngwujalu kïmämü gidi yaw."]], [["A ngwüjï ngwonyadu oꞌrada nono ꞌdi ngwüꞌdïꞌrï ngwänï gïbälükänü nggu jalu a be ngwüjï ꞌdar dünä gïmämäng nono."]], [["Ngwuje enggaci ngwujaꞌri ngwonyadu ngwuje mïꞌrïcï ngwujaꞌri ngwuje ci, “Dïjï dïꞌtüdï ngwele ndi kwoy yona yüngün."]], [["A be anni mung ji ndi gida yona, a yoko miꞌri kayalu a yïꞌrä ila aar je utalu."]], [["A yoko miꞌri ngwaalu ngwuru yoꞌrr aar ꞌti mbuja dïyängü diju mirang, aar obedalu puprang ndi ari dïyäng daꞌti olanu."]], [["A be anni ma lingen anda, a je deja uꞌdiyi aar undi ndi ari yaꞌti üllü ngwuuwa ndi mätïnälü."]], [["A yoko miꞌri ngwügänü aar ꞌtüdä a je ngwügï gwogwornyadi."]], [["A yon yoko miꞌri ngwaalu ngwuru dïyäng danni dijaw, aar ꞌtüdä aar ꞌriꞌri yona küüꞌrï tudini (100) na yoko küüꞌrï täꞌrïl (60) na yoko küüꞌrï na ꞌdï (30), aar onyadani giyon yanni yïkwüdïnä."]], [["Nginde gwanni gwätï ngwänï rom ngwudi ꞌdingini, ngwuꞌdingini.”"]], [["A ngwooꞌra ngwüngün ila aar otacalu aar ci, “A gwarra ata be mïꞌrïcï ngwüjü ngwujaꞌri?”"]], [["Ngwuje ci, “Lenge yujimida yidi yeleny yidi gerala, gwuma ara je ätädä aar ꞌti be ätädï ngindeng je."]], [["Gwere gwanni gwätï, gwa aar gendaci ngwonje, a be gwanni gwaꞌti ätï, ngwanni ngwätïng je ngwoko, ngwa aar je apada."]], [["Yiru giyee yanni yïgäbïcïny ati nyi be mïꞌrïcï ngwüjü ngwujaꞌri. Aar ni ari lombajidalu, aar ru nono ma aar ꞌti ombajidalu, aar ni ari liꞌdingina, aar ru nono ma aar ꞌti ꞌdingina na aar ru nono ma aar ꞌti lïngïdï."]], [["Ngindenga lima je gu ngwujaꞌri mbuti nono ngwanni ngwaru ngwe dïjïr dani Ajaya ndi ari,"], ["‘Ngaa la ꞌdingini a be yaꞌti ya je lenge aꞌtur"], ["na ngaa la ombajidalu a be yaꞌti ya je engga aꞌtur."]], [["Ndi ari ligor lidi ngwüjï ngwee lima ru goꞌrr,"], ["na ngwänï ngwegen ngwuma rïmïnätï ndi ꞌdingini"], ["na ngindenga lima ümmä ngwäyälä ndi ombajidalu."], ["Adinari aar mïnï ndi engga ngwäy ngwe ngwegen,"], ["aar ꞌdingini ngwänï ngwe ngwegen,"], ["aar lenge yigor ye yegen"], ["aar oꞌra, laadi nje uꞌriyi nono.’"]], [["A be lonjaca je gwani ngwäy ngwalu nunnu ngwänggädï na ngwänï ngwalu nunnu ngwuꞌdingina."]], [["Ndi ari nggwa je ci ꞌdidanu, ngwïjïr ngwonyadu a lanni lïdünälü lïjädï gu gwulleny ndi engga yiꞌral yanni yänggädä je gweneno aar je be ꞌti änggädï, na ndi ari aar je ꞌdingini yanni giyo yiꞌdingina je gweneno aar je ꞌti be ꞌdingina.”"]], [["Ngwuje ci, “ꞌDinginar je be nga nga yani dïjï dïkwüdï."]], [["Manari gwere gwuma ꞌdingini ngwujaꞌri ngwudi yeleny yidi gerala ngwuje ꞌti be lïngïdï, dijegoꞌrr dati ila ngwapada ngwujaꞌri ngwanni ngwuma aar je kwoy giligoranu lüngün. Yiru giyee yanni yani yon yanni yimiꞌru kayalu."]], [["A be yon yanni yimiꞌru ngwaalu ngwuru yoꞌrr, dïjï diru danni dati ꞌdingini ngwujaꞌri ngwuje ämnï puprang gwujayanu gwulleny."]], [["A be anni ati ngwujaꞌri mbuja ngwaalinga ngwadi aar gu ülläjï ngwuuwa, aar jalu ꞌdogo gwoko ma be ari yima ji yere yooko yani dïrbä na übïnälü gwani ngwujaꞌri, a be dïjï ïꞌdï puprang."]], [["A be yon yanni yimiꞌru ngwügänü, dïjï diru danni dati ꞌdingini ngwujaꞌri a be ligor pïcï midinganu ngene a nänü gwudi dïdlä ïꞌdäjänü gwogwornyaji ngwujaꞌri ngwudi Ngwaalu aar ꞌti ätï ngwäyänü."]], [["A be yon yanni yima miꞌri gïdïyäng danni dijaw, yani dïjï danni dati ꞌdingini ngwujaꞌri ngwudi Ngwaalu ngwuje lenge mama. Ngwuꞌriꞌri küüꞌrï tudini (100) na geꞌte ngwuꞌriꞌri küüꞌrï täꞌrïl (60) na geꞌte ngwuꞌriꞌri küüꞌrï na ꞌdï (30), aar onyadani giyon yanni yïkwüdäär je.”"]], [["Ngwoꞌre ngwuje mïꞌrïcï ngwujaꞌri ngwuꞌter ngwuje ci, “Yeleny yidi gerala yiru nono dïjü danni dïkwüdï yona kiruny güngün yijayanu."]], [["A be gaji ganni gima ge ngwüjï ji ndi ndri, a güwän güngün ila ngwukwoy ngworomola giyonanu kirunyanu ngwüꞌtü ngwele."]], [["Anni ma yon geꞌta yiꞌra aar obedalu wiir, a ngworomol obedalu ꞌto."]], [["A ngwïnäd ngwudi gur gidi giruny otacalu aar ci, ‘Gwani doorta, nyii be ari nga gwükwüdï yona kirunyanu yijayanu a mine ngworomol ngwuma ila ne?’"]], [["Ngwuje be ci, ‘Güwän giru gärrü yiꞌral giyee.’"], ["A ngwïnäd otacalu aar ci, ‘Nga gwümïnï nje nyii ele nyii gwalla ngworomolalu mbünye?’"]], [["Ngwuje ci, ‘Bärï, ngaa la gwalladani yonalu ꞌto manari nga lima gwalli ngworomola."]], [["Gäbïcär je aar pe gwüpäng ꞌdi aji a gaji ila gidi uni. Kaji gidi uni äny gwa ci ngwäänä, üꞌrïꞌtädär ngworomola gwerre gwerre ngaa je giki yiꞌra aar uꞌdi a be yon, ngaa je be una ngaa je uꞌri ngaa je apada kïlü güny.’”"]], [["Ngwoꞌre ngwuje mïꞌrïcï ngwujaꞌri ngwuꞌter ngwuje ci, “Yeleny yidi gerala yiru nono läy lidi goꞌta gapu dïjü ngwukwoy kirunyanu güngün."]], [["Läy lidi goꞌta lokana giyuulanu yidi ngwaꞌri ꞌdar, ma be ari gima ꞌtü ꞌdi mung pe ngwuru doꞌta danni dipa, ꞌdi ati gu yïꞌrä kere ila ati aar gu geꞌte ngwüꞌrüꞌtïlä giyiꞌrinalu yüngün.”"]], [["Oꞌre a je Yicu mïꞌrïcï ngwujaꞌri ngwuꞌter ngwuje ci, “Yeleny yidi gerala yiru nono ngwüꞌrüd ngwape je daw ngwuje lägäjänü ngwülä ngwänü ngwübäkänü täꞌrïl. Aar gwürlï ngwülä ꞌdar aar uuli.”"]], [["Yiꞌral giyee ꞌdar yondaca je Yicu ngwüjü ngwuje mïꞌrïcï ngwujaꞌri. Ngwuje ꞌti ondacu ngwujaꞌralu ngwere kibeny ngwuje be ondaci ngwuje mïꞌrïcï ngwujaꞌri."]], [["Ndi ari a ngwujaꞌri ätï ngwäyänü ngwanni ngwondaja ngwe dïjïr lingla le lüngün ndi ari,"], ["“Äny gwadi ondaji nyi mïꞌrïcï ngwüjü ngwujaꞌri,"], ["nunnu nyi ꞌtäjï yiꞌralalu yanni yändälü ꞌtuꞌtu anaku geꞌta gu Ngwaalu dïdläyü.”"]], [["A be Yicu gatani ngwüjü ngwo ngwonyadu ngwele ngwänï gïdrü, a ngwooꞌra ngwüngün elaci aar ci, “Enggaci nje ngwujaꞌri ngwani ngworomol kirunyanu.”"]], [["Ngwuje ci, “Dïjï danni dïkwüdï yona kirunyanu yijaw, Gïjï gidi Dïjï dümnä giru."]], [["A giruny, dïdlä diru, na yon yanni yijaw yiru yïjï yidi yeleny yidi Ngwaalu. Na ngworomol ngwuru yïjï yidi dijegoꞌrr."]], [["A be güwän ganni gïkwüdï ngworomola, dijegoꞌrr diru. Na uni, gaji giru ganni gadi ge dïdlä medadi. Na ngwäänü, yïꞌrr yiru."]], [["A anaku gwälläär gu ngworomola aar uꞌdi, no yadi gwuru komon gadi ge dïdlä medadi."]], [["Gïjï gidi Dïjï dümnä ga ükäjä yïꞌrrä yüngün aar ꞌtüyï ngwüjü ꞌdar ngwanni ngwuki giyelenyanu yüngün yiꞌralalu ꞌdar yanni yati apa keng a ngwüjï ꞌdar ngwanni ngwati ärrï gwanni gwuki."]], [["Ngwa aar je gatu kïdïl gidi lïgä lipa giꞌranu, ngenone ari gwa ji na ïyïnï ngwad gwa ji."]], [["A be ngwüjï ngwanni ngwüdünälü ngwa be enyanu nono buri gwudi lingen giyelenyanu yidi Papa gwegen. Gwanni gwätï ngwänï ngwudi ꞌdingini, ngwuꞌdingini.”"]], [["Ngwuje ci, “Yeleny yidi Ngwaalu yiru nono yuꞌrina yipa guꞌru yanni yänïjäär jälü giliburanu, a be gur ele ngwuje mbujalu ngwoꞌre ngwuje ape ngwuje änïjälü. Ngwube jayanu gwulleny ꞌdi ngwele ngwellang ngwonyalu ꞌdar ngwüngün ngwanni ngwätïng je ngwila ngwellang liburu giloo.”"]], [["Ngwoꞌre ngwuje ci, “Yeleny yidi Ngwaalu yiru nono dïjü didi ngwiliny diju ndi mïnï yiꞌrigara yiru guꞌru nunnu ngwuje ellang."]], [["Anni mung je mbuji yeꞌte yiru guꞌru, ngwoꞌre ngwilla ngwonyalu ꞌdar ngwanni ngwätïng je ngwila ngwuje ellang.”"]], [["Ngwoꞌre ngwuje ci, “Yeleny yidi Ngwaalu yiru nono, ngwüꞌdïbä ngwudi ngwuum ngwügätï je dïjï giyaw aar mätä ngwuuma ngwonyadanu."]], [["Anni ma aar onyadala, a je be ngwiina ꞌtäjï kïmämü aar be jalu, aar je utanu ngwanni ngwujaw aar je ürrä giyiꞌramanu a be ngwanni ngwuki, aar je be gatu mbüny."]], [["Yadi gu ru no ꞌto gomon gadi ge dïdlä medadi, ndi ari yïꞌrr ya ila ya ngengeda ngwüjänü ngwanni ngwuki ngwüjänü ngwanni ngwüdünälü"]], [["aar je gatu kïdïl gidi lïgä lipa giꞌranu ngenone ari gwa ji na ïyïnï ngwad gwa ji.”"]], [["Ngwuje ci, “Ngaa lima lenge ngwujaꞌri ngwee ꞌdare?”"], ["Aar ci, “Yäy.”"]], [["A je Yicu ci, “Yäy gu no, doorta dere didi yobo danni denggacaar yelenya yidi gerala diru nono dïjï didi ngwuꞌdun danni dati gwalla gïyïlänü yüngün yuꞌrina ngwuje lenge ndi ari yiru giyo ne yanni yiyang na yiru giyo ne yanni yuꞌrin.”"]], [["Anni ma Yicu medaji mïꞌrïcïng ngwüjü ngwujaꞌri, ngwüꞌdïꞌrï ngwugatani ngwaalinga ngwoo."]], [["Anni mung kwodalu kündär güngün, ngwenggaci ngwüjü ngwämrä ngwegen ꞌdi aar dibi aar utalu aar ari, “Gur nggee gapu bebereng ne nggwee na yiima giyee ꞌdar?"]], [["Gäꞌtüdï gïjï gidi gur giru dooꞌta didi yüꞌrï nanni gwüngün gwäꞌtüdï gwele gwani Märïyäma? Na ngwenggen ngwani Yagub na Yüjïb na Jamaan na Yäwüda?"]], [["Na ndi ari ngwenggen ngwanni ngwuru yera ngwo ar le? Ngwumine apa ngwujaꞌri ne ngwee ꞌdar?”"]], [["A ngindenga obalu."], ["A je be Yicu ci, “Dïjïr dati aar ꞌti näjä kündär güngün na ꞌdunu ꞌdünggüngün.”"]], [["Aaꞌti Yicu apu yiima yonyadu ngenone gwani amiꞌrati gwegen ndi ämnï Ngwaalu."]]], [[["Kaji nggoo a deleny dani Yïrüdïj ꞌdingini ngwujaꞌri ngwudi Yicu."]], [["Ngwuci ngwïnädä ngwüngün, “Yuwana Almamadan gwuru nggwäꞌdï gwuma ꞌdïꞌrälü giyiꞌranyanu! Yiru yanni yïgäbïcä a be yiima äpïnï nginde gwe.”"]], [["Gwerre, Yïrüdïj gwümätï Yuwanang ngwugiki korkon gwani daw dani Yïrüdïyä didi gwenggen gwani Bïlïpüj."]], [["Ndi ari gwati Yuwana ci, “Yaꞌti gu jaw ngwäyänü Ngwaalu ndi ang agu.”"]], [["A be Yïrüdïj mïnï gay gading ge ꞌrinye Yuwanang, a be yedeny eny ngwüjï ndi ari ngwüjï ngwänggädï Yuwanang ngwäyänü ꞌdenggen gwuru dïjïr."]], [["A be gaji geꞌte gomon gidi pï käy gidi lïngïnï gwudi Yïrüdïj, a je gera gidi Yïrüdïyä rïtïjï ngwärä. Aar gäbïcï Yïrüdïjïng ngwujayanu gwulleny."]], [["Ngwümïꞌrïcï yiꞌrany nding ätädä gony gere ganni ging mïnï."]], [["A gera ele ngwondaca nanning gwüngün a nanni gwüngün ïcäjä ngwuci delenya, “Äpïjïny giꞌra gidi Yuwana Almamadan kiꞌramanu nggee.”"]], [["A Yïrüdïj ümï ligor, a be gwani yiꞌrany yanni yiming je mïꞌrï na gwani ngwïrnü gïyïꞌrïnyïnä yüngün, ngwudinga ngwujaꞌri ndi ari aar ärrïjï gera yiꞌral yanni yïmïnïng je."]], [["A ngwüjï üꞌrïdädä Yuwanang giꞌralu gwuju korkon."]], [["Aar äpïjä gera giꞌra kiꞌramanu aar ätädä, ngwäpïjï nanning gwüngün."]], [["A ngwooꞌra ngwudi Yuwana ila aar apalu aar gatu. Aar ele aar ondaci Yicung."]], [["Anni ma gu Yicu ꞌdingini, ngwele jücü ngwallu gïbälükälä ngwugatani ngwaalinga ngwoo ngwele ngwaalu poor. Anni ma gu ngwüjï ngwoo ngwonyadu ꞌdingini, aar ꞌtüdä kündär aar gwujani yora yalu."]], [["Anni ma Yicu üllädälü kïmämü, ngwengga ngwüjü ngwonyadu, aar ïnädä ngwuje uꞌriyi dümdï nono degen."]], [["Anni ma ngwaalu ru digera, a ngwooꞌra ilaci aar ci, “Ngwaalu ngwee poor, a lingen lima ele. Gätï ngwüjälü aar ele ngwuꞌdunanu aar illa ngwony ngwere ngwudi eny.”"]], [["A je be Yicu ci, “Yere yaꞌti yani yadi je gäbïcï aar ele. Ätädär je nga nga aar eny.”"]], [["Aar ci, “Änyängä lätï ꞌdogo yona tudini na ngwuum rom.”"]], [["Ngwuje ci, “Äpïjï nje ngene.”"]], [["Ngwuci ngwüjü jaralu giyanyalu. Ngwape yona giyoo tudini na ngwuum ngwoo rom, ngwüꞌdïꞌrïyï ngwäy ngwombajidi kerala ngwuci Ngwaalinga yäy ꞌtu ngwuje üꞌränü. Ngwuje be ätädä ngwoꞌra ngwüngün aar je gegenaci ngwüjü."]], [["A ngwüjï eny ꞌdar ꞌdi aar pe. A yanni yima jalu yüꞌrïꞌtïnänü, aar je ürrä giyiꞌramanu aar je ape yiꞌramanu ꞌdï na rom."]], [["Ngwüjï ngwanni ngwïtï, ngwuru ngwüüꞌrï tudini (5,000) ngwanni ngwuru ngwur, aar ꞌti be düꞌrädï ngwayu yïjï yänü."]], [["Puprang no, a Yicu dinga ngwoꞌra ngwüngün gïbälükänü aar madini aar üꞌrü yaanu aar dambu kïmämü ngene gwe, ngwube geꞌte ngwüjü kay ꞌdar aar ele."]], [["Anni mung je geꞌte kay ꞌdar, ngwube allu kenala jücü ndi otaci Ngwaalingalu. Anni ma ngwaalu ru digera, ngwuji ngenone jücü,"]], [["ngwooꞌra ngwüngün ngwuma be ele bälükä gwe ꞌdi aar obani gidiliganu didi yaw. A be dudu määtä bälükä ngwärälü ndi ari bälükä gwügwümädï dirunanu."]], [["Diligeny danu a je Yicu elaca gwïndï giyaala."]], [["Anni ma ngwooꞌra ngwüngün engga gwïndï giyaala, a je yedeny eny aar ari, “Giboꞌrr giru.” Aar ari yedenyo."]], [["Kaji nggoo no, a je Yicu ci, “Äny gwuru, ara je ꞌti yedeny ïtï.”"]], [["A Butruj ci, “Gwani Deleny manari nga gwuru, ondaciny nyi ila giyaala ang elaca!”"]], [["A Yicu ci, “Ila.”"], ["A Butruj üllädälü gïbälükälä ngwele giyaala ngwelada ndi Yicu."]], [["A be anni mung engga diruna, a yedeny eny ngwüllï gwadi ïꞌdätï, ngwürrï dula ngwari, “Gwani Deleny gätäjïny yaw.”"]], [["Kaji nggoo no a Yicu dinga guy ngwümätä ngwuci, “Ämnï Ngwaalu gwunga gwooko, a gwuma arra ma ang ümïmänü?”"]], [["Anni ma aar allu gïbälükälä, a dirun adatalu."]], [["A be gilo liju gïbälükänü aar kwucalu yirku ye aar ci, “ꞌDidanu, nga gwuru Gïjï gidi Ngwaalu.”"]], [["Anni ma aar ele aar dambu dambal, aar üllälü ngwaalu ngwani Jenjerad."]], [["Anni ma ngwüjï ngwudi ngwaalu ngwoo lengeda ndi ari Yicu gwuru, aar ükäjïdï ngwüjï gïyündär yanni yijicidar yalu aar äpïjä ngwüjü ꞌdar ngwanni ngwümä"]], [["aar päcälü ndi ari ngwuje gäbïcï ꞌdogo aar akani direl nono didi dired düngün, na ngwüjï ꞌdar ngwanni ngwakana nono, aar uꞌri nono."]]], [[["A be Ngwübärrïjï ngwoko ngwoortanga le ngwudi yobo ngwïndï Üräjälïm aar ila ndi Yicu aar otacalu aar ci,"]], [["“Ange gwuru ati be ngwooꞌra ngwunga kiyi dïmüränü didi mbumbunga? Larra ati aar ꞌti unu ngwuy nono gwerre gwerre anaku aru gu dïmürä aar be eny.”"]], [["A je be Yicu ci, “A mine nga larra ati aang kiyi ngwujaꞌri ngwudi Ngwaalu aang ape dïmürä dalu?"]], [["Ndi ari Ngwaalu ngwaru, ‘Dïnyädï papang na nanni’"], ["na ngwari, ‘Dïjï dere danni da lo papang gwüngün na nanning gwüngün, da aar ꞌrinye.’"]], [["Ngaa be enggaci ngwüjü ndi ari, ma dïjï ätï gony gadi ngge gataji papang gwüngün na nanning gwüngün düwä, ngwuje be ci, ‘Gong nggee gidi gätäjï Ngwaalingalu giru gaꞌti ga je ge gataji düwä,’"]], [["no ngaa ꞌti ba be gäbïcä ndi ärrïjï papang gwüngün yaa nanning yiꞌral yere. Yiꞌral ye giyee ngaa lati ci ngwujaꞌri ngwudi Ngwaalu bärï dïmürä de dalu."]], [["Ngaa gilee liru ngwumurꞌtuny! Dïjïr dani Ajaya dädï gu ndi ondajaji ꞌdanggalu ngwari,"]], [["‘Ngwüjï ngwee ngwati nyi denya ngwulem ngwe ngwegen"], ["a be yigor yegen ꞌtänü ꞌdünggüny."]], [["Latiny äpïjï yobo ꞌtur"], ["aar be enggaci ngwüjü yobo yidi ngwüjï ngwümnä.’"], ["”"]], [["A Yicu urnidi ngwüjü ngwonyadu ꞌdünggün ngwuje ci, “Gerajar ngwänï ngaa lenge."]], [["Yanni yati je dïjï eny, yäꞌtüdï yanni yati rngïyï dïjü ngwäyänü Ngwaalu, aar be ru yanni yati ꞌtüdä ngwulemanu ngwüngün yanni yati gäbïcï ngwürngï ngwäyänü Ngwaalu.”"]], [["A be ngwooꞌra ngwüngün ïlïjä aar otacalu aar ci, “Nga gwülïngïdï maani pu ndi ari Ngwübärrïjï ngwuma je yiꞌral giyee kiyi yugri anni ma aar je ꞌdingine?”"]], [["Ngwuje gwäꞌräcänü ngwuje ci, “Daꞌri danni daꞌti Papa gwüny kerala kwüdï, da gwallanalu ꞌdirud."]], [["Gäbïcär je, liru ngwüjï ngwürïmü ngwäy. Dïjï danni dïrïmü ngwäy mung okta dïjü dïrïmü ngwäy, ꞌdün la ïꞌdï gidel.”"]], [["A Butruj ci, “Enggaci nje mïꞌrïng gwudi ngwujaꞌri ngwee.”"]], [["A je Yicu otacalu, “Ngaa gilona lïnü gu yaꞌranya no?"]], [["Ngaa laꞌti lïngïdï ndi ari yere yanni yati je dïjï eny yati üllï gilaranu aar be ꞌtüdä ngwanginu poore?"]], [["A be yiꞌral yanni yati ꞌtüdä ngwulem, yati ꞌtüdä giligoranu, na yiru giyee yanni yati rngïyï dïjü ngwäyänü Ngwaalu."]], [["Ndi ari giligoranu, yati ꞌtüdä giyee, ïrïyï ngwäyälü gwanni gwuki, ꞌrinyidi, mïꞌrï ngwäyänü, yïjïn, yuꞌram, yiꞌduru na lo."]], [["Yiru giyee yanni yati rngïyï dïjü ngwäyänü Ngwaalu. A be eny ngwuy ngwe ngwürngü, ngwati ꞌti rngïyä dïjü ngwäyänü Ngwaalu.”"]], [["A Yicu gatani ngwaalinga ngwoo ngwele ngwaalu gïyündär yidi Jür na Jäyïdä."]], [["A daw diru Dikanaan dati ji ngeno ngwïlïjä, daru ngwari, “Gwani Deleny, Gïjï gidi Däwüd, ang ïnä! Gera güny nggo gïdïrbänü dipa gätïnä dïꞌrïllä nono.”"]], [["Aaꞌti Yicu ca ngwujaꞌri ngwere. No a ngwooꞌra ngwüngün ïlïjä aar päcälü, “Linynya ngwele diminje arada ngwänï.”"]], [["Ngwuje ci, “Lükäjïny ꞌdogo ngwüjï ngwudi Yïjïräyïl ngwanni ngwududu.”"]], [["A daw üllï ngwukwucalu yirku ye ngwuci, “Gatajiny düwä, gwani Deleny.”"]], [["Ngwuci, “Yaꞌti ädï ndi apada yïjü yona nga je gätïjï yinyeno.”"]], [["Ngwuci, “Yäy yiru gu, gwani Deleny. A mine ꞌto yinyen yati pa uti ngwudagiꞌralu ngwanni ngwati miꞌraꞌtadalu gïdïmbürälä didi doorta degen.”"]], [["A be Yicu ci, “Gwani daw, nga gwätï ämnïng Ngwaalu gwupa! Yanni yïmïnä je yima ärrïnï.” A gera güngün uꞌri nono kaji nggoo geꞌte geꞌte."]], [["A Yicu gatani ngwaalinga ngwoo ngwüꞌdïꞌrï ngwelada kibirala gidi yaw yidi Jälïlïng. Ngwube ele ngwallu milli ngwujalu."]], [["A ngwüjï ngwonyadu gwulleny ïlïjä, ngwapu ngwüjü ngwuru ngwumjo, ngwürïmü ngwäy, ngwurga na ngwäꞌräng na ngwuꞌter ngwonyadu aar je geꞌtalu giyoranu yidi Yicu ngwuje uꞌriyi nono."]], [["A ngwüjï dibi anni ma aar engga ngwäꞌrängü aar ondaji, a ngwurga jayi, a ngwumjo ele a lanni lïrïmü ngwäy aar ombajidalu. Aar ortada Ngwaalinga ngwudi Yïjïräyïl."]], [["A Yicu urnida ngwoꞌra ngwüngün ꞌdünggüngün ngwuje ci, “Ngwüjï ngwee ngwïnädïny ngwuma ji ngene ꞌdünggüny yomon täꞌrïl (3) ngwaꞌti ïtï ngwonyalu ngwere. Äny gwaꞌti jädï ndi nje geꞌte kay ngwamu ngwe, ngwa miꞌri yigor yegen kay ngwamu.”"]], [["A ngwooꞌra ngwüngün ci, “Ngwadi ar je äpïjä yona ne aar je iye aar je mbuti ngwaalu ngwee poor?”"]], [["A je Yicu ci, “Ngaa lätï yona ümn?”"], ["Aar ci, “Kwoꞌra täꞌrïl (7) na ngwuum cong ngwanni ngwooko ngwooko.”"]], [["Ngwuci ngwüjü aar jalu gïdïyängälü."]], [["Ngwube ape yona giyoo kwoꞌra täꞌrïl (7) na ngwuuma, anni mung ci Ngwaalinga yäy ꞌtu, ngwuje üꞌränü ngwuje ätädä ngwoꞌra aar je gegenaci ngwüjü."]], [["A ngwüjï ꞌdar eny aar pe. A je be ngwooꞌra utalu yanni yima ïꞌdälü aar je onje yiꞌramala kwoꞌra täꞌrïl (7) yanni yüꞌrïꞌtïnänü."]], [["Ngwüjï ngwanni ngwïtï ngwuru ngwüüꞌrï kwoꞌrongo (4,000) a be ngwaw ji ꞌter yïjï yänü."]], [["Anni ma Yicu geꞌte ngwüjü kay aar ele, ngwüdïꞌrï ngwänï gïbälükänü ngwelada giyumil yidi ngwaalu ngwani Majadan."]]], [[["A Ngwübärrïjï na Ngwüjändügï ila ndi Yicu nunnu aar ïdäjï. Aar be ci, “Enggaci nje giꞌremna gere kerala.”"]], [["A je Yicu ci, “Manari lingen lima ru digera ngwaalu ngwati mïꞌrïnï duy de kerala aang ari, ‘Ngwaalu ngwadi jayi.’"]], [["Ma dilu danu ru, ngaa ari, ‘Dirun dadi ari gwene ngwuniyi giranyu ndi ari gere gïgätïnälä.’ Ngaa lïlïngïdï ndi inggidi yiꞌral ngwäy ngwe kere ngaa ꞌti be lïngïdï ndi inggidi yiꞌremna yadi ye gaji gidi dïdlä medadi."]], [["Gimaad gidi dïdlä ndee giki gïmïꞌrïdï ngwäyänü gïmïnü ndi engga giꞌremna giru yiima kerala, gäꞌtüdï gadi ar je enggaci giꞌremna gere ar be enggaci ꞌdogo giꞌremna gidi dïjïr dani Yunan.” A be Yicu ꞌtü ngwuje gatani ngwele."]], [["Anni ma ngwooꞌra ngwudi Yicu dambu kïmämü ngenone gwe, aar dodani ndi apani yona yidi eny."]], [["A je Yicu ci, “Arnganar mama ngaa arngani ngwüꞌrïdü ngwudi Ngwübärrïjï na Ngwüjändügï.”"]], [["Aar otajidalu ngwujaꞌranu ngwee aar ari, “Yiru giyee ndi ari alanga lima ꞌti apana yona yere.”"]], [["Anni ma Yicu lenge ngwujaꞌri ngwee, ngwuje ci. “Ngaa gilee lätï ämnïng Ngwaalu gwooko, ngaa larra ngaa be ondajidi ndi ari ngaa laꞌti apana yona yere."]], [["Ngaa gilona lamiꞌratu ndi lenge ngwujaꞌri ngwee? Ngaa lima dodani yona yanni yiru tudini (5) yïtï je ngwüjï ngwuru ngwüüꞌrï tudini (5,000) na yanni yima je utalu yonyadu yiꞌramala ümne?"]], [["Na ngaa lima dodani yona yanni yiru kwoꞌra täꞌrïl (7) yïtï je ngwüjï ngwuru ngwüüꞌrï kwoꞌrongo (4,000) aar je pe na yanni yima je utalu yonyadu yiꞌramala ümne?"]], [["Ange gwuru ngaa ꞌti be lïngïdï ndi ari äny gwaꞌti ondijaja gwani yon? A be arnganar gwani ngwüꞌrïd ngwudi Ngwübärrïjï na Ngwüjändügï.”"]], [["A ngwooꞌra ngwüngün lenge ngwujaꞌri ndi ari laꞌti je Yicu ondajaca gwani ngwüꞌrïd ngwanni ngwati aar ngwe ütädä ngwülä ngwudi yon, ngwuje be ondajaci gwani ngwujaꞌri ngwudi Ngwübärrïjï na Ngwüjändügï ngwanni ngwati aar je enggaci ngwüjü."]], [["Anni ma Yicu obani ngwaalu ngwani Gäyïjärïyä Bïlïpï, ngwotaci ngwoꞌralu ngwüngün ngwuje ci, “Ngwüjï ngwati ari Gïjï gidi Dïjï dümnä gani yärü?”"]], [["Aar ci, “Loko lati ari Yuwana Almamadan na loko ari Ïlïyä na loko ari Ärmïyä na dïjïr deꞌte.”"]], [["Ngwuje be otacalu, “A be nga nga, lati ari äny gwuru gwani yärü?”"]], [["A Jamaan gwani Butruj ci, “Nga gwuru gwanni Gwubrutaar yelenya gwuru Gïjï gidi Ngwaalu ngwanni ngwumidu!”"]], [["A Yicu ci, “Lonjacanga gwani Jamaan gïjï gidi Yuna. Dïjï dere däꞌtüdï dïꞌtäcängä ngwujaꞌralu ngwee a be Papa gwüny ru ꞌdogo gwanni nggwo kerala."]], [["Na nggwa ang ci ndi ari nga gwuru gwani Butruj, na ngwurꞌda ngwee äny gwa gu odada giꞌdonga güny na gaꞌti ga ngwängïr ngwudi del didi yiꞌrany dami."]], [["Nggwa ang ätädä yiima yidi yeleny yidi gerala, ndi ari yanni yada je giki gïdïyängälü, ya gïkïnï kerala na yere yanni ya je gäꞌdälü ngene gïdïyängälü, ya gäꞌdänälü kerala.”"]], [["Ngwugirinya ngwoꞌra ngwüngün nunnu aaꞌti ngwa ondaci dïjü dere ndi ari nginde gwuru gwanni Gwubrutaar yelenya."]], [["ꞌTuꞌtu gaji nggoo ngwelada gweere, a Yicu ꞌdïꞌrï ndi enggaci ngwoꞌra ngwüngün ndi ari gwadi ele Üräjälïm gwa yiꞌrendeny mbuji yonyadu ndi mbumbunga na ngwurꞌdal ngwanni ngwuru ngweleny na ngwoorta ngwudi yobo gwa aar ꞌrinye gwa jalu yomon täꞌrïl gwa Ngwaalu ꞌdïꞌrïyälü gwumidu."]], [["A Butruj apada gay geꞌte ngwugirinya ngwuci, “Gwani Deleny, yiꞌral giyee yaꞌti ya gu ru ꞌdunggunga aꞌtur.”"]], [["Yicu gwurlalu ngwuci Butrujing, “Oꞌraciny gwodani dijegoꞌrr! Nga gwuru gimle ꞌdünggüny, yiꞌral yidi Ngwaalu yaꞌti kiꞌranu gunga aar be ru yidi ngwüjï ngwümnä.”"]], [["A Yicu ci ngwoꞌra ngwüngün, “Manari dïjï dere dima mïnï ndi aar nyi gwujani, ngwudodani ligoꞌro lüngün ngwape güüꞌrï güngün ganni gimamindanu aar nyi gwujani."]], [["Ndi ari gwere gwanni gwa mïnï ndi gïlängïdïyï ligoꞌro lüngün, ling dudiyi, na gwanni gwa dudiyi ligoꞌro lüngün gwani äny, ling midiyi."]], [["Yiru ange yanni yijaw ya je dïjï mbuji manari dima bile dïdläyälü pipiꞌriꞌti, ngwube geraji linginalu lüngün? Na giru ange gadi ge dïjï üꞌrä linginalu lüngün?"]], [["Ndi ari Gïjï gidi Dïjï dümnä, gadi ele ndi oꞌra näjï gwe gwudi Papa gwüngün yïꞌrr ye yüngün ga be ätädä dïjï guꞌru gwani yiiru yüngün."]], [["Nggwa je ci ꞌdidanu ndi ari, loko gilo lïdünädälä ngene laꞌti la ngille yiꞌrany ꞌdi aar enggadani Gïjü gidi Dïjï dümnä gïndï giyelenyanu yüngün.”"]]], [[["Anni ma aar jalu yomon nyärläl, a Yicu apani Butrujing na Yagub na Yuwana gwuru gwenggen ngwuje oktani aar le allu kenala golala jücü."]], [["Ngenonala ngwugwurli ngwangina ngwüngün ngwuru ngwäyänü ꞌter aar ru nono lingen, a ngwured ngwüngün gwurli aar enyanu nono buri."]], [["No a Müjängä Ïlïyä gwe ꞌtädälü aar ondaji Yicunga le."]], [["A Butruj ci Yicung nu, “Gwani Deleny, yijaw ꞌdengge ndi ar ji ngene. Manari nga gwämnä nyi pä yäꞌtä täꞌrïl, geꞌte gunga na geꞌte gidi Müjä na geꞌte gidi Ïlïyä.”"]], [["Anni mung ji ndi ondaji, a gïbäꞌrü ila gibidu ngwuje gwüꞌrübäjälü, a yal üllä gïbäꞌränü aar ari, “Gïjï güny giru nggee ganni gämnïny ganni gïjädïnyänü gwulleny ꞌdengenacar!”"]], [["Anni ma ngwooꞌra ꞌdingini ngwujaꞌri, aar ïꞌdï a je yedeny eny gwulleny."]], [["A je Yicu ꞌdonggaca ngwuje akani nono ngwuci, “ꞌDïꞌrärälü ara je ꞌti yedeny ïtï.”"]], [["Anni ma aar ꞌdïꞌrïyï ngwäy aar ombajidalu, aar ꞌti änggädï dïjü dere aar be engga Yicung ꞌdogo jücü."]], [["Anni ma aar ji ndi üllä kenala, a je Yicu ondaci ngwuje ci, “Aaꞌti ngaa londaci dïjü dere yiꞌral ye yanni yänggädä je ꞌdi aji aar ꞌdïꞌrïyä Gïjälü gidi Dïjï dümnä giyiꞌranyanu.”"]], [["A ngwooꞌra ngwüngün otacalu aar ci, “A be ngwoorta arra ngwudi yobo ati aar ari, Ïlïyä gwadi ila gwerre gwerre?”"]], [["Ngwuje be ci, “ꞌDidanu, Ïlïyä gwadi ila gwerre ngwugegeꞌte yiꞌral ꞌdar mama."]], [["A be nggwa je ci Ïlïyä gwuma ila, gwuma ꞌti be ngwüjï lïngïdï, gwuma aar ärrï yiꞌral ꞌdar yanni yiki yïmïnäär je. Yiru yeꞌte yeꞌte Kïjï gidi Dïjï dümnä, gima ji ꞌto gito ndi mbuji yiꞌrendenya ngwuy ngwegen.”"]], [["No, a ngwooꞌra ngwüngün lenge ndi ari londijaca je Yicu ndi Yuwana Almamadan."]], [["Anni ma aar ila ngwüjï ngwoo ngwonyadu, a gur geꞌte elaca Yicung ngwukwucalu giyoranu yüngün ngwuci,"]], [["“Gwani Deleny, aar ang gïjï güny ïnä gümä gati äyïnï, gïyü dïrbä gwulleny. Gomon geꞌte gati ïꞌdï gïlïgä ngwïꞌdï giyaw"]], [["nyi be äpïjä ngwoꞌra ngwunga, aar ꞌti be burna ndi uꞌriyi nono.”"]], [["A be Yicu ci, “Gimaad nggee gïrlänü gaꞌti ämnä Ngwaalu äny gwa je gu ji jadu? Nggwa je gu ji ndi mätïjï liguri jadu? Ilar ge!”"]], [["A Yicu girinya dïꞌrïllä dulu de, ngwüꞌtü kïjänü kaji nggoo."]], [["A ngwooꞌra ngwüngün elaci jücü aar otacalu, “Nyängä larra nyii ꞌti be burnu ndi ꞌtüyï dïꞌrïllä?”"]], [["A je Yicu ci, “Ndi ari ämnï Ngwaalu gwalu gwaꞌti pa. Nggwa je ci ꞌdidanu ndi ari, adinari ngaa ätï ämnïng Ngwaalu gwooko nono läy lidi goꞌta, ngaa ladi ci geno nggee, ‘ꞌDïꞌrälü ngene ang ele ngenone’ a gaadi ele. Yere yaꞌti ya je berajanu.”"]], [["Anni ma aar oꞌrajidalu Jälïl ngwuje ci, “Gïjï gidi Dïjï dümnä ga aar ätädä ngwüjü."]], [["Ga aar ꞌrinye na ga jalu yomon täꞌrïl (3) ga ꞌdïꞌrälü gimidu.” A ngwujaꞌri ngwee gäbïcï ngwoꞌra aar runi gwulleny."]], [["Anni ma Yicunga ngwooꞌra ngwe ngwüngün obana kündär gani Kaprnawum, a ngwudulba ngwati uti dulba didi gobo ila ndi Butruj aar ci, “Doorta dalu dati geꞌte dulba didi gobo?”"]], [["Ngwuje ci, “Yäy dating geꞌte.” Anni ma aji a Butruj ila ꞌdunu, a Yicu madinani ngwotacalu gwerre gwerre ngwuci, “Nga gwaraa, gwani Jamaan? Ngweleny ngwudi dïdlä ngwati uti dulba ndi yärüngä? Dati aar uti gïyïjï yegen ꞌdunu gwalla dati aar uti ngwüjü ngwuꞌter?”"]], [["A Butruj ci, “Dati aar uti ngwüjü ngwuꞌter.”"], ["A Yicu ci, “Manari yiru gu no, yïjï yati aar je ꞌti otacalu."]], [["Nunnu aaꞌti la ar je kiyi yiguri, ïndï kïbüng gidi yaw ang gatu ngwüꞌdïbä giyaw. A be duum danni da ang mätä gwerre gwerre, ngïrälïdï ngwulemanu ngwüngün nga gwa mbuji bartad gwudi guꞌru dinar kwoꞌrongo, apa nga geꞌte dulba düny na dunga.”"]]], [[["Kaji nggoo a ngwooꞌra ngwudi Yicu ilaca aar otacalu ndi ari, “Gwïndï ne gwanni gwupana giyelenyanu yidi Ngwaalu?”"]], [["Ngwümäätä ngwurnidi gïjü gooko ngwüdünäjälä gidiliganu ꞌdenggen"]], [["ngwube ari, “Nggwa je ci ꞌdidanu manari ngaa lima ꞌti gwurlu ngaa ru nono yïjï yanni yooko, ngaa laꞌti la änï giyelenyanu yidi Ngwaalu aꞌtur."]], [["Yäy gu no, gwanni gwa okeye ligoꞌro lüngün ngwuru nono gïjü nggee gooko, gwuru gwanni gwupana giyelenyanu yidi Ngwaalu."]], [["Na gwanni gwa gwäꞌrï gïjü ganni gooko giru nono nggee ngwürïny ngwe ngwüny, nginde gwügwäꞌrïny."]], [["A be gwanni gwa dudiyi gïjü gere gïyïjänü giyee yooko ganni gämnä ꞌdünggüny ngwügäbïcï ngwape gwuki, yaadi jayani ꞌdünggüngün ndi aar gekaci lille lipa giligoꞌro lüngün aar gatu giyaw yolanu ngwïꞌdätï.”"]], [["Ngwuje ci, “Wäj bi gwani ngwüjï ngwudi dïdlä ngwanni ngwati gäbïcï ngwüjü aar ape gwanni gwuki! Yiꞌral yanni yiki yadi ji, a be wäj bi gwani dïjï danni da diru guy gegen."]], [["Manari a guy ru na gora ru gadi ang gäbïcï nga ape gwuki, üꞌrïdädälü nga gatu mbüny. Ya jayani ndi ang änï ndi midi gwüꞌrü guy nga ru dimjo ndi ari ang üllï gïlïgänü lidi gwurꞌtaling gwätï ngwuy rom na yora rom."]], [["Na manari läy lunga liru la ang gäbïcï nga ape gwanni gwuki, gwällï nga gatu mbüny. Ya jayani ndi ang änï ndi midi gwubu läy leꞌte pu, ndi ari ang üllï gïlïgänü lidi yiꞌrendeny gwätï ngwäy rom.”"]], [["Ngwuje ci, “Arnganar be ndi ari aaꞌti la je le anidanu gilee looko looko. Ndi ari nggwa je ci, yïꞌrr yegen kerala yati ji ngwäyänü ngwudi Papa gwüny kerala giyomon ꞌdar.”"]], [["Ngwuje ci, “Ngaa laraa manari gur geꞌte gätï ngwangala küüꞌrï tudini (100) ngwube dudi deꞌte, gaꞌti ga gatani ngwangalalu ngwoo ngwuru ꞌdï tudini kwoꞌrongo na tudini kwoꞌrongo (99) giyidotrala ngwele ndi mïnä ndoo dima dude?"]], [["Na manari diming mbuja, äny gwa je ci ꞌdidanu, gwa jayananu dangal de ndoo didudu ngwangal ngwoo ngwuru ꞌdï tudini kwoꞌrongo na tudini kwoꞌrongo (99)."]], [["Na yiru gu yeꞌte yeꞌte no ndi Papa gwalu kerala, gwaꞌti ämnä ndi ari gwere ꞌdenggenanu gilee looko dudi.”"]], [["Ngwuje ci, “Manari gwanggalu gwuma ang äpïjï gwanni gwuki, ïndädï nga gwe jalu jücü ang enggaci keng gwüngün. Ma aar ang ꞌdengenaci, nga gwuma gwäꞌrï gwanggalu."]], [["Ma be ari gwuma ang ꞌti ꞌdengenaca, nga be apani dïjü deꞌte na ngwüjü rom nunnu ‘yiꞌral ꞌdar a je ngwüjï rom na täꞌrïl inggidi aar gu ru.’"]], [["Ma be ari gwuma ꞌdonya ndi ara je ꞌdengenaci, ondacar ngwïkïrïjïnä kiꞌdoonga. Ma be ari gwuma ꞌdonyaci giꞌdonga ꞌto, rujar be nono dïjü danni daꞌti lïngïdï Ngwaalinga yaa dïjï dati uti dulba.”"]], [["Ngwuje ci, “Nggwa je ci ꞌdidanu, yere yanni ya je gekajidi gïdïyängälü ya gïkïnï ꞌto kerala na yanni ya je gäꞌdälü gïdïyängälü ya gäꞌdänälü ꞌto kerala.”"]], [["Ngwuje ci, “Na ꞌdidanu nggwa je ci ꞌto ndi ari, manari ngwüjï rom (2) ngwuma gekajidi ngwujaꞌri ngwere ngene gïdïyängälü, yanni yïmïnäär je, ya aar je mbuji ndi Papa gwüny gwanni gwati ji kerala."]], [["Ndi ari manari ngwüjï rom (2) na täꞌrïl (3) ngwuma oꞌrajidalu ngwürïny ngwe ngwüny, äny gwa ji gidiliganu ꞌdenggen.”"]], [["A be Butruj ele ngwotacalu ngwuci, “Gwani Deleny manari gwänggärï gwuminy ärrïjï yiꞌral yanni yiki, yomonanu ümn nyi be düdänïjänü? Manari gwuminy ärrïjï yiꞌral yanni yiki yomonanu kwoꞌra täꞌrïle (7)?”"]], [["A be Yicu ci, “Nggwa je ci yäꞌtüdï yomonanu kwoꞌra täꞌrïl (7) aar ru yomonanu ꞌdï kwoꞌra täꞌrïl kwoꞌra täꞌrïl (77)."]], [["Yäy gu no, yeleny yidi gerala yiru nono deleny dibupa ndi otaci ngwïnädälü ngwong ngwe ngwanni ngwätädïng je."]], [["Anni mung ji nding je otacalu, aar äpïjä dïnäd dïmïnädïng bartad nono gwuru ngwüüꞌrï ꞌdï (10,000)."]], [["Anni mung ꞌti ätï ndi gïꞌtïjï, a deleny düngün dinga ngwujaꞌri ndi ari aar ellang ngindeng, dayu düngün, yïjü yüngün na ngwong ngwanni ngwätïng je ꞌdar ngwugeꞌte dämjä."]], [["A dïnäd kwucalu yirku ye giyoranu ngwüpäcälü ngwuci, ‘Dünïcïny gwoko nggwa ang ꞌtücï dämjä dunga ꞌdar.’"]], [["Ngwïnädä delenya düngün, ngwüdüdänïjï dämjänü düngün ngwügäbïcï ngwele."]], [["A be dïnäd ndoo ꞌtü ngwumbuji dïnädä diru gimaad güngün dïmïnädïng dinar nono diru küüꞌrï tudini (100). Ngwümäätä ngwänïcï ngwuy gidullu ngwuru dading gwogwornyaji ngwuci, ‘Tücïny dämjä düny.’"]], [["A dïnäd diru gimaad güngün kwucalu yirku ye giyoranu ngwüpäcälü ngwuci, ‘Dünïcïny gwoko nggwa ang ꞌtücï dämjä dunga!’"]], [["Ngwube ꞌdonyalu ꞌtïbüny ngwape ngwätädä ngwüjü aar giki ꞌdi ngwugeꞌte dämjä."]], [["Anni ma gu ngwïnäd ngwuru ngwenggen engga ngwujaꞌri ngwee, aar kanu gwulleny aar ele aar ondaci delenya degen ngwujaꞌri ngwee ꞌdar ngwanni ngwärrïnä."]], [["A doorta düngün urnidi gïdrü ngwuci, ‘Nga nggwee gwuru dïnäd diki äny gwäbräjängä dämjä dunga ꞌdar ndi ari nga gwüpäcïnyälü."]], [["Gwanggalu gwaꞌti gwadi ang ïnä ꞌto anaku ïnädïny go?’"]], [["Güündä ge, a doorta düngün ape ngwätädä ngwüjü aar pï lacal le ꞌdi ngwugeꞌte dämjälü ꞌdar danni dïmïnädäär nono.”"]], [["Ngwuje ci, “Yiru yeꞌte yeꞌte ndi ari Papa gwüny gwanni gwati ji kerala gwa je gu ärrï ꞌto no ꞌdogo manari nga gwuma düdänïjï gwanggalanu ꞌtuꞌtu giligoranu lunga.”"]]], [[["Anni ma Yicu medaji ondajing ngwujaꞌri ngwee, ngwüꞌdïꞌrï ngwugatani Jälïlïng ngwele Yäwüdïyä ngenone dambal giyaw yidi Ordoning."]], [["A ngwüjï ngwonyadu gwujani ngwuje uꞌriyi nono ngenone."]], [["A Ngwübärrïjï ngwoko elaca Yicung nunnu aar ïdäjï. Aar otacalu ndi ari, “Yädï gu ndi dur geꞌte dayu düngün kay giyiꞌral yere?”"]], [["Ngwuje ci, “Ngaa lima ꞌti ulu ngwujaꞌri kitabanu ndi ari ꞌtuꞌtu anaku gïꞌtïnä gu ngwong gïdïdlä, ‘ligeꞌta je Ngwaalu rom dur na daw.’"]], [["Ngwari, ‘Yäꞌtüdï giyee yanni yati gäbïcï duru ngwugatani papang na nanning gwüngün aar acidi daw de düngün, aar ru ngwanginu ngweꞌte po’"], ["?"]], [["No, ngindenga laꞌta be rüdï rom lima be ru leꞌte pu. Yäy gu no, yanni yima je Ngwaalu gekajidi gwüpäng, aaꞌti ya je dïjï dümnä ngedanu.”"]], [["Aar be otacalu aar ci, “Amne Müjä arra mung ari ma dur geꞌte dayu kay, ngwüllïjï ngwujaꞌri ngwuje ätädä ngwugeꞌte kay?”"]], [["A je Yicu ci, “Müjä gwaru gu no ndi ari yigor yalu yundu, ara je be ämnäcï ndi ari aang geꞌte ngwayu ngwalu kay. A be yaꞌti gu rüdï no ꞌtuꞌtu gwerre."]], [["Nggwa je ci ndi ari gwere gwanni gwa geꞌte dayu düngün kay giyiꞌral yere manari mïꞌrï ngwäyänü gwäꞌtüdï, ngwube agu diꞌter, gwümïꞌrïdï ngwäyänü.”"]], [["A ngwooꞌra ngwüngün ci, “Ma be ari ngwujaꞌri ngwuru gu no ngwudi durnga daw de, ya jayani ndi dïjï jalu no ngwuꞌti agu!”"]], [["A je Yicu ci, “Ngwujaꞌri ngwee ngwaꞌti ngwa je ngwüjï ämnï ꞌdar, ngwa je ngwüjï ämnï ꞌdogo ngwanni ngwangidacaar je."]], [["Ndi ari ngwüjï ngwoko ngwülïngïnä ngwuru yül a ngwoko ngwugwallana na ngwoko ngwuꞌdonya ndi agu gwani yeleny yidi gerala. Dïjï danni dadi ämnï ngwujaꞌri ngwee, ngwuje mine ämnï.”"]], [["Aar äpïjä yïjü nunnu ngwuje gu gatu guy nono ngwuje ütäcïjï Ngwaalingalu ngwuje onjaci a be ngwooꞌra ngwudi Yicu girinya ngwüjü dulu de ngwanni ngwapa je."]], [["A je be Yicu ci, “Gäbïcär yïjü aar ila ꞌdünggüny aaꞌti ya je etaci, ndi ari yeleny yidi gerala yiru yidi ngindenga lanni liru nono yïjü giyee.”"]], [["Anni mung je gatu guy nono ngwuje onjaci, ngwüꞌtü ngwugatani ngwaalinga ngwoo ngwele."]], [["A damal deꞌte ila ndi Yicu ngwotacalu ngwuci, “Gwani doorta, yiru ange yanni yijaw ndi nje ärrï nunnu nyi mbuji miding gwudi gwurꞌtaling?”"]], [["A Yicu ci, “A gwarra nyi be otacalu jayi gwe? Nggwo ꞌdogo gweꞌte pu gwanni gwujaw. Ma be ari nga gwümïnä ndi ang mbuji miding gwudi gwurꞌtaling, ꞌdengenaca ngwujaꞌri ngwudi Ngwaalu.”"]], [["A damal otacalu ngwuci, “Ngwujaꞌri ngwïndï ne?”"], ["A Yicu ci, “‘Aaꞌti nga gwa ꞌrinyidi, aaꞌti nga gwa mïꞌrï ngwäyänü, aaꞌti nga gwa eny yuꞌrimi, aaꞌti nga gwüꞌrïdä dïjü yiꞌduru nono,"]], [["dïnyädï papanga je nanni gwe gwunga,’"], ["na ‘ang ämnï gwanggalu nono anaku ata gu ämnï ligoꞌro lunga.’"], ["”"]], [["A damal ci, “Ngwujaꞌri ngwee ꞌdar ngwärrï nje, na yiru ange mana yanni yïrnïdï?”"]], [["A Yicu ci, “Manari nga gwümïnü ndi ang ru dïjï dimbutu, ïndï ang ellang gola gunga ꞌdar nga gegenaci ngwüjü ngwanni ngwuru ngwuwayi, nga gwa be ätï yuꞌrina kerala. Nga be ila nyi gwujani.”"]], [["Anni ma damal ꞌdingini ngwujaꞌri ngwee no, ngwüꞌtü ngwele dikanu ndi ari dätï gola gonyadu."]], [["A Yicu ci ngwoꞌra ngwüngün, “Nggwa je ci ꞌdidanu ndi ari yojema gwulleny ndi dïjï dïnänü änï giyelenyanu yidi gerala."]], [["Na ꞌto nggwa je ci, Yajanalu torneny ndi damla änï kïy gidi yïbrä, ndi ari a dïjï dïnänü änï giyelenyanu yidi gerala.”"]], [["Anni ma ngwooꞌra ngwudi Yicu ꞌdingini ngwujaꞌri ngwee, a je le ngwaalu elalu aar utalu ndi ari, “Yärü gwuru mine gwa gïlängïdïnï?”"]], [["A je Yicu alliji ngwäy nono ngwuje ci, “Ngwäyänï ngwüjï, yiꞌral giyee yojema gwulleny a be ngwäyänü Ngwaalu yiꞌral ꞌdar yaꞌti ojema.”"]], [["A Butruj ci, “Änyängä lima gatana ngwonyalu ꞌdar lima ang gwujani, guꞌru gärï gadi ru ange?”"]], [["A je Yicu ci, “Nggwa je ci ꞌdidanu gaji ganni gadi ge yiꞌral ꞌtädïnälü ma Gïjï gidi Dïjï dümnä jalu gididuꞌralu didi yeleny gomon gidi näjï gwüngün, nga nga lanni ligwujani la jalu ꞌto ngwuduꞌrala ꞌdï na rom (12) ngaa pïcï ngwüjü ngwudi Yïjïräyïl yelenya ngwanni ngwuru gïïlü ꞌdï na rom (12)."]], [["Na gwere gwanni gwuma gatana ngwuꞌduna ngwüngün yaa ngwenggen ngwuru ngwur yaa yera na papa na nanni yaa yïjï yüngün yaa ngwuruny ngwüngün gwani ngwürïny ngwüny gwa mbujani yomonanu küüꞌrï tudini (100) gwonyadana na gwa mbuji miding gwudi gwurꞌtaling."]], [["A be lonyadu lanni limadina laji la ji gwodan na lonyadu lanni liju gwodan laji la madini.”"]]], [[["A je Yicu ci, “Yeleny yidi Ngwaalu yiru nono gur gätï daarti didi yügïrï ngwube ꞌtü ꞌtuꞌtu dilu danu ndi mïnï ngwäänä aar ape yiiru gidaartanu didi yügïrï düngün."]], [["Aar ngwe gekajidi ngwujaꞌri ndi ari aar äpïjï yiiru ngwuje be ätädä dinar gilingen ngwuje dinga aar ele gidaartanu düngün didi yügïrï."]], [["Anni ma aar ele, a gaji ele ꞌdi ngwuru tudini kwoꞌrongo dilu danu ngwoꞌre ngwüꞌtü ngwengga ngwüjü ngwuꞌter mana ngwüdünädälä ngwaalu ngwudi ngwiliny ngwaꞌti ätï yiiru."]], [["Ngwuje ci, ‘Nga nga ꞌto, ïndär aang ape yiiru gidaartanu düny didi yügïrï nyi be aji nyi ila a je ätädä guꞌru galu.’"]], [["No aar ele."], ["Ngwoꞌre mana ngwüꞌtü lingen le lïdünälä na gaji ganni giru täꞌrïl (3) digera de ngwumbuji ngwüjü ngwuꞌter ngwoꞌre ngwuje gu ci."]], [["Ngwoꞌre ngwüꞌtü mana gaji giru tudini digera de ngwuje mbuji ngwuꞌter ngwüdünädälä. Ngwuje otacalu, ‘Ngaa larra ma aang ji ndi dünälä ngene gangin gangin laꞌti apu yiiru yere?’"]], [["Aar be ci, ‘Dïjï dere daꞌti dükäjï nje ndi äpïjï yiiru.’"], ["Ngwuje ci, ‘Ïndär ꞌto ngaa ape yiiru gidaartanu düny did yügïrï.’"]], [["Anni ma ngwaalu ru digera, a gur ila gidi daarti didi yügïrï ngwurnidi guru giru giꞌra güngün ngwuci, ‘Urnidar ngwäänä ngaa je gegenaci guꞌru gegen, ngaa le aalu lanni lïndälü gäꞌtïgänü ꞌdi ngaa gu obani lanni lübïnädï kay.’"]], [["Ngwäänü ngwanni ngwapu yiiru kaji giru tudini, aar ila ati aar ätä dïjü dinar."]], [["A be anni ma ngwäänü ngwanni ngwübïnädï giyiiranu, aar ji ndi ari ladi aar je be ätädä gwonyadana. Ati aar be ätädä dïjü dinar."]], [["Anni ma aar ape, aar äbïngïnädä guru gidi daarti giyinenanu."]], [["Aar ari, ‘Ngwüjï ngwee ngwapu yiiralu gwodan gaji geꞌte pu, nje le be übïdänü änyängä lanni lapu yiiru gangin gangin a nje deja eny nono gangin gangin.’"]], [["Ngwube ci deꞌte ꞌdenggenanu, ‘Gwani dimaad, äny gwaꞌta je ärräjü. A laꞌti gekajidu ndi ari aang ape yiiru dinar de?"]], [["Apa guꞌru gunga ang ele. Äny gwümïnä ndi ätädä dïjü danni dïndälü gwodan guꞌru geꞌte geꞌte anaku ätädä gu."]], [["Yüny yäꞌtüde ndi nje ärrï anaku mïnïny gu ngwong ngwe ngwünye? Nga gwuru diꞌrinya ndi ari äny gwujaw ligure?’"]], [["Yäy gu no, lanni liju gwodan laji la ji gweere na lanni liju gweere, laji la ji gwodan.”"]], [["Anni ma Yicu ji ndi ele gwadi allu Üräjälïm, ngwapa ngwoꞌra ngwüngün ngwuru ꞌdï na rom (12) kay ꞌter ngwuje ci,"]], [["“A ladi allu Üräjälïm na la gwurlanu Gïjï ge gidi Dïjï dümnä ga aar ätädä ngwurꞌdala ngwanni ngwuru ngweleny na ngwoorta ngwudi yobo. Ga aar ge obalu giyiꞌrany"]], [["ga aar ätädä ngwüjü ngwuru Garany ga aar ärrï yïdäpängä, ga aar pï lacal le ga aar pädä küꞌrï ga ayi. A be ga jalu yomon täꞌrïl (3) ga aar ꞌdïꞌrïyälü gimidu!”"]], [["A nanni gwudi yïjï yidi Jäbädï apa yïjü yüngün ngwuye ila ndi Yicu, ngwukwucalu yirku ye ngwuci ngwujayi ngwäy."]], [["A Yicu ci, “Yiru ange yïmïnä je?”"], ["Ngwuci, “Aru ndi ari a yïjü yüny giyee, geꞌte aar ang jicalu kaama na geꞌte aar ang jicalu kängïr giyelenyanu yunga.”"]], [["A be Yicu ci, “Ngaa lutalu ngwujaꞌri ngwe ngwaꞌti aang ngwe lïngïdädï yorto ye ngwaalinga.” Ngwuje ci, “Ngaa la burni ndi ïyï dïrbä danni dadi nyi mbuje?”"], ["Aar ci, “Nyängä la burni.”"]], [["A je Yicu ci, “Nga la burni ndi ïyï dïrbä düny ꞌdidanu, a be ngwujaꞌri ngwani jalu kaama na kängïr, ngwäꞌtüdï ngwüny ndi nje ätädä dïjü. Ngwaalu ngwee ngwuru ngwudi ngwüjï ngwanni ngwuma je Papa gwüny gïꞌtïjälü.”"]], [["Anni ma gu ngwooꞌra ngwudi Yicu ngwoo ꞌdï (10) ꞌdingini, aar kïjï yïjänü giyoo yengga rom."]], [["A je Yicu urnidi gwüpäng ngwuje ci, “Ngaa lïlïngïdï ndi ari ngweleny ngwudi dïdlä ngwati ruyi ngwüjü yelenya yiima ye na lanni liru yiꞌra yegen lati je gu pä yelenyala."]], [["A be ꞌdanggalu, ngaa läꞌtüdï ladi gu ape yelenya no. A manni gwanni gwümïnä ndi pani ꞌdanggalanu, ngwuru dïnäd dalu"]], [["na gwanni gwuma mïnï ndi ru giꞌra, ngwuru dïnäd dalu."]], [["Nono ru gu Gïjï gidi Dïjï dümnä ndi ari gaꞌti ïndädï ndi aar äpïjï yiiru, ngwube ilada ndi ape yiiru ngwududiyi ligoꞌro lüngün lani üꞌrä ngwüjälü ngwonyadu.”"]], [["Anni ma Yicunga ngwooꞌra ngwe ngwüngün ji ndi ele ladi gatani ngwaalinga ngwani Ariya, a je ngwüjï ngwonyadu gwujani."]], [["A ngwüjï rom ngwürïmü ngwäy aar ji ndi jalu gay gïlänï, anni ma aar ꞌdingini ndi ari Yicu gwadi ila gay ge nggoo, aar ürrï dula aar ari, “Gwani Deleny, Gïjï gidi Däwüd, aar ang ïnä!”"]], [["A je ngwüjï girinya dulu de aar je ci gwugwundar, aar be mïꞌrïdänï dula aar ari, “Gïjï gidi Däwüd, aar ang ïnä.”"]], [["A Yicu dünï ngwuje urnidi ngwuje ci, “Nga nga lïmïnä nda je ärrïjï ange?”"]], [["Aar ci, “Gwani Deleny, nyängä lïmïnägä nje uꞌriyi ngwäy.”"]], [["Aar ïnä Yicung, ngwudinga guy ngwuje akani ngwäy nono ngwegen kaji nggoo, aar uꞌri ngwäy aar ꞌdïꞌrï aar gwujani aar le ele."]]], [[["Anni ma Yicu ji gito gwadi änï Üräjälïm, aar ele ꞌdi aar obani ngwaalu ngwani Bidbaji Gidotrala gidi Ngwümïnïtï, a Yicu ükäjï ngwoꞌra rom (2)"]], [["ngwuje ci, “Ïndär aang änï ngwuꞌdunanu kiꞌra gweere, ngaa la mbuji gïndüꞌrï giru nanni gigekannalu gijica gïndüꞌrälü giru damal, ngaa je be gwäꞌdädälü nje äpïjä."]], [["Ma be ari dïjï dere dima je otacalu, ngaa be ci, Deleny diru dïmïnä je ying je be gwäꞌräjä puprang.”"]], [["Yiꞌral giyee yiru gu nunnu aar ätï ngwäyänü yidi dïjïr danni daru,"]], [["“Car gera gidi Jäyünïng,"], ["‘Ombaja, deleny dunga ndo ndi ilada ꞌdunggunga,"], ["dokeya ligoꞌro dändï kïndüꞌrälä,"], ["kïndüꞌrälä giru damal gïjï gidi gïndüꞌrï.’”"]], [["A ngwooꞌra ngwo rom ele aar ärrï yiꞌral anaku ca je gu Yicu."]], [["Aar apa gïndüꞌrï giru nanni na nggoo giru damal aar je gu gillici ngwuredala ngwegen a gu Yicu allala nggoo giru damal."]], [["A ngwüjï ngwonyadu gillici ngwuredalu ngwegen kayalu a ngwoko agirta ngwaaꞌri aar je gillicalu kayalu."]], [["Ngwüjï ngwanni ngwuju kiꞌra gweere na ngwanni ngwuju gwodan, aar ürrï dula aar opepala aar ari,"], ["“A Gïjï gidi Däwüd näjïnï!"], ["Gwonjacaar gwanni gwïndï ngwürïny ngwe ngwudi Deleny!"], ["A näjï ji kerala!”"]], [["Anni ma Yicu änï Üräjälïm, a ngwüjï ꞌdar kündär ꞌdïꞌrä aar utalu aar ari, “Yärü gwuru nggwee?”"]], [["A je ngwüjï ci, “Yicu gwuru nggwee gwuru dïjïr dïndï Najra ngwaalu ngwani Jälïl.”"]], [["A Yicu änï kobanu ngwüꞌtüyä ngwüjü ngwillidu na ngwanni ngwïndädï ngwiliny, ngwuje bäbïläcï ngwonyalu ngwügwüꞌrübäjï ngwümbürälü ngwanni gwati aar gu ïꞌrä ngwilinyala na ngwuduꞌri ngwanni ngwati aar gu jalu ngwuje gagitu mbüny na ngwudi ellang amaam."]], [["Ngwuje ci, “Yüllïnä ndi ari, ‘Ngwuꞌdun ngwüny ngwuru ngwaalu ati gu ngwüjï ilada ndi otaci Ngwaalingalu’"], ["ngwuma je be ruji, ‘ngwubang ngwudi yuꞌram.’"], ["”"]], [["A ngwüjï ngwanni ngwürïmü ngwäy na ngwanni ngwuru ngwumjo, ilada ndi Yicu kobo ngwuje uꞌriyi nono."]], [["A be anni ma ngwurꞌdal ngwanni ngwuru ngweleny na ngwoorta ngwudi yobo engga yiꞌral yiru yiima yiming je ärrï na yïjï kobanu aar ürrï dula aar ari, “A Gïjï gidi Däwüd näjïnï.”"]], [["Aar kanu aar otacalu aar ci, “Nga nggwo gwuꞌdingina ngwujaꞌri ngwee ngwaru ngwe yïje?”"], ["A je Yicu ci, “Yäy.” Ngwuje be ci, “Ngaa laꞌti ulu ngwujaꞌri aꞌtur ngwanni ngwaru ngwe gitab ndi ari,"], ["‘Ngwulemanu ngwudi yïjï na yïjï yanni yiꞌru,"], ["nga gwugeꞌta gu ortango’"], ["?”"]], [["Ngwüꞌtü poor ngwuje gatani ngwele kündär gani Bidaniya nggu ndri ngenone."]], [["A ꞌtuꞌtu dilu danu, anni mung ji ndi oꞌra gwadi ilada kündär, a ngwamu enyanu."]], [["Ngwengga dimnigora kay gïlänï nggu elada ndi ari gwadi mbuji yimnigora ngwuje ꞌti be mbuju yere, ngwube ne ngwänï ꞌdogo ngwuci, “Nga gwaꞌta be gwa ꞌriꞌri mana aꞌtur.” Puprang no, ngwayi nono ngwundi kirom."]], [["Anni ma ngwooꞌra ngwüngün engga yiꞌral giyee no, aar dibi aar ari, “Dimnigor dima gu undadanu puprang no awa?”"]], [["A je Yicu ci, “Nggwa je ondaci ꞌdidanu ma aang ätï ämnïng Ngwaalu, ma aang ꞌti ümïmänü, ngaa laꞌti lärrï ꞌdogo yiꞌral nono yanni yima ärrïnï gidimnigor, a be ꞌto ngaa la ci geno nggee, ‘ꞌDïꞌrü ang gätïnï giyaw,’ na ya gu ru."]], [["Yiꞌral yere yanni yadi ye utalu ndi otaci Ngwaalingalu ämnï gwe Ngwaalu, ya je mbuji.”"]], [["Anni ma Yicu änï ngwämrä kobanu na anni mung ji ndi enggaci ngwüjü ngwujaꞌri ngwudi Ngwaalu, a ngwurꞌdal ngwanni ngwuru ngweleny na mbumbunga otacalu aar ci, “A gwärrä yiꞌral giyee yeleny ye yidi yärü? Yärü gwuru gwätädä je?”"]], [["A je Yicu ci, “A be äny ngwada je otacalu ngwujaꞌri ngweꞌte pu, miny ondaci, nggwa je be engaci ꞌto ndi ari yeleny yape nje ne giyee yärrïny ye yiꞌral giyee."]], [["Nyïnyïnï gwudi Yuwana gwïndï ne? Gwïndï kerala gwalla gwïndï ngwüjï ngwümnä?”"], ["Aar ondajidi aar ari, “Manari a lima ari, ‘Gwïndï kerala,’ nginde gwunje ci, ‘Ngaa mine arra ma aang ꞌti ämnä?’"]], [["Na manari a lima ari, ‘Gwïndï ngwüjï ngwümnä,’ ngwüjï ngwunje ꞌdïꞌrädä nono, ndi ari Yuwana gwuru dïjïr ngwäyänü ꞌdenggen.”"]], [["Aar ci, “Gwaꞌti nyii gwe lïngïdï ngwaalinga.”"], ["A je Yicu gwäꞌräcänü ngwuje ci, “A mine äny ꞌto gwaꞌti gwa je enggaci ndi ari yeleny yidi yärü yiru giyee yärrï nyi ye yiima giyee.”"]], [["Ngwuje mïꞌrïcï ngwujaꞌri ngwuje ci, “Ngaa laraa? Gur geꞌte gätï yïjü rom. Ngwube urnidi Gaanning ngwuci, ‘Gwani gïjï güny, ïndï gwene ang apa yiiru gidaartanu didi yügïrï.’"]], [["Ngwube ci, ‘Nggwäꞌtüdï gwadi ele’ ngwube aji ngwïrïyï ngwäyälü ngwüꞌdïꞌrï ngwele."]], [["A be papa ele ndi Gwoone ngwuci, ngwujaꞌri ngwanni ngwuci ngwe Gaanning. A Gwoone ci, ‘Yäy äny gwele gwani mbumbu gwüny.’ Ngwuꞌti be ïndï."]], [["Yïjï giyee rom, gïndï ne ganni gima ärrï yiꞌral yanni yïmïnï je mbumbu gwüngün?”"], ["Aar ari, “Gaanni gwuru.”"], ["A je Yicu ci, “Äny gwa je ci ꞌdidanu ndi ari ngwudulba na ngwedr, ngwa ji ngwa je gatani ngwänï giyelenyanu yidi gerala."]], [["Ndi ari Yuwana gwumadinu ndi ara je enggaci gay gidi dünälü ngaa ꞌti be ämnäcä ngwujaꞌri ngwüngün, a be ngwudulba na ngwedr ru ngwämnäcä. ꞌDi ꞌto anni ma aang engga yiꞌral giyee, ngaa lima ꞌti joꞌrenyana aang ämnï ꞌdünggün.”"]], [["Ngwuje ci, “ꞌDinginar ngwujaꞌri ngweꞌte ngwee mana. Gur gidi dïyäng gïkwüdï yügïrï gidaartanu, ngwuje be gwalaci ngwuluti dilo didi ündï yügïrï ngwodada gangida ngwube gätïjänï ngwäänä ngwüꞌdïꞌrï ngwele ngwaalu ngwolanu."]], [["Anni ma ji a gaji ji gito gidi uni yügïrï, ngwükäjï ngwïnädä ngwüngün ndi ari aar ütïjä yügïrï yüngün."]], [["A ngwäänü määtä ngwïnädä ngwüngün, deꞌte aar pïdä na deꞌte aar ꞌrinye na deꞌte aar aca yoꞌrr ye."]], [["Oꞌre ngwükäjä ngwïnädä ngwuꞌter ngwonyadana ngwïnäd ngwele ngwudi gwerreng. Oꞌre a je ngwäänü ärrä yïrïgïnä nono ärräär je gu lele lidi gwerreng."]], [["Gwodanalu ngwuje ükäcï gïjü güngün ngwari, ‘La denya gïjü güny.’"]], [["A be anni ma ngwäänü engga gïjü güngün aar gu abingada aar ari, ‘Giru be nggee gidi yuꞌrin. Ilar ar ꞌrinye a yuꞌrin ru yege.’"]], [["No aar määtä, aar aar gatu kulu poor gidaarti didi yügïrï aar ꞌrinye.”"]], [["Ngwuje ci, “Yäy gu no, ma ji ma gur gidi daarti didi yügïrï ila, gadi be ärrä ngwäänä ngwoo?”"]], [["Aar ci, “Gwa määtä ngwäänä ngwoo ngwuki ngwuje ꞌrinye yiꞌrany yanni yiki gwa ape daarti ding ätädä ngwäänä ngwuꞌter ngwanni gwadi ape yiiru nggu mbuji guꞌru güngün ma gaji ila gidi uni.”"]], [["A je be Yicu ci, “Ngaa laꞌti ulu ngwujaꞌri kitabanu aꞌtur ndi ari,"], ["‘Goꞌrr ganni gïꞌdünyïdädï ngwüjälü ngwanni ngwati oda,"], ["giru ganni gima ru gidingo,"], ["Deleny diru därrä yiꞌral giyee"], ["a yima ru yiima ꞌter ngwäyänü ꞌdengge’?"], ["”"]], [["Ngwuje ci, “Yäy gu no, nggwa je ci ꞌdidanu ndi ari yeleny yidi Ngwaalu yaji ya aar je apada ya aar je ätädä ngwüjü ngwanni ngwadi ꞌriꞌriyi yuula yüngün."]], [["Gwanni gwa ïꞌdädä koꞌrr nggee, gwa üꞌrïꞌtïnänü nyandil nyandil na gwanni gwa goꞌrr nggee ïꞌdädä nono gwa äcäjïnänü mimindeny.”"]], [["Anni ma ngwurꞌdal ngwanni ngwuru ngweleny na Ngwübärrïjï ꞌdingini ngwujaꞌri ngwee ngwümïꞌrïdï je Yicu, aar lenge ndi ari londijaja je Yicu nono."]], [["Aar mïnï gay gadi aar ge määtä a je be yedeny eny ngwüjï ndi ari ngwüjï ngwänggädï ndi ari nginde gwuru dïjïr."]]], [[["A je Yicu mïꞌrïcï ngwujaꞌri mana ngwari,"]], [["“Yeleny yidi gerala yiru nono delenya digeꞌta yïꞌrïnyïnä yidi agidi gwudi gïjï güngün."]], [["Ngwube ükäjï ngwïnädä ngwüngün ngwüjï ngwanni ngwurnidaar je aar je abingaca ndi ari aar ilada gïyïꞌrïnyïnä, aar be ꞌdonya ndi ila."]], [["Ngwube oꞌre ngwükäjï ngwïnädä ngwuꞌter mana ngwuje ci, ‘Car ngwüjü ngwanni ngwurnidaar je, ndi ari äny gwuma geꞌte enying mama, yïndïrï na yiimꞌru yüny yanni yïcü nje yima dügïnï, na yiꞌral ꞌdar yima ji mama. Iladar be gïyïꞌrïnyïnä!’"]], [["Aar be münä ngwujaꞌranu ngwüꞌtü nggwee ngwele giliburanu lüngün na nggwee ngwele giyiiru yüngün."]], [["A loko määtä ngwïnädä ngwüngün aar je ärrï yïrïgïnä aar je ꞌrinye."]], [["A güündä ape delenya ngwükäjï gwuꞌtulung gwüngün aar ele aar ꞌrinye ngwüjü ngwoo ngwuꞌrinyidu aar je üꞌdïyïjä gündärä gegen."]], [["A be deleny ci ngwïnädä ngwüngün nu, ‘Yïꞌrïnyïnä yima ji mama, a be ngwüjï ngwanni ngwurnidi nje ngwaꞌti ädï ngwäy ndi ila."]], [["ꞌDïꞌrär aang ele ngwayalu giyumil aang urnida ngwüjü ngwanni ngwa je mbuja car je aar ila gïyïꞌrïnyïnä yidi agidi.’"]], [["No a ngwïnäd ꞌtü aar ele ngwayalu, aar urnida ngwüjälü ꞌdar ngwanni ngwuma aar je mbuja, ngwanni ngwuki na ngwanni ngwujaw, ꞌdi a ngwïrnü onyadi ngwaalinga."]], [["A be anni ma deleny ändä ngwengga ngwïrnü, ngwengga guru geꞌte gaꞌti genna ngwureda ngwudi yïꞌrïnyïnä."]], [["Ngwuci, ‘Gwani dimaad, nga gwändï ngene awa gwaꞌti genna ngwureda ngwudi yïꞌrïnyïnä?’ Ngwuꞌti ondaju."]], [["A deleny ci ngwïnädä, ‘Gekajar ngwuyalu na yora aang ape aang gatu poor gïdïrïmänü, ngwaalu ngwudi yal na ïyïnï ngwad.’"]], [["Ndi ari lonyadu lurnidar je, aar je be äbrï loko.”"]], [["A be Ngwübärrïjï ꞌtü aar ele aar geꞌte ngwujaꞌri ndi ari awa aar määtä Yicung ngwujaꞌri ngwe."]], [["Aar ükäcä ngwoꞌra ngwegen ngwüjïngä le ngwudi giꞌdu gidi Yïrüdïj, aar ci, “Gwani Doorta, änyängä lïlïngïdï ndi ari nga gwujaw, a gwati enggaci ngwüjü ngwujaꞌri ngwudi gay gidi Ngwaalu ganni giru ꞌdidanu, na yedeny yati ang ꞌti ïtï gïdïjï dere ndi ari nga gwati ꞌti gätädï lingina giyelenya yidi ngwüjï."]], [["Ondaci nje ꞌdi nga gwaraa? Nyii gïꞌtïjï Delenya didi ngwelenyinga Ruma dani Gayijar dulba gwalla nyii ꞌti gïꞌtïjä?”"]], [["A je be Yicu lenge yigor yegen yanni yiki ngwuje ci, “Ngwumurꞌtuny ngwee, ngaa lïmïnä ndiny ïdäjï kang?"]], [["Ätädïny ꞌdi bartad gwanni gwati aang geꞌte dulba.” Aar ätädä dinar,"]], [["ngwuje otacalu ngwuje ci, “Yiꞌremna na yuuli giyee yidi yärü yiru?”"]], [["Aar ci, “Yidi Deleny didi ngwelenya Ruma dani Gayijar yiru.”"], ["Ngwuje be ci, “Ngwong ngwudi Deleny didi Rumang, ätädär je Delenya didi Rumang na ngwong ngwudi Ngwaalu, ätädär je Ngwaalinga.”"]], [["Anni ma aar ꞌdingini ngwujaꞌri ngwee, aar dibi aar ꞌdïꞌrï aar gatani aar ele."]], [["Gomon geꞌte geꞌte nggoo, a Ngwüjändügï elaca ngwanni ngwati ari ꞌdïꞌrï gwudi ngwüjï ngwayu gwaꞌti."]], [["Aar otacalu aar ci, “Gwani Doorta, Müjä gwaru manari dur dima ayi ngwugatani dayalu daꞌti lïngïtï, a gwenggen ape dedela ngwulengaci yïjü."]], [["A be yïjü yiju kwoꞌra täꞌrïl (7) yiru yengga ꞌdänggäränü a Gaanni agu ngwayi gwaꞌti ätï yïjü ngwügätïjänï Gwenggen dedela ngwombaji."]], [["Oꞌre aar gu ru ndi Gwoone na Gwallu ꞌdi aar ayi ꞌdar kwoꞌra täꞌrïl (7)."]], [["A be gwodanalu a daw ayi."]], [["A be ma ji manari gomon gima ila ganni gadi ge ngwüjï ꞌdïꞌrä giyiꞌranyanu, daw dadi be ru didi yärü gïyïjänü giyoo yiru yengga kwoꞌra täꞌrïl (7), anni agar ngindenga ꞌdar?”"]], [["A je be Yicu gwäꞌräcänü ngwuje ci, “Ngaa lidudu ngaa laꞌti lïngïdädï ngwujaꞌri ngwe ngwudi gitab na yiima yidi Ngwaalu yorto ye ngwaalinga."]], [["Gomon gidi ꞌdïꞌrï, ngwüjï ngwaꞌti ngwa agu ngwaꞌti ngwa ägïnï ngwa ru nono yïꞌrrä kerala."]], [["A be ngwujaꞌri ngwani ꞌdïꞌrï gwudi ngwüjï ngwanni ngwayu, ngaa laꞌti ulu ngwujaꞌri ngwanni ngwüllïnä ngwudi Ngwaalu ngwaru ngwe lingla le lüngün,"]], [["ndi ari, ‘Äny gwuru Ngwaalu ngwudi Äbräyïm na Ngwaalu ngwudi Ijaag na Ngwaalu ngwudi Yagubo’"], ["? Nginde gwäꞌtüdï Ngwaalu ngwudi ngwüjï ngwayu ngwube ru Ngwaalu ngwudi ngwüjï ngwumidu.”"]], [["Anni ma gu ngwüjï ngwonyadu ꞌdingini ngwujaꞌri ngwee no, aar dibi ngwujaꞌri ngwüngün."]], [["Anni ma Ngwübärrïjï engga ndi ari Yicu gwuma dami Ngwüjändügï, aar oꞌrajidalu gwüpäng."]], [["A deꞌte ꞌdenggenanu diru doorta didi yobo otacalu gwading ïdäjï ngwuci,"]], [["“Gwani Doorta, ngwujaꞌri ngwïndï ne ngwanni ngwupana ngwujaꞌranu ngwudi yobo?”"]], [["A Yicu ci, “‘Ämnä Delenya diru Ngwaalu ngwunga ligor le lunga ku na lingeno le lunga ku na yaꞌrany ye yunga ku.’"]], [["Ngwujaꞌri ngwuru ngwee ngwanni ngwuru giꞌra aar ru ngwanni ngwupana."]], [["Na ngwanni ngwuru giꞌra rom, ngwuru gu ngweꞌte ngweꞌte ndi ari, ‘Ämnä gwanggalu nono ligoꞌro lunga.’"]], [["Ngwujaꞌri ngwee rom ngwuru ngwanni ngwaru ngwe Yobo na Yïjïr.”"]], [["A gaji ganni gima ge Ngwübärrïjï ji ndi oꞌrajidalu, a je Yicu otacalu,"]], [["“Ngaa laraa gwani gwanni Gwubrutaar yelenya, gwuru gïjï gidi yärü?”"], ["Aar ci, “Gwuru gïjï gidi Däwüd!”"]], [["Ngwuje ci, “A mine Däwüd arra mung ondaji Lïgïꞌrïm le lanni Lijuꞌru ngwuci ‘Deleny?’ Ndi ari gwaru nu,"]], [["‘Deleny dica Delenya düny nu,"], ["Jalu kaama güny"], ["ꞌdi ang gïꞌtïjï güwänälü gunga giyoranu yunga.’"]], [["Ma be ari gwuca Däwüd, ‘Deleny,’ ngwube ru gïjï güngün awa?”"]], [["Aaꞌti dïjï dere burna ndi ci ngwujaꞌri ngwere. ꞌTuꞌtu komon nggoo, aaꞌti ba be dïjï dere ädïnä ndi otacalu ngwujaꞌri ngwe ngwere."]]], [[["A be Yicu ondaci ngwüjü na ngwooꞌra ngwüngün ngwuje ci,"]], [["“Ngwoorta ngwudi yobo na Ngwübärrïjï limandu ngwujaꞌri ngwanni ngwätädï je Ngwaalu Müjäng ara je enggaci."]], [["ꞌDengenajar je aang ärrï yiꞌral ꞌdar yanni yadi ara je ye ci. Aaꞌti be ngaa lärrï yiꞌral yegen yanni yati aar je ärrï ndi ari lati ꞌti ärrü yiꞌral yanni yati aar je ondaci ngwüjü lingla le."]], [["Ngindenga lati giki ngwony ngwünï aar je üpïyï ngwüjü ngwulli, aar ꞌti be ätï yiima ndi alliji gomon aar je ꞌdonggajalu."]], [["Yiꞌral ꞌdar yanni yati aar je ärrï, yati aar je ärrï nunnu a je ngwüjï engga. Ati aar genne ngwureda ngwongra ngwuyanu aar je oleyi jürtädä."]], [["Ngindenga lati jada ndi jalu gweere ngwaalu ngwudi yïꞌrïnyïnä a je ngwüjï näjï aar jada ndi jalu ngwuduꞌri kiꞌra gweere ngwämrä."]], [["Ati aar jada nda je ngwüjï aganni ngwaalu ngwudi ngwiliny aar je urnidi, ‘Ngwoorta.’”"]], [["A je be Yicu ci, “A be laꞌti la je urnidi ngang je ‘Ngwoorta.’ Ndi ari ngaa lätï Dorta deꞌte pu na nga nga ꞌdar liru yengga."]], [["Na aaꞌti ngaa lurnidi dïjü dere ngene gïdïyängälü aang ci, ‘Papa,’ ndi ari ngaa lätï Papang gweꞌte pu a nggwo kerala."]], [["Na aaꞌti ngaa lämnï ndi ara je urindi ara je ci, ‘Deleny,’ ndi ari gwätängää gweꞌte pu gwuru Deleny gwanni Gwubrutaar yelenya."]], [["Gwere gwanni gwupana ꞌdanggalanu, ngwokeye ligoꞌro lüngün ngwuru dïnäd dalu."]], [["Ndi ari gwere gwanni gwadi oleye ligoꞌrala lüngün gwa aar ülläjälü, na gwanni gwadi üllïyï ligoꞌranu lüngün, gwa aar oleyala.”"]], [["A je Yicu girinya ngwuje ci, “Wäjäj bi ꞌdanggalu liru ngwoorta na Ngwübärrïjï, na nga nga gilee liru ngwumurꞌtuny! Ngaa lati längïtäcï ngwüjü yelenya yidi gerala ngwäy. Nga nga yigoꞌro yalu laꞌti gwanu na aang ꞌti gäbïcä ngwüjü ngwanni ngwadi änï aar änï!"]], [["Wäjäj bi ꞌdanggalu gilee liru ngwoorta na Ngwübärrïjï na gilee liru ngwumurꞌtuny! Ngaa lati landalu ngwaalu ꞌdar ngaa üꞌrü yaanu ndi ari aang mbuji dïjü deꞌte pu aang änïjï giyobo yalu, ma be ari dima aang mbuji, ngaa be gwürlï ngwujaꞌri ngwe ngwalu ngwukani yomonanu rom ngwuru dïjï didi lïgä lidi yiꞌrendeny nono ngang je."]], [["Wäjäj bi ꞌdanggalu gilee lati okta ngwüjü lïrïmü ngwäy! Ngaa lati ari, ‘Ma dïjï pï yiꞌrany ngwürïny ngwe ngwudi gobo, yiru ꞌtur. Ma be ari gweere gwuma pï yiꞌrany ngwürïny ngwudi dab kobo, gwa aar üpïyï yiꞌrany giyee.’"]], [["Wä nga nga gilee lïrïmü ngwäy! Yiru ange yanni yipana dïmürä, dab diru gwalla gobo giru, ganni gati juꞌriyi dab?"]], [["A ngaa lati ari ꞌto, ‘Ma dïjï pï yiꞌrany ngwürïny ngwe ngwudi dagad, yiru ꞌtur. Ma be ari gwere gwuma pï yiꞌrany ngwürïny ngwe ngwudi ngwong ngwangidacaar je Ngwaalinga gidagad, gwa aar üpïyï yiꞌrany giyee.’"]], [["Wä ngwüjï ngwee ngwürïmü ngwäy! Yiru ange yanni yipana, ngwong ngwangidacaar je Ngwaalinga gwalla dagad danni dati juꞌriyi ngwony ngwanni ngwangidajaar je Ngwaalinga?"]], [["Yäy gu no, dïjï danni da pï yiꞌrany ngwürïny ngwe ngwudi dagad, dïpïdï yiꞌrany dagad de na ngwong ꞌdar gidagadalu."]], [["Na dïjï danni da pï yiꞌrany ngwürïny ngwe ngwudi gobo, dïpïdï yiꞌrany gobo ge na nginde gwe gwanni gwati gu janu."]], [["Na nginde gwanni gwa pï yiꞌrany ngwürïny ngwe ngwudi gere, gwüpïdï yiꞌrany diduꞌri de didi yeleny didi Ngwaalu na nginde gwe gwanni gwati gu jala."]], [["Wäjäj bi ꞌdanggalu gilee liru ngwoorta na Ngwübärrïjï na gilee liru ngwumurꞌtuny! Ngaa lati gwällïjï Ngwaalinga yiꞌra ngwong ꞌdï yidi ngwuuwa ngwuru nana na ngwüjïrtän na kämün, ngaa be ïꞌdädänü ngwujaꞌri ngwe ngwudi yobo ngwanni ngwojemana ngwani übïdänü, ïnä na yigor yeꞌte pu. Yaada je ärrï giyee ngaa je ꞌti dodana giyone."]], [["Wä ngaa gilee lati okta ngwüjü lïrïmü ngwäy! Ngaa lati äbrï dïrüꞌtü giyaanu ngaa be ngadini damla."]], [["Wäjäj bi ꞌdanggalu ngaa gilee liru ngwoorta na Ngwübärrïjï na gilee liru ngwumurꞌtuny! Ngaa lati uyi gutra nono gidi ïyï na ginya nono poor gidi eny, a be ngïnäꞌdänü ngaa be onyadi ubinganu giyigoranu yalu na amiꞌra gwudi yigoꞌro yalu."]], [["Wä Ngwübärrïjï ngwee ngwürïmü ngwäy! Gwerre gwerre, uyar yutranu yidi ïyï yaw na yiny yidi eny yani yigor yalu ngïnäꞌdänü, ya be jayi nono ꞌto poor."]], [["Wäjäj bi ꞌdanggalu, gilee liru ngwoorta na Ngwübärrïjï, na gilee liru ngwumurꞌtuny! Ngaa liru nono ngwumomo ngwanni ngwübïꞌrïjüdäär je nono poor aar bidi, a be ngïnäꞌdänü aar be onyadi yuyanu yidi ngwüjï ngwayu na yiꞌral ꞌdar yanni yïrngü!"]], [["Ngaa liru gu no ꞌto ngwüjï ngwata je engga poor lïdünälü ngaa be onyadi yimurꞌtunyanu na yijegoꞌrr ngïnäꞌdänü."]], [["Wäjäj bi ꞌdanggalu, gilee liru ngwoorta na Ngwübärrïjï, na gilee liru ngwumurꞌtuny! Ngaa lati odaci ngwïjïrä ngwumomo ngaa üpï ngwumomo yiꞌrura ngwudi ngwüjï ngwanni ngwüdünälü."]], [["Ata be ari, ‘Adinari a liju gaji gidi ngwügüürnä ngwege, laꞌti laadi ar le acajidi ndi ꞌrinye ngwïjïrä.’"]], [["Ngwujaꞌri ngwee, nga linggida ndi ari ngaa liru ꞌdidanu yïjï yidi ngwügüürnä ngwanni ngwüꞌrïnyïtï ngwïjïrä."]], [["Onjajar je be yanni yiki yima je ngwügüürnä ngwalu üꞌrïdïnänü kay ngaa je medaji."]], [["Wä ngwüüngä ngwee! Ngaa gilee liru yïjï yidi ngwägïrïny! Ngaa ladi abri awa ndi aar je le obalu gïlïgä lidi yiꞌrendeny?"]], [["Yäy gu no, nggwa je be ükäcä ngwïjïrä na lanni libebera na ngwoorta, loko la je ꞌrinye la je pä gïyüꞌrï na loko la je pï ngwacal ngwe ngwämrä ngwalu la je linynyalu gïyündär gïyündär."]], [["No, la je üpïyïnï yïnä yidi dïjï danni dïdünälü yanni yïrädälü ngene gïdïyängälü, ꞌtuꞌtu gïyïn yidi Äbïïl gwanni gwüdünälü, ꞌdi aar obani gïyïn yidi Jäkärïyä gïjï gidi Birikiya, ganni gïꞌrïnyïtängää gidiliganu kobo na dagad."]], [["Nggwa je ci ꞌdidanu, yiꞌral giyee ꞌdar ya mbuji ngwüjü ngwudi gimaad nggee.”"]], [["“Wä ngwüjï ngwudi Üräjälïmïng! Wä ngwüjï ngwudi Üräjälïmïng! Ngaa lïꞌrïnyïtï ngwïjïrä ngaa je aci yoꞌrr ye lanni lükäjäär je ꞌdanggalu, awa yomon yonyadu nggwümïnä ndi gwäꞌräjï yïjü yalu giꞌdu nono gwele ati gu dagru gwäꞌrï yïjälü yüngün ngwubung ngwe, ngaa be ꞌdonya."]], [["ꞌDinginar, ngwuꞌdun ngwalu ngwa ara je gätïjänï ngwüllü giꞌra ge!"]], [["Ndi ari nggwa je ci, ngaa laꞌti ba be liny engga mana ꞌdi a gomon ila nggäꞌdï ganni ga ge ari, ‘Gwonjacaar gwanni gwïndï ngwürïny ngwe ngwudi Deleny.’"], ["”"]]], [[["A Yicu ꞌtü ngwugatani gobo ngwuji ndi ele a ngwooꞌra ngwüngün ele ꞌdünggüngün aar ondaci gwani ngwuꞌdun ngwudi gobo."]], [["Ngwuje ci, “Ngaa länggädï ngwony ngwee ꞌdare? Nggwa je ci ꞌdidanu ndi ari goꞌrr gere ga ꞌti ga aar gatani kwenggenala ꞌdar ya ïꞌdï ya gätïnï gïdïyängälü.”"]], [["Anni ma Yicu ji ndi jalu Gidotrala gidi Ngwümïnïtï, a ngwooꞌra ngwüngün ïlïjä ngwere ngwere aar ci, “Enggaci nje yiꞌral giyee yadi ji jadu, na yiꞌremna yiru ange yanni yadi inggidi oꞌrang gwunga na gaji ganni gadi ge dïdlä medadi?”"]], [["A je Yicu ci, “Arnganar ndi ari aaꞌti dïjï dere da je ïꞌdäjänü."]], [["Ndi ari lonyadu la ji lila ngwürïny ngwe ngwüny la ari, ‘Äny gwuru gwanni Gwubrutaar yelenya,’ na la aar je ïꞌdäjänü lonyadu."]], [["Ngaa laji la ꞌdingini yäärä ye na yungun ye yani yäärä, aaꞌti be ya je iyiyi yedenyo. Yiꞌral yanni yiru gu no yadi ji a be medadi gwudi dïdlä gwaꞌtina gwa ji."]], [["Ngwüjï ken ngwa ꞌdïꞌrä ngwüjü nono ken giꞌter, yelenya ken ya ꞌdïꞌrä yelenya nono ken giꞌter, ngwamu ngwa ji, dïyäng da lagadalu ngwaalu ꞌdar."]], [["Yiꞌral giyee ꞌdar aalu gwuru gwudi yajima yidi yiꞌrendeny."]], [["La je be ummi la je ätädä ngwelenya la je übïnälü la je ꞌrinye, ngaa la ke ngwüjï ngwäy ꞌdar giyen gwani äny."]], [["Kaji nggoo, lonyadu la oꞌre kay ndi ämnï Ngwaalu na la gwurlajidanu la kajidi ngwäy."]], [["Na kaji nggoo, ngwïjïr ngwonyadu ngwuru ngwuꞌduru ngwa ꞌtädälü ngwa ïꞌdäjï ngwüjänü ngwonyadu."]], [["Ndi ari ke gwudi ngwüjï gwa gendadi, gwa gäbïcï, ämnïng gwudi ngwüjï ngwonyadu gwa jïlï."]], [["A be gwanni gwa mätïnälü ꞌdi a gaji ila gidi mïꞌrä, gwuru gwanni gwa gïlängïdïnï."]], [["Na ngwujaꞌri ngwee ngwanni ngwujaw ngwudi yeleny yidi gerala ngwa aar ngwe ondaji gïdïdlä ꞌdar ndi ari aar inggidi ngwüjï giyen ꞌdar, a be dïdlä ila ngwümïꞌrä.”"]], [["A je Yicu ci, “Ma ji ma aang engga ‘yütä yidi geradalu’"], ["yanni yaru ye dïjïr dani Daniyal ma aar ji ngwaalu ngwanni Ngwujuꞌru, lanni lati uli aar be lenge ndi ari dïrbä diru be!"]], [["Yäy gu no, lanni gilo Yäwüdïyä, aar abrada giyenala."]], [["Gäbïcär be gwanni gwujalu ngwuꞌdunala aaꞌti gwüllädälü ndi ꞌtüyä gony gere gïdrü."]], [["Gwanni gwa ji ndi gwürï giliburanu, aaꞌti gwa kwoyalu ndi ape direda düngün!"]], [["Dïrbä da ji dipa kaji nggoo ngwaw ngwanni ngwuju ngwari ngwe na ndi nanninga lanni liꞌriya!"]], [["Otacar Ngwaalingalu ndi ari aaꞌti abri gwalu ngwa ji digo de na gomon ganni giru Kwoꞌra täꞌrïl (7)."]], [["Ndi ari dïrbä da ji dipa komon nggoo daꞌti gu ju diru gu no ꞌtuꞌtu anaku geꞌtaar gu dïdläyü, a daꞌti da ji diru gu no mana aꞌtur."]], [["Adinari aar ꞌti üꞌrïdï yomonanu giyoo, dïjï daꞌti dadi midi. A be gwani ngwüjï ngwanni ngwäbräär je, yomon giyoo ya aar je üꞌränü."]], [["Komon nggoo, manari dïjï dere dima je ci, ‘Gwanni Gwubrutaar yelenya nggwo ngene,’ na ‘Nggwo ngenone,’ aaꞌti la je ämnäcï."]], [["Ndi ari ngwuꞌduru ngwonyadu ngwani lanni librutaar je yelenya na ngwïjïr ngwonyadu ngwuru ngwuꞌduru ngwa ji ngwa ꞌtädälü ngwa geꞌte yiꞌremna yipa na yiima ndi ïꞌdäjï ngwüjänü ꞌdi ngwüjï ngwanni ngwäbräär je ma gay ji."]], [["Arnganar be ndi ari äny gwuma madinana nggwuma je ondacani gwerre gwerre gaji gaꞌtina ïndï.”"]], [["Ngwuje ci, “Yäy gu no, manari dïjï dere dima je ci, ‘Nginde nggwo poor gïtäny,’ aaꞌti nga la ele. Na ma aar ari, ‘Nggwee ngene gïdüläng,’ aaꞌti ya je ämnï."]], [["Ndi ari anaku ati gu gere eny ngïꞌräm gïtäny ngwenggani giꞌra ge, yäy ya gu ru ꞌto no ndi oꞌra gwudi Gïjï gidi Dïjï dümnä."]], [["Ngwaalu ngwanni ngwati gu gong ayalu, ngwubiirta ngwati gu oꞌradi!”"]], [["Ngwuje ci, “Puprang kaji nggoo ma dïrbä ji,"], ["‘Lingen la ru dïrïm"], ["na düüwä daꞌti da enyalu"], ["na yuurrum ya miꞌriꞌta kerala,"], ["na ngwong kerala ngwa lagadalu.’”"]], [["Ngwuje ci, “Komon nggoo, giꞌremna gidi Gïjï gidi Dïjï dümnä ga be ꞌtädïnälü kerala na ngwüjï giyen ꞌdar gïdïyängälü ngwa runi, ngwa engga Gïjü gidi Dïjï dümnä güllü gïyïbäꞌrälä yiima ye na näjï gwe gwupa."]], [["Na ga ükäjä yïꞌrrä yüngün ya mïꞌrï giil yal yipa ya gwäꞌräjä ngwüjälü ngwüngün ngwanni ngwäbrüng je giyumil ꞌdar kwoꞌrongo ꞌtuꞌtu ngwaalu ngwurmitu gu geralu gïtäny ꞌdi aar obani ngwaalu ngwurmitu gu geralu giꞌra ge, aar je gwäꞌräjälü ngwaalu ngweꞌte pu.”"]], [["Ngwuje ci, “Lïngïdär dimnigor de yorto ye ngwaalinga. Ma ji ma engga yiꞌrina yüngün ma aar ïgïlï aar ꞌtüdïnä ngwänï, ngaa lenge ndi ari yirram yima ji gito."]], [["Manari ngaa lima enggada yiꞌral giyee ꞌdar, ngaa be lenge ndi ari yima ji gito gïlängïr."]], [["Nggwa je ondaci ꞌdidanu ndi ari ngwüjï ngwudi gimaad nggee ngwaꞌti ngwa medadi ꞌdi a yiꞌral giyee ꞌdar ji."]], [["Gere na dïyäng la dudi a be ngwujaꞌri ngwüny ngwaꞌti ngwa dudi aꞌtur.”"]], [["Ngwuje ci, “Dïjï dere daꞌti dïlïngïdï gomon ge na gaji ge nggäꞌdï yorto ye ngwaalinga ꞌdi ꞌto yïꞌrr kerala na Gïjï, a be Papa ru jücü."]], [["Nono raar gu gwerre ngwüjï gaji gidi Nuuwa, yadi gu ru ꞌto komon ganni gadi ge Gïjï gidi Dïjï dümnä oꞌra."]], [["Ndi ari kaji gidi Nuuwa gwerre gwerre däärü daꞌtina apu ngwüjü, ngwüjï ngwuju ndi eny aar ïyï aar agidi aar ägïnï ꞌdi a je gu gomon obananu ganni gima ge Nuuwa änï gïbälükänü."]], [["Aar ꞌti lïngïdädï yiꞌral ye yorto ye ngwaalinga ndi ari yiru ange yadi ele ndi ji ꞌdi a je gu däärü ändänü ngwuje ape ꞌdar. Yadi gu aalu no komon gadi ge Gïjï Dïjï dümnä oꞌra."]], [["Ngwur rom ngwa ji gïtäny, da aar ape deꞌte da aar gatani deꞌte."]], [["Ngwaw rom ngwa ji ndi ro gilille, da aar ape deꞌte da aar gatani deꞌte.”"]], [["Ngwuje ci, “Jar balu ngwäy ngwe, ndi ari ngaa laꞌti lïngïdï gomon gïndï ne ganni gadi ge Deleny dalu oꞌra."]], [["A be lïngïdär ngwujaꞌri ngwee yorto ye ngwaalinga ndi ari adinari ati dïjï didi ngwuꞌdun lenge ndi ari duꞌram dadi ila jadu, dadi jalu ngwäy ngwe ngwetadi ngwuꞌdun ngwüngün nding gäbïcï duꞌramu ngwuje kiyi ngwänï."]], [["Yäy gu no, nga nga ꞌto jar mama ndi ari Gïjï gidi Dïjï dümnä ga ji ga oꞌra gaji ge ganni gaꞌti ga gu gïꞌtïjï ngindeng ngwäy.”"]], [["Ngwuje ci, “Dïnäd dïndï ne danni diru ligor leꞌte pu dibebera digeꞌtana doorta düngün giyiiru ndi ätädä ngwïnädä ngwüngün ꞌdunu ngwony ngwudi eny kaji gicung ge."]], [["Dïnäd ndoo da aar onjaci gwulleny manari doorta düngün dima oꞌra ngwumbuji därrü yiꞌral yanni yicung ye."]], [["Nggwa je ci ꞌdidanu, ding ruji giꞌra gidi ngwong ngwüngün ꞌdar."]], [["A be manari dïnäd ndoo diki mung ci ligor lüngün, ‘Doorta düny dadi jana ndi oꞌra.’"]], [["Ngwube ꞌdïꞌrï ndi pï ngwenggen ngweny aar ïyï aar rlälï ngwüjï ngwe."]], [["Doorta didi dïnäd ndoo da oꞌra komon ganni gaꞌti ge dïnäd gïꞌtïjä ngindeng ngwäy na gaji ganni gaꞌti ngge arngana."]], [["Da ape dïnädä ndoo ding pï ling je äcïdänü ngwumurꞌtuny ngwe ngwaalu ngwudi yal na ïyïnï ngwad!”"]]], [[["Ngwuje ci, “Gaji nggäꞌdï, yeleny yidi Ngwaalu yadi ru nono yuꞌtaara yiru ꞌdï yapana ngwamba aar gwomada damalanu dadi agu."]], [["Yuꞌtaar tudini yibebera na tudini yiru ngweꞌrr."]], [["Yuꞌtaar giyoo yiru ngweꞌrr, yapana ngwamba aar ꞌti be apana yila yere."]], [["A be giyoo yibebera, aar be apani yila yijaja yanu."]], [["A damal dadi agu jana gwurꞌtal ꞌdi aar ïrꞌdätälä ꞌdar aar ndri."]], [["Diligeny danu, a ngwüjï urra, ‘Damal dima obana ꞌtüdär ngaa gwomanu.’"]], [["A yuꞌtaar ꞌdïꞌrälü ꞌdar aar onjaji ngwambala ngwengen."]], [["A be yuꞌtaar giyoo yiru ngweꞌrr ci yuꞌtaara giyoo yibebera, ‘Gätïjï nje yila yoko yalu nje bäläjï ngwambanu ngwärï ngwamba ngwärï ngwuma ayi.’"]], [["A je yuꞌtaar giyoo yibebera ci, ‘Bärï yaꞌti nje mbütïjï, ïndär ngwüjï ngwanni ngwati je ellang ngaa je illa yalu.’"]], [["A be anni ma aar ele giyoo yiru ngweꞌrr ndi illa yila, a damal obana aar änï yuꞌtaarnga le giyoo yibebera yijalu mama aar le änï gïyïꞌrïnyïnänü yidi gaga aar längïtä dïmbürä."]], [["Anni ma yuꞌtaar giyoo yiru ngweꞌrr oꞌra, aar urnidi aar ari, ‘Gwani Doorta! Gwani Doorta! Ïgïtäcï nje dïmbürälü!’"]], [["A je doorta ca, ‘Nggwa je ci ꞌdidanu, nggwaꞌta je lïngïdï.’"]], [["Yäy gu no, jar balu ngwäy ngwe ngaa arngani ndi ari ngaa laꞌti lïngïdï gomon na gaji.”"]], [["Ngwuje ci, “Mana yeleny yidi Ngwaalu yaji ya ru nono guru gïꞌdïꞌrü ngwele ngwaalu ngwolanu ngwube urnidi ngwïnädä ngwüngün ngwuje gätïjänïjï yuꞌrina yüngün ꞌdar."]], [["Deꞌte ngwügätïjänïjï bartad gwuru tudini"], ["na deꞌte mana ngwügätïjänïjï bartad gwuru rom, na deꞌte mana ngwügätïjänïjï bartad gweꞌte pu, ating ätädä dïjï gwani yiima yüngün ngwüꞌdïꞌrï ngwele."]], [["A gur nggoo gima ape bartad tudini, gwodan ngwape gwüngün ngwugeꞌte giyiiru ngwubile ngwänïjï tudini ngwugendajala."]], [["Na gur nggoo gätädäär bartad rom, ngwubile ngwänïjä rom ngwugendajala."]], [["A be gur nggoo ätädäär bartad gweꞌte pu ngwube ape bartad gwudi doorta düngün ngwele ngwügwürï gïdïyäng."]], [["Anni ma doorta degen onja yomon ngwoꞌra ngwuje urnida ngwuje otacalu yuꞌrin ye."]], [["A gur nggoo gapu tudini ngwapana tudini gwanni gwuming bile gwodan ngwuci, ‘Doorta düny, nga gwätädïny bartad tudini, nggwee gwuminy bileda tudini.’"]], [["A doorta düngün ci, ‘Yijaw yanni yärrä je, nga gwuru dïnäd dijaw diru ligor leꞌte pu! Nga gwuru ligor leꞌte pu ngwong ngwooko, nggwa ang ruji giꞌra gidi ngwong ngwonyadu. Ändï ngaa jayanu doorta de dunga!’"]], [["Gur nggoo gapu rom ngwila ꞌto ngwuci, ‘Gwani doorta düny, nga gwätädïny bartad rom, nggwee gwuminy bileda rom.’"]], [["A doorta düngün ci, ‘Yijaw yanni yärrä je, nga gwuru dïnäd dijaw diru ligor leꞌte pu! Nga gwuru ligor leꞌte pu ngwong ngwooko nggwa ang ruji giꞌra gidi ngwong ngwonyadu. Ändï ngaa jayanu doorta de dunga.’"]], [["A be gur ila ꞌto nggoo gapu gweꞌte pu ngwuci, ‘Gwani doorta düny, nggwülïngïdï ndi ari nga gwuru dïjï dojema yiꞌral nga gwati uni giruny gaꞌti ang kwüdï nga gwäꞌräjï giꞌdu ngwaalu ngwaꞌta gu gïdädï yona."]], [["Aar nyi be yedeny eny nyi be ape bartad gwunga nyi gwürï gïdïyäng gwuru nggwee gwunga apa.’"]], [["A be doorta düngün ci, ‘Nga gwuru dïnäd diki diru damiꞌri, ii nga gwülïngïdï ndi ari äny gwati uni ngwaalu gwati nyi gu kwüdï na nyi gwäꞌräjï giꞌdu ngwaalu ngwaꞌti nyi gu gïdädï?"]], [["Nga mine arra ma ang ꞌti geꞌta bartad gwüny giyerel? Nunnu miny oꞌra nje mbuji gwuma lingadi.’"]], [["Ngwuci ngwïnädä ngwüngün, ‘Äpädär gwüngün nggwoo gwuru gweꞌte pu ngaa ätädä ngindeng nggwoo gwätï ꞌdï. (10)"]], [["Ndi ari gwere gwanni gwätï gwonyadu, gwa aar gendaci gwonje na gwere gwanni gwaꞌti ätï, gwere gwanni gwätïng gwooko gwa aar apada."]], [["A apar dïnädä ndoo diru damiꞌri aang gatu poor gïdïrïmänü, ngwaalu ngwa gu yal na ïyïnï ngwad ji.’”"]], [["A je Yicu ci, “Ma ji manari Gïjï gidi Dïjï dümnä gima oꞌra näjï gwe gwüngün yïꞌrr ye yüngün, nginde gwa jalu gididuꞌralu didi näjï gwüngün gwudi gerala."]], [["Ngwüjï giyen ꞌdar ngwa aar je gwäꞌräjälü ꞌdünggüngün, ngwuje be ngedanu anaku gwele ati gu dooꞌra ngeda ngwangala giyooꞌranu."]], [["Gwa geꞌtaji ngwangala kaama na yooꞌra kängïr."]], [["Deleny da be ci ngwüjü ngwanni ngwüjädï kaama güngün, ‘Ilar nga nga lanni lonjaca je Papa gwüny ang ape yuꞌrina yalu yanni yïgïꞌtïjärä je ꞌtuꞌtu anaku geꞌtaar gu dïdläyü."]], [["Ndi ari nggwïndï gwïtï ngwamanu, nyii ätä nyi eny, aar nyi ngwäädä eny, nyii ätä nyi ïyï, nyi ila gwuru dïrnü, nyii gwäꞌrï gïdrü ꞌdanggalu."]], [["Nyi mïnï ngwureda, nyii giki, nyi ümï, nyii ombaji, nyi ji korkon nyii ilada ndi ombaji.’"]], [["Gwa be ngwüjï ngwoo ngwüdünälü gwäꞌräcänü gwa aar ci, ‘Jadu gwani Deleny, länggädängä gwïtï ngwamanu ar ang be ätä ang eny, a jadu ngwäädä ngwïtängä ar ang be ätä ang ïyï?"]], [["Jadu länggädängä gwïndï gwuru dïrnü ar ang be gwäꞌrï gïdrü ꞌdänggärï na jadu nga gwümïnü ngwureda ar ang be giki?"]], [["Na jadu länggädängä gwümä nga ji korkon ar ang be ilada ndi ombaji?’"]], [["La je be Deleny ci, ‘Nggwa je ci ꞌdidanu yere yanni yärrïjä je gwere ngweengganu ngwüny ngwee ngwooko, lïngïdär ndi ari yärrïjï nje nyänyïng.’"]], [["Ngwuje be ci giloo lïjädï kängïr, ‘ꞌTüdäränü ꞌdünggüny gilee lïꞌtäjäär je gu ngwünyü ladi ele gïlïgä lidi gwurꞌtaling lanni lïgïꞌtïjäär dijegoꞌrro na yïꞌrr yüngün."]], [["Ndi ari nggwïndï gwïtï ngwamanu nyii ꞌti ätädï nyi eny, a nyi ngwäädä eny, nyii ꞌti ätädï nyi ïyï."]], [["Nyi ila gwuru dïrnü, nyii ꞌti gwäꞌrü gïdrü ꞌdanggalu. Nyi mïnï ngwureda, nyii ꞌti gika. Nyi ümï nyi ji korkon, nyii ꞌti ïndädï ndi ombaji.’"]], [["Gwa aar be gwäꞌräcänü ꞌto aar ci, ‘Jadu gwani Deleny, länggädängä gwïtï ngwamanu aar ang ngwäädä eny, ang ila gwuru dïrnü, nga mïnï ngwureda, ang ümï nga ji korkon, ara gu be ꞌti geꞌtaja ngwäyänü?’"]], [["La je be Deleny ci, ‘Nggwa je ci ꞌdidanu, yere yanni yaꞌta je ärrïjä ngwengga ngwüny ngwee ngwooko, lïngïdär ndi ari yaꞌta je ärrïjä änyïng.’”"]], [["No, ngwuje be ci, “La aar je be dinga la ele ndi rerani gwudi gwurꞌtaling a be ngwüjï ngwoo ngwüdünälü, ngwa aar je be dinga ngwa ele ngwaalu ngwudi midi gwudi gwurꞌtaling.”"]]], [[["Anni ma Yicu medaji ngwujaꞌri ngwüngün ngwee ꞌdar ngwube ci ngwoꞌra ngwüngün,"]], [["“Ngaa lïlïngïdï gu ndi ari yomon giyoo yijalu rom yidi Yïꞌrïnyïnä yidi Dambdani a Gïjï gidi Dïjï dümnä ga aar ge ji guy ge ga aar pä küꞌrï.”"]], [["A ngwurꞌdal ngwanni ngwuru ngweleny ꞌdar na mbumbunga oꞌrajidalu ngwuꞌdun ngwudi yeleny ngwudi dirꞌdal danni diru giꞌra dani Giyaba"]], [["aar gu gegeꞌte yiꞌral awa aar määtä Yicung nyïm aar ꞌrinye."]], [["Aar be ari, “Aaꞌti ya aar je ärrï giyomon giyee yidi yïꞌrïnyïnä ndi ari ngwüjï ngwa ꞌdïꞌrï güündä.”"]], [["Gaji giju ge Yicu Bidaniya ngwuꞌdun ngwudi gur gani Jamaan gwanni gwuru Daamu gwerre,"]], [["a daw deꞌte ila dapana gïbüngä giru goꞌrr gidi yila yiru giꞌreꞌreny yonyadu ngwiliny ngwila ngwuje bäläjï Yicung kiꞌranu gwundralu direl de gïdïmbür ndi eny."]], [["Anni ma gu ngwooꞌra ngwüngün engga yiꞌral giyee no, aar kanu aar ari, “Geradalu gwani ange gwudi yila giyee?"]], [["Yila giyee yaadi ïllïnï ngwilinya ngwonyadu aar je ätädä ngwuwaya.”"]], [["A gu Yicu lenge ngwuje ci, “Ngaa larra ngaa be äbïngïnï dayanu ndee? Diminy ärrïjï yiꞌral yanni yijaw."]], [["Ngaa la ji ngwuwayinga le giyomonalu ꞌdar a be äny, a la ꞌtüdï ladi ji giyomonalu ꞌdar."]], [["Anni bäläjüng ngwangina ngwüny yila nono, yärrüng je ndi ari aar nyi geꞌte mama gwani gatidi gwüny."]], [["Nggwa je ci ꞌdidanu, ma ngwüjï ondaji ngwujaꞌri ngwe ngwanni ngwujaw gïdïdlä ꞌdar, ngwaꞌti ngwa dodani yiꞌral giyee yärrä je daw ndee.”"]], [["A gur geꞌte ngwooꞌranu ngwudi Yicu ngwoo ꞌdï na rom (12) gani Yäwüdä Äjïgärïyütï ele ngwurꞌdal ngwanni ngwuru ngweleny"]], [["ngwuje ci, “Giru ange giny ätädä nunnu nga je mätäjä Yicung?” No aar ïꞌräcï bartad gwuru buta ꞌdï täꞌrïl (30) aar ätädä."]], [["ꞌTuꞌtu gaji nggoo, ati Yäwüdä iye gomon ganni gadi je ge mätïjï."]], [["Gomon ganni giru giꞌra gidi Yïꞌrïnyïnä yidi Ligiꞌra, a ngwooꞌra ngwudi Yicu ila aar otacalu, “Nga gwümïnä ne ar gu gïꞌtïjï ngwaalinga mama a gu ape Yïꞌrïnyïnä yidi Dambdani?”"]], [["A je Yicu ci, “Ändär kündär ngaa ele kur geꞌte ngaa ci, ‘Doorta daru gaji güngün gima ji gito nyii ladi ape Yïꞌrïnyïnä yidi Dambdani ngwooꞌra ngwe ngwüny ngwuꞌdun ngwunga.’”"]], [["A ngwooꞌra ele aar ärrï yiꞌral anaku ca je gu Yicu aar gegeꞌta yiꞌral mama yidi yïꞌrïnyïnä yidi Dambdani."]], [["Anni ma ngwaalu ru digera, aar ndralu yirel ye ndi eny ngwooꞌra ngwe ngwüngün ngwuru ꞌdï na rom (12)."]], [["Anni ma aar ji ndi eny, a Yicu ari, “Nggwa je ci ꞌdidanu gweꞌte nggwo ꞌdanggalanu gwadiny gwe gwurlanu.”"]], [["Aar runi gwulleny aar ꞌdïꞌrä ndi otacalu lere lere, “Gwani Deleny, äny gwuro?”"]], [["A je Yicu ci, “Nginde gwanni gwuduwajiiny gwe yona kiny geꞌte pu, gwuru gwanni gwadiny gwe gwurlanu."]], [["Gïjï gidi Dïjï dümnä gadi ele anaku üllïnäär gu kitabanu a be wäj bi gïdïjï danni dadi gwurlanu Gïjï ge gidi Dïjï dümnä! Yaadi jayani adinari dima ꞌti lïngïnä.”"]], [["A be Yäwüdä gwanni gwadi gwurlanu nginde gwe ci, “Gwani doorta, ꞌdidanu aaꞌti äny gwa ru?”"], ["A Yicu ci, “Yäy nga gwuma gu ari ligoꞌro le lunga.”"]], [["Anni ma aar ji ndi eny, a Yicu ape gona ngwuci Ngwaalinga yäy ꞌtu ngwüꞌränü ngwätädä ngwoꞌra ngwüngün ngwuje ci, “Apar aang eny, ngwanginu ngwüny ngwuru ngwee.”"]], [["Ngwoꞌre ngwape ginya ngwuci Ngwaalinga yäy ꞌtu ngwuje ätädä ngwuje ci, “Ïyär gu nga nga ꞌdar."]], [["Yïn yüny yiru giyee yani gekajidi"], ["yanni yïrädälü gwani ngwüjï ngwonyadu gwani düdänïnïjï ngwüjänü ndi ke gwegen."]], [["Nggwa je ci nggwa ꞌti a be gwa ïyï yügïrï aꞌtur ꞌtuꞌtu gomon gidi gweneng ꞌdi a gaji ila ganni gadi ar je ge ïyï yanni yiyang gwüpäng giyelenyanu yidi Papa gwüny.”"]], [["Anni ma aar geꞌte delnga, aar ꞌtü aar allu Kidotr gidi Ngwümïnïtï."]], [["A je be Yicu ci, “Dilunga didi gweneng, ngaa ꞌdar la oꞌre kay ndiny gwujani ndi ari yüllïnä yaru nu,"], ["‘Äny gwa mïꞌrï doꞌra"], ["na giꞌdu gidi ngwangal ngwa badalu.’"]], [["Ma be ari äny ngwuma ꞌdïꞌrï, äny gwa je be dalmacani nggwele Jälïl.”"]], [["A Butruj ci, “Manari la oꞌre ꞌdar aar ang gatani, nggwaꞌti gwa ang gatani.”"]], [["A Yicu ci, “ꞌDidanu nggwa ang ci dilunga didi gweneng gwerre gwerre ndi gokto urri, a gwuny nyïꞌrïnï yomonanu täꞌrïl.”"]], [["A be Butruj ari, “Manari aar ani yiꞌrany nda gwa ayi, nggwa ꞌti gwa ang nyïꞌrïnï aꞌtur.” A gu ngwooꞌra ꞌdar ari ꞌto no."]], [["A Yicu ꞌdïꞌrï aar ele ngwooꞌra ngwe ngwüngün aar ele ngwaalu gwani Jujimani ngwuje ci, “Jaralu ngene nyi ni ꞌdonggalu ngenone nyi otaca Ngwaalingalu.”"]], [["Ngwapani Butrujing na yïjï rom yidi Jäbädï ngwuruni gwulleny a ligor pänü."]], [["Ngwuje ci, “Lingeno lüny lirunu gwulleny lani yiꞌrany jaralu ngene ar jalu ngwäy ngwe.”"]], [["Ngwüꞌtänü ꞌdenggen gwooko ngwüjürbälü ngwümïꞌrä giꞌra güngün gïdïyäng ngwotaci ngwaalingalu ngwari, “Papa gwüny, manari yädï gu, äbräjïny yiꞌrendenya giyee a be aaꞌti yani nono anaku bupi nyi gu, aar be ru anaku bupa gu.”"]], [["Ngwube kwodalu ngwooꞌra ngwüngün ngwuje mbuji ngwundru. Ngwube ci Butrujing, “Nga nga laꞌti burna ndi ar jalu ngwäy ngwe gaji geꞌte pu ꞌdogo?” Ngwuje ci,"]], [["“Jaralu ngwäy ngwe ngaa otaci Ngwaalingalu ndi ari aaꞌti dijegoꞌrr da je ïdäjï. Lïgïꞌrïm lojema nono a be ngwanginu ngwamiꞌratu.”"]], [["A Yicu oꞌre ngwüꞌtänü mana ndi otaca Ngwaalingalu ngwuje ci, “Gwani Papa gwüny, manari gay gaꞌti ndi äbrï yiꞌrendenya giyee ndi ari yinje ïyï, gäbïcä je aar gu ru anaku bupa gu.”"]], [["Ngwukwodalu ngwooꞌra ngwüngün ngwuje mbuji ngwuma oꞌre ngwuma ndri ndi ari ngwuma je yar apani ngwäy."]], [["No ngwuje gatani ngwoꞌre komon ganni giralu täꞌrïl ndi otaci Ngwaalingalu ngwujaꞌri ngweꞌte ngweꞌte."]], [["Ngwoꞌraci ngwoꞌra ngwüngün ngwuje ci, “Ngaa gilona ndi ndri ngaa gatu düwä? Ärär be gaji gima be ila gito ganni gadi aar ge gwurlanu Gïjï gidi Dïjï dümnä aar ätädä ngwüjü ngwanni ngwuki."]], [["ꞌDïꞌrälü ar ele! Gwanni gwadiny gwe gwurlanu gwuma obana!”"]], [["Anni mung jina ndi ondaji, a Yäwüdä ngwooꞌranu ngwükäjäär je ngwoo ngwuru ꞌdï na rom (12) obana ngwapana ngwüjï ngwe ngwonyadu ngwugwodananu yalal ye na yuura, ngwükäjä je ngwurꞌdal ngwanni ngwuru ngweleny na mbumbunga."]], [["A je be Yäwüdä gwanni gwadi gwurlanu Yicu gwe enggacana giꞌremna ndi ari, “Gwanni gwadiny aganni giyinenanu, gur giru be ngaa be määtä.”"]], [["A gu Yäwüdä eladanu ndi Yicu ngwuci, “Nggwagannanga gwani Doorta!” Ngwaganni giyenenanu."]], [["A Yicu ci, “Gwani dimaad, ärrï je yanni yïndädä gu.” A be ngwüjï ꞌdonggada, aar üꞌrü Yicungalu cïꞌdüd aar määtä."]], [["A gur geꞌte ngwüjänü ngwanni ngwujaar Yicunga le gwalla galala nggee mïꞌrï dïnädä didi dirꞌdal danni diru giꞌra ngwüꞌrïdä länï lüngün."]], [["A Yicu ci, “Gwäꞌräjä galala gunga käl güngün! Ndi ari ꞌdar lanni lati gwalli galala, ga aar ge ayi."]], [["Nga gwaru nggwa ꞌti burna ndi päcï Papangalu gwüny aar nyi ükäcä yïꞌrrä ngwüüꞌrï ngwonyado?"]], [["A be adinari aar gu ru no, a be ngwujaꞌri ngwanni ngwüllïnä ngwa be ätä ngwäyänü awa giyiꞌral yanni yaru aar gu ru no?”"]], [["Gaji nggoo a Yicu ondaci ngwüjü ngwuje ci, “Ngaa lïꞌtüdï yalal yanu na yuura ndiny määtä, ngaa laru nggwüꞌdïꞌrïyä yärä? A lati pa ji yomon ꞌdar ngwämrä ngwudi gobo nyi enggaci ngwüjü ngwujaꞌri ngwudi Ngwaalu nyii ꞌti mätï!"]], [["A be yiru gu giyee no ꞌdar ndi ari aar ätï ngwäyänü yanni yüllïnä kitabanu gidi ngwïjïr!” A be ngwooꞌra ngwüngün abri ꞌdar aar badaji!"]], [["A be ngwüjï ngwoo ngwuma määtä Yicung, aar be ape aar gwe ele gidirꞌdal diru giꞌra dani Giyaba a gu ngwoorta ngwudi yobo na mbumbunga oꞌrajidalu."]], [["A be Butruj gwujani gwüꞌtüdänü ꞌdi aar obani kubanu gidi dirꞌdal ndoo diru giꞌra. Ngwänï aar jalu ngwangidanga le nunnu ngwengga yiꞌral yadi ruꞌtaa."]], [["A ngwurꞌdal ngwanni ngwuru ngweleny na ꞌdar lidi ngwämrä aar mïnï ngwujaꞌralu ngwadi aar je üꞌrïdä Yicung nono yiꞌduru aar gu ꞌrinyida."]], [["Aar je be ꞌti mbuja yere ngwüjï ngwapaar je ngwonyadu nunnu aar üꞌrïdä yiꞌduru nono. A be gwodanalu a ngwüjï ila rom"]], [["aar ari, “Aꞌri nggwee gwaru, ‘Äny gwa pä gobalu nggee gidi Ngwaalu giny odada mana yomon täꞌrïl.’”"]], [["A be dirꞌdal danni diru giꞌra ꞌdïꞌrï ngwüdünälä ngwotaci Yicungalu ngwuci, “Nga gwäꞌtüdï gwadi ondaji ngwujaꞌri ngwere ngwujaꞌri ngwee ngwaraar ngwe ꞌdunggunga? Ngwujaꞌri ngwuru ange ngwee ngwaru ngwe ngwüjï ꞌdunggunga?”"]], [["A be Yicu gwugwundi. A dirꞌdal danni diru giꞌra ci, “Äny gwümïꞌridïyängä yiꞌrany Ngwaalu ngwe ngwanni ngwumidu, enggaci nje manari nga gwuru gwanni Gwubrutaar yelenya Gïjï gidi Ngwaalu.”"]], [["A Yicu ci, “Yäy yiru gu anaku ara gu! A be nggwa je ci ꞌdar ndi ari gweere, ngaa la engga Gïjü gidi Dïjï dümnä gijalu kaama gidi Ngwaalu ngwanni ngwuru yiima ga aang engga güllü gïyïbäꞌrälä kerala.”"]], [["A dirꞌdal ndoo diru giꞌra diriti ngwuredanu ngwüngün ngwondaji ngwari, “Nginde gwuma ondaji ngwujaꞌri ngwanni ngwukiya ngwürïnyänü ngwudi Ngwaalu, a lïmïnä mana ngwüjü ngwonyadu ngwedang. Ngaa lima ꞌdingini long Ngwaalinga gwüngün nggwee gwaru nggwe."]], [["Ngaa laraa?”"], ["Aar ci, “Gwädï gu yiꞌrany nono!”"]], [["Aar be gwonynya ngwäyänü, aar pï yiꞌrundu ye yegen. A loko pï ngwurke ngwe."]], [["Aar ari, “Allija yïjïrä nga gwanni Gwubrutaar yelenya nje enggaci yärü gwanni gwümïꞌrïdängä?”"]], [["Kaji nggoo a Butruj ji ndi jalu poor kubanu, a dïnäd diru gera ila ngwuci, “Ngaa liju ꞌto Yicunga le gwudi Jälïlïng.”"]], [["A je Butruj nyïꞌrïnädä ꞌdar ngwari, “Nggwa ꞌti lïngïdï ngwujaꞌri ngwee ngwondaja ngwe.”"]], [["Ngwüꞌtü gïlängïr poor a dïnäd deꞌte lenge mana ngwuci ngwüjü ngwanni ngwuju ngenone, “Aꞌri nggwee gwujaar Yicunga le gwudi Najrang!”"]], [["A Butruj oꞌre ngwünyïꞌrïnï yomonanu rom ngwümïꞌrï yiꞌrany ngwari, “Äny gwaꞌti lïngïdï guru nggee!”"]], [["Gwooko no a ngwüjï ngwanni ngwüdünädï ngeno, aar elada Butrujing aar ci, “ꞌDidanu, nga gwuru gwanni gwujaar Yicunga le, ndi ari nga gwondaja lingla legen.”"]], [["A Butruj ꞌdïꞌrï ngwari aar nyi gu ꞌtäjï ngwünyü ngwuje mïꞌrïcï yiꞌrany ngwari, “Äny gwaꞌti lïngïdï guru nggee.” Kaji nggoo, a gokto urra."]], [["A be Butruj diwayini ngwujaꞌri ngwudi Yicu ngwanni ngwucung ngwe ndi ari, “Gwerre gwerre ndi gokto urri, nga gwuny nyïꞌrïnï yomonanu täꞌrïl.” Ngwüꞌtü poor ngwari aring gwuꞌralu jicir."]]], [[["ꞌTuꞌtu dilu danu, a ngwurꞌdal ꞌdar ngwanni ngwuru ngweleny na mbumbunga giki ngwujaꞌri ndi ari aar ꞌrinye Yicung."]], [["Aar ape aar giki aar okta aar gwe ele aar ätädä Bilatijing gwanni gwuru deleny."]], [["Anni ma Yäwüdä gwanni gwuma gwurlanu Yicu gwe engga ndi ari lima obalu Yicu ye gwadi aar ꞌrinye, ngwügwäꞌränï ngwäyänü ngwüꞌdïꞌrï ngwape bartad nggwoo gwuru buta ꞌdï täꞌrïl (30) ngwügwäꞌräcï ngwurꞌdala ngwoo ngwuru ngweleny na mbumbunga ngwuje ci,"]], [["“Äny gwuma ärrï yiꞌral yiki äny gwuma gwurlanu yïn ye yidi dïjï dijaw nono.”"], ["Aar ci, “Änyängä lätï mine ange yunga yiru!”"]], [["No, ngwugatu bartadalu kobanu ngwüꞌtü. Ngwube ele ngwogworenyani."]], [["A ngwurꞌdal ngwanni ngwuru ngweleny ape bartadalu nggwoo aar ari, “Bartad nggwee ngwudi yïn gwuru gwaꞌti jaw giyobo ndi ji kiꞌdu gidi gobo.”"]], [["Aar gekajidi ngwujaꞌri ndi ari aar ngwe ellang dïyängü didi gur gati gaꞌriji yimoya ati aar gu gatu ngwüjü ngwuru Garany."]], [["Ngwaalu ngwudi gatidi ngwoo ngwuma aar je ätädä ngwürïny ngwani Dïyäng didi Yïn ngwuma gu ani gwurꞌtal ꞌdi gomon gidi gweneng."]], [["No, ngwujaꞌri ngwuma ätï ngwäyänü ngwanni ngwondaja ngwe dïjïr dani Ärmïyä gwanni gwaru, “Lima ape bartad gwuru buta ꞌdï täꞌrïl (30) gwanni gwüllï gwe ngwüjï ngwudi Yïjïräyïl ngindeng,"]], [["gwuma aar ape gwuma aar gwe ellang dïyängü didi gur gati gaꞌriji yimoya anaku car nyi gu Deleny.”"]], [["A gaji nggoo, a Yicu dünäcï Bilatijingalu gwuru deleny. A Bilatij otacalu ngwuci, “Nga gwuru deleny didi Ngwüyäwüde?”"], ["Ngwuci, “Yäy yiru gu anaku ara gu!”"]], [["Anni ma ngwurꞌdal ngwanni ngwuru ngweleny na mbumbunga üꞌrïdä ngwujaꞌri nono ngwuru yiꞌduru, ngwugwugwundi ngwuje ꞌti gwäꞌräcänü."]], [["A be Bilatij otacalu ngwuci, “Nga gwaꞌti ꞌdingina ngwujaꞌri ngwee ngwüꞌrïdädärä je nono?”"]], [["Aaꞌti Yicu gwäꞌräcänü ngwaꞌti aru ꞌdang. A ngwaalu elalu deleny de gwulleny."]], [["Ati be deleny äbräjï giyomon yidi yïꞌrïnyïnä ndi gwäꞌdäcï ngwüjü dïjälü deꞌte pu diju korkon danni dïmïnäär."]], [["A be gur geꞌte ji gigeꞌtaar korkon ndi ari gati äbïngïnï ngwüjänü gani Barabaj."]], [["Anni ma ngwüjï ngwonyadu oꞌrajidalu, a je Bilatij otacalu ngwuje ci, “Ngaa lïmïnü nga je gwäꞌdäcä yärüngälü, Barabajingalu walla Yicung gwanni Gwubrutaar yelenya?”"]], [["Ndi ari Bilatij gwülïngïdï ngindenga gwäpïjäär Yicung yïꞌdünyü."]], [["Anni ju Bilatij ndi jalu gididuꞌrala didi pï yelenya, a daw düngün ükäcä ngwujaꞌri ngwuci, “Aaꞌti nga gwa akani dïjü nono ndoo, diru dïjï dijaw nono dilingid dïtïny diki daꞌti nyi gäbïcä gwene gwani nginde.”"]], [["A be ngwurꞌdal ngwanni ngwuru ngweleny na mbumbunga ïcäjï ngwüjü aar je gwürlï aar mïnï ndi aar je gwäꞌdäcä Barabajingalu aar be ꞌrinye Yicung."]], [["A je be Bilatij otacalu, “Ngaa lïmïnä yärüng ngwüjï ngwee rom nga je gwäꞌdäcälü?”"], ["Aar ci, “Barabaj.”"]], [["A je be Bilatij otacalu, “Nyi be ärrï Yicunga gwanni Gwubrutaar yelenya?”"], ["A be ngindenga ꞌdar ari, “Pädï küꞌrï!”"]], [["A je deleny otacalu, “Ange gwuru, yiꞌral yiru ange yärrüng je yiki?”"], ["Aar be ürrï dula gwulleny aar ari, “Pädï küꞌrï!”"]], [["Anni ma deleny dani Bilatij engga ndi ari yiꞌral giyee yäꞌtüdï yadi elada gweere yadi manni ele ndi gäbïcï ngwüjü aar ꞌdïꞌrï güündä, ngwüꞌdïꞌrï ngwape yaw ngwuni ngwuy nono ngwäyänü ngwüjï ngwari, “Äny gwujaw nono gïyïn yidi dïjï ndee, ombajar je yalu yiru!”"]], [["A ngwüjï ondaci ꞌdar aar ari, “Yïn yüngün aar ji giyigoꞌro yärï na gïyïjï yärï!”"]], [["A je be Bilatij gwäꞌdäcä Barabajingalu ngwube ape Yicung aar pï lacal le ngwätädä ngwüjü aar gwe ele ndi pä küꞌrï."]], [["A be gwuꞌtulu gwudi deleny dani Bilatij ape Yicung aar gwe ele ngwuꞌdun ngwudi yeleny aar gwäꞌrä giꞌdu gidi gwuꞌtulungalu ꞌdar aar gwäꞌräjï Yicung nono."]], [["Aar gwallada ngwureda ngwüngün aar giki direda duri."]], [["Aar ꞌräjï ngwügä dirꞌta aar je ülläcï kiꞌra aar gïꞌtïjï guura gidi yeleny kuy gidi gaama aar üllïcänü yïdäpängä ati aar ari, “Agannar Delenya didi Ngwüyäwüd!”"]], [["Aar gwonynya nono aar apada guura ati aar ge pï kiꞌrala."]], [["Anni ma aar gu ärrï yïdäpängä, aar gwallada direda danni digikaar aar gekaci ngwureda ngwüngün aar gwe ele ndi pä küꞌrï."]], [["Anni ma aar ji ndi ele, aar mbudi gurnga le geꞌte gidi ngwaalu ngwani Giruwan gani Jamaan, aar üpïyï güüꞌrï yiima ye."]], [["Aar obani ngwaalu ngwani Jüljüjä (ngwani ngwaalu ngwudi guya gidi giꞌra gidi dïjï)."]], [["Aar ätädä Yicung diꞌrica dïlägänänü ngwujiꞌrindi ngwe nunnu ngwïyï, anni mung je ngille, ngwuꞌdonya ndi ïyï."]], [["Anni ma aar pädä küꞌrï, aar ape ngwureda ngwüngün aar gu gatada yuꞌru aar je giginanu."]], [["Aar jalu ngenone aar gu etadi."]], [["Kiꞌrala küꞌrï, ngwujaꞌri ngwanni ngwugekajajaar gu ngwüllïnä ngwaru nu, YICU GWURU NGGWEE, GWURU DELENY DIDI NGWÜYÄWÜD."]], [["Aar je pä ngwuꞌram ngwe rom, deꞌte kaama na deꞌte kängïr."]], [["Ngwüjï ngwanni ngwumillidu kayalu ngeno, aar lo ngwujaꞌri ngwonyadu aar ci yiꞌra yegen gwoꞌroꞌdong gwoꞌroꞌdong"]], [["aar ari, “Nga nggwee gwanni gwaru gwadi pädä gobalu nga ꞌdïꞌrïyälü yomon täꞌrïl, gïlängïdïyä be ligoꞌro lunga! Üllädälü küꞌrälä, manari nga gwuru gwanni gwuru Gïjï gidi Ngwaalu!”"]], [["A ngwurꞌdal ngwanni ngwuru ngweleny na ngwoorta ngwudi yobo na mbumbunga ärrï Yicung yïdäpängä ꞌto aar ari,"]], [["“Nginde gwügïlängïdïyä ngwüjü ngwuꞌter ngwuꞌti be burna ndi gïlängïdïyï ligoꞌro lüngün. Nginde gwaru gwuru Deleny didi Yïjïräyïl! Gäbïcä ngwüllädälü gwenene küꞌrälä gwa ar gu be ämnädä Ngwaalu."]], [["Nginde gwämnäcä Ngwaalinga, a be Ngwaalu gïlängïdïyï gweneno manari gwümïnïng, ndi ari nginde gwaru, ‘Äny gwuru Gïjï gidi Ngwaalu!’”"]], [["A gu ngwuꞌram ngwoo ngwüpädäär je ngwe gïyüꞌrï lo ꞌto."]], [["ꞌTuꞌtu gilingen lïdünälä ꞌdi a gaji ele ngwuru täꞌrïl (3) a dïrïm elalu mogeny gïdïyängälü ꞌdar."]], [["Gaji giru täꞌrïl (3) a Yicu gatu dula gwulleny ngwari Yïbrïyängä, “Eloye, Eloye lama jabaktani?”"], ["Yani ndi ari, “Ngwaalu ngwüny, Ngwaalu ngwüny, nga gwuma arra miny gatani?”"]], [["Anni ma gu ngwüjï ꞌdingini ngwoko ngwanni ngwüdünädälä ngeno, aar ari, “Nginde gwurnida Ïlïyäng.”"]], [["Kaji nggoo no, a dïjï deꞌte ꞌdenggegenanu, gwalajanu ngwapa lïbä ngwurtiyi giyaanu yula ngwugekaji gidirula ngwudingaci Yicung ngwïyï."]], [["A be ngwüjï ngwoko ari, “Gäbïcär ꞌdi aar engga manari Ïlïyä gwila gwung gïlängïdïyï.”"]], [["Anni ma Yicu gatu dulala gwulleny mana, a lïgïꞌrïm ꞌtü."]], [["A gaji geꞌte geꞌte nggoo, a dired danni düllïyärälü gïdrü kobanu ngwüdïrïtïnänü ꞌtuꞌtu kiꞌrala ꞌdi ngwobani koralu ngwuranu rom, a dïyäng lagadalu a yoꞌrr upanu tütrüd."]], [["A ngwumomo ïgtänälü na ngwanginu ngwudi ngwüjï ngwonyadu ngwanni ngwujuꞌru ngwayu gwerre, ꞌdïꞌrïꞌtälü ngwumidu."]], [["Aar ꞌtüdä ngwumomanu, anni ma Yicu ꞌdïꞌrï, aar ele aar änï kündär ganni gijuꞌru a je ngwüjï ngwonyadu engga."]], [["Anni ma kumndan gidi gwuꞌtulu giꞌdu küüꞌrï tudini (100) a lanni lijaar le ndi etadi ndi Yicung, engga dïyäng ngwulagadalu aar engga yiꞌral ꞌdar giyee yima ji, a je yedeny eny gwulleny aar ari, “ꞌDidanu nginde gwuru Gïjï gidi Ngwaalu!”"]], [["Ngwaw ngwonyadu ngwuju ngenone ndi ombajidi ngwüdünü ngwaalu ngwolanu. Ngwugwujana Yicung ꞌtuꞌtu Jälïl aar äpïjï yiiru."]], [["ꞌDenggenanu, Märïyäm gwani Mäjïdälïyä gwuju, na Märïyäm nanni gwudi Yagub na Yüjïb, na nanni gwudi yïjï yidi Jäbädï."]], [["Anni ma ngwaalu ru digera, a gur geꞌte gïnänü ila ngwaalu ngwani Rama gani Yüjïb, nginde gwuru ꞌto dooꞌra didi Yicu."]], [["Ngwelaci Bilatijing ngwotacalu ngwanginu ngwe ngwudi Yicu. A Bilatij dinga ngwujaꞌri ndi ari aar je ätädä."]], [["A Yüjïb ape ngwangina gwudi Yicu ngwuje pä direda nono dijaw nono diru lari."]], [["Ngwape ngwugeꞌte gidimomanu düngün danni diyang dïpïdïng koꞌrr ngwüdätïꞌrïyä goꞌrralu gipa ngwügwüꞌrübäjï kïyï gidi dimomo ngwele."]], [["A Märïyäm gwani Mäjïdälïyä na Märïyäm mana gwuꞌter, aar ji ndi jalu ngenone aar gwomajidanu dimomonga le."]], [["Bïgänü nggwoo, anni ma gomon gidi Jaꞌrimani ele, a ngwurꞌdal ngwanni ngwuru ngweleny na Ngwübärrïjï oꞌrajidalu ndi Bilatij aar ci,"]], [["“Gwani deleny, änyängä lidiwayina ngwujaꞌri ngwudi diꞌduru ndoo daꞌtina ayu ndi ari gwaru, ‘Gwadi ayi ngwube jalu yomon täꞌrïl gwa aar be ꞌdïꞌrïyälü gwumidu.’"]], [["Yäy gu no, dïngädï ngwujaꞌri aar etadi gidimomo ꞌdi a yomon ru täꞌrïl nunnu aaꞌti ngwooꞌra ngwüngün ngwila ngwape ngwangina ngwüngün yuꞌrimi la be ci ngwüjü nu gwuma ꞌdïꞌrï giyiꞌranyanu. Ïꞌdäjänü nggwee gwudi gwodaning gwa be kani ndi ïꞌdäjänü gwudi gwerreng.”"]], [["A je be Bilatij ci, “Apar ngwangida, ïndär ngaa etadi gidimomo anaku mïnä gu.”"]], [["No, aar ele aar acaji dimomo mama aar ngïdä aar geꞌtani ngwangida ndi aar gu etadi."]]], [[["Anni ma gomon giru Kwoꞌra täꞌrïl ele, dilu danu komon ganni giru giꞌra giyomon Kwoꞌra täꞌrïl, a Märïyäm gwani Mäjïdälïyä na Märïyäm gwuꞌter ꞌdïꞌrï aar ele ndi ombaja dimomo."]], [["A ngwaalu lagadalu gwulleny, ndi ari gïꞌrr gidi Deleny güllü kerala ngwele ngwäbrï goꞌrra gïlängïr gidimomo nggu jala."]], [["Giru ngwäyänü nono gwele ma gere enyanu, a ngwured ngwüngün bidi pupuꞌrul nono guurrumu."]], [["Anni ma ngwangida engga, a je yedeny eny aar didiꞌri aar ru nono ngwüjü ngwayu."]], [["A gïꞌrr ci ngwayu ngwoo rom (2), “Ara je ꞌti yedeny ïtï, nggwülïngïdï ndi ari ngaa lïmïnä Yicung gwanni gwüpädäär küꞌrï."]], [["Nginde gwaꞌti ngene. Nginde gwuma ꞌdïꞌrï anaku arung gu. Ilar kuni ngaa ombaji ngwaalinga ngwanni ngwugeꞌtaar gu."]], [["Ïndädär puprang ngaa ondaci ngwoꞌra ngwüngün ndi ari, ‘Gwuma ꞌdïꞌrï a nginde gwa je dalmacani gwele Jälïl, a gwa aang engga ngenone.’ Äny nggwee gwuma je ondaci gwenene.”"]], [["A ngwaw ꞌdïꞌrä gidimomalu aar gu iladanu, lïtï je yedeny aar be jayanu gwulleny aar abrada ndi ondaci ngwoꞌra ngwüngün."]], [["Aar dïrbänï Yicungalu ngwuje ci, “Nggwaganna je.” Aar ila ꞌdünggüngün aar mätädä yoralu yüngün aar kwucalu yirku ye."]], [["A je Yicu ci, “A je ꞌti yedeny ïtï ïndär ngaa ondaci ngwänggärï aar ele Jälïl liny engga ngenone.”"]], [["Anni ma ngwaw ji ndi ele kayalu, a ngwangida ngwoko abri aar änï kündär aar ondaci ngwurꞌdala ngwanni ngwuru ngweleny yiꞌral ye ꞌdar yanni yima ji."]], [["Anni ma ngwurꞌdal ngwanni ngwuru ngweleny oꞌrajidalu mbumbunga le, aar ombaji yiꞌral ndi ari aar dinga ngwangida ngwüꞌrïnyä nono ngwonyadu"]], [["aar je ci, “Arar, ‘Ngwooꞌra ngwüngün ngwuma ila dilu de gwuma aar ape yuꞌrimi nyii lindru.’"]], [["Manari ngwujaꞌri ngwee ngwuma obani gideleny, diny gäbïcï da jayanu la je ꞌtüyï gïdïrbänü.”"]], [["No a ngwangida ape ngwüꞌrïnyä aar je ärrï anaku ma aar je gu ci. A ngwujaꞌri ngwee badalu ꞌdar Ngwüyäwüd ꞌdi gomon gidi gweneng."]], [["A be ngwooꞌra ngwoo ꞌdï na gweꞌte (11), ꞌdïꞌrï aar ele Jälïl aar allu ken ganni genggaca je Yicu ndi aar gu ele."]], [["Anni ma aar engga, aar kwucalu yirku ye a be loko ümïmänü."]], [["A je be Yicu ïlïjä ngwuje ci, “Yelenya ꞌdar kerala na gïdïyängälü, yima aar nje ätädä."]], [["Yäy gu no, ïndär ngaa ondaci ngwüjü giyen ꞌdar aar nyi gwuji ngaa je nyïnyï ngwürïny ngwe"], ["ngwudi Papa na gwudi Gïjï na gwudi Lïgïꞌrïm lanni Lijuꞌru."]], [["Ngaa je enggaci aar ꞌdengenaci ngwujaꞌri ꞌdar ngwanni ngwenggaca je. A ꞌdidanu a la ji giyomonalu ꞌdar ꞌdi a dïdlä medadi.”"]]]], "Mark": [[[["Ngwujaꞌri ngwuru ngwee ngwanni ngwujaw ngwani Yicu Kirictu gwuru Gïjï gidi Ngwaalu ngwädäälü no."]], [["Anaku üllïnäär gu kitabanu ganni gullu dïjïr didi Ngwaalu dani Ajaya ngwari,"], ["“Äny gwadi ükäjä dïnädä düny ngwumadinana gwerre gwerre ꞌdunggunga,"], ["danni da ang räꞌtïjï gay ngwugeꞌte mama.”"]], [["“Dïjï durnidu dulala gïtäny daru nu,"], ["‘Gïꞌtïjär Delenya gay mama,"], ["gïꞌtïjär ngwüdünälü.’”"]], [["No, a Yuwana ila poor gïtäny ngwondaci ngwüjü ngenone ndi ari aar joꞌrenyana aar oꞌralu giyiꞌral yegen yanni yiki ngwuje nyïnyï yaw ye nunnu a je Ngwaalu düdänïjänü giyiꞌral yegen yanni yiki."]], [["A ngwüjï ngenone ngwaalu ngwani Yäwüdïyä na kündär gani Üräjälïm ꞌdar aar ꞌtädä ꞌdünggüngün aar ꞌtäjï yiꞌralalu yegen yanni yiki ngwuje nyïnyï gidibirta didi yaw yidi Ordoning."]], [["Ati Yuwana genne ngwureda ngwuru yotang yidi ngwamla ngwürüjïnänü lägü le liru dirna gidirinyanu, ating eny ngwama na ngwaay ngwudi ngwüdäny."]], [["Na ngwujaꞌri ngwüngün ngwuru ngwee ngwanni ngwondacung ngwe ngwüjü, “Gwodan, nggwo gwïndï gwanni gwupana yelenya ꞌdünggüny gwanni gwaꞌti nyi mbutu ngwäyänü ngwüngün ndi nyi üllïcänü nyi gwäꞌdäcï ngwaralu ngwudi ngwüdän ngwüngün."]], [["Äny gwünyïnyä je yaw ye, a be nginde gwa je nyïnyï Lïgïꞌrïm le lanni Lijuꞌru.”"]], [["Kaji nggoo a Yicu ila kündär gani Najra ngwaalu ngwani Jälïl a Yuwana nyïnyï gidibirta didi yaw yidi Ordoning."]], [["A gaji ganni giju ge Yicu ndi ꞌtüdä giyaanu, ngwengga gere ngwïgïtïnï a Lïgïꞌrïm üllä nono gwele amaam ngwaw nono."]], [["A dulu üllä kerala ngwari, “Nga gwuru Gïjï güny ganni gämnïny. Äny gwujayanu gwulleny ꞌdunggunga!”"]], [["Kaji nggoo, a Lïgïꞌrïm ape ngwudinga poor gïtäny."]], [["Ngwuji ngenone poor gïtäny yomon küüꞌrï rom (40) ati dijegoꞌrr ïdïtäjï. Aar gu ji ngwäng gwe ngwudi pooring, a gu yïꞌrr äpïjï yiiru."]], [["Anni ma aar määtä Yuwanang aar geꞌte korkon, a Yicu ele ngwaalu ngwani Jälïl ngwurnidi ngwujaꞌri ngwe ngwudi Ngwaalu ngwanni ngwujaw."]], [["Ngwuje ci, “Gaji gima ila na yeleny yidi Ngwaalu yima ja gito. Joꞌrenyanar be ngaa gatana yiꞌral yanni yiki, ngaa ämnï ngwujaꞌri ngwanni ngwujaw!”"]], [["A Yicu ji ndi ele gïmämäng nono gidi yaw yidi Jälïlïng, ngwengga guru gani Jamaan gwenggen gwe gwani Andrawuj, liju ndi gïꞌrï ngwüꞌdïbä giyaanu ndi ummi ngwuuma ndi ari lati ummi ngwuuma."]], [["A je Yicu ci nu, “Ilar nyii gwujani, nggwa je ruji ngwiina ngwudi ngwüjï ngwümnä.”"]], [["Kaji nggoo, aar gatani ngwüꞌdïbälü ngwegen aar gwujani."]], [["Anni mung ꞌdonggalu gweere gwooko ngenone, ngwengga guru gani Yagub gïjï gidi Jäbädï ngindenga gwenggen gwe gwani Yuwana gïbälükänü aar ji ndi gagiri ngwüꞌdïbänü ngwegen."]], [["Ngwuꞌti jana ngwuje urnidi, aar gatana papangalu gwegen gwani Jäbädï gïbälükänü ngwüjïngä le ngwanni ngwati je ümmïjï ngwuuma aar gwujani."]], [["Aar be ꞌdïꞌrï aar ele Kaprnawum. Anni ma gomon ila ganni giru Kwoꞌra täꞌrïl, a Yicu änï ngwämrä ngwenggaci ngwüjü ngwujaꞌri ngwudi Ngwaalu."]], [["A ngwüjï dibi ngwujaꞌri ngwüngün ndi ari ngwondajung je yeleny ye yiru ꞌter yäꞌtüdï nono yeleny yanni yati ye ngwoorta ngwudi yobo ondaji."]], [["Ngwämrä ngwegen, gur giju gu gätï dïꞌrïllänü ngwürrï dula ngwari,"]], [["“Nga gwümïnä ange ꞌdänggärï gwani Yicu gwudi Najrang? A gwïndädï ndi nje dudiye? Äny gwülïngïdängä nga gwani yärü, nga gwuru gwudi Ngwaalu gwanni Gwujuꞌru!”"]], [["A Yicu girinya ngwuci, “Gwugwundu! ꞌTüdï ꞌdünggüngünänü.”"]], [["A dïꞌrïllä didiꞌriyi guru gwulleny ngwürrï dula ngwüꞌtü ꞌdünggüngünänü ngwele."]], [["A ngwüjï ꞌdar dibi yiꞌral giyee, aar otajidalu ndi ari, “Yiru ange giyee? Ngwujaꞌri ngwuru ange ngwee ngwuru ngwuyang ngwündäjïnä yeleny ye ndi ari ꞌdi ngwugirinya ngwüꞌrïllä ati aar ꞌdengenaci.”"]], [["A ngwujaꞌri ngwee ngwani Yicu, badalu puprang ngwüjï ngwaalu ꞌdar ngwani Jälïl."]], [["Anni ma aar ꞌtü aar gatani ngwämrä, aar ele aar änï ngwuꞌdun ngwudi Jamaaninga Andrawuj gwe, aar ele Yuwananga le na Yagub."]], [["A be nanni gwuru düünä didi Jamaan ümï ngwundri ngwümbür, gwübüdü nono a no aar gwe ondaci Yicung."]], [["A be Yicu ꞌdonggaci ngwümäätä kuy ngwüꞌdïꞌrïyälü. A dümdï gäbïcälü ngwuꞌri nono ngwüꞌdïꞌrälü ngwuje äpïjï yiiru."]], [["A digera de ndoo anni ma lingen üllï, aar äpïjä Yicung ngwüjü ꞌdar ngwanni ngwümä na ngwanni ngwätï ngwüꞌrïllänü."]], [["A ngwüjï kündär ꞌdar oꞌradalu gïlängïränü"]], [["a je Yicu uꞌriyi nono lonyadu lanni lätïnä dümdänü donyadu. Ngwuje gu ꞌtüyï ngwüꞌrïllä ꞌto ngwonyadu, ngwuje ꞌti be gäbïcä ndi ondaji ndi ari gwülïngïdäär ndi ari gwani yärü."]], [["ꞌTuꞌtu dilu danu ngwaalingalu tümün tümün, a Yicu ꞌdïꞌrï ngwugatani ngwuꞌduna ngwele ngwüꞌtänü poor ngwaalu ngwüjïnälü ndi otaci Ngwaalingalu."]], [["A Jamaan na ngwumaad ngwüngün ꞌdïꞌrï aar ele ndi mïnä."]], [["Anni ma aar mbuji aar ci, “Ngwüjï ꞌdar ngwo ngwümïnängä!”"]], [["A je Yicu ci, “ꞌDïꞌrär ar ele ngwuꞌdunanu gito gito ngwuꞌter nunnu nyi gu ondaci ꞌto ngwüjü. Yiru giyee yanni yïndädïny gu.”"]], [["No ngwüꞌdïꞌrï ngwele ngwaalu ꞌdar Jälïl ngwondaci ngwüjü ngwämrä ngwegen ngwuje gu ꞌtüyï ngwüꞌrïllänü."]], [["A gur geꞌte ila giru daamu ngwukwuci Yicungalu yirku ye ngwüpäcälü ngwuci, “Manari nga gwubupa gu, nga gwätï yiima ndi nyi uꞌriyi nono.”"]], [["Ngwïnä Yicung gwulleny a Yicu ruyi guy ngwakani nono ngwuci, “Äny gwubupa, uꞌru nono!”"]], [["Kaji nggoo a yaamu ꞌtü ꞌdünggüngün ngwuꞌri nono."]], [["A Yicu gwäꞌrï ngge rimetanalu gwulleny ngwuci,"]], [["“ꞌDingina, ïndï aaꞌti nga gwondaci dïjälü dere yiꞌral ye giyee. Ïndï ꞌdogo nga enggaci dirꞌdala ngwangina ngwunga nga ape gony gïgïlä nga ge mïꞌrïnï nono anaku aru gu Müjä ndi enggaci ngwüjü uꞌring nono gwunga.”"]], [["Ngwube ele manni ngwugatu linginalu ngwubadalu ngwujaꞌri ngwe pad. No aar gäbïcï Yicung ating ꞌti ba be ïndälü kündär nggoo piꞌred ndi ngwüjï engga ating be jalu poor ngenone jücü. Ati ngwüjï jina ndi elaca ngwaalu ꞌdar."]]], [[["Aji a yomon ru cong a Yicu oꞌra mana Kaprnawum. A gu ngwüjï ꞌdingini ndi ari gwuma oꞌra ꞌdunu."]], [["No, aar oꞌradalu ngwonyadu ꞌdi aaꞌti ngwaalu ju gïdrü na poor, a je Yicu ondaci ngwujaꞌri."]], [["A ngwüjï ngweꞌte ila, aar äpïjä dïjü diru dimjo aar millajida kwoꞌrongo."]], [["Anni ma aar ꞌti mbuju gay gadi aar ge änïjï ndi Yicu gïdrü ndi ari ngwüjï ngwonyadu ngwaalinga, aar allu ngwuꞌdunala korrala aar je ngirita ꞌdi aar geꞌte gubuꞌru aar dingada gïlälä ge ganni gating gu ndralu."]], [["Anni ma je gu Yicu enggadada ämnïng Ngwaalu gwegen no, ngwuci dimjo ndoo nu, “Gïjï güny, ke gwunga gwuma aar ang düdänïjänü.”"]], [["Ngenone, ngwoorta ngwoko ngwudi yobo ngwuju gu ndi jalu, aar ïrïyï ngwäyälü giyigoranu yegen,"]], [["“Ange gwuru a gu be aꞌri nggwee ondaji no? Nginde gwaru ngwulem! Yärü gwanni gwa burni ndi düdänïjï ngwüjänü ndi ke gwegen, aar be ari Ngwaalu ngwuru jücü?”"]], [["No a Yicu lenge ngwujaꞌri ngwanni ngwuju giyigoranu yegen lïgïꞌrïm le lüngün, ngwuje ci, “Nga nga larra ngaa be ïrïyäjï ngwäyälü giyiꞌral giyee?"]], [["Yïndï ne yanni yijanalu ürgäny ndi ci dimjo, ‘Ke gwunga gwuma aar ang düdänïjänü’ na ‘ꞌDïꞌrälü ang ape gïlälälü gunga ang ele’?"]], [["A be nunnu ngaa lenge ndi ari Gïjï gidi Dïjï dümnä gätï yelenya ngene gïdïyängälü ndi düdänïjï ngwüjänü giyiꞌral yegen yanni yiki.” Ngwuci dimjo ndoo,"]], [["“Nggwondacanga, ꞌdïꞌrälü ang ape gïlälälü gunga ang ele ꞌdunu.”"]], [["Ngwüꞌdïꞌrälü ngwape gïlälälü ngwele a ngwüjï ꞌdar engga. A yiꞌral giyee dibiyi ngwüjü ꞌdar aar ortada Ngwaalinga aar ari, “Yaꞌti ar je änggädï gomon gere aꞌtur yiru gu no!”"]], [["Oꞌre mana a Yicu ꞌtü ngwele poor gito gito gïmämäng nono gidibirta didi yaw yidi Jälïlïng, a ngwüjï ngwonyadu ꞌdïꞌrï aar gwoda ngwüꞌdïꞌrï ngwuje enggaci ngwujaꞌri."]], [["Anni mung ji ndi ele kayalu, ngwengga guru gidi dulba gani Lawi gïjï gidi Albayu ngwuji ndi jalu ngwaalu ngwudi uti dulba ngwuci, “Gwujaniny.” A Lawi ꞌdïꞌrälü ngwugwujani."]], [["A Yicu ji gïyïrnü ngwuꞌdun ngwudi Lawi, a ngwudulba ngwonyadu na lanni liki, aar ila aar le ji ndi eny na ngwooꞌra ngwüngün, ndi ari ngwüjï ngwuju ngwonyadu ngwanni ngwugwujana."]], [["A anni ma ngwoorta ngwudi yobo ngwuru Ngwübärrïjï, engga ndi ari nginde gwïtäär ngwüjï ngwe ngwanni ngwuki, na ngwudulba, aar otacalu ngwoꞌralu ngwüngün aar je ci, “Gwarra aar be eny ngwudulba ngwe na ngwüjï ngwanni ngwuki?”"]], [["ꞌDingining gu no, ngwuje mïꞌrïcï ngwujaꞌri ngwee, “Gwäꞌtüdï gwanni gwuꞌru nono gwati ele gidima, ngwube ru gwanni gwümä. Nggwaꞌti ïndädï ndi nje urnidi lanni lïdünälü, nyi be ilada ndi nje urnidi lanni liki nunnu aar joꞌrenyana.”"]], [["Gaji nggoo, ngwooꞌra ngwudi Yuwana na ngwooꞌra ngwudi Ngwübärrïjï ngwati määtä ngwädä aar be ila ngwoko ndi Yicu aar otacalu, “Ngwooꞌra ngwudi Yuwana na ngwudi Ngwübärrïjï ngwati määtä ngwädä aar be arra ngwunga?”"]], [["A je be Yicu ci, “Garang ganni gadi gäbïcï ngwïrnü ngwudi gur gadi agu aar määtä ngwädä gijaar le? Anni jaar gurnga le gidi agu, laꞌti la määtä ngwädä"]], [["a be gomon ga ji gila ma aar je apada guru gidi agu gidiliganu degen, gomon nggoo, la be määtä ngwädä.”"]], [["Ngwuje ci, “Dïjï dere daꞌti dati ape direda diyang ngwugatada gidired diru duꞌrin. Mung ogꞌra, dired ndoo diyang da ronyadanu dokta diredanu ndoo diru duꞌrin da kani."]], [["Na dïjï daꞌti dati bäläjï diꞌrica danni diyang gïdürädänü duꞌrin. Mung bäläjï, dürädä da ubi a diꞌrica na düräd ngwa geradalu ꞌdün. Bärï, diꞌrica danni diyang dati aar bäläjï gïdürädänü danni diyang.”"]], [["Gomon geꞌte komon Kwoꞌra täꞌrïl, a Yicu ele aar üꞌrü ngwurunyanu ngwudi yon ngwooꞌra ngwe ngwüngün. A ngwooꞌra ngwüngün gilaꞌti yona."]], [["A Ngwübärrïjï ci nu, “Ombaja ꞌda ngwoꞌra ngwunga ngwarra aar be ärrï yiꞌral yiru drü ndi ärrïnï komon Kwoꞌra täꞌrïl?”"]], [["A je Yicu gwäꞌräcänü ngwuje ci, “Ngaa laꞌti ulu ngwujaꞌri ngwanni ngwüllïnä ndi ari Däwüd gwärrü ange anni ma je ngwamu enyanu aar mïnï ndi eny ngwooꞌra ngwüngün?"]], [["Ngaa laꞌti lïngïdï ndi ari nginde gwändï ngwuꞌdun ngwudi Ngwaalu kaji gidi dirꞌdal diru giꞌra dani Abijar ngweny yona yidi dïmürä yiru drü, ngwurꞌdal ngwuru ngwati je eny ꞌdogo, ngwuje ape yoko ngwuje ätädä ꞌto ngwoꞌra ngwüngün aar je enye?”"]], [["Ngwuje be ci nu, “Gomon giru Kwoꞌra täꞌrïl gïgïꞌtïjäär dïjü dümnä. Dïjï dümnä daꞌti aar gïꞌtïjä gomon giru Kwoꞌra täꞌrïl."]], [["No, Gïjï gidi Dïjï dümnä giru ꞌto Deleny didi gomon giru Kwoꞌra täꞌrïl.”"]]], [[["A gaji giꞌter a Yicu ele ngwänï ngwämrä. Gur geꞌte giju gu gayu guy."]], [["A ngwüjï ngwoko ji ndi iye Yicung nunnu aar engga gwadi uꞌriyi guru nono komon nggoo giru Kwoꞌra täꞌrïl aar gu määtïdädä."]], [["A Yicu ci guru nggoo gayu guy, “ꞌDïꞌrü nga dünälä gidiliganu!”"]], [["Ngwuje be otacalu, “Yiru ange yanni yibupa je yobo ndi ar je ärrï komon ganni giru Kwoꞌra täꞌrïl? Ndi ärrï yiꞌral yanni yijaw gwalla ndi ärrï yiꞌral yanni yiki, ndi ꞌrinyidi gwalla ndi gïlängïdïyï?” Aar be gwugwundi."]], [["A je Yicu ruyi ngwäy nono gwapu güündä gwulleny na gwani undi gwudi yigor yegen kiyi liguri, ngwuci guru, “Gwällï guyanu.” Ngwugwalli guyanu a guy güngün oꞌradi ngwujayi."]], [["A Ngwübärrïjï ꞌtü aar mïnï gay ngwüjïngä le ngwudi Yïrüdïj awa aar ꞌrinye Yicung."]], [["A Yicunga ngwooꞌra ngwe ngwüngün ꞌtü aar oꞌrada gidibirta didi yaw yidi Jälïlïng, a je ngwüjï ngwonyadu ngwudi Jälïlïng gwujani."]], [["Anni ma ngwüjï ꞌdingina yiꞌral ye ꞌdar yanni yärrüng je, aar ꞌdïꞌrä ngwonyadu aar ila ndi Yicu. Ngwüjï ngwudi Yäwüdïyäng, Üräjälïmïng, Adumiyang na ngwudi ngwaalu dambal Ordon na ngwudi yündär yani Jür na Jäyïdä."]], [["Nunnu ngwüjï ngwonyadu, a Yicu ondaci ngwoꞌra ngwüngün aar gïꞌtïjï bälükä gweꞌte gwooko mama nggu jalu aaꞌti gwa ngwüjï romadi nono."]], [["Ndi ari gwuꞌriya ngwüjü nono ngwonyadu, no a ngwüjï ngwanni ngwümä mïnï ndi obe ngwüjänü aar akani nono."]], [["Manari gwuma ngwüꞌrïllä engga, ati aar kwucalu yirku ye aar mïꞌrï dula aar ci, “Nga gwuru Gïjï gidi Ngwaalu.”"]], [["Ngwuje be girinya ngwe rimalu gwulleny ndi ari aaꞌti gwa aar gwe ondajalu ndi ari gwani yärü."]], [["A Yicu ꞌdïꞌrï ngwallu milli ngwuje urnidi lanni linaning je aar ila ꞌdünggüngün aar le ji."]], [["Ngwuje utanu ꞌdï na rom (12) ngwuje ruji ngwooꞌra ngwükäjäär je aar ngwe ji. Nunnu ngwuje ükäjï aar ele ndi ondaci ngwüjü"]], [["ngwuje ätädä yiima ndi ꞌtüyï ngwüꞌrïllä ngwüjänü."]], [["Ngwürïny ngwegen ngwuru ngwee, Jamaan (gwanni gwuming ci Butruj),"]], [["Yagub gïjï gidi Jäbädï gwenggen gwe gwani Yuwana (lanni liming je ätädä ngwürïny ngwani Bunarij, ngwani yïjï yidi mïꞌrïnänü gwudi gere),"]], [["Andrawuj na Bïlïpüj, na Bartumawuj na Mätä na Tumaj na Yagub gïjï gidi Albayu, na Tadiyuj na Jamaan gwanni gwati ligor enyanu gwani gen."]], [["A Yäwüdä Äjïgärïyütï"], ["gwanni gwuma aji ngwugwurlanu Yicu gwe."]], [["A be Yicu ꞌdïꞌrï ngwänï gïdrü a ngwüjï oꞌradalu ngwonyadu ꞌdi aar ꞌti mbuju gay gadi aar ge eny ngwooꞌra ngwe ngwüngün."]], [["Anni ma gu ngwüjï ngwudi Yicu ꞌdunu ꞌdingina ndi ari Yicu gwuma ila Kaprnawum, aar ꞌdïꞌrä ꞌdar aar elada Yicung nunnu aar ꞌtüyï ngwüjänü ndi ari laru, “Nginde gwuma ji giꞌralu mbüny.”"]], [["A ngwoorta ngwudi yobo ngwanni ngwïndï Üräjälïm aar ari, “Yicu gwuma Bäljäbül aw nono! Yiima ye yidi deleny didi ngwujegoꞌrr, yiru yating ye ꞌtüyï ngwujegoꞌro.”"]], [["A je Yicu urnida ngwuje ondaci ngwuje mïꞌrïcï ngwujaꞌri ngwuje otacalu ndi ari, “Dijegoꞌrr dati ꞌtüyï dijegoꞌro awa?"]], [["Manari yeleny ken geꞌte pu yima üꞌrïdïdänü, yeleny giyoo yaꞌti ya mätïnälü."]], [["Manari ngwuꞌdun ngweꞌte pu ngwuma üꞌrïdïdänü, ngwüjï ngwüngün ngwaꞌti ngwa ätï yiima ndi mätïnälü."]], [["Manari dijegoꞌrr dima oꞌrananu ligoꞌro le lüngün ngwüꞌränü, daꞌti da mätïnälü, yiima yüngün yima ji gito ndi medadi."]], [["Yiru gu ꞌdidanu ndi ari gwere gwaꞌti gwati änädädä dïjü dojema nono gïdrü ngwapada ngwony ngwüngün, manari diming ꞌti mätï gwerre gwerre ngwugekajalu ꞌdi ngwube obe ngwuꞌduna ngwüngün."]], [["Yiru gu ꞌdidanu nggwa je ci, yiꞌral ꞌdar yanni yiki na ari ngwulem gwudi ngwüjï gwa aar je düdänïjänü."]], [["A be gwanni gwa ari ngwulem Gïlïgïꞌrïm lanni Lijuꞌru, gwaꞌti gwa aar düdänïjänü aꞌtur gwuma ke aw nono gwudi gwurꞌtaling.”"]], [["Nginde gwaru gu ngwujaꞌri ngwee ndi ari lari, “Nginde gwätïnä dïꞌrïllä nono.”"]], [["A be nanni gwudi Yicu na ngwenggen ꞌdïꞌrä aar ila ndi Yicu aar dünä poor aar be ükäjïdï ꞌdünggüngün."]], [["A ngwüjï ngwujalu ngwonyadu aar änänü aar ci, “Nanni gunga na ngwanggalu gilo poor lïmïnängä.”"]], [["A Yicu utalu ngwari, “Yärü gwuru nanni gwüny na ngwänggärï?”"]], [["Ngwube ꞌdïꞌrïyï ngwäy ngwombaji ngwüjü ngwanni ngwujicalu aar üꞌrälü cïꞌdüd ngwari, “Nanni gwüny gwuru nggwee a ngwänggärï ru ngwee!"]], [["Gwanni gwati ärrï buping gwudi Ngwaalu gwänggärï gwuru gwanni gwuru dur ngwuru gwanni gwuru gera a nanni gwüny ru.”"]]], [[["Oꞌre a Yicu ji ndi enggaci ngwüjü ngwujaꞌri dibirta nono didi yaw yidi Jälïlïng, a ngwüjï ngwonyadu oꞌradi nono, ꞌdi aaꞌti gay ju, ngwüꞌdïꞌrï ngwänï gïbälükänü ngwujalu ating be ondaci ngwüjü ating ji gïbälükä giyaala ati be ngwüjï ji gïmämäng nono."]], [["A je Yicu ondaci ngwujaꞌri ngwonyadu ngwuje mïꞌrïcï ngwujaꞌri ngwe ngwüngün ngwari,"]], [["“Gerajar ngwänï ngaa ꞌdingini, gur gïꞌtüdï ngwele giliburanu ndi kwoy yona yüngün."]], [["Na gaji ganni giming ge ji ndi gida, a yon yoko miꞌradalu kayalu a yïꞌrä ila aar je utalu."]], [["Na yoko miꞌradalu ngwaalu ngwuru yoꞌrr, ngwaꞌti gu dïyäng onyadu, aar ꞌtüdä puprang ndi ari dïyäng daꞌti olanu."]], [["A be anni ma lingen anda, ngwuje obe aar ayi nono aar undi ndi ari dïyäng daꞌti ju danni dadi aar gu ülläjï ngwuuwa."]], [["A yoko miꞌradalu ngwügänü a be anni ma aar ꞌtüdä, a je ngwügï gatu aar gwogwornyadi aar ꞌti lïngïtï."]], [["A be yon yanni yima miꞌradalu ngwaalu ngwanni ngwätï dïyängü dijaw aar ꞌtüdä aar pe ꞌdi aar linge yuula ati yoko gendadi ꞌdï täꞌrïl (30) na küüꞌrï täꞌrïl (60) na yoko ätï küüꞌrï tudini (100).”"]], [["A Yicu ari, “Nginde gwanni gwätï ngwänï rom ngwudi ꞌdingini, ngwuꞌdingini.”"]], [["Anni ma Yicu ji ndi jalu gweꞌte pu, a ngwooꞌra ngwükäjäär je ngwüngün ꞌdï na rom (12) na ngwüjï ngwuꞌter änänü aar otacalu ndi ari ngwujaꞌri ngwuru ange ngwanni ngwümïꞌrïdïng je?"]], [["A je Yicu ci, “Yujimidi yidi ngwujaꞌri ngwudi yeleny yidi Ngwaalu yima ara je ätädä. A be ngwüjï ngwanni ngwaꞌti giyelenyanu, yiꞌral ꞌdar ya aar je mïꞌrïcï ngwujaꞌri ngwe"]], [["nunnu,"], ["‘Aar engga enggang aar ꞌti be lïngïdï yiꞌral yere aꞌtur"], ["aar ꞌdingini ꞌdingining, aar ꞌti be bebera aꞌtur."], ["Ndi ari aadi aar gu ru, ladi joꞌrenyana aar oꞌralu giyiꞌral yegen yiki aar je düdänïjänü ndi ke gwegen.’"], ["”"]], [["A je Yicu ci, “Ngaa laꞌti lïngïdï mïꞌrïcïng ngwudi ngwujaꞌri nggwee ngwani ange? A mine ngwa je lenge ngwuꞌter awa ngwonyadu?"]], [["Dïjï dïkwüdï ngwujaꞌri ngwudi Ngwaalu."]], [["Ngwüjï ngwoko ngwuru nono yon yanni yïꞌdü kayalu, ngwüjï ngwati ꞌdingini ngwujaꞌri aar ꞌti be üllü giyigoranu yegen a be dijegoꞌrr ila ngwuje apada ngwujaꞌri ngwanni ngwükwüdïnä ꞌdenggegenanu."]], [["Na ngwüjï ngwoko ru nono yona yanni yïꞌdü ngwaalu ngwuru yoꞌrr, ngwati ꞌdingini ngwujaꞌri aar je määtä puprang lijayanu."]], [["A be anaku aaꞌti aar gu dïngädï ngwuuwa gïdïyäng, aar ꞌti ola gajanu. Manari dïrbä na übïnälü gwuma ila gwani ngwujaꞌri ngwoo, aar ïꞌdï puprang."]], [["A ngwüjï ngwoko ru nono yon yanni yïꞌdü ngwügänü. Ngwati ꞌdingini ngwujaꞌri."]], [["A je be yigor pänü gwani midi gwudi dïdlä ndee a je yeleny yiru ꞌtur ape a je ngwong amiꞌra ngwudi dïdlä, aar je gwogwornyaci ngwujaꞌri aar ꞌti ꞌriꞌru aar ätï ngwäyänü."]], [["A ngwüjï ngwoko ngwuru nono yon yanni yïꞌdü gïdïyäng danni dijaw, ngwati ꞌdingini ngwujaꞌri aar je ämnï aar ꞌriꞌri aar ape ngwäy ꞌdï täꞌrïl (30) na ꞌdï nyärläl (60) na ngwoko aar ape küüꞌrï tudini (100) aar onyadani giyon yanni yïkwüdäär je.”"]], [["A je Yicu ci, “Ngaa lati ape lamba ngaa gwüꞌrübäjälü gimo ge ya ngaa änïjälü ngwombonyano? Lati aang ꞌti manni geꞌta kudinala güngüne?"]], [["Ndi ari yere yanni yändälü ya aar je ꞌtäjälü na yere yanni yïgwüꞌrübänälü ya aar je ꞌtäjälü gilingenalu."]], [["Manari gwere gwätï ngwänï rom ngwudi ꞌdingini, ngwuꞌdingini.”"]], [["Ngwuje ci, “Gerajar ngwänï mama ngwujaꞌri ngwanni ngwa je ꞌdingini, ndi ari giny ganni gati ge ätä dïjü ga aar ge ätä aang gendani."]], [["Na gwanni gwätï gwa aar gendaci, na gwanni gwaꞌti ätï, yanni yätïng je yooko, ya aar je apada.”"]], [["A Yicu ari, “Yeleny yidi Ngwaalu yiru nono gwele ma dïjï gatu yona gïdïyäng."]], [["Mung ndri dilu de na lingen le manari dati ndri ngwüꞌdïꞌrälü, yuula yati ꞌtüdä aar pe, ngwuye ꞌti lïngïdï yorto ye ngwaalinga."]], [["Ndi ari yati je dïyäng ꞌtüyä gwuꞌren, gwerre gwerre aar ꞌtüdä yipuru yïgïlä, aar geꞌte dirꞌda a dirꞌda ꞌtü yona yonyadu."]], [["Na manari yon yima ojeme no, ngwapa dabri didi uni ndi ari gaji gidi uni gima räꞌtäjï.”"]], [["A je Yicu ci, “Yeleny yidi Ngwaalu nggwadi ari yiru nono ange na yiru ange yanni yadi ar ye mïꞌrï ngwujaꞌri ngwadi inggidi yelenya yidi Ngwaalu?"]], [["Garang ganni gadi nje ge übïdänü? Yinje übïdänü läy le looko lidi daꞌri diru doꞌta. Ndi ari lati ïꞌdï gïdïyäng lokana ngwäy ngwudi ngwaꞌri ꞌdar."]], [["Ma be ari lima aar kwoy mung ꞌtüdä, ngwüꞌtüdä daaꞌri dipana ngwaꞌri ꞌdar gidaarti ngwïrï yiꞌrina yipa yipa ꞌdi a gu yïꞌrä yidi gere ila aar gu geꞌte ngwüꞌrüꞌtïlä gidil degen.”"]], [["Mïꞌrïcï gwe ngwujaꞌri gweꞌte gweꞌte nono nggwee gwonyadu, a gwe Yicu ondaci ngwüjü ꞌdar ngwujaꞌri nunnu aar lenge yiꞌral."]], [["Ngwuꞌti ondaca ngwüjü ngwujaꞌri ngwere ngwaꞌting je ngwe mïꞌrïcä. A be ma ji ma aar ji ngwooꞌra ngwe ngwüngün jücü, ngwuje be ꞌtäcälü ngwuje enggaci yiꞌralalu ꞌdar aar je lenge."]], [["Gomon nggoo anni ma ngwaalu ru digera, a Yicu ci ngwoꞌra ngwüngün nu, “Ar ele ar dambu dambal.”"]], [["Aar gatani ngwüjü ngwonyadu gwodan, a ngwooꞌra ape Yicung anaku jung gu gïbälükänü gwanni gwondacing gu ngwüjü aar gwe ele. A ngwübälükä ngwoko ngwuju ꞌto ngwuju gu ngwüjänü aar le ele."]], [["A dudu obe bälükä yaw ye ꞌdi aar onyadi bälükä ngwuru gwadi ïꞌdätï."]], [["A Yicu ji ndi ndri gïbälükänü gwodan ngwugeꞌte giꞌra giꞌtugurala, a ngwooꞌra ngwüngün ele aar ꞌritiya aar ci, “Gwani Doorta, a gwaꞌti nje gu geꞌtaja ngwäyänü ndi ari nyii la ïꞌdäte?”"]], [["Ngwüꞌdïꞌrälü ngwugirinya diruna ngwuci dudu, “Dünü! Ädäälü!” Aꞌti dirun dünï a ngwaalu aalu nyimod."]], [["Ngwuci ngwoꞌra ngwüngün, “Ngaa larra ara je gu be yedeny eny no? Ngaa gilona lamiꞌratu ämnïng ꞌdünggünye?”"]], [["A je yedeny eny aar otajidalu aar ari, “Yärü gwuru nggwee? ꞌDi a dirun na dudu ꞌdengenaci!”"]]], [[["A Yicunga ngwooꞌra ngwe ngwüngün ꞌdïꞌrï aar ele giyaanu ꞌdi aar ꞌtü dambal ngwaalu ngwani Jädïrïn."]], [["Anni ma aar üllädälü gïbälükälä, a gur geꞌte gïꞌtüdï ngwumomanu gätïnä dïꞌrïllä nono ila ꞌdünggüngün."]], [["Gur nggee gati ji ngwumomanu aar ꞌti ba be burna ndi giki ꞌdi yuꞌrung ye."]], [["Ndi ari gati aar gekaji ngwuyalu na yora yuꞌrung ye, ating üꞌrïꞌtïyï yuꞌrunganu ngwuy ngwukiyi ngwaba giyora yüngün. A dïjï erne danni dätï yiima ndi määtä ngwugekajalu."]], [["Ating ji ngenone dilu de na lingen le ating elellalu ngwumomanu na giyenala ating ürrï dulalu ating üꞌrïꞌtïnï nono ngwaginya ngwe."]], [["Anni mung engga Yicung ꞌtuꞌtu ngwaalu ngwolanu ngwugwalajanu ꞌdi ngwadacalu yirku ye giyoranu yüngün."]], [["Ngwürrï dula gwulleny ngwuci, “Garang ganni gïmïnängä ꞌdünggüny gwani Yicu Gïjï gidi Ngwaalu ngwupa ngwudi gerala? Nggwa ang pïcï yiꞌrany Ngwaalu ngwe aaꞌti a gwuny ïcï dïrbä.”"]], [["Ndi ari gwuca Yicu nu, “Dïꞌrïllä ndee ꞌtüdï gïdïjänü ndee.”"]], [["A be Yicu otacalu ngwuci, “Ngwürïny ngwunga ngwani yärü?”"], ["Ngwuci, “Ngwürïny ngwüny ngwani Gwuꞌtulunga ndi ari änyängä lonyadu.”"]], [["Ngwüpäcï Yicungalu kwoꞌto kwoꞌto nunnu aaꞌti ling je linynyi ngwaalu ngwoo."]], [["Giꞌdu gidi ngwüdr giju aar je ji ndi iye geno nono gito gito."]], [["A ngwüꞌrïllä päcï Yicungalu aar ci, “Gäbïcï nje nyii ele ngwüdr nyii gu änänü.”"]], [["A je Yicu gäbïcï, a ngwüꞌrïllä ꞌtüdä kuranu, aar ele aar änï ngwüdränü. A giꞌdu gidi ngwüdr ngwuru ngwüüꞌrï rom (2000) abri ꞌdar geno nono aar bälädï giyaw aar ïꞌdätï ꞌdar."]], [["A ngwooꞌra ngwanni ngwiya ngwüdrä abri aar ondaca ngwüjü kündär na ngwuꞌdunanu yiꞌral ye giyee a ngwüjï ꞌtüdä aar ila ndi ombaji yiꞌral yanni yima ji."]], [["Anni ma aar ila ndi Yicu, aar mbuji guru ganni gätïnä ngwüꞌrïllä nono gijalu gigenna ngwureda guꞌru kiꞌranu, a yedeny eny ngwüjü."]], [["A ngwüjï ngwanni ngwänggädï gwerre aar ondaci ngwüjü ndi ari yiru ange yanni yima mbuji ꞌdi a ngwüꞌrïllä ꞌtü aar gatani aar je ondaci ꞌto ngwüdr ngwe."]], [["Aꞌti ngwüjï päcï Yicungalu nunnu ngwugatani ngwaalinga ngwegen ngwele."]], [["Anni ma Yicu ji ndi änï gïbälükänü, a gur nggoo gätïnä dïꞌrïllä nono päcï Yicungalu ndi aar gwe ele."]], [["Aaꞌti Yicu ämnäcä ndi ari gwe ele ngwube ci, “Ïndï ꞌdunu ngwüjï ngwunga nga je ondaci yiꞌral yanni yima ara je Ngwaalu ärrïjï ndi ari ngwïnädä je.”"]], [["A gur ꞌdïꞌrï ngwele ngwondaci ngwüjü Gïyündär yanni yiru ꞌdï (10) ndi ari awa gwuma Yicu apa yiima yipa, a ngwaalu elalu ngwüjï ngwe ꞌdar giyiꞌral giyee."]], [["Anni ma Yicu üꞌrü yaanu bälükä gwe ngwudambu dambal gidibirta didi yaw, a ngwüjï ngwonyadu oꞌrada nono."]], [["A be deleny deꞌte didi ngwämrä dani Yaruj ila ngenone, anni mung engga Yicung, ngwadacalu giyoranu."]], [["Ngwüpäcälü kwoꞌto kwoꞌto ngwuci, “Gïjï güny giru gera gadi ayi, ila nga alliji guy nono nunnu ngwuꞌri nono ngwumidi.”"]], [["A Yicu ꞌdïꞌrï aar gwe ele."], ["A ngwüjï ngwonyadu ꞌdïꞌrï aar gwujani aar änänü."]], [["A daw deꞌte ji dümä dati ꞌderce yïnälü ngwätï ngwüdläyü ꞌdï na rom."]], [["Nginde dilandadu ngwuma ꞌdar anaku rar gu nunnu daadi mbuji uꞌring nono aar iye yiꞌrendenya yonyadu ngwumedaji ngwonyalu ꞌdar ngwüngün ngwuꞌti mbuju uꞌring nono ngwukani dümdï."]], [["Anni mung ꞌdingina Yicu gwe, ngwila ngwele giluꞌranu lidi Yicu ngwüjänü ꞌdi ngwakani direda nono didi Yicu."]], [["Ndi ari daru giligoranu lüngün, “Minyi akani direda nono düngün ꞌdogo, nggwa uꞌri nono.”"]], [["Puprang no, a yïn dünädä ngwuye ïcïnänü ndi ari dima jayi ngwangina ngwanni ngwati eny nono."]], [["A Yicu ïcïnänü yiima ye yanni yima ꞌtü ꞌdünggüngün, ngwugwurlalu ngwüjänü ngwonyadu ngwutalu ndi ari, “Yärü gwuru gwanni gwakana direda nono düny?”"]], [["A ngwooꞌra ngwüngün ci, “Nga gwaꞌti änggädï ngwüjü ngwuromadanga nono awa? Nga be ari, ‘Yärü gwakaniny nono?’”"]], [["A be Yicu ji ndi ombaji dïjälü danni dakana nono nunnu ngwulenge."]], [["A be daw dïlïngïdï ndi ari yiru ange yanni yima ärrïnï ngwanginanu ngwüngün, ngwila didiꞌru yedenyo ngwadaci Yicungalu giyoranu ngwari ngwenggaci yiꞌralalu ꞌdar yanni yiju yätï ngwäyänü."]], [["A Yicu ci dayu, “Gwani gera güny, ämnï Ngwaalu gwunga gwuma ang uꞌriyi nono, ïndï gwadatalu nga gatu linginalu gïdïrbä dunga.”"]], [["Anni ma Yicu jina ndi ondaci dayu, a ngwüjï ngwükäjäär je ngwïndï ngwuꞌdun ngwudi deleny didi ngwämrä dani Yaruj aar ila aar ci, “Gera gunga gima ayi ange gwuru nga be äbïngïnï dortanu mana?”"]], [["A Yicu ci aaꞌti nga gwa geꞌtaji ngwujaꞌri ngwudi ngwüjï ngwäyänü ngwuci delenya didi ngwämrä, “Aar ang ꞌti yedeny ïtï ämnä Ngwaalu ꞌdogo.”"]], [["Ngwuꞌti gäbïcä dïjü dere ndi aar de ele, a be Butruj ru ꞌdogo gweꞌte pu gwanni gwugwujana na Yagub na Yuwana gwenggen gwudi Yagubinga."]], [["Anni ma aar ꞌdïꞌrï aar ele ngwuꞌdun ngwudi deleny ndoo didi ngwämrä, aar mbuji ngwüjï ngwulagadanu brüny ndi ari aar ürrï dula."]], [["Ngwele ngwänï gïdrü ngwuje ci, “Ngaa larra ma aang lagadanu brüny aang ürrï dula? Gera gaꞌti ayu gindru ꞌdogo.”"]], [["A ngwüjï ärï Yicung ngwïmä a je Yicu ꞌtüyï ꞌdar poor, ngwube ape ꞌdogo papang gwudi gera na nanni gwüngün na ngwoꞌra ngwüngün ngwanni ngwujaar ngwe, aar le änï ngwaalu ngwanni ngwuju gu gera gayu."]], [["A Yicu määtä gïjü kuy ngwube ci, “Tälïtä kwum!” (Yärmïyängä ngwani, “Gera nggee gooko, nggwucanga, ꞌdïꞌrälü.”)"]], [["Puprang no a gera ꞌdïꞌrälü ngwüdünälä ngwelalu. (Gätï ngwüdläyü ꞌdï na rom). A yiꞌral giyee gäbïcï ngwüjü aar dibi."]], [["A Yicu ondaci ngwüjü ngwuje girinya gwulleny ndi ari aaꞌti dïjü dere da gu lenge yiꞌral giyee ngwuje ci ätädär ngwonyalu ngwere ngwuje eny."]]], [[["A Yicu ꞌtüdä ngeno ngwila ꞌdunu kündär güngün gani Najra a ngwooꞌra ngwüngün gwujana."]], [["Anni ma gomon ila ganni giru Kwoꞌra täꞌrïl, ngwüꞌdïꞌrï ndi enggaci ngwüjü ngwujaꞌri ngwämrä na lonyadu anni ma aar ꞌdingini ngwujaꞌri ngwüngün, aar dibi. A ngwüjï ari, “Gur nggee gapu yiꞌral ne giyee! Bebere gwapung ne nggwee ꞌdi ating ape yiima yiru ꞌter!"]], [["Gur nggee gäꞌtüdï mene dooꞌta didi yüꞌre? Gäꞌtüdï mene gïjï gidi Märïyäm, gwenggen gwudi Yagubinga Yüjïb gwe na Yäwüdängä Jamaan gwe? Ngwenggen ngwaꞌti ar le ngene?” A ngindenga obalu aar ꞌdonya ngwujaꞌri ngwüngün."]], [["A je Yicu ci, “Dïjïr dati aar ꞌti dïnyädï kündär güngün kïïlü na ngwüjï ngwüngün gïdrü.”"]], [["Ngwuꞌti apu yiima yiru ꞌter yonyadu ngenone ngwube gatu ngwüjü ngwoko ngwanni ngwümä guy nono ngwuje uꞌriyi nono."]], [["A gwe ngwaalu elalu gwani amiꞌrati gwudi ämnï Ngwaalu gwegen."], ["A be Yicu ele ngwulandalu ngwenggaci ngwüjü ngwuꞌdunanu ꞌdar."]], [["A Yicu urnida ngwoꞌra ngwüngün ngwuru ꞌdï na rom ꞌdünggüngün ngwuje ükäjï rom rom ngwuje ätädä yiima yidi ꞌtüyï ngwüꞌrïllänü."]], [["Ngwuje olada ngwujaꞌri ngwe ngwee, “Aaꞌti ngaa la apani gony gere gidi guy nga be apani guura ꞌdogo. Aaꞌti ngaa la apani yona na düräd na yibu yidi ngwüꞌrïny."]], [["Gennar ngwüdänü aaꞌti be ngaa la gendani direda."]], [["Ngwuꞌdun ngwa gu änï, jar gwalu ngeno ꞌdi ngaa ꞌdïꞌrï kündär nggoo."]], [["Manari ngwüjï ngwuma je ꞌti gwäꞌrä aar je ꞌti ꞌdengenaca, brütädär dibuꞌralu mbüny giyora yalu ndi inggidi ngwujaꞌri ngwee giyigoꞌro yegen ma je gatani.”"]], [["Aar ꞌtü aar ele aar ondaci ngwüjü ndi joꞌrenyana giyiꞌral yanni yiki."]], [["Aar ꞌtüyï ngwüꞌrïllänü ngwonyadu aar maji ngwüjü yila nono ngwonyadu ngwümä aar je uꞌriyi nono."]], [["A deleny dani Yïrüdïj ꞌdingina yiꞌral ye giyee, ndi ari ngwürïny ngwudi Yicu ngwuma linginni ngwüjï. A loko ari, “Yuwana Almamadan gwuru gwuma ꞌdïꞌrä giyiꞌranyanu, yiru yanni yïgäbïcä ngwube ape yiima giyee.”"]], [["A loko ari, “Ïlïyä gwuru.” Na mana loko ari, “Nginde gwuru dïjïr deꞌte ngwïjïränü ngwudi gwerreng.”"]], [["A be anni ma deleny dani Yïrüdïj ꞌdingini yiꞌral giyee, ngwari, “Yuwana gwanni gwuminyi üꞌrïdä giꞌralu, gwuru nggwee gwuma ꞌdïꞌrä giyiꞌranyanu!”"]], [["Ndi ari nginde gwani Yïrüdïj gwerre gwükäjïdä ndi Yuwana aar määtä aar giki aar geꞌte korkon. Ndi ari Yuwana gwügïrïnyädï delenya dani Yïrüdïj nunnu gwagu dayu dani Yïrüdïyä didi gwenggen gwani Bïlïpüj."]], [["Ndi ari gwati Yuwana ondaci ngwuci, “Yaꞌti gu ädï ndi agu dayu didi gwanggalu.”"]], [["A be Yïrüdïyä ïnïjï ngwujaꞌri ngwee ngwubupi ndi ꞌrinye ngwuꞌti be mbuja gay."]], [["Ndi ari Yïrüdïj gwüdïnyädï Yuwanang nggu be etadi ngwulenge ndi ari Yuwana gwuru dïjï dïdünälü ngwujuꞌri. Ati ꞌti ngwujaꞌri ngwudi Yuwana jädï Yïrüdïjïngänü ating be jada ndi ꞌdingini."]], [["Gwodanalu a gaji ila a Yïrüdïyä mbuji gay. A Yïrüdïj geꞌte yïꞌrïnyïnä yidi lïngïnï gwüngün ngwügïꞌtïjï ngwoꞌra ngwudi yeleny yüngün na ngwooꞌra na ngwanni ngwuru yiꞌra yidi yiꞌdoonga yidi gwuꞌtulunga gwüngün na lanni liru yiꞌra yidi ngwüjï Jälïl."]], [["A be gera ändä gidi Yïrüdïyä ngwuje rïtïjï ngwärä aar jada Yïrüdïjïngänü na ngwïrnü ngwüngün."], ["A deleny dani Yïrüdïj ci, “Bupa gony gere ganni gïjädängänü ga ang ätädä.”"]], [["A nginde gwani Yïrüdïj mïꞌrïcï yiꞌrany ngwuci, “Yere yanni yibupa je ya je ätädä ꞌdi ma ru ndi ari ang üꞌrïcï yelenyanu yüny.”"]], [["A gera ꞌtü ngwuci nanning gwüngün, “Nyi bupi ange?”"], ["A nanni gwüngün ci, “Giꞌra gidi Yuwana Almamadan.”"]], [["A gera oꞌra ditiꞌrambal gideleny ngwujaꞌri ngwe ngwuci, “Nggwunana gweneno no, nyi ätädä giꞌra gidi Yuwana Almamadan giꞌram ge.”"]], [["A ligor oda Yïrüdïjïng gwulleny a be anaku mïꞌrïdïng gu yiꞌrany na gwani ngwürnü ngwüngün ngwuꞌti jädï ndi ꞌdonyaci ngwujaꞌri."]], [["Puprang no, ngwükäjï guru gidi galal ndi ari ngwapa giꞌra gidi Yuwana. A gur gidi galal ele ngwüꞌrïdädä Yuwanang giꞌralu mbüny korkon,"]], [["ngwapa giꞌra giꞌram ge. Ngwape ngwätädä gera a gera ape ngwätädä nanning gwüngün."]], [["Anni ma ngwooꞌra ngwudi Yuwana ꞌdingina, aar ila aar ape ngwangina ngwüngün aar je gwürï gidimomo."]], [["A ngwooꞌra ngwükäjäär je oꞌrada Yicung nono aar ondaci yiꞌral ꞌdar yanni yima aar je ärrä aar je enggaca ngwüjü."]], [["A be anni ati ngwüjï ngwonyadu ji ndi ila aar ele, ngindenga aar ꞌti mbuju gay gadi aar ge eny, ngwuje ci, “Ilar nga nga jücü ar ele ngwaalu ngwere ngwaꞌti gu ngwüjï ngaa gu obe düwä de.”"]], [["No, aar ele jücü bälükä gwe ngwaalu ngwaꞌti gu ngwüjï."]], [["A be ngwüjï ngwonyadu ngwanni ngwänggädï je aar ele aar je lenge aar abri yora yalu gïyündär ꞌdar aar je dalmacani aar obani ngenone."]], [["Anni ma Yicu üllädälü kïmämü, ngwengga ngwüjü ngwonyadu, aar ïnä ndi ari ngwuru nono ngwangal ngwududu ngwaꞌti ätï doꞌranu. Ngwuje enggaci yiꞌral yonyadu."]], [["Gaji ge nggoo, ngwaalu ngwuma be ru digera, no a ngwooꞌra ngwüngün ïlïjä aar ci, “Ngwaalu ngwee ngwuru dïdäny a lingen lima ele."]], [["Bädïyä ngwüjü aar ele gïyündäränü giyubanu gito gito aar illa ngwony ngwere aar je eny.”"]], [["A je be Yicu ci, “Ätädär je nga nga ngwony ngwere aar je eny.”"], ["Aar ci, “Ma yibupa ngwüꞌrïnyä ngwudi yiiru ngwüüwäyü ꞌdübä. Yani ndi ari nyii ele nje ïllïjä yona yidi ngwüꞌrïny ngwee ꞌdar aar enye?”"]], [["A je Yicu ci, “Ngaa lätï yona ümn? Ïndär ngaa je ombaja.”"], ["Anni ma aar je ombaja, aar ci, “Yiru tudini na ngwuum rom.”"]], [["Ngwuje be ci aar geꞌte ngwüjälü aar jalu kiꞌdu kiꞌdu giyanyalu yïgïnyä."]], [["No ati aar jalu giꞌdu loko küüꞌrï tudini (100) na loko ꞌdï tudini (50)."]], [["Apeng gu yona giyoo tudini (5) na ngwuuma ngwoo rom (2) ngwüꞌdïꞌrïyï ngwäy ngwombajidi kerala, ngwuci Ngwaalinga yäy ꞌtu ngwüꞌrü yonanu. Ngwuje be ätädä ngwoꞌra ngwüngün aar je gïꞌtïjï ngwüjälü. Ngwoꞌre ngwuje gegenaci ngwuuma ngwoo rom ꞌdar."]], [["Aar eny ꞌdar aar pe."]], [["A ngwooꞌra uta yiꞌramalu ꞌdï na rom (10) yonyadu yonala na ngwuum ngwanni ngwüꞌrïꞌtänü ngwïꞌdälü."]], [["Ngwüjï ngwanni ngwïtï, ngwur ngwuru ngwüüꞌrï tudini (5000)."]], [["Ditiꞌrambal no, Yicu büdäjï ngwoꞌra ngwüngün aar allu gïbälükälä aar madini aar ele aar dambu dambal kündär gani Bid Jäyïdä aar gatani ngwuji ndi geꞌte ngwüjü kay."]], [["Anni mung je geꞌte kay ngwele ngwallu milli ngwotaci Ngwaalingalu."]], [["Anni ma ngwaalu ru digera, a bälükä ji giyaw gidiliganu a nginde ru gweꞌte pu gwuju kïmämü."]], [["Ngwengga ngwoꞌra ngwüngün a je bälükä berajanu ndi ruyi ndi ari lïgwümädï je dirunanu. Anni ma gaji ru kwoꞌrongo (4) ngwaalu ngwadi uꞌri, ngwuje ïlïjä yora yalu giyaala. Ngwuru lading je madinalu."]], [["A be anni ma aar engga Yicung gwïndï yora yalu giyaala, aar ji ndi ari giboꞌrr giru aar mïꞌrï dula,"]], [["ndi ari ngindenga ꞌdar gwänggädäär a je yedeny eny. Puprang no, ngwuje ondaca ngwuje ci, “Orꞌtemajar! Äny gwuru. Ara je ꞌti yedeny ïtï.”"]], [["Ngwümätïnï gïbälükä ngwallu a dirun adatalu. A je le ngwaalu elalu gwulleny,"]], [["ndi ari, yaꞌti aar ye na lïngïdï yorto ye ngwaalinga yani yon yanni yätädïng je ndi ari yigor yegen yundu."]], [["Anni ma aar dambu dambal, aar üllälü ngwaalu ngwani Jenjerad aar gu gekaji bälükälü."]], [["Anni ma aar ꞌtüdä gïbälükänü no, a ngwüjï lenge Yicung."]], [["Aar abri aar badalu pad ngwaalu ngwoo ꞌdar aar üpïnä ngwüjü ngwümä yïlälä ye aar ngwe ila ngwaalu ngwanni ngwujung gu."]], [["Mung änï ngwaalu ngwere ngwuꞌdunanu ngwere na gïyündär yere na ngwuburanu ngwere, ati aar äpïjä ngwüjü ngwümä aar je gïꞌtïjälü giyebedalu ngwaalu ngwudi ngwiliny. Aar päcälü ndi ari ngwuje gäbïcï ꞌdogo aar akani ngwurel nono ngwudi ngwured ngwüngün na ꞌdar lanni lima akani nono, aar uꞌri nono."]]], [[["A Ngwübärrïjï na ngwoorta ngwudi yobo ngwanni ngwïndï Üräjälïm romadi Yicung nono."]], [["Aar engga ngwoꞌra ngwoko ngwüngün aar eny ngwuy ngwe ngwürngü aar je ꞌti unu nono anaku ati gu dïmürä ari."]], [["(Ngwübärrïjï na Ngwüyäwüd ꞌdar, ngwati ꞌti ïtï ꞌdi aar uni ngwuy nono anaku aru gu dïmürä didi mbumbunga legen."]], [["Manari lima oꞌra poor ngwaalu ngwudi ngwiliny, lati ꞌti ïtï ꞌdi aar uni ngwuy nono dïmürä. Lätï dïmürä donyadu diꞌter dati aar ape, nono uying yinyanu yidi ïyï, yïbïrïg yidi yaw na ngwubarrad.)"]], [["No, a Ngwübärrïjï na ngwoorta ngwudi yobo otaci Yicungalu aar ci, “Ngwooꞌra ngwunga ngwarra ati aar ꞌti be ärrü yiꞌral nono aru gu dïmürä didi mbumbunga ati aar be eny ngwuy ngwe ngwürngü aar je ꞌti unu nono anaku aru gu dïmürä?”"]], [["Ngwuje ci, “Dïjïr dani Ajaya dätïyä ngwujaꞌri ngwäyänü anni ondajing giyimurꞌtuny yalu ngwari,"], ["‘Ngwüjï ngwee ngwati nyi denya ꞌdogo ngwulem ngwe"], ["a be yigor yegen ꞌtänü ꞌdünggüny."]], [["Latiny äpïjï yobo ꞌtur"], ["aar be enggaci ngwüjü yobo yidi ngwüjï ngwümnä.’"]], [["Ngaa lima gatani ngwujaꞌri ngwudi Ngwaalu ngaa lima määtä dïmürä didi ngwüjï.”"]], [["A je Yicu ci, “ꞌDidanu ngaa lima geꞌtaji ngwujaꞌri ngwudi Ngwaalu gay geꞌte nunnu ngaa gwuji dïmürä didi yigoꞌro yalu."]], [["Ndi ari Müjä gwaru, ‘Dïnyädï papang gwunga na nanni’"], ["na ngwari, ‘Dïjï dere danni da lo papang gwüngün na nanning, da aar ꞌrinye.’"]], [["Ngaa be enggaci ngwüjü ndi ari, ma dïjï ätï gony gadi ngge gataji papang gwüngün na nanning gwüngün düwä, ngwuje be ci, ‘Gong nggee gidi gätïjï Ngwaalingalu giru gaꞌti ga je ge gataji düwä,’"]], [["no ngaa ꞌti ba be gäbïcä ndi ärrïjï papang gwüngün na nanning yiꞌral yere."]], [["Yiꞌral ye giyee ngaa lati ci ngwujaꞌri ngwudi Ngwaalu bärï dïmürä de dalu dätädäärä je. Na yonyadu yiru gu no yati je ärrï.”"]], [["Oꞌre a Yicu urnida ngwüjü ngwonyadu ngwuje ci, “Geraciiny ngwänï nga nga ꞌdar, ngaa lenge ngwujaꞌri ngwee yorto ye ngwaalinga."]], [["Yere yaꞌti yanni yati ji poor gïdïjï yati rngïyï dïjü ngwäyänü Ngwaalu mung je eny, aar be ru manni yanni yati ꞌtüdä gïdïjänü yiru yanni yati gäbïcï dïjü ngwürngï ngwäyänü Ngwaalu.”"]], [["(Manari dïjï dätï ngwänï rom ngwudi ꞌdingini, ngwuꞌdingini.)"]], [["Anni mung gatani ngwüjü ngwoo ngwonyadu ngwänï ngwuꞌdun, a ngwooꞌra ngwüngün otacalu gwani mïꞌrï ngwujaꞌri nggwee."]], [["Ngwuje ci, “Yaꞌrany yalu yïnï gu no ndi lenge ngwujaꞌri ngwee? Ngaa laꞌti lïngïdï ndi ari ngwong ngwanni gwati ji poor gïdïjï, ma je dïjï eny gwati ꞌti rngïya dïjü ngwäyänü Ngwaalo?"]], [["Ndi ari gwati ꞌti ändï dïjü giligoranu gwati ele gilaranu aar ꞌtüdä ngwangina poor.” (Ngwujaꞌri ngwe ngwee, a Yicu inggidi ndi ari ngwong ngwudi eny ꞌdar ngwujaw ngwati ꞌti rngïyä dïjü ngwäyänü Ngwaalu.)"]], [["Ngwoꞌre ngwondaji ngwari, “Yanni yati ꞌtüdä gïdïjänü yiru yanni yati rngïyï dïjü ngwäyänü Ngwaalu."]], [["Ndi ari gïdïjï ngïnäꞌdänü giligoranu lüngün yati ꞌtüdä giyee yani, ïrïyï ngwäyälü gwanni gwuki, yïjïn, yuꞌram, ꞌrinyidi, mïꞌrï ngwäyänü,"]], [["ubanu, yiꞌrinya, ïꞌdäjänü, yidigany yïꞌdüny, ari ngwulem, piyi ligoꞌro na yämbärä."]], [["Yiꞌral giyee ꞌdar, yati ꞌtüdä ngïnäꞌdänü gïdïjï aar be rngïyï dïjü ngwäyänü Ngwaalu.”"]], [["A Yicu ꞌdïꞌrï ngwugatani gündärä nggoo ngwele giyumil ngwaalu ngwani Jür ngwänï ngwuꞌdun ngweꞌte nunnu aaꞌti dïjï dere da gu lenge. Aaꞌti be gay ju nding änälü."]], [["Daw deꞌte, gera güngün gätïnä dïꞌrïllä nono, anni mung ꞌdingina Yicu gwe, ngwüꞌdïꞌrä ngwila ngwadacalu giyoranu yüngün."]], [["Daw diru Dikanaan dïlïngïnä Jürïyä Bunijiya. Ngwüpäcï Yicungalu ndi ari ngwüꞌtïyï dïꞌrïllä keranu güngün."]], [["A be Yicu ci, “Dünü a yïjü eny gwerre gwerre aar pe, yaꞌti gu ädï ndi apada yïjü yona aar je gätïjï yinyeno.”"]], [["A be daw ci, “Yäy, yunga yätï ngwäyänü gwani doorta! Amne yinyen yati pa uti ngwudagiꞌralu ngwudi yïjï dïmbürä nono.”"]], [["Ngwube ci, “Ngwujaꞌri ngwe ngwee ngwunga, ïndï dïꞌrïllä dima ꞌtü keranu gunga.”"]], [["Anni ma daw ꞌdïꞌrï ngwoꞌre ꞌdunu ngwele ngwumbuji gera güngün gindralu gïdïmbürälü gima gu dïꞌrïllä ꞌtü."]], [["A Yicu ꞌdïꞌrï ngwoꞌre ngwugatani ngwaalinga ngwani Jür ngwumillida gay ge gidi gündär gani Jäyïdä, ngwüllï ngwaalu gidibirta didi yaw yidi Jälïlïng na Yündär yanni yiru ꞌdï (10)."]], [["A be ngwüjï ngwoko äpïjä guru giru däꞌräng gati ꞌti ondaju aar päcälü nunnu ngwugatu guy nono güngün."]], [["Ngwape ngge ꞌtänü gay geꞌte ngwüjï, a Yicu ülläcï yomon yüngün ngwänï. Ngwube gwonynya nono ngwakani lingla nono lüngün."]], [["Ngwüꞌdïꞌrïyï ngwäy ngwombajidi kerala, ngwugatu düwä, “Ibita!” (Yïbrïyängä yani, “Ïgïtä!”)"]], [["Kaji nggoo geꞌte geꞌte, ngwïgïtïnï ngwänï a lingla gätïnälü ngwondaji ꞌreꞌdr."]], [["Ngwuje ci aaꞌti ngaa la gu ci dïjü dere. Mung je gu ci no, aar gwe ondajani."]], [["A ngwaalu elalu ngwüjï ngwe aar dibi aar ari, “Nginde gwuma yärrï yiꞌral ꞌdar yijaw, ꞌdi ating gäbïcï dïjü danni dïrïmü ngwänï ngwuꞌdingini na danni diru däꞌräng ngwondaji.”"]]], [[["Giyomon giyoo, a ngwüjï ngwonyadu ngwuꞌter oꞌrajidalu mana. A be anni ma aar ꞌti mbuju ngwony ngwere ngwudi eny, a Yicu urnida ngwoꞌra ngwüngün ngwuje ci,"]], [["“Ngwüjï ngwee ngwïnädïny ngwuma ji ngene ꞌdünggüny yomon giyee täꞌrïl ngwaꞌti ïtï ngwonyalu ngwere."]], [["Manari ngwuminje gwäꞌrï ꞌdunu ꞌdenggen ngwamu ngwe, ngwa miꞌri yigor kay, ndi ari ngwoko ngwo ngwïndï ngwaalu ngwolanu.”"]], [["A ngwooꞌra ngwüngün ci, “A be ngwadi ar je äpïjä yona ne aar je iye aar je mbuti ngwaalu ngwee ngwuru yiluꞌri?”"]], [["A je Yicu otacalu, “Ngaa lätï yona ümïn?”"], ["Aar ci, “Kwoꞌra täꞌrïl.”"]], [["Ngwondaci ngwüjü aar jalu gïdïyängälü ngwube ape yona giyoo yiru kwoꞌra täꞌrïl ngwuci Ngwaalinga yäy ꞌtu ngwuje be üꞌrïꞌtänü ngwuje ätädä ngwoꞌra ngwüngün aar je gïꞌtïjï ngwüjälü, aar je gu ärrï."]], [["Aar ätädä ꞌto ngwuuma ngwookoꞌriny ngwanni ngwooko ngwuje ape ꞌto ngwuci Ngwaalinga yäy ꞌtu ngwuje be ätädä ngwoꞌra ngwüngün aar je gegenaci ngwüjü."]], [["A ngwüjï eny ꞌdi aar pe a ngwooꞌra ngwudi Yicu uti yonalu na ngwuuma ngwanni ngwuma ïꞌdälü ngwüꞌrïꞌtïnänü ꞌdi aar je onjaji yiꞌramala kwoꞌra täꞌrïl (7)."]], [["Ngwüjï ngwanni ngwïtï ngwuru ngwüüꞌrï kwoꞌrongo (4,000). Anni mung je geꞌte kay aar ele,"]], [["ngwüꞌdïꞌrï ngwallu gïbälükälä aar ele ngwooꞌra ngwe ngwüngün ngwaalu ngwani Dälmänütä."]], [["A Ngwübärrïjï ila aar otaci Yicungalu nunnu aar ïdäjï aar otacalu ndi ari ngwuje enggaci giꞌremna gere giru yiima ꞌter gïndï kerala."]], [["Ngwugatu düwä dipa ngwari, “Ngwüjï ngwudi gimaad nggee ngwarra aar be mïnï giꞌremna giru yiimalu ꞌter gïndï kerala? Nggwa je ondaci ꞌdidanu ndi ari, yiima yere yaꞌti ya ara je enggaci.”"]], [["Ngwube ꞌdïꞌrï ngwuje gatani ngwoꞌre ngwallu gïbälükälä ngwele ngwudambu dambal."]], [["A ngwooꞌra ngwudi Yicu dudanu ndi apani yona a be yon ru yeꞌte pu ꞌdogo yanni yätäär gïbälükänü."]], [["A Yicu ci ngwoꞌra ngwüngün, “Geꞌtar ngwäyälü ngaa arnganar, mama ngwüꞌrïdü ngwudi Ngwübärrïjï na ngwudi Yïrüdïj.”"]], [["Aar ondajidi aar ari, “Yiru gu ndi ari a laꞌti ätï yona.”"]], [["A Yicu lenge ngwujaꞌri ngwanni ngwondajidaar je ngwuje otacalu ngwuje ci, “Ngaa larra ngaa be ondajidi ndi ari ngaa laꞌti ätï yona? Ngaa gilona laꞌti änggädï ngaa lenge? Yiꞌra yalu giyona yïne?"]], [["Ngaa lätï ngwäy ngaa ꞌti be ombajidalu ngaa ätï ngwänï ngaa ꞌti be ꞌdingina? Ngaa lima ꞌti diwayina?"]], [["Gaji ganni giminyi ge üꞌrïꞌtïjï ngwüjü yonanu yiru ꞌtudini a je ngwüjï eny ngwuru ngwüüꞌrï tudini (5000) yanni yima je utalu yüꞌrïꞌtïnänü, yima je ape yiꞌramanu ümn?”"], ["Aar ci, “Yiꞌramanu ꞌdï na rom (12).”"]], [["Ngwuje ci, “Na anni minyi üꞌrïꞌtïjï ngwüjü ngwüüꞌrï kwoꞌrongo (4000) yonanu yiru kwoꞌra täꞌrïl (7) yanni yüꞌrïꞌtïnänü yima je utalu yima je ape yiꞌramanu ümn?”"], ["Aar ci, “Kwoꞌra täꞌrïl.”"]], [["A je Yicu ci, “A be awa ngaa gilona laꞌti lïngïdï?”"]], [["Aar ila kündär gani Bid Jäyïdä a ngwüjï apa guru gïrïmü ngwäy aar päcï Yicungalu nunnu ngwapa yiima."]], [["A Yicu määtä kuy ngwokta ngge ꞌtü poor ngwuꞌdunanu. Anni mung gwonynya ngwäy, ngwügwüꞌrübäjï ngwuy ngwäy ngwuje äbrï ngwotacalu ngwuci, “Ngaa gwänggädï gony gere?”"]], [["Ngwombajidalu ngwuci, “Äny gwänggädï ngwüjü ngwuru nono ma ngwaꞌri ele.”"]], [["Ngwoꞌre mana ngwügwüꞌrübäjï ngwuy ngwäy a ngwäy ngwüngün ïgïtïnï aar oꞌradi ngwengga ngwonyalu wiir ꞌdar."]], [["A Yicu dinga ngwoꞌre ꞌdunu ngwucani, “Aaꞌti nga gwa änï ngwuꞌdunanu.”"]], [["A Yicunga ngwooꞌra ngwe ngwüngün ꞌdïꞌrï aar elada ngwuꞌdunanu ngwaalu ngwani Gäyïjärïyä Bïlïpï. Ngwotaci ngwoꞌralu ngwüngün kay ngwuje ci, “Ngwüjï ngwati ari äny gwuru gwani yärü?”"]], [["Aar ci, “Ngwüjï ngwoko ngwati ari nga gwuru gwani Yuwana Almamadan, na loko ari, nga gwuru gwani Ïlïyä na loko ari, nga gwuru dïjïr deꞌte.”"]], [["Ngwuje be otacalu, “A be nga nga laru äny gwani yärü?”"], ["A Butruj ci, “Nga gwuru gwanni Gwubrutaar yelenya.”"]], [["A je Yicu girinya ndi ari aaꞌti la gu ci dïjü dere."]], [["Ngwuje be enggaci ndi ari Gïjï gidi Dïjï dümnä gadi yiꞌrendeny mbuji yonyadu ga mbumbunga na ngwurꞌdal ngwanni ngwuru ngweleny na ngwoorta ngwudi yobo ꞌdonya ga aar ꞌrinye, ga jalu yomon täꞌrïl ga ꞌdïꞌrä mana."]], [["A nginde ondajalu gilingenalu, a Butruj odada gay geꞌte ngwugirinya."]], [["A be anni ma Yicu gwurlalu ngwombaji ngwoꞌra ngwüngün, ngwugirinya Butrujing ngwuci, “Oꞌraciny gwodan gwuru dijegoꞌrr ndi ari nga gwaꞌti ïrïjä ngwäy giyiꞌral yidi Ngwaalu nga gwïrïjä ngwäy giyiꞌral yidi ngwüjï ngwümnä.”"]], [["A Yicu urnidi ngwüjü na ngwooꞌra ngwüngün ngwuje ci, “Manari dïjï dere dima nani ndi aar nyi gwujani, gäbïcär ngwudodani ligoꞌro lüngün, ngwüpïnï güüꞌrï gimamindanu güngün aar nyi gwujana."]], [["Na dïjï danni dima mïnï ndi gïlängïdïyï ligoꞌro lüngün ngwududiyi. A be gwanni gwadi dudiyi ligoꞌro lüngün gwani äny na gwani ngwujaꞌri ngwanni ngwujaw, ling gïlängïdïyï."]], [["Dïjï daꞌti da mbuji gonyalu gere gijaw manari dima bile dïdläyälü pipiꞌriꞌti ngwube geraji linginalu lüngün."]], [["Yaꞌti yanni yadi ye dïjï üꞌrä linginalu lüngün."]], [["Manari yaaru yima ape dïjü dere gwani äny na gwani ngwujaꞌri ngwüny kimaadanu nggee giki gïmïꞌrïdï ngwäyänü gidi dïdlä ndee, yaaru ya ape Gïjü gidi Dïjï dümnä gwani nginde ma ji ma aar ila yïꞌrr ye yanni yijuꞌru ndi näjï gwudi Papa.”"]]], [[["A je Yicu ci, “Nggwa je ondaci ꞌdidanu, loko lanni gilo gwenene lïdünü ngene laꞌti la je yiꞌrany mbuji ꞌdi aar enggadani yelenya yidi Ngwaalu yïndï yiima ye yipa.”"]], [["Anni ma aar jalu ꞌdi aar ape yomon nyärläl (6), a Yicu ꞌdïꞌrï ngwapani Butrujing na Yagub na Yuwana aar le allu kenala golala aar gu ji ngenone jücü. A Yicu näjïnï ngwäyänü ngwegen."]], [["A ngwured ngwüngün gwurli aar bidi pupuꞌrul aar bidani ku11 urrum gidi girany."]], [["Ngenone a je Ïlïyängä Müjä gwe ꞌtäcälü aar ondaji Yicunga le."]], [["A Butruj ꞌdïꞌrï ngwuci Yicung nu, “Gwani doorta, yijaw ndi ar ji ngene. Ar pä yäꞌtälä täꞌrïl, geꞌte gunga na geꞌte gidi Müjä na geꞌte gidi Ïlïyä.”"]], [["(Nginde gwaꞌti lïngïdï ngwadi araa, lïtï je yedeny gwulleny.)"]], [["A gïbäꞌrü ilala ngwuje gwüꞌrübäjälü a ngwujaꞌri ꞌtüdä kïbäꞌränü aar ara, “Gïjï güny giru nggee ganni gämnïny ꞌdengenacar.”"]], [["Puprang no anni ma aar ombajidalu aar ꞌti ba be änggädï dïjü dere a be Yicu ru jücü."]], [["Anni ma aar ji ndi üllä kenala, a je le Yicu rimetanalu ndi ari aaꞌti la ondaci dïjü dere yiꞌral giyee yanni yima aar je engga, ꞌdi a Gïjï gidi Dïjï dümnä ꞌdïꞌrï giyiꞌranyanu."]], [["Aar änïjï ngwujaꞌralu ngwee giyigoranu aar ondajidi aar ari, “Yiru ange yani ꞌdïꞌrï giyiꞌranyanu?”"]], [["Aar be otacalu aar ci, “Ngwoorta ngwudi yobo ngwarra ati be ari Ïlïyä ngwadi ila gwerre gwerre?”"]], [["Ngwuje ci, “Yiru gu ꞌdidanu ndi ari Ïlïyä gwadi ila gwerre gwerre ngwügwäꞌrïꞌtä yiꞌral ꞌdar. A be yarra ma aar üllïnï kitabanu ndi ari Gïjï gidi Dïjï dümnä gadi yiꞌrendeny mbuji yonyadu aar obe gora ge?"]], [["A be nggwa je ci, Ïlïyä gwuma ila, a gwuma aar ärrï yiꞌral ꞌdar yanni yïjädï jänü anaku üllïnäär gu gwani nginde kitabanu.”"]], [["Anni ma aar ila ngwooꞌra ngwuꞌter, aar engga ngwüjü ngwonyadu ngwuromadi je nono na ngwoorta ngwudi yobo aar ngwe ji ndi garnati."]], [["Puprang no anni ma ngwüjï engga Yicung, a je ngwe ngwaalu elalu ꞌdar aar gwalajanu aar aganni."]], [["A je Yicu otacalu ngwuje ci, “Ngaa ligarnatadu kang ngindenga le?”"]], [["A gur geꞌte ngwüjänü ca, “Gwani doorta, äny gwäpïjängä gïjü gätïnä dïꞌrïllä nono dima ruji däꞌräng."]], [["Ma ji mung määtä, ngwape ngge aalu ngwüꞌtüyï ngwabiny ngwulem ngweny ngwad ngwundi gwuꞌdid. Nyi be ci ngwoꞌra ngwunga aadi aar ꞌtüyï dïꞌrïllänü aar ꞌti be burna.”"]], [["A je be Yicu ci, “Äny gwada je gu ji jadu liru ngwüjï ngwudi gimaad nggee gaꞌti ätï ämnïng Ngwaalu aꞌtur. Nggwada je gu ji ndi mätïjï ligor ꞌdi a jadu ru? Ilar gïjï ge ngene.”"]], [["No, aar äpïjä. Anni ma dïꞌrïllä engga Yicung, puprang no ngwobeda gïjälü gïdïyängälü ngwüpïdïnälü ngwudatiꞌralu ngwüꞌtüyä ngwabiny ngwulem."]], [["A Yicu otaci papangalu gwudi gïjï ndi ari, “Giru gu no ꞌtuꞌtu jadu?”"], ["Ngwuci, “Giru gu no ꞌtuꞌtu yogo ye."]], [["Gati dïꞌrïllä ape ngwugatu gïlïgä ngwugatu giyaw nunnu aading ꞌrinye. A be manari nga gwa burni ndi ärrï yiꞌral yere, ar ang ïnä nje gataji düwä.”"]], [["A Yicu ci, “‘Manari nga gwämnä Ngwaalu’ yiꞌral ꞌdar ya je dïjï mbuji danni dämnä Ngwaalu.”"]], [["Puprang no a papa gwudi gïjï ꞌdïꞌrï ngwari dula ngwuci, “Äny gwämnä Ngwaalu gatajiny düwä nyi dami ümïmïngänü gwüny!”"]], [["Anni ma Yicu engga ndi ari ngwüjï ngwo ndi gwalajanu aar ila ngwaalu ngwoo, ngwugirinya dïꞌrïllä ngwuci, “Nga nggwee gwürïmü ngwänï gwuru dïꞌrïllä diru däꞌräng nggwa ang ci ꞌtüdä ꞌdünggüngünänü aaꞌti gwa gu änänü mana aꞌtur.”"]], [["A dïꞌrïllä ari gwulleny ngwüpälü gïjï ge gwulleny ngwüꞌtü. A gïjï ru ngwangina nono dïjü dayu ngwügäbïcï ngwüjü aar ji ndi ari “Gima ayi.”"]], [["A be Yicu ꞌdïꞌrïyälü ngwüdünäjälä, ngwüdünälä."]], [["Anni ma aar ele aar änï ngwuꞌdun, a ngwooꞌra ngwüngün otacalu jücü ndi ari, “Änyängä larra minyii ꞌti burna ndi ꞌtüyï dïꞌrïllä?”"]], [["Ngwuje be ci, “Dïꞌrïllä danni diru gu no, da aar ꞌtüyï ꞌdogo otaci gwe Ngwaalingalu."], ["”"]], [["Aar ꞌtüdä ngeno aar millida Jälïl gwe. Aaꞌti Yicu bupa nda je le dïjï dere lenge ngwaalinga,"]], [["ndi ari gwuju ndi enggaci ngwoꞌra ngwüngün. Ngwuje ci, “Gïjï gidi Dïjï dümnä gadi aar ge gwurlanu aar ätädä ngwüjü. Ga aar ꞌrinye, mung jalu yomon täꞌrïl ga ꞌdïꞌrä.”"]], [["Aar ꞌti be lïngïdï ngwujaꞌri ngwaru ngwe a je yedeny eny ndi otacalu."]], [["Aar ila Kaprnawum anni ma aar ji ngwuꞌdun gïdrü, a je Yicu otacalu ngwuje ci, “Yiru ange yanni yigarnata gu kay?”"]], [["Aar be gwugwundi ndi ari ngindenga liju ndi garnati yärü gwanni gwupana guꞌru ꞌdenggenanu."]], [["Ngwujalu ngwube urnidi ngwoꞌra ngwükäjäär je ngwüngün ngwoo ngwuru ꞌdï na rom (12) ngwuje ci, “Manari gwere gwümïnä ndi ru giꞌra, gäbïcär ngwoꞌre ngwuji gwodan ngwuru dïnäd didi ngwüjï ꞌdar.”"]], [["Ngwape gïjü ganni gookoꞌring ngwüdünäjälä gidiliganu ngwümätänï nono ngwuje be ci,"]], [["“Dïjï dere danni da gwäꞌrï yïjü yanni yookoriny anaku nggee ngwürïny ngwe ngwüny, dïgwäꞌrïny, na gwere gwanni gwunyi gwäꞌrï, gwaꞌti gwäꞌrä änyïng, ngwube gwäꞌrï ngindeng gwanni gwükäjïny.”"]], [["A Yuwana ci, “Gwani doorta, änyängä länggädï dïjü deꞌte ndi ꞌtüyï dijegoꞌro ngwürïny ngwe ngwunga nyii be etaci ndi ari däꞌtüdï dege.”"]], [["A Yicu ari, “Aaꞌti da ang etaci ndi ari dïjï dere daꞌti danni dadi ape yiima ngwürïny ngwe ngwüny ngwube aji ngwoꞌre aar nyi ngwe ondaji ngwujaꞌri ngwanni ngwuki."]], [["Ndi ari gwere gwanni gwaꞌti nje ïnïjä, gwege gwuru."]], [["Nggwa je ci ꞌdidanu gwere gwanni gwa je ïcï yaw giny ge ngwürïny ngwe ngwüny nunnu ngaa liru lidi nginde gwanni Gwubrutaar yelenya, ꞌdidanu gwaꞌti gwa aar düdïjï guꞌru güngün.”"]], [["“Na gwere gwanni gwa dudiyi ngindeng gwere gïyïjänü giyee yookoꞌriny yämnä ꞌdünggüny ngwügäbïcï ngwärrï yiꞌral yanni yiki, yaadi jayani aar gekaci lille lipa giligoꞌro lüngün aar gatu giyaw."]], [["Manari guy gima ru gadi ang gäbïcï nga ape gwuki, üꞌrïdädälü mbüny. Yijayana ndi änï giyelenyanu yidi Ngwaalu gwüꞌrü guy geꞌte pu ndi ari nga ele gïlïgä lidi yiꞌrendeny lanni lati ꞌti ayu aꞌtur ngwuy ngwe rom"]], [["(Ngwaalu, ‘Ngwati gu ꞌti ngwondem ayu, agu ꞌti lïgä ayu.’)"]], [["Na manari a gora ru gunga ga ang gäbïcï nga ape gwuki, üꞌrïdädälü mbüny. Yijayana ndi änï giyelenyanu yidi Ngwaalu gwüꞌrü gora ndi ari aar ang gatu gïlïgänü lidi yiꞌrendeny yora yanu rom."]], [["(Ngwaalu, ‘Ngwati gu ꞌti ngwondema ayu, agu ꞌti lïgä ayu.’)"]], [["Na manari läy lima ru lunga lanni la ang gäbïcï nga ape gwuki, gwällädälü mbüny. Yijayana ndi änï giyelenyanu yidi Ngwaalu gwuru gabuluny, ndi ari aar ang gatu gïlïgä lidi yiꞌrendeny ngwäy ngwänü rom"]], [["ngwaalu,"], ["‘Ngwati gu ꞌti ngwondem ayu,"], ["a gu ꞌti lïgä ayu.’"]], [["Ndi ari dïjï deꞌte deꞌte, da yiꞌrendeny eny nono gwele ngwümündä."]], [["Ngwümündä ngwujaw, ma be ari ngwuma dudi nyirang gwüngün, ngwa aar je nyiriyi mana awa? Rüdär ngwümündä giyigoꞌro yalu, ngaa jajidalu ladatalu.”"]]], [[["A be Yicu gatani ngwaalinga ngwoo ngwele ngwaalu ngwani Yäwüdïyä dambal Ordon. Oꞌre a ngwüjï ïlïjä ngwonyadu na anaku äbräjïng gu, ngwuje enggaci ngwujaꞌri."]], [["A Ngwübärrïjï ngwoko ila aar otacalu gwadi aar ïdäjï aar ci, “Yijaw a dur geꞌte dayu düngün kaye?”"]], [["Ngwuje ci, “Müjä ngwara?”"]], [["Aar ci, “Müjä gwaru aar ulli ngwujaꞌri aar ngwe geꞌte kay.”"]], [["A je Yicu ci, “Müjä gwaru gu no ndi ari yigor yalu yundu, ara je be üllïjï ngwujaꞌri ngwee ngwani geꞌte dayu kay."]], [["A be ꞌtuꞌtu anaku geꞌta gu Ngwaalu dïdläyü, ‘ngwugeꞌta duru aar geꞌte dayu.’"]], [["‘Yiru giyee yanni yati gäbïcï duru ngwube gatani papang gwüngün na nanning aar acidi daw de düngün"]], [["na ngindenga ꞌdün aar ru ngwangina ngweꞌte pu.’"], ["No, laꞌti a be rüdï rom, aar be ru leꞌte pu."]], [["Yäy gu no, lanni lima je Ngwaalu gekajidi, dïjï dere daꞌti danni da je gwäꞌdänü.”"]], [["Anni ma aar ji ꞌdunu, a ngwooꞌra ngwüngün otacalu ngwujaꞌri ngwe ngwee ꞌto."]], [["A je Yicu ci, “Dïjï dere danni da geꞌte dayu düngün kay ngwagu diꞌter, da mïꞌrï ngwäyänü ꞌdünggüngün."]], [["Na manari daw dima gatani duru düngün ngwägïnï gidur diꞌter, dïmïꞌrïdï ngwäyänü.”"]], [["A ngwüjï äpïjä yïjü nunnu ngwuje alliji guy nono a be ngwooꞌra ngwüngün girinya ngwüjü."]], [["Anni ma Yicu engga ngwujaꞌri ngwee ngwukanu ngwuje ci, “Gäbïcär yïjü aar ila ꞌdünggüny aaꞌti ya je etaci ndi ari yeleny yidi Ngwaalu yiru yidi ngwüjï ngwanni ngwuru nono yïjü giyee."]], [["ꞌDidanu nggwa je ci ndi ari, dïjï danni daꞌti da ape yelenya yidi Ngwaalu nono gïjü ganni gooko, yaꞌti ying gu änänü aꞌtur.”"]], [["A nginde mätänï yïjü nono ngwuje gatu guy nono ngwuje onjaci."]], [["Anni ma Yicu ꞌdïꞌrï gwadi ele, a gur geꞌte gwalajanu ngwadacalu giyoranu yirku ye ngwuci, “Gwani doorta danni dijaw, yiru ange yanni yinje ärrï nunnu nyi mbuji yuꞌrina yidi midi gwudi gwurꞌtaling?”"]], [["A Yicu ci, “Nga gwarra nyi be ci, nggwujaw, dïjï dere daꞌti danni dijaw Ngwaalu ngwuru ꞌdogo jücü."]], [["Nga gwülïngïdï ngwujaꞌri ngwudi Ngwaalu ngwanni ngwuru ꞌdï ngwaru nu, ‘Aaꞌti nga gwa ꞌrinyidi, aaꞌti nga gwa mïꞌrï ngwäyänü, aaꞌti nga gwa ru duꞌram, aaꞌti nga gwa üꞌrïdä dïjü yiꞌduru nono, aaꞌti nga gwa ärräjï, dïnyädï papang gwunga na nanni.’”"]], [["Ngwuci, “Gwani doorta, ngwujaꞌri ngwee ꞌdar ngwümätï nje ꞌtuꞌtu ꞌdïꞌrïny gwälü yogo ye.”"]], [["A Yicu alliji ngwäy nono ngwombaji ngwämnï ngwuci, “Ngwujaꞌri ngweꞌte pu ngwo ngwamiꞌratu. Ïndï nga je ellang ꞌdar yanni yätä je nga gegenaci ngwüjü ngwanni ngwuru ngwuwayi nga gwa be ätï yuꞌrina kerala, nga be ila nyi gwujani.”"]], [["Yiꞌral ye giyee a gur ïꞌdïyï ngwäyänü kürüng. Ngwele girunu ndi ari nginde gwünänü gwulleny."]], [["A Yicu gwurli ngwombajidalu ngwuci ngwoꞌra ngwüngün nu, “Yojema ngwüjï ngwanni ngwünänü ndi änï giyelenyanu yidi Ngwaalu!”"]], [["A ngwaalu elalu ngwooꞌra ngwüngün ngwujaꞌri ngwüngün a be Yicu gwäꞌräjänü ngwari, “Gwani yïjï, yojema gwulleny ndi änï giyelenyanu yidi Ngwaalu!"]], [["Yijanalu torneny ndi damla ꞌtü kïïy gidi yïbrä ndi ari a dïjï danni dïnänü änï giyelenyanu yidi Ngwaalu.”"]], [["Oꞌre a ngwaalu elanalu ngwooꞌra ngwe aar ondajidi aar ari, “Manari yiꞌral yiru gu no, amne yärü gwuru gwanni ngwa mbuji gilanging?”"]], [["A je Yicu alliji ngwäy nono ngwuje ci, “Yojema gïdïjï dümnä a be Ngwaalu, yaꞌti ojema. Yiꞌral ꞌdar Ngwaalu yaꞌti ojema.”"]], [["A Butruj ci, “Änyängä lima gatana ngwonyalu ꞌdar ar ang gwujani!”"]], [["A Yicu gwäꞌräcänü ngwuci, “ꞌDidanu nggwa je ci, gwere gwaꞌti gwanni gwa gatani ngwuꞌduna na ngwenggen ngwuru ngwur na yera ngwugatani papang na nanni na yïjï na giruny güngün gwani äny na gwani ngwujaꞌri ngwanni ngwujaw,"]], [["gwa amiꞌrati nding je ape yomonanu küüꞌrï tudini (100) yonyadana gïdïdlä ndee (gwani ngwuꞌdun, ngweengga ngwuru ngwur na yera, nanninga, yïjï na ngwuruny na übïnïngälü) gïdïdlä ndäꞌdï ndi ila, miding gwudi gwurꞌtaling."]], [["A be lonyadu lanni gilo liru yiꞌra, laji la ji gwodan na lanni liju gwodan, laji la ru yiꞌra.”"]], [["A je Yicu oda kayalu ladi allu Üräjälïm a ngwaalu elalu ngwooꞌra ngwe ngwüngün a yedeny eny ngwüjü ngwanni ngwugwujana je. Oꞌre a Yicu apada ngwoꞌra ngwükäjäär je ngwüngün ngwoo ngwuru ꞌdï na rom (12) gay geꞌte ngwuje ondaci ndi ari yiru ange yanni yadi ele ndi ji ꞌdünggüngün. Ngwuje ci,"]], [["“Alanga ladi allu Üräjälïm, na Gïjï gidi Dïjï dümnä ga aar ge gwurlanu ga aar ätädä ngwurꞌdala ngwanni ngwuru ngweleny na ngwoorta ngwudi yobo ga aar ge obalu giyiꞌrany ga aar ätädä ngwüjü ngwuru Garany,"]], [["ga aar ärrï yïdäpängä ga aar gwonynya ngwäyänü ga aar pï lacal le ga aar ꞌrinye. Ga jalu gidimomanu yomon täꞌrïl ga be ꞌdïꞌrï.”"]], [["A yïjï yidi Jäbädï Yagubinga Yuwana gwe ila ꞌdünggüngün aar ci, “Gwani doorta, änyängä lïmïnä ndi nje ärrïjï yiꞌral yere yanni yadi ar ye otacalu.”"]], [["A je Yicu ci, “Yiru ange yinana je nda je ärrïjï?”"]], [["Aar ci, “Gäbïcï nje ar ang jicalu a gweꞌte jalu kaama a gweꞌte jalu kängïr ndi näjï gwunga.”"]], [["A je be Yicu ci, “Nga nga laꞌti lïngïdï yiꞌral yorto ye ngwaalinga yara ye, ngaa la burni ndi ïyï ginya ganni gadi nyi ïyï nga nyïnyïnï nyïnyïnï gwe gwanni gwadi nyi gwe nyïnyïne?”"]], [["Aar ci, “Yäy nyängä la burni.”"], ["A je be Yicu ci, “Ngaa la ïyï ginya ganni gadi nyi ïyï na nyïnyïnï gwanni gwadi nyi gwe nyïnyïnï."]], [["A be jalu kaama güny na kängïr güny, yüny yäꞌtüdï nda je ätädä. Yiru yidi ngwüjï ngwanni ngwügïꞌtïjäär je.”"]], [["Anni ma gu ngwooꞌra ngwoo ꞌdï (10) ꞌdingini no, aar kanu ngwujaꞌri ngwudi Yagubinga Yuwana gwe."]], [["A je Yicu urnidi gwüpäng ngwuje ci, “Ngaa lïlïngïdï ndi ari lanni lati aar je engga liru ngweleny ngwudi dïdlä ngwati ruyi ngwüjü yelenya yiima ye, na lanni liru yiꞌra yegen lati aar je gu pä yelenyala."]], [["A be aaꞌti yiꞌral giyee ya ji ꞌdanggalanu, manni gwanni gwa mïnï ndi ru dïjï dipa ꞌdanggalanu, gäbïcär ngwuru dïnäd dalu."]], [["Gwanni gwa mïnï ndi ru giꞌra, gäbïcär ngwuru dïnäd didi ngwüjï ꞌdar."]], [["Ndi ari ꞌto Gïjï gidi Dïjï dümnä gaꞌti ïndädï ndi aar äpïjï yiiru a be gïndädï ndi äpïjï ngwüjü yiiru na ndi dudiyi ligoꞌro lüngün nunnu ngwüꞌrä ngwüjälü ngwonyadu.”"]], [["Aar be ila ngwaalu ngwani Ariya. Anni ma Yicunga ngwooꞌra ngwe ngwüngün na ngwüjü ngwonyadu ji ndi ꞌtü aar gatani gündärä gani Ariya, a gur gïrïmü ngwäy gani Bartimawuj (yani gïjï gidi Timawuj) gijalu kay gïlänï ndi geraci ngwüjü guy."]], [["Anni mung ꞌdingini Yicu gwe gwudi Najrang ngwürrï dula ngwari, “Wä Yicu Gïjï gidi Däwüd, ang ïnä.”"]], [["A ngwüjï girinya nunnu ngwugwugindi ngwürränï dula gwulleny ngwari, “Gïjï gidi Däwüd, ïnädïny.”"]], [["A Yicu dünï ngwari, “Urnidar.” No, aar urnidi guru nggoo gïrïmü ngwäy aar ci, “Ju be ꞌdäny nga ꞌdïꞌrälü nggwoone gwurnidanga.”"]], [["Ngwüꞌdïꞌrä ngwugatu direda düngün gay geꞌte ngwüꞌdïꞌrä ngwila ndi Yicu."]], [["A Yicu ci, “Yiru ange yinana je nga je ärrïjï?”"], ["A gur nggoo gïrïmü ngwäy ci, “Gwani doorta, äny ngwunana ndi ombajidalu.”"]], [["A Yicu ci, “Ïndï, ämnï Ngwaalu gwunga gwuma ang uꞌriyi nono.” Puprang no, ngwuꞌri ngwäy ngwüꞌdïꞌrï ngwugwoda Yicung kayalu."]]], [[["Anni ma Yicunga ngwoꞌra ngwe ngwüngün ji gito gito Üräjälïm, aar ila kündär gani Bidbaji na kündär gani Bidaniya Gidotr gidi Ngwümïnïtï, a Yicu ükäjï ngwoꞌra ngwüngün rom"]], [["ngwuje ci, “Ïndär ngwuꞌdunanu ngwujica je gweere ma aang ji gito ladi änï, ngaa la mbuji gïndüꞌrï giru damal gigekannalu gaꞌti gu dïjï ändälä aꞌtur ngaa gwäꞌdädälü ngaa ge ila ngene."]], [["Manari dïjï dere dima je otacalu nu, ‘Ngaa larra ma aang ärrï yiꞌral giyee?’ car, ‘Ginana Deleny ging be gwäꞌrä puprang.’”"]], [["Aar ele aar mbuji gïndüꞌrï giru damal gigekannalu gïlängïr poor anni ma aar ji ndi gwäꞌdälü,"]], [["a je ngwüjï otacalu ngwanni ngwuju ngwüdünü ngeno, “Ngaa larra ma aang gwäꞌdä gïndüꞌrälü?”"]], [["Aar je ondaci ngwujaꞌri anaku ca gu Yicu, a je ngwüjï gäbïcï aar ele."]], [["Aar ape gïndüꞌrï giru damal aar ge ila ndi Yicu aar gu gillici ngwuredala ngwudi gennala ngwegen a gu Yicu allala."]], [["Na ngwüjï ngwonyadu ꞌdïꞌrï aar gilici ngwuredalu ngwegen kayalu a ngwüjï ngwoko üꞌrïꞌtä ngwaaꞌri ngwurunyanu aar je gïlïcïjälü kayalu."]], [["Ngwüjï ngwanni ngwumadina na ngwanni ngwïndï gwodan aar ürrï dula aar opepala aar ari,"], ["“A Ngwaalu näjïnï!”"], ["“Gwonjacaar gwanni ngwïndï ngwürïny ngwe ngwudi Deleny!"], ["”"]], [["“Gwonjacaar gwanni gwïndï yeleny ye yidi dïgüürnä dege dani Däwüd!”"], ["“A Ngwaalu näjïnï kerala!”"]], [["A Yicu änï Üräjälïm ngwele ngwänï ngwämrä ngwudi gobo. Anni mung ombajidalu ꞌdar, a be lingen lïndï be ꞌdi ngwuru digera, ngwüꞌtü aar ele ngwooꞌra ngwe ngwükäjäär je ngwüngün ngwuru ꞌdï na rom (12) kündär gani Bidaniya."]], [["A dilu danu anni mung ji ndi gatani gündärä gidi Bidaniyang, a ngwamu enyanu."]], [["Ngwengga dimnigora ngwaalu ngwolanu dinna ngwänï ngwila gwaadi gu mbuji yimnigora, anni mung obani, ngwuꞌti mbuju gony gere ngwube mbuji ngwänï ꞌdogo ndi ari gaji gaꞌtina rüdï gati ge yimnigor ꞌriꞌri."]], [["A Yicu ci daaꞌri, “A gwaꞌti ba be gwa ꞌriꞌri aꞌtur ndi aar gu eny yimnigora.” A gu ngwooꞌra ngwüngün ꞌdingini nggu ari no."]], [["Obanar gu Üräjälïm, a Yicu änï ngwämrä ngwudi gobo ngwümätä ngwüjü ngwanni ngwati illidi ngenone ngwuje linynya ngwügwüꞌrübäjï ngwümbürälü ngwudi üpïyï ngwüꞌrïnyänü na yüüꞌrï yati gu ngwüjï jalu aar ellang amaam"]], [["ngwümïnïcï dïjü dere ndi üꞌrü ngwämränü ngwudi gobo dapu ngwony ngwudi ngwiliny."]], [["A anni mung ji ndi enggaci ngwüjü ngwuje ci, “Yaꞌti üllïnä kitabanu ndi ari,"], ["‘Ngwuꞌdun ngwüny ngwuru"], ["ngwuꞌdun ngwudi otaci Ngwaalingalu ngwudi ngwüjï giyen ꞌdar’"], ["?"], ["Ngwuma je be ruji, ‘ngwubang ngwudi yuꞌram.’"], ["”"]], [["A gu ngwurꞌdal ngwanni ngwuru ngweleny na ngwoorta ꞌdingini ngwujaꞌri ngwee, aar mïnï gay gadi aar ge ꞌrinye a je be yedeny eny ꞌdünggüngün ndi ari ngwüjï ꞌdar ngwuma dibi ngwujaꞌri ngwüngün."]], [["Anni ma ngwaalu ru digera, aar ꞌtü aar gatani gündärä."]], [["Dilu danu, aar ji ndi ele kayalu, aar engga dimnigora dima undi ꞌtuꞌtu ngwuuwalu."]], [["A Butruj diwayini ngwuci, “Gwani Doorta, ombaja kuni dimnigora danni dïꞌtäjä gu ngwünyü lungge dima undi!”"]], [["A je Yicu ci, “Ämnär Ngwaalu,"]], [["nggwa je ci ꞌdidanu ndi ari, manari dïjï dere dima ci geno nggee, ‘ꞌDïꞌrü, gätïnä giyaw,’ ngwuꞌti be ümïmänü giligoranu lüngün ngwube ämnï Ngwaalu ndi ari ngwujaꞌri ngwanni ngwondajing je ngwa gu ru anaku arung gu, ngwa aar je ärrïjï."]], [["Yäy gu no nggwa je ci ndi ari yere ꞌdar yanni yada ye otaci Ngwaalingalu, ämnä Ngwaalu ndi ari yima je mbuji na ya ru yunga."]], [["Na manari nga gwuma dünälä ndi otaci Ngwaalingalu, manari nga gwümätïjä dïjü dere yiꞌralalu yere giligoranu, düdänïjänü nunnu Papa gwunga kerala gwa ang düdänïjänü ꞌto giyiꞌral yunga yanni yiki."]], [["(Ma be ari ngaa lima ꞌti düdänïjä ngwüjänü ndi ke gwegen ꞌdanggalu, ara je mine Papa gwalu gwudi gerala düdänïjänü ꞌto awa ndi ke gwalu ꞌdünggüngün.”"], [")"]], [["Oꞌre aar obana Üräjälïm, anni ma Yicu ji ndi elellalu ngwämrä ngwudi gobo, a ngwurꞌdal ngwanni ngwuru ngweleny na ngwoorta ngwudi yobo na mbumbunga aar ila ꞌdünggüngün."]], [["Aar otacalu aar ci, “Yeleny yïndï ne yanni yata ye ape yiꞌral giyee? Yärü gwanni gwätädä je ꞌdi ngaa ye ape yiiru giyee?”"]], [["A je Yicu ci, “Nggwa je otacalu ngwujaꞌri ngwe ngweꞌte pu, enggaciny nje nggwa je be enggaci ꞌto ndi ari yeleny yape nje ne yärrïny ye yiꞌral giyee."]], [["Nyïnyïnï yaw ye gwudi Yuwana gwïndï Ngwaalu gwalla gwïndï ngwüjï ngwümnä? Ondaciny!”"]], [["Aar ondajidi aar ari, “Ma ar ari, ‘Gwïndï Ngwaalu,’ gwunje ci, ‘Ngaa mine arra ma aang ꞌti ämnäcä?’"]], [["Manari a lima ari, ‘Gwïndï ngwüjï ngwümnä’ ngwüjï ngwunje ꞌdïꞌrä nono.” (A je be yedeny eny ngwüjï, ndi ari ngwüjï ꞌdar ngwümätï ngwujaꞌri ndi ari Yuwana gwuru dïjïr ꞌdidanu.)"]], [["No, aar gwäꞌräcï Yicunganu aar ci, “Gwaꞌti nyii gwe lïngïdï gwïndï ne.”"], ["A je Yicu ci, “A mine äny ꞌto gwaꞌti gwa je enggaci ndi ari nggwati ärrï yiꞌral giyee yeleny ye yidi yärü.”"]]], [[["A be Yicu ꞌdïꞌrï ndi ondaci ngwüjü ngwuje mïꞌrïcï ngwujaꞌri ngwuje ci, “Gur geꞌte gïkwüdï yügïrï gidaartanu ngwuje gwalaci ngwugeꞌte ngwaalinga ngwudi ündï yügïrï ngwugeꞌte gangida. Ngwube gätïjänï ngwäänä aar ombaci ngwüꞌdïꞌrï ngwele ngwaalu ngwolanu."]], [["A gaji ila gidi uni ngwükäjï dïnädä düngün ngwäänü ndi ari aar äkïjä yügïrï gidaartanu."]], [["Aar be määtä dïnädä aar pï aar linynya ngwuy ngwanu."]], [["Ngwoꞌre ngwükäjï dïnädä diꞌter, oꞌre aar mïꞌrïdä kiꞌrala aar ärrä yïrgïnä."]], [["Ngwoꞌre mana ngwükäjï dïnädä diꞌter, ndoo, aar määtä aar ꞌrinye. Ngwoꞌre ngwuje ükäjï ngwuꞌter ngwonyadu ngwoko aar je pï, na ngwoko aar je ꞌrinye."]], [["Ngwube diwayinalu gweꞌte pu nding ükäjï, gïjü güngün ganni gämnïng ngwükäjälü gwodan ngwari, ‘La je yedeny kïjï güny.’"]], [["A ngwäänü ondajidi kïjälä güngün aar ari, ‘Nginde gwuru be nggwee gwudi yuꞌrin. Ilar ar määtä ar ꞌrinye nunnu a yuꞌrin ru yege.’"]], [["No, aar määtä aar ꞌrinye aar ape aar gatu kulu poor gidaarti didi yügïrï."]], [["Gur gidi daarti didi yügïrï gadi be ärrï ange? Nginde gwila gwa ꞌrinye ngwäänä ngwoo gwa pe daarti didi yügïrï ding ätädä ngwäänä ngwuꞌter.”"]], [["Ngwuje ci, “Ngaa laꞌti ulu ngwujaꞌri ngwudi gitab ngwanni ngwaru,"], ["‘Goꞌrr ganni gïꞌdünyïdädï ngwüjälü ngwanni ngwati oda,"], ["giru ganni gima ru goꞌrr giru gidingo."]], [["Deleny diru därrü yiꞌral giyee,"], ["a yima ru yiima ꞌter ngwäyänü ꞌdengge’?"], ["”"]], [["Aar be mïnï gay gadi aar määtä ndi ari ngindenga lima lenge ndi ari Yicu gwäbïngädï ꞌdenggegen. A je be yedeny eny ngwüjï ngwonyadu. No aar gatani aar ele."]], [["Aji aar ele aar ükäcä Yicung Ngwübärrïjï na ngwüjï ngwudi Yïrüdïj ndi ari aar mätädä ngwujaꞌri ngwere ngwulem ngwanni ngwuki."]], [["Aar ila ꞌdünggüngün aar ci, “Gwani doorta, nyängä lïlïngïdï ndi ari nga gwuru dïjï dati ondaji ngwujaꞌri ngwïndï kayalu, ndi ari nga gwati ꞌti geꞌtaja ngwüjï ngwäyänü ndi ari ngwani yärüngä, ati ang be enggaci ngwüjü ngwujaꞌri ngwudi Ngwaalu ngwanni ngwïndï kayalu ngwuru ꞌdidanu. Yijayi gu ndi nyii gïꞌtïjï Delenya didi Rumang dani Gayijar dulba gwalla yaꞌti jaw?"]], [["Nyii geꞌte gwalla nyii ꞌti geꞌta?”"], ["A Yicu lenge yimurꞌtunya yegen ngwuje ci, “Ngaa larra nyii be ïdäjï? Ätädïny ꞌdi dinar nyi ombaji.”"]], [["Aar ätädä bartad. Ngwuje ci, “Giꞌremna nggee gidi yärü giru? Na yuuli giyee yüllïnä?”"], ["Aar ci, “Yidi Deleny didi Rumang dani Gayijar yiru.”"]], [["A je Yicu ci, “Ngwong ngwudi Deleny didi Rumang dani Gayijar, ätädär je Delenya didi Rumang na ngwong ngwudi Ngwaalu, ätädär je Ngwaalinga.” A je ngwe ngwaalu elalu ngwujaꞌri ngwüngün."]], [["A be Ngwüjändügï ngwanni ngwati ari ꞌdïꞌrï gwaꞌti gwudi ngwüjï ngwayu ila ndi Yicu gwadi aar otacalu"]], [["aar ci, “Gwani doorta, Müjä gwullu ndi ari manari diweengga dima ayi ngwugatani dayalu düngün ngwuꞌti ätï yïjü, a gwenggen ape dedela ngwulengaci gwenggen yïjü."]], [["A be yïjï yiju yiru yengga kwoꞌra täꞌrïl (7) a be Gaanni agu ngwayi ngwuꞌti lingetana yïjü."]], [["A Gwoone ape. Ngwoꞌre ngwayi ngwugatani daꞌti lïngïtï, a Gwallu ape. Ngwoꞌre ngwayi ngwugatani daꞌti lïngïtï."]], [["Aar gu ele ꞌdi aar medadi ꞌdar kwoꞌra täꞌrïl (7) aar ꞌti gatana gïjälü gere a be gwodanalu a daw ayi ꞌto."]], [["A be gomon gidi ꞌdïꞌrï giyiꞌranyanu, daw ndoo dadi be ru didi yärü gweꞌte gweꞌte ꞌdar kwoꞌra täꞌrïl (7)?”"]], [["A je Yicu ci, “Ngaa lidudu, ngaa laꞌti lïngïdï ngwujaꞌri ngwe ngwudi gitab na yiima yidi Ngwaalu yorto ye ngwaalinga."]], [["Ma ji ma ngwüjï ꞌdïꞌrï ngwanni ngwayu, ngwaꞌti ba be ngwagu aar ägïnï, ngwadi ru nono yïꞌrrä yidi gerala."]], [["A be gwenene ngwujaꞌri ngwani a ngwüjï ꞌdïꞌrï, ngaa laꞌti ulu ngwujaꞌri kitabanu gidi Müjä ngwudi daꞌri danni duꞌdu ndi ari Ngwaalu gwondaca Müjäng ngwuca? Gwuca Müjäng, ‘Äny gwuru Ngwaalu ngwudi Äbräyïm, Ngwaalu ngwudi Ijaag na Ngwaalu ngwudi Yagub.’"]], [["Nginde gwäꞌtüdï Ngwaalu gwudi ngwüjï ngwanni ngwayu, ngwube ru Ngwaalu ngwudi ngwüjï ngwanni ngwumidu. Yäy gu no, ngaa lidudu gwulleny!”"]], [["A doorta deꞌte didi yobo ila ngwuje ꞌdingini ndi aar garnati. Anni mung engga ndi ari lima je Yicu gatu ngwujaꞌri ngwe ngwüngün ngwujaw, ngwotacalu ngwuci, “Ngwujaꞌri ngwïndï ne ngwujaꞌranu ꞌdar ngwanni ngwojemana guꞌru?”"]], [["A Yicu ci, “Ngwujaꞌri ngwanni ngwojemana guꞌru ngwujaꞌranu ꞌdar ngwuru ngwee ndi ari, ‘ꞌDinginar liru ngwüjï ngwudi Yïjïräyïl, Deleny diru Ngwaalu ngwege, diru Deleny deꞌte pu."]], [["Ämnä Delenya diru Ngwaalu ngwunga ligor le lunga ku na lingeno le lunga ku na yaꞌrany ye yunga ku na yiima ye yunga ku.’"]], [["Na ngwujaꞌri ngwanni ngwugwujanalu mana ngwuru ngwee ndi ari, ‘Ämnä gwanggalu nono ata gu ämnï ligoꞌro lunga.’"], ["Ngwujaꞌri ngwere ngwaꞌti ngwanni ngwojemana guꞌru ngwujaꞌri ngwee rom (2).”"]], [["A be doorta ndoo ci, “Nga gwätïyä ngwujaꞌri ngwäyänü gwani Doorta, ndi ari Ngwaalu ngwuru Ngwaalu ngweꞌte pu na ndi ari ngwaꞌta be ngwere a be nginde ru."]], [["Na ndi ämnï ngindeng ligor le lunga ku na bebere gwe gwunga ku na yiima ye yunga ku na ndi ämnï gwanggalu nono ligoꞌro lunga yiru yanni yojemana guꞌru ndi gïꞌtïjï Ngwaalinga deꞌrenya na mïꞌrïnïng nono.”"]], [["Anni ma Yicu engga ndi ari nginde gwuma gwäꞌräjänü ngwujaꞌranu bebere gwe gwujaw, ngwuci, “Nga gwaꞌti ola ngwaalinganu giyeleny yidi Ngwaalu.” ꞌTuꞌtu gaji nggoo, aaꞌti ba be dïjï dere ädïnä ndi otacalu mana ngwujaꞌri ngwe ngwere."]], [["Ju gu Yicu ndi enggaci ngwüjü ngwämrä gwudi gobo, ngwutalu ngwari, “Awa gu ati be ngwoorta ngwudi yobo ari gwanni Gwubrutaar yelenya gwuru gïjï gidi Däwüd?"]], [["A mine Däwüd ondaji ligoꞌro le lüngün Lïgïꞌrïm le ngwari,"], ["‘Deleny dica Delenya düny,"], ["Jalu kaama güny"], ["ꞌdi nga gïꞌtïjï güwänälü gunga"], ["giyoranu yunga.’"]], [["Däwüd nginde ligoꞌro le lüngün, gwucung ‘Deleny.’ Ngwube ru gïjï güngün awa?”"], ["A ngwüjï ngwonyadu geraji länï ngwujayanu."]], [["Ngwuji ndi ondaci ngwüjü ngwuje ci, “Arnganar ngworta ngwudi yobo. Ngwati jada ndi elellalu ngwured ngwanu ngwola a je ngwüjï aganni ngwaalu ngwudi ngwiliny"]], [["a je ngwüjï geꞌtalu ngwuduꞌrala kiꞌra ngwämrä a je ngwüjï denya ngwaalu ngwudi yïꞌrïnyïnä."]], [["Ngwati ïꞌdäjï ngwedelanu aar je apada ngwuꞌduna ngwegen ma aar otaci Ngwaalingalu, aar ïrïngïnï oleye gwe ngwujaꞌranu. Ngwüjï ngwanni ngwuru gu no, ngwuru ngwanni ngwadi aar ngwe obalu gwulleny.”"]], [["A Yicu jalu aar gwomajidanu ngwaalinga ngwe ngwati gu ngwüjï geꞌte kiꞌdu. Ngwombaji ngwüjü ngwonyadu ngwanni ngwünänü aar geꞌte gwegen gwonyadu."]], [["A be dedel diru diwayi ila ngwugatu bartadalu ngwäy rom gwuru guꞌru gookoꞌriny ꞌdogo."]], [["A Yicu urnidi ngwoꞌra ngwüngün ngwuje ci, “Nggwa je ci ꞌdidanu, dedel ndee diru diwayi, dima geꞌte kiꞌdu gwonyadana ngwüjï ꞌdar."]], [["Ndi ari ngwüjï ꞌdar ngwugeꞌta gwooko koola gegen gonyadu gätäär a be ndee, digeꞌta giyiwayi yüngün ꞌdar gwanni gwätïng.”"]]], [[["Anni ma Yicu ji ndi gatani gobo, a dooꞌra deꞌte ngwooꞌranu ngwüngün ci, “Ombaja kuni gwani Doorta, yoꞌrra giyee yipa yipa! Na ngwuꞌdun ngwee jayar gu yiꞌremna!”"]], [["A Yicu ci, “Nga gwänggädï ngwuꞌduna ngwee ngwupa, gaji ga ji gila, goꞌrr gere gaꞌti ngene ga gätïnänï kwenggenala. ꞌDar ya gätïnï gïdïyängälü."]], [["Anni ma Yicu ji ndi jalu Gidotrala gidi Ngwümïnïtï aar gwomajidanu gobo ge, a Butruj na Yagub na Yuwana na Andrawuj otacalu jücü aar ci,"]], [["Enggaci nje, yiꞌral giyee yadi ji jadu na yiru ange yadi ru yiꞌremna yanni yadi inggidi ndi ari gaji gima be ila nunnu ꞌdar giyee yadi be ele ndi mbuti?”"]], [["A je Yicu ci, “Arnganar aaꞌti dïjï dere da je ïꞌdäjänü."]], [["Lonyadu la ji lila ngwürïny ngwe ngwüny la ari, ‘Äny gwuru gwani nginde,’ na la aar je ïꞌdäjänü lonyadu."]], [["Ma ji ma aang ꞌdingini yäärä ye ngaa ꞌdingini yiꞌral ye yani yäärä, aaꞌti be ngaa lobadi yigoralu. Yiꞌral yanni yiru gu no yadi ji a be medadi gwaꞌtina gito."]], [["Ngwüjï ken ngwa ꞌdïꞌrä ngwüjü nono ken giꞌter na yeleny ken ya ꞌdïꞌrä yelenya nono ken giꞌter na ngwaalu ngwa lagadalu giyen mbüny mbüny na ngwamu ngwa ji. Yajima yiru giyee yanni yiru giꞌra.”"]], [["Ngwuje ci, “Ngaa be arngani. Ndi ari la je apada ngwämrä ngwudi pï yelenya la je pï ngwacal ngwe ngwämrä. Na gwani äny, ngaa la dünï ngwäyänü ngwudi ngwartan na ngweleny ngaa ru ladi inggidi ꞌdenggen."]], [["Na ngwujaꞌri ngwujaw ngwa aar ngwe ondaci ngwüjü giyen ꞌdar gwerre gwerre."]], [["Ma be ari lima je ummi ara je apada ngwelenyanu, aaꞌti be yigor ya je pïdänänü ngwujaꞌri ngwanni ngwada ngwe ari. Ngaa je be ondaji ꞌdogo ngwanni ngwadi aar je ätädä kaji nggoo ndi ari ngaa läꞌtüdï ladi ondaji a be Lïgïꞌrïm liru lanni Lijuꞌru.”"]], [["Ngwuje ci, “A diweengga da gwurlanu gwenggen gwe gwa aar ape gwa aar ꞌrinye, na papa gwa gwurlanu gïjï ge güngün. Na yïjï ya nyortaci papanga janu legen la aar je ꞌrinye."]], [["Na ngwüjï ꞌdar ngwa je ke ngwäy gwani äny, a be gwanni gwa mätïnälü ꞌdïꞌdäny ꞌdi aar medadi, gwa gïlängïdïnï.”"]], [["Ngwuje ci, “Ma ji manari ngaa lima enggada yütä yanni yati rngïyï ngwüjü"], ["aar je gäbïcï aar gatani ngwaalinga yanni yaru ye dïjïr dani Daniyal yima ji kobo ngwaalu ngwanni ngwaꞌti ngwadi aar gu ji, gwanni gwati uli ngwulenge yiꞌral yorto ye ngwaalinga. Gäbïcär je be lanni gilo Yäwüdïyä, aar abrada giyenala."]], [["Gäbïcär be gwanni gwujalu ngwuꞌdunala aaꞌti gwüllädälü na ngwänï gïdrü ndi ꞌtüyä gony gere."]], [["Aaꞌti dïjï danni da ji gïtäny, da kwodalu ꞌdunu ndi ape direda düngün."]], [["Wäjï ngwani ngwaw ngwanni ngwuju ngwari ngwe na nanninga lanni liꞌriya giyomon giyoo!"]], [["Otacar Ngwaalingalu ndi ari aaꞌti yiꞌral giyee ya ji digo de,"]], [["ndi ari dïrbä da ji dipa giyomon giyoo, danni dikalu gikidang, dere daꞌti gu ju diru gu no ꞌtuꞌtu geꞌta gu Ngwaalu dïdläyü ndee ꞌdi gwenene na daꞌti da ji dere diru gu no mana aꞌtur."]], [["Adinari aaꞌti Ngwaalu üꞌrïdï yomonanu giyoo, dïjï dere daꞌti daadi midi a be gwani ngwüjï ngwanni ngwäbrüng je ngwube ülläjï yomonalu aar ru yooko."]], [["Kaji nggoo, manari dïjï dere dima je ci, ‘Ilar, gwanni Gwubrutaar yelenya nggwo ngene!’ na ara je ci, ‘Ar ele nggwo ngenone,’ aaꞌti la je ämnäcï."]], [["Ndi ari ngwuꞌduru ngwonyadu ngwani lanni librutaar je yelenya na ngwïjïr ngwonyadu ngwa ji ngwa ꞌtädälü ngwa ärrï yiꞌral yiru yiꞌremna ꞌter ngwa ape yiima ndi ïꞌdäjï ngwüjänü ngwanni ngwäbräär je ma gay ji."]], [["No, arnganar be, äny gwuma madinana nggwuma je ondacani ngwujaꞌri ngwee ꞌdar.”"]], [["Ngwuje ci, “A be giyomon giyoo, yiꞌral yanni yadi gwujana dïrbä ndoo,"], ["‘lingen la ru dïrïm"], ["na buri gwudi düüwä gwa erne."]], [["Yuurrum ya miꞌriꞌta kerala,"], ["na ngwong ꞌdar kerala ngwa lagadalu.’"]], [["Kaji nggoo, ngwüjï ngwa be enggada Gïjü gidi Dïjï dümnä güllü gïyïbäꞌrälä yiima ye yipa na näjï."]], [["Gwa be ükäjä yïꞌrrä yüngün nunnu aar gwäꞌräjä ngwüjälü ngwüngün ngwanni ngwäbrïnä giyumil kwoꞌrongo ngwaalu ngwurmitu gu dïyäng na ꞌdi ngwaalu ngwurmitu geralu.”"]], [["Ngwuje ci, “Gweneno, lïngïdär dimnigor de yorto ye ngwaalinga ndi ari, ma ji ma yiꞌrina yüngün ïgïlï aar ꞌtüdïnä ngwänï ngwüngün, nga lenge ndi ari yirram yima ja gito."]], [["Yäy ꞌto ma ji ma aang engga yiꞌral giyee ma aar ji, lïngïdär be ndi ari yima ja gito, yima ja gito gïlängïr."]], [["Nggwa je ci ꞌdidanu ndi ari gimaad nggee, gaꞌti ga medadi ꞌdi a yiꞌral giyee ꞌdar ila aar ji."]], [["Gere na dïyäng la ji la dudi a be ngwujaꞌri ngwüny ngwaꞌti ngwa dudi aꞌtur.”"]], [["Ngwuje ci, “Dïjï dere daꞌti dïlïngïdï gomon ge na gaji ge nggäꞌdï yorto ye ngwaalinga. ꞌDi yïꞌrr ꞌto yidi gerala na Gïjï, yaꞌti aar ye lïngïdï yorto ye ngwaalinga a be Papa ru gweꞌte pu gwülïngïdï."]], [["Arnganar be ngaa jalu ngwäy ngwe! Ndi ari ngaa laꞌti lïngïdï gaji ganni gadi ge yiꞌral giyee ji."]], [["Yadi ru nono dïjï dïꞌdïꞌrü ngwele ken golanu ngwube gätïjänïjï ngwïnädä ngwüngün ngwuꞌduna ngwuje ruji yiꞌra ngwuje gegenacani yiiru a dïnäd ape yiiru yüngün ngwoladani dangida gïlängïr ndi ari ngwugeꞌte ngwäyälü.”"], ["Ngwuje ci,"]], [["“Yäy gu no, arnganar be ndi ari ngaa laꞌti lïngïdï ndi ari gur gidi ngwuꞌdun gadi ila jadu. Gila digera de, gila diligeny danu, gila gokto ge na gila dilu danu."]], [["Manari gima ilalu ꞌdür no, aaꞌti ga je mbuji lindru."]], [["Yanni yica je ye, yiny ye ci ngwüjü ꞌdar ndi ari, ‘Arnganar!’”"]]], [[["A yomon jalu rom yadi ye Yïꞌrïnyïnä ji yidi Dambdani na Yïꞌrïnyïnä yidi Ligiꞌra. A ngwurꞌdal ngwanni ngwuru ngweleny na ngwoorta ngwudi yobo ji ndi mïnï gay gadi aar ge määtä Yicung nyïm aar ꞌrinye."]], [["Aar be ari, “Yaꞌti ya gu ru giyomon yidi yïꞌrïnyïnä ya gäbïcï ngwüjü ngwa ꞌdïꞌrïyï yärä.”"]], [["A gaji ganni gima ge Yicu ji Bidaniya, ngwuji ndi ndralu girel ge gïdïmbürälü ndi eny ngwuꞌdun ngwudi gur gani Jamaan gwanni gwuru Daamu gwerre, a daw deꞌte ila dapu gïbüngä giru goꞌrr gidi yila yiru giꞌreꞌreny yonyadu ngwiliny yidi närdïn ꞌdidanu ngwila ngwukiyi gïbüngä ngwübäläjï Yicung giꞌreꞌrenya kiꞌranu."]], [["A ngwüjï ngwoko kanu ngwanni ngwuju ngeno, aar ari, “Ange gwuru a be giꞌreꞌreny nggee reny geradalu?"]], [["Gaadi ïllïnï gaadi apa ngwüꞌrïnyä ngwanni ngwati ngwe ngwüjï ape yiiru dïdläyü ngwanni ngwaadi aar je gegenaci ngwuwaya.” Aar ji ndi girinya dayu gwulleny."]], [["A je Yicu ci nu, “Gäbïcär dadi aang äbïngïnänü didang. Diminy ärrïjï yiꞌral yanni yijaw."]], [["Ndi ari ngaa gilo ngwuwayinga le yomon ꞌdar, ma aang bupi nda je äpïjï yiꞌral yijaw, ya je burni nda je äpïjï. A be äny, a laꞌti la ji yomon reny."]], [["Dima egenanalu dima ärrï yiꞌral yanni yiming je burni ndi ärrï diminy bäläjï giꞌreꞌrenya nono gani jaꞌrimani gwudi gatidi gwüny."]], [["ꞌDidanu nggwa je ci ndi ari ngwaalu ꞌdar gïdïdlä ngwanni ngwa aar gu ondaji ngwujaꞌri ngwudi Ngwaalu ngwanni ngwujaw, yanni yima je daw ärrï ya aar ye ondaci ngwüjü gwani diwayini ngindeng.”"]], [["A be Yäwüdä gwani Äjïgärïyütï gwanni gwuru dooꞌra ngwooꞌranu ngwudi Yicu ngwanni ngwuru ꞌdï na rom (12) ꞌdïꞌrï ngwele ngwurꞌdal ngwanni ngwuru ngweleny nunnu ngwuje enggaci gay ganni gadi aar ge määtä Yicung."]], [["Anni ma aar gu ꞌdingini ngwujaꞌri ngwee no, aar jayanu aar ci gwa aar ätädä ngwüꞌrïnyä. No ating mïnï gay gading ge määtä Yicung ngwuje ätädä."]], [["Gomon ganni giru giꞌra Gïyïꞌrïnyïnä yidi Ligiꞌra, Ngwüyäwüd ngwati gu mïꞌrïnï nono yirany ye yanni yiru ngwamal yidi Yïꞌrïnyïnä yidi Dambdani. A ngwooꞌra ngwükäjäär je ngwudi Yicu otacalu aar ci, “A gwunana ndi nyii ele nyii jaꞌrimada ngwaalinga ne ngwada gu eny Gïyïꞌrïnyïnä yidi Dambdani?”"]], [["No ngwükäjï ngwoꞌra ngwüngün rom ngwuje ci, “Ïndär kündär ngaa la mbudi gurnga le gapu dïïtï didi yaw. Gwujanar."]], [["Ngaa ondaci guru gidi ngwuꞌdun ngwading gu änï ngaa ci, ‘Doorta dutalu, ngwuꞌdun ngwanna ngwadi nyii gu eny Gïyïꞌrïnyïnä yidi Dambdani ngwooꞌra ngwe ngwüny?’"]], [["Nginde gwa je be enggaci gimbang alu nggwe gongranu gïgïlïcïnälü gïgïꞌtïnä mama, ngenone ngaa gu be jaꞌrimada yiꞌral ar gu eny gïyïꞌrïnyïnä.”"]], [["A be ngwooꞌra rom ngwüngün ꞌtü aar ele kündär aar je mbuji yïndï gu anaku ca je gu Yicu. No aar geꞌte yiꞌral yidi eny Gïyïꞌrïnyïnä yidi Dambdani."]], [["Anni ma ngwaalu ru digera, aar ila ngwooꞌra ngwe ngwükäjäär je ngwüngün ngwuru ꞌdï na rom (12)."]], [["Anni ma aar ji ndi ndralu yirel ye gïdïmbür didi eny, a Yicu ari, “ꞌDidanu nggwa je ci nu, gweꞌte nggwo ꞌdanggalanu gwadi nyi gwe gwurlanu, nginde gweꞌte gwanni nggwo gwïtïïny gwe.”"]], [["Aar ji ngwäyänü kürüng aar otacalu rung rung ati aꞌri nggwee ci, “Äny gwuro?”"]], [["Ngwuje be ci nu, “Nginde gwuru gweꞌte ꞌdanggalanu ꞌdï na rom (12) gwanni gwuduwajiiny gwe yona kinyanu."]], [["Gïjï gidi Dïjï dümnä gadi ayi anaku üllïnäär gu gwani nginde. A be wäjï bi gwani dïjï ndoo danni dadi gwurlanu Gïjï ge gidi Dïjï dümnä! Yaadi jayani adinari ngwuꞌti lïngïnä.”"]], [["Anni ma aar ji ndi eny a Yicu ape gona ngwuci Ngwaalinga yäy ꞌtu ngwüꞌränü ngwätädä ngwooꞌra ngwüngün ngwuje ci, “Apar, ngwanginu ngwüny ngwuru ngwee.”"]], [["Ngwoꞌre ngwape ginya ngwuci Ngwaalinga yäy ꞌtu ngwuje ätädä aar gu ïyï ngindenga ꞌdar."]], [["Ngwuje ci, “Yïn yüny yiru giyee yani gekajidi. Yïrädälü yani ngwüjï ngwonyadu."]], [["ꞌDidanu nggwa je ondaci ndi ari yäꞌtüdï ba be yadi nje ïyï yidi yügïrï ꞌdi a gomon ila nggäꞌdï ganni ginje ge ïyï yanni yiru yiyang giyelenyanu yidi Ngwaalu.”"]], [["Anni ma aar geꞌte delnga, aar ꞌtüdä aar ele aar allu Gidotr gidi Ngwümïnïtï."]], [["A je Yicu ci nu, “Nga nga ꞌdar, a liny oꞌra giyora komon gidi gweneng,” ndi ari yüllïnä yaru nu,"], ["“‘Nggwa mïꞌrï doꞌra"], ["a ngwangal kiꞌdoonga ngwa badalu.’"]], [["A be minyi ꞌdïꞌrï, nggwa je dalmacani nggwele Jälïl.”"]], [["A be Butruj ari nu, “Manari lima aang oꞌra giyora ꞌdar, äny gwaꞌti gwa ang oꞌra giyora.”"]], [["A be Yicu ci nu, “ꞌDidanu nggwa ang ci, nga gwene yäy dilunga didi gweneng ndi gokto urri yomonanu rom, nga ligoꞌro lunga a gwuny nyïꞌrïnï yomonanu täꞌrïl.”"]], [["A be Butruj määtä ngwäyälü rüny ngwari, “Ma aar ani yiꞌrany nda ayi ꞌdün nggwaꞌti gwa ang nyïꞌrïnï aꞌtur.” A gu ngwooꞌra ngwüngün ꞌdar ari ꞌto no."]], [["Aar ele ngwaalu ngwani Jujimani a Yicu ci ngwoꞌra ngwüngün nu, “Jaralu ngene nyi otaca Ngwaalingalu.”"]], [["Ngwube apani Butrujing na Yagubinga Yuwana gwe aar le ele gwügätïnä dïlü nono a yïn aci giligor."]], [["Ngwuje ci nu, “Nggwurunu gilingeno gwulleny gwani yiꞌrany. Jaralu ngene ngaa arngani.”"]], [["Ngwuꞌdonggalu gwooko ngwaalu yirku ye gïdïyängälü ngwotaci Ngwaalingalu nunnu aadi aar äbräjï gaji gidi yiꞌrendeny kayanu ma gay ji."]], [["Ngwari, “Gwani Aba gwuru Papa, a gwätï yiima giyiꞌral ꞌdar. Äbräjïny yiꞌrendenya giyee kayanu. Aaꞌti be ya ru anaku bupi nje gu äny, aar be ru anaku bupa je gu nga.”"]], [["Ngwube oꞌra ngwooꞌra ngwüngün ngwuje mbuji ngwundru, ngwube ci Butrujing nu, “A gwundru gwani Jamaan? A gwaꞌti burna ndi jalu ngwäy ngwe gaji geꞌte po?"]], [["Jaralu ngwäy ngwe aang otaci Ngwaalingalu ndi ari nunnu aaꞌti la je ïdäjï. Lïgïꞌrïm lorꞌtemaja a be lingeno lamiꞌratu.”"]], [["Ngwoꞌre mana ngwele ngwotaca Ngwaalingalu yiꞌral yeꞌte yeꞌte yele yarung ye."]], [["Anni mung oꞌra, ngwuje mbuji lindru mana ndi ari lapana je yar ngwäy. Aar ꞌti lïngïdï gwadi aar ca."]], [["Ngwuje oꞌraca mana gomon ganni giru täꞌrïl ngwuje ci nu, “Ngaa gilona lindru ngaa gatu düwä? Yiru gu be. Gaji gima ila! Gïjï gidi Dïjï dümnä nggee gima aar ge gwurlanu ga aar ätädä ngwüjü ngwanni ngwuki."]], [["ꞌDïꞌrälü ar ele! Nggwee gwuma ila gwanni gwadi nyi gwe gwurlanu!”"]], [["A gaji ganni giming ge ji ndi ondaji no, a dooꞌra dükäjäär ndoo dani Yäwüdä ngwooꞌranu ngwükäjäär je ngwuru ꞌdï na rom (12) obana gwïndäär ngwüjï ngwe ngwonyadu ligwodananu yalal ye na yuura ngwükäjä je ngwurꞌdal ngwanni ngwuru ngweleny na ngwoorta ngwudi yobo na mbumbunga."]], [["A je nginde gwani Yäwüdä gwanni gwadi nggwe gwurlanu enggacana giꞌremna ngwuje ci, “Gwanni gwadi nyi aganni giyinenanu, gur giru be mätär aang okta ngaa ge ꞌtänü ngaa arngaci.”"]], [["A Yäwüdä ila brang brang ngwuꞌdonggada ndi Yicu ngwuci, “Gwani Doorta!” Ngwaganni giyinenanu."]], [["A ngwüjï gatu ngwuy aar määtä Yicung."]], [["A dïjï ngwüjänü ngwanni ngwüdünädälä ngenone gwalla galala ngge mïꞌrï dïnädä deꞌte didi dirꞌdal danni diru giꞌra ngwüꞌrïdä länälü."]], [["A je be Yicu ci nu, “Nyi gwunyurtanu nyii be ꞌtücä yalal ye na yuura ndi nyi määta?"]], [["A lati pa ji yomon ꞌdar kobo, ati nyi enggaci ngwüjü nyii ꞌti mätï. A be yiru gu no, nunnu a ngwujaꞌri ngwanni ngwaru ngwe gitab ätï ngwäyänü.”"]], [["Aar be gatanalu ꞌdar aar abri."]], [["A be damal deꞌte dïpänä direda nono diru lari ngwuji ndi gwujani Yicung gwodan. Anni ma aar määtä,"]], [["ngwuje gwanna ngwabri ngwuje gätïjänï direda ndoo diru lari ngwabralu ngwanginu ngwanu."]], [["Aar ape Yicung aar gwe ele gidirꞌdal danni diru giꞌra, ngenone, a gu ngwurꞌdal ngwanni ngwuru ngweleny, mbumbunga na ngwoorta ngwudi yobo oꞌrajidalu."]], [["A Butruj gwujani gwüꞌtüdänü ꞌdi aar obani kubanu gidi dirꞌdal danni diru giꞌra. Ngenone, aar jalu ngwangidanga le gïlïgä."]], [["Ngwurꞌdal ngwanni ngwuru ngweleny na ngwämrä ꞌdar, aar ji ndi mïnï yiꞌral aar je üꞌrïdä Yicung nono nunnu aar ꞌrinye, aar je ꞌti be mbuja yere."]], [["Lonyadu aar üꞌrïdä Yicung yiꞌduru nono aaꞌti be ngwujaꞌri ngwegen elatu."]], [["A be gur geꞌte ꞌdïꞌrälü ngwüꞌrïdädä yiꞌduru nono ngwari,"]], [["“Gwuꞌdinginiiny gwaru nu, ‘Äny gwa pä gobalu nggee gegeꞌta dïjï dümnä giny ꞌdïꞌrïyälü giꞌter yomon täꞌrïl gaꞌti gïꞌtïnä guy ge gidi dïjï dümnä.’”"]], [["Aaꞌtina ngwujaꞌri ngwegen elatu."]], [["A be dirꞌdal danni diru giꞌra ꞌdïꞌrälü ngwuje dünäcälü ngwotaci Yicungalu, “Nga gwäꞌtüdï gwadi ondaje? Ngwujaꞌri ngwuru ange ngwee ngwondijaji ngwüjï nono?”"]], [["A Yicu gwugwundi ngwaꞌti aru ngwujaꞌri ngwere. Oꞌre a dirꞌdal danni diru giꞌra otacalu ngwuci, “Nga gwuru gwanni Gwubrutaar yelenya Gïjï gidi nginde gwanni gwünäjïna?”"]], [["A Yicu ci, “Äny gwuru, na nga gwa engga Gïjü gidi Dïjï dümnä gijalu kaama gidi Ngwaalu ngwanni ngwuru yiima na ga üllä gïyïbäꞌrälä yidi gerala.”"]], [["A dirꞌdal danni diru giꞌra diriti ngwuredanu ngwüngün ngwari, “Ange gwuru aar be mïnï mana ngwüjü aar ondaji?"]], [["Nga lima ꞌdingini aring ngwulem gwüngün. Nga laraa?”"], ["Ngindenga ꞌdar aar gwe obalu ndi ari gwädï gu yiꞌrany."]], [["A be ngwüjï ngwoko ꞌdïꞌrï aar gwonynya ngwäyänü ati aar giki direda ngwäy aar pï yiꞌruundu ye yegen ati aar ci, “Allija ꞌdi yïjïrä! Yärü gwanni gwüpïdängä?” A ngwangida ape aar ele ndi pï."]], [["Anni ma Butruj ji galli ge kubanu, a dïnäd deꞌte diru gera didi dirꞌdal danni diru giꞌra ngwumillida."]], [["Anni mung engga Butrujing gwujalu gïlïgä, ngwïrïyï ngwäy nono mama ngwuci, “Nga ꞌto, nga liju Yicunga le gwudi Najrang.”"]], [["A be Butruj nyïꞌrïnï ngwari, “Äny gwaꞌti lïngïdï ngwujaꞌri yorto ye ngwaalinga ngwara ngwe.” Ngwüꞌtüdä gïlängïr poor."]], [["Anni ma dïnäd diru gera engga ngenone, ngwoꞌre ngwuci ngwüjü ngwanni ngwüdünü ngeno, “Aꞌri nggwee gwuru gweꞌte gwegen.”"]], [["A nginde oꞌre ngwünyïꞌrïnï."], ["Gwooko no, gilo lanni lïdünädälä gito gito aar ci Butrujing, “ꞌDidanu nga gwuru gweꞌte gwegen, ndi ari nga gwuru Dïjälïl.”"]], [["A Butruj mïꞌrï yiꞌrany gwari aar nyi gu ꞌtäjï ngwünyü ngwuje ci, “Nggwaꞌti lïngïdï guru nggee gara ge.”"]], [["Puprang no, a gokto urra gomon ganni giru rom. Aꞌti Butruj diwayina ngwujaꞌri ngwanni ngwuca ngwe Yicu ndi ari, “Gwerre gwerre ndi gokto urra yomon rom, nga gwuny nyïꞌrïnï yomonanu täꞌrïl.” A nginde ari."]]], [[["ꞌTuꞌtu dilu danu, a ngwurꞌdal ngwanni ngwuru ngweleny na mbumbunga na ngwoorta ngwudi yobo na ngwämrä ꞌdar ꞌdïꞌrï aar giki ngwujaꞌri aar gekaji Yicungalu aar ape aar ätädä delenya dani Bilatij."]], [["A Bilatij otacalu ngwuci, “Nga gwuru Deleny didi Ngwüyäwüde?”"], ["A Yicu ci, “Yäy, yiru gu anaku ara gu.”"]], [["A ngwurꞌdal ngwanni ngwuru ngweleny üpäcï yiꞌral nono yonyadu."]], [["A no, oꞌre a deleny dani Bilatij otacalu mana ngwuci, “Nga gwäꞌtüdï gwadi ondaji ngwujaꞌri ngwere? Nga gwaꞌti änggädï ngwüjü anaku üpäcärä gu yiꞌral nono giyee yonyado?”"]], [["Aaꞌti be Yicu ondaja ngwujaꞌralu ngwere ngwulemanu ꞌdi a ngwaalu elalu Bilatij gwe."]], [["A läbräjä gu giyomon yidi yïꞌrïnyïnä yegen, ndi ari ati aar je gwäꞌdäcä dïjälü deꞌte pu giyirna danni dibupaar."]], [["Gur geꞌte gani Barabaj gijaar korkon ngwüjï ngwe ngwunyurtanu aar ꞌrinyidi ngwüjänü ngwüꞌdïꞌrü yärä."]], [["A ngwüjï ngwonyadu allu ndi Bilatij aar otacalu ndi ari ngwuje ärrïjï yiꞌral yanni yati ärrïnï gïdïdlä."]], [["A je Bilatij otacalu ngwuje ci, “Ngaa lïmïnä nda je gwäꞌdäcä Delenyalu didi Ngwüyäwüde?”"]], [["Ndi ari nginde gwani Bilatij gwülïngïdï ndi ari ngwurꞌdal ngwanni ngwuru ngweleny gwätädäär Yicung yïꞌdünyü ꞌdogo."]], [["A be ngwurꞌdal ngwanni ngwuru ngweleny gwogaji ngwüjü ndi ari aar bupi Bilatijing gwuru deleny ngwuje gwäꞌdäcä Barabajingalu."]], [["Oꞌre a je Bilatij otacalu, “Ngaa lïmïnä nga je ärrïjï ngindeng ange gwanni gwucanga Deleny didi Ngwüyäwüd?”"]], [["Aar ürrï dula aar ci, “Pädï küꞌrï.”"]], [["A je Bilatij otacalu, “Ange gwuru yiru ange yanni yärrüng je?”"], ["Aar be ürrï dula gwulleny aar ci, “Pädï küꞌrï.”"]], [["A je Bilatij gwäꞌdäcä Barabajingalu nunnu aaꞌti la kanu. Ngwube ape Yicung aar pï lacal le aar gwe ele ndi pä küꞌrï."]], [["A gwuꞌtulu ape aar gwe änï ngwuꞌdun ngwudi yeleny aar urnida giꞌdu gidi gwuꞌtulu."]], [["Aar giki direda duri didi yeleny aar ꞌräjï ngwügä aar je giki kiꞌra nono giꞌriba gidi yeleny."]], [["Aar urnidi aar ari, “Agannar Delenya didi Ngwüyäwüd!”"]], [["Ati aar pï guura ge kiꞌrala aar gwonynya ngwäyänü. Ati aar jürbäjälü aar kwucalu yirku ye."]], [["Anni ma aar gu ärrï yïdäpängä ꞌdi aar medaji, aar gwallada direda ndoo duri didi yeleny, aar be giki ngwureda ngwüngün aar okta aar gwe ele poor ndi pä küꞌrï."]], [["A gur geꞌte ngwaalu ngwani Giruwan gani Jamaan giru mbumbu gwudi Älïjïkändär na Räbüj gïndï ꞌdunu gadi ele kündär, aar üpïyï güüꞌrï yiima ye."]], [["Aar apa Yicung aar gwe ila ngwaalu ngwani Jüljüjä, ngwani ngwaalu ngwudi guya gidi giꞌra gidi dïjï."]], [["Aar be ätädä diꞌrica dïlägänänü ngwuuwa ngwe ngwuꞌri nunnu ngwuje ïyï ngwuje be ꞌdonya."]], [["Aar pä küꞌrï. Aar gigini ngwuredanu ngwüngün aar je ape aar je gu gatada yuꞌru nunnu aar ombaji ngwanni ngwadi je dïjï ape."]], [["Gaji ganni gima aar ge pä Yicung küꞌrï, lingen lïndï be ꞌdi ngwuru tudini kwoꞌrongo (9) dilu danu."]], [["Yiꞌral yanni yigekejajaar gu yullaar je küꞌrälä yaru nu, DELENY DIDI NGWÜYÄWÜD."]], [["Aar je pä gïyüꞌrï ngwuꞌram ngwe rom. Deꞌte kaama na deꞌte kängïr."]], [["(No a ngwujaꞌri ngwanni ngwüllïnä kitabanu aar ätï ngwäyänü ngwanni ngwaru, “Gwuma aar äcïdï ngwuꞌram ngwe.”)"]], [["A ngwüjï ngwanni ngwumillidu kayalu nggoo lo, aar ci yiꞌra kwoꞌroꞌdong, “Yäy ꞌda! Nga gwanni gwaru a gwa kiyi gobo nga be ꞌdïꞌrïyälü giyomon täꞌrïl,"]], [["üllädälü küꞌrälä nga gïlängïdïyï ligoꞌro lunga!”"]], [["A gu ngwurꞌdal ngwanni ngwuru ngweleny na ngwoorta ngwudi yobo ondaji yïdäpängä ꞌto aar ari, “Nginde gwügïlängïdïyä ngwüjü ngwuꞌter a be ligoꞌro lüngün, ngwuꞌti be burna ndi gïlängïdïyï."]], [["Nggwee Gwubrutaar yeleny, Deleny ndee didi Yïjïräyïl, ngwuꞌdi üllädälü gweneno küꞌrälä aar engga nunnu ar gwe ämnï!” A ngwuꞌram ngwoo rom ngwüpädäär je ngwe gïyüꞌrälä, lo ꞌto."]], [["Gilingen lïdünälä, a dïrïm elalu mogeny ken ꞌdar ꞌdi a lingen ele ngwuru täꞌrïl (3)."]], [["Anni ma lingen ele ngwuru täꞌrïl (3), a Yicu geꞌte dula gwulleny ngwari Yärmïyängä, “Eloye, Eloye, lama jabaktani.” Yani ndi ari, “Ngwaalu ngwüny, Ngwaalu ngwüny, a gwuma arra miny gatani?”"]], [["Anni ma ngwüjï ngwoko ngwanni ngwuju ndi dünï ngeno gito gito ꞌdingini ngwujaꞌri ngwe, aar ari, “ꞌDinginar, nginde gwurnida Ïlïyäng.”"]], [["A gur geꞌte gwalajanu ngwapa lïbä ngwurtiyi giyaanu yula ngwugekaji gidirula ngwudingaci nunnu ngwïyï. Ngwari, “Gäbïcär ꞌdi gwenene ar engga manari Ïlïyä gwadi ila ngwülläjälü.”"]], [["A Yicu geꞌte dula gwulleny a lïgïꞌrïm ꞌtü ꞌdünggüngün."]], [["A dired didi gobo danni dati ji gidiliganu, ngwüdïrïtïnänü ꞌtuꞌtu allu nggwe ꞌdi ngwobani koralu ngwuranu rom."]], [["Anni ma kumndan gidi gwuꞌtulu küüꞌrï tudini (100), gïdünäcä Yicungalu engga Yicung gwugeꞌta dula ngwengga gwayu awa, ngwari, “ꞌDidanu gur nggee giru Gïjï gidi Ngwaalu!”"]], [["Ngwaw ngwoko ngwuju ꞌto ngeno aar dünï ngwaalu ngwolanu ndi ombajidi. Märïyäm gwani Mäjïdälïyä gwuju na Märïyäm nanni gwudi Yagub gwanni gwookana na Yüjä, na Jälümä."]], [["Lanni ligwujana Yicung ngwaalu ngwani Jälïl ati aar äpïjï yiiru. A ngwaw ji ngwonyadu mana ngwanni ngwïndäär le aar elada Üräjälïm."]], [["Digera dalu ndoo, gomon giru gidi Jaꞌrimani (gomon giru gidi gweneng a be bïgänü gwudi gomon Kwoꞌra täꞌrïl). No anni ma gaji ila gadi ru digera,"]], [["a Yüjïb gwudi Ramang ila gwuru dïjï dïdïnyädäär ngwämrä ngwudi Ngwüyäwüd nginde gwuru dïjï dïdünïcä yelenya yidi Ngwaalu ngwuꞌranu ngwüꞌdïꞌrï ngwele ndi Bilatij gwuru deleny ngwuci gwunana ngwangina ngwudi Yicu."]], [["A Bilatij allalu ndïr ndi ꞌdingini ndi ari Yicu gwuma ayi be. Ngwurnidi kumndan gidi gwuꞌtulu küüꞌrï tudini (100) ngwotacalu ndi ari manari Yicu gwuma ayi be."]], [["Anni ma kumndan ondaci ndi ari yiru gu, ngwügäbïcïjï Yüjïbïng ngwangina ngwuje ape."]], [["A Yüjïb illa direda diru lari diyang ngwülläjä ngwanginalu ngwudi Yicu küꞌrälä ngwuje pä direda nono aar änïjï gidimomanu dïpïdäär koꞌrr. Ngwüdätïꞌrïyä goꞌrralu gipa ngwügwüꞌrübä kïyï gidi dimomo."]], [["Märïyäm gwani Mäjïdälïyä na Märïyäm nanni gwudi Yüjä lenge ngwaalinga ngwanni ngwuma aar gu geꞌte Yicung."]]], [[["Anni ma gomon medadi ganni giru Kwoꞌra täꞌrïl, a Märïyäm gwani Mäjïdälïyä na Märïyäm nanni gwudi Yagub, na Jälümä, aar ella gwuduꞌrula nunnu aadi aar ele ndi änïjä ngwangina nono ngwudi Yicu."]], [["A ꞌtuꞌtu dilu danu komon ganni giru giꞌra giyomon Kwoꞌra täꞌrïl, gwele ma lingen ürrädä aar ji kay ladi ele gidimomalu."]], [["Aar otajidalu kay aar ari, “Yärü gwanni gwadi nje dätïꞌrïyïjï goꞌrra kïyï gidi dimomo?”"]], [["A be anni ma aar ombajidalu aar mbuji goꞌrra ganni gipa giju gwele, gima äbrnï gïlängïr."]], [["Anni ma aar änï gidimomanu, aar engga damal dïjädälü kaama digenna direda dibidu, aar allalu ndïr."]], [["Ngwuje ci, “Ngaa ꞌti ändälü ndïr ngaa libupa Yicung gwudi Najrang gwanni gwüpädäär küꞌrï. Nginde gwuma ꞌdïꞌrï! Nginde gwaꞌti ngene. Änggädär ngwaalinga ngwanni ngwugeꞌtaar gu."]], [["A be ïndär aang ondaci ngwoꞌra ngwüngün na Butrujing ndi ari, ‘Nginde gwa je dalmacani gwele Jälïl. Ngenone, gwa aang engga anaku cara je gu.’”"]], [["Aar ꞌtü puprang no lididiꞌru lïndï le ngwaalalu, aar abra gidimomo. A je yedeny eny aar ꞌti ondaca dïjü dere."], ["["]], [["Anni ma Yicu ꞌdïꞌrï ꞌtuꞌtu dilu danu gomon ganni giru giꞌra yidi yomon Kwoꞌra täꞌrïl, ngwüꞌtäcä Märïyämïngälü gwani Mäjïdälïyä gwerre gwerre gwanni gwüꞌtüyüng gu ngwüꞌrïllänü kwoꞌra täꞌrïl."]], [["A Märïyäm ꞌdïꞌrï ngwele ngwondaci ngwüjü ngwanni ngwujaar le gaji ganni gijaar ge ndi rünïjï Yicung."]], [["Anni ma gu ngwüjï ngwoo ꞌdingini ndi ari Yicu nggwo gwumidu gwänggädï Märïyäm ngwäy ngwe ngwüngün, aar ꞌti ämnäcä ngwujaꞌri."]], [["Aji a Yicu ꞌtädälü yiꞌremna ye yiꞌter, ngwäꞌtäcä ngwoꞌralu ngweꞌte rom ngwuju ndi ele ngwadi elada poor kündär."]], [["Ngwee rom oꞌre aar je ondaci liꞌter aar je ꞌti ämnäcä ngwujaꞌri ngwegen ꞌto."]], [["Aji a Yicu ꞌtäcä ngwoꞌralu ngwükäjäär je ngwüngün ngwuru ꞌdï na gweꞌte (11) ngwuju ndi eny. Ngwuje girinya gwani ämnï Ngwaalu gwegen gwanni gwamiꞌratu na gwani undi yigor yegen ndi ämnäcï ngwüjü ngwanni ngwänggädï anni mung ꞌdïꞌrä giyiꞌranyanu."]], [["Ngwuje ci, “Ïndär gïdïdlä ꞌdar ngaa ondaci ngwüjü ꞌdar ngwujaꞌri ngwe ngwanni ngwujaw."]], [["Gwanni gwa ämnï Ngwaalu ma aar nyïnyï, gwa gïlängïdïnï a be gwanni gwaꞌti gwa ämnï Ngwaalu, gwa aar gwe obalu."]], [["A yiꞌremna yiru giyee yanni ya ji ꞌdenggen lanni la ämnï Ngwaalu ndi ari, la ꞌtüyï ngwüꞌrïllänü ngwürïny ngwe ngwüny, la ondaji ngwungla le ngwuyang,"]], [["la uti ngwüüngäyälü ngwuy ngwe, na ma aar ïyï yiiya yati ꞌrinyidi, laꞌti la ru yiꞌral yere aꞌtur. La alliji ngwüjü ngwuy nono ngwanni ngwümä ngwa uꞌri nono.”"]], [["Anni ma je Deleny dani Yicu ondaci, ngwäpïnï ngwallu kerala ngwujalu kaama gidi Ngwaalu."]], [["A be ngwoꞌra ngwüngün ꞌtü aar ele ndi ondaci ngwüjü ngwaalu ꞌdar ngwujaꞌri ngwanni ngwujaw a Deleny ji ꞌdenggen aar ape yiiru ngwätïyï ngwujaꞌri ngwüngün ngwäyänü yiꞌremna ye yati gwujana ngwujaꞌralu.]"]]]], "Luke": [[[["Mengga gwani Yabuluj, gwele gwerre lonyadu laru aar ulli ngwujaꞌri aar enggaci ngwüjü yiꞌral yanni yima je Ngwaalu ärrï ꞌdengganu."]], [["Anaku ma aar nje gu enggaci lanni liju gwerre yänggädäär je ngwäy ngwe ngwegen aar je ꞌdingini aar ye ondaci ngwüjü, aar nje be üllïjä."]], [["Nyi be ari anni minje gu gegeꞌta ngwäy nono ꞌto mama anaku ïndär gu ꞌtuꞌtu gwerre, nga je üllïjä mengga gwani Yabuluj, anaku ïndär gu."]], [["Nunnu nga lenge ꞌdidanung gwudi yiꞌral ꞌdar yanni yenggacara je."]], [["Kaji ganni gïmätï ge deleny dani Yïrüdïj yelenya Yäwüdïyä, dirꞌdal diju dani Jäkärïyä gwanni gwüjädï kiꞌdu gidi Äbïyä gidi ngwurꞌdal a daw düngün dani Älïjäbäd gwanni gwüꞌtüdï kilinge gidi Aruun."]], [["Jäkärïyängä daw de düngün dani Älïjäbäd lïdünälü ngwäyänü Ngwaalu. Lati ꞌdengenaci Ngwaalinga aar geꞌte ngwujaꞌri ngwüngün ngwäy nono ꞌdar aar ꞌti ätï keng nono gwere ngwäyänü ngwüngün."]], [["Aar ꞌti be lïngïtï, ndi ari Älïjäbäd gwuru gurrum na ngindenga dur de düngün dani Jäkärïyä lïmädïnädälü gïyïmäyïn."]], [["Gomon geꞌte a Jäkärïyä ji ndi äpïjï Ngwaalinga yirꞌdala kobanu anaku rung gu dirꞌdal, a gomon güngün ru nggoo."]], [["Yati gu ru dïmürä ndi ari lati gatu yuꞌru nunnu a dirꞌdal linginni danni da änï kobo ndi gätïjä Ngwaalinga yiluna gïlïgä. No a Jäkärïyä änï kobo gidi Ngwaalu."]], [["A ngwüjï ngwonyadu jalu poor ndi otaci Ngwaalingalu gaji ganni gati ge yilun ji ndi ꞌrüꞌrï."]], [["A Ngwaalu ükäjä gïꞌrrä güngün ngwila ndi Jäkärïyä ngwüdünädä kaama gidagad didi yilun."]], [["Anni ma Jäkärïyä engga, ngwudidiꞌri a yedeny eny."]], [["A be gïꞌrr ci, “Aar ang ꞌti yedeny ïtï gwani Jäkärïyä! Ngwaalu ngwuma ang ꞌdengenaca otacingalu gwunga ꞌdünggün, a daw dunga dani Älïjäbäd da ji lari le da ang lïngïjä gïjü giru dur. Ga ang ci Yuwana."]], [["Mung lïngïnï, a gwa jayanu gwulleny, a ngwüjï ꞌto ngwonyadu ngwa jayanu lïngïnï gwe gwüngün!"]], [["Nginde ga ru dïjï dipa ngwäyänü Gideleny. A gaꞌti ga ïyï diꞌrica dere aꞌtur. ꞌTuꞌtu gilaranu lidi nanni gwüngün, ga gu Lïgïꞌrïm lanni Lijuꞌru onyadala."]], [["A nginde ga gwäꞌräjä ngwüjü ngwonyadu ngwudi Yïjïräyïl kuyanu gidi Deleny degen diru Ngwaalu."]], [["Nginde gwa mädïnïjä Delenya danni dadi ila yiima ye yeꞌte yeꞌte yidi Lïgïꞌrïm lanni Lijuꞌru nono dïjïrä didi Ngwaalu dani Ïlïyä gwerre. Nginde ga gwäꞌräjïdï papanga je yïjï ye ling je gwäꞌrä lanni lïnyürtïjä Ngwaalinganu nunnu aar ele kayalu gidi bebere gidi ngwüjï ngwanni ngwüdünälü. Nginde ga jaꞌrimaci Ngwaalinga ngwüjü ngwüngün aar jicalu.”"]], [["A Jäkärïyä ci gïꞌrrä nu, “Awa nyi be ïcïnänü yiꞌral giyee ꞌdidanu? Änyängä daw de düny liru ngwümäyïn.”"]], [["A gïꞌrr ci, “Äny gwani Jïbräyïl, nggwati dünï ngwäyänü Ngwaalu ngwanni ngwükäjïny ndi ang ondaci ang enggaci ngwujaꞌri ngwee ngwujaw."]], [["A be nga gwuma ꞌti ämnä ngwujaꞌri ngwüny, ngwanni ngwadi ele ndi ätï ngwäyänü komon gadi ge Ngwaalu ari. Nunnu nga gwuma ꞌti ämnä, a gwa gwugwundi ꞌdi a gomon ila aar ätï ngwäyänü yanni yima ang ye ci.”"]], [["A ngwüjï ji ndi dünïcï Jäkärïyäng poor ꞌdi a gaji ele ngwolanu, aar ïrïyï ngwäyälü ndi ari gwuma arra mung gu jana no kobanu!"]], [["Anni mung ꞌtüdä poor, a lingla lüngün ꞌdonya ndi ondaji. No, a ngwüjï lenge ndi ari gwuma enggada yiꞌral yeꞌte yidi Ngwaalu kobanu. A no, ating ondaci ngwüjü ngwuy ngwe nono däꞌräng. Nggu ji jicom no ngwuꞌti ondaju."]], [["Anni ma yomon yüngün medadi ndi äpïjï Ngwaalinga yirꞌdala kobanu, ngwoꞌre ꞌdunu ꞌdünggüngün."]], [["A yomon ila a daw düngün dani Älïjäbäd ji lari le. A Älïjäbäd jalu ꞌdunu ngwüüwäyü tudini (5) a nginde ari,"]], [["“Deleny diru dätädïny lari gilee anni mung ämnï ndi ari aar nyi äbräjï yaaru ngwäy ngwudi ngwüjï.”"]], [["Anni ma Älïjäbäd ätï ngwüüwäyü nyärläl (6), a Ngwaalu ükäjä gïꞌrrä gani Jïbräyïl ngwüllä kündär gani Najra ngwaalu ngwani Jälïl,"]], [["ngwüllädä kuꞌtaar ganni gïmïnä gu gur gani Yüjïb gaga gwanni gwüꞌtüdï kilinge gidi deleny dani Däwüd. A guꞌtaar nggoo gani Märïyäm."]], [["A gïꞌrr ändädä Märïyämïng ngwuci, “Nggwagannanga, a gwanni gwujayaar ngwäy gwulleny! Deleny ndo ꞌdunggunga.”"]], [["Anni ma Märïyäm ꞌdingini ngwujaꞌri ngwudi gïꞌrr, ngwallalu ndïr ngwïrïyï ngwäyälü ndi ari yiꞌral yiru ange giyee yiru gu no."]], [["A gïꞌrr ci nu, “Aar ang ꞌti yedeny ïtï, nga gwujaw Ngwaalinga ngwäy."]], [["Nga gwa ji lari le. A gwa lingeta gïjü giru dur, ga ang ci Yicu."]], [["Ga ape yelenya ga ani Gïjï gidi Ngwaalu ngwojema gwudi gerala. Ga Deleny diru Ngwaalu ätädä yelenya anaku dïgürnä düngün dani Däwüd."]], [["Ga ape yelenya ngwuꞌdun ngwudi dïgüürnä düngün dani Yagub gwurꞌtal yaꞌti ya medadi aꞌtur.”"]], [["A Märïyäm ci gïꞌrrä nu, “Awa aar gu be ru äny gwuru guꞌtaar?”"]], [["A gïꞌrr ci, “Lïgïꞌrïm lanni Lijuꞌru la gu üllänü na yiima yidi Ngwaalu kerala ya gu jala. Ndi ari gwanni gwujuꞌru gwadi lïngïnä ꞌdunggunga, gwadi ru Gïjï gïndï Ngwaalu."]], [["A mine ꞌto nyara gwunga gwani Älïjäbäd gwuma pa ji lari le gwuru dïmäyïn, gwenene gwuma ape ngwüüwäyü nyärläl (6). Gwanni gwaru gwe ngwüjï gwuru gurrum."]], [["Ndi ari yiꞌral yere yaꞌti yati ajilaji Ngwaalinga!”"]], [["A Märïyäm ari, “Äny nggwee gwuru dïnäd didi Deleny, gäbïcä je aar gu ru ꞌdünggüny anaku ara gu.” A be gïꞌrr gatani ngwele."]], [["A Märïyäm ꞌdïꞌrï puprang kaji nggoo, ngwallu kündär kenala ngwaalu ngwani Yäwüdïyä."]], [["Ngwänï gïdrü ngwuꞌdun ngwudi Jäkärïyä ngwaganni Älïjäbädïng."]], [["Anni ma Älïjäbäd ꞌdingini aganning gwudi Märïyäm, a gïjï üpïdïnälü gilaranu lüngün. A Lïgïꞌrïm lanni Lijuꞌru onyadi Älïjäbädïngälä."]], [["A nginde jayanu ngwalliji dulala gwulleny ngwuci Märïyämïng nu, “Ngwaalu ngwonjacananga ngwaanu aar onjaci gïjü nggoo gilaranu lunga."]], [["A be nggwarra nyi be jäyïnï ngwäy no ꞌdi aar nyi nanni gwudi Deleny düny ïlïjä?"]], [["Anaku minyi gu ꞌdingini aganning gwunga no, a gïjï üpïdïnälü gilaranu gijayanu."]], [["Gwonjacaar nginde gwanni gwuma ämnï Ngwaalu ndi ari yanni yima ye Deleny ci, ya gu ru.”"]], [["A Märïyäm ortada Ngwaalinga. Ngwari,"], ["“Äny gwa näjï Delenya."]], [["Äny gwujayanu gwani Ngwaalu ngwüny ngwanni ngwuru Gilang gwüny."]], [["Äny gwuru dïjï damiꞌratu diru dïnäd a be nginde gwuminy diwayina."], ["Komon gidi gweneneng, gimaad ꞌdar, giny ci lonjacanga."]], [["Anaku ma aar nyi gu Ngwaalu gïꞌtïjï yiꞌral giyee yojema ndi ari nginde gwätï yiima."], ["Nginde gwujuꞌru."]], [["Ïnä gwüngün gwa ji ngwüjï ngwanni ngwati denya,"], ["kimaad kimaad ꞌdar."]], [["Nginde gwuru gwugeꞌta yiima guꞌran ge güngün."], ["Ngwübädïyï ngwüjü ngwanni ngwoleya yigoꞌrala yidi yigor yegen."]], [["Gwuma ülläjï ngwelenyalu ngwanni ngwupa ngwuduꞌrala ngwudi yeleny,"], ["ngwuje be allijala lanni lüllïyä yigoꞌranu yidi yigor yegen."]], [["Liming je onjacala lanni lïtï je ngwamanu ngwony ngwanni ngwujaw"], ["a lanni lïnänü liming je dinga ngwuy ngwanu."]], [["Nginde gwugataja ngwïnädä ngwuru ngwüjü ngwüngün düwä ngwani Yïjïräyïl,"], ["ngwudiwayina ïnäng gwüngün ꞌdenggen"]], [["Ndi ari gwondaca ngwügürnä ngwege,"], ["ngwondaci dïgürnä dege dani Äbräyïm ndi ari gwung gataji düwä na yïjï yüngün gwurꞌtal,"], ["anaku ondacing gu papang je lege.”"]], [["A Märïyäm jalu ndi Älïjäbäd ngwüüwäyü täꞌrïl (3) ngwube oꞌra ꞌdunu."]], [["A gomon ila a Älïjäbäd lingeta gïjü giru dur."]], [["A ngwüjï ngwanni ngwujacidalu Älïjäbädïngä le, na gïïlü güngün ꞌdingina ndi ari Ngwaalu ngwuma ïnädä Älïjäbädïng gwulleny, aar oꞌrajidalu aar le jayanu gwüpäng."]], [["Anni ma gïjï ape yomon ꞌdübä (8), aar ila ndi pïcï käy aar üꞌrïdä, aar mïnï ndi ätä ngwürïny ngwani Jäkärïyä ngwudi papa gwüngün."]], [["A je be Nanni gwüngün gwani Älïjäbäd ci nu, “Bärï, ngwürïny ngwüngün ngwani Yuwana.”"]], [["Aar be ci nu, “Ngaa lätï dïjü dere ne ngwüjänü ngwalu danu ngwürïny ngwee.”"]], [["A ngwüjï otaci papangalu gwüngün aar ci milang, “Gïjï gadi ani yärü?”"]], [["A je be Jäkärïyä ci, ätädïny gimindi gidi ulli. Ngwümäätä ngwulli ngwuje ci, “Ngwürïny ngwüngün ngwani Yuwana.” A ngwaalu elalu ngwüjü ngwe ꞌdar."]], [["Puprang no, ngwïgïtïnï ngwulem a lingla lüngün oꞌradi ngwondaji mana ngwortada Ngwaalinga."]], [["A yedeny yipa ïꞌdï ngwüjï ꞌdar ngwanni ngwujacidaar ngwe. A yiꞌral giyee äbïngïnälü giyenala ꞌdar ken gidi Yäwüdïyä a je ngwüjï ꞌdingini ꞌdar."]], [["A ngwüjï geꞌte yiꞌral giyee ꞌdar giyigoranu yegen aar ari, “Gïjï nggee gadi ru ange?” Anaku ma aar gu engga ndi ari Deleny diju kïjï."]], [["A Lïgïꞌrïm lanni Lijuꞌru üllï ndi papanu gwüngün gwani Jäkärïyä ngwonjajala, a nginde ätï yiima ngwondaji yïjïrä ngwari,"]], [["“Nggwortada Delenya diru Ngwaalu ngwudi Yïjïräyïl,"], ["nunnu nginde gwuma ila ndi gataji ngwüjü ngwüngün düwä ngwuje gwäꞌdälü."]], [["Nginde gwuminje ükäcä gilanging gwanni gwojema ndi ari aar nje gïlängïdïyï."], ["Nginde gwanni gwüꞌtüdï gïlängïr lidi dïnäd düngün dani Däwüd."]], [["Anaku cung gu ngwïjïrä ngwüngün ngwanni ngwujuꞌru ꞌtuꞌtu gwerre gaji golanu,"]], [["ndi ari Ngwaalu ngwunje gätäjï güwänü gege"], ["na ngwüjï ꞌdar ngwanni ngwuki nje ngwäy."]], [["Ndi ari nginde gwa geꞌte ïnäng gwupa ndi papanga lege,"], ["ngwudiwayina ndi ari nginde gwugekajidaar ngwüjï ngwe ngwüngün gekajiding gwanni gwujuꞌru."]], [["Nginde gwümïꞌrïcä dïgürnä dege dani Äbräyïm yiꞌrany"], ["ndi ari gwunje gätäjï güwänü gege"], ["aar nje gäbïcï aaꞌti yedeny yinje eny ndi äpïjï yobo"]], [["Nginde gwümïꞌrïcä dïgürnä dege dani Äbräyïm yiꞌrany"], ["ndi ari gwunje gätäjï güwänü gege"], ["aar nje gäbïcï aaꞌti yedeny yinje eny ndi äpïjï yobo"]], [["lijuꞌru nono lïdünälü giyomon ꞌdar yidi midi gwege gïdïdlä."]], [["A mine nga gwani gïjï güny, ngwüjï ngwa ang ci nga gwuru dïjïr didi Ngwaalu ngwojema kerala."], ["A gwa madini nga gïꞌtïjï Delenya gay mama."]], [["Nga enggaci ngwüjü ngwüngün ndi ari gilang nggwo ma Ngwaalu"], ["düdänïjï ngwüjänü ndi ape gwegen gwanni gwuki."]], [["Ndi ari Ngwaalu ngwege ngwati nje ïnädä aar nje ämnï aar nje"], ["üllïcä buri gwudi gilang kerala ꞌdenggala nono lingen ländï dilu danu"]], [["ngwoꞌrradalu kerala ngwüjï ꞌdar ngwanni ngwïndälü gïdïrïmänü"], ["na ngwanni ngwuki ngwani yiꞌrany,"], ["aar nje oꞌrracalu ar ele kayalu gidi adatalu.”"]], [["A gïjï gani Yuwana pe, ngwojeme gïlïgïꞌrïm, ngwüꞌtü ati ngwuji poor gïtäny ꞌdi a gomon ila ngwüꞌtädälü ngwüjï ngwudi Yïjïräyïl."]]], [[["Kaji nggoo, a deleny didi ngwelenyinga dani Uguctuj Gayijar Ruma"], ["ꞌtüyä ngwujaꞌri ngwondaci ngwüjü ꞌdar giyen yanni yïmätïng gu yelenya ndi ari aar je ïꞌrä ꞌdar."]], [["Ïꞌrä nggwee gwuru gwanni gwuru giꞌra, anni mätï deleny dani Kurunij yelenya ken gani Jürïyä."]], [["A Ngwüjï ꞌdar ele ndi aar je ülläjï ngwürïny gïyündär yegen."]], [["No a Yüjïb ꞌdïꞌrï ngwugatani gündärä gani Najra gidi Jälïlïng. Aar allu kündär gani Bidilam ngwaalu ngwani Yäwüdïyä, kündär ganni gïlïngïtäär gu delenya diru dïgüürnä didi Yüjïb dani Däwüd."]], [["Aar ele Märïyäm gwe gwanni gwadi ru daw düngün aar elada ndi aar je ülläjï ngwürïny ngwegen. Nginde gwani Märïyäm gwuju lari le."]], [["Anni ma aar ji Bidilam, a gaji ila gading ge lenge."]], [["Ngwulingeta gïjü gwüngün giru giꞌra ngwüpä ngwureda nono ngwundriyalu kigoganu gidigaaranu. Anaku aaꞌti gu ngwaalu ju ngwuꞌdun ndi aar gu üllälü."]], [["Ngenone, ngwooꞌra ngwati iye ngwangala aar ji ndi arngaci ngwangala ngwegen dilunga ndoo."]], [["A gïꞌrr gidi Deleny ila ngwuje ꞌtäcälü ngwuje oꞌrralu yiima ye yidi Deleny. A je yedeny eny gwulleny."]], [["A je be gïꞌrr ci nu, “Aaꞌti yedeny ya je eny! Äny nggwo gwäpïjä je ngwujaꞌri ngwanni ngwujaw, ngwanni ngwadi gäbïcï ngwüjü ꞌdar aar jayanu gwulleny."]], [["Gwene kündär gidi Däwüd, lima je lïngïjä ngindeng gwanni gwuru Gilang, gwanni Gwubrutaar yelenya gwuru Deleny."]], [["A giꞌremna giru nggee ganni gada je enggaci. Ngaa la mbuji gïjü gïpädäär ngwureda nono gindriyaralu kigoganu gidigaaranu.”"]], [["No, a yïꞌrr ꞌtädälü yonyadu yidi gerala aar acajidi ndi ortada Ngwaalinga aar ari,"]], [["“A Ngwaalu näjïnï ꞌtuꞌtu kerala,"], ["a adatalu ji gïdïyängälü ngwüjï ngwanni ngwämnä je Ngwaalu.”"]], [["Anni ma yïꞌrr oꞌre kerala, a ngwooꞌra ngwudi ngwangal ari, “Ilar ar ele Bidilam ar ombaja yiꞌral giyee yima aar nje ye Deleny ci.”"]], [["No, aar gu eladanu aar mïnälü aar mbuji Märïyämïng je Yüjïb gwe aar engga gïjü gindralu kigoganu."]], [["Anni ma ngwooꞌra engga gïjü, aar je ondaci yiꞌral yanni yaru ye gïꞌrr kïjï."]], [["ꞌDar lanni lima ꞌdingini yiꞌral yanni yaru ye ngwooꞌra ngwudi ngwangal, a je le ngwaalu elalu."]], [["Aꞌti Märïyäm geꞌte yiꞌral giyee ꞌdar giligoranu lüngün ati ngwuje ïrïyï ngwäy nono."]], [["A ngwooꞌra ngwudi ngwangal oꞌra aar näjä Ngwaalinga aar je ortada giyiꞌral ꞌdar yanni yima aar je ꞌdingini aar je engga yima gu ätï ngwäyänü anaku ca je gu gïꞌrr."]], [["Anni ma gomon ele ngwuru ꞌdübä (8), ganni gadi aar ge üꞌrïdä gïjü, aar ätä ngwürïny aar ci Yicu, ngwürïny ngwanni ngwuca ngwe gïꞌrr Märïyämïng gwerre nding ji lari le."]], [["A gaji ila gidi gomon gidi ape dïmürä didi ꞌtälü gïdrü"], ["anaku ondaja gu yobo yanni yätädï je Ngwaalu Müjäng. Yüjïbïngä Märïyäm gwe aar apada Yicung kobo Üräjälïm ndi aar äpïjï dïmürä didi pï käy ndi inggidi ndi ari giru gidi Ngwaalu."]], [["Anaku üllïnäär gu giyobo yidi Deleny ndi ari, “ꞌDar yanni yiru yiꞌra yiru ngwur, aar äbrïnï aar juꞌri aar ru yidi Deleny.”"]], [["Na ꞌto aar mïꞌrïnï nono amaam gwe rom anaku aru gu yobo yidi Deleny."]], [["Gaji ge nggoo, gur geꞌte giju Üräjälïm gani Jamaan ganni gïdünälü ngwudenya Ngwaalinga ngwuji ndi dünïcï gilanging gwudi Yïjïräyïl. A gu Lïgïꞌrïm ji lanni Lijuꞌru,"]], [["a Lïgïꞌrïm enggaci yïjïrä giligoranu ndi ari gwaꞌti gwa ayi ꞌdi ngwenggani ngindeng gwanni Gwubrutaar yelenya gwaru gwe Deleny diru Ngwaalu."]], [["A Lïgïꞌrïm oda ngwänïjï ngwämrä kobo. Anni ma Yüjïbïngä Märïyäm gwe apa Yicung aar gwe änï ndi äpïjï dïmürä anaku aru gu yobo,"]], [["a Jamaan ape gïjü ngwuyala ngwugeꞌte kiꞌruundu güngün ngwortada Ngwaalinga ngwari,"]], [["“Gwani Deleny düny, gwene ngwujaꞌri ngwunga ngwanni ngwara ngwe ngwuma mbuti,"], ["gäbïcïny be gwuru dïnäd dunga nyi ayi gwadatalu."]], [["Äny gwuma engga gilang gwunga ngwäy ngwe ngwüny"]], [["gwanni gwuma ang, jaꞌrimada ngwäyänü ngwüjï ꞌdar."]], [["Gwuru buri gwunga ndi ꞌtäcï ngwüjälü ngwanni ngwuru Garany buping gwunga."], ["A ngwenggaci ngwüjü ngwüngün ngwudi Yïjïräyïl ndi ari gwuru näjï gwunga ꞌdenggen.”"]], [["A Yüjïbïngä Märïyäm gwe, a je le ngwaalu elalu giyiꞌral yanni yima ye Jamaan ondijaji kïjï."]], [["A je Jamaan onjaci ngwuci nanning gwudi Yicu gwani Märïyäm nu, “Gïjï nggee gegeꞌta Ngwaalu ndi ari ga gäbïcï ngwüjü ngwonyadu ngwudi Yïjïräyïl ngwa obalu a ngwonyadu ngwa mätïnälü. Übïnälü ngindeng gwa ru giꞌremna"]], [["a nginde gwa ꞌtäjï yigoralu yidi ngwüjï ngwonyadu. A be nga gwani Märïyäm, runi gwupa gwa ji ꞌdunggunga gwa gäbïcï ligor lunga la ru nono ma aar üꞌrü galal ge.”"]], [["A daw deꞌte dani Anna diru dïmäyïn ngwuru dedel ngwuru ꞌto dïjïr, diru gera gidi gur gani Panwil giru gïïlü gidi Äcïr."], ["Dägïnä aar ji dur de düngün ngwüdläyü kwoꞌra täꞌrïl (7), ngwube ru dedel ꞌdi ngwobani ngwüdläyü ꞌdï ꞌdübä na kwoꞌrongo (84). Dati ꞌti gataca gobo gidi Ngwaalu giꞌra ꞌter, ndi äpïjï Ngwaalu yobo lingen le a dilu de, ati ngwümäätä ngwädä ati ngwotaci Ngwaalingalu."]], [["A daw deꞌte dani Anna diru dïmäyïn ngwuru dedel ngwuru ꞌto dïjïr, diru gera gidi gur gani Panwil giru gïïlü gidi Äcïr."], ["Dägïnä aar ji dur de düngün ngwüdläyü kwoꞌra täꞌrïl (7), ngwube ru dedel ꞌdi ngwobani ngwüdläyü ꞌdï ꞌdübä na kwoꞌrongo (84). Dati ꞌti gataca gobo gidi Ngwaalu giꞌra ꞌter, ndi äpïjï Ngwaalu yobo lingen le a dilu de, ati ngwümäätä ngwädä ati ngwotaci Ngwaalingalu."]], [["Ngwila gaji ge nggoo geꞌte geꞌte ngwuci Ngwaalinga yäy ꞌtu, ngwondaci ngwüjü ꞌdar gïjï ge ngwanni ngwüdünïcä Ngwaalinga ndi üꞌrä ngwüjälü ngwudi Üräjälïmïng."]], [["Anni ma Yüjïbïngä Märïyäm gwe medaji apeng dïmürä ꞌdar anaku bupa gu yobo yidi Deleny, aar oꞌra ꞌdunu kündär gani Najra ngwaalu ngwani Jälïl."]], [["A gïjï pe ngwojeme nono gïlïgïꞌrïm, ngwätï bebereng gwupa, ngwujayi Ngwaalinga ngwäy."]], [["Ngwüdlä ngwüdlä, papanga lidi Yicu lati ele kündär gani Üräjälïm ndi ape yïꞌrïnyïnä yidi Dambdani."]], [["Anni ma Yicu ätï ngwüdläyü ꞌdï na rom (12), aar allu anaku ati aar gu allu gïyïꞌrïnyïnä giyoo."]], [["Anni ma yïꞌrïnyïnä medada, aar ꞌdïꞌrïꞌtä aar oꞌrada ꞌdunu, a be Yicu ꞌdonyadalu gwodan Üräjälïm. A gu ꞌti papanga lüngün lïngïdï."]], [["Aar ji ndi ari nggwo gwïndäär le, no aar ila gangin gangin. Aar be gwurlalu aar gwe otaci ngwüjälü ngwegen a ngwumadanu ngwegen."]], [["Aar ꞌti mbuju, aar oꞌre Üräjälïm ndi mïnä."]], [["Bïgï nggwoo aar mbuji ngwämrä kobo aar ji ndi jalu ngwoortanga le ngwudi yobo nding je geraji länï ngwuje otacalu."]], [["A ngwaalu elalu ngwüjï ꞌdar ngwanni ngwuꞌdingina ngindeng ndi bebere gwüngün ma aar otacalu."]], [["Anni ma aar engga, a je le ngwaalu elalu. A nanni gwüngün gwani Märïyäm ci nu, “Gwani gïjï güny, ange gwuru nje gu be ärrï no? Änggädï nje ꞌdi mbumbu gwe gwunga ïcï nje gu dïrbä ndi ar ang mïnï.”"]], [["Ngwuje be ci nu, “Ange gwuru nyii be mïnï, ngaa laꞌti lïngïdï ndi ari nggwadi ji kobanu gidi Mbumbu gwünye?”"]], [["Ngindenga aar ꞌti lïngïdï ndi ari gwaraa."]], [["No, a Yicunga oꞌra papanga le lüngün aar üllä Najra, ngenone ati ngwuje ꞌdengenaci. A nanni gwüngün gwani Märïyäm ïrïyï ngwäyälü giyiꞌral giyee ꞌdar giligoranu lüngün."]], [["A Yicu pe gilingeno na ndi bebere, ngwujayi ngwäy Ngwaalu na ngwüjï."]]], [[["A Ngwaalu ükäjä ngwujaꞌri ndi Yuwana gïjï gidi Jäkärïyä poor gïtäny. Kaji nggoo, giru ganni gïmätï ge deleny didi ngwelenyinga didi Rumang dani Tïbïrïyü Gayijar yelenya gïdïdlä danni diru ꞌdï na tudini (15), a deleny dani Bilatij Bündï määtä yelenya ngwaalu ngwani Yäwüdïyä, na deleny dani Yïrüdïj dïmätï yelenya ngwaalu ngwani Jälïl, a gwenggen gwani Bïlïpüj määtä yelenya ngwaalu ngwani Yituriya na ngwaalu ngwani Targunitiya, deleny dani Liyaanu, dïmätï yelenya ngwaalu ngwani Äbälïn. Gaji ganni giru ge Anan na Giyaba ngwurꞌdal ngwanni ngwuru yiꞌra."]], [["A Ngwaalu ükäjä ngwujaꞌri ndi Yuwana gïjï gidi Jäkärïyä poor gïtäny. Kaji nggoo, giru ganni gïmätï ge deleny didi ngwelenyinga didi Rumang dani Tïbïrïyü Gayijar yelenya gïdïdlä danni diru ꞌdï na tudini (15), a deleny dani Bilatij Bündï määtä yelenya ngwaalu ngwani Yäwüdïyä, na deleny dani Yïrüdïj dïmätï yelenya ngwaalu ngwani Jälïl, a gwenggen gwani Bïlïpüj määtä yelenya ngwaalu ngwani Yituriya na ngwaalu ngwani Targunitiya, deleny dani Liyaanu, dïmätï yelenya ngwaalu ngwani Äbälïn. Gaji ganni giru ge Anan na Giyaba ngwurꞌdal ngwanni ngwuru yiꞌra."]], [["A Yuwana ila gïyündär ngwaalu ꞌdar ngwanni ngwänü genanu gidi Yaw yidi Ordoning. Ngwondaci ngwüjü ngwujaꞌri ngwudi Ngwaalu nunnu aar joꞌrenyana. Aar gatana yiꞌral yanni yiki ngwuje nyïnyï yaw ye nunnu a je Ngwaalu düdänïjänü giyiꞌral yegen yanni yiki."]], [["Anaku ullu gu dïjïr didi Ngwaalu dani Ajaya ngwujaꞌri ngwanni ngwullung je kitabanu güngün ngwari,"], ["“Dïjï ndo durnidu poor gïtäny ngwuci ngwüjü,"], ["‘Raꞌtar gay gidi Deleny"], ["ngaa gïꞌtïjï ngway aar dünälü."]], [["Yülä ꞌdar ya ꞌrïnyänï ya jalu miꞌder,"], ["yen na yidotr ya jalu miꞌder,"], ["a gay ganni gimamindanu ga räꞌtïnï ga dünälü"], ["a ngway ngwanni ngwuru yederom ngwundu ngwa ru gebed gijayalu."]], [["Nunnu a ngwaalu juꞌralu a ngwüjï ꞌdar gïdïdlä engga gilanging gwudi Ngwaalu.’”"]], [["A ngwüjï ngwonyadu ꞌtüdädä ndi Yuwana nding je nyïnyï. A je Yuwana ci, “Nga nga gilee liru yïjï yidi ngwüüngä! Yärü gwuca je ngaa laꞌti la änï küündänü ganni nggo gïndï?"]], [["Ärrär be yiꞌral yanni yijaw ngaa ye inggidi ndi ari ngaa lima joꞌrenyana. Aaꞌti ngaa la ji ndi ci yigoꞌro yalu ngaa liru yïjï yidi Äbräyïm gwuru dïgüürnä dalu. Nggwa je ci, Ngwaalu ngwätï yiima ndi ape yoꞌrra giyee ngwuje ruji yïjï yidi Äbräyïm!"]], [["Ngwaalu ngwuma mïꞌrä guuꞌri ngwuwa ngwudi ngwaꞌri, daꞌri danni daꞌti da ꞌriꞌri yuula yanni yijaw, ding üꞌrïdälü mbüny ding gatu gïlïgä.”"]], [["A ngwüjï otacalu aar ci, “A mine änyängä ladi ärrï ange?”"]], [["Ngwuje ci nu, “Gwanni gwätï ngwureda rom, ngwape deꞌte ngwätädä dïjü danni daꞌti ätï, na gwanni gwätï yona aar emadi dïjï de danni daꞌti ätï.”"]], [["A ngwudulba ilada ndi Yuwana nunnu ngwuje nyïnyï. Aar otacalu aar ci, “Gwani doorta, änyängä ladi ärrï ange?”"]], [["Ngwuje ci, “Aaꞌti ngaa la gendaci ngwüjü dulba gidulbala danni daru de ngweleny.”"]], [["A gwuꞌtulu gwoko otacalu ꞌto aar ci, “Nda mine nyängä, ladi ärrï ange?”"], ["Ngwuje ci, “Aaꞌti ngaa lapada dïjü ngwüꞌrïnyä yiima ye, aaꞌti ngaa lüꞌrïdä dïjü yiꞌduru nono ngweleny. Ïtär ngwuy ngwe ngwalu.”"]], [["A ngwujaꞌri apani ngwüjü a je ngwe ngwaalu elalu ndi geꞌtaji ndi ari Yuwana gwaadi ru gwanni Gwubrutaar yelenya."]], [["A no, a je Yuwana ondaci ꞌdar ngwuje ci, “Nggwünyïnyä je yaw ye, a be gwanni nggwo gwïndï gwodan, nginde gwojemana ꞌdünggüny, äny gwaꞌti ädï ngwäyänü ngwüngün ndi ari nyi gwallaci ngwaralu ngwudi ngwüdän ngwüngün. Nginde gwa je nyïnyï Lïgïꞌrïm le lanni Lijuꞌru na lïgä."]], [["Nginde nggwo gwapu ngwümülgügünä kuy güngün ngwadi ngwe ürnäjï yona ngwubruti doꞌralu ngwübäläjï yona kïlänü ngwube uꞌdiyi ngwoga lïgä le lanni lati ꞌti miꞌrinyu.”"]], [["A Yuwana rimalu ngwüjï ngwe yiꞌral ye yonyadu yiꞌter ngwuje päcälü ngwujaꞌri ngwanni ngwujaw ngwudi Ngwaalu."]], [["A Yuwana girinya delenya dani Yïrüdïj ndi ari gwagu Yïrüdïyäng gwuru daw didi gwenggen, ngwärrï ꞌto yiꞌral yiꞌter yonyadu yanni yiki."]], [["A be Yïrüdïj määtä Yuwanang gwani ngwujaꞌri ngwee ngwülängïtäjï korkon."]], [["Anni ma Yuwana nyïnyï ngwüjü ꞌdar, a Yicu ila ꞌto ngwünyïnyï. Anni ma Yicu ji ndi otaci Ngwaalingalu, a gere ïgïtïnä,"]], [["a Lïgïꞌrïm lanni Lijuꞌru üllä kerala liru ngwanginu nono amaam ngwaw nono a Ngwaalu ondaca aar ca, “Nga gwuru Gïjï güny ganni gämnïny. Nga gwüjädïnyänü gwulleny.”"]], [["Gaji ganni gïꞌdïꞌrü ge Yicu ndi ape yiiru yüngün, nginde gwätï ngwüdläyü ꞌdï täꞌrïl (30). Gwügïꞌtïjä ngwüjï ndi ari gwuru gïjï gidi Yüjïb,"], ["Yüjïb gwanni gwuru gïjï gidi Ali,"]], [["Ali gwanni gwuru gïjï gidi Matad,"], ["Matad gwanni gwuru gïjï gidi Lawi,"], ["Lawi gwanni gwuru gïjï gidi Maliki,"], ["Maliki gwanni gwuru gïjï gidi Yenna,"], ["Yenna gwanni gwuru gïjï gidi Yüjïb,"]], [["Yüjïb gwanni gwuru gïjï gidi Matataya,"], ["Matataya gwanni gwuru gïjï gidi Amuj,"], ["Amuj gwanni gwuru gïjï gidi Nawum,"], ["Nawum gwanni gwuru gïjï gidi Ajli,"], ["Ajli gwanni gwuru gïjï gidi Najayi,"]], [["Najay gwanni gwuru gïjï gidi Maad,"], ["Maad gwanni gwuru gïjï gidi Matataya,"], ["Matataya gwanni gwuru gïjï gidi Jimuyi,"], ["Jimuyi gwanni gwuru gïjï gidi Yüjïkä,"], ["Yüjïkä gwanni gwuru gïjï gidi Yoda,"]], [["Yoda gwanni gwuru gïjï gidi Yuwanan,"], ["Yuwanan gwanni gwuru gïjï gidi Raja,"], ["Raja gwanni gwuru gïjï gidi Jirubabil,"], ["Jirubabil gwanni gwuru gïjï gidi Jälätïl,"], ["Jälätïl gwanni gwuru gïjï gidi Nïrï,"]], [["Nïrï gwanni gwuru gïjï gidi Maliki,"], ["Maliki gwanni gwuru gïjï gidi Adi,"], ["Adi gwanni gwuru gïjï gidi Gwujam,"], ["Gwujam gwanni gwuru gïjï gidi Alimadam,"], ["Alimadam gwanni gwuru gïjï gidi Er,"]], [["Er gwanni gwuru gïjï gidi Jäjïwä,"], ["Jäjïwä gwanni gwuru gïjï gidi Aliyajir,"], ["Aliyajir gwanni gwuru gïjï gidi Yurim,"], ["Yurim gwanni gwuru gïjï gidi Matad,"], ["Matad gwanni gwuru gïjï gidi Lawi,"]], [["Lawi gwanni gwuru gïjï gidi Jamaan,"], ["Jamaan gwanni gwuru gïjï gidi Yäwüdä,"], ["Yäwüdä gwanni gwuru gïjï gidi Yüjïb,"], ["Yüjïb gwanni gwuru gïjï gidi Yunam,"], ["Yunam gwanni gwuru gïjï gidi Aliyakim,"]], [["Älïyäkïm gwanni gwuru gïjï gidi Miliya,"], ["Miliya gwanni gwuru gïjï gidi Menna,"], ["Menna gwanni gwuru gïjï gidi Matata,"], ["Matata gwanni gwuru gïjï gidi Nitaan,"], ["Nitaan gwanni gwuru gïjï gidi Däwüd,"]], [["Däwüd gwanni gwuru gïjï gidi Yici,"], ["Yici gwanni gwuru gïjï gidi Obed,"], ["Obed gwanni gwuru gïjï gidi Buwaj,"], ["Buwaj gwanni gwuru gïjï gidi Jalimun,"], ["Jalimun gwanni gwuru gïjï gidi Najun,"]], [["Najun gwanni gwuru gïjï gidi Aminidab,"], ["Aminidab gwanni gwuru gïjï gidi Ram,"], ["Ram gwanni gwuru gïjï gidi Ajirun,"], ["Ajirun gwanni gwuru gïjï gidi Parij,"], ["Parij gwanni gwuru gïjï gidi Yäwüdä,"]], [["Yäwüdä gwanni gwuru gïjï gidi Yagub,"], ["Yagub gwanni gwuru gïjï gidi Ijaag,"], ["Ijaag gwanni gwuru gïjï gidi Äbräyïm,"], ["Äbräyïm gwanni gwuru gïjï gidi Tera,"], ["Tera gwanni gwuru gïjï gidi Näwür,"]], [["Näwür gwanni gwuru gïjï gidi Jerog,"], ["Jerog gwanni gwuru gïjï gidi Raw,"], ["Raw gwanni gwuru gïjï gidi Palig,"], ["Palig gwanni gwuru gïjï gidi Eber,"], ["Eber gwanni gwuru gïjï gidi Jela,"]], [["Jela gwanni gwuru gïjï gidi Kayinan,"], ["Kayinan gwanni gwuru gïjï gidi Aribagad,"], ["Aribagad gwanni gwuru gïjï gidi Jam,"], ["Jam gwanni gwuru gïjï gidi Nuuwa,"], ["Nuuwa gwanni gwuru gïjï gidi Lamag,"]], [["Lamag gwanni gwuru gïjï gidi Mutujela,"], ["Mutujela gwanni gwuru gïjï gidi Agonog,"], ["Agonog gwanni gwuru gïjï gidi Yarid,"], ["Yarid gwanni gwuru gïjï gidi Malalil,"], ["Malalil gwanni gwuru gïjï gidi Kenan,"]], [["Kenan gwanni gwuru gïjï gidi Anuj,"], ["Anuj gwanni gwuru gïjï gidi Jed,"], ["Jed gwanni gwuru gïjï gidi Adam,"], ["Adam gwanni gwuru gïjï gidi Ngwaalu."]]], [[["A Yicu oꞌra ngwaalu ngwani Ordon gwonjadu gu Lïgïꞌrïm lidi Ngwaalu lanni Lijuꞌru. A Lïgïꞌrïm ape nggwe ele poor gïtäny"]], [["ngwujalu poor gïtäny yomon küüꞌrï rom (40) ati dijegoꞌrr ïdïtäjï giyomon ꞌdar. Ating ꞌti ïtï gony gere giyomon giyoo, anni ma yomon medadi giyoo a ngwamu enyanu."]], [["A dijegoꞌrr ci nu, “Manari nga gwuru Gïjï gidi Ngwaalu, ca goꞌrra nggee ngwuru gon ang eny.”"]], [["A be Yicu ci nu, “Yüllïnä ndi ari nu, ‘Dïjï dümnä dati ꞌti midu eny gwe ꞌdogo.’"], ["”"]], [["Oꞌre a dijegoꞌrr oda nggwe allu kenala ngwenggaci yelenya yidi dïdlä ꞌdar aar elalu ngwäyänü no"]], [["ngwube ci nu, “Äny gwa ang ätädä yelenya yegen ꞌdar na näjï gwegen. ꞌDar giyee giyo yätädäär nje kuyanu güny yati nje ätädä dïjü danni dïmïnïny."]], [["Ngwong ngwee ꞌdar ngwa be ru ngwunga manari nga gwuminy kwucalu yirku ye.”"]], [["A Yicu ci, “Yüllïnä ndi ari nu, ‘Kwuca Delenyalu diru Ngwaalu ngwunga yirku ye nga je äpïjï yiiru jücü.’"], ["”"]], [["A dijegoꞌrr apa nggwe ila Üräjälïm ngwugeꞌtalu korrala ngwüjärmädï ngwudi gobo ngwube ci nu, “Manari nga gwuru Gïjï gidi Ngwaalu, gätï ligoꞌro lunga ꞌtuꞌtu ngene ang üllï gïdïyängälü."]], [["Yüllïnä ndi ari,"], ["‘Ngwaalu ngwa ondaca yïꞌrrä yüngün gwani nga"], ["aar gu etadi mama"]], [["ya ang määtädälä ngwuy ngwe ngwegen,"], ["nunnu aaꞌti ngaa gwa obalu gora ge koꞌrr.’"], ["”"]], [["A be Yicu gwüꞌräcänü ngwuci, “Yüllïnä ndi ari, ‘Aaꞌti nga gwa ïdäjï Delenya diru Ngwaalu ngwunga.’"], ["”"]], [["Anni ma dijegoꞌrr medaji ïdäjïng Yicung ngwujaꞌri ngwee ꞌdar, ngwugatani ngwele ꞌdi a gaji ila giꞌter."]], [["A Yicu kwodalu ngwila Jälïl gwonyadu gu yiima yidi Lïgïꞌrïm lidi Ngwaalu a ngwüjï ngwaalu ngwoo ꞌdar ꞌdingini nginde gwe."]], [["Ating enggaci ngwüjü ngwujaꞌri ngwudi Ngwaalu ngwämrä, ati ngwüjï ꞌdar ortada."]], [["A Yicu ꞌdïꞌrï ngwele kündär ganni gïꞌrünäär gu gani Najra. Komon ganni giru Kwoꞌra täꞌrïl, ngwele ngwänï ngwämrä anaku äbräjïng gu.Ngwüdünälä nunnu ngwuli gitab gidi Ngwaalu."]], [["Aar ätädä gitab gidi Ngwaalu ganni gullu dïjïr dani Ajaya. Anni mung ngiral gitabanu, ngwumbuji ngwujaꞌri ngwanni ngwaru nu,"]], [["“Lïgïꞌrïm lidi Ngwaalu gilo ꞌdünggüny,"], ["gwuminy äbrï nyi ondaci ngwuwaya"], ["ngwujaꞌri ngwanni ngwujaw."], ["Ngwaalu ngwükäjïny ndi nyi ondaci ngwüjü ngwanni ngwugekanalu aar gätïnï linginalu"], ["na ngwanni ngwürïmü ngwäy aar uꞌri ngwäy,"], ["na ngwanni ngwärrïnä yïnädä, nje äbräjï,"]], [["na nyi urnidi ngwüjü nje enggaci ndi ari"], ["gaji gidi Ngwaalu gima ila ganni gading ge enggaci ngwüjü yïmïꞌrä yüngün.”"]], [["Ngwülängïtï gitab ngwätädä dïnädä ngwüllï ngwujalu. A ngwüjï ꞌdar ngwoo ngwuju ngwämrä ombaji jicom,"]], [["ngwuje ci, “Gwene yima mbuti yanni yüllïnä yima je ꞌdingini ngwänï ngwe ngwalu.”"]], [["Ngwüjï ꞌdar aar gwe ondaji yiꞌral yijaw a je ngwe ngwaalu elalu gwani ngwujaꞌri ngwüngün ngwanni ngwuru yïmïꞌrü ngwati ꞌtüdä ngwulemanu ngwüngün. Ati aar utalu aar ari nu, “Gïjï nggee gäꞌtüdï mene gidi Yüjïbe?”"]], [["A je Yicu ci nu, “Nga nga ladiny äpïjä mïꞌrïng ngwujaꞌri ngwee ngwaru nu, ‘Dima, apana yiima giligoꞌro lunga.’ Ärrä yiꞌral ngene ꞌdunu kündär gunga yanni yiꞌdingini nje yärrä je ngenone Kaprnawum.”"]], [["A je Yicu ci nu, “ꞌDiꞌdidanu nggwa je ci, dïjïr dere daꞌti dati aar ämnï ꞌdunu kündär güngün."]], [["Nggwa je enggaci ꞌdidanu ndi ari luubu kaji gidi dïjïr dani Ïlïyä, ngwedel ngwuju ngwonyadu ken gidi Yïjïräyïl. Anni dünü gere ndi ne ngwüdläyü täꞌrïl na ngwüüwä nyärläl a drü ji dipa ngwaalu ꞌdar,"]], [["aaꞌti be Ngwaalu ükäjä Ïlïyäng gïdïjï dere, ngwube ükäjï ngwuꞌdun ngwudi dedel kündär gani Jarbad gito gito kündär gani Jäyïdä."]], [["Na ngwüjï ngwonyadu luubu Yïjïräyïl ngwümätï je yaamu gaji ganni giju ge dïjïr dani Älïjä. Aar ꞌti uꞌriya dïjï nono dere aar be uꞌriyi guru nono ꞌdogo gani Noman gwudi gen gani Jürïyä.”"]], [["Anni ma gu ngwüjï ngwanni ngwuju ngwämrä ꞌdingini no, aar kanu gwulleny"]], [["aar ꞌdïꞌrï aar määtä Yicung aar gwe ele poor ꞌdi aar gwe ombani ngwüjärmädï ngwudi gen ganni godana gu gündärälä gegen, aar mïnï ndi gatu ngwüllï kimbar."]], [["Ngwube ꞌtädä gidiliganu ngwüjänü ngwonyadu ngwele gay ge güngün."]], [["A Yicu üllï kündär gani Kaprnawum ngwaalu ngwani Jälïl, ngwenggaci ngwüjü ngwujaꞌri ngwudi Ngwaalu komon ganni ru Kwoꞌra täꞌrïl."]], [["A ngwüjï dibi ngwujaꞌri ngwüngün ndi ari gwondaja yiima ye yidi Ngwaalu."]], [["Ngwämrä, gur geꞌte giju gu ganni gätïnä dïꞌrïllä nono ngwürrï dula gwulleny"]], [["ngwuci Yicung, “Äjï garang ganni gäpädängä ꞌdänggärï kaji nggee gwani Yicu gwudi Najrang? Nga gwïndädï be ndi nje ꞌrinye? Nggwülïngïdängä ndi ari nga gwani yärü. Nga gwuru gwanni Gwujuꞌru gwükäjä Ngwaalu!”"]], [["A Yicu girinya ngwuci, “Gwugwundu! ꞌTüdï ꞌdünggüngünänü!” A dïꞌrïllä ïꞌdïyï guru ngwäyänü ngwegen ꞌdar, ngwüꞌtü ngwuꞌti akana nono."]], [["Anni ma ngwüjï engga yiꞌral giyee, aar dibi aar otajidalu ndi ari, “Ngwujaꞌri ngwuru ange ngwee? Nginde gwätï yiima ngwätï yelenya ndi girinya ngwüꞌrïllä ati aar ꞌtü.”"]], [["A ngwujaꞌri ngwani Yicu badalu ngwaalu ngwoo ꞌdar."]], [["A Yicu gatani ngwämrä ngwele ngwuꞌdun gwudi Jamaan, kaji nggoo nanni gwüngün gwuru düünä gwübüdü nono a ngwüjï ondaci Yicung nunnu ngwuꞌriyi nono."]], [["No, ngwele ngwüdünäcälä ngwugirinya büdïng nono a nginde jïlädï ngwuꞌri nono. Ngwüꞌdïꞌrälü kaji geꞌte geꞌte ngwuje äpïjï yiiru."]], [["Anni ma lingen ji ndi üllï, a ngwüjï äpïjä Yicung ngwüjü ꞌdar ngwanni ngwümä dümdänü rung rung, ngwuje alliji guy nono lere lere ꞌdar ngwuje uꞌriyi nono."]], [["Mana ngwüꞌtüyï ngwüꞌrïllä ngwonyadu ngwüjänü aar ürrï dula aar ci, “Nga gwuru Gïjï gidi Ngwaalu!” A je be Yicu girinya ngwuje ꞌti gäbïcä ndi ondaji nunnu ngwülïngïdï ndi ari nginde gwuru gwanni Gwubrutaar yelenya."]], [["Dilu danu, a Yicu ꞌtü ngwele poor ngwaalu ngwüjïnälü. A ngwüjï ji ndi mïnï. Anni ma aar ila ngwaalu ngwoo ngwujung gu, aar mïnï ndi ari aaꞌti ling je gatani."]], [["Ngwuje be ci nu, “Nggwadi ele ndi ondaci ngwüjü ngwudi yündär yiꞌter ngwujaꞌri ngwudi yeleny yidi Ngwaalu ꞌto. Yiru yanni yükäjäär nje gu Ngwaalu.”"]], [["Ating ji ndi ondaci ngwüjü ngwujaꞌri ngwudi Ngwaalu ngwämrä ngwaalu ngwani Yäwüdïyä."]]], [[["Gomon geꞌte a Yicu ji ndi dünï kïmämü gidi gïbüng gani Jenjerad."], ["A ngwüjï ngwonyadu ji ndi rükädä ꞌdünggün ndi ꞌdingini ngwujaꞌri ngwudi Ngwaalu."]], [["A Yicu engga bälükä rom gwüdünäjänä ngwiina ngwudi ngwuum gïmämäng nono aar ji ndi uyi ngwüꞌdïbä nono."]], [["A Yicu änï gïbälükänü gweꞌte gwudi Jamaan ngwuci nu, ngwuꞌdonggajalu gwooko kïmämü. A Yicu jalu gïbälükälä ngwenggaci ngwüjü ngwonyadu ngwujaꞌri ngwudi Ngwaalu."]], [["Anni mung medaji ondacing ngwüjü, ngwube ci Jamaaning, “Ruya bälükä gweere giyaanu yanni yolanu ang gatu ngwüꞌdïbä nga umma ngwuuma.”"]], [["A Jamaan ci, “Gwani doorta, nyii lilandalu ngwülü ngwülü nyii ꞌti mätï gonyalu gere. A be anni ara gu, nggwa gatu ngwüꞌdïbä.”"]], [["Anni ma Jamaaninga ngwumaad ngwe ngwüngün gatu ngwüꞌdïbä giyaanu no, aar umma ngwuuma ngwonyadu ꞌdi aar ru ngwadi üꞌrïꞌtïyï ngwüꞌdïbänü."]], [["A no, aar urnidi ngwoꞌra ngwanni ngwati aar ngwe acajidi ngwuꞌter aar je allici ngwuyala aar je ci ilar nje gendaci ngwuy. Aar onjaji ngwuuma bälükälä rom tüb ꞌdi ngwuru gwadi ïꞌdätï."]], [["Anni ma Jamaan gwani Butruj engga ngwujaꞌri ngwee ngwüllï ngwüjürbälü yirku ye ngwuci Yicung nu, “Deleny, ꞌtüdï gïbälükänü äny gwuru dïjï diki!”"]], [["Ngindenga ꞌdar ngwumaad ngwe ngwüngün, a je le ngwaalu elalu ngwuum ngwonyadu ngwanni ngwuma aar je umma."]], [["A Yagubinga Yuwana gwe, yïjï yidi Jäbädï lanni lati ele Jamaaninga le, a je le ngwaalu elalu ꞌto."], ["A Yicu ci Jamaaning nu, “Aaꞌti yedeny ya ang eny, komon gidi gweneng, nga gwa ru diina didi omma ngwüjü giyeleny yidi Ngwaalu.”"]], [["Aar oda ngwübälükä aar je gatani kïmämü aar gatani ngwony ꞌdar aar gwujani Yicung."]], [["Gomon geꞌte a Yicu ji kündär geꞌte, ngenone gur geꞌte giju gu gïmätï yaamu ngwangina nono ꞌdar. Anni mung engga Yicung ngwukwucalu yirku ye ngwurnidi ngwüpäcälü ngwuci nu, “Gwani Deleny, ma ang mïnï nga gwuny uꞌriyi nono.”"]], [["A Yicu dinga guy güngün ngwakani nono ngwuci, “Äny gwümïnä ang uꞌri nono.” No, a dümdï ꞌtü kur."]], [["A Yicu girinya guru ngwuci, “Aaꞌti nga gwa ondaci dïjü dere. Ïndädï gidirꞌdal aar ang ombaji nono, nunnu ngwenggaci ngwüjü ndi ari nga gwuma uꞌri nono nga mïꞌrïnï nono anaku büpïnäär gu yobo ye yidi Müjä.”"]], [["Aꞌti yiꞌral yani Yicu badalu pad ngwüjï, a ngwüjï ngwonyadu ilada ndi Yicu ndi ꞌdingini ngwuje uꞌriyi nono gïdümdï degen."]], [["Ating be aji ngwüꞌtü ngwele ngwaalu ngwanni ngwüjïnälü ating gu jalu ngenone ngwotaci Ngwaalingalu."]], [["Gomon geꞌte anni ma Yicu ji ndi enggaci ngwüjü ngwujaꞌri ngwudi Ngwaalu, a Ngwübärrïjï na ngwoorta ngwudi yobo ngwïndï ngwuꞌdunanu ꞌdar ngwudi Jälïlïng, Yäwüdïyä na Üräjälïm, aar ji ndi jalu. A yiima yidi Deleny diru Ngwaalu ji ndi Yicu, ndi uꞌriyi ngwüjü nono ngwanni ngwümä."]], [["A ngwüjï ngweꞌte apa guru giru dimjo gïlälä ge. Aar ru gadi aar ge änï gïdrü aar gïꞌtïjï Yicungalu."]], [["A be anaku onyadu gu ngwüjï, aar ꞌti mbuju gay gadi aar ge änïjï gïdrü. No aar ape aar ge allu ngwuꞌdunala aar geꞌte gubuꞌru korrala aar dingada gïlälä ge ngwüllä gidiliganu ngwüjänü ngwonyadu ngwäyänü ndi Yicu."]], [["Anni ma Yicu engga ndi ari ngindenga lätï ämnïng Ngwaalu gwupa, ngwuci guru nggoo giru dimjo nu, “Guru, lima ang düdänïjï keng gwunga.”"]], [["A Ngwübärrïjï ngwoortanga le ïrïyï ngwäyälü giyigoranu yegen aar ari, “Gur nggee gani yärü garu ngwulem ngwürïny ngwudi Ngwaalu! Ngwaalu ngwuru ngweꞌte pu ꞌdogo ngwanni ngwati düdänïjï ngwüjänü ndi ke gwegen!”"]], [["A je Yicu lenge yiꞌral yanni yiju giyigoranu yegen ngwuje ci nu, “Ange gwuru ngaa be ätï yiꞌral giyee giyigoranu yalu?"]], [["Yïndï ne yanni yojemana ndi ari, ‘Lima ang düdänïjï keng gwunga,’ na ndi ari, ‘ꞌDïꞌrälü ang ele’?"]], [["Nggwa je be enggaci ndi ari Gïjï gidi Dïjï dümnä gätï yelenya ngene gïdïyängälü ndi düdänïjï ngwüjänü ndi ke gwegen.” No a nginde ci guru nggoo giru dimjo nu, “Äny gwucanga ꞌdïꞌrälü ang ape gïlälälü gunga ang ele ꞌdunu!”"]], [["A gur ꞌdïꞌrä ngwüjü ngwäy prüd no, ngwape gïlälälü güngün ganni gating gu ndralu ngwele ꞌdunu, ngwortada Ngwaalingala."]], [["A Ngwüjï ꞌdar a je ngwe ngwaalu elalu aar ortada Ngwaalinga, a yedeny onyadi giyigor yegen aarari, “Yiꞌral yiru ange giyee yima ar je engga gwene yiminje dibibiyi!”"]], [["Anni ma yiꞌral medadi giyee a Yicu ꞌtü ngwele, ngwengga didulba dani Lawi"], ["ndi jalu ngwaalu gwudi uti dulba ngwuci nu, “Gwujaniny.”"]], [["A Lawi ꞌdïꞌrï ngwugatani ngwonyalu ꞌdar ngwugwujani Yicung."]], [["A be Lawi gïꞌtïjï Yicung yïrnü yipa ꞌdunu ꞌdünggün a ngwüjï ji ngwonyadu ngwätïnä ngwudulbanu na ngwüjï ngwoko ngwuꞌter ji ꞌto ngwujalu."]], [["A Ngwübärrïjï na ngwoorta ngwoko ngwegen ngwudi yobo ngwanni ngwati ji gwüpäng aar äbïngïnï giyinenanu aar otaci ngwoꞌralu ngwudi Yicu aar je ci, “Ange gwuru ngaa be emadi ndi eny na ndi ïyï ngwudulba ngwe na ngwüjï ngwanni ngwuki?”"]], [["A je Yicu ci nu, “Ngwüjï ngwanni ngwuꞌru nono ngwati ꞌti ïndädï gidima, lanni lümä liru lati ele gidima."]], [["Äny gwaꞌti ïndädï ndi urnidi ngwüjü ngwanni ngwüdünälü nyi be ilada ngwüjï ngwanni ngwuki nunnu aar joꞌrenyana giyiꞌral yanni yiki.”"]], [["A ngwüjï ngweꞌte ci nu, “Ngwooꞌra ngwudi Yuwana ngwati määtä ngwädä pïd pïd ati aar otaci Ngwaalingalu a ngwooꞌra ngwudi Ngwübärrïjï ꞌto. A mine ngwooꞌra ngwunga arra ati aar eny aar ïyï?”"]], [["A je Yicu ci nu, “Ngaa la gäbïcï ngwïrnü aar määtä ngwädä manari ngwujaar gurnga le ganni gadi ago?"]], [["A be gomon gaji gila ganni ga aar je ge apada la be määtä ngwädä giyomon giyoo.”"]], [["Ngwuje be mïꞌrïcï ngwujaꞌri ngwee, “Dïjï dere daꞌti dati üꞌrü direda danni diyang ngwugatada gidired danni duꞌrin. Mung je ärrï, gwa kiyi direda ndoo diyang na dired ndoo diyang daꞌti da aar elati dired de ndoo duꞌrin."]], [["A ꞌto dïjï daꞌti dati bäläjï diꞌrica danni diyang gïdürädänü danni duꞌrin. Diꞌrica danni diyang da ubiyi dürädä da bälädälü a düräd da ke."]], [["A be dïjï dati bäläjï diꞌrica danni diyang gïdürädänü danni diyang."]], [["A be dïjï dere daꞌti dati mïnï ndi ïyï kaji geꞌte geꞌte diꞌrica danni diyang manari dïyü diꞌrica danni duꞌrin. Dati ari, ‘Diꞌrica danni duꞌrin dijayana.’”"]]], [[["Gomon ganni giru Kwoꞌra täꞌrïl, a ge Yicu ji ndi ele ngwüꞌrü ngwurunyanu ngwudi yon. A ngwooꞌra ngwüngün üꞌrïꞌtï yona yiꞌra aar je mururinyi ngwuy ngwe aar je eny."]], [["A Ngwübärrïjï ngwoko otacalu aar ci, “Ngaa larra ngaa be ärrï yiꞌral yaru ye gitab ndi ari yiru drü ndi ärrïnï komon ganni giru Kwoꞌra täꞌrïl?”"]], [["A je Yicu gwäꞌräcänü, “Ngaa laꞌti ulu ngwujaꞌri ngwanni ngwüllïnä ndi ari Däwüdïngä lärrü ange ngwooꞌra ngwe ngwüngün ngwanni ngwujaar ngwe, anni ma je ngwamu enyanu?"]], [["Gwändï ngwuꞌdun ngwudi Ngwaalu, ngwape yona yïgïꞌtïjäär je Ngwaalinga ngwuje eny ngwuje ätädä ꞌto ngwoꞌra ngwüngün aar je eny. A mine yaꞌti gu rüdï ndi ari yobo yaru aaꞌti dïjï dere da eny yona yïgïꞌtïjäär je Ngwaalinga, a je ngwurꞌdal ꞌdogo ngwudi Ngwaalu eny?”"]], [["A Yicu mïꞌrä ngwujaꞌri ngwari, “Gïjï gidi Dïjï dümnä giru deleny didi gomon ganni giru Kwoꞌra täꞌrïl.”"]], [["Gomon ganni giru Kwoꞌra täꞌrïl giꞌter, a Yicu ele ngwänï ngwämrä ngwenggaci ngwüjü ngwujaꞌri. A gur geꞌte giju ngenone gayu guy güngün gidi gaama."]], [["A ngwoorta ngwoko ngwudi yobo na Ngwübärrïjï mïnï gay gadi aar ge määtä Yicung giyiꞌral yanni yadi kiyi yobo. No ati aar iye ngwäy ngwe gito gito aar engga ndi ari gwadi uꞌriyi dïjü nono komon ganni giru Kwoꞌra täꞌrïl."]], [["A be Yicu lenge yigor yegen ngïnäꞌdänü ngwümäätä ngwuci guru nggoo gayu guy, “ꞌDïꞌrälü nga dünälä ngenone.” Ngwüꞌdïꞌrälü ngwüdünälä."]], [["A je Yicu ci nu, “Nggwada je otacalu. Yobo yege yati nje ci ar ärrï ange komon ganni giru Kwoꞌra täꞌrïl? Ndi ar je ärrï yanni yijaw gwalla yanni yiki? Ndi gïlängïdïyï dïjü yaa ndi ꞌrinye?”"]], [["Ngwube gwurli ngwuje alliji ngwäy nono ꞌdar, ngwube ci guru, “Gwällï guyanu gunga.” Ngwugwalli guyanu a guy oꞌradi ngwujayi mana."]], [["A je güündä ape yeꞌrra aar otajidalu ndi ari ladi ärrï Yicunga."]], [["Kaji nggoo, a Yicu ꞌtü ngwallu kenala ndi otaci Ngwaalingalu. Ngenone ngwujalu ngwülü ngwülü, ngwotaci Ngwaalingalu."]], [["Anni ma ngwaalu uꞌri, ngwurnida ngwoꞌra ngwüngün ꞌdünggüngün ngwuje äbrï ꞌdï na rom (12) aar ru ngwooꞌra ngwükäjäär je."]], [["Jamaan gwanni gwuming ci Butruj a gwenggen gwani Andrawuj, Yagub na Yuwana, Bïlïpüj na Bartumawuj,"]], [["Mätä na Tumaj, Yagub gur gidi Albayu na Jamaan gwanni gwucaar gwati ligor enyanu gwani gen,"]], [["Yäwüdä gwuru gur gidi Yagub na Yäwüdä Äjïgärïyütï, gwanni gwuma aji ngwugwurlanu Yicu gwe."]], [["Anni ma Yicunga ngwooꞌra ngwe ngwüngün üllädälü kenala, aar dünï kebedalu. A ngwooꞌra ngwüngün ngwonyadu ngwuju ngeno a ngwüjï ji ngwonyadu ngwaalu ꞌdar ngwudi Yäwüdïyä na kündär gani Üräjälïm a gïyündär yani Jür na Jäyïdä yanni yïjädï gïyïmämü dambal ngwaalu ngwudi yaw."]], [["Ngwïndädï ndi ꞌdingini ꞌdünggüngün ngwuje uꞌriyi dümdï nono degen. Lanni lätïnä ngwüꞌrïllä nono aar ji gïdïrbänü, aar ila ꞌto ngwuje uꞌriyi nono."]], [["A ngwüjï ꞌdar mïnï gay ndi akani ngindeng nono, anaku ati gu yiima ꞌtüdä ꞌdünggüngün aar uꞌriyi ngwüjü nono ꞌdar."]], [["A Yicu gatu ngwoꞌra ngwüngün ngwäy nono ngwuje ci,"], ["“Lonjaca je nga nga lanni liru ngwuwayi,"], ["yeleny yidi Ngwaalu yalu yiru!"]], [["Lonjaca je nga nga lanni lïtïjï ngwamu gweneno,"], ["ngaa la ji ngaa leny ngaa la pe!"], ["Lonjaca je nga nga lanni gilo laru yal gweneno,"], ["ngaa la ji la ärï ngwïmä."]], [["Lonjaca je nga nga ma ara je ngwüjï ke ngwäy,"], ["ara je ꞌdonya, ara je lo,"], ["ara je ci ngaa liru ngwüjï ngwuki,"], ["ꞌdar giyee yani gwuji gwalu Gïjü gidi Dïjï dümnä!"]], [["Jayaranu komon nggoo ma ara je yiꞌral mbuji giyee, ritar ngaa jayanu ndi ari guꞌru galu gipa nggoo gïgïꞌtïjärä je kerala. Ngwügüürnä ngwegen ngwärrä gu ngwïjïrä ngwegen luubu no ꞌto."]], [["A be wäjäj bi gwani nga nga lanni lïnänü gwenene"], ["ngaa lima ape orꞌtemajing gwalu!"]], [["Wäjäj bi gwani nga nga lanni lati eny ngaa pe gwenene,"], ["ngaa la ji la ji ngwamu ngwe!"], ["Wäjäj bi gwani nga nga lanni gilo ndi ärï ngwïmä gwenene,"], ["ngaa la ji la runi ngaa la ari yal."]], [["Wäjäj bi gwani nga nga lanni gilo ndi a je ngwüjï ꞌdar ortada aar je gu ondaji yiꞌral yijaw! Ngwügüürnä ngwegen ngwondaja gu ꞌto yiꞌral giyee ngwïjïr ngwanni ngwuru ngwuꞌduru luubu.”"]], [["“A be nggwa je ci nga nga lanni liꞌdingininy, Ämnär güwänü galu, a je ärrïjï yiꞌral yijaw lanni lati a je ke ngwäy."]], [["Ata je ätä guy lanni lata je gu ꞌtäjï ngwünyü ngaa ci Ngwaalinga aar gataji ngwüjü düwä ngwanni ngwata je ärrï yïrïgïnä."]], [["Ma aar ang dïjï dere mïꞌrï gidirelanu, gäbïcä aar ang mïꞌrï gidirelanu diꞌter mana. Ma aar ang dïjï dere apa direda didi gätïnï nono, gäbïcä ngwape ꞌto direda didi ngwanginu."]], [["Ati ang ätä ngwüjü ꞌdar ngwere ngwanni ngwümïnä ndi ape gony gere ꞌdunggunga, ma aar ang dïjï apada gony gere gunga, aaꞌti ga ge utalu ndi ang gwäꞌrï."]], [["Ärrïjär ngwüjü yiꞌral anaku aadi a gu mïnï ngindeng je ndi ara je ärrïjï."]], [["Manari ngaa lämnä ngwüjü ngwanni ngwata je ämnï ꞌdogo, yiru ange yanni yadi jayi ꞌdanggalu? Ngwüjï ngwanni ngwuki"], ["ngwati pa ämnï ngwüjü ngwanni ngwati je ämnï!"]], [["Manari ngaa lärrïjä ngwüjü yiꞌral yijaw ngwanni ngwata je ärrïjï yiꞌral yijaw ꞌdogo, ange gwuru ara je be Ngwaalu gataji düwä? A mine ngwüjï ngwanni ngwuki ngwati pa ärrï yiꞌral giyee ꞌto!"]], [["A manari ngaa lati ätädä ngwüjü dämjä ngwanni ngwülïngïdä je ndi ari ngwa ji ngwa je ꞌtücï dämjä, ange gwuru ara je be yiꞌral mbuji yanni yijaw. A mine ngwüjï ngwanni ngwuki ngwati pa ätädïjïdï dämjä nunnu aar ji aar gwäꞌrä anaku ätäjïdäär gu?"]], [["Mar! Ämnär güwänü galu ngaa je ärrïjï yiꞌral yijaw, ätädär ngwüjü dämjä aaꞌti be ngaa lïräjï ngwäy ndi ara je gwäꞌräcä. No ngaa la be mbuji guꞌru galu gipa gwulleny, ngaa la ru yïjï yidi Ngwaalu ngwanni ngwo kerala. Nginde gwanni gwuru dïnä ngwüjï ngwanni ngwuru ngwüꞌdüny a ngwanni ngwuki."]], [["Rüdär ngwïnä anaku ru gu Papa gwalu dïnä.”"]], [["“Aaꞌti ngaa la pïcï dïjü yelenya na laꞌti la je pïcï yelenya, aaꞌti ngaa la obalu dïjï de na laꞌti la je le obalu, düdänïjär ngwüjänü, na la je düdänïjänü."]], [["Ätädär ngwüjü na la je ätädä. Giny ganni gijaw gongranu gärnälü gonyadala gïbälädälü ga aar ang bäläcï ga ang ape. Ndi ari giny ganni gata ge ätä ngwüjü, giru ganni ga ara ge ätä.”"]], [["A je Yicu mïꞌrïcï ngwujaꞌri ngwee ndi ari, “Dïjï danni dïrïmü ngwäy daꞌti dokta dïjü danni dïrïmü ngwäy ꞌto. Mung okta, la ïꞌdï ꞌdün gidel."]], [["Gïjï ganni gati aar enggaci, gati ꞌti lengedana gidoorta düngün danni denggaca. Mung lenge, ga be enggaci ngwüjü nono dorta düngün."]], [["Ange gwuru ata be enggedada gwanggalu gamuꞌru gïläy nga ꞌti be änggädï güüꞌrï gïläy lunga?"]], [["Awa nga be ci gwanggalu, ‘Ila kuni gwani gwänggärï ang brota gamuꞌru gïläy.’ Nga ꞌti be enggana güüꞌrï gïläyänü lunga? Äny gwa ang ci nu, wä dimurꞌtuny ndee! Gwällï güüꞌrï gïläy lunga gwerre gwerre, nga jayi nga ombajidalu mama nga be brota gwanggalu gamuꞌru gïläy lüngün.”"]], [["“Daꞌri danni dijaw dati ꞌti ꞌriꞌru yuula yiki na daꞌri danni diki dati ꞌti ꞌriꞌru yuula yijaw."]], [["Daꞌri deꞌte deꞌte dati linginni giyuula yanni yating je ꞌriꞌri. Nga gwati ꞌti aku yuuda gidaꞌri diru dïïjï na yügïrï gidaꞌri danni diru dibeny."]], [["Dïjï danni dijaw dati ärrï yiꞌral yanni yijaw giligoranu lüngün lanni lätï yiꞌralanu yijaw, dïjï danni diki dati ärrï yiꞌral yanni yiki giligoranu lüngün lanni liki. Lingla lati ondaji yiꞌral yanni yati ji yonyadu giligoranu.”"]], [["“Ngaa lati nyi ci, ‘Deleny, Deleny’ gwedang ngaa ꞌti be ärrä yiꞌral yanni yata je enggaci."]], [["Dïjï danni dadi ila ꞌdünggüny ngwugeraji ngwujaꞌri ngwüny länï, ngwuje ꞌdengenaji, nggwa je enggaci diru nono yärüng."]], [["Diru nono dïjü danni düdädï ngwuꞌduna ngwüngün ngwügwürï delo dolanu ngwugwatu yidingo ngwurꞌdalu. Anni ma gere ne gonyadu a däärä obe ngwuꞌduna ngwoo, ngwuje ꞌti lagajalu ndi ari ngwodanalu ndom."]], [["A be dïjï danni dati ꞌdingini ngwujaꞌri ngwüny ngwuje ꞌti be ꞌdengenaja, diru nono dïjü danni düdädï ngwuꞌduna ngwuje ꞌti be gïꞌtïjä yidingo. Anni ma je däärä obe, aar ïꞌdï puprang ïꞌdïng gwupa aar geradalu!”"]]], [[["Anni mung medaji ondacing ngwüjü ngwujaꞌri ngwee ꞌdar, ngwüꞌdïꞌrï ngwele Kaprnawum."]], [["Ngenone gur geꞌte giju gu giru Diruman, giru kumndan gidi gwuꞌtulunga giꞌdu küüꞌrï tudini (100). Gätï dïnädä düngün dating ämnï gwulleny dümä ngwuru dadi ayi."]], [["Anni ma kumndan nggoo ꞌdingina Yicu gwe, ngwükäjä mbumbung je loko lidi Ngwüyäwüd ndi ondaca Yicung ngwila ngwuꞌriyi dïnädä nono düngün."]], [["Aar obana ndi Yicu aar päcälü gwulleny aar ci, “Guru nggee, yijaw gu nga üꞌrïjï dïnädä nono düngün."]], [["Gati ämnï ngwüjü ngwege ꞌdi aar nje odaci ngwämrä ngwudi Ngwaalu.”"]], [["No, a Yicu ꞌdïꞌrï aar le ele. Anni mung ji gito gito ngwuꞌdun, a kumndan nggoo ükäjä ngwumaada ngwüngün ndi ci, “Gwani Deleny, aaꞌti angiꞌru ngwäy äny gwaꞌti ädï ngwäyänü ngwunga ndi ang üllälü ngwuꞌdunanu ngwüny,"]], [["yiru yïgäbïcïny nyi ꞌti ädï ꞌto ndi ang ïlïjä ligoꞌro le lüny. Ara ngwujaꞌri ngwulem ngwe ꞌdogo, dïnäd düny da be uꞌri nono."]], [["Äny ꞌto gwuru dïjï degeꞌtaar ating ruyi ngwujaꞌri ngwudi ngweleny ngwüngün ngwanni ngwupana ꞌdünggüny. Nyi ätï ꞌto gwuꞌtulung je gwati ꞌdingini ngwujaꞌri ngwüny. Miny ci nggwee, ‘Ïndï!’ ngwele. Miny ci nggwoone, ‘Ila!’ ngwila. Na miny ci dïnädä düny, ‘Ärrü je no!’ ngwuje ärrï.”"]], [["A Yicu dibi ꞌdünggün, anni mung ꞌdingini ngwujaꞌri ngwee, ngwugwurlu ngwuci ngwüjü ngwanni ngwugwujana ngwonyadu, “Nggwa je ci nu äny gwaꞌti mbuja ämnïng Ngwaalu gwere aꞌtur ngwüjï ngwudi Yïjïräyïl gwuru nono nggwee.”"]], [["A ngwüjï ngwanni ngwükäjäär je aar oꞌraci kumndan nggoo ꞌdunu ꞌdünggüngün aar mbuji dïnädä düngün dima uꞌri nono."]], [["A bïgänü nggwoo, a Yicunga ngwooꞌra ngwe ngwüngün a je ngwüjï gwujani ngwonyadu aar ele kündär gani Nayin."]], [["Anni ma aar obani gito gito gïlängïr lidi gündär nggoo gani Nayin, aar mbudi ngwüjï ngwe ngwapu dïjü dayu aar ji ndi ꞌtüdä ngwadi ele ndi gatidi. Ndoo dayu, gïjï giralu geꞌte pu gidi daw diru dedel. Aar ji ngwüjï ngwe ngwonyadu ngwudi gündär nggoo."]], [["Anni ma Deleny engga ngindeng ngwïndä giligoranu lüngün gwulleny ngwuci nu, “Nga ꞌti aru.”"]], [["Ngwube dambu ngwudinga guy ngwakani dïmbürä nono danni dapaar de gïjü, a määtä a ngwüjï ngwoo ngwapu dünï. A Yicu ondaci ngwuci, “Damal ndee ꞌdïꞌrälü nggwuca gu!”"]], [["A gïjï nggoo gayu ꞌdïꞌrälü ngwujalu ngwondaji. A Yicu ape nggwäꞌräcï nanning gwüngün."]], [["A yedeny eny ngwüjü ꞌdar aar ortada Ngwaalinga aar ari, “Dïjïr didi Ngwaalu dipa dima ar le ji! Ngwaalu ngwuma ila ndi gataji ngwüjü ngwüngün düwä!”"]], [["A yiꞌral giyee yidi Yicu badalu ꞌdar Yäwüdïyä na ngwaalu ngwujacidaar ngwe."]], [["Anni ma ngwooꞌra ngwudi Yuwana ꞌdingini, aar ele aar ondaci Yuwanang ngwujaꞌri ngwee ꞌdar. A Yuwana urnida ngwoꞌra ngwüngün rom"]], [["ngwuje ükäjï Gideleny dani Yicu ndi aar otacalu ndi ari, “Nga gwuru gwanni gwadi ila, gwalla ndi ari nyii dünïcï gwuꞌter?”"]], [["Anni ma aar obani ndi Yicu aar ci, “Yuwana Almamadan gwükäjï nje ndi ar ang otacalu ndi ari nga gwuru gwanni gwadi ila gwalla nyii dünïcï gwuꞌter?”"]], [["Kaji nggoo geꞌte geꞌte, a Yicu uꞌriyi ngwüjü nono ngwonyadu gïdümdï donyadanu, ngwüꞌtüyï ngwüꞌrïllä, ngwuꞌriyi ngwüjü ngwäy ngwanni ngwürïmü ngwäy."]], [["Ngwuci ngwoꞌra ngwoo ngwükäjä je Yuwana nu, “Oꞌrar ngaa ondaci Yuwanang yiꞌral ye yanni yima je engga nga je ꞌdingini. Ngwüjï ngwanni ngwürïmü ngwäy ngwuma ombajidalu, ngwanni ngwuru ngwumjo ngwuma ele, ngwanni ngwümätï je yaamu ngwuma uꞌri nono na ngwanni ngwürïmü ngwänï ngwuma ꞌdingini, ngwanni ngwayu ngwuma ꞌdïꞌrä ngwumidu. A ngwujaꞌri ngwanni ngwujaw ngwudi Ngwaalu ngwo ngwuma aar je ondaci ngwüjü ngwanni ngwuru ngwuwayi."]], [["Gwonjacaar gwanni gwaꞌti gwa obalu ndi ari äny gwuru ꞌdidanu.”"]], [["Anni ma ngwooꞌra ngwanni ngwükäjä je Yuwana oꞌre, a Yicu ꞌdïꞌrï ngwondaci ngwüjü ngwonyadu ngwujalu Yuwana gwe ngwuci, “Anni ꞌtüdängää ngaa elaca Yuwanang poor gïtäny, ngaa liju ndi ari nga ladi engga ange ꞌdünggüngün? Gipuru gilagaja dirunalo?"]], [["Ngaa lïꞌtüdädï ndi engga ange? Dïjü digenna ngwureda ngwuꞌre? Bärï ngwüjï ngwanni ngwati gu genne no, aar elelle yelenya, ngwati ji ngwuꞌdun ngwudi ngweleny!"]], [["Ondaciiny, ngaa lïꞌtüdädï ndi engga ange? Dïjïra? Yäy, a be yänggädä je yanni yipana gïdïjïr."]], [["Ndi ari Yuwana gwuru gwanni gwaru gwe Ngwaalu kitabanu ndi ari,"], ["‘Geꞌtar ngwäyälü, nggwükäjä dïnädä düny ngwumadinana gwerre gwerre ꞌdunggunga"], ["aar ang gïꞌtïjï gay.’"], ["”"]], [["A je Yicu ci nu, “Nggwa je ci ndi ari Yuwana gwupana guꞌru ngwüjälü ꞌdar ngwanni ngwülïngïtï je ngwaw gïdïdlä. A be gweꞌte gwanni gwuru guꞌru gooko giyelenyanu yidi Ngwaalu, gwuru gwanni gwupana guꞌru ndi Yuwana.”"]], [["A ngwüjï ꞌdinginalu ꞌdar, ngindenga na ngwudulba ngwuru ngwüjï ngwanni ngwämnä ndi ꞌdengenaci buping gwudi Ngwaalu ndi ari gwuru gwanni gwüdünälü a je Yuwana nyïnyï."]], [["A be Ngwübärrïjï ngwoortanga le ngwudi yobo ꞌdonya buping gwudi Ngwaalu giyigoꞌro yegen a je ꞌti Yuwana nyïnyü yaw ye."]], [["A be Yicu ari, “Gwenene ngwüjï ngwudi gimaad nggee ngwadi nje ci ngwuru nono ange?"]], [["Ngwuru nono yïjï yanni yooko yijalu ngwaalu ngwudi ngwiliny. Ati aar urnididi dula aar ari,"], ["‘Lïmïꞌrïcä je dümbärä"], ["ngaa be ꞌdonya ndi riti!"], ["ara je elngaci delnga yiwaya"], ["ngaa ꞌti runu!’"]], [["Yuwana Almamadan gwïndï ngwuꞌti ïyü diꞌrica ngwuꞌti ïtï yona ngaa ari, ‘Nginde gwätïnä dijegoꞌro nono.’"]], [["A Gïjï gidi Dïjï dümnä gïndï, ngwïyï ngweny ngaa ari, ‘Änggädär nggwee gwupa ngwamanu, gwati rlälï gwuru dimaad didi ngwudulba na ngwüjï ngwanni ngwuki.’"]], [["A be yujimid yidi bebere gwudi Ngwaalu ya be gwällïnï yïjï ye yüngün ꞌdar ndi ari yiru yanni yïdünälü.”"]], [["A Dïbärrïjï deꞌte urnidi Yicung ꞌdunu ꞌdünggün ndi aar gwe eny. A Yicu ele ꞌdunu ꞌdünggün ngwujalu ndi eny."]], [["Kündär nggoo, daw deꞌte diju gu elelle gwüngün gwuki. Ngwuꞌdingina ndi ari Yicu nggwo yïrnü ꞌdunu ndi Dïbärrïjï, no a nginde ila ngwapana yila yiru giꞌreꞌreny gïbüng ge giru goꞌrr"]], [["ngwila ngwüdünï giluꞌranu lidi Yicu giyoralu yüngün ngwari ngwujabaji yora nono yidi Yicu yal ye yüngün ating je be ꞌdämïꞌrï nono ngwäꞌrü ngwe ngwüngün ngwuje aganni ngwuje bruti nono giꞌreꞌreny ge ngwuci yäy ꞌtu."]], [["Anni ma Dïbärrïjï engga yiꞌral giyee ngwari giligoranu lüngün, “Adinari gur nggee ru dïjïr ꞌdidanu, gadi lenge ndi ari daw dani yärü ndee ndi akani nono, nginde gwadi lenge elelleng gwüngün gwanni gwätïng gwuki gwulleny!”"]], [["A Yicu ondaci guru ngwuci, “Jamaan, äny gwätï yiꞌral yeꞌte yada je ondaci.”"], ["A Jamaan ci, “Ondaci nje gwani doorta.”"]], [["A Yicu ci, “Ngwüjï ngweꞌte rom ngwümïnädä je gur gidi dämjü dämjä nono. Gur geꞌte gïmïnädïng dinar nono küüꞌrï tudini tudini (500) a nggoo giꞌter, ngwümïnä dinar nono küüꞌrï rom na ꞌdï (50)."]], [["ꞌDün aar ꞌti ätï yiima ndi aar gwäꞌräcï, no ngwuje äbräcï dämäjälü mbüny ꞌdün. Yärü gwanni gwa ämnänï?”"]], [["A Jamaan ci, “Äny gwaru gur ga ru nggoo ganni giming äbräcälü gwonyadana.”"], ["A Yicu ci, “Nga gwätïyä yiꞌral ngwäyänü.”"]], [["Ngwube gwurlada gidaw ngwube ci Jamaan nu, “Nga gwänggädï dayu ndee? Äny gwïndï ꞌdunu ꞌdunggunga, nyi ꞌti ätädï yaw nyi uni yora nono a be nginde diminy uyi yora nono yal ye yüngün ngwuje ꞌdämïꞌrï nono ngwäꞌrü ngwe ngwüngün."]], [["A gwaꞌtiny aganna giyinenanu nyi ci jalu, a be nginde daꞌti dünü ndi aganni yora nono yüny ngwünyü ngwe ꞌtuꞌtu gaji ganni giminy ge ändä gïdrü."]], [["Nga gwaꞌtiny ätädï yila nyi ye brütïnï kiꞌranu a be nginde diminy be bruti giꞌreꞌreny ge yora nono."]], [["Nggwadi ang ci ndi ari, ämnï gwanni gwupa gwuming geꞌte ndi inggidi ndi ari ke gwüngün gwanni gwupa gwuma äbränälü a be gwanni gwuma aar düdänïjänü gwooko, ämnï gwüngün gwinggidung gwooko.”"]], [["A be Yicu ci dayu nu, “Lima aang düdänïjï keng gwunga.”"]], [["A ngwüjï ngwuꞌter ngwanni ngwujalu gïdïmbürälü didi eny, aar ari giyigoranu yegen, “Yärü gwuru nggwee gwaru gwa düdänïjï ngwüjänü giyiꞌral yegen yanni yiki?”"]], [["A be Yicu ci dayu ndoo nu, “Ïndï gwadatalu, ämnï Ngwaalu gwunga gwuma ang gïlängïdïyï.”"]]], [[["A yiꞌral medadi giyoo, ngwa ji ngwüꞌdïꞌrï ngwele gïyündäränü na ngwuꞌdunanu ꞌdar ngwondaci ngwüjü ngwujaꞌri ngwanni ngwujaw giyeleny yidi Ngwaalu. Ngwooꞌra ngwüngün ngwoo ngwuru ꞌdï na rom, aar le ji"]], [["a ngwaw ji ngwoko ꞌto ngwanni ngwuꞌriyaar je ngwüꞌrïllä nono aar je uꞌriyi dümdï nono degen. Märïyäm gwani Mäjïdälïyä gwanni gwüꞌtïyäär gu ngwüꞌrïllänü kwoꞌra täꞌrïl, aar le ji."]], [["Na Juwana gwanni gwuru daw didi Gwuuja dartan didi deleny dani Yïrüdïj, na Jujana, ngwaw ngwe ngwoko ngwuꞌter ngwonyadu, ngwanni ngwati äpïjï Yicung je ngwooꞌra ngwe ngwüngün yiiru ngwong ngwe ngwegen."]], [["Aaꞌti ngwüjï dünü ndi ila ndi Yicu gïyündär ꞌter ꞌter. Anni ma ngwüjï ngwonyadu oꞌrajidalu, a je Yicu mïꞌrïcï ngwujaꞌri ngwee ndi ari,"]], [["“Gur geꞌte gïꞌtüdï ngwele ndi kwoy yona yüngün. Anni mung ji ndi gida yona, a yon yoko ïꞌdï kay gïlänï, a je gu ngwüjï elala aar je ruꞌti, a je yïꞌrä utalu ladibur."]], [["A yoko ïꞌdï ngwaalu ngwundu ngwuru yoꞌrr anni ma aar ꞌtüdä, aar undi kirom anaku aaꞌti gu dïyäng ïgïlä."]], [["A yoko ïꞌdï ngwügänü aar ꞌtüdä ngwügï ngwe a je ngwügï gatu aar gwogwornyadi."]], [["A yoko ïꞌdï gïdïyäng ngwaalu ngwanni ngwujaw aar ꞌtüdä aar pe aar ꞌriꞌri ati gon geꞌte pu ätï ngwurꞌda yomonanu küüꞌrï tudini (100) aar onyadani giyon yanni yïkwüdïnä.” A Yicu mïꞌrä ngwujaꞌri ngwee ngwondaji dulala ngwuje ci, “ꞌDinginar be manari ngaa lätï ngwänï!”"]], [["A ngwooꞌra ngwudi Yicu otacalu gwani mïꞌrï ngwujaꞌri ngwee."]], [["A je be Yicu ci, “Bebere gwudi yujimid yidi yeleny yidi Ngwaalu, yenggaca je ngaa je lenge, a be ngwüjï ngwuꞌter, nje be mïꞌrïcï ngwujaꞌri nunnu"], ["ma aar ombajidi aar ꞌti änggädï,"], ["ma aar ꞌdingini, aar ꞌti lïngïdï.”"]], [["“Ngwujaꞌri ngwee ngwuru no, yon yani ngwujaꞌri ngwudi Ngwaalu."]], [["Yon yanni yïꞌdü kayalu yani ngwüjï ngwati ꞌdingini a je be dijegoꞌrr ila ngwuje apada ngwujaꞌri giyigoranu nunnu ngwuje etaci ndi ämnï aar gïlängïdïnï."]], [["Yon yanni yïꞌdü ngwaalu ngwanni ngwuru yoꞌrr, yani ngwüjï ngwanni ngwati ꞌdingini ngwujaꞌri aar je be ape lijayanu. Aar ꞌti be üllü ꞌtuꞌtu ngïnäꞌdänü gwulleny. Ngwati ämnï gaji gooko ma be gaji ila gidi mïmïnnï nono, aar ïꞌdädä gweere."]], [["Yon yanni yïꞌdü ngwügänü, yani ngwüjï ngwanni ngwati ꞌdingini, ati je be yigor mïꞌrïcï yiꞌralanu yidi lingeno a bupi gwudi yeleny, a amiꞌra gwüngün anda ngwuje dami aar ꞌti ꞌriꞌru aar ätï ngwäyänü aꞌtur."]], [["Yon yanni yïꞌdü gïdïyäng danni dijaw, yani ngwüjï ngwanni ngwati ꞌdingini ngwujaꞌri aar je määtädä giyigoranu yegen yanni yijayanu aar je ꞌdengenaci aar undi ngwäy aar änïjï yiguri aar ꞌriꞌri yona yonyadu.”"]], [["“Ngwüjï ngwere ngwaꞌti ngwati muji lïgä gilamba aar be gwüꞌrübäjälü gimo ge na aar änïjälü ngwombonyanu. Lati aar manni ape aar alliji kudinala nunnu a ngwüjï ngwanni ngwati ändä aar engga buri."]], [["Yere yanni yati je ngwüjï änïjälü, ya ji ya ꞌtädïnälü ya je ngwüjï engga, na yere yanni yati je ngwüjï äbrï aar je änïjälü, ya mbüjïnï ya ꞌtänälü gilingenalu."]], [["Arnganar be ndi ari ngaa gilo lati ꞌdingini awa, lanni lätï la aar je gendaci, a be lanni laꞌti ätï ya aar je apada yanni ya aar ari ye yätäär je yooko.”"]], [["A nanni gwudi Yicu ngwenggen ngwe ngwudi Yicu ila aar ꞌti mbuja gay gadi aar ge obani ꞌdünggüngün anaku ju gu ngwüjï ngwonyadu."]], [["Aar ci Yicung nu, “Nanni gwunga ngwanggalu ngwe, gilo lïdünü poor lïmïnängä.”"]], [["A Yicu ondaci ngwüjü ꞌdar ngwanni ngwuju ngwuje ci, “Nanni gwüny a ngwänggärï, ngwani ngwüjï ngwanni ngwati ꞌdingini ngwujaꞌri ngwudi Ngwaalu aar ngwe elelle.”"]], [["Gomon geꞌte a Yicunga ngwooꞌra ngwe ngwüngün änï gïbälükänü ngwuje ci nu, “Ar ele ar üꞌrü yaanu aar dambu dambal.” Aar ꞌdïꞌrï aar ele."]], [["Anni ma aar ji ndi ruyi bälükä, a Yicu ndri. No a dirun ila dudu danu giyaala a yaw änï gïbälükänü aar ji ndi onyadala, ngindenga ꞌdar aar ji ngwaalu ngwuki."]], [["A ngwooꞌra ꞌritiya Yicung aar ci, “Doorta, Doorta alanga gilo ladi ïꞌdätï!”"], ["A Yicu ꞌdïꞌrälü ngwugirinya diruna a dudu aalu nyimod, a ngwaalu adatalu jicom."]], [["Ngwube ci ngwoꞌra ngwüngün nu, “Ämnï gwalu ꞌdünggüny gwanna?”"], ["A je le ngwaalu elalu a je yedeny eny aar otajidalu aar ari, “Dïjï diru ange ndee? Dïgïrïnyädï diruna, a dudu ꞌdengenaji!”"]], [["Yicu na ngwooꞌra ngwüngün ruyi bälükä aar dambu ngwaalu ngwudi ngwüjï ngwucaar je Ngwüjädïrï, ngwanni gwati jada dambal ma aar üꞌrü yaanu yidi i Jälïlïng."]], [["Anni ma Yicu ꞌtüdä kïmämü no, aar mbudi dïjï de kündär nggoo dïrlälü ngwura. Kaji golanu dïjï ndoo delellalu ngwanginu ngwanu ating ꞌti jalu ꞌdunu, ating be jalu giyomon yüngün ꞌdar ngwumomanu."]], [["Anni mung engga Yicung, ngwümïꞌrï dula dipa ngwadaci Yicungalu giyoranu yüngün, ngwurnidi dula ngwuci, “Yicu Gïjï gidi Ngwaalu ngwojema kerala! Nga gwümïnïny gwe ange? Nggwa ang päcälü ndi ari aaꞌti nga gwuny ïcï dïrbä!”"]], [["Daru gu no anaku ma gu Yicu girinya ngwüꞌrïllä dulu de ndi ari aar ꞌtü ꞌdünggüngünänü. Gati gu ngwüꞌrïllä ärrï no yomon ꞌdar, ati gu ngwüꞌrïllä ärrï no ati ngwüjï gekaji ngwuyalu aar gekaji yoralu yuꞌrung ye ating je üꞌrïꞌtänü, ati ngwüꞌrïllä ape aar gwe ele ngwaalu ngwudadu poor."]], [["A Yicu otacalu ngwuci, “Nga gwani yärü?”"], ["Ngwuci, “Ngwürïny ngwüny ngwani Gwuꞌtulunga.” Ndi ari gädï ngwüꞌrïllä nono ngwonyadu."]], [["A ngwüꞌrïllä päcï Yicungalu aar ci aaꞌti nga gwunje dinga kïbüꞌrïl."]], [["Ngenone, ngwüdr ngwuju gu ngwonyadu ndi enyalu geno nono. A no a ngwüꞌrïllä päcï Yicungalu ndi ari ngwuje dinga ngwüdränü. Ngwuje gäbïcï."]], [["Aar ꞌtü gïdïjï aar änï ngwüdränü. A ngwüdr ꞌdar rükädä geno nono aar miꞌriꞌti giyaanu aar ïꞌdätï."]], [["Ngwoꞌra ngwanni ngwuju ndi iye ngwüdrä aar engga yiꞌral giyee yima ji no, aar abri aar bädïyï yiꞌralalu pad gïyündär a giyumil."]], [["A ngwüjï ꞌtüdä aar elada ndi ombaji ndi ari yiru ange yima ji. Anni ma aar obana ndi Yicu, aar mbuji dïjü ndoo dima gu Yicu ꞌtüyï ngwüꞌrïllänü ndi jalu giyoranu yidi Yicu digenna ngwujayi kiꞌranu. A je yedeny eny ꞌdar."]], [["Ngwüjï ngwanni ngwänggädï, aar enggaci ngwüjü ndi ari Yicu gwuꞌriya dïjü nono ndoo awa."]], [["A ngwüjï määtä ꞌdar ngwaalu ngwoo anaku ma je gu yedeny eny, aar ci Yicung ngwugatani ngwaalinga ngwegen ngwele. No, a Yicu ꞌdïꞌrï ngwänï gïbälükänü ngwugatani ngwaalinga ngwoo."]], [["Dïjï ndoo dima gu Yicu ꞌtüyï ngwüꞌrïllänü ngwüpäcï Yicungalu ngwuci nu, “Gäbïcïny nda ele.”"], ["A be Yicu ꞌdonya ngwudinga ngwuci,"]], [["“Oꞌra ꞌdunu ang ondaci ngwüjü yiꞌral ye yanni yima je Ngwaalu ärrïjï.” A dïjï ndoo oꞌre ngwondaci ngwüjü ꞌdar kündär yiꞌral ye yanni yima je Yicu ärrïjï."]], [["Anni ma Yicu oꞌra, a ngwüjï ape ngindeng anaku jar gu ndi dünïcï."]], [["A be gur geꞌte gani Yaruj obana. Nginde giru deleny didi ngwämrä ngwudi Ngwaalu. Ngwadaci Yicungalu giyoranu ngwümätädä goralu ngwuci ngwele ꞌdunu ꞌdünggün"]], [["ndi ari gïjï giru gera geꞌte pu güngün gätï ngwüdläyü ꞌdï na rom (12) gümä gadi ayi. Anni ma Yicu ji ndi ele, a ngwüjï ngwonyadu änänü ꞌdar gwadi aar ruꞌti yora ye."]], [["Daw deꞌte diju gwanu dïyü dïrbä ngwüdläyü ꞌdï na rom (12) ating ꞌderce yïnälü. Ngwuti ngwonyalu ꞌdar ngwätïng je ngwuje geꞌte giyima, aaꞌti be ngwuma burna ndi uꞌriyi nono."]], [["A nginde ila ngwüjänü ngwila Yicung giluꞌranu ngwümätädä jürtädä gwudi dired no a yïn yüngün dünï."]], [["A Yicu utalu ngwari, “Yärü gwanni gwakaniny nono?”"], ["A ngwüjï ꞌdar nyïꞌrïnï, a be Butruj ci, “Gwani doorta, ngwüjï ngwonyadu ngwänängänü aar ang romadi nono nga be ari yärü gwakaniny nono.”"]], [["A be Yicu ari, “Dïjï deꞌte dakaniny nono. Nggwücïnänü, anni ma yiima ꞌtü ꞌdünggüny.”"]], [["A daw lenge ndi ari dima ꞌtänälü, no ngwila dididiꞌru ngwadaci Yicungalu giyoralu, ngwäyänü ngwüjï ꞌdar, ngwondaci Yicung ndi ari diru dima akani nono na ndi ari awa no dima uꞌri nono."]], [["A Yicu ci, “Gera güny, ämnï gwunga ꞌdünggüny gwuma ang uꞌriyi nono. Ïndï gora gijaw.”"]], [["Gaji ganni gima ge Yicu ji ndi ondaci dayu, a dïjï ila dükäjäär ngwuꞌdun ngwudi gur nggoo giru giꞌra gidi ngwämrä, ngwuci, “Gera gwunga gima ayi, aaꞌti äbïngïnä dortanu ba be.”"]], [["Anni ma Yicu ꞌdingini, ngwuci Yarujing nu, “Aaꞌti yedeny ya ang eny, ämnä ꞌdogo ꞌdünggüny, ga uꞌri nono.”"]], [["Anni ma Yicu obana kubanu, ngwetaci ngwüjü ndi aar ngwe änï gïdrü, ngwügäbïcï ꞌdogo Butrujing je Yuwana gwe a Yagub a mbumbu gwudi gera na nanni."]], [["A ngwüjï ꞌdar ngeno ji ndi ari aar runi. A je Yicu ci, “Ngaa ꞌti aru, gera gaꞌti ayu, gindru ꞌdogo.”"]], [["Ngindenga ꞌdar ärï Yicung ngwïmä anaku lïngïdäär gu ndi ari gera gayu."]], [["A be Yicu määtä kuy ngwurnidi, “ꞌDïꞌrä gwani gera güny!”"]], [["No a gera dïbïnä giyiꞌrany ngwüꞌdïꞌrälü. A Yicu ondaci ngwüjü ngwuje ci, “Ätädär ngwony ngwere ngwuje eny.”"]], [["A papa na nanni gwüngün a je le ngwaalu elalu. A je be Yicu ondaci ngwuje ci aaꞌti ngaa londaci ngwüjü ngwere yiꞌral ye giyee yima ji."]]], [[["A Yicu urnida ngwoꞌra ngwo ngwuru ꞌdï na rom (12) gwüpäng ngwuje ätädä yiima ngwuje ätädä yelenya ndi ꞌtüyï ngwüꞌrïllä ꞌdar ngwüjänü na ndi uꞌriyi ngwüjü dümdï nono."]], [["Ngwuje be dinga aar ele ndi ondaci ngwüjü ngwujaꞌri ngwani yeleny yidi Ngwaalu aar uꞌriyi ngwüjü nono."]], [["Ngwuje be cani nu, “Aaꞌti ngaa la apani gonyalu gere gani dïlä, aaꞌti ngaa la apani guura, aaꞌti ngaa la apani dürädä aaꞌti ngaa la pani gony gidi eny, aaꞌti ngaa la pani ngwüꞌrïnyä, aaꞌti ngaa la gendani direda."]], [["Ma ara je ngwüjï ämnï ma ara je ülläjälü yïrnü ngwaalu ngwere ngwanni ngwadi gu änï, ngaa jalu ngeno ngwuꞌdun ngwoo ꞌdi ngaa ꞌdïꞌrï ngaa gatani gündärä nggoo."]], [["Ma ara je ꞌti ngwüjï ämnä ma ara je ꞌti ülläjälü yïrnü, gatanar gündärä nggoo ngaa brotada dibuꞌralu mbüny giyora yalu ndi inggidi ndi ari aaꞌti ngaa linje otacalu bïgänü.”"]], [["A ngwooꞌra ꞌdïꞌrï aar ele ngwuꞌdunanu ꞌdar aar ondaci ngwüjü ngwujaꞌri ngwe ngwudi Ngwaalu ngwanni ngwujaw aar uꞌriyi ngwüjü nono ngwaalu ꞌdar."]], [["A deleny dani Yïrüdïj danni dïmätï ngwaalinga ngwani Jälïl ꞌdingina yiꞌral ꞌdar yanni yärrï je Yicu. A yiꞌral giyee dibajalu. Ndi ari gwuꞌdingina ngwüjü ngwoko ndi ari Yuwana gwuma ꞌdïꞌrä gwumidu"]], [["a loko ari Ïlïyä gwadi ru gwuma oꞌra, a loko ari dïjïr dimine dadi ru didi gïdläng dima oꞌra dimidu."]], [["A Yïrüdïj ari, “Äny gwuma üꞌrïdä Yuwanang giꞌralu mbüny a be yiru ange giyee yiꞌdingini nje?” A nginde ji ndi mïnï gay ndi engga Yicung."]], [["Anni ma ngwooꞌra ngwükäjäär je oꞌra, aar ondaci Yicung yiꞌral ꞌdar yanni yima aar je ärrä. A je Yicu apani aar ele jücü poor gito gito kündär gani Bid Jäyïdä."]], [["A gu be ngwüjï lenge aar ꞌdïꞌrï aar je gwujani. A je Yicu ülläjälü ngwuje ondaci ngwujaꞌri ngwani yeleny yidi Ngwaalu, ngwuje uꞌriyi nono lanni lïmïnä ndi uꞌri nono."]], [["Anni ma ngwaalu ru degera, a ngwooꞌra ngwoo ngwudi Yicu ꞌdï na rom ꞌdonggaci aar ci, “Ca ngwüjü aar ꞌdïꞌrï aar oꞌre ngwuꞌdunanu a ngwuburanu gito gito ngene aar mïnï ngwony ngwudi eny aar mbuji ngwaalinga ngwudi ndri ndi ari a gilo ngwaalu ngwudadu ngene.”"]], [["A je be Yicu ci, “Nga nga ätädär je ngwony ngwere aar je eny.”"], ["Aar ci, “Nyängä lätï ꞌdogo yona tudini na ngwuum rom, manari ꞌdogo nyii ele nje ïllïjä ꞌdar ngwony ngwudi eny.”"]], [["Ngwanni ngwuju ngwuru ngwur ngwa ru nono ngwüüꞌrï tudini (5,000)."], ["A Yicu ci ngwoꞌra ngwüngün nu, “Car ngwüjü aar jalu giꞌdu küüꞌrï rom na ꞌdï küüꞌrï rom na ꞌdï.”"]], [["A je ngwooꞌra ärrï a ngwüjï ꞌdar jalu."]], [["A Yicu apa yona giyoo tudini a ngwuum ngwoo rom ngwüꞌdïꞌrïyï ngwäy ngwombajidi kerala ngwuci Ngwaalinga yäy ꞌtu, ngwuje üꞌränü ngwuje ätädä ngwoꞌra ngwüngün aar je gegenaci ngwüjü."]], [["Aar eny ꞌdi aar pe ꞌdar. Anni ma aar je utalu ngwanni ngwuma jalu ngwüꞌrïꞌtïnänü aar je ape yiꞌramanu"], ["ꞌdï na rom yonyadala."]], [["A Yicu ji ndi otaci Ngwaalingalu gweꞌte pu. Aar ji ngwooꞌra ngwe ngwüngün. Ngwümäätä ngwuje otacalu ngwuje ci, “Ngwüjï ngwati ari äny gwani yärü?”"]], [["A ngwooꞌra ci, “Loko lati ari nga gwuru gwani Yuwana Almamadan a loko ari Ïlïyä, aar be ari loko nga gwuru dïjïr deꞌte didi luubung gïdlä dima oꞌra dimidu.”"]], [["A je be Yicu ci, “Nda mine nga nga laru äny gwani yärü?”"], ["A Butruj ci, “Nga gwuru gwanni Gwubrutaar yelenya gwudi Ngwaalu.”"]], [["A je be Yicu girinya ngwuje ci nu, “Aaꞌti ngaa londaci dïjälü dere ngwujaꞌri ngwe ngwee.”"]], [["Ngwuje ci nu, “Gïjï gidi Dïjï dümnä gadi ïyï dïrbä dipa na ngwüꞌdünyïnï ndi mbumbunga na ngwurꞌdal ngwanni ngwuru ngweleny na ngwoorta ngwudi yobo ga aar ꞌrinye a be ga jalu yomon täꞌrïl ga Ngwaalu ꞌdïꞌrïyälü gimidu mana.”"]], [["A je Yicu ci ꞌdar nu, “Manari gwere gwanni gwümïnä ndi aar nyi gwujani, gäbïcä ngwudodana ligoꞌro lüngün ngwämnï ndi mbuji dïrbä yomon reny aar nyi gwujana nono ämnïny gu ndi ïyï dïrbä küꞌrï gimamindanu."]], [["Gwanni gwümïnä ndi gïlängïdïyï ligoꞌro lüngün ling dudiyi a be gwanni gwadi dudiyi ligoꞌro lüngün lani äny, ling gïlängïdïyï."]], [["Dïjï da mbuji ange manari dima bile dïdläyälü pipiꞌriꞌti ngwube geraji ligoꞌralu lüngün?"]], [["Manari gwere gwanni gwadi yaaru ape ngwüjï ꞌdünggüny, a ndi ondaji gwani äny, Gïjï gidi Dïjï dümnä gaji ga yaaru ape ꞌto ꞌdünggüngün komon ganni gading ge oꞌra gidi näjï gwüngün na näjï gwudi Ngwaalu a gwudi yïꞌrr yanni yijuꞌru."]], [["Nggwa je ci, ꞌdiꞌdidanu ndi ari loko gilo ngene laꞌti la ayi ꞌdi aar enggani yelenya yidi Ngwaalu.”"]], [["Anni ma Yicu medaji yiꞌral giyee aar jalu yomon ꞌdübä, ngwoda Butrujing je Yuwana gwe na Yagub aar allu kenala ndi otaca Ngwaalingalu."]], [["Anni mung ji ndi otaci Ngwaalingalu, ngwümäätä ngwugwurli ngwuru ngwäyänü ꞌter a ngwured ngwüngün gwurli aar bidi pupuꞌrul aar enyanu nggäm nggäm."]], [["Ngwüjï rom Müjängä Ïlïyä gwe ꞌtädälü. Näjï gwe gwudi Ngwaalu aar ondaji Yicunga le gay ge ganni gading ge ayi ndi medaji buping gwudi Ngwaalu kündär gani Üräjälïm."]], [["Ngwüjï rom Müjängä Ïlïyä gwe ꞌtädälü. Näjï gwe gwudi Ngwaalu aar ondaji Yicunga le gay ge ganni gading ge ayi ndi medaji buping gwudi Ngwaalu kündär gani Üräjälïm."]], [["Butrujinga ngwooꞌra ngwe ngwanni ngwïndäär le, aar ji ndi ïrꞌdätälä. A be anni ma aar gata ngwäyälü, aar engga näjïng ngwüngün a ngwüjü ngwoo rom ngwüdünäär le."]], [["Anni ma ngwüjï ngwoo rom ji ndi gatani Yicung, a Butruj ci Yicung nu, “Gwani doorta, yijaw ndi ar ji ngene. Ar pä yäꞌtä täꞌrïl, gunga geꞌte, geꞌte gidi Müjä, a geꞌte gidi Ïlïyä.” Butruj ngwa ꞌti lïngïdï ndi ari gwuju ndi araa."]], [["Anni ma mung ji ndi abingi no, a gïbäꞌrü gätïnälä ngwuje ꞌrïnyäjälü. A je yedeny eny anni ma je gïbäꞌrü ꞌrïnyäjälü."]], [["A dulu üllä kïbäꞌränü ngwara nu, “Gïjï güny giru nggee ganni gäbrïny. ꞌDinginar ꞌdünggüngün.”"]], [["Anni ma dulu dünï, a Yicu mbüjïnï jücü. A ngwooꞌra ngwüngün gwugwundi yiꞌral ye giyoo yima ji. Aar ꞌti ondaca dïjü dere yiꞌral giyee giyomon giyoo yanni yima aar ji engga."]], [["A bïgänü nggwoo, anni ma Yicunga ngwooꞌra ngwe ngwüngün täꞌrïl üllädälü kenala, aar mbudi ngwüjïngä le ngwonyadu."]], [["A dïjï deꞌte ngwüjänü ürrä dula ngwara, “Gwani doorta, nggwa ang määtädä goralu, änggädï kuni gïjü güny giralu geꞌte pu!"]], [["Gati ngwüꞌrïllä aw nono ngwümïꞌrï dulalu ꞌdür nu, ati aar ape aar gatu ngwïꞌdï ngwüpüdïnälü ngwüꞌtïyï ngwabeny ngwulem ati aar gu määtä no aar ꞌti gäbïcä nunnu ga gatu düwälü peꞌred ati aar ätïyï ngwämmä."]], [["Nyi be ci ngwoꞌra ngwunga aadi aar gu ꞌtüyï dïꞌrïllänü aar ꞌti be ätï yiima.”"]], [["A be Yicu ari nu, “Nga gilee liru ngwüjï ngwaꞌti ätï ämnïng, ngaa ꞌti rüdï yigor yeꞌte pu. A ladi gu ji jadu nga je dünïcï? Ila gïjï ge gunga ngene.”"]], [["Anni ma gïjï ji ndi ila, a dijegoꞌrr obedalu nggatalu gïdïyängälü ngwäyïnï ngwüꞌtïyä ngwabeny ngwulem. A Yicu girinya dïꞌrïllä ndoo, ngwuꞌriyi gïjü nono nggwäꞌräcï papang gwüngün."]], [["A ngwüjü ꞌdar a je yiima yidi Ngwaalu dibiyi."], ["A anni ma ngwüjï ji na ndi dibi, a Yicu ci ngwoꞌra ngwüngün nu,"]], [["“Aaꞌti ngaa la dodani ngwujaꞌri ngwee ngwadi ji ngwe ci gweneno. Gïjï gidi Dïjï dümnä ga aar määtä ga aar ätädä ngwüjü.”"]], [["Aaꞌti be ngwooꞌra ngwüngün lïngïdï ndi ari gwaraa. Yiꞌral giyee yändälü nunnu aaꞌti ya aar je lenge. A je yedeny eny ndi aar otacalu ngwujaꞌri ngwe ngwee."]], [["A ngwooꞌra ngwudi Yicu ji ndi garnati ndi ari yärü gwuru gwanni gwupana ꞌdenggenanu."]], [["A Yicu lenge yigor yegen, ngwümäätä ngwoda gïjü ganni goko ngwüdünäjälä ꞌdünggüngün."]], [["Ngwuje be ci nu, “Gwanni gwati ämnï gïjü nggee goko ngwürïny ngwüny, gwatiny ämnï, a gwanni gwuny ämnï, gwämnä ngindeng ꞌto gwanni gwükäjïny. Ndi ari gwanni gwoko guꞌru ꞌdanggalanu ku, gwuru gwanni gwupana guꞌru.”"]], [["A Yuwana ci Yicung, “Gwani doorta, nyii länggädï dïjü deꞌte ndi ꞌtüyï ngwüꞌrïllä ngwüjü nono ngwürïny ngwe ngwunga nyii be ru gwadi etaci ndi ari nu daꞌti ar le.”"]], [["A je Yicu ci nu, “Aaꞌti da aang etaci ndi ari gwanni gwaꞌti nje ïnïjä, nggwo ar le.”"]], [["Anni ma gaji ji gito gading ge oꞌre kerala, a Yicu mïꞌrïnï kiꞌra ngwüꞌdïꞌrï ngwelada Üräjälïm."]], [["Ngwükäjï ngwüjü aar madini aar ele kündär gidi Jamirang aar jaꞌrimaci yiꞌral ꞌdar aar je gïꞌtïjï mama."]], [["Aaꞌti be ngwüjï ämnä ndi geꞌte gïyïrnü ngenone ndi ari gwïndï gwadi elada Üräjälïm."]], [["Anni ma ngwooꞌra ngwani Yagubinga Yuwana gwe engga yiꞌral aar gu ru no, aar ci, “Gwani Doorta, a gwümïnï nje nyii ci Ngwaalinga ngwuje dingaca lïgä kerala ngwuje uꞌdiye?”"]], [["A Yicu gwurlalu ngwuje girinya."]], [["A Yicunga ngwooꞌra ngwe ngwüngün ꞌdïꞌrï aar ꞌdongga kündär giꞌter."]], [["Anni ma aar ji ndi ele kay, dïjï deꞌte ci Yicung nu, “Nggwa ang gwuji ngwaalu ꞌdar ngwadi a gu ele.”"]], [["A Yicu ci nu, “Yarꞌtum yätï ngwubangu ngwadi aar gu ji a yïꞌrä ätï ngwüꞌrüꞌtïlä, a be Gïjï gidi Dïjï dümnä gaꞌti ätï ngwaalinga ngwading gu jalu ngwugatu düwä.”"]], [["A Yicu ci dïjü deꞌte mana, “Gwujiny.”"], ["A be dïjï ndoo ci, “Gwani deleny, gwerre gwerre gäbïcïny nyi oꞌre nyi gata papang gwüny.”"]], [["A be Yicu ci, “Gäbïcä je lanni layu aar gatu ngwüjü ngwegen ngwanni ngwayu. Ïndï nga ndi ondaci ngwüjü ngwujaꞌri ngwe ngwudi yeleny yidi Ngwaalu.”"]], [["A dïjï deꞌte mana ci, “Nggwa ang gwuji gwani deleny, gäbïcïny gwerre gwerre nyi oꞌre nyi aganna ngwüjü ngwüny gïdrü.”"]], [["A be Yicu ci nu, “Gwere gwanni gwati ape gimena ngwube ombanalu gwodan, gwaꞌti gwa mbuti ndi ape yiiru giyelenyanu yidi Ngwaalu.”"]]], [[["Anni ma yiꞌral giyee medadi, a Deleny dani Yicu äbrï ngwüjü mana ꞌdï kwoꞌra täꞌrïl na rom"], ["ngwuje ükäjï rom rom ngwuje mädïnïyï aar ele gïyündär a ngwaalu ꞌdar ngwading gu ele."]], [["Ngwuje ci, “Yon giyo yïrälü kirunyanu, a be ngwäänü ngwaꞌti onyadu ngwanni ngwadi uni, yäy gu no, otacar Delenyalu didi giruny ngwükäjï ngwäänä aar ele girunyanu güngün ndi uni yona."]], [["Ïndär! Nggwükäjä je ngaa ru nono ngwangala ngwele ngwoko ngaa ji ngwümüdänü."]], [["Aaꞌti ngaa la pani ngwürädä, ngwüdän, aaꞌti ngaa la dünï ndi aganni dïjü dere kay."]], [["Ngwuꞌdun ngwere nggwa gu änï, gwerre gwerre agannar ngwüjü, ‘A adatalu ji ngwuꞌdun ngwee.’"]], [["Manari dïjï ju ngeno dätï ämnïng gwudi adatalu, gäbïcär aganning gwalu ngwudi adatalu ngwuji ꞌdünggüngün, mung erne, ara je oꞌraca."]], [["Ngaa jalu ngwuꞌdun ngwoo, aang ïyï aang eny ngwony ngwere ngwadi ara je ätädä, ndi ari däänü dati aar ätädä guꞌru güngün. Aaꞌti ngaa la landalu ngwuꞌdun ngwuꞌdun."]], [["Gündär gere ganni ga gu änï, ma ara je ngwüjï geꞌte gïyïrnü, ïtär ngwony ngwanni ngwadi ara je gïꞌtïjälü ngwäyälü."]], [["Uꞌriyar ngwüjü nono ngwanni ngwümä kündär nggoo nga je ondaci nga je ci nu, ‘Yeleny yidi Ngwaalu yima ja gito ꞌdanggalu.’"]], [["Ma be ari ngaa lima ele kündär gere ma ara je be ꞌti ülläjälü yïrnü, ꞌtüdär ang ele ngwayalu poor aang ari,"]], [["‘ꞌDi ꞌto dibuꞌra didi gündär galu danni diminje ꞌdïꞌrä yora nono, da ara je brotada nono. Diwayinar be ndi ari yeleny yidi Ngwaalu yima ji gito ꞌdanggalu.’"]], [["A nggwa je ci ndi ari gomon nggäꞌdï, ngwüjü ngwudi Jaduming ngwa ïnädänï Ngwaalinga ngwüjï ngwudi gündär nggoo!”"]], [["“Wäjäj bi kündär gani Kürüjïn! Wäjäj bi kündär gani Bid Jäyïdä! Adinari a yiima yanni yärrïnä ꞌdanggalu, yärrï je ngwüjü ngwudi Jür na Jäyïdä, ngwüjï ngwegen ngwadi joꞌrenyana ꞌtuꞌtu luubu ngwadi bälänï ngwaaru nono aar genne gïmärä"], ["ndi inggidi ndi ari ngwuma joꞌrenyana giyiꞌral yegen yanni yiki!"]], [["Gomon gidi pï yelenya, ngwüjï ngwudi Jür na Jäyïdä ngwa ïnädänï Ngwaalinga ꞌdanggalu."]], [["A mine nga nga lidi gündär gani Kaprnawum! Ngaa ligeꞌtaja ndi ari ngaa ladi allu kerala? La je gatu ngaa üllï gidel didi yiꞌrany!”"]], [["A Yicu ci ngwoꞌra ngwüngün nu, “Gwere gwanni gwada je geraci länï ngwuꞌdingini, gwuny ꞌdïngïnïjï, gwanni gwa je ꞌdonyaci, gwuny ꞌdonyaci ꞌto, a gwere gwanni gwuny ꞌdonyaci, gwuꞌdonyaca ngindeng gwanni gwükäjïny.”"]], [["A ngwooꞌra ngwoo ngwuru ꞌdï kwoꞌra täꞌrïl na rom oꞌra lijayanu gwulleny. Aar ci Yicung, “Gwani Deleny, ꞌdi ngwüꞌrïllä ngwuꞌdengenaci nje minje girinya ngwürïny ngwe ngwunga!”"]], [["A je Yicu ci nu, “Äny gwänggädï dijegoꞌro dïꞌdü kerala nono gwele ma gere enyanu."]], [["ꞌDinginar! Äny gwuma je ätädä yelenya ndi ari ngaa ruꞌti ngwüüngäyü a ngwümü ngaa dami yiima ꞌdar yidi güwän galu, gong gere gaꞌti ga je akani nono."]], [["Aaꞌti be ngaa la jayanu nunnu ngwüꞌrïllä ngwuꞌdengenaca je, ngaa be jayanu ꞌdogo ndi ari ngwürïny ngwalu ngwuma üllïnï kerala.”"]], [["Kaji nggoo, a Lïgïꞌrïm lanni Lijuꞌru onyadi Yicungala ngwujayanu ngwari, “Papa gwanni gwuru Deleny didi gerala na dïyäng! Nggwa ang ci yäy ꞌtu ndi ari yima je änïjäjï ngwüjälü giyee ngwanni ngwubebera ngwülïngïdï, yima je be ꞌtäcï yïjälü yanni yaꞌti lïngïdï. Yäy, gwani Papa, yiru gu anaku mïnä je gu.”"]], [["Ngwube ari, “Yiꞌral ꞌdar yima aar nje Papa gwüny ätädä. Gwere gwaꞌti gwülïngïdï Gïjü a be Papa ru ꞌdogo. Na gwere gwaꞌti gwülïngïdï Papang a be Gïjï ru ꞌdogo na lanni lima je Gïjï utanu ngwuje ꞌtäcï Papangalu.”"]], [["A be Yicu gwurlada ngwooꞌra ngwüngün ngwuje ondaci rung rung ngwuje ci, “Lonjaca je ndi aang engga yiꞌral giyee yänggädä je."]], [["Nggwa je ci ngwïjïr ngwudi Ngwaalu ngwonyadu na ngweleny ji ngwanni ngwümïnä ndi engga yiꞌral giyee yänggädä je, aar je ꞌti be änggädï, na ndi ꞌdingini ngwujaꞌri ngwanni ngwuꞌdingina je, aar je ꞌti be ꞌdingina.”"]], [["A doorta deꞌte didi yobo yidi Müjä andada ngwümïnï ndi ïdäjï. Ngwuci nu, “Gwani doorta, nggwadi ärrï ange nunnu nyi mbuji miding gwudi gwurꞌtaling?”"]], [["A Yicu ci nu, “Yobo yidi Ngwaalu yüllïnä yaraa? Yïlïngïdä je yaraa?”"]], [["A gur ci yaru nu, “Ämnä Delenya diru Ngwaalu ngwunga ligor le lunga ku, a ligoꞌro le lunga ku a yiima ye yunga ku, a yaꞌrany ye yunga ku."], ["Nga be ämnï gwanggalu nono ata gu ämnï ligoꞌro lunga.”"]], [["A Yicu ci, “Ngwujaꞌri ngwunga ngwätï ngwäyänü ärrï je gu a gwa be mbuji miding.”"]], [["A be doorta didi yobo yidi Müjä mïnï ndi gwällïnï ligoꞌro lüngün ngwube ci Yicung nu, “A mine diweengga diru ange danni dadi nyi ämnï?”"]], [["A Yicu mïꞌrïcï ngwujaꞌri ngwee, “Luubu, gur geꞌte güllü Üräjälïm gadi ele ngwaalu ngwani Ariya, a ngwuꞌram mbuji aar gwalla ngwureda aar pädänälü aar gatanalu giju ligoranu."]], [["A määtä a dirꞌdal deꞌte üllä kayalu nggoo a be anni mung engga guru, ngwugwurli ngwumillidi gay ꞌter."]], [["A Dillawi ila ꞌto kayalu nggoo anni mung engga ngwugwurli ngwumillidi gay ꞌter."]], [["A be dïjï diru Dijamir dïndï dïlä kay nggoo ngwila ngwumbuji guru nggoo gïpïdäär anni mung engga ngwïnä."]], [["Ngwuꞌdongga ꞌdünggüngün ngwuyi ngwämmä nono diꞌrica de ngwüdütä yila ye ngwugiki ngwape ngwalliji kïndüꞌrälä güngün ngge ele ngwuꞌdun ngwudi yïrnü ngwombaji."]], [["Bïgänü ngwugwalli dinar rom ngwätädä guru gidi ngwuꞌdun ngwudi yïrnü ngwuci nu, ‘Ombaja, miny oꞌra gay ge nggee, gwa ang ätädä gwere gwanni gwa ang dodaji ꞌdünggüngün.’”"]], [["A be Yicu mïꞌrä ngwujaꞌri ngwee ngwuci, “Giligoranu lunga, yärü gwuru gwanni gwuma ru diweengga gïdïjï ndoo dïpïdï ngwuꞌram?”"]], [["A doorta didi yobo ari, “Danni dïnädï.”"], ["A Yicu gwäꞌräcänü ngwuci, “Ïndï be a je gu ärrï ꞌto no.”"]], [["A Yicunga ngwooꞌra ngwe ngwüngün ji ndi ele aar gwoda gay gegen, aar obani kündär geꞌte ganni giju gu daw dani Marja ngwuje ülläjälü yïrnü ꞌdunu ꞌdünggüngün."]], [["Marja gwätï gwenggen gwuru gera gwani Märïyäm gwanni gwujalu giyoranu yidi Yicu ngwugeraji länï ngwujaꞌri ngwondajing je."]], [["A be ligor mïꞌräcï Marjang yiiranu yonyadu yading je ärrï. No ngwüꞌdïꞌrälü ngwuci Yicung nu, “Gwani Doorta, a gwaꞌtiny gu geꞌtaja ngwäyänü ndi ari gera giru gwänggärï giminy gatana ndi ape yiiru jüco? Ondaca ngwila aar nyi gendaci guy.”"]], [["A be Yicu gwäꞌräcänü ngwuci nu, “Marja, Marja! Ligor lïpïcängä giyiꞌralanu yonyadu."]], [["A be yiꞌral yiru guꞌru geꞌte pu ꞌdogo yïmïnïnä, Märïyäm gwuma ape guꞌru ganni gijayana ganni gaꞌti ga ar apada.”"]]], [[["Gomon geꞌte, Yicu gwuju ndi otaci Ngwaalingalu ngwaalu ngweꞌte, a be anni mung medaji, a be dooꞌra deꞌte otacalu ngwuci nu, “Deleny, enggaci nje ngwujaꞌri ngwudi otaci Ngwaalingalu anaku enggaca gu Yuwana ngwoꞌra ngwüngün.”"]], [["A je Yicu ci nu, “Manari ngaa lima otaci Ngwaalingalu, ngaa be ari ngwujaꞌri ngwee,"], ["‘Papa,"], ["a ngwürïny ngwunga jüꞌrïnï"], ["a yeleny yunga ru."]], [["Ätädï nje yona yidi eny gilingen."]], [["Düdänïjï nje ndi apepe gwärï gwanni gwuki"], ["ndi ari ꞌto nje düdänïjänü lanni lati nje äpïjï gwanni gwuki."], ["Na aaꞌti nga gwunje okta ndi ïdäjï nje be ꞌtüyï giyiꞌralanu yidi dijegoꞌrr.’”"]], [["A je be Yicu ci nu, “Dïjï dïndï ne danni dätï dimada ngwube elaci diligeny danu ngwuje ci, ‘Dimaad ꞌdïꞌrä nyi ätädä yona täꞌrïl dämjä"]], [["nggwätï dimada düny dïndï gwenene ngwaalu ngwolanu nyi ꞌti be ätï yona yere yadi nje ätä.’"]], [["Ngwube ondaca gïdrü ngwuca, ‘Nyi ꞌti äbïngïnänü nyi gwuma längïtï yïjï yima ndri. Nggwaꞌta be mana gwa ꞌdïꞌrä.’"]], [["Nggwa je ci ndi ari mung ꞌtina ꞌdïꞌrü nunnu ngwätädä yona yidi eny ndi ari gwuru dimad düngün, gwa ꞌdïꞌrä ying je ätädä ꞌdar yanni yïmïnïng je gwani dïgïꞌrïnï gwüngün ꞌdünggüngün."]], [["No ngwuje be ci, utaralu la je ätädä. Mïnär ngaa la mbuji. Pïdär längïrü la je ïgïtäcälü."]], [["Ndi ari gwanni gwa utalu, gwa aar ätädä, gwanni gwa mïnï, gwa mbuji na gwanni gwa pï längïrü, gwa aar ïgïtäcälü."]], [["Papa gwïndï ne gwere ꞌdanggalanu gwanni gwa gïjï güngün otacalu ndi ari gïmïnä duuma ngwube ätädä düüngäyü?"]], [["Na ngwotacalu gonyo ge ngwube ätädä dümü?"]], [["Ma be ari nga nga ke gwe gwalu lati lenge ndi angidaci yïjü yalu angidajing gwanni gwujaw a be ya ruꞌtana ndi Papa gwalu gwudi gerala ndi angidaci ngwüjü Lïgïꞌrïmä lanni Lijuꞌru ngwanni ngwati otacalu!”"]], [["A Yicu ji ndi ꞌtüyï dïꞌrïllä kuranu gïgäbïcüng ngwuru däꞌräng. Anni mung ꞌtüyï, a gur ondaji. Anni ma ngwüjï ngwonyadu engga aar dibi."]], [["A be ngwoko ꞌdenggenanu ari, “Bäljäbül"], ["gwuru nggwee gwanni gwuru deleny didi ngwujegoꞌrr ngwanni ngwati ꞌtüyï ngwujegoꞌro.”"]], [["A ngwüjï ngwoko ïdäjï aar otacalu nding je enggaci yiꞌremna yere kerala."]], [["A Yicu lenge ngwujaꞌri ngwegen ngwani ngwuju giyiꞌranu yegen, ngwuje ci, “Gen ganni güꞌrïꞌtïnä yelenyanu, ga geradalu, a ngwuꞌdun ngwanni ngwüꞌrïꞌtïnänü ngwa ïꞌdï."]], [["Ma be ari dijegoꞌrr düꞌrïꞌtïnä yelenyanu, awa a be yeleny yüngün mätïnälü? Ndi ari nga nga lati ari äny gwati ꞌtüyï ngwujegoꞌro yiima yidi Bäljäbül."]], [["Ma be ari äny ngwati ꞌtüyï ngwujegoꞌro Bäljäbül gwe a be yïjï yalu ngwati aar je ꞌtüyï ange nggwe? Yïjï yalu ya je be pïcï yelenya ndi ari ngwujaꞌri ngwalu ngwuru ꞌtur."]], [["A be manari äny ngwati ꞌtüyï ngwujegoꞌro yiima ye yidi guy"], ["gidi Ngwaalu, yeleny yidi Ngwaalu yima je gu obananu.”"]], [["A je Yicu ci, “Ma dïjï danni dojema nono etadi ngwuꞌdun ngwüngün digwodananu, ngwong ngwüngün ngwati jayi nono."]], [["A be manari dïjï danni dojemana nono dima määtä ngindeng ngwudami ngwapada ngwäbländï ngwüngün ngwanni ngwügätädïng gu ngwäyänü, ngwapada ngwony ngwüngün ngwuje giginanu ꞌdar.”"]], [["A je Yicu ci, “Gwanni gwaꞌti nyii gwe, gwuru güwän güny. Na gwanni gwati nyii gwe ꞌti gwäꞌräjä giꞌdu, gwuru gwanni gwati bädälü.”"]], [["Ngwari, “Manari dïꞌrïllä dima ꞌtü gïdïjänü, dati ele ngwaalu ngwanni ngwaꞌti ätï yaanu nggu landalu ngwümïnï ngwaalinga ngwanni ngwading gu obe düwä de. Manari ngwuming je ꞌti mbuja ngwube ari, ‘Äny gwa be kwoyalu ngwuꞌdun ngwugatani nje.’"]], [["Mung oꞌre ngwuje mbuji ngwübrütïnälü ngwügïlïcïnälü."]], [["Ngwoꞌre ngwapana ngwüꞌrïllä ngwuꞌter ngwanni ngwukana ꞌdünggüngün aar ila aar änï ꞌdünggüngünänü a dïjï ndoo kani giyiꞌral yüngün giyiꞌral yüngün yidi gwerreng.”"]], [["Anni ma Yicu ari ngwujaꞌri ngwe, a daw deꞌte ngwüjänü ara, “Lonjaca nanning gwanni gwülïngïtängä aar ang iꞌriyi!”"]], [["A be Yicu ci, “Lonjacaar je manni lanni lati ꞌdingini ngwujaꞌri ngwudi Ngwaalu aar je ꞌdengenaji!”"]], [["Anni ma ngwüjï ji ndi gendada ngwonyadu, a je Yicu ci, “Gimad nggee giki gïmïnä yiꞌremna yanni yiru yiima ar je enggaci. Yere yaꞌti ya aar je mbuji ar je enggaci ꞌdogo yani dïjïr didi Ngwaalu dani Yunan."]], [["Anaku rung gu Yunan giꞌremna ngwüjänü ngwudi Nïnïwäng, ꞌto Gïjï gidi Dïjï giru gu ꞌto no kimadanu nggee."]], [["Deleny diru daw didi gen Kaama"], ["da ji da ꞌdïꞌrä da aar dünätï gimaad ge nggee komon gidi pï yelenya yidi gwurꞌtaling ngwuje pïdïyï yelenya. Daw ndee diru deleny dïndï ꞌtuꞌtu ngwaalu ngwolanu gwerre ndi ꞌdingini bebereng gwudi Jiliman. A be gwenene ngene, nggwo be gwanni gwupana guꞌru ndi Jiliman."]], [["Ngwüjï ngwudi Nïnïwäng ngwa ji ngwa ꞌdïꞌrä komon gidi gwurꞌtaling ngwüjïngä le ngwudi gimaad nggee na ngwa aar je pïdïyï yelenya. Ndi ari ngindenga anni ma je Yunan ondaci lima ꞌdingini ngwujaꞌri ngwanni ngwucu je ngwe aar joꞌrenyana."], ["A be gwenene ngene, nggwo be gwanni gwupana guꞌru ndi Yunan.”"]], [["“Dïjï dere daꞌti dati muji lïgä gilamba ngwube geꞌtada ngwaalu ngwäꞌtüdï ngwading gu oꞌrralu ya ngwügwüꞌrübäjälü gimo ge. Lating manni ape ngwalliji kudinala nunnu a ngwüjï ngwanni ngwati ändä aar engga buri."]], [["Ngwäy ngwunga ngwuru nono buri gwudi oꞌrralu ngwanginanu ngwunga. Ma ngwäy ngwunga jayi, ngwanginu ngwunga ꞌdar ngwa oꞌrralu nono buri. Ma be ari ngwäy ngwunga ngwaꞌti jaw, ngwanginu ngwunga ꞌdar ꞌto ngwa ru dïrïm."]], [["Arngana be mama ndi ari buri ꞌdunggunga aaꞌti gwa ru dïrïm."]], [["Yäy gu no manari ngwanginu ngwunga ꞌdar ngwïtänü nono buri, ma aar ꞌti ju ngwere ngwanni ngwuru dïrïm, ngwa oꞌrralu ꞌdar nono ati gu buri enyanu aar ang oꞌrracalu.”"]], [["Anni ma Yicu medaji ondajing, a gur giru Dïbärrïjï urnidi yïrnü ꞌdunu ꞌdünggüngün nunnu aar gwe eny. A nginde ele ngwujalu."]], [["A be anni ma gur nggo giru Dïbärrïjï engga ndi ari Yicu gwaꞌti unu ngwuy nono gwerre gwerre anaku aru gu dïmürä ngwube eny, ngwobalu ndïr."]], [["A Deleny ci nu, “Nga nga liru Ngwübärrïjï, ngaa lati uyi ginya nono gidi yaw aang uyi ginyanu gidi eny a be ngïnäꞌdänü ngaa be onyadi yubananu ngaa onyadi yijegoꞌranu."]], [["Wä ngweꞌrr ngwee! Nga nga laꞌti lïngïdï ndi ari gwanni gwugeꞌta ngwangina poor, gwuru ꞌto gwanni gwugeꞌta ngwangina ngïnäꞌdäno?"]], [["A be nga nga, ätädär ngwüjü ngwanni ngwuru ngwuwayi ngwony ngwanni ngwo kutranu na kinyanu galu gidi eny ngwong ꞌdar ngwa be juꞌri."]], [["Wäjäj bi Ngwübärrïjï! Nga nga lati gwällïjï Ngwaalinga giꞌra gidi nana na ngwüjïrtän na ngwuuwa ꞌdar ngwanni ngwati ꞌtü ngwartanu ngaa be dudanu ndi übïdïyï ngwüjänü ngaa ꞌti ätï ämnïng gwudi Ngwaalu. Yaadi jayani ndi a je ärrï giyee gwodan ngaa je ꞌti dudanu giyoo yiru giꞌra."]], [["Wäjäj bi Ngwübärrïjï! Nga nga lati ämnï ndi abrada ngwuduꞌri ngwüjädälü kiꞌra gweere ngwämrä ati aar je ngwüjï aganni ngwaalu ngwudi ngwiliny."]], [["Wäjäj bi Ngwübärrïjï na ngwoorta! Nga nga liru nono ngwumomo ngwanni ngwüꞌrïnyänälü ngwati gu ngwüjï elala aar ꞌti be lïngïdï ndi ari ngwuru ange ngwo ngïnäꞌdänü.”"]], [["Anni ma gu doorta deꞌte didi yobo ꞌdingini no, ngwümäätä ngwuci, “Gwani doorta ma gu ari no, nga gwüllüdï nje ꞌto.”"]], [["A Yicu ondaci, “Wäjäj bi ngwoorta ngwudi yobo nga nga lati üpïyï ngwüjü ngwony ngwanni ngwünï ngaa je ꞌti be allija gomon nono galu."]], [["Wäjäj bi gwani nga nga lati aci ngwumomo ngwudi diwayini ngwïjïrä ngwudi Ngwaalu ngwanni ngwüꞌrïnyïtï je papanga lalu."]], [["No nga nga lïgwällïnä papang je lalu giyiꞌral yanni yärrär je. Ngindenga lïꞌrïnyïtï ngwïjïrä ngwudi Ngwaalu a be nga nga aci ngwumomo ngwegen."]], [["No a be Ngwaalu gwari bebere gwe gwüngün, ‘Linje ükäcï ngwïjïrä a ngwoꞌra ngwükäjäär je, ngwoko ngwa aar je ꞌrinye na ngwoko ngwa aar je linynyi.’"]], [["Yäy no ngwüjï kimaad nggee ngwa ji ngwa aar je otacalu yïn ye yidi ngwïjïr ꞌdar ngwudi Ngwaalu yanni yïrädälü ꞌtuꞌtu anaku geꞌta gu Ngwaalu dïdläyü,"]], [["ꞌtuꞌtu yïn yidi Äbïïl ꞌdi aar obani gïyïn yidi Jäkärïyä"], ["gwanni gwüꞌrïnyïtäär gidiliganu gidi gobo na dagad. Yäy nggwa je ci ngwüjï ngwudi dïdlä ndee ngwa ji ngwa aar je otacalu ngwujaꞌri ngwe ngwee ꞌdar."]], [["Wäjäj bi ꞌdanggalu liru ngwoorta ngwudi yobo, nga nga lima längïtï längïrü ladi le ngwüjï lenge Ngwaalinga, ngaa laꞌti ändï na ngaa lima etaci ngwüjü ngwanni ngwadi änï ndi änï.”"]], [["Anni ma Yicu gatani ngwaalinga ngwo, a ngwoorta na Ngwübärrïjï ꞌre ngwäy aar uki Yicung nono aar otacalu ngwujaꞌri ngwe ngwonyadu."]], [["Ngindenga gwukar nono nunnu ngwüꞌtüyä ngwujaꞌri ngwere ngwulemanu ngwüngün ngwanni ngwuki nunnu aar gu mbojaji gay aar määtä."]]], [[["Gaji ge nggoo, a ngwüjï ji ngwonyadu ꞌdi aar roꞌtajidalu yora ye, ngwa ru ngwüüꞌrï ngwonyadu. Ngwümäätä ngwuci ngwoꞌra ngwüngün nu, “Arnganar ngwujaꞌri ngwudi Ngwübärrïjï ngwati ape ngwüjü nono ngwüꞌrïdü ngwülänü. Ngwati gäbïcï ngwüjü aar ru ngwumurꞌtuny."]], [["Ngwujaꞌri ngwere ngwaꞌti ngwanni ngwaꞌti ngwa linginni ngwülübäjïnälü na yere yaꞌti yanni yaꞌti ya linginni yïgwüꞌrübänälü."]], [["No yanni yada je ye ondaji nyïm ya aar je ꞌdinginalu gilingenalu na yanni yati ündäjïnï gïlänänü gïdrü ya aar ye ondaji ya ꞌtädïnälü poor ya je ngwüjï lenge.”"]], [["“Nggwa je ci lani ngwumaad ngwüny, aaꞌti yedeny ya je eny ngwüjï ngwanni ngwati ꞌrinye lingina ꞌdogo aar ꞌti ba be ätï yiꞌral yere yanni yadi aar je ärrï."]], [["Nggwa je ondaci ndi ari ara je yedeny eny ndi yärü, ara je yedeny eny Ngwaalu ngwanni ngwätï yiima gïdïjï ndi ꞌrinye ngwätï yiima ꞌto ndi gatu gïlïgä lidi yiꞌrendeny. Yäy, nggwa je ci ara je yedeny eny ꞌdünggüngün!"]], [["Yïꞌrä tudini yilinginna ndi ari yati aar je ellang bartad ngwäy rom, gere gaꞌti gati Ngwaalu dodani."]], [["A ngwäꞌrü ngwalu giyiꞌra ngwülïngïdï je Ngwaalu ndi ari ngwuru ümïn. No, aaꞌti yedeny ya je eny. Nga nga lipana guꞌru gïyïꞌrä yonyadu ngwäyänü Ngwaalu."]], [["Gwanni gwunyi ꞌtäjälü ngwäyänü ngwüjï gwa Gïjï gidi Dïjï dümnä ꞌtäjälü ꞌto ngwäyänü ngwudi yïꞌrr yidi Ngwaalu."]], [["Gwanni gwunyi ꞌdonya ngwäyänü ngwudi ngwüjï gwa Gïjï gidi Dïjï dümnä ꞌdonya ꞌto ngwäyänü ngwudi yïꞌrr na ngwudi Ngwaalu."]], [["Gwanni gwa lo Gïjü gidi Dïjï dümnä gwa aar düdänïjänü. A be gwanni gwa lo Lïgïꞌrïmä lidi Ngwaalu lanni Lijuꞌru, gwaꞌti gwa aar düdänïjänü."]], [["Manari ngwüjï ngwuma je apada ngwelenyanu ngwudi ngwämrä na ngwüjï ngwanni ngwuru yiꞌra na ngweleny, aaꞌti yigor ya je mïꞌränü ndi ari ngaa ladi be etadi giyigoꞌro yalu awa na ngaa ladi be ara."]], [["Kaji nggoo, Lïgïꞌrïm lanni Lijuꞌru, la je enggaci ngwujaꞌri ngwanni ngwada je ondaji.”"]], [["A gur geꞌte ngwüjänü ngwuci Yicung nu, “Gwani doorta, ondaca gwänggärï nyii genati yuꞌrinanu yanni yima aar nje mbumbu gwärï gätïjänï.”"]], [["A be Yicu ci nu, “Guru, yärü gwuru gwätädïny yelenya ndi a je üpïyï yiꞌral na ndi a je gïgïnïjï yuꞌrinanu?”"]], [["Ngwuje ci nu, “Arnganar mama aang rime ngwangina ndi übïjï yiꞌralanu yidi dïdlä ndi ari midi gwudi lingeno lidi dïjï gwaꞌti ani yuꞌrin yüngün yanni yonyadu yätïng je ngene gïdïdlä.”"]], [["A je Yicu mïꞌrïcï ngwujaꞌri ngwee ndi ari, “Giruny gäpïjä guru geꞌte gïnänü yona yonyadu."]], [["Ngwïrïyï ngwäyälü giligoranu lüngün ngwari, ‘Nyi gwa ärrï ange? Nyi gwaꞌti ätï ngwaalinga ngwadi nyi gu bäläjï yuula yüny.’"]], [["Ngwari, ‘Yinje ärrï giyee. Nggwa pädä gïlïngälü güny nyi gaꞌriji gipana nyi gu bäläjï yonanu yüny na ngwony ngwüny ngwanni ngwujaw ngwuꞌter."]], [["Nyi be ci lingina lüny, Lingeno lüny, aaꞌti ligor la ang mïꞌränü, jalu nga gatu düwä a gwätï ngwony ngwujaw ngwïrälü, ngwügïꞌtïnälü ngwa jalu ngwüdläyü ngwonyadu, no ïtï, ïyü nga jayanu.’"]], [["A be Ngwaalu ci nu, ‘Wä deꞌrr ndee, ligoꞌro lunga la aar ang apada dilunga didi gweneng, a be yeleny giyee yïgïꞌtïjä je ligoꞌro lunga, yadi je yärü ape?’"]], [["Yadi gu ru no gïdïjï danni dati maci lingina lüngün yelenya ngwuꞌti be ätï yelenya Ngwaalu.”"]], [["Ngwube ci ngwoꞌra ngwüngün, “No nggwa je ci aaꞌti yigor ya je pänü ngwaalu ngwudi midi gwani lingeno ndi ari ngaa ladi eny ange na ngaa ladi genne ange."]], [["Midi gwujayana ngwong ngwudi eny na lingeno lijayana ngwured."]], [["Ombajar yidongra yati ꞌti kwüdï yati ꞌti unu na yati ꞌti ätï yïmïꞌrïnä gïdrü aar ꞌti ätï yïlüng poor ati je be Ngwaalu monaci. Ya be ruꞌtana ꞌdanggalu nga nga lanni lipana guꞌru gïyïꞌrä."]], [["Yärü gwuru ꞌdanggalanu gwati ligor pänü gwa burni ndi gendaci lingina lüngün gaji geꞌte pu ngwujalu ngwumidi?"]], [["Manari nga nga lati ꞌti burna ngwujaꞌri ngwanni ngwoko ꞌdogo, a be garang ganni gati a je gäbïcï ara je be ligor mïꞌrïcï yiꞌralanu yiꞌter?"]], [["Ombajar yibobo yidi ngwüdäny yati ꞌtü awa. Yati ꞌti apu yiiru na yati ꞌti ïrïyü. A be nggwa je ci deleny dani Jiliman yeleny yanu yüngün ꞌdar, gwaꞌti genna ngwureda ngwujaw yiꞌrura nono yibobo giyee."]], [["Ma be ari Ngwaalu ngwati giki yanya yidi dïdäny no yanni yati ꞌtü gwene aar be undi aar gätïnï gïlïgä bïgänü aar uꞌdi, a mine ya ruꞌtana ꞌdanggalu, giki gwüngün ꞌdanggalu gwaꞌti be gwa pani guꞌru, äjï bini nga nga gilee lamiꞌratu ämnïng Ngwaalu!"]], [["Ati aang ꞌti gäbïcä yigor yalu ndi utalu eny gwe na ïyï gwe. Aaꞌti ligor la je mïꞌrïcï yiꞌralanu giyee."]], [["Ngwüjï ngwudi dïdlä ngwuru ngwanni ngwati gwuji yiꞌral giyee ꞌdar. A be Papa gwalu gwülïngïdï gu ndi ari nga nga yata je bupi giyee ꞌdar."]], [["A be bupar yelenya yidi Ngwaalu gwerre gwerre ya ara je be gendaci giyee ꞌdar."]], [["Aaꞌti yedeny ya je eny gwani giꞌdoonga ganni gookoꞌriny, Papa gwalu gwudi gerala gwämnä ndi ari gwa je ätädä yelenya yüngün."]], [["Ïllär yuꞌrina yalu ngaa ätädä ngwüjü ngwanni ngwaꞌti ätï. Ngaa geꞌtaji yuꞌrina ngwaalu ngwanni ngwati ꞌti ꞌdigiꞌru na yïlü yanni yaꞌti ya undanu kerala. Ngenone duꞌram dati gu ꞌti ꞌdünggädï na ngenone, yon yati gu ꞌti dibubu."]], [["Ndi ari ngwaalu ngwanni ngwugeꞌtaja gu yuꞌrina yunga, ngenone ligor lunga la gu jada ꞌto.”"]], [["“Rüjïnäränü aang jalu mama lïgä le lïmüjïnä."]], [["Rüdär nono ngwüjü ngwanni ngwüdünïcä delenya degen danni dima ele gïyïꞌrïnyïnä yidi agidi aar be jicalu ngwäy ngwe nunnu manari dima ila mung pïdä dümbürä aar ïgïtäcälü puprang."]], [["Ngwïnäd ngwa aar je onjaci gwulleny ngwanni ngwa aar je mbuji ngwujalu ngwäy ngwe mung ila. Nggwa je ci ꞌdidanu nginde gwa ꞌdïꞌrï gwa genne gwuꞌren ling je geꞌtalu gïdümbürälü ngwuje äpïjï yiiru aar eny."]], [["Ya gu jayi ngwüjï ngwo ngwanni ngwa je deleny degen mbuji lijalu mama, da gu ne ila diligeny danu na gwele ma ngwaalu ru ngwadi uꞌri."]], [["A be lïngïdär yiꞌral giyee ndi ari adinari dïjï dere didi ngwuꞌdun dima lenge ndi ari duꞌram dadi ila jadu, daꞌti dadi gäbïcï duꞌramu ndi pï ngwuꞌdunanu ngwüngün ngwänï."]], [["Nga nga ꞌto nga la ji mama, ndi ari Gïjï gidi Dïjï dümnä ga ji gila kaji ganni gaꞌti ga ge gïꞌtïjï ngindeng ngwäy.”"]], [["A määtä a Butruj ci, “Deleny ngwujaꞌri ngwee ngwümïꞌrïcï nje ngwani änyängä jüco gwalla gwani ngwüjï ꞌdar?”"]], [["A Deleny ci nu, “Dartan dïndï ne danni diru ligor leꞌte pu dibebera dati deleny düngün gätïjänïjï ngwïnädä ngwüngün nding je ätädä ngwony ngwudi eny gilingen?"]], [["Ya gu jayi gidartan ndoo ma deleny düngün mbuji ndi ärrï yiꞌral giyee mung oꞌra."]], [["ꞌDidanu nggwa je ci ding alliji giyeleny yidi ngwong ngwüngünälü ꞌdar."]], [["Ma be ari dartan dima ci ligor lüngün nu, ‘Deleny düny dati jana ndi kwodalu no,’ ngwümäätä ngwïnädä ngwuru ngwur na ngwaw ngwuje pï ngweny ngwïyï ngwürlälï."]], [["Deleny didi dartan ndoo da ila komon ganni gaꞌting ge gïꞌtïjä ngindeng ngwäy na kaji ganni gaꞌti nggee lïngïdï. Ding määtä ding pï ding dinga ngwaalu ngwudi ngwüjï ngwanni ngwaꞌti lïngïdï Ngwaalinga."]], [["Dartan ndoo danni dati lenge buping gwudi deleny düngün ngwuꞌti be ju mama, ngwuꞌti ärrü buping gwudi deleny düngün, da mïꞌrïnänï gwulleny."]], [["A be gwanni gwati ꞌti lïngïdï, ating be ärrï yiꞌral yanni yadi gäbïcï ngwümïꞌrïnï, gwa aar mïꞌrï gwooko. Gwanni gwati aar ätädä gwonyadu, gwa aar lanada nono gwonyadana. A gwanni gwuma aar ätädä gwanni gwonyadana, gwonyadana gwa aar gwe otacalu.”"]], [["“Äny gwïndädï ndi geꞌte lïgä gïdïyängälü, na nggwüjädï gu ndi ari ladi be mätïnï."]], [["A be äny gwätï yiꞌrendenya yadi nje ape na awa ndi ari yedeny giyo yïtïny gu ꞌdi aar ila aar medadi!"]], [["Aaꞌti ngaa la ari nu äny gwïndädï ndi geꞌte adatingalu ngene gïdïdlä? Bärï, nggwa je ci äny gwïndädï ndi nyi geꞌte ngwujaꞌri ngwanni ngwa üꞌrïꞌtïyï ngwüjänü."]], [["ꞌTuꞌtu gomon gidi gweneng ngwelada gweere, ngwüjï tudini ngwa ji gïdrü ngwüꞌrïdïnänü, täꞌrïl ngwa rucidi ngwïnïjï ngwüjü rom na ngwüjï rom ngwa rucidi ngwïnïjï ngwüjü täꞌrïl."]], [["Ngindenga la üꞌränü, Papa gwa aar üꞌräjïdänü gïjï ge na gïjï ga aar üꞌräjïdänü papa gwe, nanni gwa aar üꞌräjïdänü gïjï giru gera na gïjï giru gera ga aar üꞌräjïdänü nanni gwe, nanni gwanni gwuru düünä gwa aar üꞌräjïdänü daw de düngün diru düünä na daw diru düünä da aar üꞌräjïdänü nanni gwe gwüngün gwuru düünä.”"]], [["Ngwuci ngwüjü nu, “Ma ji ma aang enggada gïbäꞌrü gätïnälä gïtäny gwe, puprang ngaa lati ari gadi ele ndi ni a be ngwujaꞌri ätï ngwäyänü."]], [["Na gwele ma dirun anda kuy gidi gaama ngaa lati ari ngwaalu ngwadi ele ndi büdï, aar ätï ngwäyänü."]], [["Ngwumurꞌtuny ngwee! Ngaa lati lenge awa ndi inggidi ngwujaꞌri ngwudi dïyäng a gere. Awa ngaa ꞌti be burna ndi lenge ngwujaꞌri ngwudi gaji nggee?"]], [["Ange gwuru ngaa ꞌti be lïngïdï ndi pï yeleny giyoꞌro yalu ndi ari yiru ange yanni yïdünälü?"]], [["Manari lima ang apada gideleny, kayalu güwän ge gunga, undu ngwäy ngaa oꞌrajidi güwän ge gunga kay. Manari ngaa lima obani gideleny da ang ape da ang ätädä gwommaning a gwommani gwa ang ape gwa ang giki korkon."]], [["Nggwa ang ci nga gwa gennadalu ngenone ꞌdi nga geꞌtalu ꞌdar dani dämjü giligoꞌro danni dätängä.”"]]], [[["Gomon nggoo, ngwüjï ngwoko ngwuju ngwanni ngwondaca Yicung gwani ngwüjï ngwudi Jälïlïng ngwanni ngwüꞌrïnyïtï je deleny dani Bilatij ngwülägäjï yïnänü yegen yïn ye yidi ngwong ngwe ngwudi mïꞌrïnï nono ngwegen kobo."]], [["A je Yicu ci nu, “Ngaa laru ngwüjï ngwudi Jälïlïng ngwayu yiꞌrany giyee ngwukana ngwüjï ꞌdar ngwudi Jälïlïngo?"]], [["Nggwa je manni ci, bärï aꞌtur! Ma aang ꞌti oꞌra kay galu giyiꞌral yanni yiki, nga la ayi nono ngindeng je."]], [["Nda mine lanni liru ꞌdï na ꞌdübä (18) lidi Jaluming, lanni lacaja je ngwuꞌdun ngwolala? Ngaa laru ngindenga likana ngwüjï ꞌdar ngwudi Üräjälïmïngo?"]], [["Bärï pu aꞌtur! Nggwa je manni ci, ma aang ꞌti oꞌra kay galu giyiꞌral yanni yiki, ngaa la ayi nono ngindeng je.”"]], [["A je be Yicu mïꞌrïcï ngwujaꞌri ndi ari, “Gur geꞌte giꞌroꞌraja dimnigora gidaartanu düngün. Ngwube ila ndi ombaji yimnigora ngwuje ꞌti be mbuju."]], [["No ngwube ci guru ganni gati etadi nu, ‘Äny gwuma ätï ngwüdläyü täꞌrïl ndi ilada gidimnigor ndee ndi ombaji yimnigora ati nje ꞌti be mbuju yere. Üꞌrïdädälü mbüny! Didang ndi ape dïyängü ꞌdogo?’"]], [["A be gur ganni gati etadi ci nu, ‘Gwani deleny, gäbïcälü mana dïdläyü deꞌte pu, dinyi gwüräcï nono nyi bäläcï ngwürü."]], [["Ma be ari dima ꞌriꞌri dïdläyü ndäꞌdï dang mine gäbïcï. Mung mine ꞌti ꞌriꞌru da ang mine üꞌrïdälü mbüny.’”"]], [["Gomon geꞌte komon ganni giru Kwoꞌra täꞌrïl, a Yicu ji ndi enggaci ngwüjü ngwujaꞌri ngwudi Ngwaalu ngwämrä."]], [["A be daw deꞌte diju ngenone dätïnä dïꞌrïllä nono danni dümïyä ngwäpïyï luꞌranu ating ꞌti dünädälä ꞌreny ꞌreny aꞌtur ngwätï ngwüdläyü ꞌdï na ꞌdübä (18)."]], [["Anni ma Yicu engga ngwurnidi ngwuci nu, “Daw ndee, lima ang uꞌriyi nono gïdümdï dunga!”"]], [["Ngwalliji ngwuy nono gaji geꞌte geꞌte no ngwüdünälü ꞌreny ꞌreny ngwünäjï Ngwaalinga."]], [["A güündä ape guru ganni giru giꞌra gidi ngwämrä ndi ari Yicu gwuma uꞌriyi dïjü nono komon ganni giru Kwoꞌra täꞌrïl. No ngwondaji ngwuci ngwüjü nu, “A lätï yomon yiru nyärläl yidi ape yiiru ati aang ila giyomon giyee ara je uꞌriyi nono, aaꞌti be ngaa la ari ngaa ila komon nggee giru Kwoꞌra täꞌrïl!”"]], [["A be Yicu ci nu, “Ngaa gilee ꞌdar liru ngwumurꞌtuny, dïjï dere ꞌdanggalanu dati ꞌti gwäꞌdädï giꞌdalu na gïndüꞌrälü güngün gidigara ngwüꞌtüyï ngwokta ndi ïcä gomon ganni giru Kwoꞌra täꞌrïle!"]], [["A be daw ndee diru dïgüürnä didi Äbräyïm digekaja dijegoꞌralu ngwüdläyü ꞌdï na ꞌdübä, aar ꞌti be ädï ndi ar gwäꞌdälü komon nggee giru Kwoꞌra täꞌrïle?”"]], [["A yaaru ape güwänü güngün giyigoꞌro yegen giyiꞌral yüngün giyee. A be ngwüjï ꞌdar jayanu gwulleny yiꞌral ye ꞌdar yanni yiming je geꞌte yiralu ꞌter."]], [["A Yicu utalu ngwari, “Yeleny yidi Ngwaalu yiru nono ange? Yadi nje übïdänü ange gwe?"]], [["Ngwari yiru nono yiꞌral giyee. Dïjï dapu läy lidi goꞌta ngwukwoy gidaartanu düngün ngwüꞌtüdä ngwupe ngwuru daꞌri, a gu yïꞌrä oda ngwüꞌrüꞌtïlä ngwegen giyiꞌrinala yüngün.”"]], [["Oꞌre a Yicu utalu ngwari, “Nggwadi übïdïyï yelenyanu yidi Ngwaalu ange gwe?"]], [["Yiru nono yiꞌral giyee, yiru nono ngwüꞌrïd ngwapa je daw ngwuje änïjï ngwülänü ngwonyadu ꞌdi aar uliyi ngwülä ꞌdar.”"]], [["A Yicu ele gïyündär a ngwuꞌdunanu, ngwenggaci ngwüjü ngwujaꞌri ngwudi Ngwaalu ngwelada Üräjälïm."]], [["A dïjï deꞌte otacalu ngwuci nu, “Gwani doorta, ngwüjï ngwuru ngwoko ꞌdogo ngwanni ngwa ji ngwa gïlängïdïne?”"], ["A je Yicu ci nu,"]], [["“Jar ꞌdïꞌdäny aang änï gïlängïr lanni lïmänü ndi ari laꞌti jalu ürgäny ndi a gu ngwüjï änï, ndi ari ngwüjï ngwonyadu ngwa ji ngwa mïnï ndi änï, a be ngwaꞌti ngwa mbuji gay."]], [["Ma dïjï didi ngwuꞌdun ꞌdïꞌrï ngwülängïtï längïrü, ma aang be ji poor ma aang be pïdä längïrü aang ari, ‘Ïgïꞌtïcïnjälü gwani deleny!’"], ["Nginde gwa je be ca nu, ‘Nggwaꞌti a je lïngïdï ngaa lïndï ne.’"]], [["Ngaa la be ara nu, ‘A lïtï pa aar ïyï gwüpäng, nga gwenggaca pa ngwüjü ngwujaꞌri ngwudi Ngwaalu ngwumooꞌralu ꞌdänggärï.’"]], [["A be nginde gwa je be ca mana nu, ‘Äny gwaꞌti lïngïdï ndi ari ngaa lïndï ne. Äbrïjïny kayanu, ꞌdar nga nga lanni lapa gwuki!’"]], [["A ngenone yal ya ji na eny ngwad gwa ji ma aang engga Äbräyïmïng, Ijaaging na Yagub, a ngwïjïr ꞌdar ngwudi Ngwaalu giyelenyanu yidi Ngwaalu a be yigoꞌro yalu gätïnï kulu poor."]], [["Ngwüjï ngwa ji ngwila gïtäny gwe, ngwila giꞌra gwe, ngwila kuyala gidi gaama, ngwila kuyala gidi gängïr ngwa ape ngwaalinga ngwegen giyelenyanu yidi Ngwaalu."]], [["A be lanni liju gwodan gwele la be ru yiꞌra, a lanni liru yiꞌra gwele la be ji gwodan.”"]], [["Kaji nggoo, a Ngwübärrïjï ngwoko ila ndi Yicu aar ci nu, “ꞌTüdï ngene ang ele ngwaalu ngwuꞌter ndi ari Yïrüdïj gwaru gwa ang ꞌrinye.”"]], [["A je Yicu ci nu, “Ïndär aang ci garꞌtum nggoo nu, ‘Äny gwadi äbräjï ngwüjü ngwüꞌrïllä nono gwene a bïgänü, a bïgï nggwa räꞌtäjï yiiru yüny.’"]], [["A be nggwari äny nggwo kay ndi gwoda yiiru gwene, bïgänü a bïgï, yiru gu ndi ari dïjïr didi Ngwaalu daꞌti dati ayi ngwaalu ngwere poor Üräjälïm!”"]], [["“Wä ngwüjï ngwudi Üräjälïmïng! Wä ngwüjï ngwudi Üräjälïmïng! Nga gwüꞌrïnyïꞌtï ngwïjïrä ngwudi Ngwaalu, nga je aci yoꞌrr ye lanni lükäjä je Ngwaalu! Yomonanu ümn nggwümïnä ndi gwäꞌrï ngwüjü ngwunga nje änïjï kiꞌrimi anaku gwele ati gu dagru gwäꞌrï yïjälü yüngün ngwuje gatu rumala ngwubung ngwe nga be ꞌdonya!"]], [["A gu no, gündär gunga ga gätïnänï gidadu. ꞌDiꞌdidanu nggwa ang ci nu, nga gwaꞌti gwuny engga mana ꞌdi a gomon ila ga ge ari nu, ‘Gwonjacaar gwanni gwïndï ngwürïny ngwe ngwudi Deleny.’"], ["”"]]], [[["A gomon geꞌte ganni giru Kwoꞌra täꞌrïl, a Yicu ele ngwuꞌdun ngwudi gur giru giꞌra gidi Ngwübärrïjï yïrnü a ngwüjï ji ndi iye ngwäy ngwe."]], [["A gur ji gändälü ngwangina nono ngwujicalu gweere."]], [["A Yicu otaci ngwortalu ngwudi yobo na Ngwübärrïjï ngwuje ci, “Yijaw ndi apada dïjü yiima gomon ganni giru Kwoꞌra täꞌrïl gwalla yaꞌti jaw?”"]], [["Aar be gwugundi. A Yicu apada dïjü ndoo yiima ngwugeꞌte kay ngwele."]], [["Ngwuje be ci, “Manari nga nga lima ätï gïjü na gïndrï gïꞌdü gidel komon giru Kwoꞌra täꞌrïl, gaꞌti ga aang gwalla puprango?”"]], [["Aar ꞌti ätï ngwujaꞌri ngwere ngwadi aar ngwe ci."]], [["A je be Yicu mïꞌrïcï ngwujaꞌri ngwee anaku änggädïng gu ngwüjü awa ngwutu ngwaalinga gwudi jalu yïrnü ati aar ele aar jalu ngwuduꞌrala ngwudi ngwüjï ngwanni ngwupa ngwujalu kiꞌra gweere."]], [["Ngwuje ci, “Ma ara je urnidi gïyïꞌrïnyïnä yidi giꞌtidi kay, aaꞌti nga gwele gwa jalu gididuꞌrala danni dïjädï kiꞌra gweere ngwaalu ngwudi yeleny nda manari dïjï ndo dïndï gwodan danni dipana ꞌdunggunga"]], [["a be gwanni gwurnida je gwa be ila gwa ang ci, ‘ꞌDïꞌrïjä guralu nggee ngwujalu.’ No a gwa be ꞌdonggalu gwanni gwapu yaaru a gwa jalu gwodan."]], [["A be manari lima ang urnidi ngwaalu ngwudi yïꞌrïnyïnä, ati ang ele nga jalu gwodan ma be ari dïjï danni durnidanga dima ila ma aar ang mbuji da ang be ci, ‘Dimad, ꞌdïꞌrä ang jalu kiꞌra gweere ngwaalu ngwujaw.’ Nga gwa be näjïnï ngwäyänü ngwüjï ꞌdar ngwanni ngwujalu ngwuru ngwürnü."]], [["Ndi ari dïjï danni dati oleye ligoꞌrala lüngün dati aar ülläjälü na dïjï danni dati okeye ligoꞌro lüngün diru danni dati aar oleyala.”"]], [["Ngwube ci dïjü danni durnida nu, “Manari nga gwuma geꞌte yïrnü yaa yïꞌrïnyïnä, aaꞌti be nga gwa urnidi ngwumaada ngwunga na ngwanggalu na ngwüjï ngwunga na ngwüjï ngwanni ngwujacida ngwe, ngwanni ngwuru ngweleny ngwätï yelenya yonyadu. Manari ngwuma je urnidi, ngwa mine aji ꞌto ngwa ang urnidi anaku urnida je gu no a gwa gwäꞌrïnï."]], [["A be manari nga gwuma geꞌte yïꞌrïnyïnä, urnida ngwuwaya, nga urnidi ngwumjo, nga urnidi ngwurga na ngwüjï ngwanni ngwürïmü ngwäy."]], [["La ang be onjaci ma ang ꞌti gwäꞌrïnänü ꞌdenggen, a gwa gwäꞌrïnï komon gidi ꞌdïꞌrï gwudi ngwüjï ngwanni ngwüdünälü.”"]], [["Anni ma gu dïjï deꞌte ngwüjänü gïdïmbürälü ꞌdingina no, ngwula ngwuci Yicung, “Yadi gu jayi kang gïdïjï danni dadi jalu ndi eny gïdïmbürälä giyelenyanu yidi Ngwaalu.”"]], [["A be Yicu mïꞌrïcï ngwujaꞌri ndi ari, “Dïjï deꞌte digeꞌta yïꞌrïnyïnä yipa ngwube urnidi ngwüjü ngwonyadu."]], [["Kaji gidi yïꞌrïnyïnä ngwube ükäjï ngwïnädä ngwüngün ndi urnida ngwüjü ngwanni ngwabingacaar je ndi ari, ‘Ilar yiꞌral ꞌdar yima be ji mama.’"]], [["Aar be määtä ꞌdar anaku rar gu aar ari lätï yiiru laꞌti la burni ndi ila. A deꞌte ari, ‘Äny gwïllï dïyängü gweneno dadi nyi ele ndi ombaja gäbïcïny.’"]], [["A gweꞌte mana ari, ‘Äny gwïllï yindri yiꞌra ꞌdï yadi nyi ye ele ndi gwürlï dïyängänü"], ["gweneno yadi nje ele ndi ïdäjä. Gäbïcïny nggwaꞌti gwa burni ndi ila.’"]], [["Na dïjï deꞌte ari, ‘Äny gwagu girem, nggwaꞌti gwa burni ndi ila.’"]], [["A dïnäd kwodalu ngwondaci delenya düngün. A deleny kanu ngwuci, ‘ꞌTüdï puprang ang ele ngwayalu na ngwumooꞌralu ngwudi gündär ang urnida ngwuwaya na ngwumjo, na ngwüjï ngwanni ngwürïmü ngwäy na ngwurga.’"]], [["A dïnäd ꞌtü ngwurnida ngwüjü ngwube ila ngwuci, ‘Gwani deleny yanni yara ye yima ärrïnï ngwaalu ngwo na be ngwoko ngwudayinalu.’"]], [["A deleny ci dïnädä düngün, ‘ꞌTüdï ang urnida ngwüjü yiima ye ngwayalu na giyiꞌdongalu ꞌdi a ngwuꞌdun ngwüny onyadala gïdrü."]], [["Nggwa je ci gwere gwaꞌti gwanni gwondaciny gwa ngille ngwony ngwudi yïꞌrïnyïnä yüny aꞌtur.’”"]], [["Ngwüjï ngwonyadu ngwïndäär Yicunga le, ngwugwurlalu ngwuje ci,"]], [["“Manari dïjï dere dima ila ꞌdünggüny ma aar nyi ꞌti be ämnänä ndi papa gwüngün na nanni gwüngün na daw düngün na yïjü yüngün na ngwenggen ngwanni ngwuru ngwur na ngwanni yera na ligoꞌro lüngün, daꞌti da ru dooꞌra düny."]], [["Gwanni gwuma ꞌti ämnä ndi ape yiꞌrendenya yidi yiꞌrany yani äny, gwaꞌti gwa burni ndi ru dooꞌra düny."]], [["Manari dïjï dima mïnï ndi oda ngwuꞌduna ngwanni ngwolala, dati jalu gwerre gwerre ngwïꞌrä ngwony ngwanni ngwudi ngwe oda ndi ari mung oda, ngwa mbute?"]], [["Nunnu aaꞌti gwa gatu yidingo ngwong ngwa be üꞌrätï kay gwa be ngwüjï ärï ngwïmä ngwanni ngwadi engga ngwuꞌduna ngwodana ngwüꞌränü."]], [["La ari, ‘Dïjï ndee düdädï dima be amiꞌrati ndi medaji ngwuꞌduna ngwüngün.’"]], [["A deleny dïndï ne dïmïnä ndi ele gïyäärä, ngwuꞌti be jalu gwerre gwerre ngwutalu ndi ari gwätï gwuꞌtulung gwuru ngwüüꞌrï ꞌdï (10,000) gwa aar dugidi deleny de danni dätï gwuꞌtulung gwonyadana ndi gwuꞌtulu ngwüngün gwuru ngwüüꞌrï küüꞌrï (20,000)."]], [["Manari dima ïcïnänü ndi ari gwaꞌti ätï yiima, dükäjïdï gideleny ndoo danni ndona kay golanu ndi ari aar jalu aar adatalu."]], [["No ꞌto manari nga nga ꞌdar, dïjï dima ꞌti gatana ngwonyalu ꞌdar ngwanni ngwätïng je, daꞌti da ru dooꞌra düny."]], [["Ngwümündä ngwujaw, ma be ari ngwuma dudiyi nyiring gwüngün ngwa aar je nyiriyi mana?"]], [["Ngwaꞌti ngwa jayi ndi ari ngwe nyiriyi dïyäng na ndi aar je bäläjï kürü, ngwa bälänälü mbüny. Dïjï danni dätï ngwänï rom ngwudi ꞌdingini ngwuꞌdingini.”"]]], [[["Gomon geꞌte anni ma ngwudulba ngwonyadu ngindenga le lanni liki ilada ndi Yicu ndi ꞌdingini ꞌdünggüngün,"]], [["a be Ngwübärrïjï na ngwoorta ngwudi yobo gwurli aar äbïngïnï giyenenanu aar ari, “Gur giru ange nggee gati aar ele ngwüjü ngwanni ngwuki ꞌdi ati aar ngwe emadi kiny geꞌte pu!”"]], [["A je be Yicu mïꞌrïcï ngwujaꞌri ngwee ngwari,"]], [["“Yärü gwere ꞌdanggalu gwätï ngwangala küüꞌrï tudini (100) ngwube dudi deꞌte. Gwadi ärrï ange? Ngwaꞌti ngwung je gatani ngwoo ngwuru ꞌdï tudini kwoꞌrongo na tudini kwoꞌrongo (99) gidaamalu ngwele nding mïnä ndoo dima dudi ꞌdi ngwumbuja?"]], [["Mung mbuja, ding apa ding geꞌta gidrom gwujayanu"]], [["mung oꞌre ꞌdunu gwa be urnidi ngwumaada ngwüngün na ngwüjï ngwanni ngwucajidaar ngwe ling je ci, ‘Äny nggwo gwujayanu gwulleny anaku minyi gu mbuja dangala düny danni didudu. Ilar aar eny aar jayanu!’"]], [["Anaku no, nggwa je ci, jayanu gwa ji gwupana kerala gwani dïjï deꞌte pu danni diki danni dati joꞌrenyana giyiꞌral yanni yiki ngwüjänü ngwanni ngwuru ꞌdï tudini kwoꞌrongo na tudini kwoꞌrongo ngwanni ngwüdünälü ngwanni ngwaꞌti ätï ndi joꞌrenyana.”"]], [["“A nono dayu danni dätï dinar ꞌdï ngwube miꞌrajalu deꞌte."], ["Dadi ärrï ange? Da ulli lamba da bruti ngwuꞌdunalu ngwüngün ding mïnälü ꞌdar minyol ꞌdi ngwumbuja."]], [["Mung mbuja, da urnida ngwumaada ngwüngün na ngwüjï ngwanni ngwucajidaar ngwe ngwuje ci, ‘Äny nggwo gwujayanu gwulleny anaku minyi gu mbuja dinar düny danni dimiꞌrajinyalu. Ilar aar eny aar jayanu.’"]], [["Anaku no, nggwa je ci, yïꞌrr yidi Ngwaalu kerala ya jayanu gwani dïjï deꞌte pu danni diki danni dati joꞌrenyana.”"]], [["A Yicu oda yiꞌral ngwuje ci, “Gomon geꞌte gwerre gur geꞌte giju gätï yïjü rom."]], [["A be ganni gokana ꞌdïꞌrï ngwuci papa gwüngün nu, ‘Papa, ila be nyi ätädä guꞌru güny gidi goola gunga.’ No a je papa gïnätïjï golanu güngün gwenggen gwe gwanni gwupana."]], [["Yomon cong a gïjï nggoo gokana ellang gola güngün ngwape ngwilinya ngwüngün ngwüꞌdïꞌrï ngwugatani ngwuꞌduna. Ngwele ken gola ngwaalinganu, ngenone ngwugeraji yuꞌrinalu yüngün elelle gwe gwanni gwuki."]], [["Anni mung dudiyi yuꞌrina ꞌdar yanni yätïng je, a be ngwamu ji ngwupa aar määtä geno nggoo ꞌdar a nginde jalu ngwuru diwayi."]], [["Ngwele ngwacaji dïjänü deꞌte didi gen nggoo ngwudinga ngwaartanu ngwüngün ndi iye ngwüdrä."]], [["Ati ngwüꞌrïny amiꞌranu ngwanni ngwati je ngwüdr eny, ati ꞌti dïjï ju dere ndi ätä."]], [["Gäꞌtï gänü ngwudiwayina ngwari, ‘Ngwïnäd ngwudi papa gwüny ngwonyadu ngwati eny ꞌdi aar pe aar gwäꞌrï, nyi be ayi ngwamu ngene!"]], [["Nggwa ꞌdïꞌrï nggwa oꞌre ndi papa gwüny gwuny ci, Papa, äny gwuma ke ngwäyänü Ngwaalu na ꞌdunggunga,"]], [["äny gwaꞌti ba be ädï ndi ru gïjï gunga rujiny nono dïnäd deꞌte dunga.’"]], [["Ngwüꞌdïꞌrä ngwoꞌra ndi papa gwüngün."], ["A papa gwüngün engga ndi ila ꞌtuꞌtu ngenone, ngwïnä, ngwabrada nono, ngwagu püm ngwaganni giyenenanu ngwümätänï nono."]], [["A gïjï ci, ‘Papa, äny nggwee gwuma ke ngwäyänü Ngwaalu na ꞌdunggunga, äny gwaꞌti ba be ädï ndi ru gïjï gunga.’"]], [["A be papa ondaci ngwïnädä ngwüngün ngwuje ci, ‘Apar direda puprang dele dijaw ngaa giki, ngaa ülläcï guꞌrunga komon ngaa giki ngwüdänü giyora yüngün."]], [["Ngaa apa gimꞌru ganni gikwudina ngaa dugi aar eny aar jayanu."]], [["Ndi ari gïjï nggee güny gayu, gima be mida mana. Gidudu, gima be mbüjïnä.’ A no aar eny aar jayanu."]], [["Gaji ge nggoo gwenggen gwanni gwupana gwuju gïtäny. Ngwoꞌra anni ma ngwila gito gito ꞌdunu, ngwuꞌdingina ngwüjü ngwelnga aar riti."]], [["No ngwurnida dïnädä deꞌte ngwotacalu, ‘Yiru ange giyo?’"]], [["A dïnäd ci nu, ‘Gwanggalu gwuma oꞌra ꞌdunu gwuma be papa gwunga dügïjï gimꞌru ganni gikwudina nunnu gima oꞌra gijaw nono.’"]], [["A güündä ape gwenggen nggwo gwupana ngwuꞌdonya ndi änï gïdrü. No a papa gwüngün ꞌtüdä ngwüpäcälü ndi änï gïdrü."]], [["Ngwube ci papang gwüngün nu, ‘Diwayina ngwüdläyü ngwanni ngwäpïjä ngwe yiiru nono minyi ru dïnäd, nga ꞌti nyürtïjänü giyiꞌral yere aꞌtur. Nyi ꞌti ätädï gaaꞌri gere nyi dugi nyii jayanu ngwumaad ngwe ngwüny."]], [["A be anni ma gïjï gunga nggee oꞌra ꞌdunu ganni gïtär ngwedr ngwe gola gunga, nga be dügïjï gimꞌru ganni gikwudina!’"]], [["A be papa ci, ‘Gwani gïjï güny, nda ati ji yomon ꞌdar, goola ꞌdar güny gunga giru."]], [["A be yädï gu ndi ar eny ar jayanu, ndi ari gwanggalu nggwee gwayu gwele gwuma be mida, gwududu gwele gwuma be mbüjïnä!’”"]]], [[["A Yicu ondaci ngwoꞌra ngwüngün ngwuje ci, “Dïjï deꞌte diru deleny dätï ngwony ngwonyadu ngwube ape dartana ating je ombaci. A määtä a ngwüjï ondaci ndi ari gwati dartan düngün düdïyïjï ngwony yïrgïnä."]], [["A määtä a deleny urnidi gïdrü ngwotacalu ngwuci, ‘Yiru ange yanni yati nje ꞌdingini ngwüjï? Ila ꞌdi nyi enggaca ngwony ngwüny ngwanni ngwuca ngwe ombacinje, nga gwaꞌta be ädï ndi ru dartan düny.’"]], [["A dartan äbïngïnï giligoranu lüngün ngwari, ‘Nggwa be ärrï ange gwenene? Deleny düny dadiny be linynyi giyiiru. Äny gwaꞌti ätï yiima yidi gwürï, nyi ru daaru ndi geraci ngwüjü guy."]], [["Nggwuma lenge nggwadi ärrï ange, nunnu manari deleny düny diminy linynyi giyiiru yüny giyee, nyi mbuji ngwumaada aar nyi ülläjälü ngwuꞌdun ngwegen.’"]], [["Ngwümäätä ngwurnidi ngwüjü ꞌdar ngwanni ngwümïnädï je deleny düngün dämjä nono. Ngwotacalu deꞌte gwerre gwerre ngwuci nu, ‘Deleny düny dïmïnädängä ümn nono?’"]], [["Ngwuci, ‘Dïmïnädïny yïbüngä nono yidi yila küüꞌrï tudini ꞌdübä’ (800)."], ["A määtä a dartan ci, ‘Jalu apa nga je ülläjälü nga je ulli küüꞌrï tudini kwoꞌrongo’ (400)."]], [["Ngwoꞌre ngwuci deꞌte mana, ‘Nga gwümïnädängä ümn nono?’"], ["Ngwuci, ‘Gwümïnädïny ngwubi nono ngwudi yon ngwüüꞌrï’ (1000)."], ["Ngwuci, ‘Jalu apa nga je ülläjälü nga je ulli küüꞌrï tudini ꞌdübä’ (800)."]], [["Anni ma deleny ꞌdingini, ngwortada dartana ndoo diru dïrgïnä gwani bebere gwüngün gwanni gwuming ärrï. Ndi ari ngwüjï ngwudi dïdlä ndee ngwubeberana ngwüjï ngwudi Ngwaalu ndi ruyi yiiru yegen gïdïdlä degen.”"]], [["A no nggwa je ci, “Geꞌtar yimaada goola ge galu gidi dïdlä, ma ji mung medadi, nga mbuji ngwuꞌduna ngwudi gwurꞌtaling."]], [["Gwanni gwati ru ligor leꞌte pu giyiꞌral yanni yooko guꞌru, gwa ru ligor leꞌte pu giyiꞌral yanni yipa guꞌru. A gwanni gwäꞌtüdï ligor leꞌte pu giyiꞌral yanni yooko guꞌru, gwaꞌti gwa ru ligor leꞌte pu giyiꞌral yanni yipa guꞌru."]], [["Ma be ari nga lima ꞌti rüdï yigor yeꞌte pu ndi ruyi gola gidi dïdlä, yärü gwanni gwada je ätädä gola ganni giru ꞌdidanu?"]], [["A ma be ari ngaa lima ꞌti rüdï yigor yeꞌte pu ndi ombaci dïjü dere gola güngün ꞌdanggalu, a mine yärü gwuru gwanni gwa je ombaci gola galu?"]], [["Dïnäd daꞌti da ru dïnäd didi ngwoorta rom. Danni diru gu no, da ꞌdonya dorta deꞌte a ding ämnï deꞌte. Na ding ꞌdengenaci deꞌte a ding nyortacanu deꞌte. Ngaa laꞌti la apajidi yiiranu yidi Ngwaalu na yidi ngwüꞌrïny.”"]], [["Anni ma je Ngwübärrïjï ꞌdingini ꞌdar no, ngwanni ngwati ämnï ngwüꞌrïnyä aar määtä aar ci Yicungalu mireny."]], [["A je Yicu ci nu, “Nga nga liru lati ci yigoꞌro yalu ngaa lijaw nono ngwäyänü ngwüjï, a be Ngwaalu ngwuru ngwülïngïdï yigor yalu. Ndi ari yanni yati je Dïjï engga yipa guꞌru ngwäyänü ngwüjï, yiru ꞌtur ngwäyänü Ngwaalu.”"]], [["A Yicu ari, “Ngwujaꞌri ngwudi Ngwaalu ngwanni ngwullu je Müjä na ngwanni ngwondaja je ngwïjïr ngwudi Ngwaalu ngwätï ngwäyänü ꞌtuꞌtu gaji nggoo ꞌdi gomon ganni gima ge Ngwaalu ükäjä Yuwanang Almamadan ngwujaꞌri ngwe ngwüngün ngwanni ngwujaw ngwani yeleny yidi Ngwaalu. Yima ündäjïnï kaji nggoo a ngwüjï ngwo ngwümïnä gay gadi aar ge änï giyelenyanu giyee."]], [["A be nggwa ari yijana gito gito ndi ari a gere na dïyäng miꞌrinye ngwududi ndi ari a guuli geꞌte pu miꞌradalu gidi yobo yidi Ngwaalu."]], [["Dur danni dati geꞌte dayu kay düngün ngwagu diꞌter, dati mïꞌrï ngwäyänü. Na dur danni dadi agu dayu danni digeꞌtaar kay, dati mïꞌrï ngwäyänü.”"]], [["“Gur geꞌte gïnänü gati genne ngwureda ngwanni ngwujaw ngwuꞌri ngwudi yeleny ati ngwarri yelenya giyomon ꞌdar."]], [["Ati be gur geꞌte ganni giru diwayi gani Liyajir gümä ngwomboro ngwangina nono ꞌdar, ati aar apada ngwuꞌdun gwudi gur nggoo gïnänü ati ngwundralu gïlängïränü lüngün"]], [["ndi ari aading ütïnï ngwudagiꞌralu ngwanni ngwati miꞌriꞌtadalu gïdïmbürälä didi gur nggoo gïnänü, ati be manni yinyen ila aar münä ngwomboro nono ngwüngün."]], [["A gaji ila a gur nggoo giru diwayi ayi, a yïꞌrr ape aar geꞌte aar ji Äbräyïm gwe giyelenyanu yidi Ngwaalu kerala. A gur nggoo gïnänü ayi ꞌto aar gatu."]], [["Gidelanu didi yiꞌrany ngwuji giyiꞌrendeny, ngwüꞌdïꞌrïyï ngwäy ngwengga Äbräyïmïng ngwaalu ngwolanu gwujica Liyajiralu."]], [["No ngwümäätä ngwurnidi Äbräyïmïng ngwuci, ‘Wä papa ngwüny gwani Äbräyïm, ïnädïny nyi ükäcä Liyajiring ngwurtiya ngwomon gwüngün giyaw ngwüllä aar nyi jabaji lingla, äny nggwo gïlïgänü gilee lïbüdïny yiꞌrendenya nono ꞌtiꞌtir.’"]], [["A määtä a Äbräyïm ci, ‘Gwani gïjï güny, diwayina ndi ari gwele gomon gunga gïdïdlä, nga gwumbuja yiꞌral yijaw, a je be Liyajir mbuji yanni yiki, a be gweneno nggwo be ndi jïlï nono nga nggwo be giyiꞌrendeny."]], [["A mine yidi na ange giyee ꞌdar, gülä nggo gipa golanu güꞌrïdï njänü ndi ari gay gaꞌti gadi ge dïjï dambda ngene ꞌdänggärï na ngeno ꞌdanggalu.’"]], [["A gur nggo gïnänü ci Äbräyïmïng, ‘Gwani papa, nyi gwa ang päcälü ükäjä Liyajiring ꞌdunu ndi papa gwüny,"]], [["ndi ari äny gwätï ngwänggärï ngwuru tudini ngwuje girinyada ndi ari aaꞌti la ji lïꞌdädänü ndi ïꞌdï gïdïrbänü ꞌto didi yiꞌrendeny giyee yïbüdü.’"]], [["A Äbräyïm ci, ‘Ngindenga lätï yobo yanni yullu je Müjä na ngwïjïr ngwudi Ngwaalu ya girinya ngindeng je, a je ngwanggalu ꞌdingini.’"]], [["A gur nggo gïnänü ci, ‘Bärï papa gwüny gwani Äbräyïm, manari ꞌdogo a dïjï ꞌdïꞌrï giyiꞌranyanu ngwoꞌre ngwuje ondaca la joꞌrenyana giyiꞌral yanni yiki.’"]], [["A Äbräyïm ci, ‘Manari ngindenga lima ꞌti ꞌdengenaca yobo yidi Müjängä ngwïjïr ngwe ngwudi Ngwaalu, laꞌti la ꞌdingini manari a dïjï ꞌdïꞌrï giyiꞌranyanu ngwuje ondaci.’”"]]], [[["A Yicu ci ngwoꞌra ngwüngün nu, “Yiꞌral yanni yati gäbïcï ngwüjü aar ape gwanni ngwuki yadi ji, a be wäjäj bi gïdïjï danni dadi ru guy gidi yiꞌral yanni yadi gäbïcï ngwüjü aar ape gwanni gwuki!"]], [["Yadi jayani gïdïjï ndoo ndi ari aar gekaci lille giligoꞌro aar gatu giyaw ndi ari ngwügäbïcï gweꞌte ngindenga gilee lamiꞌratu ndi ape gwuki."]], [["Arnganar be yigoꞌro yalu."], ["Manari gwanggalu gwuma ärrï yiꞌral yanni yiki, gïrïnyädï, na manari gwuma ang ꞌdengenaci ngwujoꞌrenyana, düdänïjänü."]], [["Manari nginde gwuma ang ärrïjï yiꞌral yanni yiki yomonanu kwoꞌra täꞌrïl gomon geꞌte geꞌte, mung be kwodalu ꞌto yomonanu kwoꞌra täꞌrïl gomon geꞌte geꞌte mung ari, ‘Düdänïjïnyänü, äny gwuma joꞌrenyana,’ nga düdänïjänü.”"]], [["A ngwooꞌra ngwükäjäär je ci Yicung nu, “Gendaci nje ämnïng Ngwaalu gwärï.”"]], [["A je Yicu ci nu, “Adinari aang ätï ämnïng Ngwaalu gwooko nono läy lidi goꞌta, ngaa laadi ci daꞌri ndee diru duda, ‘Gwällïnälü nga gïdïnï giyaanu,’ na dada je ꞌdengenaci."]], [["Gwïndï ne gwere ꞌdanggalanu gwätï dïnädä dati gwürïjï na ngwïyïjï yoꞌra. Ma be ari dima ila gïtäny, dati ang ci, ‘Ila nga jalu nga ape ngwony a je enye’?"]], [["Bärï, gwa ang manni ci, ‘Gïꞌtïjïny ngwony ngwudi eny nga ji mama nyii dünïcï ꞌdi nyi ïyï nyi eny ku nga be eny nga ïyï.’"]], [["Dïnäd da aar ci yäy ꞌtu ndi ari därrü yiꞌral yicaar ye?"]], [["No nga nga ꞌto, Yiru gu yeꞌte yeꞌte ꞌdanggalu ma aang ärrï yiꞌral ꞌdar yanni yondacara je ndi ärrï, arar, ‘Nyii laꞌti ädï, liru ꞌdogo ngwïnäd. Yiminje ärrï yanni yïbüpïnä ꞌdänggärï ndi nje ärrï.’”"]], [["Ndi ele gwüngün kündär gani Üräjälïm, ngwumillidi kiꞌraanyala ganni güꞌrïdï Jamranganu Jälïl gwe."]], [["Anni mung ji ndi ele gwadi änï ngwuꞌdunanu, aar mbudi ngwüjï ngwe ngwuru ꞌdï (10) ngwanni ngwümätï je yaamu. Aar määtä aar dünä ngwaalu ngwolanu,"]], [["aar urnida Yicung dula aar ari, “Wä Yicu wä Doorta, aar ang ïnä!”"]], [["Anni ma je Yicu engga ngwuje ci, “Ïndär, aang enggaci ngwurꞌdala ngwangina ngwalu.” Anni ma aar ji ndi ele, aar jayi nono."]], [["Gweꞌte ꞌdenggenanu ngwïcïnänü ngwumbuji ndi ari gwuma jayi nono, ngwukwodalu ngwortada Ngwaalinga dulu de gwulleny."]], [["Ngwele ngwüjürbäcï Yicungalu yirku ye giyoranu ngwuci yäy ꞌtu. A nginde gwuru Dijamir."]], [["A be Yicu utalu, “Nyi ari nga nga ꞌdar liru ꞌdï (10) lijaw nono? A mine lanna loko gilo liru ꞌtudini kwoꞌrongo? (9)."]], [["Gwere gwaꞌti gwanni gwadi kwodalu ngwünäjï Ngwaalinga ngwube ru ꞌdogo ndee diru Garanye?”"]], [["Ngwube määtä ngwuci, “ꞌDïꞌrälü ang ele. Ämnï Ngwaalu gwunga gwuma ang gïlängïdïyï.”"]], [["Gomon geꞌte a Ngwübärrïjï ngwoko otacalu aar ci jadu gwuru gwadi gwe yeleny yidi Ngwaalu ila? A je Yicu gwäꞌräcänü ngwuje ci, “Yeleny yidi Ngwaalu yaꞌti linginna yiꞌremna nda je rurriyi ngwäy ngwe ngwalu,"]], [["aaꞌti la je ci, ‘Giyo ngene,’ na ‘Giyo ngenone,’ ndi ari yeleny yidi Ngwaalu giyo ꞌdanggalanu.”"]], [["Ngwube ci ngwoꞌra ngwüngün, “Gaji nggo gïndï ngaa la mïnï ndi engga gomon geꞌte giyomonanu yidi Gïjï gidi Dïjï dümnä gaꞌti ga aang engga."]], [["Ngwüjï ngwa je ci, ‘Nggo ngenone!’ na ‘Nggo ngene!’ Aaꞌti ngaa la geraji yoralu nda je gwujani."]], [["Ndi ari anaku ati gu gere enyanu kerala kïbäꞌränü ngïꞌräm, ngwube uꞌriyi ngwaalinganu ꞌdar, ꞌto ma ji manari gomon gadi ge Gïjï gidi Dïjï dümnä oꞌra, gadi gu ru no."]], [["A be gwerre gwerre ga mbuji yiꞌrendenya yipa a ga gimaad gidi dïdlä ndee obe gora ge."]], [["Anaku rar gu gwerre ngwüjï ngwudi Nuuwa, ya gu ru ꞌto gomon gidi Gïjï gidi Dïjï dümnä oꞌra."]], [["Ngwüjï ngwuju ndi eny aar ïyï aar ji ndi agu aar ägïnï ꞌdi a gomon ila ganni gima ge Nuuwa änï gïbälükänü. A däärä ila a yaw üpïnï ngwüjü aar ayalu ꞌdar."]], [["A anaku ꞌto kaji gidi Lud. Ngwüjï ngwuju ndi ꞌtäjï ngwäyänü ndi ïyï aar eny, aar illidi aar gwürï yona aar oda ngwuꞌduna."]], [["A be gomon ganni gima ge Lud ꞌtü ngwugatani Jaduming, a Ngwaalu niya lïgä na gïbrïtï giru lïgä kerala aar uꞌdiyi ngwüjälü ladibur."]], [["Yiꞌral ya gu ru ꞌto no komon gidi Gïjï gidi Dïjï dümnä ganni gading ge ꞌtädälü."]], [["Gomon nggoo, gwanni gwujalu ngwuꞌdunala ngwätï ngwony ngwüngün gïdrü, aaꞌti gwüllädälü ndi apa. Na ꞌto gwanni gwa ji ndi gwürï giliburanu, aaꞌti gwa kwodaca gonyalu gere."]], [["Diwayinar dayu didi Lud!"]], [["Dïjï danni da mïnï ndi gïlängïdïyï ligoꞌro lüngün ling dudiyi, a dïjï danni da dudiyi ligoꞌro lüngün ling mbuji."]], [["Nggwa je ci, dilunga ndoo, ngwüjï rom (2) ngwa ji ndi ndradi ngwümbür ngweꞌte pu, da äpïnï deꞌte da gätïnänï deꞌte (1)."]], [["Ngwaw rom (2) ngwa ji ndi ro yona gwüpäng gilille da äpïnï deꞌte (1) da gätïnänï deꞌte (1).”"]], [["A määtä a ngwooꞌra ngwüngün otacalu aar ci, “Yiꞌral giyee yadi ji ne gwani Deleny?”"], ["A je Yicu mïꞌrïcï ngwujaꞌri ngwee ndi ari ngwuje enggaci ndi ari ya ji ya linginnalu ꞌreꞌdr anaku gwele, “Ngwaalu ngwanni ngwati gu gong ayadalu, ngwubiirta ngwati gu oꞌrajidalu.”"]]], [[["A be Yicu mïꞌrïcï ngwoꞌra ngwüngün ngwujaꞌri ngwuje enggaci ndi ari aar undi ngwäy ndi otaci Ngwaalingalu yomon ꞌdar aaꞌti la muli nono aꞌtur."]], [["Ngwari, “Kündär geꞌte, deleny diju gu danni dati ꞌti dïnyädï Ngwaalinga ating ꞌti geꞌtaji ngwüjï ngwäyänü."]], [["Na daw deꞌte diru dedel diju gu kündär nggoo. Ati ngwilada ꞌdünggüngün ating gu dünäcälä no ndi ari ngwüꞌtücï ngwony ngwüngün ngwuci, ‘Ila nje ombaci yiꞌral aꞌri gwe nyi ꞌtücï.’"]], [["A yomon ele aar onyadi ati deleny ꞌdonya ndi ombaci dedela yiꞌral. A be gäꞌtï gänü ngwube ci ligoꞌro lüngün nu, ‘Äny gwaꞌti dïnyädï Ngwaalinga nyi ꞌti geꞌtaji ngwüjï ngwäyänü,"]], [["ati aar nyi be daw ndee päcälü yomon ꞌdar aar nyi ꞌti gäbïcä nggwa gatu düwä, diny ombaci yiꞌral yüngün ngwele aaꞌti diny äbïngïnänü yiꞌral yüngün diny iye giꞌra!’”"]], [["A je be Deleny ci nu, “ꞌDinginar ngwujaꞌri ngwaru ngwe deleny ndee daꞌti dünälü."]], [["Nda mine Ngwaalu, laꞌti ling je ombaci yiꞌral yegen lanni läbrüng je liru ngwüjï ngwüngün, ngwanni ngwati ꞌti mulu nono ndi otacalu lingen le na dilu de? La je Ngwaalu ji ndi gwäꞌräcï yiꞌralalu ngwuje ꞌti ombaca?"]], [["Nggwa je ci nu, Nginde ling je ꞌtücï yiꞌral yegen ngwuje übïdïyänü aar gu ru puprang. Ndä be ndi ari Gïjï gidi Dïjï dümnä mung oꞌra, ga mbuji ämnïng Ngwaalu ngene gïdïdla?”"]], [["Oꞌre a je Yicu mïꞌrïcï ngwujaꞌri ngwe ngwani ngwüjï ngwanni ngwati ci yigoꞌro yegen ngwujaw ati aar be ꞌdüꞌdïnyä ngwüjü ngwoko ndi ari,"]], [["“Ngwüjï rom (2) ngwändädï kobo ndi otaci Ngwaalingalu, deꞌte diru Dïbärrïjï a deꞌte diru didulba."]], [["A be Dïbärrïjï dünädälä ngwotaci Ngwaalingalu giligoꞌro lüngün. Ngwari, ‘Ngwaalu, äny gwucanga yäy ꞌtu, ndi ari äny gwäꞌtüdï nono ngwüjü ngwoko ngwanni ngwati ngïrïdïnä ngwüjü, ngwanni ngwuki, ngwanni ngwati mïꞌrï ngwäyänü na nggwäꞌtüdï nono didulba ndee."]], [["Nggwati määtä ngwädä yomonanu rom (2) giyomon kwoꞌra täꞌrïl. Na nggwati gwalli giꞌra geꞌte ngwonganu ꞌdï ꞌdar ngwanni ngwati nje bile.’"]], [["A be gur nggoo giru didulba dünä ꞌtuꞌtu ngwaalu ngwolanu. A yaaru ape ndi ꞌdïꞌrïyï ngwäy ngwombajidi kerala. Ngwube geꞌte guy giligorala lüngün ngwari, ‘Ang ïnä gwani Ngwaalu, äny gwuru dïjï danni diki.’”"]], [["A Yicu ari, “Nggwa je ci ndi ari gur nggoo giru didulba aaꞌti ngaa la ari Dïbärrïjï, giru gima üllä ꞌdunu gwüngün gijaw nono ngwäyänü Ngwaalu. Ndi ari gwere gwanni gwati piyi ligoꞌro lüngün, lating okeye na gwanni gwati okeye ligoꞌro lüngün, lating piyi.”"]], [["A ngwüjï ngwoko ji ndi apa yïjü aar ye ila ndi Yicu nunnu ngwuje gatu guy nono ngwuje onjaci. Anni ma je ngwooꞌra ngwudi Yicu engga, aar je girinya aar je etaci."]], [["A be Yicu urnida yïjü ꞌdünggüngün ngwari, “Gäbïcär yïjü yanni yooko aar ila ꞌdünggüny aaꞌti ya je etaci, ndi ari yeleny yidi Ngwaalu yiru yidi ngwüjï ngwanni ngwuru nono ngindeng je."]], [["ꞌDiꞌdidanu, nggwa je ci, gwere gwanni gwaꞌti gwa ape yelenya yidi Ngwaalu ngwuje ape nono gïjü ganni gooko, gwaꞌti gwa änï giyelenyanu yidi Ngwaalu aꞌtur.”"]], [["A deleny deꞌte otaci Yicungalu ngwuci, “Gwani doorta danni dijaw nggwa ape ange nunnu nyi mbuji miding gwudi gwurꞌtaling?”"]], [["A be Yicu ci nu, “Ange gwuru nyi be ci äny gwujaw? Gwaꞌti gwere gwanni gwujaw a be Ngwaalu ru jücü."]], [["Nga gwülïngïdï ngwujaꞌri ngwudi Ngwaalu ndi ari aaꞌti a gwa mïꞌrï ngwäyänü, aaꞌti a gwa ꞌrinyidi, aaꞌti a gwa ape yuꞌrimi, aaꞌti a gwüꞌrïdä dïjü yiꞌduru nono, dïnyädï papanga je nanni gwe.”"]], [["A be gur ci nu, “Äny gwümätï ngwujaꞌri ngwee ꞌdar ꞌtuꞌtu ꞌdïꞌrïny gwälü gwooko.”"]], [["Anni ma gu Yicu ꞌdingini no, ngwuci nu, “Yeꞌte pu giyoo yijalu ndi a je ärrï. Ïllï je yunga ꞌdar yanni yätä je ang ape ngwiliny nga je gegenaci ngwüjü ngwanni ngwuru ngwuwayi a gwa be ätï yuꞌrina kerala. Nga be ila nyi gwujani.”"]], [["A be anni ma gu gur ꞌdingini nu, ngwuruni gwulleny, ndi ari giru dïjï dätï gola gipa."]], [["A Yicu ombaji ngwari, “Yojema gwulleny ngwüjï ngwanni ngwünänü ndi änï giyelenyanu yidi Ngwaalu!"]], [["ꞌDiꞌdidanu Yijanalu ürgäny ndi ari a damla änï kïy gidi yïbrä ndi ari a dïjï dïnänü änï giyelenyanu yidi Ngwaalu.”"]], [["Ngwüjï ngwanni ngwuꞌdingina ngindeng nggwondaji no, aar utalu ndi ari, “Yärü mine gwa gïlängïdïnï?”"]], [["A Yicu ari, “Yanni yati ajilaji ngwüjü ngwümnä, yati ꞌti ajilaja Ngwaalinga.”"]], [["A be Butruj ci nu, “Änggädï! Änyängä lima gatana ngwonyalu ꞌdar ngwärï ndi ar ang gwujani!”"]], [["A je Yicu ci, “ꞌDiꞌdidanu nggwa je ci, ndi ari gwere gwanni gwa gatani ngwuꞌduna, dayu, gwenggen, papanga, yïjï yüngün, gwani yeleny yidi Ngwaalu,"]], [["gwaꞌti gwa amiꞌrati ndi mbuji gwonyadana kaji nggee gïdïdlä a miding gwudi gwurꞌtaling kaji gïdïdlä ndäꞌdï dadi oꞌra.”"]], [["A Yicu apada ngwoꞌra ngwoo ngwüngün ngwuru ꞌdï na rom (12) gay geꞌte ngwuci nu, “A ladi allu Üräjälïm a ngwujaꞌri ꞌdar ngwanni ngwullu je ngwïjïr ngwudi Ngwaalu Kïjï gidi Dïjï dümnä ngwa gu mbuti."]], [["Nginde ga aar määtä ga aar ätädä ngwüjü ngwuru Garany, ga aar ärrï yïdäpängä ga aar lo ga aar gwonynya ngwäyänü."]], [["Ga aar pï lacal le ga aar ꞌrinye ga jalu yomon täꞌrïl (3) ga ꞌdïꞌrä.”"]], [["A be ngwooꞌra ngwüngün ꞌti lïngïdï yiꞌral yere ngwujaꞌri ngwee. Ndi ari, yiꞌral giyee yänïjäär jälü ndi aar je lenge aar ꞌti lïngïdï ndi ari Yicu gwondijaja kang."]], [["Anni ma Yicu ji gito gito kündär gani Ariya, gur geꞌte giju gu ngeno giru diwayi gïrïmü ngwäy ngwuji ndi jalu gay gïlänï ndi geraci ngwüjü guy."]], [["Anni mung ꞌdingini ngwüjü ngwonyadu ngwïndï aar ꞌtü nono, ngwutalu ngwari, “Yiru ange giyo?”"]], [["Aar ci, “Yicu gwudi Najrang nggwo gwïndï.”"]], [["Ngwärï dula ngwari, “Wä Yicu Gïjï gidi Däwüd, ang ïnä!”"]], [["A ngwüjï ngwanni ngwumadina girinya aar ci gwugundu. Ngwümꞌrïdänï dula dipa ngwari, “Gïjï gidi Däwüd, ang ïnä!”"]], [["No a Yicu dünï ngwuje ci aar äpïjä dïjü ndoo. Anni mung ꞌdonggada, a Yicu otacalu ngwuci,"]], [["“A gwümïnä ang ärrïjï ange?”"], ["Ngwuci, “Gwani Deleny, äny gwümïnä ndi uꞌri ngwäy.”"]], [["A Yicu ci, “Uꞌru ngwäy, ämnï gwunga Ngwaalu gwuma ang uꞌriyi nono.”"]], [["Puprang no, ngwuꞌri ngwäy ngwombajidalu, a nginde gwujani Yicung, ngwortada Ngwaalingala. Anni ma ngwüjï ku engga yiꞌral giyee, ngindenga ꞌto aar ortada Ngwaalinga."]]], [[["A Yicu obani kündär gani Ariya ngwuji ndi ele."]], [["A gur geꞌte giju gu ngeno gani Jäkä giru deleny didi ngwudulba gïnänü."]], [["Ngwümïnï ndi engga Yicung ngwube oblanu ngwuꞌti burna, ndi ari ngwüjï ngwonyadu."]], [["Ngwümäätä ngwugwalajanu ngwumadina ngwüjü kiꞌra gweere ngwallu gidaꞌrala diru duda nunnu ngwengga Yicung gwadi ila kayalu nggoo."]], [["Anni ma Yicu obana ngwaalu ngwoo, ngwüdünï ngwüꞌdïꞌrïyï ngwäy ngwengga, ngwuꞌti ci nu, “Gwani Jäkä, üllädä gwänü nggwadi üllälü yïrnü gwene ꞌdunu ꞌdunggunga.”"]], [["A gu Jäkä üllädänü ngwülläjälü yïrnü ꞌdunu ꞌdünggüngün gwujayanu."]], [["Anni ma ngwüjï ꞌdar engga yiꞌral giyee, aar äbïngïnï giyinenanu aar ari, “Gwuma üllälü yïrnü ngwuꞌdun ngwudi dïjï danni diki!”"]], [["A be Jäkä ꞌdïꞌrï ngwüdünälä ngwuci Yicung nu, “Gwani Deleny, äny nggwee gwenene ngwadi üꞌrü yelenyanu yüny nje ätädä ngwüjü ngwanni ngwuru ngwuwayi a manari äny gwïyädï dïjü dere ngwony ngwüngün ngwunje gwäꞌräcänü"], ["ngwanni ngwuru gu yomonanu kwoꞌrongo (4).”"]], [["A Yicu ci, “Gwene gilang gwuma ji kubanu nggee, ndi ari Jäkä nggwee gwuma inggidi ndi ari nginde ꞌto gwuru gïjï gidi Äbräyïm."]], [["Ndi ari Gïjï gidi Dïjï dümnä gïndädï ndi mïnï ngwüjü ngwanni ngwududu nunnu ngwuje gïlängïdïyï.”"]], [["Anni ma ngwüjï ji ndi ꞌdingini ngwujaꞌri ngwee, ngwoꞌre ngwuje mïꞌrïcï ngwujaꞌri ngwuru ꞌter, gaji nggoo giming ge ji gito gito ndi obani Üräjälïm, a be ngwüjï ji ndi geꞌtaji ndi ari yeleny yidi Ngwaalu yadi be ꞌtädälü."]], [["Ngwuje be ci nu, “Gur geꞌte gïꞌtüdï kubu gipa ngwube mïnï ndi ele ken golanu aar geꞌta giyeleny ngwube oꞌra."]], [["No ngwube urnidi ngwïnädä ngwüngün ꞌdï (10) ngwuje gegenacani bartad."], ["Ngwuje ci, ‘Bïlïdär gwe ꞌdi nyi kwodalu.’"]], [["Aaꞌti be ngwüjï ngwudi gen güngün ämnä. Aar ükäjï ngwüjü gwodan aar ari, ‘Änyängä laꞌti mïnä guru nggee nding ru deleny därï.’"]], [["A be gur nggee gima ele ngwuruda deleny ngwukwodalu ꞌdunu. Ngwükäjïdï ngwïnäd ngwüngün ngwanni ngwuming je ätädänï bartad ngwüngün ndi ari gwuma aar gwe bile ange."]], [["A dïnäd ila ndee ngwuci, ‘Doorta, äny gwuma bileda gwuma gendaja bartad ꞌdï (10).’"]], [["Ngwuci, ‘Yijaw gwani dïnäd düny! A gwuru ligor leꞌte pu ngwong ngwee ngwoko nggwa ang ruji deleny didi yündär ꞌdï.’"]], [["Ngwoꞌre ngwila diꞌter ngwuci, ‘Doorta, äny gwuma bileda gwuma gendaja bartad tudini’ (5)."]], [["Ngwuci nggwo nu, ‘Nga gwa ape yelenya gïyündär tudini (5).’"]], [["Ngwoꞌre ngwila diꞌter ngwuci, ‘Doorta apa bartad gwunga gwuminy giki dired de nga gïꞌtïjälü."]], [["Yedeny yïtïny ꞌdunggunga ndi ari nga gwuru dïjï dojema ngwujaꞌri nga gwati ape ngwony ngwäꞌtüdï ngwunga, nga uni giruny gaꞌti ang kwüdï.’"]], [["A doorta ci, ‘Nga gwuru dïnäd diki nggwa ang määtä nggwa ang giki ngwujaꞌri ngwe ngwanni ngwüꞌtüyä je ngwulemanu ngwunga! A gwülïngïdï ndi ari äny gwuru dïjï dojema ngwujaꞌri äny gwati ape ngwony ngwäꞌtüdï ngwüny, nyi uni giruny gaꞌti nyi kwüdï?"]], [["A mine nga gwarra ma ang ꞌti ätädï dïjü ngwüꞌrïnyä ngwee ngwüny ngwe bile ngwuje geꞌte giyiiru? Nunnu miny oꞌra nje mbuji aar lengadi aar gendadi?’"]], [["Ngwuje be ci giloo lanni liju lïdünädälä, ‘Äpädär bartad ngaa ätädä dïnädä ndoo dätï bartad ꞌdï.’"]], [["Aar be ci, ‘Doorta, nginde gwätï be bartad ꞌdï!’"]], [["Ngwuje ci, ‘Nggwa je ci gwere gwanni gwätï gony gere gwoꞌre gwa aar gendaci mana. A be gwanni gwaꞌti ätï gonyalu gere, ganni gätïng goko ga aar apada."]], [["A be gïläꞌdï liru güwän güny lanni liꞌdonya ndi nyi ru deleny degen, apar je nga je üꞌrïꞌtï ngwulem ngwäyänü ꞌdünggüny.’”"]], [["Anni mung gu ari ngwujaꞌri ngwee, ngwube ele ngwelada Üräjälïm."]], [["Anni mung jici ngwaalinga gito gito ngwani Bidbaji na Bidaniya gidotra koralu gicar Gidotr gidi Ngwümïnïtï, ngwükäjï ngwoꞌra ngwüngün rom aar madini"]], [["ngwuje ci, “Ïndär ngwuꞌdunanu ngwoo ngwujica a je kiꞌra gweere. Ma aang ji ndi änï, ngaa la mbuji gïndüꞌrï ganni goko gigekannalu gaꞌti gu na dïjï ändälä aꞌtur. Gwäꞌdädärälü a ge ila ngene."]], [["Ma ara je dïjï dere otacalu ndi ari gïgwäꞌdädängälü gidang, car, ‘Gïmïnä Deleny.’”"]], [["Giloo lima aar je ükäjï aar madini, aar ele aar ji mbuji anaku ca je gu."]], [["Anni ma aar ji ndi gäꞌdä gïndüꞌrälü, a je ngwüjï ngwudi gïndüꞌrï otacalu, “Ngaa larra ma aang gwäꞌdä gïndüꞌrälü?”"]], [["Aar je ci, “Gïmïnä Deleny.”"]], [["Aar apa gïndüꞌrï giru damal aar ge ila ndi Yicu. Aar gu gillici ngwureda ngwegen aar gu alliji Yicungala."]], [["Anni mung ji ndi ele gïndüꞌrï ge kayalu, a ngwüjï gïllïcïjï ngwuredalu ngwegen kayalu."]], [["Anni mung ji gito gito ngwaalu ngwanni ngwati gu gay üllï Gidotra nono gidi Ngwümïnïtï, a ngwooꞌra ꞌdar ngwudi Yicu jayanu aar ortada Ngwaalinga aar opepala aar elngaji gwulleny gwani yiima ꞌdar yanni yojema yanni ma aar je engga. Aar ari,"]], [["“Gwonjacaar gwanni gwuru delenya danni dïndï ngwürïny ngwe ngwudi Deleny!”"], ["“A adatalu ji kerala a näjï ji kerala!”"]], [["Ngwübärrïjï ngwoko ngwüjänü ondaci Yicung aar ci, “Doorta, gïrïnyädï ngwoꞌra ngwunga aa gwugundi.”"]], [["A je Yicu ci, “Nggwa a je ondaci ndi ari ma aar gwugundi, yoꞌrr ya ärï dula.”"]], [["Anni mung ila ꞌdi ngwujici Üräjälïmïng gito gito, anni mung engga gündärä, ngwarada"]], [["ngwari, “Adinari nga gwaadi lenge gwene ndi ari yiru ange yïbüpïnä ndi ari a adatalu ji a be a gwaꞌti gwa gu lenge gwene ndi ari yima aar je änïjälü ndi a je engga ngwäy ngwe ngwunga."]], [["Yomon yeꞌte yaji ya ang ïlïjä yanni yadi aar a ye güwän änänü ngwäbländï ngwe nga gwaꞌti gwa mbuji gay gidi ꞌtü."]], [["La ang pälü la ꞌrinye yïjänü yunga gïdrü na kulu poor laꞌti la gatani goꞌrra gere ngene, ndi ari nga ngwaꞌti lïngïdï gomon ganni gelaca a ge Ngwaalu.”"]], [["Ngwube ele ngwänï kobanu, ngwümäätä ngwüꞌtïyä ngwüjü poor ngwanni ngwati ji ndi illidi kobanu."]], [["Ngwuje ci, “Yüllïnä ndi ari ngwuꞌdun ngwüny ngwadi ru ngwuꞌdun ngwudi otaci Ngwaalingalu"], ["ngwuma je be ruji ‘ngwubang ngwudi yuꞌram.’"], ["”"]], [["Ating be ele kobo yomon reny ndi enggaci ngwüjü ngwujaꞌri ngwudi Ngwaalu. A be ngwurꞌdal ngwanni ngwuru ngweleny a ngwoorta ngwudi yobo na ꞌto mbumbunga ngwüjänü, ati aar mïnï aar iye ndi ꞌrinye ngindeng."]], [["Ati aar ꞌti be mbuja gay gadi aar ge ꞌrinye ndi ari ngwüjï ꞌdar ngwati ji ndi geraci ngwänï ngwujaꞌri aar ꞌti mïnä ndi gatani."]]], [[["Gomon geꞌte a Yicu ji ndi enggaci ngwüjü ngwujaꞌri ngwudi Ngwaalu ngwämrä kobo ngwuje ondaci ngwujaꞌri ngwanni ngwujaw, a ngwurꞌdal ngwanni ngwuru ngweleny ngwoortanga le ngwudi yobo, a mbumbunga, ila ꞌdünggüngün."]], [["Aar otacalu aar ci, “Ondaci nje, yelenya yunga yiru ange yïgäbïcängä ang ärrï yiꞌral giyee? Yärü gwätädängä yelenya giyee?”"]], [["Ngwuje ci nu, “Nggwada je otacalu ꞌto, ondaciny, nyïnyï gwudi Yuwana Almamadan gwanni gwünyïnyüng gwe ngwüjü gwïndï Ngwaalu gwalla gwïndï ngwüjï ngwümnä?”"]], [["Ngwuje ci nu, “Nggwada je otacalu ꞌto, ondaciny, nyïnyï gwudi Yuwana Almamadan gwanni gwünyïnyüng gwe ngwüjü gwïndï Ngwaalu gwalla gwïndï ngwüjï ngwümnä?”"]], [["Aar gwurli aar otajidalu aar ari, “Ma ar ari gwïndï Ngwaalu, gwunje ci, a mine arra ma aang ꞌti ämnä ngwujaꞌri ngwudi Yuwana?"]], [["Ma ar ari gwïndï gïdïjï dümnä, ngwüjï ꞌdar ngwunje aci yoꞌrr ye,"], ["ndi ari ngwülïngïdï gu ndi ari Yuwana gwuru dïjïr didi Ngwaalu.”"]], [["No aar gwäꞌräcänü aar ci, “Nyängä laꞌti lïngïdï ndi ari yïndï ne.”"]], [["A je Yicu ci nu, “A mine nyäny ꞌto nggwaꞌti gwa je ci, yelenya yïndï ne yanni yïgäbïcïny nyi ärrï yiꞌral giyee.”"]], [["A Yicu ruyi ngwujaꞌri ngwümïꞌrïcï ngwüjü ngwujaꞌri ngwe ngwari, “Gur geꞌte giju ganni gïkwüdï yügïrï gidaartanu ngwügätïjänï ngwäänä ngwüꞌdïꞌrï ngwele kündär golanu ngwele yomon yolanu."]], [["Anni ma gaji ila gidi aku yügïrï, ngwükäjï dïnädä ngwäänü ndi äpïjä guꞌru güngün gidi yügïrï yanni yima ꞌriꞌri. A be ngwäänü määtä aar pïdä dïnädä aar gwäꞌrä ngwuy ngwanu."]], [["Ngwoꞌre ngwükäjï dïnädä diꞌter, oꞌre aar pïdä aar ärrä yïrgïnä aar gwäꞌrä ngwuy ngwanu."]], [["Ngwoꞌre mana ngwükäjï dïnädä gomon ganni giru täꞌrïl aar määtä ꞌto aar dirita nono aar gata poor."]], [["Aꞌti gur gidi daarti ari, ‘Nggwadi be ärrï ange? Äny gwa ükäjï gïjü güny ganni gati nyi ämnï ga aar denya!’"]], [["Anni ma ngwäänü engga, aar määtä aar gu abingala aar ari, ‘Gïjï güngün gidi yuꞌrin yüngün nggee gima ila aar määtä aar ꞌrinye a yuꞌrin ru yege.’"]], [["Aar määtä aar ꞌrinye aar gatu poor gidaarti.”"], ["A je Yicu otacalu, “Ladi je be gur ärrä gidi daarti?"]], [["Gila ga ꞌrinye ngwäänä ngwoo ga ape daarti ding ätädä ngwäänä ngwuꞌter.”"], ["Anni ma ngwüjï ꞌdingini ngwujaꞌri ngwee, aar ari, “Bärï yaꞌti ya gu ru aꞌtur!”"]], [["A je Yicu alliji ngwäy nono ꞌtiꞌtog ngwuje be otacalu ngwujaꞌri ngwe ngwanni ngwüllïnä ngwara?"], ["“‘Goꞌrr ganni gïꞌdünyïdädï ngwüjälü ngwanni ngwati oda ndi ari giru ꞌtur,"], ["gima ru gidingo gidi ngwuꞌdun.’"]], [["Dïjï dere danni dima ïꞌdïdä koꞌrr nggoo, da üꞌrïꞌtïnänü nyandil nyandil a danni da gu goꞌrr acaji da äcïnänü mimindeny.”"]], [["A ngwoorta ngwudi yobo a ngwurꞌdal ngwanni ngwuru ngweleny mïnï ndi aar määtä didiꞌrambal, ndi ari lima lenge londajaja je Yicu ngwujaꞌri nono ngwee, a je be yedeny eny ngwüjï."]], [["Ati aar ïnïjï. Aar ükäcï ngwujimida aar ari ꞌtïꞌtïr ngwïndï yigor ye yijaw ati aar iye yiꞌral ye ndi ari aadi aar gwalla yiꞌral nono yere yading ye ondaji yiki aadi aar gu määtädä aar geꞌte kuyanu gidi yiima na yeleny yidi deleny didi Rumang."]], [["Aar määtä aar otacalu aar ci, “Gwani doorta, änyängä lïlïngïdï ndi ari nga ngwati ondaji ngwujaꞌri ngwanni ngwätï ngwäyänü nga gwati ꞌti ju ndi ombaji ngwüjü ngwäyänü nga gwati ondaci ngwüjü ngwujaꞌri ngwüdünälü kay gidi Ngwaalu."]], [["Yijayi gu ndi nyii gïꞌtïjï Delenya didi Rumang dani Gayijar dulba gwalla nyii ꞌti gïꞌtïjä?”"]], [["A Yicu lenge yujimida yegen ngwuje ꞌti ci nu,"]], [["“Enggaciiny ꞌdi dinar, giꞌremna na yuuli giyee yüllïnä yidi yärü yiru?”"]], [["Aar ci, “Yidi Deleny didi Rumang dani Gayijar yiru.”"], ["Ngwuje ci, “Ngwong ngwudi Deleny didi Rumang dani Gayijar ätädär je Delenya didi Rumang na ngwong ngwudi Ngwaalu ätädär je Ngwaalinga.”"]], [["Aar ꞌti mbojaja gay gadi aar ge määtä ngwujaꞌri ngwe ngwere ngwäyänü ngwüjï. A je ngwujaꞌri ngwüngün dibiyi ngwondajung je, aar gwugwundi."]], [["A ngwüjï ila ngwoko ngwanni ngwati aar je ci Ngwüjändügï, ngwanni ngwati ꞌti ämnä ngwujaꞌri ngwani ꞌdïꞌrï giyiꞌranyanu aar otacalu"]], [["aar ci, “Gwani doorta, Müjä gwüllïjï nje kitabanu ndi ari, manari dïjï dere dima ayi mung gatani dayalu düngün daꞌti lïngïtï, a gwenggen ape dedela didi gwenggen ngwulengaci gwenggen yïjü."]], [["Yïjï yiju kwoꞌra täꞌrïl (7) yiru yengga a Gaanni agu ngwayi ngwaꞌti lïngïtï."]], [["A määtä a gwegen gwani Gwoone ape. Ngwoꞌre ngwayi ngwugatanalu daꞌti ätï gïjü."]], [["Oꞌre a gwenggen gwani Gwallu ape ngwoꞌre ngwayi aar gu ayalu ꞌdar ꞌdi aar medadi kwoꞌra täꞌrïl (7) aar ꞌti gatana gïjälü gere."]], [["Aji ꞌto a daw ayi gwodan."]], [["A be gomon gidi ꞌdïꞌrï gwudi midi gwudi gwurꞌtaling, daw dadi ru didi yärü nginde dägïnä ngwuranu kwoꞌra täꞌrïl (7)?”"]], [["A määtä a je Yicu ci, “Ngwüjï ngwudi dïdlä ndee ngwati agu aar ägïnï."]], [["A be ngwüjï ngwanni ngwuru ngwur na ngwaw ngwanni ngwa ji ngwa mbuti ngwäyänü Ngwaalu ndi änï komon gidi ꞌdïꞌrï gwudi midi gwudi gwurꞌtaling ngwaꞌti ngwa agu na ngwaꞌti ngwa ägïnï."]], [["Na ngindenga laꞌti ba be la ayi mana la ru nono yïꞌrr la ru yïjï yidi Ngwaalu anni ma aar ru yïjï yidi ꞌdïꞌrï."]], [["A be ngwujaꞌri ngwudi ꞌdïꞌrï ngwudi ngwüjï ngwanni ngwayu ngwinggida ngwe Müjä ngwujaꞌri ngwe ngwullu je Ngwaalu ngwanni ngwüꞌtäcälü gïlïgä lanni luꞌdu gidaꞌri diru gurri ngwuci gwuru ‘Deleny diru Ngwaalu ngwudi Äbräyïm ngwuru Ngwaalu ngwudi Ijaag na ngwuru Ngwaalu ngwudi Yagub.’"]], [["Ndi ari nginde gwäꞌtüdï Ngwaalu ngwudi ngwüjï ngwanni ngwayu ngwube ru Ngwaalu ngwudi ngwüjï ngwanni ngwumidu. Ndi ari ngwüjï ꞌdar ꞌdünggüngün ngwumidu.”"]], [["A be ngwoorta ngwoko ngwudi yobo ci, “Ngwujaꞌri ngwee ngwara ngwe ngwujaw!”"]], [["Ngindenga aar ꞌti ba be ätï ngwujaꞌri ngwere ngwadi aar ngwe otacalu."]], [["A je be Yicu ci, “Awa gu ati be ngwüjï ari gwanni Gwubrutaar yelenya gwanni gwükäjä Ngwaalu gwadi ru Gïjï gidi Däwüd?"]], [["Däwüd nginde gwondaja kitabanu gidi Mäjïmür ngwari,"], ["‘Deleny dica Delenya düny nu,"], ["Jalu kaama güny"]], [["ꞌdi nga gïꞌtïjï güwänälü gunga"], ["ngwujalu giyoranu yunga.’"]], [["Ma be ari gwuca Däwüd Deleny, ngwube ru Gïjï güngün awa?”"]], [["Anni ma ngwüjï ꞌdar ji ndi geraji ngwänï, a Yicu ci ngwoꞌra ngwüngün nu,"]], [["“Arnganar ngworta ngwudi yobo ngwati jada ndi elellalu ngwured ngwanu ngwola a je ngwüjï aganni ngwaalu ngwudi ngwiliny a je ngwüjï geꞌtalu ngwuduꞌrala kiꞌra ngwämrä a je ngwüjï denya ngwaalu ngwudi yïꞌrïnyïnä."]], [["Ngwati mbojaji ngwedel aar je obeda ngwuꞌduna. Aar ïrïngïnï otaci gwe Ngwaalingalu gwegen gwanni gwolanu. Ngwuru ngwanni ngwadi je yiꞌrendeny mbuji yani yikana.”"]]], [[["A be Yicu ombajidalu ngwengga ngwüjü ngwanni ngwünänü ndi angidaci Ngwaalinga ngwüꞌrïnyä gwegen kobo."]], [["Ngwube engga ꞌto dayu diru dedel diru diwayi ngwügätïjï bartad ngwäy rom."]], [["A Yicu ari, “ꞌDidanu nggwa je ci dedel ndee diru diwayi dima geꞌte gwonyadana ngwüjï ꞌdar."]], [["Ndi ari ngwüjï ngwee ꞌdar ngwugeꞌta angidajing gwoko koola gegen, a be daw ndee diru diwayi gwugeꞌtengalu ꞌdar gwoko gwüngün gwanni gwätïng gwani eny gwüngün.”"]], [["A ngwüjï ngwoko ji ndi abinga ngwuꞌdun ngwudi gobo ngwüpäär je nono yoꞌrr ye yijaw yiꞌrura aar je üpï nono ngwong ngwe ngwanni ngwati aar je angidaci Ngwaalinga."]], [["Ngwuje be ci nu, “Ngaa länggädï ngwuꞌduna ngwee, yomon yila yanni yaꞌti ya ye mbuji goꞌrra kwenggenala ꞌdar ya gätïnï gïdïyängälü.”"]], [["Aar otacalu, ngwujaꞌri ngwe ngwee aar ci, “Gwani Doorta, yiꞌral giyee yadi ji jadu? Yiꞌremna yiru ange yanni yadi nje enggaci gomon ganni gadi ge yiꞌral giyee ji?”"]], [["A Yicu ari, “Arnganar aaꞌti ngaa la dudi, lonyadu laji lila ngwürïny ngwe ngwüny la ari, ‘Äny gwani nginde’ na ‘Gaji gima be ja gito.’ Aaꞌti be la je gwujani!"]], [["Ma aang ꞌdingini yäärä ye a obadalu ji, aaꞌti be yedeny ya je eny. Yiru be giyee yanni yadi ji gwerre gwerre, a be yomon yäꞌtüdï na yadi medadi puprang!”"]], [["Ngwuje be ci, “Ngwüjï ken ngwa gwurlada ngwüjü ken giꞌter na yeleny ken ya gwurlada yelenya ken giꞌter."]], [["A dïyäng da lagadalu gwanni gwukalu gikidang ngwaalu mbüny mbüny, a ngwamu ngwa ji ngwaalu ꞌdar, a dimdi da ji donyadanu a ngwüjï ngwa je yedeny eny, yiꞌral yiru yedeny ya ji na yiꞌremna yipa ya ji kerala."]], [["A be gwerre gwerre ndi aar ji, ngwüjï ngwa je le gwurlanu la je übïnälü. La je apada ngwämrä na giyorkon, la je apada ngweleny na ngwartan, ꞌdar gwani ngwürïny ngwüny."]], [["ꞌDar giyee ya je gäbïcï ngaa ru ladi inggidi ꞌdenggen."]], [["Geꞌtar yigor yalu mama gwerre gwerre aaꞌti ngaa la egenanalu ara je yigor pänü awa ngaa ladi ruci yigoꞌro yalu"]], [["Lïngïdär ndi ari nggwa je ätädä ngwujaꞌri na bebere ndi ondaji gwaꞌti gwa güwän galu burni ndi obedalu."]], [["Lïngïdär ꞌto ndi ari papanga, ngweengga, gïïlü na ngwumaad la je le gwurlanu, la je ꞌrinye loko."]], [["Ngaa la ke ngwüjü ngwäy ꞌdar gwani äny."]], [["A be läꞌrü leꞌte pu kiꞌra galu laꞌti la dudi aꞌtur."]], [["Määtä gwe yigor yalu ꞌdïꞌdäny, ngaa la be gïlängïdïnï gwani yigoꞌro yalu.”"]], [["“Ma ji ma aang enggada Üräjälïmïng ma gwuꞌtulu änänü ngwudi güwän, ngaa be lenge ndi ari geradalu gwüngün gwuma be ja gito."]], [["Ngwüjï ngwanni ngwuju Yäwüdïyä ngwa abra giyenala, a ngwüjï ngwanni ngwa ji ꞌdunu aar ꞌtü aar abrada poor, a ngwanni ngwoo gïtäny, aaꞌti ngwoꞌrada ꞌdunu."]], [["Ngwujaꞌri ngwee ngwuru gimra ngwadi ji nunnu a ngwujaꞌri ätï ngwäyänü ngwanni ngwüllïnä kitabanu gidi Ngwaalu."]], [["A be dïrbä da ji dipa ngwaw ngwanni ngwuju ngwari ngwe na ngwanni ngwiꞌriya giyomon giyoo! Ndi ari dïrbä da ji dipa gïdïyängälü a güündä ga ïꞌdï ngwüjü ngwoo."]], [["Ngwa aar je ꞌrinye ngwa aar je ummi ngwa aar je giki yirna ye ngwa aar ngwe badalu giyen ꞌdar. A Üräjälïm gwa ngwüjï ngwuru Garany ruꞌti yora ye ꞌdi a gaji gegen gadi ge Ngwaalu ari medadi."]], [["Yiꞌremna ya ji gilingen, gïdüüwä na giyuurrum. Gïdïyängälü ngwüjï ngwa ji gïyündä a ngwa je yedeny eny gwani dudu didi yaw."]], [["A ngwüjï ngwäyïnï yedenyo giyiꞌral yanni yadi ärrïnï gïdïdlä, ngwong ngwa lagadalu kerala."]], [["Kaji nggoo la be enggada Gïjü gidi Dïjï dümnä ga üllä gïyïbäꞌrälä yiima ye na näjï gwe gwupa."]], [["Ma ji ma yiꞌral ji ndi ji giyee, mätïnär bälü ꞌdïꞌdäny aang ꞌdïꞌräjï yiꞌrala yalu ngaa lenge ndi ari üꞌrälü gwalu gwuma be ja gito.”"]], [["Ngwuje be mïꞌrïcï ngwujaꞌri ngwee, “Ïrïyär ngwäyälü gidaꞌri diru dimnigor a ngwaꞌri ꞌdar."]], [["Ma ji manari ngwuma je engga ma aar ꞌtüdïnä ngwänï ngwegen ngaa be lenge ndi ari yirram yima be ja gito."]], [["Yiru gu ꞌto no ma ji manari ngaa lima enggada yiꞌral giyee yima ärrïnï, ngaa be lenge ndi ari yeleny yidi Ngwaalu yima be ja gito."]], [["Nggwa je ci ꞌdiꞌdidanu lïngïdär ndi ari yiꞌral giyee ꞌdar ya ji gwerre gwerre ndi ngwüjï ngwudi gimaad nggee gwenene bali."]], [["Gere na dïyäng la dudi a be ngwujaꞌri ngwüny ngweꞌte pu ngwaꞌti ngwa dudi aꞌtur.”"]], [["“Arnganar ndi ari aaꞌti yigor yalu ya je gändäjï ndi amiꞌra gwudi lingeno ara je diꞌrica rlälïyï ara je yigor pïcï yiꞌralanu yidi lingeno. Ngaa laꞌti lengeca gomon nggäꞌdï ga je dïrbänälü ga je gwüꞌrübäjälü nono gwele ngwüꞌdïbä."]], [["Ndi ari gadi ïlïjä ngwüjälü ꞌdar gïdïdlä."]], [["Jar balu ngwäy ngwe aang otaci Ngwaalingalu giyomonalu pipiꞌriꞌti ngaa ji ngaa burni ndi ꞌtü giyiꞌralanu giyee yanni yaji ya ji. No ngaa ji ngaa dünä Gïjü gidi Dïjï dümnä ngwäyänü.”"]], [["Ating ji ndi enggaci ngwüjü ngwujaꞌri ngwudi Ngwaalu kobanu lingen le a be dilu de ating be ele ngwuja gidotrala gicaar Gidotr gidi Ngwümïnïtï."]], [["Ati be ngwüjï elada ꞌtuꞌtu dilu danu ndi geraja länï kobanu."]]], [[["A gaji ji gito gidi Yïꞌrïnyïnä yidi Ligiꞌra yidi Ngwüyäwüd yicaar je Dambdani."]], [["A ngwurꞌdal ngwanni ngwuru ngweleny ngwoortanga le ngwudi yobo, ati aar na ji ndi mïnï gay gadi aar ge määtä Yicung aar ꞌrinye anaku ïtï je gu yedeny ngwüjï."]], [["A dijegoꞌrr änï ndi Yäwüdä gwanni gwati aar ci Äjïgärïyütï ngwooꞌranu ngwudi Yicu ngwoo ngwuru ꞌdï na rom."]], [["A Yäwüdä ele aar ondaji ngwurꞌdal ngwe ngwanni ngwuru ngweleny a lanni liru yiꞌra yidi gwuꞌtulunga gwanni gwati angida gobo ndi ari awa gwugwurlanu Yicu gwe ngwuje ätä."]], [["Aar jayanu yiꞌral ye giyee aar ämnï ndi ari aar ätä ngwüꞌrïnyä ngwoko."]], [["A nginde gwani Yäwüdä ämnï. Ating ji ndi mïnï gay gadi je ge mätïjï Yicung yuꞌrimi aaꞌti ngwüjï ngwa ji."]], [["A be gomon ila gidi ligiꞌra (ganni gati aar gu mïꞌrïnï nono yirany ye yiru ngwamal) komon gidi yïꞌrïnyïnä yidi Dambdani."]], [["A be Yicu ükäjï Butrujing je Yuwana gwe ngwuje ci, “Ïndär aang gegeꞌta yiꞌral mama ar ape yïꞌrïnyïnä yidi Dambdani.”"]], [["Aar be ci, “Nga gwümïnä ndi nyii gegeꞌta yiꞌral giyee ne gwe?”"]], [["Ngwuje be ci, “Ma aang ji ndi änï kündär, ngaa la mbudi gurnga le gapu dïïtï didi yaw. Ngaa be gwujani ngwuꞌdun ngwanni ngwading gu änï,"]], [["ngaa ci dïjü didi ngwuꞌdun ngwoo, ‘Doorta daru ngwuꞌdun ngwanna ngwudi yïrnü ngwanni ngwadi nyii gu eny ngwony ngwudi yïꞌrïnyïnä yidi Dambdani ngwooꞌra ngwe ngwüny?’"]], [["Nginde ga je be enggaci ngwaalinga alu nggwe ngwongranu ngwügïlïcïnä ngaa gegeꞌta yiꞌral mama ngenone.”"]], [["Aar ele aar mbuji yiꞌral yiru gu anaku ca je gu Yicu. Aar gu gegeꞌte yiꞌral mama yidi yïꞌrïnyïnä yidi Dambdani."]], [["Anni ma gaji gidi eny ila, a Yicunga ngwooꞌra ngwe ngwükäjäär je ngwüngün jalu gïdïmbürälü ndi eny."]], [["A je Yicu ci, “Äny gwüjädï gu gwulleny ndi ar eny Gïyïꞌrïnyïnä giyee yidi Dambdani gwerre gwerre ndi gomon ila gidi yiꞌrendeny yüny."]], [["Ndi ari nggwa je ci, yaꞌti a be yinje eny ꞌdi aar ila aar gu ru giyelenyanu yidi Ngwaalu.”"]], [["Ngwape ginya ngwuci Ngwaalinga yäy ꞌtu, ngwuje be ätädä ngwuje ci, “Apar a gu emadanu gwüpäng."]], [["Ndi ari nggwa je ci nggwa ꞌti ba be rüdï gwadi ïyï ginya gidi yügïrï giyee ꞌdi a ngwujaꞌri ngwudi yeleny yidi Ngwaalu mbuti.”"]], [["A ngwube oꞌre ngwape gona ngwuci Ngwaalinga yäy ꞌtu ngwüꞌränü ngwätädä ngwuje ci, “Ngwanginu ngwüny ngwuru ngwee ngwüdïdïnä ngwani nga nga. Ärrär je gu no yani diwayini gwüny ꞌdanggalu.”"]], [["Anni ma aar medaji enying, ngwoꞌre ngwape ginya ꞌto ngwari, “Giny nggee giru gidi gekajidi gwanni gwuyang gwudi yïn yüny yïrädälü gwani nga nga."]], [["A be guy gidi aꞌri gwanni gwadiny gwe gwurlanu nggo giju nyii ge gwüpäng ngene gïdïmbürälü."]], [["Gïjï gidi Dïjï dümnä gadi ele anaku geꞌtaja gu Ngwaalu a be wäjäj bi gïdïjï danni dadi gwurlanu nginde gwe.”"]], [["A ngwooꞌra ngwüngün otajidalu ndi ari yärü gwaadi ru gwanni gwadi ärrï yiꞌral giyee."]], [["A ꞌto aar ji ndi garnati ndi ari yärü gwuru gwanni gwupana yelenya ꞌdenggenanu."]], [["A je Yicu ci, “Ngweleny ngwudi dïdlä ngwati ruyi ngwüjü yelenya yiima ye a lanni lati pï yelenya, lati jada ndi a je ngwüjï ortada ndi ari lijaw yiguri ndi ätädä ngwüjü."]], [["A be nga nga läꞌtüdï ladi gu ru no. A manni gwanni gwupana ꞌdanggalanu ngwoꞌralu ngwuru ngwoko, a gwanni gwaru gwuru deleny, ngwoꞌralu ngwuru nono dïnäd."]], [["Ndi ari yärü gwanni gwupana, gwanni gwati jalu gïdïmbürälü ngweny ya gwanni gwati äpïjï ngwüjü yiiru aar eny? Gwäꞌtüdï gwanni gwati jalu gïdïmbürälü ngwenye? A be äny nggwo pa ꞌdanggalu gwuru nono gwele gwati äpïjï ngwüjü yiiru aar eny."]], [["Nga nga liru lanni liju nyii le gïdïrbänü düny."]], [["Anaku ätädäär nyi gu Papa gwüny yelenya, ya je gu ätädä ꞌto,"]], [["nunnu ngaa ji ngaa jalu ngaa ïyï aang eny giyelenyanu yüny ngaa jalu ngwuduꞌrala ngaa pï yelenya gïyïïlü yidi Yïjïräyïl yanni yiru ꞌdï na rom.”"]], [["A Yicu ci Butrujing, “Jamaan, Jamaan! Dijegoꞌrr dibupa ndi aar je ïdäjï aar je ürnäjänü nono gwele yona."]], [["A be äny gwuma otaci Ngwaalingalu gwani nga, ndi ari aaꞌti ämnï Ngwaalu gwunga gwa miꞌrati. Ma be ari nga gwuma joꞌrenyana, nga be ojemeye ngwanggalu nono ꞌto.”"]], [["A be Butruj ci nu, “Deleny, äny nggwo mama, nda gwele aar nje giki korkon gwüpäng ma ayi ru nda ayi gwüpäng.”"]], [["A be Yicu ci, “Gwani Butruj, nggwang ci, gwene gwerre gwerre ndi gokto urri, nga gwa nyïꞌrïnï yomonanu täꞌrïl (3) ndi ari nga gwülïngïdïny.”"]], [["A je be Yicu otacalu ngwuje ci, “Gaji ganni gükäjä je ge ngaa ꞌti apana ngwüꞌrïnyä ngaa ꞌti apana dürädä dere ngaa ꞌti apana ngwüdänü. Yiꞌral yere yïrnïde?”"], ["Aar ci, “Bärï, yere yaꞌti ju.”"]], [["Ngwuje be ci, “A be gwenene, gwanni gwätï ngwüꞌrïnyä ngwuje apani ngwapani dürädä ꞌto, na gwanni gwaꞌti ätï galala, ngwellang direda düngün ngwellang."]], [["Yüllïnä kitabanu yaru nu, ‘A nginde gwuma aar äcïdï ngwüjïngä le ngwanni ngwuki.’"], ["Nggwa a je ci ndi ari ya gu ru ꞌdünggüny. Yäy yanni yaru ye gitab ꞌdünggüny giyo be ndi gu elada.”"]], [["Aar be ci, “Gwani deleny yalal giyo rom.”"], ["Ngwuje be ci, “Yimbutu.”"]], [["A Yicu ꞌdïꞌrï ngwugatani gündärä ngwallu ngwaalu ngwating gu ele yomon reny Gidotr gidi Ngwümïnïtï, a ngwooꞌra ngwüngün ꞌdïꞌrï ꞌto aar gwujani."]], [["Anni ma aar obani ngwuje ci, “Otacar Ngwaalingalu ndi ari nunnu aaꞌti la je ïdäjï.”"]], [["Ngwube ꞌtänü gwere gwoko ꞌter ngwuje gatanalu ngwüllï ngwüjürbälü yirku ye ngwotaci Ngwaalingalu."]], [["Ngwari, “Papa, manari nga gwümïnä, äpädïny ïyïng dïrbä ndee a be aaꞌti ya ru anaku mïnïnje gu aar be ru anaku mïnä je gu nga.”"]], [["A määtä a gïꞌrr gidi Ngwaalu ꞌtädälü kerala ngworꞌtemaja."]], [["Iya gu yiꞌrendeny giyee yedenyo ngwotaci Ngwaalingalu gwulleny ꞌdi ngwïrï nono a yaana yüngün ru nono gwele yïnä yikadalu gïdïyängälü."]], [["Anni mung ꞌdïꞌrä ndi otaci Ngwaalingalu ngwukwodalu ngwooꞌra ngwüngün, ngwila ngwuje mbuji lima je runi ape ꞌdi a je yar mïꞌrï aar ndri."]], [["Ngwuje ci, “Ange gwuru gwïndrïjängää. ꞌDïꞌrärälü aang otaci Ngwaalingalu nunnu aaꞌti la je ïdäjï.”"]], [["Gaji ganni gima aar ge ji ndi ondaji ngwooꞌra ngwe ngwüngün no, a ngwüjï anda ngwonyadu a je gur oda nggoo gani Yäwüdä ngwooꞌranu ngwüngün ngwuru ꞌdï na rom ngwube ꞌdonggaci Yicu gwading aganni giyenenanu yimada."]], [["A be Yicu ci, “Yäwüdä, ii a gwadi gwurlanu Gïjï ge gidi Dïjï dümnä ang ätädä ngwüjü aganni gwe gwunga änyïng giyenenanu?”"]], [["Anni ma ngwooꞌra ngwudi Yicu engga yiꞌral yadi gu ru no aar ari, “Gwani deleny, nyii miꞌridi yalal ye?”"]], [["A määtä a gur geꞌte ꞌdenggenanu mïꞌrï dïnädä deꞌte didi dirꞌdal danni diru giꞌra, ngwüꞌrïdä länälü lidi gaama."]], [["A je Yicu ci, “Mar gäbïcär yiꞌral giyee!” Ngwümäätä ngwakani länï nono lidi dïnäd ndoo, ngwuꞌri nono."]], [["A Yicu ondaci ngwurꞌdala ngwanni ngwuru ngweleny ngwoortanga le ngwanni ngwuru yiꞌra yidi gwuꞌtulu ngwanni ngwati etadi kobo a mbumbunga lanni lïndädï ꞌdünggüngün ngwuje ci, “Ngaa lïndädïny yalal ye a yura nono minyi ni ru dïjï dïꞌdïꞌrïyä yärä?"]], [["A lati pa ji yomon reny ngwämrä kobo ngaa ꞌti ädïnä ndiny alliji guy nono. A be gaji galu giru be nggee, dïrïm dadi be ape yelenya.”"]], [["Aar be määtä no, aar okta aar gwe ele ngwuꞌdun ngwudi dirꞌdal danni diru giꞌra. A je Butruj gwujani gwodan ngwüꞌtänü."]], [["Anni ma aar muji lïgä kubanu kayanu aar gu ji gwüpäng, a Butruj ele aar le jalu."]], [["A gera giru dïnäd enggada Butrujing gwujalu gïlïgälü, ngwümätä ngwïrïyï ngwäy nono mama ngwari, “Gur nggee gijar le.”"]], [["A be a Butruj nyïꞌrïnï. Ngwari, “Daw ndee, gwaꞌti nyi lïngïdï.”"]], [["Gwoko no, a dïjï deꞌte enggada ngwuci, “Nga nggwee, a gwuru gwegen.”"], ["A Butruj ci, “Guru, nggwäꞌtüdï!”"]], [["Anni ma gaji ele oꞌre a dïjï deꞌte ari, “ꞌDidanu dïjï ndee dijaar de ꞌto diru ꞌto didi Jälïlïng.”"]], [["A Butruj ci, “Guru, ngwujaꞌri ngwee ngwara ngwe ngwaꞌti nje lïngïdï.” Gaji ganni giming ge ji ndi ondaji no, a gokto urra."]], [["A Deleny gwurlalu ngwombaji Butrujing ꞌtiꞌtog. A Butruj diwayini ngwujaꞌri ngwanni ngwuca ngwe Deleny, ndi ari, “Gwene gwerre gwerre nda gokto urri, nga gwuny nyïꞌrïnï yomonanu täꞌrïl (3) ndi ari nga gwülïngïdïny.”"]], [["A määtä a Butruj ꞌtü poor ngwari aring gwuꞌri cicir."]], [["A ngwüjï ngwanni ngwuju ndi etadi ndi Yicu ärrï yïdäpängä aar pï."]], [["Aar gekaci ngwureda ngwäy aar be pï ati aar ci, “Allija ꞌdi yïjïrä ndi ari yärü gwanni gwümïꞌrïdängä?”"]], [["Aar lo yiꞌral ye yonyadu yiki."]], [["Anni ma ngwalu uꞌri, a mbumbunga na ngwurꞌdal ngwanni ngwuru ngweleny a ngwoorta ngwudi yobo oꞌrajidalu ngwämrä aar je üktïjä Yicung."]], [["Aar otacalu aar ci, “Manari nga gwuru gwanni Gwubrutaar yelenya, ci nje gu.”"], ["A je be Yicu ci, “Ma je ondaci nga laꞌti liny ämnäcï"]], [["a ma ji otacalu nga laꞌti liny gwäꞌräcänü."]], [["A be ꞌtuꞌtu gwene Gïjï gidi Dïjï dümnä gadi be jalu kuyala gidi gaama gidi Ngwaalu ngwanni ngwuru yiima.”"]], [["A ngwüjï otacalu ꞌdar aar ci, “A gwuru be Gïjï gidi Ngwaalo?”"], ["A je Yicu ci, “Ngaa laru gu ꞌtu mama äny gwuru.”"]], [["Aar ari, “Ange gwuru gwümïnär mana a lima ꞌdingini ngwujaꞌri ngwüꞌtüdï ngwulemanu ngwüngün!”"]]], [[["A ngwüjï ꞌdïꞌrälü ꞌdar aar apada Yicung ndi deleny dani Bilatij."]], [["Aar üꞌrïdä ngwujaꞌri nono aar ari, “Nyii limbuju, guru nggee ndi dudiyi ngwüjü ngwärï. Nginde gïnïjä geꞌteng dulba dani Gayijar deleny didi Rumang ngwari nginde gwuru gwani Gwubrutaar yelenya gwuru deleny.”"]], [["A no a Bilatij otaci Yicungalu ngwuci, “Nga gwuru deleny didi Ngwüyäwüde?”"], ["A Yicu ci, “Yäy anaku ara gu.”"]], [["A be Bilatij ci ngwurꞌdala ngwanni ngwuru ngweleny a ngwüjï ꞌdar ngwanni ngwuju ngeno nu, “Nggwaꞌti mbojaja guru nggee yiꞌral nono yere yanni yadi nyi gu gekaji.”"]], [["Aar be ꞌdonyalu ꞌtïꞌtïbüny aar ci, “Gur nggee gati lagaci ngwüjü ngwujaꞌranu, gati gwogaji ngwüjü ngwujaꞌri ngwe ngwüngün ngwaalu ꞌdar Yäwüdïyä, Jälïl ꞌdi ngwobana ngene.”"]], [["ꞌDingina gu Bilatij ngwürïny ngwani Jälïl no, ngwutalu manari gur nggee giru Dïjälïl."]], [["Anni mung gu lenge ndi ari Yicu gwuru gwudi Jälïlïng deleny düngün diru dani Yïrüdïj, ngwudinga ndi Yïrüdïj gwanni gwuju kaji nggoo Üräjälïm."]], [["Anni ma Yïrüdïj ele ngwengga Yicung ngwujayanu gwulleny. Anaku mïnïng gu ꞌtuꞌtu gaji golanu ndi engga ndi ari gwuꞌdingining gwe gwulleny ngwujada ndi engga yiima ꞌdünggüngün."]], [["A Yïrüdïj otacalu ngwujaꞌri ngwe ngwonyadu, aaꞌti Yicu gwäꞌräcänü yiꞌral ye yere."]], [["A ngwurꞌdal ngwanni ngwuru ngweleny ngwoortanga le ngwudi yobo aar ji ndi dünälä aar ondajaji giyiꞌral yegen yanni yüꞌrïdädäär je Yicung nono."]], [["A Yïrüdïjïngä gwuꞌtulu gwe gwüngün ärrï Yicung yïdäpängä aar giki direda dijaw didi yeleny aar gwäꞌräcä Bilatijing."]], [["Gomon nggoo Yïrüdïjïngä Bilatij gwe lanni liru güwän gwerre, aar ru ngwumaad."]], [["A Bilatij urnidi ngwurꞌdala ngwanni ngwuru ngweleny na mbumbunga lanni liru yiꞌra na ngwüjï ꞌdar gwüpäng."]], [["Ngwuje ci, “Nga nga läpïjïny guru nggee nunnu gati lagaci ngwüjü ngwujaꞌranu ngwuje dudiyi ngwüꞌdïꞌrï yäärä ye. A be giminy otacalu gwenene ngwäyänü ꞌdanggalu giminyi ꞌti mbojaja ngwujaꞌri nono ngwanni ngwara ngwe ꞌdünggüngün."]], [["Na Yïrüdïj ꞌto gwaꞌting mbojaja ngwujaꞌri nono, no gwuma aar nje gwäꞌräcä. Yere yaꞌti yärrüng je yadi gäbïcï ngwayi."]], [["Yäy gu no, gwunyi be pï ꞌdogo gwunyi gatalu.”"]], [["A be ngwüjï ꞌdar ürrï dula, aar ci, “ꞌRïnyïtï ngindeng nje be gätïjä Barabajingalu.”"]], [["Barabaj gwümäätär aar giki giyiꞌral yärrüng je kündär nggwogaji ngwüjü ndi ꞌdïꞌrïyä yärä na ngwuꞌrinyidi."]], [["Mïnä gu Bilatij ndi gata Yicungalu, ngwoꞌre ngwuje päcälü mana."]], [["Aar ꞌdonyalu ꞌtïꞌtïbüny aar ci, “Pädï küꞌrï ngwayi!”"]], [["Oꞌre a je Bilatij otacalu gomonanu ganni giralu täꞌrïl, ngwuje ci, “Ange gwuru yiꞌral yiru ange yanni yärrä je gur nggee? Äny gaꞌti nyi mbojaja yiꞌral nono yanni yadi gäbïcï ngwayi, no ginyi pï ꞌdogo nyi gatalu.”"]], [["Aar be määtä aar ꞌdonyalu ꞌtïꞌtïbüny aar ürrï dula gwulleny aar bupi ngwayi. Aar je ꞌdengenaci dula degen."]], [["No a Bilatij mïꞌrïnï kiꞌra ngwuje ämnäcï buping gwegen."]], [["Aar je gätïjä guralu ganni gïmäätär aar giki giyiꞌral yärrüng je ngwugwogaji ngwüjü ndi ꞌdïꞌrïyï yärä, ngwuꞌrinyidi Ngwuje be ätä Yicung aar ärrï yiꞌral yanni yibupaar je."]], [["Anni ma aar ape aar gwe ele, aar mbuji guru geꞌte gidi gen gani Giruwan, gur gani Jamaan goꞌra gïtäny, aar üpïyï güüꞌrï, ngge gwujani Yicung."]], [["A ngwüjï ngwonyadu gwujani Yicung na ngwaw ngwanni ngwïnädï je Yicu ꞌdi aar rünïjï."]], [["A Yicu gwurlalu ngwuje ci, “Lani yera yidi Üräjälïmïng, nyii ꞌti ärädï, ärädär yigoꞌro yalu na yïjï yalu."]], [["Yomon yeꞌte yila yanni yada ye ari yiwaya aang ari, ‘Äjï jaying nono gwudi ngwaw ngwanni ngwuru yurrum, äjï jaying nono gwudi ngwaw ngwanni gwaꞌti lïngïtï aar ꞌti iꞌriya aꞌtur!’"]], [["La be ci yeno, ‘Acaji nje’"], ["a yidotra, ‘Gwüꞌrübäjï njälü.’"]], [["Ndi ari manari lärrïny gu no gwanni gwuru daꞌri dïgïlä, ya be ruꞌtaa ꞌdanggalu lanni liru yüꞌrï yundu?”"]], [["Aar apa ngwuꞌramu rom ngwadi aar je ꞌrinye Yicunga le."]], [["Anni ma aar le obani ngwaalu ngwucaar je ngwaalu ngwudi guya gidi giꞌra gidi dïjï,"], ["aar je pä gïyüꞌrï ngwuꞌram ngwe ngwoo rom. Deꞌte aar pä küꞌrï kaama a deꞌte aar pä küꞌrï kängïr."]], [["A Yicu ari, “Papa, düdänïjä jänü, ngindenga laꞌti lïngïdï ndi ari gilo ndi ärrï ange.” Aar gatu yuꞌru aar gigini ngwuredanu ngwüngün."]], [["A ngwüjï dünälä aar ji ndi ombajidi, na ngwüjï ngwanni ngwuru yiꞌra ngwuju ꞌto aar ärï ngwïmä aar ari, “Nginde gwügïlängïdïyä ngwüjü ngwuꞌter gäbïcär ꞌdi ngwügïlängïdïyï ligoꞌro lüngün manari gwuru gwanni Gwubrutaar yelenya gwanni gwäbrä Ngwaalu.”"]], [["Na gwuꞌtulunga ꞌto aar ondaci Yicung yïdäpängä. Aar ape yaw yula aar ꞌdonggaci aar je ätädä nunnu ngwuje ïyï"]], [["aar ci, “Manari nga gwuru ꞌdiꞌdidanu Deleny didi Ngwüyäwüd, gïlängïdïyä ligoꞌro lunga.”"]], [["Aar ulli ngwujaꞌri küꞌrälä ngwaru nu, DELENY DIDI NGWÜYÄWÜD DIRU NDEE."]], [["A duꞌram deꞌte ndoo dïpädäär je le gïyüꞌrälä ngwürrä Yicung ngwujaꞌri nono ngwullo ngwuci, “Nga gwäꞌtüdï gwanni Gwubrutaar yelenya? Gïlängïdïyä ligoꞌro lunga nje gïlängïdïyänï ꞌto!”"]], [["A duꞌram deꞌte ndoo girinya ngwuci, “Nga ꞌto, yedeny yaꞌti ang ïtï Ngwaalo? Anaku ürküdïyäär nje gu ngindenga le,"]], [["nda mätïnä mama giyiꞌral yege yanni yärrï nda je yiki. A be gur nggee gaꞌti ärrü yiꞌral yiki.”"]], [["Ngwube ari, “Yicu, diwayininy ma ji ma ang änï giyelenyanu yunga.”"]], [["A Yicu ci, “Äny gwa ang ci ꞌdidanu gwene nda la ji gwüpäng kerala.”"]], [["A dïrïm elalu mogeny ꞌtuꞌtu gilingen lïdünälä, ꞌdi a lingen ele ngwuru täꞌrïl. A dired danni dati ji gidiliganu kobo dïrïtïnänü gidiliganu ngwuranu rom."]], [["A dïrïm elalu mogeny ꞌtuꞌtu gilingen lïdünälä, ꞌdi a lingen ele ngwuru täꞌrïl. A dired danni dati ji gidiliganu kobo dïrïtïnänü gidiliganu ngwuranu rom."]], [["A Yicu urnidi dula gwulleny ngwari, “Papa, gwang ätädä lïgïꞌrïmä lüny kuyanu gunga.” Anni mung gu ari no, ngwugatu düwä ngwayi."]], [["Anni ma gu gur giru giꞌra gidi gwuꞌtulunga engga yiꞌral giyee no, aar gäbïcï ngwortada Ngwaalinga ngwari, “ꞌDidanu dïjï ndee diru dïjï dïdünälü.”"]], [["A ngwüjï ꞌdar ngwanni ngwuju ngenone giyiꞌral giyee, anni ma aar engga yiꞌral giyee aar oꞌre lïmäätänä yigoralu."]], [["A ngwüjï ꞌdar ngwanni ngwülïngïdï Yicung na ngwaw ngwanni ngwïndäär le ꞌtuꞌtu Jälïl, aar dünä ngwaalu ngwolanu aar ji ndi geꞌte yiꞌral giyee ngwäy nono."]], [["A gur geꞌte ngwüjänü ngwudi ngwämrä ngwudi Ngwüyäwüd gani Yüjïb giru dïjï dijaw dïdünälü."]], [["Gaꞌti ngwujaꞌri ngwudi ngweleny jädänü na ärrï gwanni gwärräär gwe Yicung. Gati ji Yäwüdïyä kündär gani Rama. Giru ngwüjï ngwanni ngwati ji ndi dünïcï yelenya yidi Ngwaalu."]], [["Ngwele ndi Bilatij, ngwotacalu ngwanginu ngwe ngwudi Yicu."]], [["Ngwülläjälü ngwape ngwüpä direda nono ngwugeꞌte gidimomanu danni diyang daꞌti aar gu gätï dïjänü dïpïdäär ngwurꞌda."]], [["Gomon nggoo giru gidi Jaꞌrimani aar jici gomon mama ganni gadi ila giru Kwoꞌra täꞌrïl."]], [["Ngwaw ngwanni ngwïndäär Yicunga le ꞌtuꞌtu Jälïl, aar ꞌdïꞌrï aar gwoda Yüjïbïng aar enggada dimomo na awa legeꞌta gu ngwangina ngwüngün."]], [["Aar be kwodalu aar ro gwuduꞌrula aar geꞌte yila. Aar be jalu gomon nggoo ganni giru Kwoꞌra täꞌrïl aar gatu düwä anaku aru gu yobo."]]], [[["Gomon ganni giru giꞌra giyomon yiru Kwoꞌra täꞌrïl, ꞌtuꞌtu dilu danu, a ngwaw apani gwuduꞌrula nggwo gwürüdäär aar elada gidimomo."]], [["Aar mbuji dïꞌrïmünä dima äbrïnï kïy gidi dimomo."]], [["Anni ma aar änï, aar ꞌti be mbuja ngwangina ngwudi Deleny dani Yicu."]], [["Anni ma je gwe ngwaalu ji ndi elalu giyiꞌral giyee, no a ngwüjï rom (2) ngwugenna ngwureda ngwubidu pupuꞌrul ila aar je dünäcälü."]], [["Yedeny ye no, a ngwaw jürbälü yirku ye gïdïyängälü. A je be ngwüjï ngwo rom ci, “Nga larra ma aang mïnï dïjälü danni dimidu ngwüjänü ngwanni ngwayu?"]], [["Nginde gwaꞌti ngene. Nginde gwuma ꞌdïꞌrï! Diwayinar ngwujaꞌri ngwanni ngwucara je ngwe anni ja le na Jälïl ndi ari,"]], [["‘Gïjï gidi Dïjï dümnä ga aar määtä ga aar ätä ngwüjü ngwanni ngwuki, ga aar pä küꞌrälä ga jalu yomon täꞌrïl ga ꞌdïꞌrï gimidu.’"], ["”"]], [["Aꞌti ngwaw diwayina ngwujaꞌri ngwüngün ngwanni ngwaru ngwe."]], [["Anni ma aar oꞌra, aar ondaci ngwoꞌra ngwudi Yicu ngwoo ngwuru ꞌdï na gweꞌte (11) ngwüjïngä le ngwuꞌter ngwujaꞌri ngwee ꞌdar."]], [["Ngwaw ngwo ngwuju ngwani, Märïyäm gwani Mäjïdälïyä, na Juwana na Märïyäm nanni gwudi Yagub, ngwaw ngwanu ngwoko aar ondaci ngwoꞌra ngwükäjäär je ngwudi Yicu ngwujaꞌri ngwe ꞌdar."]], [["Aar ꞌti be ämnäcä ngwayu ndi ari ngwujaꞌri ngwudi ngwaw ngwuru nono ꞌtur ꞌdenggegen."]], [["Aꞌti Butruj ꞌdïꞌrälü ngwugwalajanu ngwele gidimomalu. Ngwüllänü ngwenggada direda diru lari dijalu ꞌdogo diꞌrukundanu, ngwoꞌra ꞌdunu a gwe ngwaalu elalu giyiꞌral yanni yima ji."]], [["A gomon nggoo geꞌte geꞌte, ngwooꞌra rom ngwudi Yicu ngwïndädï ngwuꞌdunanu ngwani Imawaj ngwujica Üräjälïmïng ngwati aar gu ele bränü kwoꞌra täꞌrïl."]], [["Aar ji ndi gagitajidi ngwujaꞌri giyiꞌral ꞌdar yanni yima ji."]], [["Jar gu ndi gagitajidi ngwujaꞌri ngwe no, a je gu Yicu obananu aar le ele."]], [["A je gong gimine määtä aar ji yigoralu mürüd ndi lenge ndi ari nginde gwuru."]], [["A je Yicu otacalu ngwuje ci, “Ngwujaꞌri ngwuru ange ngwugagitajida je kayalu?”"], ["Aar ji ꞌrïl aar ji ngwäyänü kürüng."]], [["A gweꞌte ꞌdenggenanu gwani Keleyopaj otacalu ngwuci, “A gwuru tani dïrnü deꞌte pu Üräjälïm danni daꞌti lïngïdï ndi ari yiru ange yanni yima ji yomon yanu giyee yima ele?”"]], [["A je Yicu ci, “Yiru ange?”"], ["Aar ci, “Yanni yima ji ndi Yicu gwudi Najrang. Yicu nggwee gwuru dïjïr dätï yiima yipa giyiꞌral na ngwujaꞌri ngwäyänü Ngwaalu na ngwüjï ꞌdar."]], [["Ndi ari awa a ngwurꞌdal ngwanni ngwuru ngweleny ngwelenyanga le ngwärï gwuma aar ape aar ätädä ngwelenya aar ꞌrinye, ndi ari aar pä küꞌrälä."]], [["Nyii mine ji ndi geꞌtaji nginde gwuru be gwanni gwadi üꞌrä ngwüjälü ngwudi Yïjïräyïl! A na mine yidi ange giyee ꞌdar, yima ätï gwenene yomon täꞌrïl."]], [["A be oꞌre a ngwaw ngwoko ngwärï allijalu ndïr. Ngwïndädï gidimomalu ꞌtuꞌtu gwele dilu danu"]], [["aar be ari lima ꞌti mbuja ngwangina ngwüngün. Ngwaru nu, länggädï yïꞌrrä yanni yondaja aar je ci nginde nggwo gwumidu."]], [["A be loko ꞌdänggäränü ꞌdïꞌrï aar ele gidimomalu aar mbuja yiꞌral yätï ngwäyänü anaku aru gu ngwaw aar ꞌti be änggädï ngindeng.”"]], [["A je be Yicu ci nu, “Nga nga larra ma gu ru ngweꞌrr no, nga lamiꞌratu ndi ämnï ngwujaꞌri ꞌdar ngwanni ngwondaja je ngwïjïr!"]], [["Yaꞌti gu manni rüdï ndi ari gwanni Gwubrutaar yelenya gwadi ïyï dïrbä ndee ku gwerre gwerre ꞌdi ngwube änï ndi näjïnï gwüngün kerala?”"]], [["A je Yicu enggaci ngwujaꞌri ngwündäjïnä giligoꞌro lüngün giyitabanu ndari yädäälü ngwujaꞌri ngwe ngwanni ngwullu je Müjä na ngwanni ngwullu je ngwïjïr ꞌdar."]], [["Anni ma aar ji gito gito kündär ganni gïndädäär gu, a Yicu arri nono gwadi elada gweere."]], [["Aar määtä aar ꞌdonyalu ꞌtïbüny aar ci, “Ar jalu lingen lima ele ngwalu ngwadi ru degera.” A no ngwele aar le ji."]], [["Anni ma aar jalu ladi eny, ngwape yona ngwuje ngwuci Ngwaalinga yäy ꞌtu ngwuje üꞌränü ngwuje ätädä."]], [["Aꞌti ngwäy ngwegen ïgïtïnä aar lenge ngindeng ngwuje be dudalu ngwäyänü nyïrül."]], [["Aar otajidalu aar ari, “Yaꞌti nje na mine uꞌdiyanu ꞌtur giyigoranu gwele ma aar nje enggaci aar nje ondaci ngwujaꞌri ngwaru ngwe yitabo?”"]], [["Aar gu ꞌdïꞌrädänü puprang ngeno aar oꞌre Üräjälïm. Ngenone aar mbuji ngwoꞌra ngwoo ngwuru ꞌdï na gweꞌte (11) ngwudi Yicu ngwoꞌrajidalu gwüpäng ngwüjïngä le ngwoko"]], [["aar ji ndi ari, “Yiru gu ꞌdiꞌdidanu, Deleny dima ꞌdïꞌrï nginde gwüꞌtädïjä Jamaaningalu!”"]], [["A je ꞌti ngwooꞌra ngwoo rom enggaci yiꞌral yanni yima ji gwele kayalu, a awa aar lenge ndi ari Yicung gwuru anni mung üꞌrü yonanu."]], [["Ju gu na ngwooꞌra ngwoo rom ndi ondaji ngwujaꞌri ngwoo no, a Yicu ila ngwüdünï gidiliganu ꞌdenggen ngwuje aganni ngwuje ci, “A adatalu ji ꞌdanggalu.”"]], [["Aar allalu kwodber a je yedeny eny gwulleny aar ji ndi ari länggädï giboꞌrra."]], [["A je be nginde ci nu, “A larra ma ara je yedeny eny? Ange gwuru ngaa be allalu kwodber a ümïmänü ji giyigoranu yalu giyiꞌral giyee?"]], [["Änggädär ꞌdi ngwuy ngwüny nga engga yora yüny. Äny gwuru. Akaniny nono ngaa lenge ndi ari giboꞌrr gaꞌti ätï ngwangina ngwuꞌti ätï yuya nono änggädä je gu ꞌdünggüny.”"]], [["Anni mung gu ari no, ngwuje enggaci ngwuy na yora yüngün."]], [["Anni aaꞌti aar na ämnä giyiꞌral giyee lapana je jayanu gwulleny a je le ngwaalu elalu, ngwuje otacalu ngwuje ci, “Ngaa lätï ngwony ngwere ngene ngwudi enye?”"]], [["Aar ätädä ngwuuma ngwoko ngwumanu"]], [["ngwuje ape ngwuje eny ngwäyänü ngwegen."]], [["Ngwuje be ci nu, “Yiꞌral yiru giyee yanni yenggaca je anni jar na, ndi ari yiꞌral ꞌdar yanni yüllïnä yani äny kitabanu gidi Yobo yidi Müjä na yanni yullu je ngwïjïr na yidi Mäjïmür yadi ele ndi ätï ngwäyänü.”"]], [["Ngwuje ïgïtïyï yiꞌranya yegen ndi lenge ngwujaꞌri ngwudi yitab."]], [["Ngwuje ci nu, “Yiru giyee yanni yüllïnä ndi ari, gwanni Gwubrutaar yelenya gwadi ïyï dïrbä ngwayi gwa aar ꞌdïꞌrïyälü komon ganni gadi ru täꞌrïl"]], [["na yüllïnä ꞌto ndi ari ngwüjï ngwondaci ngwüjü ꞌdar giyen ngwujaꞌri ngwudi Ngwaalu ngwürïny ngwe ngwüngün nunnu aar joꞌrenyana giyiꞌral yegen yanni yiki a je Ngwaalu düdänïjänü. Aar enggaci ngwüjü ꞌdar, gwerre gwerre Üräjälïm."]], [["Ngaa liru länggädï yiꞌral giyee yiju na ngaa liru ladi ondaci ngwüjü ngwuꞌter."]], [["Äny gwada je ükäcä Lïgïꞌrïmä lanni Lijuꞌru lanni laru le Papa gwüny. A be jaralu kündär ngene ꞌdi a yiima üllä kerala aar je gu üllänü.”"]], [["Anni mung je ape aar ngwe ꞌtänü kerel gito gito gidi gündär gani Bidaniya, ngenone ngwalliji ngwuy ngwuci Ngwaalinga yäy ꞌtu gwani ngindenga."]], [["Anni mung ji ndi ci Ngwaalinga yäy ꞌtu gwani ngindenga, ngwüꞌdïꞌrï ngwallu kerala."]], [["Aar kwucalu yirku ye aar oꞌra Üräjälïm lijayanu gwulleny."]], [["Ati aar ele kobo yomon ꞌdar ndi elngaci Ngwaalinga aar je ortada."]]]], "John": [[[["ꞌTuꞌtu gwerre Ngwujaꞌri ngwuju, a Ngwujaꞌri ngwujaar Ngwaalu ngwe a Ngwujaꞌri ru Ngwaalu."]], [["ꞌTuꞌtu gwerre, nginde gwujaar Ngwaalu ngwe."]], [["Yiꞌral ꞌdar yïgïꞌtïnä nginde gwe. A yiꞌral yere yaꞌti ju yïgïꞌtïnä, yaꞌti gïꞌtïnä nginde gwe."]], [["ꞌDünggüngün midi gwuju. A midi nggwee gwuru buri gwudi ngwüjï."]], [["Ati buri oꞌrralu gïdïrïmänü aaꞌti be dïrïm burna ndi lenge."]], [["A gur ji gani Yuwana gükäjä Ngwaalu."]], [["Ngwilada ndi ondaci ngwüjü buri gwe, nunnu a ngwüjï ꞌdar ꞌdingini aar ämnï Ngwaalu nginde gwe."]], [["Nginde gwani Yuwana giligoꞌro lüngün, gwäꞌtüdï gwanni gwuru buri. Nginde gwïndädï ꞌdogo ndi ondaji buri ngwe."]], [["Ndi ari buri gwanni gwuru ꞌdidanu gwadi ila gïdïdlä ngwoꞌrraci ngwüjälü ꞌdar."]], [["Ngwujaꞌri ngwuju gïdïdlä, ngwuru ngwanni ngwugeꞌta ngwe Ngwaalu dïdläyü, a je ꞌti be ngwüjü ngwudi dïdlä lïngïdï."]], [["Nginde gwïndädï ngwüjï ngwüngün, a be ngwüjï ngwüngün ꞌdonya."]], [["A be loko lanni gwuma aar gwe ämnï, lanni lima ämnï ngwürïny ngwüngün, lima aar je ätädä yelenya aar ru yïjï yidi Ngwaalu."]], [["Ngindenga läꞌtüdï yïjï yidi Ngwaalu lïngïnï gwe gwudi lingeno, aar ꞌti rüdï bupi gwudi dïjï, aar be ru lïngïnï gwe gwudi Ngwaalu."]], [["A ngwujaꞌri ngwuma ru dïjï ngwuma ar le ji ꞌdengge. A lima engga näjïng gwüngün, näjï gwudi Gïjï ꞌdogo jücü ganni gïndï ndi Papa gonyadu gu yïmïꞌrü na ꞌdidanu."]], [["Nginde gwuru gwanni gwurnida gwe Yuwanalu dula gaji ganni giming ge ari, “Nginde gwuru be nggwee gwanni gwaru nyi gwe anni ariny, ‘Gwanni nggwo gwïndï gwodan, gwupana ꞌdünggüny ndi ari gwuju gwerre gwerre laꞌtiny na lïngïtï.’”"]], [["Yïmïꞌrü ye yüngün yanni yonyadu, yima aar nje ye onjaci ꞌdar, oꞌre aar nje ye onjaci."]], [["Ndi ari Ngwaalu ngwätädï nje yobo yüngün ndi Müjä a be yïmïꞌrü yüngün na ꞌdidanu, aar nje be ätädä ndi Yicu Kirictu."]], [["Dïjï dere daꞌti ju aꞌtur dänggädï Ngwaalinga a be Gïjï ru ꞌdogo ganni giru Ngwaalu, ganni gijica Ngwaalinga ngwuru Papa kimere, giru ganni gima inggidi ngindeng."]], [["Ngwujaꞌri ngwuru ngwee ngwudi Yuwana ngwanni ngwondajung je anni ma Ngwüyäwüd ngwudi Üräjälïmïng ükäjä ngwurꞌdala na Ngwullawi aar otacalu ndi ari nginde gwani yärü."]], [["Aaꞌti Yuwana nyïꞌrïnä ndi ꞌtäjälü ngwuje ꞌtäcälü tired ngwuje ci, “Äny gwäꞌtüdï gwanni Gwubrutaar yelenya.”"]], [["Aar ci, “A mine nga gwani yärü? Nga gwuru gwani Ïlïyä?”"], ["Ngwuje ci, “Bärï nggwäꞌtüdï.”"], ["Aar ci, “Nga gwuru dïjïr danni daru de Ngwaalo?”"], ["Ngwari, “Bärï.”"]], [["Gwurꞌtal ꞌdi aar ci, “Nga gwani yärü? Enggaci nje nga gwani yärü nyii kwoyalu nyii ondaci ngwüjü ngwanni ngwükäjï nje. Nga gwuca ligoꞌro lunga a gwani yärü?”"]], [["A Yuwana apa ngwujaꞌri ngwanni ngwondaja je dïjïr didi Ngwaalu dani Ajaya ngwari,"], ["“Äny gwuru gwani dulu didi ngwujaꞌri ngwudi dïjï deꞌte danni durnidalu dula poor gïtäny ngwari,"], ["‘Gïꞌtïjär Ngwaalu gay mama ngwüdünälü.’”"]], [["A Ngwübärrïjï ngwoko ngwükäjäär je"]], [["otacalu aar ci, “Nga mine arra ma ang nyïnyï ngwüjü manari nga gwäꞌtüdï gwanni Gwubrutaar yelenya nga ꞌti rüdï gwani Ïlïyä, nga ꞌti rüdï dïjïr dere didi Ngwaalu?”"]], [["A je Yuwana ci, “Äny gwadi nyïnyï ngwüjü yaw ye ꞌdogo, a be gweꞌte nggwo gidiliganu gwaꞌti aang lïngïdï."]], [["Nginde gwuru gwanni gwadi nyi gwujana gwodan gwupana ꞌdünggüny äny gwaꞌti ädï ꞌdünggüngün ndi nyi jürbälü nyi gwallada ngwaralu mbüny ngwudi ngwüdän ngwüngün.”"]], [["Yiꞌral giyee ꞌdar yiju ngwaalu ngwani Bidaniya dambal ndi üꞌrü yaanu yidi Ordoning ngwaalu ngwanni ngwuju gu Yuwana ndi nyïnyï ngwüjü."]], [["Bïgänü nggwoo a Yuwana enggada Yicung ndi ila ngwari, “Änggädär Giranyu gidi Ngwaalu giru be nggone ganni gadi äbrï keng gwudi ngwüjï ngwudi dïdlä!"]], [["Gwuru be nggwee gwanni gwaru nyi gwe anni ariny, ‘Gwanni nggwo gwïndï gwodan gwupana ꞌdünggüny ndi ari gwuju gwerre gwerre laꞌtiny na lïngïtï.’"]], [["Äny gwaꞌti nyi lïngïdï, a be yanni yïgäbïcïny nyi be ilada ndi nyïnyï ngwüjü yaw ye, yiru ndi ari nunnu ngwüꞌtädïnälü Yïjïräyïl.”"]], [["A be Yuwana ondaji ngwujaꞌri ngwe ngwari, “Äny gwänggädï Lïgïꞌrïmä lidi Ngwaalu lüllü kerala nono amaam ngwaw nono."]], [["Gwaꞌti gwaadi nyi lenge a be Ngwaalu ngwanni ngwükäjïny ndi nyi nyïnyï ngwüjü yaw ye, ngwuru ngwuciny, ‘Gur ganni ga engga a gu Lïgïꞌrïm üllä ngwaw nono, nginde gwuru be gwanni gwadi nyïnyï ngwüjü Lïgïꞌrïm le lanni Lijuꞌru.’"]], [["Äny gwänggädï ngindeng a nggwondaja ndi ari Gïjï nggee giru gidi Ngwaalu.”"]], [["Bïgänü nggwoo, a Yuwananga ji ndi dünälä ngwooꞌra ngwe ngwüngün rom ngenone mana."]], [["Anni ma Yuwana enggada Yicung gwïndädï nono, ngwari, “Änggädär, Giranyu giru be nggee gidi Ngwaalu!”"]], [["Anni ma ngwooꞌra ngwüngün rom ꞌdingini nggu ari no, aar aw Yicung giyora."]], [["A Yicu gwurlalu ngwuje engga gwädäär giyora, ngwuje otacalu, “Ngaa lïmïnä ange?”"], ["Aar ci, “Gwani Doorta,"], ["nga ngwati ji ne?”"]], [["A je Yicu ci, “Ilar ngaa engga.” Lingen lïndï be ꞌdi ngwugwurli ngwuru kwoꞌrongo digera de ngindenga aar ele ꞌdi aar enggada ndi ari nginde gwati ji ne. Aar le jalu gomon nggoo."]], [["Gur geꞌte ngwooꞌranu ngwoo rom ngwudi Yuwana, gani Andrawuj, gwenggen gwudi Jamaan gwanni gwati aar ci Butruj ngindenga liru lani liꞌdingina Yuwanang anni ondajung. Aar ru lanni lima aw Yicu giyora."]], [["Nginde ngwumbuji gwenggen gwani Jamaan gwerre gwerre ngwube ci, “Nyii lima mbuja ngindeng gwanni Gwubrutaar yelenya (gwani Kirictu)."], ["”"]], [["A nginde ru gwuma apa Jamaaning aar gwe ila ndi Yicu."], ["A Yicu ombaji ngwube ci, “Nga gwuru gwani Jamaan gïjï gidi Yuna.” A be nga gwadi ani Japa (gwani ngwurꞌda)."]], [["Bïgänü nggwoo a Yicu dïꞌrï gwadi ele Jälïl. Ngwumbuji guru gani Bïlïpüj ngwuci, “Gwujaniny.”"]], [["Bïlïpüj gwati ji kündär gani Bid Jäyïdä gündär ganni gati gu Andrawujinga Butruj gwe ji."]], [["A Bïlïpüj ele ngwumbuji guru gani Nataniyal ngwuci, “Änyängä limbuju dïjü danni daru de Müjä kitabanu gidi Yobo na danni daru de ngwïjïr ngwudi Ngwaalu giyitabanu yanni yullaar je, Yicu gwudi Najrang gïjï gidi Yüjïb.”"]], [["A Nataniyal ari, “Najra! Giru ange gere gidi Najrang gijaw?”"], ["A Bïlïpüj ci, “Ila ꞌdogo ang engga.”"]], [["Anni ma Yicu engga Nataniyaling ndi ila nggwe ari, “Nggwo ngene gwanni gwuru Dïjïräyïl ꞌdidanu yere yaꞌti gu yiru ꞌtur.”"]], [["A Nataniyal otacalu ngwuci, “Nga gwülïngïdïny ne?”"], ["A Yicu ci, “Äny gwänggädängä ꞌtuꞌtu anaku ja gu na ndi jalu gidimnigoranu, gaji ganni gaꞌti ara ge na Bïlïpüj urnidu.”"]], [["A Nataniyal ari, “Gwani Doorta, nga gwuru Gïjï gidi Ngwaalu, nga gwuru Deleny didi Yïjïräyïl.”"]], [["A Yicu ci, “Nga gwämnä ꞌdünggüny ndi ari nggwuma ang ci nggwänggädängä ndi jalu gidimnigoranu. Ya je engga yanni yipana giyiꞌral giyee.”"]], [["Ngwoꞌre ngwugendaci ngwuci, “Äny gwadi ang ondaci ꞌdidanu ndi ari, nga gwa enggada gere ga ïgïtïnï, a gwa enggada yïꞌrrä yidi Ngwaalu yändï aar üllä Gïjü nono gidi Dïjï dümnä.”"]]], [[["Bïgï nggwo, a yïꞌrïnyïnä yidi giꞌtidi kay ji kündär gani Kana ngwaalu ngwani Jälïl. A gu nanni ji gwudi Yicu ꞌto"]], [["aar gu urnida Yicung je ngwoꞌra ngwe ngwüngün ꞌto aar ilada gïꞌrïnyïnä ngenone."]], [["Anni ma ngwüjï ngwudi yïꞌrïnyïnä ïyï diꞌrica ꞌdi ngwumedadi, a nanni gwudi Yicu ci Yicung nu, “Diꞌrica dima medadi.”"]], [["A Yicu ci, “Gwani daw, gaji güny gaꞌtina ïndï, a gwarra miny änïjï giyiꞌralanu giyee?”"]], [["A nanni gwüngün ci ngwïnädä, “Yiꞌral yere yanni yadi ara je ye ci, ärrär je.”"]], [["Ngenone ngwïtï ngwuru yoꞌrr ngwuju ngwupa ngwupa ngwongranu ngwuru nyärläl (6) ngwati ape yaw yiꞌdukuranu küüꞌrï (20) ya küüꞌrï na ꞌdï (30). Yati ye Ngwüyäwüd gäꞌrïnï."]], [["A Yicu ci ngwïnädä, “Onjajar je yaala.” Aar je onjajala ꞌdar kiꞌrony."]], [["Ngwuje be ci, “Bälär je be ngaa je ätädä guru giru giꞌra gidi yïꞌrïnyïnä ngwuje ngille.” Aar je bälï aar je ätädä."]], [["A je gur nggoo giru giꞌra gidi yïꞌrïnyïnä ngille, ngwuje mbuji yima gwurli diꞌrica. Ngwuꞌti lïngïdï ndi ari diꞌrica ndee dapaar ne, ngwïnäd ngwanni ngwapu yaw, ngwülïngïdï gu. A gur giru giꞌra urindi damal danni dadi agu"]], [["ngwuci, “Ngwüjü ꞌdar ngwati ape diꞌrica danni dami gwerre gwerre a ngwüjï ïyï, ma be ari ngwuma rlälï, aar je be ätädä danni diki ngwulem gwodan. A be nga gwümätädï diꞌricalu danni damana nga apalu gwodan.”"]], [["Yiꞌremna yidi yiima yiru giyee yanni yärrä je Yicu gwerre gwerre kündär gani Kana gidi Jälïl, a nginde inggidi yiima yüngün yidi näjï a ngwooꞌra ngwüngün ämnï ꞌdünggüngün."]], [["Anni ma yïꞌrïnyïnä medadi, a Yicu na nanni gwüngün na ngwenggen na ngwooꞌra ngwüngün, aar ꞌdïꞌrï aar ele Kaprnawum, ngenone, aar gu jalu yomon cong."]], [["A anni ma yomon ji gito yidi Yïꞌrïnyïnä yidi Ngwüyäwüd yidi eny Ligiꞌra lidi Dambdani, a Yicu ꞌdïꞌrï ngwele kündär gani Üräjälïm."]], [["Anni mung obani ngwämrä kobo, ngwumbuji ngwüjü ngwati ellang ngwürä aar ellang ngwangala, na amaam ati aar üpïyï ꞌto ngwüꞌrïnyänü ngwudi gatalu kobo."]], [["Ngwume diruula diru gar ngge linynya ngwüjälü ꞌdar ngwong ngwanu ngwanni ngwuju ngenone, ngwürä na ngwangal ngwüdïgïr bartadanu gwudi ngwüꞌrïny gwati ngwüjï üpïyänü ngwügwüꞌrübäjï ngwümbürälü."]], [["Ngwuci ngwüjü ngwanni ngwïllï amaam, “ꞌTüyär ngwony ngwee a ngwe ele poor! Nga larra ngaa be ädïnï ngwuꞌdun ngwudi Papa gwüny ngaa je ruji ngwaalu ngwudi ngwiliny!”"]], [["A ngwooꞌra ngwudi Yicu diwayini ndi ari ngwujaꞌri ngwudi Ngwaalu ngwanni ngwüllïnä kitabanu ngwaru, “Eny giligoranu gwani ngwuꞌdun ngwunga gwati nyi uꞌdiyanu nono lïgä.”"]], [["A be Ngwüyäwüd bupi giꞌremna giru yiima ꞌdünggüngün. Aar otacalu aar ci, “Giꞌremna giru ange giru yiima ganni gadi ang ärrï nyii lenge ndi ari nga gwätï yelenya ndi ärrï yiꞌral giyee?”"]], [["A je Yicu ci, “Kiyar ngwuꞌduna ngwee aar ndralu gïdïyängälü, yomon ꞌtäꞌrïl ꞌdogo ngwunje ꞌdïꞌrïyälü mana.”"]], [["A Ngwüyäwüd ci, “Ngwuꞌdun ngwee ngwüdädäär je ngwüdläyü küüꞌrï rom na nyärläl (46) nga be ari ngwa je ꞌdïꞌrïyälü yomon täꞌrïl (3) awa?”"]], [["A be ngwuꞌdun ngwanni ngwäbïngädï gu Yicu, lingeno lüngün liru."]], [["Anni mung aji aar ꞌdïꞌrïyälü giyiꞌranyanu, a gu be ngwooꞌra ngwüngün diwayini ndi ari nginde gwabingana, aar ämnï ngwujaꞌri ngwudi Ngwaalu ngwanni ngwüllïnä kitabanu na ngwanni ngwondaja je Yicu."]], [["Gaji ganni gima ge Yicu ji kündär gani Üräjälïm Gïyïꞌrïnyïnä yidi Dambdani, a ngwüjï ngwonyadu engga yiꞌremna yidi yiima yanni yiming je ärrï aar ämnï ngwürïny ngwüngün."]], [["A je ꞌti be Yicu gätïjä ngwäy ndi ari nginde gwülïngïdï yigor ꞌdar yidi ngwüjï ngwümnä. Nginde gwaꞌti amiꞌratu nunnu ngwubupi"]], [["ngwujaꞌri ngwudi dïjï dümnä ngwani nginde, ndi ari nginde gwülïngïdï yiru ange giyo giligoranu lidi dïjï dümnä."]]], [[["A gur geꞌte ju giru Dïbärrïjï gani Nïkïdïmüj giru giꞌra ngwelenyanu ngwudi ngwämrä ngwudi Ngwüyäwüd."]], [["Gïꞌdïꞌrü gomon geꞌte dilu de ngwelaca Yicung ꞌdunu ngwuci, “Gwani Doorta, änyängä lïlïngïdï ndi ari nga gwuru dïjï dükäjä Ngwaalu. Yiꞌremna yidi yiima yanni yata je ärrï, dïjï dere daꞌti dati je ärrï ꞌdogo manari dükäjü Ngwaalu.”"]], [["A Yicu ci, “Nggwa ang ondaci ꞌdidanu ndi ari dïjï dere daꞌti da engga yelenya yidi Ngwaalu mung ꞌti lïngïnä lïngïnïng gwanni gwuyang.”"]], [["A Nïkïdïmüj ci, “Awa a be dïjï dïlïngïnä gwele ꞌdi ngwupe ngwube oꞌre ngwülïngïnï mana yomonanu rom. Awa mana ngwube oꞌre gilaranu lidi nanni?”"]], [["A Yicu ci, “Äny gwa ang ondaci ꞌdidanu, ndi ari dïjï dere daꞌti da engga yelenya yidi Ngwaalu daꞌti lïngïnä yaw ye na Lïgïꞌrïm le."]], [["Dïjï dïlïngïnä gilingeno diru lingeno, a dïjï dïlïngïnä Gïlïgïꞌrïm diru lïgïꞌrïm."]], [["‘Aaꞌti nga gwallalu ndïr ma ang ci ndi ari nga nga ꞌdar aang lïngïnï lïngïnïng gwanni gwuyang.’"]], [["Dirun dati arada kuyala ganni gïndïng gu. Nga be ꞌdingini aring gwüngün, nga ꞌti be lïngïdï ndi ari dïndï ne na dadi elada ne. Yiru gu ꞌto no gïdïjï dïlïngïnä Gïlïgïꞌrïm.”"]], [["A Nïkïdïmüj ci, “Awa gu aar gu be ru no?”"]], [["A Yicu ci, “Nga gwuru doorta dipa didi Yïjïräyïl, nga ꞌti be lïngïdï ngwujaꞌri ngwee yorto ye ngwaalinga?"]], [["Äny gwa ang ondaci ꞌdidanu, änyängä lati ondaji ngwujaꞌri ngwanni ngwülïngïdï nje, na nje inggidi ngwanni gwänggädï nje, a be nga nga laꞌti ämnä ngwujaꞌri ngwärï."]], [["Nga nga lati ꞌti ämnä manari lima je ondaci ngwujaꞌri ngwe ngwudi dïdlä ndee a be awa nga je be ꞌdingini ngwudi geraling manari ngwuma ar je ngwe ondaci?"]], [["Dïjï dere daꞌti dändï kerala a be Gïjï gidi Dïjï dümnä ru geꞌte pu ganni gwüllü kerala.”"]], [["A Yicu ari, “Anaku allija gu gwerre Müjä düüngäyü diru laaba küꞌrälä poor gïtäny, Gïjï gidi Dïjï dümnä gadi aar gu alliji ꞌto no küꞌrälä."]], [["Nunnu gwanni gwa ämnï ꞌdünggüngün gwa mbuji miding gwudi gwurꞌtaling.”"]], [["A Yicu ari, “Ndi ari Ngwaalu ngwämnä ngwüjü ngwudi dïdlä gwulleny ꞌdi ngwududiyi Gïjü güngün ganni giru geꞌte pu ꞌdogo nunnu ngwüllä ngwayi ngene nunnu gwanni gwa ämnï ꞌdünggüngün, gwaꞌti gwa ayi ngwube mbuji miding gwudi gwurꞌtaling."]], [["Ndi ari Ngwaalu ngwaꞌti ükäjä Gïjü güngün gïdïdlä nunnu ngwape yelenya a ngwüjï ayi, ngge be mïꞌrïnï nono nunnu ngwape yelenya a ngwüjï gïlängïdïnï nginde gwe."]], [["Gwanni gwämnï ꞌdünggüngün gwaꞌti aar gwe obalu ngwayi, a be gwanni gwaꞌti gwa ämnï ꞌdünggüngün, gwuru gwanni gwa aar gwe obalu gwa ayi, nunnu gwuma ꞌti ämnä ngwürïny ngwudi Gïjï gidi Ngwaalu ganni giralu geꞌte pu ꞌdogo."]], [["Yeleny yiru giyee yanni yadi obalu ngwüjï ngwe, ndi ari buri gwuma ila gïdïdlä, ngwüjï ngwuma be ämnänï dïrïmü ngwaalu ngwudi buri ndi ari apepe gwegen gwuki."]], [["Gwere gwanni gwati ape gwuki, gwati ꞌti ämnä buri na ngwati ꞌti elella giburalu, a gwaꞌti gwila giburalu ndi ari gwa yedeny eny ndi ari apepe gwüngün gwanni gwuki gwa ꞌtädälü."]], [["A be gwanni ngwati elelle ꞌdidanu gwe, gwati ele giburalu nunnu aar engga ndi ari apepe gwanni gwating ape gwäpïnä yiima ye yidi Ngwaalu.”"]], [["Anni ma ngwujaꞌri ngwee medadi, a Yicunga ngwooꞌra ngwe ngwüngün ꞌdïꞌrï aar ele ngwaalu ngwani Yäwüdïyä, aar ngwe jalu yomon cong ngwünyïnyï ngwüjü yaw ye."]], [["A Yuwana Almamadan ji ꞌto ndi nyïnyï ngwüjü kïbüng ngwaalu ngwani Äyïnün ngwuju gito ngwaalu ngwani Jälïm ndi ari yaw yïrälü ngwaalu ngwoo, ati gu be ngwüjï oꞌrajidalu pïd pïd ngwuje nyïnyï."]], [["(Ngwujaꞌri ngwe ngwuju gwerre gwerre a be aji aar määtä Yuwanang aar giki korkon.)"]], [["A ngwooꞌra ngwudi Yuwana ngwoko garnati Dïyäwüd de deꞌte gïdïmürä didi gäꞌrïnï."]], [["Ngindenga aar ele ndi Yuwana aar ci, “Gwani doorta gur gidi gomon nggong gija ge dambal Ordon, ganni gondaja ge gimbujiiny ndi nyïnyï ngwüjü yaw ye ngwüjï ꞌdar ngwuma oꞌrada ꞌdünggüngün.”"]], [["A je Yuwana ci, “Dïjï dere daꞌti dätï gony gere manari gima ꞌti Ngwaalu ätädï kerala."]], [["Nga nga yigoꞌro yalu liru ladi ondaji ndi ari äny gwaru nu, ‘Äny gwäꞌtüdï gwanni Gwubrutaar yelenya nyi be ru gwükäjäär nyi mädïnïjä.’"]], [["Gaga giru gidi gur ganni gadi agu. Dimaad danni dati jici gur nono ganni gadi agu, gating geraci länï ngwüdünïcï ngwujayanu manari giming ꞌdingini gondaju. Jayanu nggwäꞌdï gwüny gwuru gwuma be mbuti gwene."]], [["Nginde gwuru gwadi elada gweere nyi be oꞌra gwodan.”"]], [["Nginde gwanni gwüllü kerala gwuru gwupana giyiꞌral ꞌdar, gwanni gwati ji gïdïyängälü gwudi dïyäng gwuru gwati ondaji ngwujaꞌri ngwudi dïyängälü. Gwanni gwüllü kerala, gwupana giyiꞌral ꞌdar anaku raar gu."]], [["Nginde gwati ondaji ngwujaꞌri ngwanni ngwänggädïng je ngwuje ꞌdingini, a be dïjï daꞌti dere danni dämnä ngwujaꞌri ngwüngün."]], [["Dïjï danni dima je ämnï dima ondaji ndi ari Ngwaalu ngwuru ꞌdidanu."]], [["Ndi ari nginde gwanni gwükäjü Ngwaalu, gwondaja ngwujaꞌri ngwanni ngwükäjä ngwe Ngwaalu. Ndi ari Ngwaalu ngwati ätädä Lïgïꞌrïmä lanni lati ꞌti amiꞌratu."]], [["Ngwaalu ngwuru Papa gwämnä Gïjü a giming ätädä yiꞌralalu ꞌdar kuyanu güngün."]], [["Gwere gwanni gwämnï Kïjï, gwätï miding gwudi gwurꞌtaling a be gwanni ngwa obe Gïjü gora ge, gwaꞌti gwengga miding gwudi gwurꞌtaling, ndi ari gwa gu güündä ji gidi Ngwaalu."]]], [[["A Ngwübärrïjï ꞌdingini ndi ari Yicu gwuma nyïnyänï gwuma biledani ngwoꞌra ndi Yuwana,"]], [["a be yanni yiru ꞌdidanu, Yicu gwäꞌtüdï gwünyïnyä ngwüjü, a be ngwooꞌra ngwüngün ru ngwünyïnyä je."]], [["Anni ma gu Yicu lenge, ngwüꞌdïꞌrï ngwugatani ngwaalinga ngwoo ngwani Yäwüdïyä ngwukwoyalu mana Jälïl."]], [["A Yicu ꞌdïꞌrï ngwele gay ge gidi Jamrang."]], [["No ngwele ngwobani ngenone Jamra kündär gani Jugar giju gito gito gïdïyäng danni dätädï Yagub gïjü güngün gani Yüjïb."]], [["Del diju gu didi yaw yidi ïyï danni dilutu Yagub. A Yicu ila gwugakidu dïlä ngwele ngwujalu gidelalu. Lingen le lïdünälä."]], [["Anni ma daw ꞌdeꞌte diru Dijamir elada ndi angiꞌri, a Yicu ci, “A gwuny gätïjä yaw nje ïye?”"]], [["(Kaji nggoo, ngwooꞌra ngwüngün ngwuma ꞌdïꞌrï aar ele ndi mïnä ngwony ngwudi eny kündär nggoo.)"]], [["A daw ndoo diru Dijamir ci Yicung nu, “Nga gwuru Dïyäwüd nyi be ru Dijamir, awa nga be ätädä yaw yidi ïyï?” (Ndi ari Ngwüyäwüd ngwati aar ꞌti apajidu Ngwujamir ngwe.)"]], [["A Yicu ci, “Adinari nga gwülïngïdï angidacing gwudi Ngwaalu nga lenge ndi ari yärü gwuru nggwee gwucanga ätädïny nyi ïyï, gwadi ang otacalu gwadi ang ätä yaw yanni yimidu.”"]], [["A be daw ci, “Gwani doorta, nga gwaꞌti ätï gony gada ge aga yaw a del dolanu. Nga gwadi apa yaw ne giyee yimidu?"]], [["Nga gwupana gïdïgüürnä därï dani Yagub gwanni gwülütïjï nje delo ndee nggu ïyï a gu yïjï yüngün ïyï ꞌto a gu ngwürä ïyï na yooꞌra yüngüne?”"]], [["A Yicu ci. “Dïjï danni dadi ïyï yaw giyee yara ye da ngwäädä eny mana,"]], [["a be dere danni dadi ïyï yaw yanni yinje ätädä, daꞌti ba be da ngwäädä eny bupud. ꞌDidanu da gu manni ngwäy ngwudi yaw yanni yinje ätädä obalu yïrälü ꞌdünggüngün aar ru midi gwudi gwurꞌtaling.”"]], [["A daw ci, “Gwani doorta, ätädïny yaw giyee nunnu aaꞌti ba be ngwäädä ngwuny eny ndi oꞌreꞌta ngene ndi angiꞌri yaw.”"]], [["A Yicu ci, “Ïndï, ang urnida duru dunga nga de ila ngene.”"]], [["A daw gwäꞌräcänü ngwuci, “Nggwaꞌti ätï duru.”"], ["A Yicu ci, “Yijaw yunga yätï ngwäyänü anni aranga nggwaꞌti ätï duru."]], [["Ndi ari gwerre a gwätï ngwuru ꞌtudini (5) na danni nda de gwenene, dur dunga däꞌtüdï. Yunga yanni yara ye yätï ngwäyänü.”"]], [["A daw ci, “Gwani doorta, nggwänggädängä nono a gwuru dïjïr."]], [["Ngwügüürnä ngwärï ngwäpïjä Ngwaalinga yobo ngene ken nggee ngaa be ari liru Ngwüyäwüd ngwaalu ngwere ngwaꞌti ngwa gu ngwüjï äpïjï Ngwaalinga yobo aar be ru ngweꞌte pu ꞌdogo ngwani Üräjälïm.”"]], [["A Yicu ci, “Ämnäcïny gwani daw ndi ari gaji nggo gïndï ganni gaꞌti ga aar ge äpïjï Papang yobo ken nggee na Üräjälïm."]], [["Nga nga liru Ngwujamir lati äpïjï Ngwaalinga yobo ngwaꞌti aang lïngïdï yorto ye ngwaalinga. A be änyängä ngwati nje äpïjï yobo ngwanni ngwülïngïdï nje, ndi ari gilang gwadi ila Ngwüyäwüd."]], [["A be gaji nggo gïndï a nggo gima ila gwenene, ndi ari lanni lati äpïjï Ngwaalinga yobo ꞌdiꞌdidanu, la äpïjï Papang yobo gïlïgïꞌrïm na ꞌdidanu, ndi ari liru yigor yanni yibupa je Ngwaalu."]], [["Ngwaalu ngwuru lïgïꞌrïm a lanni lati äpïjï Ngwaalinga yobo, aar je äpïjï gïlïgïꞌrïm na ꞌdidanu.”"]], [["A daw ci, “Nggwülïngïdï ndi ari gwanni Gwubrutaar yelenya (gwani Kirictu) gwadi ila, mung ila gwunje be enggaci ngwujaꞌralu ꞌdar.”"]], [["A be Yicu ari, “Äny gwuru nggwee gwani nginde gwondacanga gwenene!”"]], [["Kaji nggoo no, a ngwooꞌra ngwüngün oꞌra a je le ngwaalu elalu anni ma aar mbuji aar ji ndi ondaji daw de. Aaꞌti be dïjï dere ꞌdenggenanu otacalu ngwuci, “Giru ange gïmïnïng gidaw?” na “Darra ma de abingi?”"]], [["A daw ꞌdïꞌrï ngwugatani dukulalu ngwukwoyalu kündär ngwondaca ngwüjü ngwuje ci,"]], [["“Ilar aang engga dïjü denggaciny yiꞌralalu yüny ꞌdar yanni yärrï nje! Aaꞌti gwa ru gwanni Gwubrutaar yelenya?”"]], [["A ngwüjï ngwudi gündär ꞌtüdä aar gu ilada ꞌdünggüngün."]], [["A gaji ge nggoo, a ngwooꞌra ngwüngün ji ndi päcälü nunnu ngweny. Aar ci, “Gwani doorta, ïtï gwooko.”"]], [["A je be Yicu ci nu, “Nggwätï ngwony ngwüny ngwudi eny ngwaꞌti ngwe lïngïdï yorto ye ngwaalinga.”"]], [["Aaꞌti ngwooꞌra ngwüngün otajidalu aar ari, “Gwuma tani dïjï dimine äpïjä ngwony ngwere ngwudi enye?”"]], [["A Yicu ari, “Eny gwüny gwani ärrï buping gwudi Ngwaalu ngwuru Papa gwanni gwükäjïny, nyi medaji yiiru yüngün."]], [["Ngaa lati ꞌti aru, ‘Giruny ga jalu ngwüüwäyü kwoꞌrongo ga aar be une?’ A be äny gwada je ci gätär manni ngwäyälü ngwalu aang ombaji ngwuruny! Ndi ari yona yima ojeme gaji gidi uni gegen gima ila."]], [["A gwenene däänü didi uni dadi gwalli guꞌru güngün ngwuni yona gwani midi gwudi gwurꞌtaling. Nunnu gwanni gwükwüdï na gwanni gwunu aar jayanu ꞌdün."]], [["Yätï ngwäyänü yanni yaru nu, ‘Gweꞌte gwati kwoy a gweꞌte gwati uni.’"]], [["Äny gwükäjä je ndi aang uni yona yaꞌta gu ïyü dïrbä dere, ngwüjï ngwoko ngwïyü gu dïrbä ngaa je be uni yidi dïrbä degen.”"]], [["Lonyadu lidi Jamirang kündär nggoo aar ämnï ꞌdünggüngün gwani ngwujaꞌri ngwudi daw ndoo ngwaru, “Denggaciny yiꞌralalu yüny ꞌdar yanni yärrï nje.”"]], [["No anni ma ngwüjï ngwudi Jamirang elaci, aar päcälü ndi ari aar le jalu, aar le jalu yomon rom ngeno."]], [["A gwani ngwujaꞌri ngwüngün, a ngwüjï ngwonyadana ämnï ꞌdünggüngün."]], [["Aar ci dayu, “Änyängä gwenene laꞌti ba be ämnä nunnu gwani ngwujaꞌri ngwunga ꞌdogo, änyängä gwenene lima ꞌdingini yigoꞌro ye yärï a nyängä lïlïngïdï ndi ari gur nggee, ꞌdidanu nginde gwuru gwanni gwuru Gilang gwudi ngwüjï ngwudi dïdlä.”"]], [["Anni ma yomon ele aar ru rom (2) a Yicu ꞌdïꞌrï ngwele Jälïl."]], [["(Yicu gwaru gwerre nu dïjïr didi Ngwaalu dati ꞌti ngwüjï näjä ngwujaꞌri ken güngün.)"]], [["Anni ma Yicu obana Jälïl, a Ngwüjälïl ape aar gwäꞌrï. Anaku änggädär gu yiꞌral ꞌdar yanni yärrüng je Üräjälïm kaji ganni giju ge Yïꞌrïnyïnä yidi Dambdani. Ndi ari ngindenga liju gu ꞌto Gïyïꞌrïnyïnä giyoo."]], [["A Yicu obani Kana Jälïl mana, ngwaalu ngwanni ngwügwürlïng gu yaw aar ru diꞌrica. A ngwaalu ngwani Kaprnawum, gïjï gidi dïnäd didi deleny gümä gu."]], [["Anni mung ꞌdingini ndi ari Yicu gwïndï Yäwüdïyä gwuma ila Jälïl, ngwüꞌdïꞌrï ngwelaci ngwuci nu aar gwe üllï Kaprnawum nunnu ngwuꞌriya gïjü nono güngün ndi ari gümä gani yiꞌrany."]], [["A be Yicu ci, “Nga nga lati ꞌti ämnä ngwujaꞌri ma aang ꞌti änggädï yiꞌremna yidi yiima na allalu ndïr.”"]], [["A deleny ci, “Gwani doorta, üllädä gwänü nda gïjï güny ayi!”"]], [["A Yicu ci nu, “Ïndï, gïjï gunga ga midi.”"], ["A gur ämnäcï Yicung ngwujaꞌri ngwüngün ngwüꞌdïꞌrï ngwele."]], [["Anni mung ji ndi üllï aar mbudi ngwïnäd ngwe ngwüngün kay aar ondaci aar ci gïjï gima midi."]], [["Anni mung utalu gaji ge ganni guꞌrung ge nono, aar ci, “Guꞌru nono lungge gaji ge geꞌte pu gilingen ligwurlu.”"]], [["A gu mbumbu lenge ndi ari gaji giru ganni gima ge Yicu ci ndi ari, “Gïjï gunga ga midi.” No nginde na ngwüjï ngwüngün gïdrü ꞌdar aar gwe ämnï."]], [["Yiima yiru mana yomon rom (2) yanni yärrä je Yicu anni mung gatana Yäwüdïyäng ngwoꞌra Jälïl."]]], [[["Anni ma ngwujaꞌri medadi ngwee, a Yicu ꞌdïꞌrï ngwallu kündär gani Üräjälïm gïyïꞌrïnyïnä yidi Ngwüyäwüd."]], [["Ngenone Üräjälïm gito gito gïlängïr lati gu ngwangala ꞌtü, gïbüng giju gani Bidajida Yïbrïyängä güꞌrïdï yurdalu ꞌtudini."]], [["Ngwüjï ngwundru gu ngwonyadu ngwümä, ngwoko ngwürïmü ngwäy na ngwoko ngwuru ngwumjo na ngwoko ngwuru ngwurga. Ngwati jalu aar dünïcï yaw nunnu aar je lagajanu."]], [["Ngenone gur geꞌte giju gu ganni gümä ꞌdi ngwätï ngwüdläyü ꞌdï täꞌrïl na ꞌdübä (38)."]], [["Anni ma Yicu engga gindralu ngenone, ngwulenge ndi ari gümä ngwüdläyü ngwolanu ngwotacalu ngwuci, “Nga gwümïnü ndi uꞌri nono?”"]], [["A gur ci Yicung, “Gwani doorta, äny gwaꞌti ätï dïjälü dere danni dadiny degeꞌdaji nunnu nyi üllï giyaanu, manari yaw yima lagananu ati aar nyi ngwüjï dalmacani aar nyi gatanalu, aar üllï giyaanu gwerre gwerre.”"]], [["A Yicu ci, “ꞌDïꞌrü ang apani gïlälälü gunga ang ele.”"]], [["No a gur uꞌri nono ngwüꞌdïꞌrälü ngwape gïlälälü güngün ngwele. Gomon ganni gäpädï ge Yicu yiima, gomon giru ganni giru Kwoꞌra täꞌrïl."]], [["No a ngweleny ngwudi Ngwüyäwüd ci guru nggoo gäpädäär yiima, “Gomon gidi gweneneng giru ganni giru Kwoꞌra täꞌrïl, yiru drü ndi ape gïlälä gunga!”"]], [["A je gur ci, “Gwanni gwäpädïny yiima gwuru gwuciny, ‘ꞌDïꞌrälü ang apani gïlälälü gunga ang ele.’”"]], [["Aar otacalu aar ci, “Yärü gwuru gwanni gwucanga apa gïlälälü gunga ang ele?”"]], [["A be gur ganni gäpädï Yicu yiima, gaꞌti lïngïdï ndi ari yärü gwuru gwanni gwäpädï yiima, ndi ari Yicu gwuma ari miꞌrony ngwüjänü ngwonyadu ngwuju ngwele."]], [["Kaji giꞌter a Yicu mbuji guru nggoo gäpädïng yiima kobanu, ngwuci, “Nga nggwo gwuma uꞌri nono, aaꞌti ba be a gwa ärrï yiꞌral yanni yiki, yaa a gwa oꞌre ya je mbuji yanni yikana.”"]], [["A gur ꞌdïꞌrï ngwele ngwondaci Ngwüyäwüd ndi ari Yicu gwuru gwanni gwäpädï yiima."]], [["No nunnu Yicu gwärrü yiꞌral giyee gomon ganni giru Kwoꞌra täꞌrïl, a Ngwüyäwüd ꞌdïꞌrï aar übïnälü."]], [["A je Yicu ci, “Papa gwüny nggwona gwapu yiiru gweneno na äny ꞌto nggwo gwapu yiiru.”"]], [["Yiru giyee yanni yïgäbïcï Ngwüyäwüd aar mïnänï ndi ꞌrinye. Gwati aar mïnü ndi ꞌrinye ꞌdogo nunnu gwuma kiyi gomonanu giru Kwoꞌra täꞌrïl, aar be ru ndi ari gwaru Ngwaalu ngwuru Papa gwüngün ngwübïdïyï ligoꞌranu lüngün Ngwaalu ngwe."]], [["A je Yicu ci, “Äny gwenggaca je ngwujaꞌri ngwanni ngwätï ngwäyänü, ndi ari Gïjï gati ꞌti apu yiiralu yere giligor lüngün, nginde gati ape yiiru yanni yänggädïng je ndi Papa gwüngün yärrüng je, a je be Gïjï ärrï ꞌto."]], [["Ndi ari Papa gwämnä Gïjü ngwenggaci yiꞌral ꞌdar yanni yating je ärrï. Nginde yäy genggacung yiꞌral yanni yipana giyiꞌral giyee ya je enggada yaji ya je allijalu ndïr."]], [["Ndi ari anaku ati gu Papa ꞌdïꞌrïyï ngwüjälü ngwayu ngwuje midiyi, yiru gu ꞌto Kïjï güngün. Gïjï ga midiyi ngwüjü ꞌto ngwanni ngwüjädïng je ndi midiyi."]], [["A mana yaꞌti ani Papa gwuru gwanni gwadi obalu dïjï de a be nginde gwuma ätädä Gïjü yelenyalu ꞌdar"]], [["nunnu a Gïjï näjïnï yelenya anaku näjïnä gu Papa yelenya. Gwere gwanni gwuma ꞌti näjä Gïjü, gwaꞌti gwa näjï Papang, gwanni gwükäjä.”"]], [["A Yicu ari, “Nggwa je ondaci ꞌdidanu, dïjï danni da ꞌdingini ngwujaꞌri ngwüny ngwube ämnï nginde gwanni gwükäjïny, gwa mbuji miding gwudi gwurꞌtaling. A nginde gwaꞌti ba be gwa aar gwe obalu. Nginde gwuma dambu yiꞌrany gwuma ele ndi midi."]], [["Äny gwondaca je ꞌdidanu ndi ari gaji nggo gïndï a nggee gima ila ganni gadi ge ngwüjï ngwanni ngwayu ꞌdingini dula didi Gïjï gidi Ngwaalu a lanni liꞌdingina la midi."]], [["Ndi ari anaku ati gu Papa midiyi giligoꞌro lüngün, nginde gwuma ätädä ꞌto Gïjü midiying giligoꞌro lüngün."]], [["A giming ätädä yelenya ndi obalu ngwüjï ngwe ndi ari giru Gïjï gidi Dïjï dümnä.”"]], [["A je Yicu ci, “Aaꞌti nga la dibi ngwujaꞌri ngwee, gaji gadi ila ngindenga ꞌdar ngwumomanu layu la ꞌdingina dula düngün"]], [["a la ꞌtüdä. Lanni lärrä yiꞌral yanni yijaw la ꞌdïꞌrälü la aar je ätädä miding na lanni lärrä yiꞌral yanni yiki la ꞌdïꞌrälü la aar le obalu giyiꞌrany."]], [["Äny gwaꞌti gwärrï yiꞌral yere guy ge güny, yatiny ye obalu ꞌdogo anaku ꞌdingini nje gu Ngwaalu na obalu gwüny gwüdünälü. Ndi ari äny gwaꞌti mïnü ndi jada ligor lüny, nyi be mïnï ndi jada ngindeng gwanni gwükäjïny.”"]], [["A Yicu ari, “Adinari äny gwati ondajaji giligoꞌro lüny, ngwujaꞌri ngwüny ngwaꞌti ngwadi ätï ngwäyänü."]], [["A be nggwo gwuꞌter gwanni gwati ondaji ngwujaꞌri ngwani ligoꞌro lüny nyi be ari ngwujaꞌri ngwüngün ngwätï ngwäyänü.”"]], [["A je Yicu ci, “Nga nga lükäjä ngwüjü ndi Yuwana ngwuje ondaja ngwujaꞌri ngwanni ngwätï ngwäyänü."]], [["Yaꞌti ani ndi ari äny gwämnä ondajing gwudi dïjï dümnä a be äny gwaru gu nunnu ngaa gïlängïdïnï."]], [["Yuwana anni ïndïng, gwuru nono buri gwanni gwuꞌdu ngwoꞌrralu, nga lima jayanu buri gwe gwüngün gaji gooko.”"]], [["Ngwari, “A be ondaji gwani äny gwätïny gwanni gwupana guꞌru ndi ondaji gwudi Yuwana gwani äny. Ndi ari yiꞌral yanni yükäcär nje gu Papa ndi ärrï, yiru yanni yadi inggidi ndi ari Papa gwuru gwükäjïny."]], [["A Papa gwanni gwükäjïny nginde giligoꞌro lüngün gwondaja ngwujaꞌri ngwani äny. Nga nga gwaꞌti aang ꞌdingina dula düngün gomon gere aꞌtur ngaa ꞌti änggädï ngwäyänü ndi ari gwuru ꞌtaa."]], [["Yiru yanni yïgäbïcä je ngaa laꞌti ämnä ꞌdünggüngün gwanni gwükäjïng, ngwujaꞌri ngwüngün ngwaꞌti giyigoranu yalu aꞌtur."]], [["Ngaa lati ombaji Yitabanu yanni yüllïnä nunnu aang mbuji miding gwudi gwurꞌtaling. A be Yitab yanni yüllïnä yinggidu ngwujaꞌri ngwani äny"]], [["ati a be ꞌdonya ndi ila ꞌdünggüny nunnu aang mbuji miding gwudi gwurꞌtaling.”"]], [["Ngwuje ci, “Äny gwaꞌti mïnä ortadang ngwudi ngwüjï"]], [["a be äny gwülïngïdä je. Äny gwülïngïdä je ndi ari ngaa laꞌti ätï ämnïng gwudi Ngwaalu giyigoranu yalu."]], [["Äny gwïndï ngwürïny ngwe ngwudi Papa gwüny nyii be ꞌdonya, ma be ari dïjï diꞌter dima ila ngwürïny ngwe ngwudi ligoꞌro lüngün ngaa be ämnäcï."]], [["Awa ngaa be ämnäcï Ngwaalinga manari ngaa lati ortajidi yigoꞌro yalu ngaa ꞌti be undu ngwäy ngaa määtä ortadang gwanni gwïndï Ngwaalu ꞌdogo?”"]], [["Ngwuje ci, “Aaꞌti ngaa lari äny gwuru gwada je üꞌrïdä ngwujaꞌri nono ndi Papa. Dïjï ndo danni dada je üꞌrïdä ngwujaꞌri nono Ngwaalu. Müjä gwuru gwanni nggwo gwügätädä gu ngwäyänü."]], [["Adinari ngaa la ämnäcä Müjäng, ngaa laadiny ämnäcï. Ndi ari Müjä gwuru gwanni gwullu ngwujaꞌri ngwani äny."]], [["A be anni aaꞌti aang ämnä ngwujaꞌri ngwanni ngwullung je, a mine awa ngaa je be ämnï ngwanni ngwa je ngwe ci?”"]]], [[["Anni ma gaji nggoo ele, a Yicu ꞌdïꞌrï ngwüꞌrü yaanu yidi Jälïlïng (yati aar je ci ꞌto yaw yidi Täbïrïyäng.)"]], [["A ngwüjï ngwonyadu gwujani anaku ma aar gu enggada yiꞌremna yidi yiima yanni yärrüng je ngwüjï ngwanni ngwümä."]], [["A Yicu ꞌdïꞌrï aar allu kenala ngwooꞌra ngwe ngwüngün aar jalu ngenone."]], [["Yomon yidi Yïꞌrïnyïnä yidi Dambdani yidi Ngwüyäwüd aar ji gito."]], [["A Yicu ꞌdïꞌrïyï ngwäy ngwengga ngwüjü ngwonyadu ngwelaca, ngwuci Bïlïpüjïng nu, “Ngwüjï ngwee ꞌdar ngwadi ar je ïllïjä yona ne aar je eny?”"]], [["Gwutalu no nunnu ngwïdäjï ngindeng. Ndi ari nginde gwülïngïdï yiꞌral giligoranu lüngün nunnu gwadi ärrï ange."]], [["A Bïlïpüj ci nu, “Ma ar ni ari a lima illa yona yidi ngwüꞌrïny ngwudi yiiru ngwüüwäyü ꞌdübä, yaꞌti ya mbuti nunnu a dïjï agu ngwügätïnï ngwulemanu!”"]], [["A dooꞌra düngün diꞌter ngwooꞌranu, Andrawuj gwenggen gwudi Jamaan gwani Butruj ngwüꞌdïꞌrï ngwari,"]], [["“Gïjï geꞌte nggo ngene gätï yona ꞌtudini na ngwuum rom ngwani ngwooko. A be ngwa ar je ätädä yärüng ngwee ngwüjï ngwee ngwonyadu?”"]], [["A je be Yicu ci, “Geꞌtar ngwüjü aar jalu.” Ngwaalu ngwo, ngwüꞌtüdï gu yanya yonyadu. No a ngwüjï jalu, ngwur ngwuru ngwüüꞌrï tudini (5000)."]], [["A Yicu ape yona ngwuci Ngwaalinga yäy ꞌtu ngwuje be gegenaci ngwüjü ngwanni ngwujalu ati dïjï ape anaku mïnïng gu. Ngwoꞌre nggu ärrï ngwuuma mana ngwuje gegenaci."]], [["Anni ma aar eny ꞌdi aar pe, a Yicu ci ngwoꞌra ngwüngün, “Utar yonalu ngwuum ngwanu ngwanni ngwuma ïꞌdälü ngwüꞌrïꞌtänü. Aaꞌti ngwere ngwa geradalu.”"]], [["No anni ma aar je gwäꞌräjï giꞌdu aar je ape yiꞌramanu ꞌdï na rom ngwudi yon tudini yanni yima aar je eny ꞌdi aar je gwäꞌrï."]], [["Anni ma ngwüjï enggada yiima yanni yima je Yicu ärrï, aar ari, “ꞌDidanu dïjïr didi Ngwaalu diru ndee danni dadi ila gïdïdlä.”"]], [["A Yicu lenge ndi ari ngindenga lïmïnü gwadi aar ruji deleny degen yiima ye, ngwüꞌdïꞌrï ngwele ngwukwoyalu gweꞌte pu kenala."]], [["Anni ma ngwalu ru digera, a ngwooꞌra ngwudi Yicu ꞌdïꞌrï aar üllï giyaw"]], [["aar änï gïbälükänü aar üꞌrü yaanu aar elada Kaprnawum. Gaji nggoo a ngwaalu ru dilu, a je ꞌtina Yicu bürnädï."]], [["A dirun ꞌdïꞌrä a dudu ji diki giyaanu ngwulagaji yaanu."]], [["Anni ma ngwooꞌra ngwudi Yicu ruyi bälükä ꞌdi ape bränü täꞌrïl (3) gwalla bränü täꞌrïl na gwüꞌränü (3.5), aar enggada Yicung gwïndï giyaala ngwelada bälükä nono a je yedeny eny."]], [["A je be Yicu ci nu, “Äny gwuru ara je ꞌti yedeny ïtï.”"]], [["Anni ma aar gatu yigoralu aar änïjï gïbälükänü no aar mbuji ndi ari lima obani kïmämü ngenone ngwaalu ngwanni ngwïndädäär gu."]], [["A bïgänü nggwoo, anni ma ngwüjï ngwonyadu ngwanni ngwujalu dambal ngenone, aar engga ndi ari bälükä gwuru gweꞌte pu ꞌdogo ngenone a gu ꞌti Yicu janu aar be ruyi bälükä jücü."]], [["A be ngwübälükä ila ngwuꞌter ngwaalu ngwani Täbïrïyä aar dünï ngwaalu ngwanni ngwiya gu Yicu ngwüjü yona anni ma Deleny ci Ngwaalinga yäy ꞌtu."]], [["Anni ma ngwüjï lenge ndi ari Yicunga ngwooꞌra ngwe ngwüngün laꞌti ngenone, aar ꞌdïꞌrï aar änï ngwübälükänü aar ele ngwaalu ngwani Kaprnawum ndi mïnï Yicung."]], [["Anni ma aar mbuji dambal ngenone aar ci, “Gwani doorta, nga gwuma ila jadu ngene?”"]], [["A je Yicu ci, “Nggwa je ondaci ꞌdidanu ndi ari nga nga laꞌtiny mïnä ndi ari nga nga länggädï yiꞌremna yidi yiima, aar be ru ndi ari ngaa lïtï yona nga je pe."]], [["Aaꞌti ngaa lapada yiiru ngwong ngwudi eny ngwanni ngwati ꞌdigiꞌri ngaa be apada yiiru ngwong ngwudi eny ngwanni ngwati midiyi miding gwudi gwurꞌtaling gwanni gwadi aar je Gïjï gidi Dïjï dümnä ätädä nginde gwe, gwuma gu Ngwaalu ngwuru Papa mïꞌrä dämïꞌrä.”"]], [["Aar be otacalu aar ci, “Änynängä ladi ärrï ange nunnu nyii ärrï bupi gwudi Ngwaalu?”"]], [["A je Yicu ci, “Yiiru yidi Ngwaalu yiru giyee, ndi ämnï ꞌdünggüngün gwanni gwükäjïng.”"]], [["No aar ci, “Yiima yiru ange yanni yadi je ärrï ꞌdi nje engga ara gu ämnäcï? Yiru ange yanni yada je ärrï?"]], [["Ngwügüürnä ngwärï ngwïtï män poor gïtäny a yüllïnä kitabanu ndi ari, ‘Ngwüllücäär je yona kerala aar je eny.’”"]], [["A je Yicu ci, “Nggwa je ondaci ꞌdidanu ndi ari Müjä gwäꞌtüdï gwüllücä je yona kerala a be Papa gwüny ru gwanni gwätädä je gwenene yona yanni ru ꞌdidanu yüllü kerala."]], [["Ndi ari eny gwudi Ngwaalu ngwuru ngwani nginde gwanni gwüllü kerala ngwätädä ngwüjü miding.”"]], [["Aar ci, “Gwani doorta, ꞌtuꞌtu gomon gidi gweneng ätädï nje yona giyee.”"]], [["A Yicu ari, “Äny gwuru eny gwudi midi. Gwanni gwadi ila ꞌdünggüny gwaꞌti gwa ngwamu enyanu na gwanni gwadi ämnï ꞌdünggüny gwaꞌti gwa ngwäädä eny aꞌtur."]], [["A be anaku ca je gu nunnu ngaa liminy engga ngaa ꞌtina be ämnä ꞌdünggüny."]], [["ꞌDar lanni lätädäär nje Papa la ila ꞌdünggüny a gwanni gwila ꞌdünggüny gwaꞌti gwunyi linynyi."]], [["Ndi ari äny gwüllü kerala gwaꞌti üllädï ndi ärrï yiiru yidi ligoꞌro lüny nyi be üllädä ndi ärrï yiiru yidi nginde gwanni gwükäjïny."]], [["Na bupi gwudi nginde gwanni gwükäjïny gwuru nggwee ndi ari aaꞌti gwunyi gäbïcï gwere gwa dudi gwanni gwuma aar nyi ätädä nje be ꞌdïꞌrïyälü komon nggäꞌdï gidi mïꞌrä."]], [["Ndi ari bupi gwudi Papa gwuru ndi ari dïjï dere danni da ombaji Gïjü nggu ämnädä, da mbuji miding gwudi gwurꞌtaling na diny ꞌdïꞌrïyälü komon nggäꞌdï gidi mïꞌrä.”"]], [["A Ngwüyäwüd ꞌdïꞌrï aar äbïngïnï giyenenanu ndi ari Yicu ondaja ndi ari, “Äny gwuru eny gwanni gwüllü kerala.”"]], [["Aar ari, “Yicu nggwee gwäꞌtüdï mine gïjï gidi Yüjïb, gwanni gwülïngïdär gwe papang gwüngün na nanni gwüngüne? Awa gwenene ngwube ari, ‘Nggwüllü kerala’?”"]], [["A je Yicu ci, “Ngaa ꞌti äbïngïnü giyenenanu yalu!"]], [["Dïjï dere daꞌti da ila ꞌdünggüny manari Papa gwüny gwanni gwükäjïny gwäꞌtüdï gwanni gwüktädï ꞌdünggüny a diny ꞌdïꞌrïyälü komon nggäꞌdï gidi mïꞌrä."]], [["Yullu je ngwïjïr ndi ari, ‘La je Ngwaalu enggaci ngindenga ꞌdar.’"], ["Dïjï dere danni da ꞌdengenaci Papang ngwulenge ꞌdünggüngün, dila ꞌdünggüny."]], [["Dïjï dere daꞌti danni dänggädï Ngwaalinga ngwube ru gweꞌte pu gwanni gwïndï Ngwaalu. Gwuru ꞌdogo jücü gwanni gwänggädï Ngwaalinga."]], [["Nggwa je ondaci ꞌdidanu ndi ari, gwanni gwämnï gwa mbuji miding gwudi gwurꞌtaling."]], [["Äny gwuru eny gwudi midi."]], [["Ngwügüürnä ngwalu ngwïtï män"], ["poor gïtäny ngwuma be ayi."]], [["A be ngene eny nggwo gwanni gwüllü kerala, ma dïjï eny daꞌta be da ayi."]], [["Äny gwuru eny gwanni gwumidu gwanni gwüllü kerala. Manari dïjï dere dima eny enying nggwee, da midi gwurꞌtal. Eny nggwe gwani lingeno lüny lanni ladiny geꞌte gwani midi ngwudi ngwüjï ngwudi dïdlä.”"]], [["A Ngwüyäwüd garnatajidi gwulleny aar ari, “Awa aar nje be ätädä lingeno lüngün aar eny?”"]], [["A je be Yicu ci, “Nggwa je ondaci ꞌdidanu ndi ari manari ngaa lima ꞌti ïtï lingeno lidi Gïjï gidi Dïjï dümnä, ngaa ïyï yïnä yüngün, midi gwaꞌti ꞌdanggalu."]], [["Gwere gwanni gwa eny lingeno lüny na ngwïyï yïnä yüny, gwa mbuji miding gwudi gwurꞌtaling, a gwunyi ꞌdïꞌrïyälü komon nggäꞌdï gidi mïꞌrä."]], [["Ndi ari lingeno lüny liru eny gwanni gwuru ꞌdidanu na yïn yüny yiru ïyï gwanni gwuru ꞌdidanu."]], [["Gwere gwanni gwa eny lingeno lüny na ngwïyï yïnä yüny gwa mätïnälü ꞌdünggüny a nggwa ji ꞌdünggüngün."]], [["Anaku ükäjäär nyi gu Papa gwanni gwumidu, a gwani Papa, äny nggwo gwumidu. No, gwanni gweny gilingeno lüny gwa midi ꞌto gwani äny."]], [["Eny gwuru nggwee gwanni gwüllü kerala. Ngwügüürnä ngwalu ngwïtï män ngwuma ayi, a be gwanni gweny ndi eny nggwee gwa midi gwurꞌtal.”"]], [["Ngwujaꞌri ngwee ngwondaja je Yicu kaji ganni gijung ge ndi enggaci ngwüjü ngwämrä ngwalu ngwani Kaprnawum."]], [["Anni ma ngwooꞌra ngwonyadu ngwudi Yicu ꞌdingini nggu ondaji no aar ari, “Ngwujaꞌri ngwuru ange ngwee ngwojema gu no yärü gwanni ngwadi je ämnï?”"]], [["Anni ma Yicu lenge ndi ari ngwooꞌra ngwüngün ngwo ndi äbïngïnï giyenenanu, ngwuje otacalu ngwuje ci, “Ngwujaꞌri ngwee ngwuma gu obalo?"]], [["Ma be ari ngaa lima engga Gïjü gidi Dïjï dümnä gima ꞌdïꞌrï ngwoꞌre ngwaalu ngwanni ngwujung gu gwerre, ngaa la be ärrï ange?"]], [["Lïgïꞌrïm lidi Ngwaalu liru lanni lati apa miding, a be lingeno laꞌti ätï gony gere. Ngwujaꞌri ngwanni ngwondaca je ngwuru lïgïꞌrïm aar ru midi."]], [["Loko gilona ꞌdanggalanu laꞌti ämnä Ngwaalu.” Ndi ari Yicu gwülïngïdï gu ꞌtuꞌtu gwerre ndi ari yärüngä lanni laꞌti ämnäcï na yärü gwadi gwe gwurlanu."]], [["Ngwoꞌre ngwari, “Yiru giyee yanni yïgäbïcïny nga ja be ci dïjï dere daꞌti da ila ꞌdünggüny manari Papa gwäꞌtüdï gwügäbïcä.”"]], [["ꞌTuꞌtu kaji nggoo, ngwooꞌra ngwüngün ngwonyadu oꞌre aar gatani aar ꞌti ba be gwujana."]], [["A Yicu otaci ngwoꞌralu ngwüngün ngwo ngwuru ꞌdï na rom (12) ngwuje ci, “Ngaa läꞌtüdï ladi oꞌre ꞌto?”"]], [["A Jamaan gwani Butruj ci, “La ang gatani nyii be ele ndi yärü gwani Deleny? Nga gwuru gwätï ngwujaꞌri ngwudi midi gwudi gwurꞌtaling."]], [["Änyängä lämnä na nyii lenge ndi ari nga gwuru gwanni Gwujuꞌru gwudi Ngwaalu!”"]], [["A be Yicu ari, “Äny gwäꞌtüdï gwuta janu liru ꞌdï na romo (12)? A be gweꞌte nggwo ꞌdanggalanu gwuru dijegoꞌrr.”"]], [["(Nginde gwäbïngädï ndi Yäwüdä gwanni gwuru gïjï gidi Jamaan gwani Äjïgärïyütï. Nginde gwuru dooꞌra deꞌte ngwooꞌranu ngwoo ngwuru ꞌdï na rom gwanni gwuma ji ngwugwurlanu nginde gwe.)"]]], [[["A be aji a Yicu ꞌdïꞌrï ngwele ngwulandalu Jälïl nunnu ngwüꞌtänü ngwaalu ngwani Yäwüdïyä ndi ari gwümïnä Ngwüyäwüd gwadi aar ꞌrinye."]], [["A be anni ma Yïꞌrïnyïnä yidi Gäꞌtä yidi Ngwüyäwüd ji gito,"]], [["a ngwenggen ci nu, “A gwa ꞌdïꞌrï ang gatani ngwaalinga ngwee ang ele Yäwüdïyä nunnu a ngwooꞌra ngwunga engga yiima yanni yati je ärrï."]], [["Gwaꞌti gwere gwati ape yiiru yuꞌrimi manari gwümïnä a ngwüjï enggada ngwulinginni. Anni ati ang ape yiima giyee, enggaca be ngwüjü gïdïdlä ligoꞌro lunga.”"]], [["ꞌDi ngwenggen ngwüngün ꞌto aar ꞌti ämnä ꞌdünggüngün."]], [["Yäy gu no a je be Yicu ci, “Gaji gwüny nggona gaꞌti ïndï a be gaji galu giru."]], [["Ngwüjï ngwudi dïdlä ngwaꞌta je ki ngwäy, nje be ke ngwäy nunnu äny gwondaja ndi ari yiꞌral yegen yanni yati aar je ärrï yaꞌti jaw."]], [["Ändär nga nga jücü gïyïꞌrïnyïnä nggwa ꞌti gwallu gwenene ndi ari gaji güny gaꞌtina ïndï.”"]], [["Anni mung ondaji ngwujaꞌri ngwee, ngwube jalu Jälïl."]], [["Anni ma ngwenggen dïꞌrï aar allu gïyïꞌrïnyïnä, ngwüꞌdïꞌrï gwodan ngwallu ꞌto ngwuꞌti be ꞌtäcä ligoꞌralu lüngün ngwube änälü."]], [["Ngenone gïyïꞌrïnyïnä, a ngweleny ngwudi Ngwüyäwüd ji ndi mïnälü aar gwe otaci ngwüjälü aar ari, “Gur ganna ge nggoo?”"]], [["A gwe ngwüjï badalu ngwujaꞌri ngwonyadu ngwani nginde. A loko ari, “Nginde gwuru dïjï dijaw.” A ngwoko ari, “Bärï, nginde gwati dudiyi ngwüjü.”"]], [["Aaꞌti be dïjï dere ämnä ndi ondajalu nginde gwe ngwüjï ndi ari ngwïtï je yedeny ngweleny ngwudi Ngwüyäwüd."]], [["Anni ma ngwüjï arra yïꞌrïnyïnä ꞌdi aar übïdï yomonanu, a Yicu allu ngwämrä kobo ngwuji ndi enggaci ngwüjü ngwujaꞌri."]], [["A Ngwüyäwüd engga a je le ngwaalu elalu, aar abingi aar ari, “Awa ngwube lenge ndi ondaci ngwüjü gwaꞌti aar äpädï ngwalu yuuli yidi yobo?”"]], [["A je Yicu ci, “Ngwujaꞌri ngwondaji nje ngwäꞌtüdï ngwüny, ngwïndï ꞌdüngüngün gwanni gwükäjïny."]], [["Gwere gwanni gwümïnä ndi ape buping gwudi Ngwaalu, gwa lenge ndi ari ngwujaꞌri ngwee ngwüny ngwïndï Ngwaalu gwalla nggwondaja ligor le lüny."]], [["Gwanni gwati ondaji ngwujaꞌri ngwudi ligor lüngün, gwati ondijaji ndi näjï ligoꞌro lüngün. A be gwanni gwäpïjä ngindeng yiiru yidi näjï gwanni gwükäjä, gwuru gwanni gwuru ꞌdidanu. Yaꞌti gu yere yanni yiru yiꞌduru."]], [["Müjä gwaꞌta je ätädï yobo? A be gwere gwaꞌti ꞌdanggalanu gwanni gwümätï yobo. Ngaa larra ngaa be ari ngaa liny ꞌrinye?”"]], [["Aar ci Yicung, “Nga gwürlälü kiꞌranu, yärü gwuru gwanni gwümïnä ndi aar ang ꞌrinye?”"]], [["A je Yicu ci, “Äny gwapu yiima yeꞌte pu, ara je be allijalu ndïr ꞌdar."]], [["Äny gwadi ari Müjä gwenggaca je ngwujaꞌri ngwudi üꞌrïꞌtänï. Ngwujaꞌri ngwee Müjä ngwäꞌtüdï gwapu je, (ngwujaꞌri ngwudi ngwügüürnä ngwalu ngwuru), no ati aa be üꞌrïdä gïjü komon ganni giru Kwoꞌra täꞌrïl."]], [["Ma be ari ngaa lati üꞌrïdä gïjü komon ganni giru Kwoꞌra täꞌrïl, nunnu aaꞌti ngaa la kiyi yobo yanni yaru ye Müjä, nyi mine kïjänü gwedang ndi ari äny gwuꞌriya dïjü lingina ku komon ganni giru Kwoꞌra täꞌrïl?"]], [["Gäbïcär ngwujaꞌri ngwani obalu ngwüjü ngwe engga gwe gwudi ngwäy, übïdärälü ngwüjü ngwe gay ge ganni gïdünälü.”"]], [["Yiꞌral ye giyoo, a ngwüjï ngwudi Üräjälïmïng ngwoko ondaji aar ari, “Gur nggee gäꞌtüdï manni ganni gïmïnäär ndi aar ꞌrinye?"]], [["Nggo pa gondaju ngwujaꞌralu ꞌdar kibeny aaꞌti be dïjï dere ädïnä ndi otacalu. Ngweleny ngwege ꞌdidanu ngwuma ämnï ndi ari nginde gwuru gwanni Gwubrutaar yelenya?"]], [["A be a lïlïngïdï ndi ari manari gwanni Gwubrutaar yelenya gwuma ila, gwere gwaꞌti gwa gu lenge ndi ari gwïndï ne gwe. A be gwülïngïdär ndi ari gwudi neng gwuru.”"]], [["A je be Yicu ca dula gwujuna ndi enggaci ngwüjü ngwämrä kobo ngwari, “Yäy ngaa lïlïngïdïny ngaa lenge ndi ari äny gwïndï ne gwe! Äny gwaꞌti ïndï ngene giligor lüny, a be gwanni gwükäjïny, nginde gwuru gwanni gwuru ꞌdidanu gwaꞌti aang lïngïdï."]], [["A be äny gwülïngïdïny ndi ari äny gwüꞌtüdï ꞌdünggüngün a nginde gwuru gwükäjïny.”"]], [["Ngwujaꞌri ngwee, a Ngwüyäwüd ngwoko mïnï ndi aar gu mätädä, aaꞌti be gwere ädïnä ndi määtä ndi ari gaji gwüngün gaꞌtina ïndï."]], [["A ngwüjï ngwonyadu ämnï ꞌdünggüngün aar ondaji aar ari, “Ma ji manari gwanni Gwubrutaar yelenya gwuma ila, ii gwa ape yiꞌremna yidi yiima yonyadana kur nggee?”"]], [["A Ngwübärrïjï ꞌdingini ngwujaꞌri ngwondaja je ngwüjï ngwani Yicu. A be ngwurꞌdal ngwanni ngwuru yiꞌra na Ngwübärrïjï ükäjä ngwangida ngwegen ngwudi gobo nunnu aar määtä Yicung."]], [["A je Yicu ci, “A ladi jalu gwooko ꞌdogo nga je be gatani nyi oꞌre nyi oꞌraci ngindeng gwanni gwükäjïny."]], [["Ngaa liny mïnälü ngaa laꞌti liny mbuji ngaa laꞌti la burni ndi ila ngwaalu ngwanni ngwadi nyi gu ji.”"]], [["A ngweleny ngwudi Ngwüyäwüd otajidalu ndi ari, “Nginde gwaru gwadi ene ꞌdi gwaꞌti gwa ar mbuji? Nginde gwadi ꞌdïꞌrï ngwele giyen yidi Ngwügïrïg yanni giyo yibadu gu ngwüjälü ngwege ngwenggaca Ngwügïrïgo?"]], [["Yiru ange yarung ye anni arung, ‘Ngaa liny mïnälü ngaa laꞌti liny mbuji’ na ‘Ngaa laꞌti la burni ndi ila ngwaalu ngwanni ngwadi nyi gu ji’?”"]], [["Gomon gidi badi gidi yïꞌrïnyïnä, gomon gati aar geꞌte ngwujayani, a Yicu ꞌdïꞌrï ngwüdünälä ngwabingi dula ngwari, “Gwanni gwïtï ngwäädä aar nyi elaca ngwïyï."]], [["Gwanni gwa ämnï ꞌdünggüny anaku aru gu gitab ndi ari, gwa gu ngwäy ngwudi yaw yanni yimidu ïrälü.”"]], [["Yicu gwondijaja ngwaalu ngwudi Lïgïꞌrïm lanni Lijuꞌru lanni ladi ji ngwüjänü ngwanni ngwa ämnï ꞌdünggüngün. Kaji nggoo, Lïgïꞌrïm laꞌti gu na ïndï ndi ari gaji nggoo, Yicu gwaꞌti gu na näjïnä."]], [["A be anni ma gu ngwüjï ngwanni ngwuju ngeno ꞌdingini ngwujaꞌri ngwee, a ngwoko ari nu, “ꞌDidanu gur nggee giru dïjïr.”"]], [["A ngwoko ari, “Nginde gwuru gwanni Gwubrutaar yelenya.”"], ["A be ngwoko utalu aar ari, “Awa a be gwanni Gwubrutaar yelenya ꞌtüdä Jälïl?"]], [["Gitab gaꞌti aru nu, gwanni Gwubrutaar yelenya gwadi ila gïlängïr lidi Däwüd kündär gani Bidilam ganni giju Däwüd gwerre?”"]], [["No a ngwüjï üꞌrïdïnänü ngwujaꞌri ngwani Yicu."]], [["A ngwoko mïnï ndi määtä, aaꞌti be gwere ädïnä ndi allija guy nono."]], [["Gwodanalu a ngwangida ngwudi gobo ngwanni ngwükäjäär je oꞌraci ngwurꞌdala ngwanni ngwuru ngweleny na Ngwübärrïjï aar je otacalu ndi ari, “Gwuma arra ma aang ꞌti mätï ngaa gwe ila?”"]], [["Aar je ondaci ndi ari, “Gwere gwaꞌti nyii änggädï aꞌtur gwondaja nono gur nggee.”"]], [["A güündä ape Ngwübärrïjï aar je gwäꞌräcänü, “Gwuma je dudiyi ꞌto?"]], [["Ngaa länggädï yärüngälü ngwelenyanu ngwuru Ngwübärrïjï gwämnäcä ngindeng?"]], [["Bärï gwaꞌti! A be ngwüjï giꞌdu ngwee ꞌdar ngwaꞌti lïngïdï yobo ye yorto ngwaalinga ngwüꞌtäjäär je gu ngwünyü.”"]], [["A be gur gani Nïkïdïmüj giru deleny ngwelenyanu ngwuru Ngwübärrïjï ganni gelaca Yicung gomon geꞌte gwerre."]], [["Ngwüꞌdïꞌrï ngwutalu ngwuje ci, “Ngwujaꞌri ngwudi yobo yege yidi Ngwaalu yati obalu dïjï de gwerre gwerre daꞌti aar otacalu yiꞌral ye yanni yärrüng je?”"]], [["Aar ci, “Nga ꞌto gwuru gwudi Jälïlïngo? Utalu mama nga lenge ndi ari dïjïr daꞌti dïꞌtüdï Jälïl.”"]], [["[Aar be ꞌdïꞌrïꞌtï aar badi a dïjï oꞌre ꞌdunu gwüngün."]]], [[["A be Yicu ꞌdïꞌrï ngwele ngwallu Gidotr gidi Ngwümïnïtï."]], [["Anni ma ngwaalu uꞌri ngwukwodalu ngwoꞌra ngwämrä kobo a ngwüjï ngwonyadu oꞌrada nono, ngwujalu nding je enggaci."]], [["A Ngwübärrïjï na ngwoorta ngwudi yobo apana dayu deꞌte laru dïmätäär ndi mïꞌrï ngwäyänü aar ila aar dünäjälä gidiliganu ngwüjï."]], [["Aar ci Yicung, “Gwani Doorta, daw ndee dïmätïnä ndi mïꞌrï ngwäyänü."]], [["Müjä gwondaja ngwujaꞌri kitabanu gidi Yobo gwaru nu, daw danni diru gu no, aar aci yoꞌrr ye ꞌdi ngwayi."], ["A be nga gwaraa gweneno?”"]], [["Ngindenga lutalu no, nunnu aar mbojaji ngwujaꞌri nono ngwere ngwanni ngwadi je gäbïcï aar gu määtädä."], ["A be Yicu üllänü ngwulli gomon ge gïdïyängälü."]], [["Anni ma aar ji ndi oꞌreꞌtaci aar otacalu gwurꞌtal, ngwüꞌdïꞌrädälä ngwuje ci, “Dïjï danni daꞌti ätï yiꞌral nono yere yanni yiki, gäbïcär ngwape goꞌrra gwerre gwerre ngwaw.”"]], [["Ngwoꞌre ngwüllänü ngwulli gomon ge gïdïyängälü."]], [["Anni ma gu ngwüjï ꞌdingini no, aar ꞌtü ngwere ngwere ngwanni ngwupana aar ꞌtü gwerre gwerre ꞌdi aar gatani Yicungalu daw de jücü dïdünädälä."]], [["A Yicu ꞌdïꞌrädälä ngwotacalu ngwuci, “Gwani daw ngwüjï ngwuma ene, gwere gwaꞌti gwuma gwe obalo?”"]], [["A daw ari, “Bärï gwere gwaꞌti gwani Doorta.”"], ["A be Yicu ci, “A mine äny ꞌto nggwaꞌti gwa gwe obalu. Ïndï be gwenene aaꞌti be ya je ärrï yunga yanni yiki mana.”]"]], [["Anni ma Yicu ondaci ngwüjü mana ngwuje ci, “Äny gwuru buri gwudi dïdlä, gwanni gwuny gwujani gwaꞌti gwele gïdïrïmänü, a be gwätï buri gwudi midi.”"]], [["A Ngwübärrïjï iyanu aar ci, “Nga gwenene gwuruca ligoꞌro lunga. Ngwujaꞌri ngwunga ngwaꞌti ätï ngwäyänü.”"]], [["A je Yicu ci, “Minyi na ondaji ngwujaꞌri ngwudi ligoꞌro lüny, ngwujaꞌri ngwüny ngwätï ngwäyänü äny gwülïngïdï ligoꞌro lüny ndi ari äny gwïndï ne gwe a nggwadi elada ne gwe. A be ngaa laꞌti lïngïdï ndi ari äny gwïndï ne gwe a nggwadi elada ne gwe."]], [["Ngaa lati obalu ngwujaꞌri ngwe ngwüjï liru ngwüjï ngwümnä. A be äny gwaꞌti übïdälü dïjï de ngwujaꞌri ngwere."]], [["A be manari äny gwuma obalu dïjï de ngwaalu ngwere, yätï ngwäyänü ndi ari äny gwäꞌtüdï gweꞌte pu. Änyängä lïdünü Papa gwe gwanni gwükäjïny."]], [["Yüllïnä kitabanu gidi yobo yalu ndi ari ngwujaꞌri ngwudi ngwüjï rom (2) ngwätï ngwäyänü."]], [["Äny gwuru gwondaja ngwujaꞌri giligoꞌro lüny, na Papa gwüny gwanni gwükäjïny gwuru gwanni gwadiny ruci ngwujaꞌri ngwüny.”"]], [["Aar be otacalu aar ci, “Papa gwunga gwanna gwe?”"], ["A je Yicu gwäꞌräcänü ngwuje ci, “Nga nga laꞌtiny lïngïdï ngaa ꞌti lïngïdï Papang gwüny. Adinari nyii lenge, ngaa ladi lenge Papang gwüny ꞌto.”"]], [["Yicu gwondaju ngwujaꞌri ngwee, gaji ganni gijung ge ndi enggaci ngwüjü ngwujaꞌri ngwämrä kobo gito gito ngwaalu ngwanni ngwati aar gu geꞌte ngwonyalu ngwudi gatalu. Aaꞌti dïjï dere alliju guy nono nding määtä, ndi ari gaji güngün gaꞌtina ïndï."]], [["Oꞌre a je Yicu ondaci ngwari, “Äny gwa je gatani nggwele a ngaa liny mïnï ngaa la ayi giyiꞌralanu yalu yanni yiki, ngwaalu ngwanni ngwunyi gu ele, ngaa laꞌti la burni ndi gu ila.”"]], [["A ngwujaꞌri ngwee gäbïcï Ngwüyäwüd aar utalu ndi ari, “Gwadi ꞌrinye ligoꞌro lüngüne? Yiru yïgäbïcä ngwube ari, ‘Ngwaalu ngwunyi gu ele, ngaa laꞌti la burni ndi gu ila’?”"]], [["Ngwube oꞌre ngwondaji ngwuje ci, “Ngaa liru lidi dïyängälü. Äny gwuru gwudi gerala. Ngaa liru lidi dïdlä ndee. A be äny gwäꞌtüdï gwudi dïdlä ndee."]], [["Äny gwondaca je ndi ari ngaa la ayi giyiꞌralanu yalu yanni yiki, manari ngaa lima ꞌti ämnä ndi ari äny gwuru gwanni gwaru äny gwuru, ngaa la ayi giyiꞌralanu yalu yanni yiki.”"]], [["Aar otacalu aar ci, “Ngaa gwani yärü?”"], ["A je Yicu ci, “Yiru yanni yondaca je ye ꞌdar ꞌtuꞌtu gwerre."]], [["Yätï nje yonyadu yada je ye obalu yigoꞌro yalu. A be gwanni gwükäjïny gwuru ꞌdidanu a yanni yiꞌdingini nje ꞌdünggüngün, yiru yanni yondaci nje ngwüjü ngwudi dïdlä.”"]], [["Aar ꞌti be lïngïdï ngwujaꞌri ngwüngün ndi ari nginde gwondijaja ndi Papa gwüngün."]], [["No a je Yicu ci, “Ma ji ma ang alliji Gïjü gidi Dïjï dümnä küꞌrälä ma aang ꞌrinye, ngaa la be lenge ndi ari äny gwuru gwanni gwaru äny gwuru a ngaa la lenge ndi ari yere yaꞌti yati nje ärrï ligoꞌro le lüny yanni yati nje ondaji yiru yanni yenggacaar nje Papa."]], [["Nginde gwanni gwükäjïny nggwo gwujiiny gwe, nginde gwaꞌtiny gatanalu jücü, ndi ari yati nje ärrï yomon ꞌdar yanni yati jadanu.”"]], [["Anni ma Yicu ji ndi ondaji ngwujaꞌri ngwee a ngwüjï ngwonyadu ämnï ꞌdünggüngün."]], [["Ngwuci Ngwüyäwüd ngwanni ngwuma ämnï ꞌdügüngün, “Manari ngaa lima mätïnälü ngwujaꞌri ngwee ngwüny, ngaa la ru ngwooꞌra ngwüny ngwanni ngwuru ꞌdidanu."]], [["Ngaa la lenge ngwujaꞌri ngwanni ngwuru ꞌdidanu na ngwujaꞌri ngwanni ngwuru ꞌdidanu, ngwa je gwäꞌdälü gïyïnäd.”"]], [["Aar ci, “Änyängä liru yïjï yidi Äbräyïm, gomon gere änyängä läꞌtüdï ngwïnäd ngwudi dïjï dere. Awa nga be ari nyii gwäꞌdänälü?”"]], [["A je Yicu ci, “Nggwa je ondaci ꞌdidanu ndi ari gwanni gwati ärrï yiꞌral yanni yiki gwuru dïnäd didi yiꞌral yanni yiki.”"]], [["Dïnäd dati ꞌti rüdï didi ngwuꞌdun pupud, a be gïjï ru gati ru gidi ngwuꞌdun pupud."]], [["No manari Gïjï gima je gäꞌdälü, ngaa la gäꞌdänälü ꞌdidanu."]], [["Äny gwülïngïdï ndi ari ngaa liru yïjï yidi Äbräyïm a be ngaa gilo liju mama ndi nyi ꞌrinye. Ndi ari ngwujaꞌri ngwüny ngwaꞌti mbuja ngwaalinga giyigoranu nunnu ara je gu üllänü."]], [["Äny gwondaja ngwujaꞌri ngwe ngwanni ngwänggädï nje ndi Papa ngaa be ärrï yiꞌral yanni yiꞌdingina je ndi papa gwalu."]], [["Aar ari, “Äbräyïm gwuru papa gwärï.”"], ["A je Yicu ci, “Adinari a Äbräyïm ru papa gwalu, ngaa laadi ärrï yiꞌral yidi Äbräyïm."]], [["A be ngaa lïmïnä ndiny ꞌrinye äny gwuru gwanni gwondaca je ngwujaꞌri ngwanni ngwuꞌdingini nje Ngwaalu ngwanni ngwuru ꞌdidanu, yiꞌral giyee yaꞌti je Äbräyïm ärrü."]], [["Ngaa lärrü yiꞌral yidi papa gwalu yanni yating je ärrï.”"], ["A Ngwüyäwüd pïnï nono aar ari, “Änyängä läꞌtüdï yïjï yidi yïjïn yapaar jalu mbüny, änyängä lätï Papang gweꞌte pu gwuru Ngwaalu.”"]], [["A je Yicu ci, “Adinari a Ngwaalu ru Papa gwalu, ngaa laadi nyi ämnï, ndi ari äny gwïndï Ngwaalu a gwenene äny nggwo ngene. Äny gwaꞌti ïndï ligoꞌro le lüny, a be nginde ru gwükäjïny."]], [["Ngwujaꞌri ngwüny ngwarra ma aar ꞌti linginna ngwäyänü ꞌdanggalu? Ndi ari ngaa laꞌti burna ndi ꞌdingini ngwujaꞌri ngwüny."]], [["Ngaa liru yïjï yidi papa gwalu gwuru dijegoꞌrr, yiru yanni yïgäbïcä je ngaa gwuji ndi ärrï yiꞌral yidi papa gwalu yanni yati jadanu. Nginde gwuru gwanni gwuꞌrinyidu ꞌtuꞌtu gwerre. Nginde gwaꞌti mätïnälü ngwujaꞌri ngwere ngwanni ngwuru ꞌdidanu. Ndi ari yanni yiru ꞌdidanu yaꞌti ꞌdünggüngün. Gwati üꞌrü yiꞌduru, gwati ondaji ngwujaꞌri ngwudi drü düngün ndi ari nginde gwuru diꞌduru, ngwuru papa gwudi ngwuꞌduru."]], [["A be nunnu äny gwati ondaji ngwujaꞌri ngwanni ngwätï ngwäyänü ngaa ꞌti be ämnä ꞌdünggüny."]], [["Yärü gwanni gwadiny enggaci yiꞌral yere yanni yiki yärrï nje? Ma be ari äny gwati ondaji ngwujaꞌri ngwanni ngwätï ngwäyänü ngaa be arra ma aang ꞌdonya ndi ämnï ꞌdünggüny?"]], [["Dïjï didi Ngwaalu dati ꞌdingini ngwujaꞌri ngwudi Ngwaalu, a be ngaa läꞌtüdï lidi Ngwaalu, no yiru yata je gäbïcï ngaa ꞌti be ꞌdingina ngwujaꞌri.”"]], [["A be Ngwüyäwüd ci, “Ngwujaꞌri ngwärï ngwaꞌti mene ätï ngwäyänü minyii ari nga gwuru Dijamir a gwätïnä dïꞌrïllä nono?”"]], [["A je Yicu ci, “Äny gwaꞌti ätïnä dïꞌrïllä nono a be äny gwünäjä Papang gwüny nyii be ärrälü nyidang."]], [["Äny gwaꞌti mïnä ndi näjï ligoꞌro lüny. A be nggwo gwanni gwatiny mïnïjï näjï na gwuru gwanni gwati pï yelenya."]], [["ꞌDidanu nggwa je ci gwanni gwa ꞌdingini ngwujaꞌri ngwüny gwaꞌti gwa engga yiꞌrany gwüküꞌrüm aꞌtur.”"]], [["Ngwujaꞌri ngwe ngwee, a Ngwüyäwüd ondaji dulala, “Änyängä lima lenge gwenene ndi ari nga gwätïnä dïꞌrïllä nono. Äbräyïm na ngwïjïr ngwudi Ngwaalu ngwuma ayi nga be ari gwanni gwa ang ꞌdengenaci ngwujaꞌri ngwunga gwaꞌti gwa engga yiꞌrany gwüküꞌrüm aꞌtur."]], [["Nga gwupana ndi papa gwärï gwani Äbräyïm? Gwanni gwuma ayi, na ngwïjïr ngwudi Ngwaalu ngwuma ayi a be nga gwucu ligoꞌro lunga yärü?”"]], [["A je Yicu ci, “Manari äny gwati näjï ligoꞌro lüny, näjï gwüny gwa ꞌtur. A be Papa gwüny gwuru gwanni gwara gwe gwuru Ngwaalu ngwalu, gwuru gwanni gwatiny näjï."]], [["Gwaꞌti aang lïngïdï a be äny gwuru gwülïngïdï. Manari äny gwuma je ci gwatiny lïngïdï, nggwa ru diꞌduru nono ngang je. A be gwülïngïdïny äny gwuꞌdengenaciny ngwujaꞌri ngwüngün."]], [["Papa gwalu gwani Äbräyïm gwüjädï ngwugeꞌtaji ndi engga gomon güny ngwengga ngwujayanu.”"]], [["A Ngwüyäwüd ci, “Nga gwaꞌtina obana ngwüdläyü ꞌdï tudini (50) nga be engga Äbräyïmïng awa!”"]], [["A je Yicu ci, “ꞌDiꞌdidanu nggwa je ondaci ndi ari gwerre gwerre ndi aar linge Äbräyïmïng, äny gwuru gwanni gwaru äny gwuru.”"]], [["A je ngwujaꞌri ngwee gäbïcï aar uti yoꞌrralu aar mïnï ndi aci, a je be Yicu ändälü ngwüꞌtüdä kobo ngwele."]]], [[["Anni ma Yicu ji ndi ele kayalu ngwengga guru gïrïmü ngwäy ꞌtuꞌtu lïngïnïng gu."]], [["A be ngwooꞌra ngwüngün otacalu aar ci nu, “Doorta, yärü gwanni gwapu yiꞌral yanni yiki, gur nggee gwalla ngwüjï ngwanni ngwülïngïtï ꞌdi ngwülïngïnä gïrïmü ngwäy?”"]], [["A je be Yicu ci nu, “Nginde gwäꞌtüdï na ngwüjï ngwäꞌtüdï ngwanni ngwülïngïtï ngwuki, a be gïlïngïnä gu no nunnu a gu yiiru yidi Ngwaalu inggidini ꞌdünggüngün."]], [["Anni jina lingen, yädï gu ndi ar äpïjï Ngwaalinga yiiru ngwanni ngwükäjïny. Dilung ndo dïndï daꞌti da de dïjï dere burni ndi ape yiiru."]], [["Anni jiny gïdïdlä, äny gwuru buri gwudi dïdlä.”"]], [["Anni mung gu ari nu, ngwugwonyalu gïdïyängälü, ngwurꞌtol gilu yonyo ye ngwape ngwumaji guru ngwäy."]], [["Ngwube ci nu, “Ïndï ang una ngwäyänü kïbüng gidi Jalum.” (Ngwujaꞌri ngwee gwani gwükäjäär Yïbrïyängä). No a gur ele ngwuni ngwäyänü no ngwoꞌra ꞌdunu gombajidalu."]], [["Ngwüjï ngwanni ngwujacidaar le a lanni gwülïngïdär gwerre gwati geraci ngwüjü guy aar utalu, “Gur nggee gäꞌtüdï mene geꞌte geꞌte ganni gati jalu ngwugeraci ngwüjü guye?”"]], [["A loko ari nginde gwuru."], ["A loko ari, “Bärï, nginde gwäꞌtüdï gwoꞌranning ꞌdogo.”"], ["A je be gur ci nu, “Äny gwuru.”"]], [["Aar be otacalu aar ci, “A mine a gwuma uꞌri ngwäy awa?”"]], [["Ngwuje be ci nu, “Gur gicaar Yicu gïrꞌtülïdï gilu aar nyi maji ngwäy. Aar nyi ci ïndï kïbüng gidi Jalum ang uni ngwäyänü. No nyi ele nyi una ngwäyänü äny gwuma be uꞌri ngwäy.”"]], [["Aar be ci nu, “Gur ganna ge nggee?”"], ["Ngwuje ci, “Ndä be.”"]], [["Aar ape guru nggoo gïrïmü ngwäy gwerre aar ge ele Ngwübärrïjï."]], [["Gomon ganni gïrꞌtülïdï ge Yicu gilu ngwuꞌriyi guru ngwäy, giru ganni giru Kwoꞌra täꞌrïl."]], [["Yäy gu no a Ngwübärrïjï otacalu ꞌto ndi ari gwuꞌru ngwäy awa. A je gur ci nu, “Gwumajiny gilu ngwäy, anni minyi uni ngwäyänü nyi uꞌri ngwäy.”"]], [["A Ngwübärrïjï ngwoko ari, “Gur nggee gaꞌti ïndï Ngwaalu ndi ari gaꞌti mätï yobo yidi gomon Kwoꞌra täꞌrïl.”"], ["A be loko ari nu, “A mine awa a be dïjï danni diki ärrï yiꞌremna yidi yiima nono giyee?” No, aar üꞌrïdïnänü gwani ngwujaꞌri ngwee."]], [["Gwodanalu aar gwurlada guru nono nggoo gïrïmü ngwäy gwerre mana aar ci nu, “Nga gwaraa gwani nginde? Ndi ari ngwäy ngwunga ngwuru ngwanni ngwuꞌriyaar je nono.”"], ["A je gur ci nu, “Nginde gwuru dïjïr.”"]], [["Aaꞌtina Ngwüyäwüd ämnäcä ndi ari nginde gwürïmü ngwäy gwerre gwuma be uꞌri nono ꞌdi aar ükäjïdï ngwüjï ngwüngün."]], [["Aar je otacalu, “Gïjï galu giru nggee? Giru nggee ganni gara ge gïlïngïnä gïrïmü ngwäy? Gima mine uꞌri ngwäy awa gweneno?”"]], [["A ngwüjï ngwüngün ari, “Änyängä lïlïngïdï ndi ari gïjï gärï giru, na ndi ari nginde gïlïngïnä gïrïmü ngwäy."]], [["A be awa ndi ari gima uꞌri ngwäy, na ndi ari yärü gwuru gwanni gwuꞌriya ngwäy, yaꞌti je lïngïdï. Otacaralu, nginde gwupa be gwondaji ligoꞌro le lüngün.”"]], [["Ngwüjï ngwüngün ngwaru gu no ndi ari ngwïtï je yedeny ngweleny ngwudi Ngwüyäwüd. Ndi ari ngweleny ngwudi Ngwüyäwüd ngwugeꞌta ndi ari ma aar mbuji dïjü dere danni dadi ondajalu ndi ari Yicu gwuru gwanni Gwubrutaar yelenya, da aar linynyi ngwämrä ngwegen."]], [["Yiru giyee yanni yïgäbïcä ngwüjï ngwüngün aar be ari, “Otacaralu. Nginde gwupa be.”"]], [["Oꞌre aar urnida guru nggoo gïrïmü ngwäy gwerre aar ci nu, “Näjä Ngwaalinga. Änyängä lïlïngïdï ndi ari gur nggee giru dïjï diki.”"]], [["Ngwuje ci nu, “Mung ke ngwuꞌti ki, yaꞌti nje lïngïdï. Yiꞌral yeꞌte pu yïlïngïdï nje. Äny gwuju gwürïmü ngwäy a be gweneno äny gwombajidalu!”"]], [["Aar be otacalu mana aar ci nu, “Yiru ange yanni yärrïjärä je? Gwuꞌriyanga ngwäy awa?”"]], [["Ngwuje be gwäꞌräcänü ngwuje ci nu, “Nggwondaca je ngaa ꞌti ämnä ndi ꞌdingini, a mine arra ma aang mïnï ndi ꞌdingini mana? Ngaa lïmïnä ꞌto ndi ru ngwooꞌra ngwüngüne?”"]], [["Aar määtä aar lo aar ci, “Nga gwuru gwanni gwuru dooꞌra düngün! Änyängä liru ngwooꞌra ngwudi Müjä!"]], [["Nyii lïlïngïdï ndi ari Müjä gwondaca Ngwaalu, a be gur nggee, gaꞌti nyii ge lïlïngïdï ngwaalinga ndi ari nginde gwïndï ne.”"]], [["A je gur ci nu, “Ngwujaꞌri ngwuru ange ngwuru gu no gwenene! Giminy mine uꞌriyi ngwäy ngaa be ari gaꞌta ge lïngïdï ngwaalinga ngwïndïng gu awa."]], [["A lïlïngïdï ndi ari Ngwaalu ngwati ꞌti ꞌdengenaca ngwüjü ngwanni ngwuki, ngwati ꞌdengenaci ngwüjü ngwanni gwati denya Ngwaalinga aar ape drü düngün."]], [["Dïjï dere daꞌti aꞌtur ꞌdinginar de ndi ari duꞌriya dïjü nono dïlïngïnä dïrïmü ngwäy."]], [["Adinari gur nggee gaꞌti ïndï Ngwaalu, gaꞌti gaadi ärrï yiꞌral yere.”"]], [["A je yiꞌral giyee gäbïcï aar ci nu, “Nga gwülïngïnä gwuki, a be ädïnï ndi ari a gwunje enggace?” Aar määtä aar linynya aar ꞌtüyä poor."]], [["A Yicu ꞌdingini ndi ari gima aar linynyi gima aar ꞌtüyï poor. Anni mung mbuji ngwuci nu, “Nga gwämnä Kïjï gidi Dïjï dümnä?”"]], [["A be gur ci nu, “Yärü gwani doorta, enggaciny nunnu nyi gwe ämnï.”"]], [["A be Yicu ci nu, “Gwanni gwänggädängä gweneno, ꞌdidanu gwuru nggwee gwondaja gwe.”"]], [["Ngwube ci nu, “Äny gwämnä gwani Deleny.” Ngwukwucalu yirku ye."]], [["A be Yicu ari nu, “Äny gwïndädï ndi ape yelenya gïdïdlä ndee nunnu gwanni gwürïmü ngwäy ngwombajidalu, a lanni lombajidalu aar rïmï ngwäy.”"]], [["A Ngwübärrïjï ngwoko ngwanni ngwujaar ngwe aar ꞌdingini ngwari ngwujaꞌri ngwee, aar otacalu aar ci nu, “Ngwuru ange! Änyängä lïrïmü ngwäy ꞌto?”"]], [["A je be Yicu ci nu, “Adinari ngaa rïmï ngwäy, a laꞌti laadi ätï keng nono gwere. A be anni arangaa gweneno ngaa lombajidalu, ke gwalu nggwo na gwujalu.”"]]], [[["Oꞌre a Yicu ari, “Nggwa je ondaci ꞌdidanu, dïjï danni dati ꞌti ändï gïlängïr lidi dilagany didi giꞌdu gidi ngwangal, ngwube ꞌdïꞌrälä gidilganyala, diru duꞌram dïndädï ndi obe."]], [["A be dïjï danni dati änï gïlängïr lidi dilagany didi giꞌdu gidi ngwangal, diru danni diru dooꞌra didi ngwangal."]], [["Dati dangida gïlängïr ïgïtäcälü a ngwangal ꞌdingini yal yüngün. A ngwuje urnidi ngwürïny ngwe ngwegen ngwuje ïgïnïjä ngwuje ꞌtüyä poor."]], [["Mung je ꞌtüyä ngwüngün ꞌdar, ngwuje ïgïnïjï a ngwangal gwujani, ndi ari nunnu ngwülïngïdï yal yüngün."]], [["A be ngwaꞌti ngwa gwujani dïrnü daꞌti aar lïngïdï. ꞌDidanu ngwati abri yal yidi ngwïrnü ndi ari yaꞌti aar je lïlïngïdï.”"]], [["Yicu gwümïꞌrïcä ngwüjü ngwuje ondaci ngwujaꞌri ngwee, aaꞌti be ngwüjï lïngïdï ndi ari Yicu gwondijaja kang."]], [["Yäy gu no a je be Yicu ci mana nu, “Nggwa je ondaci ꞌdidanu ndi ari äny gwuru längïr lidi ngwangal."]], [["ꞌDar lanni limadinana gwerre ꞌdünggüny liru ngwuꞌram aar elada ndi obe a je ꞌti be ngwangal ꞌdengenaca."]], [["Äny gwuru längïr, dïjï danni dadi änï äny gwe, da gïlängïdïnï. A da änï gïdrü da ꞌtüdä poor da mbuji daama."]], [["Duꞌram dati elada ꞌdogo, ndi eny yuꞌrimi, ngwuꞌrinyidi, ngwugerajalu, a be äny gwïndï nunnu aar mbuji miding na aar mbuji gwanni gwujayana.”"]], [["A Yicu ari, “Äny gwuru Dooꞌra danni Dijaw, a dooꞌra danni dijaw dati dudiyi ligoꞌro lüngün gwani ngwangal ngwüngün."]], [["Gwanni gwati iye a ngwangal ngwüngün ngwäꞌtüdï, gwäꞌtüdï nono dooꞌra didi ngwangal no mung engga dïmüdä ndi ila ngwugatani ngwangala mbüny ngwabri a dïmüd obe ngwangal ngwe ngwuje bädïyï kiꞌdu."]], [["Gwanni gwati iye gwati abri ngwugatani ngwangala ndi ari nginde gwiya ꞌdogo, gwaꞌti gïꞌtïjä ngwangala ligor.”"]], [["A Yicu ari, “A be äny gwuru dooꞌra danni dijaw, nyi lenge ngwangala ngwüny, aar nyi ngwangal ngwüny lenge."]], [["Anaku lïngïdäär nyi gu Papa na nyi lenge Papang, äny gwadi dudiyi ligoꞌro lüny lani üꞌrä ngwangalalu ngwüny."]], [["Äny nggwo ꞌto gwätï ngwangala ngwuꞌter ngwanni ngwaꞌti gidilaganyanu ndee ngwadi nje gu apada ꞌto. Nunnu ꞌto aar ꞌdingini yal yüny a nunnu aar ji kiꞌdonga geꞌte pu a dooꞌra ru deꞌte pu."]], [["Yanni yati gäbïcï Papa gwüny aar nyi be ämnï, yiru ndi ari äny gwududiya ligoꞌralu lüny nunnu nyi gwäꞌrï mana."]], [["Gwere gwaꞌti gwuny apada ligoꞌro lüny a be lidudiyiny ligor le lüny, äny gwätï yiima ndi nyi dudiyi a nyi ätï yiima ndi nyi gwäꞌräjï. Ngwujaꞌri ngwee ngwape nje ndi Papa gwüny.”"]], [["A ngwujaꞌri ngwee gäbïcï Ngwüyäwüd oꞌre aar üꞌrïdïnänü mana."]], [["A lonyadu ari nu, “Nginde gwätïnä dïꞌrïllä nono dati gäbïcï ngwondijajalu mbüny. Gwadi aang geraci ngwänï gwedang?”"]], [["A be loko ari nu, “Ngwujaꞌri ngwee ngwäꞌtüdï ngwudi dïjï dätïnä dïꞌrïllä nono. Dïjï danni dätïnä dïꞌrïllä nono dätï yiima ndi uꞌriyi dïjü nono danni dïrïmü ngwäye?”"]], [["A gaji ila gidi Yïꞌrïnyïnä yidi Gaꞌru gobo Üräjälïm. Digo de diru"]], [["a Yicu ji kobanu, ngwuji ndi ele kurdanu gidi Jiliman."]], [["A Ngwüyäwüd oꞌrada nono aar ci nu, “A gwadi nje ji ndi gäbïcï nyii ꞌti lïngïdï yiꞌral yorto ye ngwaalinga ꞌdi a jadu ru? Manari nga gwuru gwanni Gwubrutaar yelenya, ondaci njalu kïrtün.”"]], [["A je be Yicu gwäꞌräcänü ngwuje ci, “Nggwuca je gu ngaa ꞌti be ämnä. Yiima yanni yati nje ärrï ngwürïny ngwe ngwudi Papa gwüny, ya ondaji gwani äny."]], [["A be ngaa laꞌti ämnä, ndi ari ngaa läꞌtüdï ngwangal ngwüny."]], [["Ngwangal ngwüny ngwati ꞌdingini yal yüny. Nje lenge, aar nyi gwujani."]], [["Nje ätädä miding gwudi gwurꞌtaling, a ngwaꞌti ngwa bali aꞌtur. A gwere gwaꞌti ngwa aar nje apada kuyanu güny."]], [["Papa gwüny gwanni gwätädï nje, gwupana ꞌdar, gwaꞌti gwere gwanni ngwung je apada Papang gwüny kuyanu güngün."]], [["Änyängä Papa gwe liru leꞌte pu.”"]], [["Oꞌre a Ngwüyäwüd uti yoꞌrralu gwadi aar aci."]], [["A je be Yicu ci nu, “Nggwenggaca je yiima yonyadu yijaw yidi Papa gwüny yïndï ne yeꞌte yeꞌte yanni yadiny gu acijaji?”"]], [["A be Ngwüyäwüd ci, “Nyängä läꞌtüdï lading acijaji giyiima yere giyee, a be nunnu nga gwaru ngwulem ndi ari nga gwuru dïjï dümnä nga be ci ligoꞌro lunga nga gwuru Ngwaalu.”"]], [["A je Yicu gwäꞌräcänü ngwuje ci nu, “Yaꞌti üllïnä kitabanu galu gidi yobo ndi ari, ‘Nggwuma je ci ngaa liru ngwaalo’"], ["?"]], [["Ma be ari licaar je ‘ngwaalu’ lanni lätädäär je ngwujaꞌri ngwudi Ngwaalu a no gitab gaꞌti ga kïnï."]], [["A mene gwanni gwäbrü Ngwaalu ngwugeꞌtaji ꞌter ngwuru gwüngün nunnu ngwükäjä gïdïdlä gwadi ar be ci yärü? Ngaa larra nyi be üpäcï ngwujaꞌri ndi ari äny gwaru ngwulem anni ariny nu, ‘Äny gwuru Gïjï gidi Ngwaalu.’"]], [["Aaꞌti ngaa liny ämnäcï manari nggwaꞌti ärrä yiima yanni yati je Papa gwüny ärrï."]], [["A be manari yati nje ärrï, miny ꞌti ämnäcä, ämnär giyiima, nunnu ngaa lenge ngaa bebere ndi ari Papa nggwo ꞌdünggüny, nyi ji ndi Papa.”"]], [["Oꞌre aar ru gwadi aar määtä ngwuje be gwanna ngwele."]], [["A Yicu oꞌre ngwüꞌrü yaanu yidi dibirta didi Ordoning ngwudambu dambal ngwaalu ngwanni ngwünyïnyä gu Yuwana ngwüjü giyomon yanni yima ele gwerre. Nggu ji ngenone"]], [["ati gu ngwüjï ïlïjä ngwonyadu. Aar ari, “Yuwana gwaꞌti apa yiima yere, a be ngwujaꞌri ngwanni ngwondajing je kur nggee, ngwätï ngwäyänü.”"]], [["Ngwaalu ngwoo, a ngwüjï ngwonyadu ämnï ndi Yicu."]]], [[["A be gur gani Liyajir ümï gati ji ngwaalu ngwani Bidaniya ꞌdunu gwudi Märïyämïngä gwenggen gwe gwani Marja."]], [["Märïyäm nggwee gwuru gwenggen gwudi Liyajir nggwo gwundru gwümä. Gwuru gweꞌte gwanni gwübäläjä Yicung yila nono giꞌreꞌreny ngwüꞌdämïꞌrï yora nono yüngün ngwäꞌrü ngwe ngwüngün."]], [["No a yera yengga rom giyoo ükäjïdï ndi Yicu aar ci, “Gwani Deleny, gwanni gwati ang ämnï nggwo gwümä.”"]], [["Anni ma Yicu ꞌdingini ngwari, “Dümdï ndee däꞌtüdï didi yiꞌrany. Bärï, diru didi näjï Ngwaalinga a nunnu a de Gïjï gidi Ngwaalu näjïnï.”"]], [["Yicu gwati ämnï Marjang na Märïyäm na gwenggen gwegen gwani Liyajir."]], [["A be anni mung ꞌdingini ndi ari Liyajir nggwo gwümä, ngwujalu ꞌdi ngwape yomon rom (2) ngwube ele."]], [["Ngwube ꞌdïꞌrï ngwuci ngwoꞌra ngwüngün, “ꞌDïꞌrär aar oꞌre Yäwüdïyä.”"]], [["A be ngwooꞌra ngwüngün ci, “Gwani Doorta, yomonau giyee yaꞌtina olanu, ngwüjï ngwaru ngwadi ang aca yoꞌrr ye nga be ari ang oꞌre ngenone mana?”"]], [["Ngwuje be gwäꞌräcänü ngwuje ci, “Gaji gäꞌtüdï ꞌdï na rom (12) gilingen leꞌte po? Gwanni gwati ele lingen le ngwati ꞌti übïdälü ndi ari gwati ombajidalu ndi ari gwati lingen lidi dïdlä oꞌrracalu."]], [["Yiru gu ndi ari gwati obalu gwanni gwati ele dilu de ndi ari gwaꞌti ätï buri.”"]], [["Anni mung gu ari ngwujaꞌri ngwee, ngwoꞌre ngwuje ci, “Dimaad dege dani Liyajir dima ndri. Dadi nyi ele nyi ꞌritiya.”"]], [["A ngwooꞌra ngwüngün ci nu, “Gwani Doorta, manari gwundru, gwa ꞌdïꞌrälü gwuꞌru nono.”"]], [["Yicu gwondijaja giyiꞌrany yidi Liyajir a be ngwooꞌra ji ndi ari gwondijaja ndi ari gwundru aꞌtur."]], [["A je Yicu ondacalu kibeny ngwuje ci, “Liyajir gwuma ayi."]], [["Äny gwujayanu gwani nga nga ndi ari äny gwaꞌti ju ngenone nunnu ngaa ämnï. A be ꞌdïꞌrär aar elaci ngenone.”"]], [["A be Tumaj gwanni gwati aar ci Dänggïl ngwuci ngwoꞌra ngwudi Yicu, “ꞌDïꞌrär aar le ele aar le ayi gwüpäng.”"]], [["Anni ma Yicu obani kündär gani Bidaniya, ngwumbuji ndi ari Liyajir gwuma aar gatu gwätï yomon kwoꞌrongo gidimomanu."]], [["Kündär gani Bidaniya gola bränü rom Üräjälïm."]], [["A ngwüjï ngwonyadu ilada ndi ombaji Marjanga je Märïyäm gwe aar je orꞌtemaji anaku ma gu gwenggen gwegen dudi."]], [["Anni ma Marja ꞌdingini ndi ari Yicu nggwo gwïndï, ngwüꞌtü ngwugwomanu, a be Märïyäm jalu ꞌdunu."]], [["A Marja ci Yicung, “Gwani Deleny, adinari nga ji ngene, gwänggärï gwaꞌti gwadi dudi.”"]], [["A be äny gwämnä ndi ari Ngwaalu ngwati ang ꞌdengenaci ngwujaꞌri ꞌdar ngwanni ngwata je bupi."]], [["A Yicu ci, “Gwanggalu gwa ꞌdïꞌrälü gwumidu.”"]], [["A Marja ari, “Äny gwülïngïdï ndi ari gwa ji gwa ꞌdïꞌrä komon gidi ꞌdïꞌrï giyiꞌranyanu gidi mïꞌrä.”"]], [["A Yicu ci, “Äny gwuru gwanni gwuru ꞌdïꞌrï, gwanni gwadi ämnï ꞌdünggüny mung ayi gwa midi."]], [["Gwanni nggwo gwumidu mung ämnï ꞌdünggüny gwaꞌta be gwa ayi mana aꞌtur, nga gwämnä ngwujaꞌri ngwee?”"]], [["Ngwuci, “Yäy gwani Deleny, äny gwämnä ngwujaꞌri ngwee ndi ari nga gwuru gwanni Gwubrutaar yelenya gwuru Gïjï gidi Ngwaalu ganni gadi ila gïdïdlä.”"]], [["Anni ma Marja ari no, ngwüꞌdïꞌrï ngwele ngwurnidada gwenggen gwani Märïyäm gay geꞌte ngwuci, “Doorta ndo ngene dïmïnängä.”"]], [["Anni ma gu Märïyäm ꞌdingini no, ngwüdïꞌrï ngwele ndi Yicu."]], [["Yicu gaji nggoo gwaꞌti gu na obana ngwuꞌdunanu gwuju na ngwaalu ngwanni ngwumbuja gu Marja."]], [["Anni ma ngwüjï engga ndi ari Märïyäm gwuma ꞌtü püd, aar ji ndi geꞌtaji gwadi ele gidimomo didi gwenggen ndi ari ngenone, aar gwujani."]], [["Anni ma Märïyäm obani ngenone ngwaalu ngwanni ngwuju gu Yicu, ngwengga ngwadacalu yirku ye ngwuci, “Gwani Deleny, adinari nga ji ngene, gwänggärï gwaꞌti gwadi dudi!”"]], [["Anni ma Yicu enggada nginding gwaru, na Ngwüyäwüd ngwanni ngwïndädï ndi ombaji aar ari ꞌto, a lïgïꞌrïm ape Yicung giligor gwulleny."]], [["Ngwuje otacalu ngwuje ci, “Gwuma aang gatu ne gwe?”"], ["Aar ci, “Gwani Deleny, ila ang engga ngwaalinga.”"]], [["A Yicu ari."]], [["A Ngwüyäwüd ondaji aar ari, “Ombajar kuni anaku ämnïng gu!”"]], [["A be ngwoko ari, “Nginde gwuꞌriya guru nono gïrïmü ngwäy, gwaꞌti gwadi ümnïcï Liyajiring ndi aye?”"]], [["Oꞌre a lïgïꞌrïm ape Yicung giligor gwulleny, ngwele gidimomalu, ngwumbuji dimomo dïmïllïdïnä dïꞌrïmün de kïy."]], [["Ngwuje ci, “Äbrär dïꞌrïmünä.”"], ["A be gwenggen gwudi gur nggoo gayu gwani Marja ci, “Gwani Deleny, nginde gwuma ätï gwene yomon kwoꞌrongo gidimomanu gwa be ꞌdigiꞌri.”"]], [["A Yicu ci, “Äny gwaꞌti ang ca ndi ari manari nga gwämnä, nga gwengga yiima yidi Ngwaalo?”"]], [["Aar äbräjï dïꞌrïmünälü, a Yicu ꞌdïꞌrïyï ngwäy ngwombajidi kerala ngwari, “Papa nggwa ang ci yäy ꞌtu ndi ari nga gwuꞌdengenaciny."]], [["Äny gwülïngïdï gu ndi ari yomon ꞌdar nga gwatiny ꞌdengenaci. A be äny gwotacangalu gwani ngwüjï ngwee ngwüdünädälä ngene nunnu aar ämnï ndi ari nga gwükäjïny.”"]], [["Anni mung gu ari no, ngwube urindi gwulleny ngwari, “Liyajir, ꞌtüdä!”"]], [["A gur nggoo gayu ꞌtüdä ganni gigekana ngwuyalu ngwugekani yoralu gïpänä dired nono diru lari ngwüpänï direda ngwäyänü. A Yicu ci ngwüjü, “Gwäꞌdädärälü ngaa gatalu ngwele.”"]], [["No a Ngwüyäwüd ngwonyadu ngwanni ngwïndädï ndi ombaji Märïyämïng anni ma aar engga yiꞌral yanni yima je Yicu ärrï, aar ämnï ndi Yicu."]], [["A be ngwoko ele aar ondaci Ngwübärrïjï yiꞌral ye yanni yärrï je Yicu."]], [["A be ngwurꞌdal ngwanni ngwuru yiꞌra na Ngwübärrïjï oꞌradalu ngwämrä aar otajidalu."], ["Aar ari, “Yiru ange yanni yima aar je ärrï? Gur nggee nggo gapu yiꞌremna yidi yiima yonyadu."]], [["Manari aar gu ombaci no, ga gu ngwüjü ngwonyadu ämnädä a ngwüjï ngwila ngwudi Rumang ngwunje apada gobo gege na ngwüjï ken gege.”"]], [["A gur geꞌte ꞌdenggegenanu gani Giyaba giru dirꞌdal danni diru giꞌra dïdläyü ndoo ngwondaji ngwari, “Ngaa laꞌti lïngïdï yiꞌral yorto ye ngwaalinga!"]], [["Ngaa laꞌti lïngïdï ndi ari yijayana ꞌdanggalu ndi dïjï ayi deꞌte pu ngwüꞌrïdä ngwüjälü ndi ari a ngwüjï ayi ꞌdar ken.”"]], [["Nginde gwaꞌti ondaja ngwujaꞌri ngwe giligor lüngün, anni rung dirꞌdal danni giꞌra dïdläyü ndoo, gwondaja yïjïrä ndi ari Yicu gwadi ayi gwani üꞌrïdä Ngwüyäwüdälü ken."]], [["Ngwayi ꞌto gwani üꞌrïdä ngwüjälü ngwudi Ngwaalu ngwanni ngwuju ngwubadalu giyen yiꞌter ngwuje gwäꞌräjïdï kiꞌdu geꞌte pu aar ru ngweꞌte pu."]], [["No, ꞌtuꞌtu kaji nggoo aar ïnïjï nunnu aar ꞌrinye."]], [["No, ati ꞌti ba be Yicu elellalu no nunnu a Ngwüyäwüd engga, ngwüꞌdïꞌrï ngwele kündär gani Abrayim giju gito gito ngwaalu ngwuru yiluꞌri aar gu ji ngenone ngwooꞌra ngwe ngwüngün."]], [["Anni ma gaji ji gito gidi dïmürä didi Yïꞌrïnyïnä yidi Dambdani yidi Ngwüyäwüd, a ngwüjï ngwonyadu ꞌdïꞌrïꞌtä ngwaalu ngwegen aar ilada ndi gäꞌrïnï Üräjälïm gomon gaꞌtina ïndï gidi Yïꞌrïnyïnä."]], [["Aar ji ndi mïnï Yicung aar oꞌrajidalu ngwämrä kobo aar gwe otajidala aar ari, “Ngaa laraa? Gwäꞌtüdï gwadi ilada gïyïꞌrïnyïnä gwene aꞌture?”"]], [["A be ngwurꞌdal ngwanni ngwuru yiꞌra na Ngwübärrïjï ondaci ngwüjü ndi ari manari dïjï dere dima lenge Yicu gwe ngwaalinga, aar ila aar je ondaci aar määtä aar gwe ji guy ge."]]], [[["Anni ma yomon diwayinalu nyärläl (6) yidi Yïꞌrïnyïnä yidi Dambdani, a Yicu ila ngwaalu ngwani Bidaniya, ngwati gu Liyajir ji gwanni gwüꞌdïꞌrïyüng giyiꞌranyanu."]], [["Ngenone aar gïꞌtïjï Yicung enying gwudi yïrnü. A je Marja ji ndi äpïjï yiiru a be Liyajiringa ji ndi ndraci dïmbürälü ngwurel ngwe Yicunga le."]], [["A Märïyäm apa yila yiru giꞌreꞌreny yüꞌrü gijajanu yonyadu ngwiliny yicaar je närdïn ngwuje bäläjï Yicung yora nono ngwuje be bruti nono ngwäꞌrü ngwe ngwüngün. A yila ape ngwuꞌdunanu ꞌtur."]], [["A be dooꞌra düngün dani Yäwüdä Äjïgärïyütï gwanni gwuma aji nggwe gwurlanu ari,"]], [["“Ange gwuru aaꞌti be yila giyee ꞌdar ïllïnä, aar ape ngwilinya aar ngwe gataji ngwuwaya düwä? Yonyadu guꞌru gidi yiiru dïdläyü.”"]], [["Nginde gwaꞌti gu aru no nunnu gwati ngwuwayi ïnä, nggu be ari no ndi ari gwuru duꞌram. Gwuru gwämätïyäär dürädä didi ngwüꞌrïny ating je be obeda ngwoko giligoꞌro lüngün."]], [["A be Yicu ari, “Gäbïcär, nginde gwügïꞌtïnä yilalu giyee nunnu aar nje bäläjï nono gomon gidi gatidi gwüny."]], [["Ngwuwayi ngwa le ji yomon ꞌdar, a be a laꞌti la ji yomon ꞌdar.”"]], [["Gaji nggoo Ngwüyäwüd ngwonyadu lengeda Yicu ngwe ngwaalinga aar ila. Aar ꞌti ïndï ꞌdogo gwani ngindeng, aar be ila ꞌto ndi ombaji Liyajiring gwanni gwuma aar ꞌdïꞌrïyälü giyiꞌranyanu."]], [["No, a ngwurꞌdal ngwanni ngwuru yiꞌra gegeꞌte yiꞌral nunnu aar ꞌrinye Liyajiring ꞌto,"]], [["ndi ari yiꞌral ye giyee yüngün yima gäbïcï Ngwüyäwüd ngwonyadu aar gwuji Yicu aar gwe ämnï."]], [["Bïgänü nggwo, a ngwüjï ngwoo ngwonyadu ngwanni ngwïndädï gïyïꞌrïnyïnä ꞌdingini ndi ari Yicu nggwo kay gwadi ilada Üräjälïm."]], [["Aar määtä aar allijaji yiꞌrinala yidi ngwiꞌdi, aar elngala aar ari,"], ["“Gwortana!"], ["Gwonjacaar gwanni gwïndï ngwürïny ngwe ngwudi Deleny!"], ["Gwonjacaar gwanni gwuru Deleny didi Yïjïräyïl!”"]], [["A Yicu mbuji gïndüꞌrï ganni gooko, ngwape nggu allala, anaku üllïnäär gu ndi ari,"]], [["“Aaꞌti yedeny ya ang eny gwani gera gidi Jäyün."], ["Lïngïdï ndi ari Deleny dunga ndo dïndï"], ["dändï kïndüꞌrälä ganni gooko.”"]], [["Gwerre gwerre aaꞌti ngwooꞌra ngwüngün lïngïdï ngwujaꞌri ngwee ꞌdar yorto ye ngwaalinga a be anni ma aji a Yicu näjïnï, aar gu be lenge ndi ari ngwujaꞌri ngwee ꞌdar ngwüllïnä ngwani nginde na ndi ari yiꞌral giyee yärrïjäär je ꞌdar yani nginde."]], [["Ngwüjï ngwanni ngwujaar le gaji ganni giming ge urnidi Liyajiring gidimomanu ngwüꞌdïꞌrïyälü giyiꞌranyanu gwumidu, aar ni ji ndi bädïyï ngwujaꞌralu."]], [["Anni ma gu ngwüjï ngwonyadu ꞌdingini ndi ari Yicu gwärrü yiima giyoo, aar ila ndi aar ombaji."]], [["No, a be Ngwübärrïjï ondajidi aar ari, “Ombajar ngwarang ngwärrär je, änggädär ꞌdi ndi ari gwuma ngwüjï gwujanalu pipiꞌriꞌti!”"]], [["Ngwanni ngwïndädï ndi äpïjï Ngwaalinga yobo gïyïꞌrïnyïnä, ngwüjï ngwuju gwanu ngwuru Garany."]], [["Ngindenga aar ila ndi Bïlïpüj gwudi gündär gani Bid Jäyïdä ngwaalu ngwani Jälïl aar otacalu aar ci, “Gwani mengga, änyängä lïmïnä ndi engga Yicung.”"]], [["A Bïlïpüj ele ndi ondaca Andrawujing. A ngindenga ꞌdün aar ele aar ondaca Yicung."]], [["A je Yicu gwäꞌräjänü ngwari, “Gaji gima ja gito ganni gadi ge Gïjï gidi Dïjï dümnä näjïnï."]], [["Nggwa je ondaci ꞌdidanu ndi ari, manari gon läy gima ꞌti gätïnä gïdïyäng ngwayi, gati gu jalu gwurꞌtal ngwuru läy leꞌte pu. Ma be ari gima gätïnï gïdïyäng mung ayi, ga ꞌtüdä ga ꞌriꞌri ngwäy ngwonyadu."]], [["Gwanni gwati ämnï ligoꞌro lüngün ling dudiyi na gwanni gwuma dudiyi ligoꞌro lüngün gïdïdlä ndee, ling geꞌtalu lani midi gwudi gwurꞌtaling."]], [["Gwanni gwatiny äpïjï yiiru, aar nyi gwuji. A ngwaalu ngwunyi gu ji, gwanni gwuru dïnäd düny gwa gu ji ꞌto. Gwanni gwatiny äpïjï yiiru, gwa Papa gwüny näjï.”"]], [["A Yicu oꞌre ngwari, “Gweneno ligor gilo lïmïꞌrïdïnyänü, a be nggwadi araa? Gwani Papa gïlängïdïyïny kaji nggee? Bärï, a be yiru ꞌtu giyee yanni yïndädï nyi gu kaji nggee."]], [["Gwani Papa, näjïnä ngwürïny ngwunga!”"], ["A be dulu üllä kerala daru nu, “Ngwuminje näjï a ngwunje näjï mana.”"]], [["Ngwüjï ngwonyadu ngwuju ngenone aar ꞌdingini aar ari, gere giru gïmïꞌrïnänü. A ngwoko ari gïꞌrr giru gwondaca."]], [["A Yicu ari, “Yal giyee yärräjäär je ngang je yaꞌti ani äny."]], [["Gaji giru be nggee gidi obalu ngwüjï ngwudi dïdlä ndee! Gweneno deleny didi dïdlä ndee dadi aar be ꞌtüyï poor!"]], [["A be äny, manari äny gwuma äpïnälü gïdïyängälü nyi ällïnälä, linje oktani ꞌdar ꞌdünggüny.”"]], [["Yicu gwaru gu ngwujaꞌri ngwee no nunnu ngwinggidi yiꞌrany yiru ꞌtaa yanni yading je ayi."]], [["A ngwüjï ondaji aar ari, “Yobo yidi Ngwaalu yaru nu, gwanni Gwubrutaar yelenya gwadi jadalu gwurꞌtal no awa nga be ari, ‘Gïjï gidi Dïjï dümnä ga ällïnälä’? Yärü gwuru gwani ‘Gïjï gidi Dïjï dümnä’?”"]], [["A je be Yicu ci, “Ngaa ladi jalu buringa le gaji gaꞌti olanu, elellaar gu be ara je oꞌrracalu, ndi aji a dïrïm ila ara je ümïnïcï ngwaalinganu. Dïjï danni dati ele gïdïrïmänü, dati ꞌti lïngïdï ndi ari ndo dïndï ne."]], [["Ämnär be giburi anni janga buringa le, nunnu ngaa ru yïjï yidi buri.” Anni ma je gu Yicu ondaci ngwujaꞌri ngwee no, ngwüꞌdïꞌrï ngwuje ändädälü ngwele."]], [["Yicu gwapu yiꞌremna yidi yiima giyee ꞌdar ngwäyänü ngwüjï, aaꞌti be ngwüjï mïnä ndi ämnï ꞌdünggüngün."]], [["Nunnu a ngwujaꞌri ätï ngwäyänü ngwanni ngwaru ngwe dïjïr didi Ngwaalu dani Ajaya ndi ari,"], ["“Gwani Deleny, yärü gwuru gwanni gwuma ämnï ngwujaꞌri ngwärï"], ["na yärüngä lanni lima je yiima yidi guy gidi Ngwaalu enggaci?”"]], [["Yiru giyee yanni yïgäbïcä je aar ꞌti be ämnä Ngwaalu anaku aru gu ꞌto dïjïr dani Ajaya ngwujaꞌri ngwe ngwuꞌter ndi ari,"]], [["“Liming je rïmïyï ngwäy ngwegen"], ["nunnu ma aar ombajidalu aar ꞌti änggädï"], ["na liming je ꞌrinye yigor yegen"], ["nunnu ma aar je ondaci, aaꞌti la lenge."], ["Manari lima ꞌdingini, la joꞌrenyana la kwodalu ling je uꞌriyi nono.”"]], [["Ajaya gwondaju yïjïr ye ndi ari gwänggädï näjïng gwudi Yicu nggwe ondajalu."]], [["Yäy a gwe ngweleny ngwudi Ngwüyäwüd ngwonyadu ämnï. A je be yedeny Ngwübärrïjï ndi ari aar ꞌtäcï ämnïngälü Ngwaalu gwegen nunnu la aar je linynyi ngwämrä."]], [["Ndi ari ngindenga lati ämnï a je ngwüjï näjï ndi ari aar ämnï näjïng Ngwaalu."]], [["A Yicu ondaji dula ngwari, “Ma dïjï ämnï ꞌdünggüny, daꞌti ämnä ꞌdünggüny jücü. Dämnä ꞌto ꞌdünggüngün gwanni gwükäjïny."]], [["Ma aar nyi engga, gwuma engga ngindeng gwanni gwükäjïny."]], [["Äny gwuru buri gwïndï gïdïdlä, nunnu aaꞌti dïjï danni dadi ämnï ꞌdünggüny da ji gïdïrïmänü.”"]], [["Ngwari, “A be gwanni gwadi ꞌdingini ngwujaꞌri ngwüny, aar je ꞌti be ꞌdengenaca, ngwäꞌtüdï gwadi nyi otacalu. Äny gwaꞌti ïndädï ndi otaci ngwüjälü ngwudi dïdlä, nggwïndädï ndi nje gïlängïdïyï."]], [["Otacalu gwa ji gïdïjï danni dadiny ꞌdonya ngwuꞌdonya ngwujaꞌri ngwüny. Ngwujaꞌri ngwe ngweꞌte ngweꞌte ngwanni ngwondaji nje, ngwuru ngwanni ngwa ji ngwotaci ngwüjälü komon nggäꞌdï gidi mïꞌrä."]], [["Äny gwaꞌti ondaja ngwujaꞌri ngwere ligor le lüny. Äny gwondaja ngwujaꞌri ngwanni ngwucaar nyi ngwe Papa gwanni gwükäjïny na awa nje ärrï."]], [["Äny gwülïngïdï ndi ari ngwujaꞌri ngwüngün ngwanni ngwaru ngwe, ngwätï miding gwudi gwurꞌtaling. Yäy gu no, yere ꞌdar yanni yati nje ondaji, yiru giꞌra geꞌte geꞌte yanni yicaar nyi ye Papa.”"]]], [[["Gomon giru kaji nggoo gwerre gwerre ndi gomon gidi Yïꞌrïnyïnä yidi Dambdani ïꞌdï, Yicu gwülïngïdï ndi ari gaji güngün gima medadi gïdïdlä ndee gwadi be oꞌre ndi Papa gwüngün. Anaku ämnïng gu ngwüjü ngwüngün ngwanni ngwuju gïdïdlä, ngwuje enggaci ämnïng gwüngün gwanni gwämnï je gwe gwumedadu."]], [["Anni ma aar je gïꞌtïjälü ladi eny digera dalu, a dijegoꞌrr dima gu be änï giligoranu lidi Yäwüdä Äjïgärïyütï gwuru gïjï gidi Jamaan nunnu ngwugwurlanu Yicu ngwe."]], [["Yicu gwülïngïdï ndi ari gwätädï Papa yelenya ꞌdar yidi yiꞌralalu pipiꞌriꞌti na ndi ari nginde gwïndï Ngwaalu na gwadi oꞌre Ngwaalu."]], [["No, ngwüꞌdiꞌrälü kinyalu ngwügwäꞌdä diredalu düllänïng ngwugekanalu dired de diru lari gidiriny."]], [["Ngwube ape yaw ngwuje bäläjï konganu ngwuyi ngwoꞌra ngwüngün yora nono ngwuje be bruti nono dired de diru lari danni digekaning dalu gidirinyanu."]], [["Anni mung ila ndi Jamaan gwani Butruj, a Butruj ci, “Gwani Deleny, ii a gwadi nyi uyi yora nono yüny?”"]], [["A Yicu ci, “Nga gwaꞌti lïngïdï yiꞌral yorto ye ngwaalinga giyee yärrï nje gwenene, yaji ya je be lenge gweere.”"]], [["A Butruj ci, “Bärï nga gwaꞌti gwuny uyi yora nono aꞌtur.”"], ["A Yicu ci, “Manari nggwuma ang ꞌti uyu yora nono, nga gwaꞌti gwätï guꞌru gere ꞌdünggüny.”"]], [["A be Jamaan gwani Butruj ci, “Gwani Deleny, nyi ꞌti uyu yora nono ꞌdogo, uyi ngwuy nono na giꞌra ganu ꞌto.”"]], [["A Yicu ci, “Gwanni gwunu nono gwati ꞌti ba be mïnü uning nono gwati uni yora nono ꞌdogo. Ngwangina ngwüngün ꞌdar ngwujaw nono. A ngaa lijaw nono a be ngaa laꞌti gu jaw nono ku.”"]], [["Ndi ari gwülïngïdï ndi ari yärü gwuru gwanni gwadi gwurlanu. No ngwube ari, “Nga laꞌti jaw nono ku.”"]], [["Anni mung medaji uying ngwoꞌra ngwüngün yora nono, ngwüꞌdïꞌrï ngwüllänï direda düngün ngwoꞌre ngwaalu ngwüngün ngwujalu. Ngwuje be otacalu, “Ngaa lïlïngïdï yiꞌral ye yorto ye ngwaalinga giyee yima je ärrïje?”"]], [["Ngwuje ci, “Ngaa latiny ci, ‘Doorta’ nyii ci, ‘Deleny’, a yätï ngwäyänü, ndi ari äny gwuru gu."]], [["A be gwenene, äny gwanni gwuru Deleny dalu nyi ru Doorta dalu, äny gwuya je yora nono, nga nga ꞌto oyajidar yora nono yalu."]], [["Äny gwuma je enggaci gay nunnu ngaa je gu ape ꞌto anaku äpïjä je gu."]], [["Nggwa je ondaci ꞌdidanu ndi ari, dïnäd daꞌti pana yelenya gidoorta düngün na gwanni gwükäjäär gwaꞌti pana yelenya nginde gwanni gwükäjü."]], [["Ngaa lima lenge ngwujaꞌri ngwee manari yima je ärrï, la je be onjaci.”"]], [["“Äny gwaꞌti ondijaja ꞌdanggalu ꞌdar anaku raa gu. A be äny gwondijaja ngwüjï ngwanni ngwülïngïdï nje ngwäbrï nje. A be yiru giyee ndi ari a ngwujaꞌri ngwudi Ngwaalu kitabanu ätï ngwäyänü ngwanni ngwaru nu, ‘Gwanni gwemadiiny gwe kiny güny gwuminy gwe gwurlanu.’"], ["”"]], [["Ngwuje ci, “Nggwondaca je gwenene giyona yaꞌti ju nunnu ma ji ma aar ji, ngaa ämnï ndi ari äny gwuru."]], [["Nggwa je ondaci ꞌdidanu ndi ari, gwere gwanni gwa ämnï dïjü danni dükäjïny, nginde gwämnïny. Na gwere gwanni gwuny ämnï, gwämnä ngindeng gwanni gwükäjïny.”"]], [["Anni ma Yicu ondaji ngwujaꞌri ngwee, a lïgïꞌrïm mïꞌränü giligoranu lüngün ngwondaji ngwari, “Nggwa je ondaci ꞌdidanu ndi ari gweꞌte ꞌdanggalanu gwadi nyi gwe gwurlanu.”"]], [["A ngwooꞌra ngwüngün pïnïdï ngwäy ngwe nono a je gwe ngwaalu elalu ndi ari yärü gwuru ꞌdenggenanu gwarung gwe."]], [["A dooꞌra deꞌte danni dati Yicu ämnï, ndracalu direl de gito gito,"]], [["a Jamaan gwani Butruj ci milang ngwuci, “Otacalu ndi ari yärü gwuru ngwanni ngwarung gwe.”"]], [["A dooꞌra ndra Yicung nono ngwotacalu ngwuci “Gwani Deleny, yärü gwuru?”"]], [["A Yicu gwäꞌräcänü ngwuci, “Nginde gwuru gwanni gwadi nyi ätädä yona giyee minje duwaji.” Yäy gu no ngwuduwaji yona ngwuje ätädä Yäwüdäng gwani Äjïgärïyütï gïjï gidi Jamaan."]], [["Anni ma Yäwüdä eny yona giyo no, a gu dijegoꞌrr änänü. A Yicu ci, “Yanni yada je ärrï, ärrä je puprang.”"]], [["Aaꞌti dïjï dere ndi eny lïngïdï ndi ari ange gwuru gwucaja gu Yicu ngwujaꞌri ngwee."]], [["Aar be geꞌtaji ndi ari, anni ati Yäwüdä ru gwati määtä ngwüꞌrïnyä, a be loko geꞌtaji ndi ari gwuca Yicu ngwilla ngwony aar ngwe ape yïꞌrïnyïnä ya nunnu ngwape gwoko ngwätädä ngwuwaya."]], [["Anni ma Yäwüdä ape yona, ngwüꞌtü püd. Kaji nggoo ngwaalu ngwuma gu ümnänü."]], [["Anni ma Yäwüdä ꞌtü, a Yicu ari, “Gwenene Gïjï gidi Dïjï dümnä gadi be näjïnï a Ngwaalu näjïnï nginde gwe."]], [["Ma Ngwaalu näjïnï nginde gwe, Ngwaalu ngwa näjï Gïjü ꞌdünggüngün a ging näjï puprang.”"]], [["A je Yicu ci nu, “Lani yïjï yüny, a ladi jalu ꞌdogo yomon cong, ngaa liny mïnï, na anaku ondaciny gu Ngwüyäwüd gwerre, nggwa je gu ondaci ꞌto ndi ari, ngwaalu ngwanni ngwadi nyi gu ele, ngaa laꞌti la gu burni ndi ila.”"]], [["Ngwuje ci, “Nggwa je ätädä ngwujaꞌri ngwuru ngwuyang ndi ari ämnäjïdär. Anaku ma je gu ämnï, no ämnäjïdär gu be ꞌto."]], [["Ngwujaꞌri ngwe ngwee, ngwüjï ꞌdar ngwa be lenge ndi ari ngaa liru ngwïkïrïjïn ngwüny, ma aang ämnäjïdï.”"]], [["A Butruj gwani Jamaan otacalu ngwuci, “Nga ngwadi ene gwani Deleny?”"], ["A Yicu ci, “Ngwaalu ngwanni ngwadi nyi gu ele, nga gwaꞌti gwa burni ndi nyi gwuja gwenene. A be gaji nggo a gwa ji a gwuny gwuja.”"]], [["Oꞌre a Butruj otacalu, “Ange gwuru gwani Deleny nyi ꞌti be burna ndi ang gwujani gwenene? Äny gwa dudiyi ligoꞌro lüny gwani nga.”"]], [["A be Yicu ci, “ꞌDidanu nga gwa dudiyi ligoꞌro lunga gwani änye? ꞌDidanu nggwa ang ci, gwerre gwerre ndi gokto urri, nga gwuny nyïꞌrïnï yomonanu täꞌrïl!”"]]], [[["Ngwuje ci, “Aaꞌti yigor ya je mïꞌränü, gätädär ngwäyänü Ngwaalu, gätädär ngwäyänü ꞌdünggüny ꞌto."]], [["Ngwuꞌdun ndi Papa gwüny, ngwätï yimbang yonyadu. Adinari aar gu ꞌti rüdï, nggwada je gu ci. Äny gwadi ele ngenone nda je gïꞌtïjä ngwaalinga mama."]], [["Na manari nggwuma ele ma je gïꞌtïjä ngwaalinga mama, nggwa be oꞌra nggwa je apani ar ji, nunnu ngwaalu ngwanni ngwadi nyi gu ji, ngaa gu ji ꞌto."]], [["Ngaa lïlïngïdï gay gidi ngwaalu ngwanni ngwadi nyi gu ele.”"]], [["A Tumaj ci, “Gwani Deleny, nyii laꞌti lïngïdï ndi ari ngaa gwadi ene, awa nyii be lenge gay?”"]], [["A be Yicu ci, “Äny gwuru gwanni gwuru gay nyi ru ꞌdidanu na midi. Gwere gwaꞌti gwanni gwa ila ndi Papa gwüny ꞌdogo äny gwe."]], [["Manari ngaa lïlïngïdïny ꞌdidanu, ngaa la lenge Papang ꞌto. Gomon gidi gweneng, gwuma aang lenge gwuma aang engga.”"]], [["A Bïlïpüj ci, “Gwani Deleny, enggaci nje Papangalu kïrtün yiru yanni yïmïnï nje.”"]], [["A be Yicu ci, “Bïlïpüj, a liju yomon giyee ꞌdar yolanu nyi ꞌtina be lïngïde? Gwere gwanni gwuminy engga, gwuma engga Papang. Awa nga be ari, ‘Enggaci nje Papang’?"]], [["Nga gwaꞌti ämnä ndi ari äny nggwo ndi Papa na Papa nggwo ꞌdünggünye? Ngwujaꞌri ngwata je ondaci, ngwäꞌtüdï ngwujaꞌri ngwudi ligor lüny. A be Papa ru gwanni nggwo ꞌdünggüny gwanni gwapu yiiru giyee."]], [["Ämnäcïny miny ari äny nggwo ndi Papa na Papa nggwo ꞌdünggüny. Na ämnär ꞌdogo gwani inggidi gwudi yiima yanni yärrïnä."]], [["Nggwa je ondaci ꞌdidanu ndi ari gwere gwanni gwätï ämnïng ꞌdünggüny, gwa ärrï yiꞌral yanni yärrï nje. Ying je ärrï yipana giyiꞌral giyee ndi ari äny gwadi ele ndi Papa."]], [["A yere ꞌdar yanni yada je mïnï ngwürïny ngwe ngwüny yinje ärrï, nunnu a Gïjï näjï Papang."]], [["Manari ngaa lima utalu yiꞌral ye yere ngwürïny ngwe ngwüny, yinje ärrï.”"]], [["A je Yicu ci, “Manari ngaa lämnïny, ngaa la ꞌdengenaci ngwujaꞌri ngwee ngwanni ngwuca je ngwe."]], [["Na äny gwa otaci Papangalu ara je ätädä dedere diꞌter ngaa le ji giyomonalu pipiꞌriꞌti."]], [["Lïgïꞌrïm lanni liru ꞌdidanu lanni läꞌtüdï ladi ngwüjï ngwudi dïdlä ämnï. Ndi ari laꞌti aar änggädï aar ꞌti lïngïdï. Ngaa be lenge, ndi ari lata le ji na ladi ji ꞌdanggalu."]], [["Nggwa ꞌti gwa je gatanalu yimiꞌrunu, äny gwa je oꞌraca."]], [["Gito gwuru a ngwüjï ngwudi dïdlä ngwa ꞌti ba be ngwuny engga a be ngaa liny engga. Ndi ari äny gwumidu na ngaa la midi ꞌto."]], [["Gomon nggone, ngaa la be lenge ndi ari äny nggwo ndi Papa gwüny, ngaa ji ꞌdünggüny nyi ji ꞌdanggalu."]], [["Gwere gwanni gwätï ngwujaꞌri ngwüny ngwuje ꞌdengenaci, nginde gwuru gwanni gwämnïny. Gwanni gwatiny ämnï gwa Papa gwüny ämnï a gwuny ämnï ꞌto a gwuny enggaci änyïng.”"]], [["A be Yäwüdä gwuꞌter (Äjïgärïyütï gwäꞌtüdï) ci, “A be ange gwuru gwani Deleny nje be enggaci ngang nga ꞌti be enggaci ngwüjü ngwudi dïdlä?”"]], [["A je Yicu gwäꞌräcänü ngwari, “Gwere gwanni gwa ari gwuny ämnï, gwa ꞌdengenaci ngwujaꞌri ngwüny. Gwa Papa gwüny ämnï a äny na Papa nyii ila gwunyii le geꞌte ngwuꞌduna ngwärï ꞌdünggün gwunyii le ji."]], [["Gwanni gwatiny ꞌti ämnä, gwaꞌti gwa ꞌdengenaci ngwujaꞌri ngwüny. Ngwujaꞌri ngwee ngwuꞌdingina je ngwüny ngwäꞌtüdï ngwudi ligor lüny. Ngwudi Papa ngwuru gwanni gwükäjïny.”"]], [["Ngwuje ci, “Äny gwondaca je ngwujaꞌri ngwe ꞌdar anni jarna ngene gïdïdlä."]], [["A be dedere dani Lïgïꞌrïm lidi Ngwaalu lanni Lijuꞌru lanni ladi ara je Papa ükäcä ngwürïny ngwe ngwüny, liru lanni lada je enggaci yiꞌral ꞌdar ara je diwayiniyi yiꞌralalu ꞌdar yanni yica je ye.”"]], [["A Yicu ari, “Nggwa je gätïjänïjï adatingalu gwüny. Adatalu gwüny gwa je gätïjänïjï. Gwaꞌta je ätädï nono ati gu ngwüjï ngwudi dïdlä ätädä. Aaꞌti ngaa la gäbïcï yigor yalu ya je mïꞌränü aaꞌti yedeny ya je eny."]], [["Ngaa liꞌdingininy nyi ari, ‘Nggwada je gatani nyi ele a je be oꞌraca.’ Adinari ngaa lämnïny, ngaa ladi jayanu ndi ari äny nggwadi ele ndi Papa, ndi ari Papa gwupana ꞌdünggüny."]], [["Äny gwuma je be ondaci ngwujaꞌri ngwe gwerre gwerre ngwaꞌtina ju. Ndi ari ma ji ma aar gu ru, ngaa la ämnï."]], [["Äny gwaꞌta be rüdï gwada je ondaci gwonyadu, ndi ari deleny didi dïdlä ndee ndo dïndï. Daꞌti ätï yiima yere ndi aar nyi määtä."]], [["A be nunnu a ngwüjï ngwudi dïdlä lenge ndi ari äny gwämnä Papang na ndi ari yärrï nje gu giꞌra yanni yicaar nyi ye Papa. Ilar be ar ele.”"]]], [[["“Äny gwuru dügïrï danni diru ꞌdidanu, a Papa gwüny ru dïjï didi daarti."]], [["Gwati üꞌrïꞌtä yiꞌrinalu mbüny ꞌdünggüny yanni yati ꞌti ꞌriꞌru, a be yanni yati ꞌriꞌri, yating je branu nunnu aar ꞌriꞌrani."]], [["Nga nga lima je juꞌriyi nono ngwujaꞌri ngwe ngwanni ngwuma je ngwe ci."]], [["Mätïnärälü ꞌdünggüny äny gwa mätïnälü ꞌdanggalu. Giꞌrina gere gaꞌti gati ꞌriꞌri gwuꞌren, mung ꞌti mätïnälü gïdügïrï, no ngaa, laꞌti la ꞌriꞌri manari ngaa lima ꞌti mätïnälü dünggüny."]], [["Äny gwuru dügïrï ngaa liru yiꞌrina yidi dügïrï, manari dïjï dima mätïnälü ꞌdünggüny na minyi mätïnälü ꞌdünggüngün, nginde da ꞌriꞌri yuula yonyadu. Manari ngaa lima ꞌti mätïnälü ꞌdünggüny, ngaa laꞌti la burni ndi ärrï yiꞌral yere."]], [["Manari gwere gwuma ꞌti mätïnälü dünggüny, gwa ru nono giꞌrina ganni gïgätïnä mbüny ngwundi. Yanni yiru gu no yati aar je utalu aar je gatu gïlïgä aar uꞌdi."]], [["Manari ngaa lima mätïnälü ꞌdünggüny, ara je gu ngwujaꞌri ngwüny mätïnälü, utar yalu yanni ya je mïnï na ya je ärrïjï."]], [["Yiru giyee yani näjï gwudi Papa gwüny ndi ari, ngaa ꞌriꞌri yuula yonyadu ngaa inggidi yigoꞌro yalu ndi ari ngaa liru ngwïkïrïjïn ngwüny.”"]], [["Ngwuje ci, “Anaku ämnär nyi gu Papa gwüny, äny gwämnä je gu ꞌto. Gwenene mätïnär bälü ndi ämnï gwüny."]], [["Manari ngaa lima ꞌdengenaci ngwujaꞌri ngwüny ngwanni ngwuca je ngwe, ngaa la mätïnälü ndi ämnï gwüny nono anaku ꞌdengenaci nyi gu ngwujaꞌri ngwanni ngwucaar nyi ngwe Papa gwüny nyi mätïnälü ndi ämnï gwüngün."]], [["Äny gwuma je ondaci ngwujaꞌri ngwee ndi ari a jayanu gwüny ji ꞌdanggalu na jayanu mbuti.”"]], [["Ngwuje ci, “Ngwujaꞌri ngwüny ngwuru ngwee ndi ari, ämnäjïdär anaku ma je gu ämnï."]], [["Ämnï gwanni gwupana guꞌru gwuru nggwee ndi ari ngwügäbïcï dïjü ngwududiyi ligoꞌro lüngün gwani ngwumaad ngwüngün."]], [["Ngaa liru ngwumaad ngwüny, manari ngaa lima ꞌdingini ngwujaꞌri ngwanni ngwuca je ngwe."]], [["Äny gwaꞌti ba be gwa je ci ngwïnäd ndi ari dïnäd dati ꞌti lïngïdï yiiru yidi deleny düngün. A be manni äny gwa je ci ngaa ru ngwumaad ngwüny. Ndi ari ngwujaꞌralu ꞌdar ngwanni ngwenggacaar nje Papa gwüny, ngwuma je enggacalu ꞌdar."]], [["Ngaa läꞌtüdï lurnidiny, äny gwuru gwurnida je nga je äbrï ndi ari ngaa ele ngaa ꞌriꞌri yuula yanni yaꞌti ya medadi. No Papa gwüny gwa je be ätädä ngwujaꞌri ngwanni ngwa je mïnï ngwürïny ngwe ngwüny."]], [["Ngwujaꞌri ngwüny ngwuru ngwee ndi ari, ämnäjïdär.”"]], [["A Yicu ari, “Manari ngaa lima ke ngwüjü ngwudi dïdlä ngwäy, lïngïdär ndi ari liki nje ngwäy gwerre gwerre."]], [["Adinari ngaa ru lidi dïdlä, ngwüjï ngwudi dïdlä ngwada je ämnï. Ngaa läꞌtüdï lidi dïdlä. Äny gwurnida je ꞌdogo ngwüjänü ngwudi dïdlä. No, yiru yanni yïgäbïcä ngwüjü ngwudi dïdlä ara je be ke ngwäy."]], [["Diwayinar ngwujaꞌri ngwanni ngwuca je ngwe, ‘Dïnäd daꞌti pana yelenya gideleny düngün.’ Manari liminy übïnälü, la je gu übïnälü ꞌto. Manari liꞌdengenaca ngwujaꞌri ngwüny, la je ꞌdengenaci ngwujaꞌri ngwalu ꞌto."]], [["Ngindenga la je gu ärrï ngwujaꞌri ngwee no ꞌdar gwani ngwürïny ngwüny. Ndi ari ngindenga laꞌti lïngïdï ngindeng gwanni gwükäjïny."]], [["Adinari äny gwuma ꞌti ïndï nje ondaci, yaꞌti yaadi aar je ätï nono yere yanni yiki. A be gwenene, ngindenga laꞌti ätï ꞌtüyïng yigoꞌro ndi ke gwegen."]], [["Gwanni gwati nyi ke ngwäy gwati Papa gwüny ke ngwäy ꞌto."]], [["Adinari äny gwuma ꞌti ärrü yiꞌral yere ꞌdenggenanu yanni yaꞌti je dïjï dere ärrü, laadi gu be ari ndi ari laꞌti ki. A be gwenene ngindenga länggädï yiima giyee nje be ke ngwäy a je Papa gwüny ke ngwäy."]], [["A be yiru gu no nunnu aar mbuti yanni yaru ye yobo yegen ndi ari, ‘Liki nje ngwäy aꞌtur.’"], ["”"]], [["Ngwuje be ci, “Ma ji manari dedere dima ila danni dadi nyi ükäjä ndi Papa, Lïgïꞌrïm lanni liru ꞌdidanu ladi ꞌtüdä ndi Papa, liru lanni lada je enggaci ngwujaꞌri gwani äny."]], [["A nga nga ꞌto ngaa linggidi ngwujaꞌri ngwani äny ndi ari ngaa liru lanni liju nyii le ꞌtuꞌtu anaku ꞌdïꞌrïny gwälü yiiru ye yüny.”"]]], [[["A je Yicu ci, “Nggwondaca je ngwujaꞌri ngwe ꞌdar ndi ari aaꞌti ngaa la dudi ngwaalu ngwere."]], [["Ngindenga la je linynyi la je ꞌtüyï poor kiꞌdu gidi ngwämrä a ꞌdid ndi ari gaji ga ji gila ganni gadi ara je ge ꞌrinye aar be geꞌtaji ndi ari gilo ndi äpïjï Ngwaalinga yiiru."]], [["Ngindenga la ärrï yiꞌral giyee ndi ari ngindenga laꞌti lïngïdï Papang gwüny aar nyi ꞌti lïngïdï."]], [["Äny gwondaca je ngwujaꞌri ngwee nunnu ma ji manari gaji gima ila ganni gadi aar ge ärrïnï, ngaa lenge ndi ari äny gwuma madini nggwuma je girinya. Äny gwaꞌta je ondaca ngwujaꞌri ngwee ꞌtuꞌtu gwerre ndi ari a liju.”"]], [["A je Yicu ci, “A be gwenene äny gwadi oꞌraci ngindeng gwanni gwükäjïny. Gwere gwaꞌti gwotacinjalu ndi ari äny gwadi ene."]], [["Anni ma je ondaci ngwujaꞌri ngwee, runi gwuma je ji giyigoranu gwupa."]], [["A be äny gwa je ondaci ꞌdidanu ndi ari yijayana ndi nyi ele manari äny gwuma ꞌti ïndï, dedere daꞌti dila, ma be ari äny gwuma ele, da je be ükäcä."]], [["Ma be ari dima ila, da be enggaci ngwüjü ngwudi dïdlä yiꞌral yegen yanni yiki, na ngwuje enggaci yanni yïdünälü na ngwuje enggaci yani obalu."]], [["A be yanni yiki, yiru ndi ari ngwüjï ngwaꞌti ämnä ꞌdünggüny"]], [["a be yanni yani dünälü, äny gwadi oꞌraci Papang ngaa laꞌti ba be liny engga."]], [["Na yanni yani obalu, ndi ari deleny didi dïdlä ndee ndo dima aar de obalu.”"]], [["Ngwuje ci, “Äny gwätï ngwujaꞌri ngwonyadu ngwümïnä nda je ondaci. A be ngaa yaꞌti ya je määtä giyee ꞌdar."]], [["A be manari Lïgïꞌrïm lima ila lanni liru ꞌdidanu, la je be üktïnï kay gidi ngwujaꞌri ꞌdar ngwanni ngwuru ꞌdidanu. Ndi ari läꞌtüdï ladi ondaji ligoꞌro le lüngün, a be ladi ondaji ngwujaꞌri ngwanni ngwading je ꞌdingina. Ara je enggaci ndi ari yiru ange yanni yadi ji gweere."]], [["Nginde gwuny näjï ndi ari nginde ying je apa yüny yanni yadi nyi ye ari ara je ondaci."]], [["ꞌDar yidi Papa, yüny yiru. Yiru yanni yïgäbïcïny nyi be ari Lïgïꞌrïm ladi apa ngwujaꞌri ꞌdünggüny ara je be enggaci.”"]], [["Ngwuje ci, “Gito gwuru ngaa laꞌta be liny engga, a gito gwuru ngaa la oꞌre liny engga.”"]], [["Ngwooꞌra ngwoko ngwüngün utalu aar ari, “Yiru ange yarung ye yani, ‘Gito gwuru ngaa laꞌta be liny engga a gito gwuru ngaa la oꞌre liny engga,’ na ‘Nunnu äny gwadi ele ndi Papa gwüny’?”"]], [["Aar gu ji ndi gwäꞌrïꞌtäjänü ndi ari, “Yiru ange giyee yondajung je yani, ‘A gito gwuru’? Ngwujaꞌri ngwee ngwaꞌti ar je lïngïdï.”"]], [["A Yicu lenge giyigoranu yegen ndi ari gwadi aar otacalu ngwujaꞌri ngwe ngwee, ngwuje be ci, “Ngaa lotajidalu ngwujaꞌri ngwee ngwaru nyi ngwe ngwani ange ndi ari, ‘Gito gwuru ngaa laꞌta be liny engga a gito gwuru ngaa la oꞌre liny engga’?"]], [["Nggwa je ondaci ꞌdidanu, ngaa la ari ngaa la runi a be ngwüjï ngwudi dïdlä ngwa jayanu. Ngaa la runi a be runi gwalu gwa gwurli gwa ru jayanu."]], [["Ma ꞌtina daw lïngïtï, dati yajima enyanu ndi ari gaji güngün gima ila. A be ma ji mung lingeta, dati dodani yajima yanni yïtänü ngwujayanu ndi ari gïjï gima lïngïnï gïdïdlä."]], [["Yiru gu ꞌto no ꞌdanggalu, gwenene ngaa la runi a be nggwa je engga mana ngaa la jayanu a gwere gwaꞌti gwa je apada jayinganu gwalu."]], [["Gomon nggone, ngaa laꞌta be liny otacalu yiꞌral ye yere. Nggwa je ondaci ꞌdidanu ndi ari Papa gwüny gwa je ätädä yiꞌral yere ꞌdar yanni ya je mïnï ngwürïny ngwe ngwüny."]], [["Ngaa laꞌtina ꞌdi kaji nggee, utalu yiꞌral ye yere ngwürïny ngwe ngwüny. Utaralu la je ätädä a jayanu gwalu gwa mbuti.”"]], [["Ngwuje ci, “Äny gwümïꞌrïcä je ngwujaꞌri ngwe giyiꞌral giyee. A be gaji ga ji gila nggwa je ondacalu kibeny Papa gwe, nggwaꞌti gwa je mïꞌrïcï ngwujaꞌri."]], [["Gomon nggäꞌdï, ngaa la utalu ngwürïny ngwe ngwüny. Äny gwaꞌti aru ndi ari nggwotaci Papangalu gwani nga nga."]], [["Bärï Papa nginde giligoꞌro lüngün gwata je ämnï nunnu ngaa liminy ämnï na ngaa lima ämnï ndi ari äny gwüꞌtüdï ꞌdünggüngün."]], [["Äny gwüꞌtüdï ndi Papa nyi üllä gïdïdlä na nggwadi be gatani dïdläyü nyi oꞌraci Papang.”"]], [["A be ngwooꞌra ngwüngün ci, “Nga gwenene gwuma ondajalu kibeny nga gwaꞌti nje ba be mïꞌrïcä ngwujaꞌri."]], [["Gwenene nyängä lima lenge ndi ari nga gwülïngïdï ngwujaꞌralu ꞌdar, nga gwaꞌti mïnä ndi aar ang dïjï otacalu. No yiminje gäbïcï nyängä lima ämnï ndi ari nga gwïndï Ngwaalu.”"]], [["A je be Yicu ci, “Ngaa lima be ämnälü gwodane?"]], [["A be gaji nggo gïndï, a gima ila gweneno ndi ari ngaa la badalu, dïjï da ele ꞌdunu ꞌdünggüngün. Ngaa liny gatanalu jücü. A be äny gwäꞌtüdï jücü, änyängä gilo Papa gwe gwüny.”"]], [["Ngwuje ci, “Äny gwondaca je ngwujaꞌri ngwee ꞌdar nunnu ngaa adatalu ꞌdünggüny, ndi ari ngaa gïdïdlä, ngaa la mbuji yiꞌrendenya, a be orꞌtemajar ndi ari äny gwuma dami dïdläyü!”"]]], [[["Anni ma Yicu medaji ngwujaꞌri ngwee, ngwüꞌdïꞌrïyï ngwäy ngwombajidi kerala ngwari, “Papa, gaji gima be ila, näjä Gïjü gunga nunnu aar ang Gïjï gunga näjï."]], [["Ndi ari gima ang ätädä yelenya ngwüjälä ꞌdar, nunnu ngwätädä ngwüjü ngwanni ngwuma je ätädä miding gwudi gwurꞌtaling."]], [["A gwenene midi nggwee gwudi gwurꞌtaling, gwuru ndi ari aar aang lenge ndi ari nga gwuru ꞌdogo Ngwaalu ngwanni ngwuru ꞌdidanu na aar lenge Yicu Kirictung gwanni gwükäjängä."]], [["Äny gwuma ang näjï ngene gïdïyängälü, medaji gwe yiiru yanni yätädï nje nje ärrï."]], [["Näjïny be gwenene ngwäyänü ngwunga gwani Papa, näjï gwe gwanni gwätï nda gwele gwerre ndi dïdlä ji.”"]], [["Ngwuci, “Lanni lätädï nje ngwüjänü ngwudi dïdlä, lima je enggaci liru lunga gwele nje be ätädä a lima ꞌdengenaci ngwujaꞌri ngwunga."]], [["Gweneno ngindenga lima lenge ndi ari yiꞌral ꞌdar yanni yätädï nje, yïndï ꞌdunggunga."]], [["Ndi ari liminje enggaci ngwujaꞌri ngwanni ngwätädï nje ngwuma aar je ämnï. Na lima gu lenge ꞌdidanu ndi ari äny gwüꞌtüdï ꞌdunggunga, a lima ämnï ndi ari nga gwuru gwükäjïny."]], [["Äny gwotacangalu gwani ngindenga, äny gwaꞌti ang otacalu ngwüjï ngwudi dïdlä, a be äny gwotacangalu ngwüjï ngwanni ngwätädï nje, ndi ari ngwunga ngwuru."]], [["Yere ꞌdar yüny, yunga yiru, na yere yunga ꞌdar yüny yiru. A nggwuma näjïnï ngindenga le."]], [["Gito gwuru nggwaꞌta be gwa ji gïdïdlä a be ngindenga la ji gïdïdlä, a nggwadi ila ꞌdunggunga. Gwani Papa gwanni Gwujuꞌru, rïmïtï je yiima ye yidi ngwürïny ngwunga, ngwürïny ngwanni ngwätädï nje nunnu aar ru leꞌte pu, anaku ru nda gu leꞌte pu."]], [["Anni jiiny le, lati nje rime nje gu etadi ngwürïny ngwe ngwunga ngwanni ngwätädï nje, gwere gwaꞌti gwuma dudi ngwube ru gweꞌte pu gwudi yiꞌrany, ndi ari yanni yüllïnä kitabanu aar mbuti."]], [["A be gwenene äny gwadi ila ꞌdunggunga, nyi be ondaji ngwujaꞌri ngwee äny nggwona ngene gïdïdlä ndi ari a je gu jayanu gwüny onjadala."]], [["Liminje enggaci ngwujaꞌri ngwunga lima be ke ngwüjü ngwäy ngwudi dïdlä, ndi ari ngindenga läꞌtüdï lidi dïdlä anaku aaꞌti nyi gu rüdï gwudi dïdlä."]], [["Otacalu gwüny gwaꞌti ani nunnu nga je ꞌtüyï gïdïdlä, a be nunnu nga je gu etadi gidijegoꞌrr."]], [["Ngindenga läꞌtüdï ngwüjï ngwudi dïdlä, anaku aaꞌti nyi gu rüdï gwudi dïdlä."]], [["Juꞌriya je ꞌdidanu gwe, ngwujaꞌri ngwunga ngwuru ngwanni ngwuru ꞌdidanu."]], [["Anaku ükäjïny gu gïdïdlä, liminje ükäjï ꞌto gïdïdlä."]], [["Gwani ngindenga, äny gwäbrïnä nunnu a ngindenga ꞌto aar äbrïnï ꞌdidanu.”"]], [["Ngwari, “Otacalu gwüny gwaꞌti ani ngindenga ꞌdogo jücü, äny gwotacangalu ꞌto ngwüjï ngwanni ngwadi ämnï ꞌdünggüny ngwujaꞌri ngwe ngwegen."]], [["Ndi ari ꞌdar, aar ru leꞌte pu gwani Papa, anaku ja gu ꞌdünggüny nyi ji ꞌdunggunga. Ngindenga ꞌto aar ru leꞌte pu ꞌdengge, nunnu a ngwüjï ngwudi dïdlä ämnï ndi ari nga gwükäjïny."]], [["Liminje ätädä näjïng gwanni gwätädïny ndi ari aar ru leꞌte pu anaku ru nda gu leꞌte pu."]], [["Äny nggwo ꞌdenggegen, nga ji ꞌdünggüny. Gäbïcä je aar gekajidi aar ru leꞌte pu aar gäbïcï ngwüjü ngwudi dïdlä aar lenge ndi ari nga gwükäjïny na ndi ari lämnä je anaku ämnïny gu.”"]], [["Ngwari, “Gwani Papa, lïmïnï nje lanni liminje ätädä nyii le ji ngwaalu ngwanni ngwadi nyi gu ji, aar engga näjïng gwüny gwanni gwätädïny, ndi ari nga gwämnïny ꞌtuꞌtu dïdlä daꞌtina ju."]], [["Gwani Papa gwanni gwüdünälü, ngwüjï ngwudi dïdlä ngwaꞌti ang lïngïdï, a be nggwülïngïdängä, a gilee lüny lima lenge ndi ari nga gwuru gwükäjïny."]], [["Liminje enggaci ngang, na la oꞌre linje enggaci mana, nunnu ämnï gwanni gwämnïny gwe ngwuji ꞌdenggenanu a äny nyi ji ꞌdenggenanu.”"]]], [[["Anni ma Yicu medaji otacing Ngwaalingalu, aar ꞌdïꞌrï ngwooꞌra ngwe ngwüngün aar dambu Gülä gidi Kidroning. Dambal ngenone, daarti diju gu didi ngwümïnïtï aar gu änï ngwooꞌra ngwe ngwüngün."]], [["A be nggwo gwani Yäwüdä gwanni gwuma gwurlanu Yicu gwe, gwülïngïdï ngwaalinga ngwoo ndi ari Yicunga ngwooꞌra ngwe ngwüngün lati gu jalu pïd pïd."]], [["No a Yäwüdä ila gidaartanu ngwoktana giꞌdu gidi gwuꞌtulu na ngwangida ngwudi gobo ngwükäjä je ngwurꞌdal ngwanni ngwuru ngweleny na Ngwübärrïjï. Aar ila lïgä länü yüꞌrï ye, ngwamba na yiiri."]], [["Yïlïngïdï je Yicu ꞌdar ndi ari yiru ange yanni yadi ji ꞌdünggüngün. Ngwüꞌtü ngwuje otacalu, “Yärü gwuru gwanni gwümïnängää?”"]], [["Aar ci, “Yicu gwudi Najrang.”"], ["A je Yicu ci, “Äny gwuru nggwee.” A Yäwüdä nggwo gwuming ge gwurlanu gwuju gwüdünädäär le."]], [["Anni ma Yicu ari, “Äny gwuru nggwee,” ngindenga aar oꞌrada giluꞌru aar ïrꞌdï gïdïyängälü."]], [["Ngwoꞌre ngwuje otacalu mana, “Yärü gwuru gwanni gwümïnägää?”"], ["Aar ci, “Yicu gwudi Najrang.”"]], [["A je Yicu ci, “Äny gwuca je äny gwuru nggwee.” Ngwuje ci, “Manari ngaa lïmïnïny, gäbïcär je gilee aar ele.”"]], [["Yiꞌral giyee yiju nunnu a ngwujaꞌri ätï ngwäyänü ngwanni ngwaru ngwe ndi ari, “Lanni lätädï nje, gwuminy ꞌti dudiya gwere.”"]], [["A Jamaan gwani Butruj gwätï galala ngwugwalli ngge mïꞌrï dïnädä didi dirꞌdal danni diru giꞌra ngwüꞌrïdä länälü lidi gaama. (Dïnäd ndo dani Malguj.)"]], [["A Yicu girinya Butrujing ngwuci, “Gwäꞌräjä galala käl güngün. Äny gwaꞌti gwa ïyï dïrbä danni dätädäär nyi Papa?”"]], [["A gwuꞌtulu gurnga le giru giꞌra gegen na ngwangida ngwudi gobo ngwanni ngwükäjä je ngweleny ngwudi Ngwüyäwüd määtä Yicung. Aar giki"]], [["aar ape aar gwe ele gwerre gwerre ndi Ananiya gwanni gwuru dünä ndi Giyaba gwuru dirꞌdal diru giꞌra dïdläyü ndoo."]], [["Giyaba gwuru gwanni gwülädï Ngwüyäwüd ndi ari yijayana ndi dïjï deꞌte pu ayi ngwüꞌrïdä ngwüjälü."]], [["A Jamaan gwani Butruj na dooꞌra deꞌte mana gwujani Yicung. Ndi ari dïlïngïdï dirꞌdal danni diru giꞌra aar änï Yicunga le kubanu gidi dirꞌdal ndo diru giꞌra."]], [["A be Butruj dünä gïlängïr poor. A dooꞌra ndoo dïndär Butruj gwe dïlïngïdï dirꞌdal danni diru giꞌra, kwodalu ngwondaci dïnädä danni diru gera danni etadu gïlängïr, aar gäbïcï Butrujing ngwänï."]], [["A dïnäd diru gera gïlängïr otacalu ngwuci, “Nga gwaꞌti mene rüdï gweꞌte ngwooꞌranu ngwüngün. A gwäꞌtüde?”"], ["A Butruj ci, “Äny gwäꞌtüdï.”"]], [["Gaji nggoo dirun dïjïlü a ngwïnäd ngwangidanga le ngwudi gobo ngwükäjä je Ngwüyäwüd aar muji lïgä aar gu ji a Butruj ꞌto aar le ji ndi ji lïgälü."]], [["Kaji nggoo a dirꞌdal danni diru giꞌra otaci Yicungalu gwani ngwooꞌra ngwüngün na ngwujaꞌri ngwanni ngwating je enggaci ngwüjü."]], [["A Yicu ci, “Äny gwondaca ngwüjü ngwudi dïdlä gilingenalu. Äny gwati ji giyomon ꞌdar ndi enggaci ngwüjü ngwämrä na kobo ganni gati gu Ngwüyäwüd oꞌrajidalu gwüpäng. Nggwaꞌti ondaja ngwujaꞌri ngwere yuꞌrimi."]], [["Nga be arra miny otacalu? Otaca jalu lanni liꞌdingininy. Ngindenga ꞌdidanu lïlïngïdï ngwujaꞌri ngwanni ngwondaji nje.”"]], [["Anni ma gu Yicu ari no, a dangida deꞌte mïꞌrï ngwäyänü tired ngwuci, “Nga gwarra a gu be ondaci dirꞌdala diru giꞌra no.”"]], [["A Yicu ci, “Manari äny gwabingu ngwujaꞌri ngwere ngwanni ngwuki, inggida je, ma be ari ngwabingu nje ngwanni ngwätï ngwäyänü, nga be arra miny mïꞌrï?”"]], [["A be Anan gwanni gwuru dirꞌdal danni diru giꞌra ape ngwudinga gwugekanalu ndi Giyaba gwanni gwuru dirꞌdal danni diru giꞌra."]], [["Anni ma Jamaan ji ndi ji gïlïgä, aar otacalu aar ci, “Nga gwuru gweꞌte ngwooꞌranu ngwüngüne? A gwäꞌtüde?”"], ["A Butruj nyïꞌrïnï ngwari, “Äny gwäꞌtüdï.”"]], [["A dïnäd deꞌte ngwïnädänü ngwudi dirꞌdal danni diru giꞌra dätäär gilinge dïnäd de danni düꞌrïdädï Butruj länälü, ngwiyanu ngwuci, “Äny gwaꞌta je änggädï ngaa liju Yicunga le gidaartanu didi ngwümïnïte?”"]], [["Oꞌre a Butruj nyïꞌrïnï ngwari gwäꞌtüdï. Kaji nggoo a gokto urra!"]], [["Aar ꞌdïꞌrï aar ape Yicung ndi Giyaba aar gwe ele ngwuꞌdun ngwudi yeleny gideleny didi Rumang. Gwapaar dilu danu a Ngwüyäwüd ꞌdonya ndi änï ngwuꞌdun ngwudi yeleny ndi ari aaꞌti la rngï nono gwani yobo yegen nunnu aar jayi nono aar ele ndi eny Gïyïꞌrïnyïnä yidi Dambdani."]], [["No a deleny dani Bilatij ꞌtüdä ngwuje otacalu ndi ari, “Yiꞌral yiru ange yanni yärrï je dïjï ndee?”"]], [["Aar ci, “Adinari daꞌti ärrü yiꞌral yere, daꞌti dadi ar ang äpïjä!”"]], [["A je be Bilatij ci, “Apar be ngaa gu pädä yelenya anaku aru gu ngwujaꞌri ngwudi yobo yalu.”"], ["Aar ci, “Änyängä laꞌti ätï yelenya yanni yadi nje gäbïcï nyii ꞌrinye dïjü ndee.”"]], [["Ngwujaꞌri ngwee ngwärrïnä nunnu aar mbuti yanni yaru ye Yicu ngwinggidi ndi ari gwadi ele ndi ayi awa."]], [["A Bilatij änï gïdrü ngwurnida Yicung ngwotacalu ngwuci, “Nga gwuru Deleny didi Ngwüyäwüde?”"]], [["A Yicu ci, “Ngwujaꞌri ngwee ngwunga ngwuru gwalla ngwüjï ngwuru ngwuca gu?”"]], [["A be Bilatij ci, “Äny gwuru gïïlü gidi Ngwüyäwüde? Ngwüjï ngwalu na ngwurꞌdal ngwanni ngwuru ngweleny ngwalu ngwuru ngwäpïjïny ngang. Yiru ange yanni yärrä je?”"]], [["A Yicu ci, “Yeleny yüny yäꞌtüdï yidi dïdlä ndee, adinari a yeleny yüny ru yidi dïdlä ndee, ngwüjï ngwüny ngwadi dugidi nunnu aaꞌti ngweleny ngwudi Ngwüyäwüd ngwuny määtä. A be gwenene yeleny yüny yiru yidi ngwaalu ngwuꞌter.”"]], [["A Bilatij otacalu ngwuci, “A be nga gwuru delenye?”"], ["Ngwube ci, “Nga gwätïyä ngwujaꞌri ngwäyänü ndi ari äny gwuru deleny. ꞌDidanu yiru giyee yanni yïgäbïcïny nyi ila nyi lïngïnï gïdïdlä nunnu nyi ondaji ngwujaꞌri ngwanni ngwuru ꞌdidanu. Ngwüjï ngwanni ngwugwuja ꞌdidanung, ngwatiny geraji länï.”"]], [["A Bilatij ci, “Yiru ange yanni yiru ꞌdidanu?” Yiꞌral ye giyee, ngwüꞌtüdä mana ngwuci Ngwüyäwüd nu, “Äny gwaꞌti mbojaja guru nggee yiꞌral nono yere yadi nyi gu gekaji."]], [["A be yiru gïdïmürä dalu Gïyïꞌrïnyïnä yidi Dambdani ndi ari äny gwata je gwäꞌdäcä dïjälü deꞌte pu gïdïdlä danni dïmïnängä nda je gwäꞌdäcälü. A be gwenene, ngaa lïmïnä nda je gwäꞌdäcä yärüngälü, nga je gwäꞌdäcä ‘Delenyalu didi Ngwüyäwüde?’”"]], [["Aar ürrï dula ꞌdar aar ari, “Bärï, aaꞌti gwa ang gwäꞌdädälü! Gwäꞌdäcï nje Barabajingalu!” (Barabaj gwünyürtïjä ngwelenyanu ngwuru duꞌram.)"]]], [[["A deleny dani Bilatij ape Yicung aar pï lacal le."]], [["A gwuꞌtulu kwoy ngwügä dirꞌta aar je giki Yicung kiꞌra. Aar ape direda duri aar ülläcï."]], [["Aar elada oꞌre elada mana aar pïcälü yora ye aar ari, “Agannar delenya didi Ngwüyäwüd?” Aar pï ngwäyänü."]], [["Oꞌre mana a deleny dani Bilatij ꞌtüdä ngwuci Ngwüyäwüd nu, “Äny gwada je ꞌtücä ngindeng nga je enggaci ndi ari gwaꞌti nyi mbojaja yiꞌral nono yere yanni yadi nyi gu gekaji.”"]], [["Anni ma aar ꞌtüyä Yicung gwugenna ngwügä kiꞌra na direda duri, a je deleny dani Bilatij ci, “Nginde gwuru nggwee!”"]], [["No, anni ma ngwurꞌdal ngwanni ngwuru ngweleny na ngwangida ngwegen engga, aar ürrï dula ari, “Pädï küꞌrï! Pädï küꞌrï!” A je be Bilatij ci, “Apar nga nga ngaa pä küꞌrï. Äny gwaꞌti nyi mbojaja yiꞌral nono yere yadi nyi gu gekaji.”"]], [["A Ngwüyäwüd mïꞌrïnälü ndar aar ari, “Änyängä lätï yobo yärï a yobo yaru nu nginde gwa ayi. Ndi ari nginde gwuca ligoꞌro lüngün gwuru Gïjï gidi Ngwaalu.”"]], [["Anni ma gu Bilatij ꞌdingini ngwujaꞌri ngwee no, a yedeny itani."]], [["Ngwoꞌre gïdrü ngwuꞌdun ngwudi yeleny ngwotaci Yicungalu ngwuci, “Nga gwïndï ne gwe?” A Yicu gwugwundi ngwuꞌti ondaca."]], [["A Bilatij ci, “Nga gwuꞌdonya ndiny ondaci?” Ngwuci, “Nga gwaꞌti lïngïdï ndi ari äny gwätï yelenya ndi ang gatalu nyi ätï yelenya ndi ang pä küꞌre?”"]], [["A be Yicu ci, “Nga gwaꞌti gwaadi ätï yelenya yere aꞌtur ꞌdünggüny adinari aar je ꞌti ätädï kerala. A gu no, gwanni gwapeny aar nyi ätädä ngang, gwuru gwanni gwärrä yiꞌral yanni yikana.”"]], [["ꞌTuꞌtu kaji nggoo, ati Bilatij mïnï ndi gata Yicungalu, a be Ngwüyäwüd ꞌdonya aar ürrï dula aar ci, “Manari nga gwuma gatu guralu nggee ngwele, nga gwäꞌtüdï dimaad didi Gayijar deleny didi Rumang. Ndi ari gwere gwanni gwaru gwuru deleny, gwuru güwän gidi Gayijar deleny didi Rumang.”"]], [["Anni ma Bilatij ꞌdingini ngwujaꞌri ngwee, ngwüꞌtüyä Yicung poor, ngwujalu gididuꞌrala didi yeleny ngwaalu ngwucaar je ngwurꞌda ngwujalu miꞌder a ngwani, “Jäbätä” Yïbrïyängä."]], [["Komon nggoo giru gidi Jaꞌrimani gwudi Ngwüyäwüd giyomon yidi Yïꞌrïnyïnä yidi Dambdani lingen le lïdünälä."], ["A Bilatij ci Ngwüyäwüd “Deleny dalu diru ndee.”"]], [["Aar be ꞌdonya aar ürrï dula aar ari, “Apa! Apa! Pädï küꞌrï.” A je Bilatij otacalu, “Ii a je ꞌrïnyïjï delenya dalu?” A ngwurꞌdal ngwanni ngwuru ngweleny ci, “Änyängä laꞌti ätï delenya dere, deleny därï dani Gayijar diru ꞌdogo deꞌte pu didi Rumang.”"]], [["Gwodanalu a je Bilatij ätädä Yicung nunnu aar pä küꞌrï."]], [["No a gwuꞌtulu ape Yicung ngwüpïnï güüꞌrï güngün aar ele ngwaalu ngwani guya gidi giꞌra gidi dïjï, (aar ani Jüljüjä Yïbrïyängä)."]], [["Ngeneno aar gu pä küꞌrälä ngwuꞌraminga le rom. Deꞌte aar pädä kuyala gidi gängïr na deꞌte kuyala gidi gaama. Aar be pä ngindeng gidiliganu."]], [["A Bilatij ulli ngwujaꞌri ngwuje mïꞌrä küꞌrï ngwaru nu, YICU GWUDI NAJRANG DELENY DIDI NGWÜYÄWÜD."]], [["Ngwüyäwüd ngwonyadu aar uli ngwujaꞌri ngwee ngwüllïnä ngwullaar je Yïbrïyängä, a Lätïnïyängä na Yïgïrïgïyängä. Ndi ari ngwaalu ngwanni ngwüpädäär gu Yicu küꞌrï, ngwaꞌti olanu kündär."]], [["A be ngwurꞌdal ngwanni ngwuru ngweleny ꞌdonya aar ci Bilatijing, “Nga ꞌti ulla, ‘Deleny didi Ngwüyäwüd,’ A be ndi ari gur nggee giru garu giru deleny didi Ngwüyäwüd.”"]], [["A je Bilatij ci, “Yanni yiminje ulli, yiminje ulli.”"]], [["Anni ma gwuꞌtulunga pä Yicung küꞌrï, aar ape ngwureda ngwüngün aar je geꞌte guꞌranu kwoꞌrongo ati dïjï ape guꞌru geꞌte ngwube jalu didi ngwanginu dügꞌrïnä laranu leꞌte pu ꞌtuꞌtu kiꞌra ꞌdi ngwobani koralu."]], [["Aar ape aar ari, “Aaꞌti da ar diritanu. Gäbïcär ar gatu yiꞌru yärü gwuru gwanni gwadi ape.”"], ["Ngwujaꞌri ngwee ngwuju nunnu yanni yüllïnä gwerre kitabanu gidi Ngwaalu, aar mbuti ndi ari, “Lapu ngwureda ngwüny aar je genatanu aar gatu yiꞌru ngwured ngwüny.” No yiru giyee yanni yärrï je gwuꞌtulu."]], [["A nanni gwudi Yicu dünï gito gito ngwaalu ngwanni ngwüpädäär gu Yicung küꞌrï na gwenggen gwudi Märïyäm gwuru gera na Märïyäm gwuru daw didi gur gani Kelobaj na Märïyäm gwani Mäjïdälïyä."]], [["Anni ma Yicu engga nanning gwüngün na dooꞌra düngün danni dating ämnï dïdünäcälü, ngwuci nanning gwüngün gwani Märïyäm, “Gwani daw, gïjï gunga giru nggoo.”"]], [["Na ngwuci doꞌra düngün ndoo, “Nanni gwunga gwuru nggwoo.” ꞌTuꞌtu kaji nggoo a dooꞌra ndoo ape nggwe ele ꞌdunu ꞌdünggüngün."]], [["Anni ma ji a Yicu engga ndi ari yiꞌral giyee ꞌdar yima ärrïnï nunnu aar mbuti yanni yüllïnä kitabanu ganni guꞌrin, ngwari, “Ngwäädä ngwïtïny.”"]], [["Dïtï deꞌte diju ngeno donyadu diꞌricala dula. Aar gu irtiyi lïbä, aar gekaji gidirula didi didirun aar gïꞌtïjï ngwulem nunnu ngwïyï."]], [["Anni mung je drü, a Yicu ari, “Yima mbuti.” Ngwujaꞌri ngwe ngwee, ngwümïꞌrï giꞌra ge a lïgïꞌrïm ꞌtü."]], [["Gomon giru gidi Jaꞌrimani gidi Ngwüyäwüd nunnu dilu danu ndoo, gomon gadi ru ganni giru Kwoꞌra täꞌrïl gïnï. Laꞌti mïnä ngwangina ngwudi ngwüjï ngwayu aar ji gïyüꞌrälä gomon nggee giru Kwoꞌra täꞌrïl. Aar ci Bilatijing aar je pï yoranu yegen aar ayi puprang aar je ülläjälü."]], [["No, a gwuꞌtulu ila ngwüpï yoranu yidi gur gidi gwerre gwerreng ganni gïpädäär je küꞌrï Yicunga le, oꞌre aar je pänü yidi gur nggoo giꞌter."]], [["A be anni ma aar ila ndi Yicu, aar mbuji gwuma ayi, aar ꞌti kiya yora yüngün."]], [["A be manni gwuꞌtulu gweꞌte dugi giiri ge kimeranu a yïn bälädälü na yaw kimeranu."]], [["Gwanni gwänggädï yiꞌral giyee, gwuru gwondaja ngwujaꞌri ngwee a ngwujaꞌri ngwüngün ngwätï ngwäyänü. Nginde gwülïngïdï ndi ari nginde gwati ondaji ngwujaꞌri ngwätï ngwäyänü, ngwube ondaji ngwujaꞌri ngwee nunnu ngaa ämnï."]], [["Yiꞌral giyee yärrïnä nunnu a ngwujaꞌri ngwaru ngwe gitab ätï ngwäyänü ndi ari, “Guya gere güngün gaꞌti ga aar kiyi.”"]], [["A ngweꞌte mana ꞌter ngwaru, “Gwa ji gwa aar ombaji gwanni gwudugaar.”"]], [["Gwodanalu, a gur geꞌte ila gani Yüjïb gati ji kündär gani Rama, ngwotaci Bilatijingalu ngwangina ngwe ngwudi Yicu. Kaji nggoo Yüjïb nggwee gwuru dooꞌra didi Yicu yuꞌrimi. Ndi ari gwïtï yedeny Ngwüyäwüd. Ngwapa ngwujaꞌri gideleny dani Bilatij ngwila ngwape ngwangina ngwudi Yicu ndi gwuꞌtulu ngwe ele."]], [["Lïndï Nïkïdïmüj gwe gwanni gwelaca Yicung gomon geꞌte gwerre dilu de a Nïkïdïmüj apana ngwuuwa ngwülägänänü gündïl ge ngwa ru rotela ꞌdï kwoꞌra täꞌrïl na tudini (75)."]], [["A Ngindenga rom ape ngwangina ngwudi Yicu aar je bruti ngwuuwa ngwe aar je pä direda nono diru lari. Ngwüyäwüd ngwati gu ape dïmürä didi gatidi."]], [["Ngwaalu ngwanni ngwüpädäär gu Yicu küꞌrï, daarti diju gu dätï dimomo dïpïdäär diyang daꞌti aar gu gätï dïjänü dere aꞌtur."]], [["Ndi ari gomon giru nggoo gidi Jaꞌrimani gidi Ngwüyäwüd, na anni ju dimomo gito gito, aar gu gatu Yicung ngeno."]]], [[["Gomon ganni giru giꞌra giyomon Kwoꞌra täꞌrïl, ngwaalu ngwalu tümün tümün, a Märïyäm gwani Mäjïdälïyä ꞌdïꞌrï ngwele gidimomalu ngwumbuji ndi ari dïꞌrïmün kïy gidi dimomo dima äbränälü mbüny."]], [["No a nginde kwodalu ngwugwalajanu ngwila ndi Jamaan gwani Butruj dooꞌra de danni dati Yicu ämnï ngwuje ci, “Ngwüjü ngwuma ape Delenya gidimomanu daꞌti nyi de lïngïdï ngwaalinga dima aar geꞌte ne!”"]], [["No Butruj na dooꞌra ndoo diꞌter ꞌdïꞌrï aar ele gidimomalu ndi aar ombaja yiꞌral giyee."]], [["Aar be gwalajanu ngindenga rom a gur nggoo gïndär Butruj gwe, dalmacani ngwugatani Butrujing ꞌdi ngwombani gwerre gwerre gidimomalu."]], [["Ngwüllänü ngwombajidalu gidimomanu ngwenggada direda diru lari dïpädäär Yicung nono dijalu ngwuꞌti be ändï."]], [["A be Jamaan gwani Butruj gwuja gwodan anni mung obana, ngwänï gidimomanu ngwengga ngwureda"]], [["na dired didi gatidi na ꞌto danni dïpädäär giꞌra nono, dïpänïdälü ngwügïꞌtïnälü ꞌter ngwured ngwoo."]], [["Gwodanalu a dooꞌra änï ꞌto ndoo dele dobana gidimomalu gwerre gwerre. Ngwengga yiꞌral giyee ngwämnï."]], [["(Ngindenga kaji nggoo laꞌti gu na lïngïdï ngwujaꞌri ngwudi gitab ndi ari Yicu gwadi ꞌdïꞌrï giyiꞌranyanu.)"]], [["A ngwooꞌra ngwo kwodalu aar oꞌre ꞌdunu ꞌdenggen."]], [["A be Märïyäm jina ndi dünädälä poor gidimomalu ngwuji ndi ari. Anni mung ji ndi ari, ngwüllänü gwadi ombajidi gidimonanu,"]], [["ngwenggada yïꞌrrä rom yigenna ngwureda ngwubidu pupuꞌrul yijalu ngwaalu ngwanni ngwügätäär gu Yicung. Geꞌte jada kiꞌra na geꞌte jada giyora."]], [["Aar otacalu aar ci, “Gwani daw, a gwarra ma ang ari?”"], ["Ngwuje ci, “Lima ape Delenya düny, a gwaꞌti nyi gwe lïngïdï ngwaalinga gwuma aar geꞌte ne.”"]], [["Ngwujaꞌri ngwe ngwee, nggwurlalu ngwengga Yicung gwüdünü ngenone, ngwuꞌti be lïngïdï ndi ari Yicu gwuru."]], [["A Yicu ci, “Daw ndee, nga gwarra ma ang ari? Yärü gwuru gwümïnängä?”"], ["Ngwuji ndi ari dïjï diru didi daarti ndoo, ngwuci, “Gwani doorta, manari gwuma ang ape, enggaciny gwe ngwaalinga ngwanni ngwuma gu geꞌte nyi ape.”"]], [["A Yicu ci, “Märïyäm.”"], ["Ngwugwurla nono ngwurnidi gwelleny Yärmïyängä ngwuci, “Gwani Doorta düny!”"]], [["A Yicu ci, “Nyi ꞌti akana nono. Ndi ari äny gwaꞌtina ïndï ndi Papa gwüny. Oꞌra manni ang ele ngwänggärï nga je ci, ‘Äny nggwadi oꞌre ndi Papa gwüny na Papa gwalu, nyi oꞌre Ngwaalu ngwüny na Ngwaalu ngwalu.’”"]], [["A Märïyäm gwani Mäjïdälïyä ape ngwujaꞌri ngwuje äpïjï ngwoꞌra ngwudi Yicu, ngwuje ci, “Äny gwuma enggada Delenya!” Ngwuje ondaci ngwujaꞌri ngwucung ngwe."]], [["Gomon nggoo giru giꞌra giyomon Kwoꞌra täꞌrïl digera de, anni ma ngwooꞌra ngwudi Yicu oꞌrajidalu gwüpäng, aar längïtïnï gïdrü yedenyo ngweleny ngwudi Ngwüyäwüd. A Yicu ila ngwuje aganni ngwüdünï gidiliganu ꞌdegegen. Ngwuje aganni ngwuje ci, “A adatalu ji ꞌdanggalu!”"]], [["Anni mung je gu ci no, ngwuje enggaci yubuꞌru yidi ngwümmä ngwuy na kimere. Anni ma ngwooꞌra ngwudi Yicu engga Yicung, a je jayanu apani."]], [["A je Yicu aganni mana ngwuje ci, “A adatalu ji ꞌdanggalu! Anaku ükäjärïny gu Papa nggwa je ükäjï ꞌto.”"]], [["Ngwujaꞌri ngwe ngwee, ngwuje büdä nono düwä de ngwuje ci, “Apar Lïgïꞌrïmä lanni Lijuꞌru."]], [["Ma aang düdänïjï dïjänü dere ndi ape gwüngün gwanni gwuki, da aar düdänïjänü, ma aang ꞌti düdänïjänü, daꞌti da aar düdänïjänü.”"]], [["A Tumaj gwanni gwuru Dänggïl gwuru ngwoꞌranu ngwudi Yicu ngwoo ꞌdï na rom (12) gwaꞌti aar ju ngwooꞌra ngwe ngwudi Yicu gaji ganni gïndï ge Yicu."]], [["A be ngwooꞌra ngwoko ngwoo ondaci aar ci, “Änyängä länggädï Delenya.”"], ["Ngwuje be ci, “Minyi ꞌti änggädï yubuꞌru yidi mijamir ngwuy ngwüngün nyi geꞌte gomon güny ngwaalu ngwanni ngwüpädäär gu mijamir na nyi geꞌte guy güny kimere ganni gidugaar gu, yaꞌti yinje ämnï.”"]], [["A gomon giꞌter giyomon kwoꞌra täꞌrïl, oꞌre a ngwooꞌra ngwudi Yicu ji ndi oꞌrajidalu ngwuꞌdun ngweꞌte ngweꞌte aar ji Tumajinga le ngwängïr ngwülängïtïnä. A be Yicu ila ngwüdünälä gidiliganu ꞌdenggen ngwuje aganni ngwuje ci, “A adatalu ji ꞌdanggalu.”"]], [["Ngwube ci Tumajing, “Geꞌta guy gunga ngene, änggädï ngwuy ngwüny dingada guy gunga kimere güny. Gäbïcï ümïmïngänü nga ämnï.”"]], [["A Tumaj ci, “Gwani Deleny düny na Ngwaalu ngwüny.”"]], [["A Yicu ci, “Nunnu a gwuminy engga nga be ämnï ꞌdünggüny. Lonjacaar je lanni laꞌti nyi änggädï, aar be ämnï ꞌdünggüny.”"]], [["A Yicu ärrï yiꞌremna yidi yiima yonyadanu ngwäyänü ngwudi ngwooꞌra ngwüngün, yaꞌti üllïnä kitabanu nggee."]], [["A be giyee yüllïnä nunnu ngaa ämnï ndi ari Yicu gwuru gwanni Gwubrutaar yelenya, gwuru Gïjï gidi Ngwaalu na ämnï gwe ꞌdünggüngün, ngaa la mbuji miding gwudi gwurꞌtaling ngwürïny ngwe ngwüngün."]]], [[["Oꞌre mana a Yicu ꞌtäcä ngwoꞌralu ngwüngün gito gito giyaw yani Täbïrïyä. Yiꞌral giyee yiju no,"]], [["Butruj gwani Jamaan na Tumaj (gwuru Dänggïl) na Nataniyal gwanni gwati ji ngwaalu ngwani Kana Jälïl, na yïjï yidi Jäbädï rom, na ngwooꞌra mana rom, ngindenga ꞌdar liju gwüpäng."]], [["A Jamaan gwani Butruj ꞌdïꞌrï ngwuje ci, “Äny gwadi ele ndi umma ngwuuma.”"], ["Aar ci, “Ar ele gwüpäng.” Aar ꞌtü ar üllï gïbälükänü aar ꞌti mätï gonyalu gere dilunga ndoo."]], [["ꞌTuꞌtu dilu danu, a Yicu ele ngwüdünä kïmämü, aaꞌti ngwooꞌra ngwüngün lïngïdï ndi ari gwuru."]], [["Ngwuje urnidi ngwuje ci, “Lani ngwumaad ngwüny, ngaa laꞌti mätï ngwuumalu ngwere?”"], ["Aar ci, “Bärï.”"]], [["Ngwuje be ci, “Gätädär ngwüꞌdïbä kuyala gidi gaama gidi bälükä ngwa je be mbuja ngwoko.” Anni ma aar gatu ngwüꞌdïbä, a ngwuum ïꞌdätï ngwonyadu ꞌdi a je ngwüꞌdïbä näcï ndi aar je oda."]], [["A dooꞌra danni dati Yicu ämnï ci Butrujing, “Deleny diru!” Anni ma gu Jamaan gwani Butruj ꞌdingini ngindeng no ndi ari, “Deleny diru,” ngwape direda düngün ngwüpänï nono (ndi ari gwujalu ngwanginu ngwanu) ngwumiꞌri giyaw."]], [["A ngwooꞌra ngwoko gwujani bälükä gwe aar oda ngwuuma ngwüꞌdïbä ngwe ngwonyadu ndi ari laꞌti ola ngwaalinganu kïmämü gito gito ngwaru bränü küüꞌrï tudini (100)."]], [["Anni ma aar ꞌtüdä kïmämü, aar engga lïgä liru yirang lïmüjïnä liju gu ngwuumala a yon ji."]], [["A je Yicu ci, “Ilar ngwuum ngwe ngwoko ngwanni ngwuma je umma gwenene!”"]], [["A Jamaan gwani Butruj allu gïbälükälä ngwülläjä ngwüꞌdïbälü kïmämü. Ngwüꞌdïbä ngwonyadu ngwuumanu ngwuru küüꞌrï tudini na ꞌdï tudini täꞌrïl (153). Ngwuum ngwe ngwee ngwonyadu no, aar ꞌti üꞌrïꞌtïyä ngwüꞌdïbänü."]], [["A je Yicu ci, “Ilar ang eny.” Aaꞌti gwere ngwooꞌranu ngwüngün ädïnä ndi otacalu ndi ari, “Nga gwani yärü?” Ngindenga lïlïngïdï ndi ari nginde gwuru gwani Deleny."]], [["A Yicu ila ngwape yona ngwuje ätädä ngwuje ätädä ꞌto ngwuum."]], [["Ngwujaꞌri ngwee ngwuru ngwanni ngwuru yomonalu täꞌrïl (3) a ye Yicu ꞌtäcä ngwoꞌralu ngwüngün anaku ma gu Ngwaalu ꞌdïꞌrïyälü giyiꞌranyanu."]], [["Anni ma aar medaji enying, a Yicu ci Butrujing, “Gwani Jamaan gïjï gidi Yuna, nga gwämnänïny ꞌdidanu ngindenga gilee?”"], ["A Butruj ci, “Yäy gwani Deleny, nga gwülïngïdï ndi ari äny gwämnängä.”"], ["A Yicu ci, “Iya ngwangala ngwüny.”"]], [["Oꞌre a Yicu ci, “Gwani Jamaan gïjï gidi Yuna, nga gwämnïny ꞌdidano?”"], ["Ngwuci, “Yäy gwani Deleny, nga gwülïngïdï ndi ari äny gwämnängä.”"], ["A Yicu ci, “Ombaja ngwangala ngwüny.”"]], [["Ngwoꞌre mana gomonanu ꞌtäꞌrïl ngwuci, “Gwani Jamaan gïjï gidi Yuna, nga gwämnïnye?”"], ["A Butruj ümï ligoranu ndi ari gwuma Yicu otacalu yomonanu täꞌrïl ndi ari, “Nga gwämnïnye?” Ngwuci, “Gwani Deleny, nga gwülïngïdï yiꞌralalu ꞌdar. Nga gwülïngïdï ndi ari äny gwämnängä.”"], ["A Yicu ci, “Iya ngwangala ngwüny."]], [["Nggwa ang ondaci ꞌdidanu ndi ari, Ma ang ꞌdïꞌrälü gwuru damal, nga gwati genne gwuꞌren nga ele ngwaalu ngwaru ngwe ligor lunga. Ma be ru dïmäyïn, nga gwati gwalli guyanu aar ang dïjï giki diꞌter aar ang okta ngwaalu ngwaꞌti je ligor lunga mïnä nda gu ele.”"]], [["Yicu gwondaja ngwujaꞌri ngwee nunnu ngwinggidi yiꞌrany yanni yadi je Butruj ayi ngwuye näjï Ngwaalinga. Ngwube ci, “Gwujaniny!”"]], [["Anni ma Butruj gwurlalu ngwengga gilo ligwujana je dooꞌra danni dati Yicu ämnï. (Dooꞌra diru ndee danni dïndrädï Yicung nono gwerre gaji ganni gijaar ge ndi eny digera de. Ngwuci, “Gwani Deleny, yärü gwuru gwanni gwada gwe gwurlanu?”)"]], [["Anni ma Butruj engga, ngwutalu ngwari, “Gwani Deleny nda mine nginde?”"]], [["A Yicu ci, “Manari gwümïnïny nding jalu gwumidu ꞌdi nyi oꞌra, nga gwätï gu ange? Gwujaniny nga.”"]], [["A ngwujaꞌri ngwee badalu ngwengganu ꞌdar ndi ari dooꞌra ndoo daꞌti da ayi. A be Yicu gwaꞌti aru nginde gwaꞌti gwa ayi. Gwaru ꞌdogo, “Manari gwümïnïny nding jalu ꞌdi nyi oꞌra, nga gwätï gu ange?”"]], [["Dooꞌra ndoo diru ndee dondaja ngwujaꞌri ngwee ngwuru danni dullu je. A lïlïngïdï ndi ari ngwujaꞌri ngwüngün ngwätï ngwäyänü."]], [["Yiꞌral yiꞌter yonyadu yärrï je Yicu ꞌto. Adinari yullaar je ꞌdar, ngwaalu ngwaꞌti ngwadi ji gïdïdlä ngwudi ape yitab yanni yaadi üllïnï."]]]], "Acts": [[[["Mengga gwani Yabuluj, kitabanu ganni gullu nyi gwerre, nggwenggaca gu yiꞌralalu ꞌdar yanni yärrï je Yicu na yanni yenggacing je ngwüjü ꞌtuꞌtu gaji ganni gïꞌdïꞌrüng ge yiiru ye"]], [["ꞌdi a gomon ila ganni giming ge ꞌdïꞌrï ngwele kerala. Gaji ganni gaꞌting ge na ꞌdïꞌrü, gwondacana ngwoꞌra ngwükäjäär je ngwüngün ngwanni ngwäbrüng je Lïgïꞌrïm le lanni Lijuꞌru."]], [["Anni ma Yicu ïyï dïrbä ngwayi ngwüdïꞌrä giyiꞌranyanu, ngwujalu ngwätï yomon küüꞌrï rom (40). Ating enggani ngwäyälü yomonanu yonyadu ndi aar lenge ꞌdidanu ndi ari gwuma ꞌdïꞌrä giyiꞌranyanu. Aar le ondaji ngwuje ondaci ngwujaꞌri ngwe ngwudi yeleny yidi Ngwaalu."]], [["Gomon geꞌte anni ma aar le ji ndi eny gwüpäng, ngwuje ondaci ngwuje ci nunnu, “Aaꞌti ngaa la gatani Üräjälïmïng ngaa be dünïcï angidacing gwudi Papa gwanni gwarung gwe gwanni gwuꞌdingina gwuca je gwe."]], [["Ndi ari Yuwana gwünyïnyü yaw ye a be yomon cong ngaa la nyïnyïnï Lïgïꞌrïm le lanni Lijuꞌru.”"]], [["Anni ma Yicunga mbudidi ngwooꞌra ngwe ngwüngün gwüpäng, aar otacalu aar ci, “Gwani Deleny, jadu gwuru gwanni gwada gwe gwäꞌräcä Yïjïräyïl yelenya?”"]], [["Ngwuje ci, “Ngaa laꞌti ätï kaji na giyomon yanni yigeꞌta je Papa yeleny ye yüngün."]], [["A be ma ji ma ara je gu Lïgïꞌrïm lanni Lijuꞌru üllänü, la je be onjaji yiimala ngaa ru lanni ladi inggidi gwani äny kündär gani Üräjälïm na Yäwüdïyä ꞌdar na Jamra ꞌdi ngaa obani ngwaalu ꞌdar gïdïdlä.”"]], [["Anni mung ari ngwujaꞌri ngwee, ngwüꞌdïꞌrï ngwäyänü ngwegen ngwallu kerala ꞌdi ngwänï gïyïbäꞌränü ngwüꞌrïnyänälü ngwäyänü ngwegen."]], [["Aar ji ndi ombajidi kerala ꞌtiꞌtog anni mung ji ndi allu, puprang no a ngwüjï rom (2) ngwugenna ngwureda ngwubidu ꞌtädälü aar je ci,"]], [["“Ngwüjï ngwee ngwudi Jälïlïng, ngaa larra ngaa be dünä ngene ndi ombajidi kerala? Yicu nggwee gwanni gwuma aar ꞌdïꞌrïyï ꞌdanggalanu gwuma aar gwe ele kerala, gwa ji gwoꞌra ꞌto anaku änggädä gu gwuma ele kerala.”"]], [["Aar kwodalu aar gatana Gidotra gidi Ngwümïnïtï aar ila Üräjälïm gaꞌti ola ngwaalinganu ndi ele anaku ari gu dïmürä didi gomon giru Kwoꞌra täꞌrïl."]], [["Anni ma aar obana aar allu ngwuꞌdun alu nggwe kimbanu ganni gati aar gu ji. Lanni ju liru lani, Butruj na Yuwana na Yagub na Andrawuj na Bïlïpüj na Tumaj na Bartumawuj na Mätä na Yagub gïjï gidi gur gani Albayu na Jamaan gwanni gwati ligor enyanu gwani gen na Yäwüdä gïjï gidi Yagub."]], [["Ngindenga ꞌdar loꞌrajidalu gwüpäng anaku äbräjäär gu ndi otaci Ngwaalingalu ngindenga ngwawnga le na Märïyäm nanni gwudi Yicu na ngwenggen."]], [["Giyomon giyoo, a Butruj ꞌdïꞌrï ngwïkïrïjïnänü, ngwa ru küüꞌrï nyärläl (120), ngwüdünälä gidiliganu"]], [["ngwari, “Lani ngweengga, ngwujaꞌri ngwanni ngwaru ngwe gitab gwerre ngwätï ngwäyänü anaku aru gu Lïgïꞌrïm lanni Lijuꞌru ngwulemanu ngwudi Däwüd kur gani Yäwüdä gwanni gwuma ru guy gidi ngwüjï ngwanni ngwuma määtä Yicung."]], [["Yäwüdä gwuru dooꞌra deꞌte ꞌdengganu gwacajidar le giyiiru giyee.”"]], [["(Ngwube ellang giruny ngwiliny ngwe ngwanni ngwuma aar je ätädä gwani yiiru yüngün yiming ye gwurlanu Yicu gwe gwuma gu ïꞌdï ngwümïꞌrälü yïdül ye ꞌdi a ngwanginu ngwüngün ubi a ngwüw ꞌtädälü mbüny."]], [["A gu ngwüjï ꞌdinginalu ꞌdar ngwudi Üräjälïmïng aar ätädä giruny nggoo ngwürïny ngwani Akildama ngwujaꞌri ngwee ngwani Yärmïyängä, “Giruny gidi Yïn.”)"]], [["No, a Butruj ari, “Yüllïnä kitabanu gidi Mäjïmür ndi ari,"], ["‘A ngwuꞌdun ngwüngün undanu,"], ["dïjï dere daꞌti da gu janu.’"], ["A mana ngwaalu ngwuꞌter yüllïnä ꞌto ndi ari,"], ["‘A dïjï diꞌter mandi giyiiru yüngün.’"]], [["Yäy gu no, ya gu jayi ndi ari ar bupi dïjü danni dacajidar le giyiiru giyee gaji ge ꞌdar ganni gapu ge Deleny dani Yicu yiiru ꞌdengganu,"]], [["ꞌtuꞌtu gomon ganni gïnyïnyä ge Yuwana ngwüjü ꞌdi a gaji ila ganni gima ge Yicu ꞌdïꞌrï aar nje gatani ngwallu kerala. Ndi ari dïjï deꞌte ꞌdengganu ar le ru ladi inggidi gwani ꞌdïꞌrï gwüngün.”"]], [["No aar apa ngwüjü rom (2), Yüjïb gwani Barjabaj (gwati aar ci ꞌto Yuctuj) na Mitiyaj."]], [["Aar otaci Ngwaalingalu aar ari, “Gwani Deleny, nga gwuru gwülïngïdï ligor lidi dïjï, enggaci nje dïjü ngwüjï ngwee rom (2) danni dinananga"]], [["ndi ape yiiru giyee yidi ükäjï, yanni yima je Yäwüdä gatani gwuma ele ngwaalu ngwanni ngwädï nono.”"]], [["Aar be gatu yuꞌru, aar ïꞌdädä ndi Mitiyaj aar ape aar gendaji ngwooꞌra ngwükäjäär je ngwuru ꞌdï na gweꞌte (11)."]]], [[["Anni ma gaji ila gidi gomon gidi Yïꞌrïnyïnä yidi Uni yidi Ngwüyäwüd, ngwooꞌra ꞌdar ngwudi Yicu ngwuju aar ji gwüpäng ngwaalu ngweꞌte pu."]], [["Puprang no, a yal aranu kerala nono yal yidi dirun diru dudu ngwüllä ꞌdi ngwonyadi ngwuꞌdunala ngwoo ngwujaar gu ndi jalu."]], [["Aar engga ngwungla ngwuru nono gwele lingla lidi lïgä ngwüllä ngwubadalu ngwaci ngwüjälä ꞌdar ngwanni ngwuju ngeno."]], [["A je Lïgïꞌrïm lanni Lijuꞌru onjadala ngwuje ätädä yiima aar ondaji ngwujaꞌri ngwungla ngwe ngwuꞌter."]], [["Giyomon giyoo Üräjälïm, Ngwüyäwüd ngwonyadu ngwanni ngwüdïnyädï Ngwaalinga ngwuju. Ngwïndï ngwaalu mbüny mbüny giyen gïdïdlä."]], [["Anni ma aar ꞌdingini yal giyee, A ngwüjï ngwonyadu oꞌrajidalu aar ji ꞌrïl ndi ari dïjï deꞌte deꞌte diꞌdinginu ngwujaꞌri ngwudi lingla lüngün ngwündäjïnä."]], [["A je le ngwaalu elalu aar utalu aar ari, “Ngwüjï ngwee ꞌdar ngwondaju ngwäꞌtüdï ngwudi Jälïlïngo?"]], [["Aar mine arra ꞌdar ma ar je ꞌdingini aar ondaji ngwujaꞌri ngwudi yïïlü yege ꞌdar anaku rar gu?"]], [["Alanga liru Ngwübrïtï na Ngwumadi na Ngwulami, ngwüjï ngwati ji Mijuputumiya na ngwanni ngwati ji Yäwüdïyä na Gäbüdükïyä, na Bunduj na Ajiya,"]], [["na Bïrïjïyä na Bämbïlïyä na Mijir na ndi elada Lïbïyä gwe ngwaalu gito gito ngwucaar je Giruwan na ngwüjï ngwuru ngwïrnü ngwïndï Ruma,"]], [["ngwuru Ngwüyäwüd na ngwanni ngwändï giyobo yidi Ngwüyäwüd. A gu ngwüjï janu ngwuru Ngwükïrïd na Ngwädïgü. Ngwuꞌdinginar je ngwondaju giyiima yidi Ngwaalu ngwungla ngwe ngwege.”"]], [["Aar ji ꞌrïl a je ngwe ngwaalu elalu aar otajidalu aar ari, “Yiru ange giyee?”"]], [["A je be loko ondajaji ngwuꞌdera nono aar ari, “Lima ïyï diꞌrica donyadu diming je rlälïyï?”"]], [["A Butrujinga ꞌdïꞌrälü ngwooꞌra ngwe ngwoo ngwuru ꞌdï na gweꞌte (11), a Butruj ondajala gwulleny ngwondaji ngwari, “Lani ngweengga ngwuru Ngwüyäwüd na nga nga ꞌdar lanni lati ji Üräjälïm, gerajiiny länï ngaa je enggaci ngaa lenge ngwujaꞌri ngwee."]], [["Ngwüjï ngwee ngwaꞌti rlälü anaku ara gu. Ngwaalu ngwona ngwuru dilu danu gaji giru tudini kwoꞌrongo (9)."]], [["A be yiru giyee yanni yari ye dïjïr dani Yüwïl ndi ari,"]], [["‘Ngwaalu ngwari nu yiru giyee yanni yadi nje ärrï giyomon gïyäꞌdï yidi gwodaning,"], ["äny gwa bäläjä ngwüjü ꞌdar Lïgïꞌrïmä nono lüny."], ["A yïjï yalu yanni yiru ngwur na yera ya alliji yïjïrä,"], ["na ngwamal ngwalu ngwätï ngwäy ngwudi engga ngwujaꞌri,"], ["na ngwümäyïn ngwalu ngwa je ngwulingid eny."]], [["Yäy ꞌdi ꞌto ngwïnäd ngwüny ngwanni ngwuru ngwur na ngwaw,"], ["ngwunje bäläjï Lïgïꞌrïmä nono giyomon gïyäꞌdï ngwa alliji yïjïrä."]], [["Äny gwa geꞌte yiꞌral yidi allalu ndïr kerala"], ["na yiꞌremna ya ji yiru ꞌter gïdïyängälü,"], ["ngwaalu ngwa ru yïn, ngwa ru lïgä na ngwa ru dïlü dipa giꞌranu."]], [["Lingen la gwurli la ru dïrïm na düüwä da gwurli da ru yïn"], ["a ya ji giyee gwerre gwerre ꞌdi a be gomon ila nggäꞌdï gipa gidi näjï gidi Deleny."]], [["Na dïjï danni durnidi"], ["ngwürïny ngwudi Deleny, da gïlängïdïnï.’"], ["”"]], [["A Butruj ari, “Gerajar ngwänï ngwüjï ngwudi Yïjïräyïl ngaa ꞌdingini ngwujaꞌri ngwee, Yicu gwudi Najrang gwuru dïjï dinggida de Ngwaalu ndi ari dükäjïng ꞌdanggalanu yiima ye na allalu ndïr na yanni yiru yiꞌremnalu ꞌter yanni yärrï je Ngwaalu ꞌdanggalanu nginde gwe, yïlïngïdä je yigoꞌro yalu."]], [["Yicu nggwee gwügäbïcïjärä je Ngwaalu yiiru ye yanni yïlïngïdïng ye yorto ye ngwaalinga ꞌtuꞌtu gwerre, ngaa ape ngwuy ngwe ngwudi ngwüjï ngwuru Garany, ngaa pä küꞌrälä ganni gimamindanu ngaa ꞌrinye."]], [["A be Ngwaalu ꞌdïꞌrïyälü giyiꞌranyanu yiima ye yüngün gwuma aar gwäꞌdälü giyeꞌrendenyanu yidi yiꞌrany ndi ari yiꞌrany yaꞌti ätï yiima ndi aar määtädälü."]], [["Deleny dani Däwüd dondaja Kirictu gwe kitabanu ngwari,"], ["‘Nggwänggädï Delenya ngwäyänü ngwüny yomonalu ꞌdar."], ["Ndi ari ngwujicinyalu kaama,"], ["nunnu aaꞌti nggwa lagadalu."]], [["Yäy gu no nggwujayanu giligoranu lüny nyi elnge gwujayanu."], ["Ngwangina ngwüny ꞌto ngwa jici geꞌtajing gwudi midi."]], [["Ndi ari nga gwaꞌti gwuny gatanalu gidel didi yiꞌrany"], ["na ndi ari nga gwaꞌti gwa gäbïcï ngindeng gwunga gwanni Gwujuꞌru gwa ꞌdigiꞌri."]], [["Nga gwuminy enggaci gay gidi midi"], ["na nga gwuny gäbïcï nggwa jayanu gwulleny ꞌdunggunga.’"], ["”"]], [["A Butruj ari, “Lani ngweengga, nggwa je ondaci ndi ari nggwïcïnänü ndi ari papa gwege gwani Däwüd gwuma ayi gwuma aar gatu na dimomo düngün ndo ngene ꞌdi gomon gidi gweneng."]], [["A be nginde gwuru dïjïr gwülïngïdï ndi ari gwümïꞌrïcä Ngwaalu yiꞌrany ngwuci nu, gwa alliji gïjü güngün geꞌte gididuꞌrala didi yeleny."]], [["A Däwüd engga yiꞌral yanni yadi ele ndi ji gweere, ngwondaji ꞌdïꞌrï gwe gwudi nginde gwanni Gwubrutaar yelenya ndi ari gwaꞌti gwa aar gatanalu gidelanu didi yiꞌrany na ndi ari ngwaꞌti ngwa ꞌdigiꞌri ngwanginu ngwüngün."]], [["Ngwaalu ngwuma ꞌdïꞌrïyï Yicung nggwee gwumidu na nyii gilee ꞌdar liru länggädï ꞌdidaning nggwee."]], [["Gwuma aar ꞌdïꞌrïyï gwuma aar näjï näjïng gwupa geꞌte gwalu kaama gidi Ngwaalu gwuma Papa ätädä Lïgïꞌrïmä lanni Lijuꞌru larung le lima aar nje bäläjä nono gilee länggädängää ngaa ꞌdingini gweneno."]], [["Ndi ari Däwüd gwaꞌti ꞌdïꞌrü ngwallu kerala ngwube ru gwaru nu,"], ["‘Deleny dica Delenya düny,"], ["Jalu ngene kaama güny"]], [["ꞌdi ngaa gïꞌtïjï güwänälü gunga"], ["nga roꞌtalu giyoranu yunga.’"]], [["Yäy gu no, a gu ngwüjï lenge ꞌdar ngwudi Yïjïräyïl ndi ari, Yicu nggwee gwüꞌrïnyïtängää, gwuru gwugeꞌta Ngwaalu ngwuru Deleny ngwuru gwanni Gwubrutaar yelenya.”"]], [["Anni ma gu ngwüjï ꞌdingini ngwujaꞌri ngwee no, aar je dugi yigor aar ci Butrujing je ngwooꞌra ngwe ngwükäjäär je, “Yiru ange yanni yadi nje ärrï lani ngweengga?”"]], [["A je Butruj ci, “Joꞌrenyanar ara je nyïnyï ꞌdar ngwürïny ngwudi Yicu Kirictu ara je Ngwaalu düdänïjänü gwalu gwanni gwuki, la je be angidaci Lïgïꞌrïmä lanni Lijuꞌru."]], [["Ndi ari ngwujaꞌri ngwee ngwaru ngwe Ngwaalu, ngwalu ngwuru aar ru ngwudi yïjï yalu aar ru ngwudi ngwüjï ꞌdar ngwanni ngwüꞌtüdänü Ngwaalu, ngwüjï ꞌdar ngwanni ngwa je Ngwaalu ngwege ngwuru Deleny urnidi.”"]], [["A je Butruj ondaci ngwujaꞌri ngwe ngwonyadu ngwuje le rimalu ngwuje päcälü, “Gïlängïdïyär yigoꞌro yalu kimaadanu nggee giki gidi dïdlä ndee.”"]], [["Ngwüjï ngwonyadu ngwanni ngwuma ämnï ngwujaꞌri ngwüngün aar je nyïnyï yaw ye ngwa ru ngwüüꞌrï täꞌrïl (3,000) aar je gendani ngwïkïrïjïn komon nggoo."]], [["Ati aar jalu yomon ꞌdar ndi aar ꞌtäjï ngwäyänü nda je ngwooꞌra ngwükäjäär je enggaci ngwujaꞌri aar acajidi gwüpäng ndi eny na ndi acajidi ndi otaci Ngwaalingalu."]], [["A yiꞌral yanni yati je ngwooꞌra ngwükäjäär je ärrï, aar je iye yedenyo, a ngwooꞌra ngwükäjäär je ape yiꞌral yidi allalu ndïr na yiꞌremna yidi yiima yipa."]], [["Ngwïkïrïjïn ꞌdar ati aar ji gwüpäng ati aar emadi giyiꞌralanu ꞌdar gwüpäng."]], [["Ati aar ellang ngwony ngwegen ngwanni ngwätäär je ati aar ätädä ngwengga ngwanni ngwaꞌti ätï."]], [["Aar äbräjï giyomonalu ꞌdar ndi oꞌrajidalu ngwämrä kobo. Ati aar acajidi gwüpäng ndi eny ngwuꞌdun ngwegen aar emadi ndi eny gwüpäng yigor ye yijayanu yiru ꞌdidanu."]], [["Ati aar ortada Ngwaalinga ati aar jayi ngwüjü ngwäy ꞌdar. Ati je Deleny gendaca ngwüjü kiꞌdoonga gegen yomon ꞌdar ngwanni ngwuma gïlängïdïnä."]]], [[["Gomon geꞌte Butrujinga Yuwana gwe ländädï kobo gaji ge giru täꞌrïl (3) gidi otaci Ngwaalingalu lingen le ligwurlu."]], [["Ngenone gïlängïr licaar Längïr lanni Lijaw, gur giju gu giru dirga anaku lïngïdäär gu, gapaar ating jalu yomon reny längïrü nono ndi geraci ngwüjü guy ngwanni ngwati ilada ngwämrä kobo."]], [["Anni mung engga Butrujing je Yuwana gwe liju gito ndi änï kobanu, ngwuje geraci guy nunnu aar ätä gony gere."]], [["A Butruj alliji ngwäy nono ngwombaji jicom na Yuwana ꞌto. A Butruj ci, “Ombaji nje!”"]], [["No, ngwuje alliji ngwäy nono ngwuje ombaji, ngwugeꞌtaji ndi ari gwadi aar ätädä gony gere."]], [["A be Butruj ci, “Dab na buta gwaꞌti nyi ätï, a be yanni yätï nje, ya je ätä. Ngwürïny ngwe ngwudi Yicu Kirictu gwudi Najrang, nggwang ci ꞌdïꞌrü nga ele!”"]], [["Ngwube ꞌdïꞌrïyälü gaama ge ngwudigeꞌdajala. Puprang no, a yora ji ꞌdäny ngwüꞌdïꞌrälü prüd ngwüdünädälä."]], [["Ngwüꞌdïꞌrïꞌtälä yora ye yüngün ngwuje gagitu ngwele. Ngwuje be gwujani aar le ele aar änï ngwämrä ngwudi gobo ngwele ngwüꞌdïꞌrïꞌtälä ngwortada Ngwaalinga."]], [["Anni ma ngwüjï ngeno engga gwïndälü ngwortada Ngwaalinga,"]], [["aar lenge ndi ari gur giru ganni gati jalu gïlängïr lidi gobo licaar Längïr lanni Lijaw ndi geraci ngwüjü guy, aar allalu ndïr a je le ngwaalu elalu giyiꞌral yanni yima ji ꞌdünggüngün."]], [["Anni ma gur ji ndi mätïnädä ndi Butrujinga Yuwana gwe, a ngwüjï ꞌdar allalu ndïr, aar je rükädä nono ngwaalu ngwucaar je Gurd gidi Jiliman."]], [["Anni ma Butruj engga ngwüjü aar gu ru no, ngwuje ci, “Lani ngwüjï ngwüny ngwudi Yïjïräyïl, yiꞌral yarra giyee ma ara je allijalu ndïr? Ange gwuru nje be alliji ngwäy nono no, nono ma yiima na jayi gwärï ru gwuꞌriya dïjü nono ndee ngwele?"]], [["Ngwaalu ngwudi Äbräyïm na Ngwaalu ngwudi Ijaag na Ngwaalu ngwudi Yagub, Ngwaalu ngwudi ngwügüürnä ngwege,"], ["ngwuma näjï dïnädä düngün dani Yicu. Nginde gwanni gwuma aang määtä ngaa ätädä ngwelenya nunnu aar ꞌrinye, ngaa nyïꞌrïnï ngindeng ngwäyänü gideleny dani Bilatij anni mung ru gwading gatalu."]], [["Ngaa lïnyïꞌrïnä ngindeng gwanni Gwujuꞌru Gwüdünälü, ngaa be bupi ara je Bilatij gätïjä guralu ganni gigeꞌta giimra."]], [["Ngaa ꞌrinye ngindeng gwanni gwuru gay gidi midi gwuma be Ngwaalu ꞌdïꞌrïyï giyiꞌranyanu, nyii liru länggädï yiꞌral giyee."]], [["Ämnï gwe ngwürïny ngwudi Yicu, gwuru gwuma uꞌriyi guru nono nggee gänggädängää ngaa lenge gima ojeme nono. Yiru ngwürïny ngwe ngwudi Yicu na ämnï gwe ꞌdünggüngün gwanni gwuma uꞌriyi nono, anaku änggädä gu nga nga ꞌdar."]], [["A be gweneno lani ngweengga, äny gwülïngïdï ndi ari yanni yärrä je ngwelenyinga le, yärrä je gu ngaa laꞌti lïngïdï."]], [["A be yiru giyee ndi ari awa Ngwaalu ngwuma ätïyï ngwujaꞌri ngwäyänü ngwondacung ngwe ngwïjïrä ꞌdar gwerre ngwari, nginde gwüngün gwanni Gwubrutaar yelenya, gwa aar ärrï yündä."]], [["Joꞌrenyanar be, ngaa oꞌraca Ngwaalinga nunnu ara je düdänïjänü ndi ke gwalu. Nunnu a gaji gidi obe düwä de ila Gideleny."]], [["Gwa je be ükäcä ngindeng gwanni Gwubrutaar yelenya gwanni gwäbräjärä je gwani Yicu."]], [["Ndi ari gwa jalu kerala ꞌdi a gaji ila ndi ari a yiꞌral ꞌdar aar gïꞌtïnï yiyang, anaku ondaca gu Ngwaalu ngwïjïrä ngwüngün ngwanni ngwujuꞌru gwerre."]], [["Ndi ari Müjä gwaru nu, ‘Deleny diru Ngwaalu ngwalu da je ükcä dïjïrä nono ükäjäär nyi gu, a nginde gwadi ꞌtüdä ꞌdanggalanu. Gwa aang ꞌdengenaci giyiꞌral ꞌdar yanni yadi ara je ye ci ngaa je ärrï."]], [["Dïjï danni daꞌti da ꞌdengenaci dïjïrä ndoo, da aar linynyi ngwüjänü ngwudi Ngwaalu.’"]], [["A ngwïjïr ꞌdar ngwanni ngwuma je Ngwaalu ükäjä ngwujaꞌri ngwe, ngwätïnä Jämüwïlïngänü na lanni lima gwujana gwodan, londaja yiꞌral ye yidi yomon giyee."]], [["Na ngaa liru ngwuꞌrin ngwudi ngwïjïr ngaa ru ꞌto ngwuꞌrin ngwudi gekajidi gwanni gwugekajidu Ngwaalu ngwügüürnängä le ngwalu. Anaku mïꞌrïcïng gu Äbräyïmïng yiꞌrany ngwuci, ‘Gilinge ge gunga, nggwa onjaci ngwüjü ꞌdar gïdïyängälü.’"]], [["A no, Ngwaalu ngwüꞌdïꞌrïyä dïnädälü düngün dani Yicu ngwükäjä gwerre gwerre ꞌdanggalu nunnu ara je onjaci gwäꞌrä gwe dïjü deꞌte deꞌte ꞌdanggalanu ndi elelle kay güngün ganni giki.”"]]], [[["Butruj na Yuwana liju ndi ondaci ngwüjü kobanu anni ïndï ngwurꞌdal na Ngwüjändügï na dangida didi ngwangida ngwudi gobo."]], [["Aar ila likanu ndi ari Butrujinga Yuwana gwe londaci ngwüjü ndi ari ꞌdïꞌrï giyiꞌranyanu nggwo Yicu gwe."]], [["Aar määtä Butrujing je Yuwana gwe aar je gekajalu korkon ꞌdi a bïgänü ru ndi ari ngwaalu ngwuma ru degera kaji nggoo."]], [["A be ngwüjï ngwonyadu ngwanni ngwuma ꞌdingini ngwujaꞌri, aar ämnï Ngwaalu, ngwanni ngwuru ngwur, aar gendadi ꞌdi aar ru ngwüüꞌrï tudini (5,000)."]], [["Anni ma dilu danu ru, a ngweleny na mbumbunga na ngwoorta ngwudi yobo oꞌrajidalu Üräjälïm."]], [["A gu dirꞌdal danni diru giꞌra dani Anan ji na dirꞌdal dani Giyaba na Yuwana na Älïjïkändär na ꞌdar lidi gubu gidi dirꞌdal danni diru giꞌra."]], [["Aar apa Butrujing na Yuwana aar je dünäjï gidiliganu ꞌdenggen aar je otacalu aar je ci, “Yeleny yidi yärü na ngwürïny ngwudi yärü ngwärrä ngwe yiꞌral giyee?”"]], [["A Butruj ꞌdïꞌrï gwonyadu Lïgïꞌrïmälä lanni Lijuꞌru ngwuje ci nu, “Lani ngweleny na mbumbunga lidi ngwüjï,"]], [["manari ngaa lotaci njalu gwene gwani yiꞌral yanni yijaw yanni yiminje ärrï gidirga, nje otacalu nunnu duꞌru nono awa?"]], [["Lïngïdär be yiꞌral giyee nga nga na ngwüjï ngwudi Yïjïräyïl ꞌdar ndi ari nyii lärrü yiꞌral giyee ngwürïny ngwe ngwudi Yicu Kirictu gwudi Najrang, gwanni gwüpädängää küꞌrälä ganni gimamindanu gwuma be Ngwaalu ꞌdïꞌrïyälü giyiꞌranyanu. Ngwürïny ngwüngün ngwuru ngwuꞌriya, guru nono nggee gïdünädälä ngwäyänü ngwalu."]], [["Yicu gwuru gwanni gwondaja gwe gitab ndi ari,"], ["‘Goꞌrr ganni gima aang ꞌdonyadadalu nga nga lanni lati oda,"], ["giru gima ru gidingo gidi ngwuꞌdun.’"]], [["Gilang gwaꞌti gïdïjï dere diꞌter ndi ari dïjï dere daꞌti gïdïdlä ꞌdar danni dapu Ngwaalu nunnu aar nje gïlängïdïyï.”"]], [["Anni ma aar engga Butrujing gwuꞌranu na Yuwana, aar je lenge ndi ari liru ngwüjälü nyidang ngwaꞌti bebera, a je le ngwaalu elalu, aar lenge ndi ari ngwüjï ngwee ngwujaar Yicunga le."]], [["Aar ꞌti be lïngïdï ladi aar je ca ange ndi ari länggädï guru nggoo gima uꞌri nono gïdünäär le."]], [["Aar je ꞌtüyä poor ngwämrä ngwudi Ngwüyäwüd aar jalu ndi otajidalu."]], [["Aar ari, “Yiru ange yanni yadi aar je ärrï ngwüjü ngwee? Ndi ari ngwüjï ngwudi Üräjälïmïng ngwülïngïdï yiima ꞌdar yanni yiralu ꞌter yärräär je yaꞌti ya ar je nyïꞌrïnï."]], [["A be nunnu aaꞌti ngwujaꞌri ngwee ngwa badalu a je ngwüjï ꞌdingini ngwonyadu, ar je iyiyi yedenyo ndi ari aaꞌti londaci dïjü dere ngwürïny ngwe ngwee.”"]], [["Aar je apa aar je ondaci ndi ari aaꞌti ba be londaji ndi enggaci ngwüjü ngwürïny ngwani Yicu."]], [["A je be Butruj na Yuwana ci, “Manari nga nga lïmïnü ndi ara je ꞌdengenaji nyii be ꞌdonya ngwujaꞌri ngwudi Ngwaalu, enggaci nje yiru giyene yanni yijayana ꞌdanggalu?"]], [["Nyii laꞌti la gwugwundi nyii londaji ngwujaꞌri ngwee ngwanni ngwänggädï nje nje ꞌdingini.”"]], [["Oꞌre aar je iyiyi yedenyo aar je be gatalu. Aar ꞌti mbuji gay gadi aar je ge reraji ndi ari lima je yedeny eny ngwüjï ndi ari ngwuma jayanu aar ortada Ngwaalinga gwani yiima yanni yima ji."]], [["Ndi ari gur nggoo gäpädäär yiima giyee ngwuꞌri nono, gümä gonyadana ngwüdläyü küüꞌrï rom (40)."]], [["Anni ma aar gata Butrujingalu na Yuwana, aar kwoyalu aar oꞌraci ngwenggen aar je ondaci ngwujaꞌri ꞌdar ngwanni ngwuca je ngwe ngwurꞌdal ngwanni ngwuru ngweleny na mbumbunga."]], [["Anni ma aar ꞌdingini ngwujaꞌri ngwee, aar alliji dula aar otaci Ngwaalingalu aar ari, “Gwani Deleny nga gwanni gwugeꞌta gere na dïyäng na yaw na ꞌdar yanni giyo gu."]], [["Nga gwondaja Lïgïꞌrïm le lanni Lijuꞌru lingla le lidi dïgüürnä därï dani Däwüd diru dïnäd dunga, ngwari,"], ["‘Ngwüjï ngwarra ngwudi yen ma aar ꞌdïꞌrï güündä?"], ["Na ngwüjï ngwarra ma aar ïräjï ngwäy giyiꞌral yiru ꞌtur?"]], [["Ngweleny ngwarra ngwudi dïdlä ma aar ji mama"], ["na larra lanni lati ruyi yelenya ma aar oꞌrajidalu"], ["aar ïnïjï Delenya"], ["aar ïnïjï ngindeng gwüngün gwanni Gwubrutaar yelenya.’"]], [["ꞌDidanu Yïrüdïj na Bilatij Bündï lirucidu ngwüjïngä le ngwuru Garany na ngwüjï ngwudi Yïjïräyïl kündär nggee aar ïnïjï dïnädä dunga danni Dijuꞌru dani Yicu nginde gwanni Gwubrutanga yelenya."]], [["Yima aar je ärrï ꞌdar yanni yïmädïnïyä je nga je geꞌte guy ge gunga nunnu aar gu ru anaku bupa gu."]], [["Gwani Deleny, ila be nga engga iyiying yedenyo gwegen nje gäbïcï liru ngwïnäd ngwunga nyii ꞌranu ndi ondaji ngwujaꞌri ngwunga."]], [["Dingada guy gunga nga uꞌriyi ngwüjü nono nga ape yiima yiru yiꞌremnalu ꞌter nga je ärrï yidi allalu ndïr ngwürïny ngwe ngwudi dïnäd dunga danni Dijuꞌru dani Yicu.”"]], [["Anni ma aar otaci Ngwaalingalu, a ngwaalu ngwanni ngwoꞌrajidaar gwalu lagadalu. A je Lïgïꞌrïm lanni Lijuꞌru onjajala aar ꞌranu aar ondaji ngwujaꞌri ngwudi Ngwaalu."]], [["A ngwïkïrïjïn ꞌdar ru yigor yeꞌte pu aar ru yaꞌranya yeꞌte pu. Ati ꞌti dïjï dere aru ngwong ngwüngün ngwuru ngwee ngwanni ngwätïng je ati aar be emadi ngwong ꞌdar gwüpäng."]], [["A ngwooꞌra ngwükäjäär je ätï yiima yipa ndi enggaci ngwüjü ꞌdïꞌrï gwe giyiꞌranyanu gwudi Deleny dani Yicu. A je gu yïmïꞌrü yidi Ngwaalu ji ꞌdar yïrälü."]], [["A gu ꞌti dïjï dere janu dinyangiralu. Ndi ari ngindenga ꞌdar lanni lätï dïyängü aar ätï ngwuꞌduna, ngwati aar je ellang aar apa ngwilinya"]], [["aar je ätädä ngwoꞌra ngwükäjäär je aar je gegenaci ngwüjü ngwanni ngwunyangiralu."]], [["Na gur geꞌte gani Yüjïb gwati ngwooꞌra ngwükäjäär je ci Birnaba yani ndi ari gwati orꞌtemaji ngwüjü, gwuru Dillawi"], ["gwülïngïnä Gabruj."]], [["Nginde gwätï dïyängü didi kwoy ngwape ngwellang ngwapa ngwilinya ngwuje ätädä ngwoꞌra ngwükäjäär je."]]], [[["A be gur gani Ananiya daw de düngün dani Jäbïrä ellang ꞌto dïyängü degen."]], [["Ngwube gwäꞌrïnï ngwilinya ngwoko a gu daw düngün lenge, ngwuje be apa ngwoo ngwïꞌdälü ngwuje ätädä ngwoꞌra ngwükäjäär je."]], [["Anni ma Ananiya äpïjï ngwooꞌra ngwükäjäär je ngwilinya, a Butruj ci, “Ananiya, nga gwarra nga be gäbïcï dijegoꞌro ngwonyadi ligorala lunga no ꞌdi nga ïdäjï Lïgïꞌrïmänü lanni Lijuꞌru änïjï gwe ngwilinyalu ngwoko ngwudi dïyäng danni dïllängä?"]], [["Dalu däꞌtüdï gwele gaji ganni gaꞌta ge na ïlle? Na anni mung ïllïnï, ngwiliny ngwaꞌti ju kuyanu galo? Yiru ange yanni yima gäbïcï ligor lunga nga je be ärrï giyee yiru gu no? Yaꞌti ani ndi ari nga gwuma ïdäjï ngwüjänü, a be Ngwaalu ru ngwuma je ïdäjänü.”"]], [["Anni ma gu Ananiya ꞌdingini no, ngwïꞌdï ngwayi. Anni ma gu ngwüjï ꞌdar ꞌdingini yiꞌrany ye yüngün, a je yedeny eny."]], [["A ngwamal ngwoko ändä aar pädä ngwureda nono aar ape aar gwe ele ndi gata."]], [["Anni ma aar jalu ꞌdi a gaji ru täꞌrïl (3), a daw düngün ändä, nginde yaꞌting je lïngïdï yanni yima mbuji duru düngün."]], [["A Butruj otacalu ngwuci, “Enggaciny ngwilinya, ngwuru ngwee ngwudi dïyäng danni dïllängää dur de dunga dani Ananiya?”"], ["Ngwuci, “Yäy ngwuru.”"]], [["A Butruj ci, “Ngaa larra dur de dunga ngaa be gekajidi ndi ïdäjï Lïgïꞌrïmänü lanni Lijuꞌru lidi Deleny? Änggädï! Lanni lima gata duru dunga lima obana gïlängïr, la ang apalu ꞌto la gwe ele.”"]], [["No ngwïꞌdï giyoranu yidi Butruj ngwayi. A ngwamal ändä aar apalu aar gwe ele aar je gatajidalu dur de düngün."]], [["A yedeny eny ngwïkïrïjïnä ꞌdar kiꞌdoonga na ngwüjï ꞌdar ngwanni ngwuma ꞌdingini yiꞌral ye giyee."]], [["Ngwooꞌra ngwükäjäär je ngwapu yiꞌremna yidi yiima yonyadanu na yidi allalu ndïr ngwüjänü. Na ngwïkïrïjïn ꞌdar ngwati oꞌrajidalu kurdanu gidi Jiliman."]], [["Aaꞌti dïjï dere ju dïndï poor ndi ari ngwuje gu änänü, ati je ngwüjï näjï gwulleny."]], [["A ngwur na ngwaw ngwonyadu ämnï Gideleny dani Yicu aar gendadi yiꞌra yegen."]], [["Ati ngwüjï apa ngwüjü ngwanni ngwümä aar ngwe ꞌtüdä ngwayalu aar je ndriyalu gïyïlälälü nunnu ma Butruj millida manari dïꞌrïmbïl düngün dima ele dïjü nono, ngwuꞌri nono."]], [["Ngwüjï ngwonyadu ngwanni ngwati ji gïyündär yanni yijacidaralu Üräjälïm gwe aar apa ngwüjü ngwümä na ngwanni ngwärrï je ngwüꞌrïllä yündä, ꞌdar ati aar uꞌri nono."]], [["A dirꞌdal danni diru giꞌra ke yiꞌrinya na gimaad güngün kiꞌdu gidi Ngwüjändügï."]], [["Aar määtä ngwoꞌra ngwükäjäär je aar je geꞌte gorkon gidi ngwüjï."]], [["A be dilunga ndoo a gïꞌrr gidi Deleny ila ngwïgïtï längïrü lidi gorkon ngwuje ꞌtüyä poor ngwuje ci,"]], [["“Ïndär kobanu ngaa ondaci ngwüjü ngwujaꞌri ngwe ꞌdar ngwudi midi gwanni gwuyang.”"]], [["Aar ꞌdengenaci ngwujaꞌri ngwaru ngwe gïꞌrr aar ꞌdïꞌrï ꞌtuꞌtu dilu danu aar ele aar änï ngwämrä ngwudi gobo aar enggaci ngwüjü ngwujaꞌri."], ["Anni ma dirꞌdal danni diru giꞌra gimaad ge güngün obana, aar urnidi ngwüjü gwüpäng ngwudi ngwämrä ngwudi Ngwüyäwüd, oꞌrajidalu gwudi mbumbunga lanni liru yiꞌra yidi Yïjïräyïl. Aar ükäjïdï ngwooꞌra ngwükäjäär je korkon aar ngwe ila."]], [["A be anni ma ngwangida obani korkon, aar je ꞌti mbuju ngenone. Aar kwodalu aar je ondaci aar je ci,"]], [["“Änyängä limbuja gorkon gïlängïtïnä mama ꞌdar na ngwangida ngwüdünü ngwängïr. A be anni minyii ïgïtälü, nyii ꞌti mbuju dïjü dere gïdrü.”"]], [["Anni ma gu gur ganni giru giꞌra gidi ngwangida ngwudi gobo na ngwurꞌdal ngwanni ngwuru ngweleny ꞌdingini ngwujaꞌri ngwee, a je le ngwaalu elalu aar ari, “Yiru ange yima ji?”"]], [["A dïjï deꞌte ila ngwuje ci, “Ngwüjï ngwele ngwugeꞌta je korkon, ngwo ndi dünälä ngwämrä ngwudi gobo ndi enggaci ngwüjü.”"]], [["A dangida danni diru giꞌra ele ngwooꞌra ngwe ngwüngün aar je apa minyol ndi ari lïtï je yedeny nda je ngwüjï aca yoꞌrr ye."]], [["Anni ma aar je änïjï ngwämrä ngwudi Ngwüyäwüd, a je dirꞌdal danni diru giꞌra otacalu ngwuje ci,"]], [["“Lica je aaꞌti ngaa linggidi ngwürïny ngwee, ngaa lima be bädïyï ngwujaꞌralu ngwee pad Üräjälïm ngaa be ari ngaa linje üpïyï yiꞌrany yidi gur nggee.”"]], [["A je be Butrujinga ngwooꞌra ngwe ngwükäjäär je ci, “Yätänä ngwäyänü ndi nyii ꞌdengenaci Ngwaalinga ndi ari nyii ꞌdengenaci dïjü dümnä."]], [["Ngwaalu ngwudi ngwügüürnä ngwege ngwuma ꞌdïꞌrïyï Yicungalu giyiꞌranyanu gwanni gwüpädängää küꞌrï ganni gimamindanu ngaa ꞌrinye."]], [["Gwuma be Ngwaalu alliji gwuming geꞌtalu kaama güngün, ngwuru Deleny ngwuru Gilang, nginde gwe, ngwüjï ngwege ngwudi Yïjïräyïl ma aar joꞌrenyana, ngwa je Ngwaalu düdïnïjänü ndi ke gwegen."]], [["Änyängä liru linggida ngwujaꞌri ngwe ngwee na ꞌto a ngwe Lïgïꞌrïm lanni Lijuꞌru inggidi lanni lima Ngwaalu ätädä ngwüjü ngwanni ngwuꞌdengenaca.”"]], [["Anni ma gu ngweleny ngwudi ngwämrä ꞌdingini ngwujaꞌri ngwee, a je güündä ape aar bupi ndi ꞌrinye ngwoꞌra ngwükäjäär je."]], [["A be gur gegen gani Gämläyïl giru Dïbärrïjï ngwuru doorta didi yobo gati ngwüjï denya, ngwüdünälä ngwämrä ngwudi Ngwüyäwüd ngwari aar ꞌtüyä ngwoꞌra ngwükäjäär je poor gwooko ꞌdogo."]], [["Ngwube ci ngwelenya ngwämrä nu, “Lani ngwüjï ngwüny ngwudi Yïjïräyïl, arnganar giyiꞌral giyee yigeꞌta je ndi ärrï ngwüjï ngwee."]], [["Ndi ari gaji gaꞌti olanu gima ele, gur gani Taduj gïꞌdïꞌrü ngwari gipa a ngwüjï gwuji ngwaru küüꞌrï tudini kwoꞌrongo (400). Gima aar be ꞌrinye ngwüjï ngwuma badalu ꞌdar ngwanni ngwugwujana ngwujaꞌri ngwegen ngwuma dudi."]], [["A be oꞌre a Yäwüdä gwudi Jälïlïng ꞌdïꞌrä gaji gïdüꞌrädäär ge ngwüjü a ngwüjü ngwonyadu aw giyora, oꞌre aar ꞌrinye ngindeng ngwüjï ngwüngün ngwuma badi."]], [["Yäy gu no, giyiꞌral giyee nggwa je ola ndi ari oꞌraralu ngwüjï ngwee, gäbïcär je, manari yaꞌrany giyee na yiꞌral yegen giyee yärräär je yidi yigoꞌro yegen yiru, yaꞌti ya ele gweere."]], [["Ma be ari yïndï Ngwaalu, ꞌdidanu yaꞌti ya je dami, ya be ru ndi ari ngaa lidugudu Ngwaalinga le.”"]], [["A ngweleny ngwudi ngwämrä ꞌdengenaci olang gwüngün, aar urnida ngwoꞌra ngwükäjäär je aar je pï ngwacal ngwe aar je ꞌtücï ngwäyänü aar je ci aaꞌti londaci ngwüjü mana ngwürïny ngwe ngwudi Yicu. Aar je be gatalu."]], [["Aar ꞌtüdä ngwämrä ngwudi Ngwüyäwüd lijayanu, ndi ari lima je yïrgïnä mbuji yädï je ngwäy gwani Yicu."]], [["Ngindenga giyomon ꞌdar ati aar ji kobo na ati aar ele ngwuꞌdun ngwuꞌdun ndi enggaci ngwüjü aar je ondaci ndi ari Yicu gwuru gwanni Gwubrutaar yelenya. Aar ꞌti ju yere yanni yadi je dünäjï."]]], [[["Giyomon giyoo, ati ngwïkïrïjïn gendada ngwanni ngwuma ämnï ndi Yicu. A be ngwïkïrïjïn ngwanni ngwuru Ngwüyäwüd ngwïndï giyen poor, aar ꞌdïꞌrï aar äbïngïnï giyinenanu gwani ngwïkïrïjïnä ngwanni ngwuru Ngwüyäwüd ꞌdunu ndi ari lati ïꞌdädänü ngwedel ngwe ngwegen ndi aar je gegenaci ngwony ngwudi eny ngwanni ngwati aar je gigini yomon reny."]], [["A ngwooꞌra ngwükäjäär je ngwuru ꞌdï na rom (12) urnidi ngwïkïrïjïnä ꞌdar gwüpäng aar je ci, “Yaꞌti ya gu jayi ndi ari nyii ïꞌdädänü yiiru ye ndi ondaci ngwüjü ngwujaꞌri ngwudi Ngwaalu nyii ape yiiru yidi eny."]], [["Lani ngweengga, äbrär ngwüjü kwoꞌra täꞌrïl (7) ꞌdanggalanu ngwulinginna ngwonyadu Lïgïꞌrïmälä lanni Lijuꞌru aar bebere, nje geꞌte aar ape yiiru giyee."]], [["Nyii be arngani ndi otaci Ngwaalingalu nyii ape yiiru ndi ondaci ngwüjü ngwujaꞌri ngwudi Ngwaalu.”"]], [["A ngwujaꞌri ngwee gäbïcï ngwïkïrïjïnä ꞌdar aar jayanu, aar äbrï guru gani Ijitabanuj gwätï ämnïng Ngwaalu gwupa gwonyadi Lïgïꞌrïmälä lanni Lijuꞌru. Ngindenga ngwooꞌra ngwe ngwani Bïlïpüj na Brukuruj na Nekonor na Temon na Barmanaj na Nekola gwudi Andakiyang gwanni gwändï giyobo yidi Ngwüyäwüd."]], [["Aar apa ngwüjü ngwee kwoꞌra täꞌrïl (7) aar je äpïjä ngwoꞌra ngwükäjäär je aar je ätä guy aar abingaci Ngwaalu gwani ngindenga."]], [["A ngwujaꞌri ngwudi Ngwaalu badalu ꞌdar, a ngwïkïrïjïn gendada ngwonyadu Üräjälïm a ngwurꞌdal ngwonyadu ämnï ndi Yicu."]], [["Ijitabanuj gwuru dïjï donjaja Ngwaalu yïmïꞌränü na yiima yüngün ating ärrï yiꞌral yidi allalu ndïr na yiꞌremna yidi yiima yipa ngwüjänü."]], [["A be Ngwüyäwüd ngwudi Giruwaning na ngwudi Ïjïkändärïyäng na ꞌto ngwudi ngwaalu ngwani Kïlïkïyä na Ajiya, ngwuru ngwudi Ngwämrä ngwudi Gätïnï Linginalu anaku ati aar je gu ci."], ["Aar be ꞌdonya ngwujaꞌri ngwudi Ijitabanuj aar le garnati."]], [["Aar ꞌti be burna ndi dami Ijitabanujing ndi ari nginde gwondaja yiima ye yidi bebere gwudi Lïgïꞌrïm lanni Lijuꞌru lätädï Ngwaalu ndi ondaji."]], [["Aar be änïjï ngwüjü ngwoko bartad nono nyïm nunnu aar ari, “Änyängä liꞌdingina Ijitabanujing ngwaru ngwulem Giyobo yidi Müjä na Ngwaalu.”"]], [["Yiru giyee yanni yima je gäbïcï aar gwogaji ngwüjü na mbumbunga na ngwoorta ngwudi yobo aar gwurla Ijitabanujing nono aar määtä aar gwe ele Ngwämrä ngwudi Ngwüyäwüd."]], [["Aar apa ngwuꞌduru aar üꞌrïdä yiꞌduru nono aar ari, “Gur nggee gaꞌti dünäjä ngwujaꞌri ndi ari ngwulem gwani gobo nggee gijuꞌru na gwani yobo."]], [["Ndi ari gwuꞌdinginiiny gwaru Yicu gwudi Najrang gwa pä gobalu mbüny gwa gwürlï dïmürälü dïgätïjänär nje Müjä.”"]], [["A ngwüjï ꞌdar ngwanni ngwuju ngwämrä ngwudi Ngwüyäwüd ꞌdïꞌrïyï ngwäy aar ombaji Ijitabanujing ngwugwurli ngwuru ngwäyänü nono gïꞌrr."]]], [[["A be dirꞌdal danni diru giꞌra otaci Ijitabanujingalu ngwuci, “Ngwujaꞌri ngwee ngwaru ngwe ngwüjï ngwätï ngwäyäno?”"]], [["A je Ijitabanuj ci, “Lani ngweengga na papanga, gerajar ngwänï ngaa ꞌdingini! Ngwaalu ngwege ngwanni ngwünäjïnä ngwüꞌtäcä dïgürnälü dege dani Äbräyïm gaji ganni gijung ge na ngwaalu ngwani Mijuputumiya, gwerre gwaꞌtina ïndï ndi ji kündär gani Araan."]], [["A Ngwaalu ci, ‘Gatana geno gunga na ngwüjü ngwunga, nga ele ngwaalu ngwanni ngwada je enggaci.’"]], [["No, a Äbräyïm ꞌdïꞌrï ngwugatani geno gidi Ngwukaldan ngwele ngwuji Araan. Anni ma papa gwüngün ayi, a Ngwaalu apa ngenone ngwila ngwuji ngwaalu ngwee ngwujaa gu gweneno."]], [["Ngwaalu ngwuma ꞌti ätädï Äbräyïmïng ngwaalinga yuꞌrina ngwere ngene, ꞌdi ngwaalu ngwere nggu jalu. A be Ngwaalu mïꞌrïcï yiꞌrany ndi ari ngwung je ätädä ngindeng na yïjü yüngün gwodan, a be Äbräyïm kaji nggoo gwaꞌti gu na ätï gïjälü gere."]], [["Ngwujaꞌri ngwuru ngwee ngwanni ngwondaca ngwe Ngwaalu Äbräyïmïng ndi ari, ‘Ngwügüürnä ngwunga ngwa ji ngwa ru ngwïrnü ken gidi ngwüjï ngwuꞌter ngwa aar je ruji ngwïnäd ngwa aar je ärrï yïrgïnä ngenone ngwüdläyü küüꞌrï tudini kwoꞌrongo (400)."]], [["A be äny gwa reraji ngwüjü ngwoo ngwanni ngwärrï je yïnädä linje be ꞌtüyä ken nggoo aar nyi äpïjï yobo ngwaalu ngwee.’"]], [["A be Ngwaalu ätädä Äbräyïmïng gekajiding gwudi üꞌrïdänï a gwe Äbräyïm üꞌrïdä gïjü güngün gani Ijaag anni ma aar linge ngwätï yomon ꞌdübä (8). Gwodan aji a Ijaag üꞌrïdä gïjü güngün gani Yagub, aji ꞌto a Yagub üꞌrïꞌtädä yïjü yüngün ꞌdï na rom (12) giyoo yima ru ngwügüürnä ngwege."]], [["Ngwügüürnä gwege ngwee ngwuru ngwüꞌdüny ndi Yüjïb aar ape aar ellada ngwüjü yïnädä ken gani Mijir. A be Ngwaalu ru ngwuma gu geꞌte guyala."]], [["Ngwüꞌtïyï giyiꞌralanu ꞌdar yanni yiki, ngwätädä bebereng ngwügäbïcï Browoning gwudi Mijiring ngwujayi ngwäy ngwugeꞌte ngwümäätä yelenya Mijir na ngwümäätä ngwuꞌduna ngwudi yeleny yidi Browon ꞌdar."]], [["A be aji a ngwamu määtä ngwaalinga ꞌdar ngenone Mijir na ngwaalu ngwani Kanaan a ngwamu eny ngwüjü gwulleny. Aaꞌti ngwügüürnä ngwege mbuju ngwony ngwudi eny."]], [["A be anni ma Yagub ꞌdingini ndi ari yon giyo ngenone Mijir, ngwükäjï yïjü yüngün yiru ngwügüürnä ngwege aar ele ngenone yïrnü."]], [["Anni ma aar kwoyalu gomon gidi gwodaning, a je Yüjïb enggaci ligoꞌro lüngün ndi ari gwenggen gwegen gwuru, a Browon ꞌdingina ngwüjï ngwe ngwudi Yüjïb."]], [["Ngwükäcï Yüjïbïng ngwükäjïdï ndi papa gwüngün gwani Yagub na ngwüjï ꞌdar ngwudi gubu güngün ngwuru ꞌdï kwoꞌra täꞌrïl na tudini (75)."]], [["A Yagubinga yïjï ye yüngün ꞌdïꞌrä aar ila Mijir aar gu ji ngenone ꞌdi a gu Yagub ayi ngwügüürnängä le ngwege."]], [["Aar je apa aar le ila ngwaalu ngwani Jikim aar je gatu gidimomo gïdïyäng danni dïllädï Äbräyïm yïjü yidi gur gani Amur ngwiliny ngwe ngwaalu ngwani Jikim."]], [["Anni ma gaji ji ndi ila gito ganni gadi ge ngwujaꞌri ji ngwanni ngwuca ngwe Ngwaalu Äbräyïmïng, gaji nggoo a ngwüjï ngwege lingadi aar gendadi aar onyadi Mijir."]], [["A be aji a deleny diru ꞌter ape yelenya Mijir daꞌti lïngïdädï Yüjïb gwe yorto ye ngwaalinga."]], [["Ngwugwurlanu ngwüjï ngwe ngwege ngwuje ärrï yïrgïnä ngwuje übïnälü aar gatani yïjälü yegen mbüny yïlïngïnä girem nunnu aar ayi."]], [["Gaji nggoo aar gu lingeta Müjäng gwujaw yiꞌremna. Aar ombaji ngwujalu ngwüüwäyü täꞌrïl (3) aar änïjälü ꞌdunu ndi mbumbu gwüngün."]], [["A be anni ma ngwüjï ngwüngün ape aar gatanalu poor, a gera gidi Browon mbuji, ngwape ngwüꞌrünï ngwuruji gïjï güngün."]], [["Aar enggaci Müjäng ꞌdi ngwubebere ngwujaꞌri ꞌdar ngwudi Mijiring ngwuru dïjï dojema ngwujaꞌri na giyiiru yüngün."]], [["Anni ma Müjä ätï ngwüdläyü küüꞌrï rom (40), ngwüꞌdïꞌrï ngwari gwadi ele ndi ombaja ngwüjü ngwüngün ngwuru Yïjïräyïl."]], [["Ngwube mbuji gur giru Dimijir ndi pï guru geꞌte giru Dïyïjïräyïl ngwube ruci ngwüꞌrïnyïjï Dimijira."]], [["A Müjä ji ndi geꞌtaji ngwüjï ngwüngün ngwa lenge ndi ari gwapu gwe Ngwaalu yiiru nunnu ngwuje gataji düwä. Aaꞌti be ngwüjï lïngïdï yiꞌral yorto ye ngwaalinga."]], [["Bïgänü a Müjä mbuji ngwüjü rom (2) ngwuru Yïjïräyïl ndi pidi. Ngwari ngwading je gwäꞌräjïdï ngwuje ci, ‘Ngaa liru yengga ange gwuru ngaa be pidi?’"]], [["A be gur ganni gïpïdï gwenggen ngwudinga Müjäng gay geꞌte ngwuci, ‘Yärü gwanni gwugeꞌtanga nga ru deleny därï ndi nje pïcï yelenya."]], [["Nga gwümïnä ndi nyi ꞌrinye anaku ꞌrïnyïtä gu Dimijira lungge?’"]], [["Anni ma gu Müjä ꞌdingini no, ngwabri ngwugatani Mijiring ngwele ngwaalu ngwani Midiyan ngwuji yïrnü ngenone ꞌdi nggu lingeta yïjü rom (2)."]], [["Anni mung jalu ngenone ꞌdi ngwätï ngwüdläyü küüꞌrï rom (40), a gïꞌrr ꞌtäcälü ngwengga lingla lidi lïgä luꞌdu gidaꞌri gïtäny gito gito Ken gani Jïnä."]], [["Anni ma Müjä engga yiꞌral giyee no, ngwudibi giyiꞌremna giyoo. Anni mung ꞌdongga gito nunnu ngwombajidi mama, ngwuꞌdingini a Deleny diru Ngwaalu ondaca aar ci,"]], [["‘Äny gwuru Ngwaalu ngwudi ngwügüürnä ngwunga, Ngwaalu ngwudi Äbräyïm, Ijaag na Yagub.’ A Müjä didiꞌri nono a yedeny eny ndi ombaji daaꞌri."]], [["A Deleny ci, ‘Gwällädï ngwüdänälü giyora ndi ari ngwaalu ngwoo ngwüdünädä gu ngwujuꞌru."]], [["Äny nggwänggädï yïrgïnä yanni yärrïnä je ngwüjï ngwüny Mijir, äny gwuma ꞌdingina ärïnïng gwegen nyi be üllädä ndi nje gataji düwä, ila nga ükäjï gweneno nga oꞌre Mijir.’"]], [["Müjä gwuru nggwee gweꞌte gweꞌte gwanni gwuꞌdonya ngwüjï ngwudi Yïjïräyïl aar ci, ‘Yärü gwuru gwanni gwurujanga deleny därï ndi nje pïcï yelenya?’ Gwuru gwurinda Ngwaalu gïꞌrr ge ganni giju gidaꞌri ndoo duꞌdu ngwükäjï nunnu ngwuru deleny degen ngwuje üꞌrälü."]], [["Ngwuje ꞌtüyä Mijir geꞌte gwe yiꞌral yidi allalu ndïr na yiꞌremna yidi yiima ken gani Mijir ngwe üꞌrïdä Bar Alamring"], ["aar ngwe ji ngwüdläyü küüꞌrï rom (40) gïtäny."]], [["Müjä gwuru gwanni gwondaca ngwüjü ngwudi Yïjïräyïl ngwuje ci, ‘Ngwaalu ngwa ji ngwa je ükäcä dïjïrä deꞌte anaku ükäjäär nyi gu ꞌdanggalanu.’"]], [["A Müjä nggwee gwuru gwujaar ngwüjü ngwe gïtäny ngwuru dartan didi gïꞌrr ganni gondacu Kenala gani Jïnä na didi ngwügüürnä ngwege. Aar ätädä ngwujaꞌri ngwee ngwudi midi ngwuje apa aar nje enggaci."]], [["A be ngwügüürnä ngwege ꞌdonya ndi ꞌdengenaci ngwujaꞌri ngwudi Müjä aar je obe gora ge aar oꞌre yigor ye yegen aar je gwäꞌräjï Mijir."]], [["Aar ci Aruuning, ‘Gïꞌtïjï nje ngwaalinga aar nje üktïnï. A be aꞌri nggwee gwani Müjä, gwuminje ꞌtüyä Mijir, gwaꞌti ar gwe lïngïdï yorto ye ngwaalinga yiru ange yima mbuji.’"]], [["Kaji nggoo aar gaꞌriji giꞌremna giru dab giru nono gindri aar ruji ngwaalu ngwegen aar rcïjï aar mïꞌrïnï nono aar äpïjï gony yïꞌrïnyïnä gigeꞌtaar ngwuy ngwe ngwegen."]], [["A je be Ngwaalu gwürläcï luꞌra ngwuje gäbïcï aar ele ndi äpïjï yurrumu yobo yidi geralang anaku üllïnäär gu kitabanu gidi ngwïjïr ndi ari,"], ["‘Ngwüjï ngwudi Yïjïräyïl, ngaa lïrcïjïny ngaa mïꞌrïnï nono"], ["ngwüdläyü küüꞌrï rom (40) gïtänye?"]], [["Ngaa be ru manni lanni lüpïnänä gäꞌtä gidi bayil gwani Malag"], ["na guurrum gidi bayil gwani Raban."], ["Yiꞌremna yanni yigeꞌta je ngaa je äpïjï yobo."], ["Yäy gu no nggwa je gäbïcïjï güwänü galu ga je ape ngaa la ele ken giꞌter’"], ["gweere Babil."]], [["Anni ju ngwügüürnä ngwege gïtäny lapana Gäꞌtä gidi gekajidi gijaar ge.Gïpädï Müjä ngwuru nono ganni gänggädïng genggaca Ngwaalu."]], [["Anni ma aar ape, a be aji a ngwügüürnä ngwege apana aar ge ila Kanaan a je Jäjïwä ruya anni ma je Ngwaalu lïnynyïjï ngwüjü ngwudi Kanaaning aar määtä geno. A gu Gäꞌtä ji Kanaan ꞌdi a gaji ila ganni gima ge deleny dani Däwüd ape yelenya."]], [["A Däwüd jayi Ngwaalinga ngwäy, ngwube utalu ndi ari aading odaci Ngwaalinga ngwudi Yagub ngwuꞌduna."]], [["A be aji a Jiliman ru gwanni gwuma odaci ngwuꞌduna."]], [["A be Ngwaalu ngwupa ngwati ꞌti ju ngwuꞌdunanu ngwanni ngwodana ngwuy ngwe ngwudi dïjï dümnä. Anaku aru gu dïjïr ndi ari Ngwaalu ngwari,"]], [["‘Gere giru ngwaalu ngwudi diduꞌri didi yeleny düny,"], ["na dïyäng diru ngwaalu ngwati nyi gu geꞌte yoralu yüny."], ["A Deleny ari, Ngwuꞌdun ngwuru ange ngwanni ngwadi nje odaci?"], ["Na ngwaalu ngwuru ngwo ne ngwanni ngwadi nyi gu jalu nyi obe düwä de?"]], [["Äny gwäꞌtüdï manni gwanni gwugeꞌta ngwonyalu ngwee ꞌdare?’"], ["”"]], [["A je be Ijitabanuj ci, “Ngaa gilee liru ngwüjï ngwunyurtanu ngaa undi giyiꞌra! Ngwügüürnä ngwalu ngwulingana je ngaa übïnï Lïgïꞌrïmälü lanni Lijuꞌru!"]], [["Dïjïr dere dïndï ne daꞌti ngwügüürnä ngwalu übïnälü? Ngindenga liꞌrinyidu ꞌdi aar ꞌrinye ngwïjïrä ngwükäjäär je ngwondaju ngwujaꞌri ngwe gweere gwani nginde gwanni Gwüdünälü gwadi ila. A gwenene, gwuma gwe gwurlanu gwuma aang ꞌrinye."]], [["Nga nga liru ngwüjï ngwanni ngwapu yobo yätädärä je Ngwaalu yïꞌrr ye, giyo be yaꞌta je ꞌdengenaca.”"]], [["Anni ma ngweleny ngwudi ngwämrä ꞌdingini ngwujaꞌri ngwee, aar kanu gwulleny ꞌdi aar ïyïnï ngwad gündä."]], [["A be Ijitabanuj ꞌdïꞌrïyï ngwäy ngwombajidi kerala, a Lïgïꞌrïmä lanni Lijuꞌru onyadala. Ngwengga näjïng gwudi Ngwaalu a Yicu dünäcälä kaama."]], [["Ngwari, “Äny gwänggädï gere gïgïtïnä nyi engga Gïjü gidi Dïjï dümnä gïdünäcä Ngwaalingalu kaama.”"]], [["A ngindenga ꞌdar gwüꞌrübänï ngwuy ngwänï ngwegen aar ürrï dula gwulleny aar ꞌdïꞌrädä Ijitabanujing nono ꞌdar gwüpäng."]], [["Aar okta aar gwe ꞌtüdä poor kündär aar aci yoꞌrr ye. A ngwüjï ngwanni ngwüꞌrïdädï ngwujaꞌri nono, aar gwalladani ngwuredalu ngwegen aar je gatanalu gito gito kur giru damal gani Jawul."]], [["Anni ma aar ji ndi aci Ijitabanujing yoꞌrr ye gwani yiꞌrany, ngwängïnïnï Ngwaalinga ngwari, “Gwani Deleny dani Yicu, mätï lïgïꞌrïmä lüny guy ge gunga.”"]], [["Ngwube jürbälü yirku ye ngwurnidi dulu de gwulleny ngwari, “Gwani Deleny, aaꞌti la je düꞌräcï keng nono nggwee.” Anni mung gu ari no, ngwayi."]]], [[["A Jawul ru gwanni gwämnä ndi ari aar ꞌrinye Ijitabanujing."], ["Komon nggoo aar übïnälü giꞌdongalu gidi Ngwaalu gwulleny Üräjälïm a ngwïkïrïjïn ku badalu pad ngwaalu ngwani Yäwüdïyä na Jamra a be ngwooꞌra ngwükäjäär je ru ngwuma jalu Üräjälïm."]], [["A ngwüjï ngwudi Ngwaalu ila aar ape Ijitabanujing aar gatu aar rünïjï gwulleny."]], [["A be Jawul ru gwädïnä kiꞌdoonga gidi Ngwaalu ngwübïnälü. Ating ele ngwuꞌdun ngwuꞌdun ngwokta ngwuralu na ngwaw ngwuje ürrä korkon."]], [["A be lanni lima abri aar badalu ngwaalu mbüny mbüny aar ondaci ngwüjü ngwujaꞌri ngwe ngwudi Ngwaalu ngwaalu ngwanni ngwuma aar gu badalu."]], [["A Bïlïpüj ꞌdïꞌrï ngwüllï kündär geꞌte gidi Jamrang, ngwondaci ngwüjü ngwujaꞌri ngenone ngwani nginde gwanni Gwubrutaar yelenya."]], [["Anni ma ngwüjï ꞌdingini ngwujaꞌri ngwudi Bïlïpüj aar engga yiꞌremna yidi yiima yanni yärrüng je, ngindenga ꞌdar aar geraji ngwänï mama ngwujaꞌri ngwondajung je."]], [["Gaji nggoo a ngwüjï ngwonyadu ngwanni ngwätïnä ngwüꞌrïllä nono aar uꞌri nono, a ngwüꞌrïllä ꞌtü ꞌdenggegenanu ngwonyadu dulu de dipa. A lonyadu lanni liru ngwurga a lanni layu ngwangina, aar juꞌri nono."]], [["A jayanu ji gwupa kündär nggoo."]], [["Gur geꞌte giru dima kündär nggoo gani Jamaan gati ape yiima gaji golanu ating alliji ngwüjälü ndïr ngwudi Jamrang ating ïrïngïnï ngwari giru dïjï dojema."]], [["A ngwüjï ꞌdar, ngwanni ngwoko na ngwanni ngwupa geraci ngwänï aar ämnäcï aar ari, “Dïjï ndee diru yiima na yüngün yiru yiima yanni yojemana.”"]], [["A ngwüjï gwujani ndi ari ngwuma je yima yüngün yanni yiru yiꞌremnalu ꞌter üktïnï yima aar je engga gaji golanu."]], [["A be anni ma aar ämnï ngwujaꞌri ngwanni ngwujaw ngwuma je Bïlïpüj ondaci ngwani yeleny yidi Ngwaalu na ngwürïny ngwe ngwudi Yicu Kirictu, aar ämnï Ngwaalu aar nyïnyïnï ngwuru ngwur na ngwaw."]], [["A Jamaan giligoꞌro lüngün ngwämnï Ngwaalu ꞌto a Bïlïpüj nyïnyï. Ngwüꞌdïꞌrï ating gwujani Bïlïpüjïng ngwaalu ngwading gu ele, ati gwe ngwaalu elalu mung engga yiꞌral na yiima yanni yati je Bïlïpüj ärrï yojema."]], [["Anni ma ngwooꞌra ngwükäjäär je ꞌdingina Üräjälïm ndi ari ngwüjï ngwudi Jamrang ngwuma ämnï ngwujaꞌri ngwudi Ngwaalu, aar je ükäcä Butrujing je Yuwana gwe."]], [["Anni ma aar obana, aar otaci Ngwaalingalu gwani ngindenga ndi ari a je gu Lïgïꞌrïm lanni Lijuꞌru üllänü."]], [["Ndi ari gaji nggoo, laꞌti je gu na Lïgïꞌrïm lanni Lijuꞌru üllänü. Lïnyïnyäär je ꞌdogo ngwürïny ngwe ngwudi Deleny dani Yicu."]], [["No, a je gu Butrujinga Yuwana gwe gatu ngwuyala a je gu Lïgïꞌrïm lanni Lijuꞌru üllänü."]], [["Anni ma Jamaan engga ndi ari ngwüjï ngwanni ngwämnä Ngwaalu ngwati je gu Lïgïꞌrïm lanni Lijuꞌru üllänü ma je gu ngwooꞌra ngwükäjäär je gatu ngwuy nono. No ngwüꞌdïꞌrï ngwape ngwüꞌrïnyä ngwuje geraci Butrujing je Yuwana gwe ngwuje ci,"]], [["“Ätädïïny yiima giyee ꞌto, nunnu dïjï dere danni dinyi gu gatu guy nono, a gu Lïgïꞌrïmä lanni Lijuꞌru üllänü.”"]], [["A be Butruj ci nu, “Ïndï ngwüꞌrïny ngwe ngwunga gïlïgä, anni geꞌtanga ndi ari a gwadi ellang angidacing gwudi Ngwaalu ngwüꞌrïny ngwe!"]], [["Nga gwaꞌti ätï guꞌru giyiiru giyee, ndi ari ligor lunga laꞌti dünälü ngwäyänü Ngwaalu."]], [["Joꞌrenyana giyiꞌral yunga giyoo yiki nga otaci Delenyalu ndi ari aar ang düdänïjänü ndi geꞌtaji gwudi ligor lunga nggwee gwuru gu no."]], [["Ndi ari äny gwänggädängä gwuꞌri giligoranu nga ji giyirna yidi yiꞌral yanni yiki.”"]], [["A Jamaan ci Butrujing na Yuwana, “Otacar Delenyalu gwani äny, ndi ari yanni yara ye aaꞌti ya ji ꞌdünggüny.”"]], [["Anni ma aar enggaca ngwüjü ngwujaꞌri ngwudi Deleny, a Butrujinga Yuwana gwe oꞌra Üräjälïm, aar eggacana ngwüjü kay ngwujaꞌri ngwanni ngwujaw gïyündär yonyadu yidi Jamrang."]], [["A gïꞌrr gidi Deleny ci Bïlïpüjïng nu, “ꞌDïꞌrü nga elada kuyala gidi gaama kayalu gidi üllï Üräjälïm ngwelada Gaja.”"]], [["No, a Bïlïpüj ji mama ngwüꞌdïꞌrï ngwele. Kay aar mbudi güül ge giru Dïjïyüpïyä giru dujimid dïmätï ngwüꞌrïnyä ngwudi yeleny yidi deleny diru daw dani Kandaka didi Yïjüpïyäng. Gur nggee giju kündär gani Üräjälïm ndi otaca Ngwaalingalu."]], [["Ngwube oꞌra ngwuji ndi jalu ngwuduꞌrala ngwüdï je dimirta ngwuji ndi uli gitab ganni gullu dïjïr dani Ajaya."]], [["A Lïgïꞌrïm lanni Lijuꞌru ci Bïlïpüjïng nu, “ꞌDonggaca dimirta nga jici gito gito.”"]], [["A Bïlïpüj gwalajanu ngwujici gito gito ngwuꞌdingini ndi uli ngwujaꞌri ngwudi gitab gidi dïjïr dani Ajaya. A Bïlïpüj otacalu ngwuci, “Nga nggwo gwülïngïdï ngwujaꞌri ngwee ngwula je?”"]], [["Ngwuci, “Ngwaadi nje lenge awa ma aar nje ꞌti dïjï enggacu.” Ngwube ci Bïlïpüjïng ngwallu aar gwe jalu."]], [["A be ngwujaꞌri ngwanni ngwujung je ndi uli ngwuru ngwee,"], ["“Gwüktäär nono dangala dadi aar ele ndi üꞌrü ngwulem"], ["na nono giranyu gigwogondacu dïjü danni dïwädädï ngwolalu mbüny,"], ["no ngwuꞌti ïgïtü ngwulem ngwüngün."]], [["Gwa aar ärrï yïnädä aar ärrï yïrgïnä."], ["Yärü gwanni gwadi ondaji gilinge ge güngün?"], ["Ndi ari gwuma aar düdïyïjï ligoꞌro lüngün ngene gïdïyängälü.”"]], [["A gur nggoo otaci Bïlïpüjïngälü ngwuci nu, “Eggaciny ngwujaꞌri ngwee ngwaru ngwe dïjïr, ngwondijaja ndi yärü? Dïjïr dondaja gwani ligoꞌro lüngün gwalla gwani dïjï diꞌter?”"]], [["A Bïlïpüj aalu ngwujaꞌrala ngwoo ngwudi gitab ngwondaci ngwujaꞌri ngwe ngwanni ngwujaw ngwani Yicu."]], [["Anni ma aar ji ndi ele dimirta de, aar obani ngwaalu ngwätï yaw, a gur nggoo ci Bïlïpüjïng nu, “Yaw yiru pa giyee, yiru ange yadi nyi ümïnïcï ndi nyïnyïnï?”"]], [["Ngwugirinya aar dünäjï dimirta. Aar üllï ꞌdün giyaanu a Bïlïpüj nyïnyï."]], [["Anni ma aar ꞌtüdä giyaanu no, a Lïgïꞌrïm lidi Deleny ape Bïlïpüjïng aaꞌti gur änggädï ba be. A gur nggoo ele dïlä düngün gijayanu."]], [["A be Bïlïpüj mbüjïnï kündär gani Äcïdüd ngwüꞌdïꞌrï ngwellalu ndi ondaci ngwüjü ngwujaꞌri ngwanni ngwujaw ngwele ꞌdi ngwombani kündär gani Gäyïjärïyä."]]], [[["A be Jawul gwuru gwuma ji ndi iye ngwïkïrïjïnä ngwudi Deleny yedenyo ngwari ngwuje ꞌrinye. Ngwüꞌdïꞌrï ngwele gidirꞌdal danni diru giꞌra"]], [["nunnu ngwüllïjï ngwujaꞌri ngwe ele ngwämrä ngwudi gündär gidi Dimajiging, nunnu manari gwuma mbuji ngwüjï ngwere ngwudi Gay gidi Deleny dani Yicu, ngwur na ngwaw, ngwuje umma ngwe oꞌra Üräjälïm."]], [["Anni ma Jawul ji ndi ele gïdïlä düngün ngwuji gito gito kündär gani Dimajig, a buri üllä kerala ngwoꞌrralu."]], [["Ngwïꞌdï gïdïyängälü ngwuꞌdingini ngwujaꞌri ngwudi dïjï dondaju ngwuci, “Jawul Jawul, nga gwarra miny übïnälü?”"]], [["A Jawul ci, “Deleny, nga gwani yärü?”"], ["Ngwuci, “Äny gwuru gwani Yicu, gwanni gwübïnängälü."]], [["ꞌDïꞌrälü nga ele nga änï kündär, la ang be eggaci ndi ari nga gwadi ärrï ange.”"]], [["Ngwüjï ngwanni ngwïndäär Jawulinga le aar dünälä aar ꞌti ondaju ngwujaꞌralu ngwere ndi ari ngwïndï ngwe ngwaalalu, aar ꞌdingini ngwujaꞌri aar ꞌti be änggädï dïjü dere."]], [["A Jawul ꞌdïꞌrälü gïdïyängälü anni mung gatu ngwäyälü ngwüngün, ngwuꞌti ombajidalu ndi engga gonyalu gere. Aar okta kuy aar gwe änï Dimajig."]], [["Ngwujalu yomon täꞌrïl (3) gwürïmü ngwäy, ngwuꞌti ïyü ngwuꞌti ïtï gonyalu gere."]], [["Ngenone Dimajig, dooꞌra deꞌte diju gu dani Ananiya. A Deleny ondaci dilingidu ngwurnidi ngwuci, “Ananiya!”"], ["Ngwangindi ngwuci, “Äny gwangindu gwani Deleny.”"]], [["A Deleny ci, “Ju mama nga ꞌdïꞌrï nga ele kayalu ganni gicaar Gïdünälü nga ele nga änï ngwuꞌdun ngwudi gur gani Yäwüdä nga utalu gur ge gïndï Tarjuj gani Jawul ndi ari nggo ndi otaci Ngwaalingalu."]], [["Dilingidu gima engga guru gani Ananiya ngwändä ngwalliji ngwuy nono ngwüngün nunnu ngwuꞌri ngwäy.”"]], [["A Ananiya ci, “Gwani Deleny, nggwuꞌdingina ngwüjü ngwonyadu ngwondaja dïjï de ndee na yiꞌral ye ꞌdar yanni yiki yärrüng je ngwüjü ngwunga ngenone Üräjälïm."]], [["A nginde gwïndï ngene yeleny ye ngwurꞌdal ngwanni ngwuru ngweleny ndi ari ngwummi ngwüjü ngwanni ngwapu ngwürïny ngwunga.”"]], [["A be Deleny ci Ananiyang nu, “Ïndï! Gur nggee gäbrïny ngwuru gora ndi ape ngwürïny ngwüny ngwe ele ngwüjü ngwuru Garany na ngweleny ngwegen na ngwüjï ngwudi Yïjïräyïl."]], [["Gwunyi enggaci ndi ari nginde awa gwa mbuji yündä yipa gwulleny gwani ngwürïny ngwüny.”"]], [["A be Ananiya ele ngwänï gïdrü ngwuꞌdun, ngwalliji Jawuling ngwuy nono ngwüngün ngwuci, “Diweengga dani Jawul, Deleny dani Yicu gwanni gwüꞌtäcängälü kayalu anni janga ndi ilada ngene, gwükäjïny nunnu nga ombajidalu mana ara gu Lïgïꞌrïm lanni Lijuꞌru onyadala.”"]], [["Puprang no, a ngwong ngweꞌte ngwuru nono gwele ngwärkïꞌrä ngwudi ngwuum miꞌraꞌtadalu ngwäy ngwudi Jawul, ngwuꞌri ngwäy ngwombajidalu mana. Ngwüꞌdïꞌrälü aar nyïnyï,"]], [["anni ma aar ätädä ngweny, ngwudegeꞌdani ngwangina ngwüngün."], ["A Jawul jalu yomon yoko ngwïkïrïjïnïngä le Dimajig."]], [["Ngwüꞌdïꞌrï ngwele ngwondaci ngwüjü ngwonyadu ngwämrä ndi ari Yicu gwuru Gïjï gidi Ngwaalu."]], [["Ngwüjï ꞌdar ngwanni ngwuꞌdingina, a je ngwe ngwaalu elalu aar utalu aar ari, “Gur gäꞌtüdï nggee ganni gänïjä yedenyalu ngwübïnï ngwüjälü ngwanni ngwapu ngwürïny ngwee ngwani Yicu ngenone Üräjälïmo? Nginde gwaꞌti ïndädï ngene ndi ummi ngwüjü ngwe ele ngwurꞌdal ngwanni ngwuru ngwelenye?”"]], [["A be Jawul ojemani nono ngwondaji yiima ye ngwügäbïcï Ngwüyäwüd ngwanni ngwati ji ngenone Dimajig a ngwe ngwaalu elalu ngwuje enggaci aar lenge ndi ari Yicu gwuru gwanni Gwubrutaar yelenya."]], [["Anni ma yomon ele aar onyadi, a Ngwüyäwüd änïjï yujimidalu gwadi aar ꞌrinye,"]], [["a gu be Jawul lenge. Giyomon reny lingen le na dilu de ati aar rbäcï ngwängïr ngwudi gündär nunnu aadi aar ꞌrinye."]], [["A be ngwooꞌra ngwüngün ape aar üllïyï kundiꞌrala gidi gündär dilu de giꞌram ge aar ꞌtüyï ngwele."]], [["Anni ma Jawul obani Üräjälïm, ating ari ladi acajidi ngwïkïrïjïn ngwe ngwudi Yicu a je be yedeny eny ꞌdünggüngün, aar ꞌti ämnä ndi ari nginde gwuma ru dïkïrïjïn ꞌdidanu."]], [["A be Birnaba ape nggwe ele ngwooꞌra ngwükäjäär je. Ngwuje enggaci ndi ari Jawul gwänggädï Delenya kay gïndïng gu Dimajig na ndi ari awa gwondacu Deleny na ndi ari awa ngenone Dimajig gwondaca ngwüjü gwaꞌti yedeny ïtï ngwürïny ngwe ngwudi Yicu."]], [["No, aar le jalu ngwellalu gwügätï linginalu kündär gani Üräjälïm, ngwondaci ngwüjü ꞌdar gwuꞌranu ngwürïny ngwe ngwudi Deleny."]], [["Ati aar ondaji aar garnati yomon reny Ngwüyäwüd ngwe ngwati ondaji Yïgïrïgïyängä, aar be mïnï ndi ꞌrinye."]], [["Anni ma gu ngweengga lenge ngwuru ngwïkïrïjïn, aar ape aar gwe üllï Gäyïjärïyä aar dinga ngwele Tarjuj."]], [["A be gaji nggoo a adatalu ij yiꞌdoonga yidi Ngwaalu ngwaalu ꞌdar Yäwüdïyä, Jälïl na Jamra, jalu yadatalu. Aar ätï yiima a je Lïgïꞌrïm lanni Lijuꞌru ojemeye nono aar gendadi aar jalu yïdïnyädï Delenya."]], [["Ati be aji a Butruj ꞌdïꞌrï ngwele ngwaalu ꞌdar. Gomon geꞌte ngwele kündär gani Lüdä ndi ombaja ngwïkïrïjïnä ngenone."]], [["Ngenone ngwumbuji guru gani Aniyaj giru dirga gindru ngwümbür gätï ngwüdläyü ꞌdübä (8)."]], [["A Butruj urnidi ngwuci, “Aniyaj, aar ang Yicu Kirictu uꞌriyi nono. ꞌDïꞌrälü nga apani gïlälälü gunga.” Puprang no, a Aniyaj ꞌdïꞌrälü."]], [["A ngwüjï ꞌdar ngwudi Lüdäng na ngwudi Jaruning engga yiꞌral giyee, aar oꞌraca Delenya."]], [["Kündär gani Yapa, dïkïrïjïn didi Deleny diju gu dani Täbïjä (ngwürïny ngwüngün ma aar je gwürlälü Yïgïrïgïyängä, ngwani Dide), nginde gwati ape yiiru yanni yijaw yomon reny ngwugataji ngwüjü düwä ngwanni ngwunyangiralu."]], [["Gaji ge nggoo, ngwümï ngwayi aar uyi aar ape aar ndriyalu kimbanu alu nggwe."]], [["Gündär gani Lüdä gaꞌti ola ngwaalinganu kündär gani Yapa. No anni ma ngwïkïrïjïn ꞌdingini ndi ari Butruj nggwo ngenone Lüdä, aar ükäjï ngwüjü rom (2) ꞌdünggüngün aar päcälü aar ci, “Üllädä gwänü!”"]], [["A Butruj ꞌdïꞌrï aar le ele. Anni mung obani, aar ape aar gwe allu kimbanu alu nggwe a ngwedel ꞌdar oꞌradi nono aar dugi yal ye, aar enggaci yubana na ngwureda ngwonyadu ngwuꞌter ngwanni ngwati je Täbïjä ugꞌri gaji ganni gati aar le ji gwaꞌtina ayu."]], [["A je Butruj ꞌtüyä ꞌdar poor, ngwüllï ngwüjürbälü yirku ye ngwotaci Ngwaalingalu, ꞌdi ngwube gwurlada ngwangina ngwudi Täbïjä ngwari, “Täbïjä, ꞌdïꞌrälü.” Ngwugata ngwäyälü ngwüngün änggädïng gu Butrujing, ngwüꞌdïꞌrälü ngwujalu."]], [["A Butruj geraci ngwümätä kuy ngwüꞌdïꞌrïyälü ngwüdünäjälä. Ngwube urnida ngwïkïrïjïnä na ngwedel ngwuje ätädä Täbïjïng gwumidu."]], [["A ngwujaꞌri ngwee linginni ꞌdar kündär gani Yapa a ngwüjï ngwonyadu ämnï Gideleny."]], [["A Butruj jalu ngenone Yapa yomon yonyadu gur ge geꞌte gani Jamaan gati ꞌraji ngwurna."]]], [[["Ngenone kündär gani Gäyïjärïyä, gur geꞌte giju gu gani Karnulij giru kumndan gidi giꞌdu gidi gwuꞌtulunga küüꞌrï tudini (100) gani Italiya."]], [["Nginde gwuru dïjï dïdïnyädï Ngwaalinga, ngwüjï ngwe ꞌdar ngwudi ngwuꞌdun ngwüngün. Gwati gataji ngwuwaya düwä ligor le ating otaci Ngwaalingalu yomon reny."]], [["Gomon geꞌte lingen le ligwurlu kaji täꞌrïl (3) ngwengga dilingidu, gïꞌrrä gidi Ngwaalu ngwila ngwuci, “Karnulij.”"]], [["A Karnulij ombaji yedenyo ngwutalu ngwari, “Yiru ange giyo gwani doorta düny?”"], ["A gïꞌrr ci, “Otaci Ngwaalingalu gwunga na angidaji ngwuwaya gwunga gwuma obana ngwäyänü Ngwaalu ngwuma ang diwayina."]], [["Gwenene ükäjü ngwüjü aar ele ngenone kündär gani Yapa aar gwäꞌrä guru gani Jamaan gwanni gwati aar ci Butruj."]], [["Nginde gwüllädälü kur ganni gati ꞌraji ngwurna gani Jamaan gati ji ngwuꞌdun ngwe dibirta gïlänï.”"]], [["Anni ma gïꞌrr ele ganni gondacu, a Karnulij urnidi ngwïnädä ngwüngün rom (2) na gwuꞌtulu gweꞌte gwüngün gwati denya Ngwaalinga gwanni gwati arnga ngindeng."]], [["Ngwuje enggaci yiꞌral ꞌdar yanni yänggädïng je ngwuje be ükäjï aar ele ngenone Yapa."]], [["Bïgänü nggwoo gilingen lïdünälä anni ma aar ele ꞌdi aar ji gito ndi obani Yapa, a Butruj allu ngwuꞌdun alu nggwe ndi otaci Ngwaalingalu."]], [["A ngwamu enyanu ngwümïnï ngwony ngwudi eny. Anni ma aar ji ndi manica, ngwayati giligor ngwengga dilingidu"]], [["a gere ïgïtïnä ngwengga gony giru nono direda dipa laranu dïmätäär ngwiil ngwüngün kwoꞌrongo aar üllïyä gïdïyängälü."]], [["Dätï ngwängä ngwonyadu yiꞌranu ngwanni ngwati elalu yora ye kwoꞌrongo na ngwanni ngwati elalu ngwari ngwe gïdïyängälü na yïꞌrä yidi gerala."]], [["A ngwujaꞌri ondaja aar ci Butrujing no, “ꞌDïꞌrü nga je dugi nga je eny ngwüdï.”"]], [["A be Butruj ci, “Bärï gwani Deleny, äny gwa ꞌti ïtï gony gïrngü giru gomon gere aꞌtur.”"]], [["A ngwujaꞌri ondaci mana aar ci, “Aaꞌti aru ngwong ngwürngü ngwanni ngwuma je Ngwaalu juꞌriyi.”"]], [["Ngwujaꞌri ngwee aar gu ari yomonanu täꞌrïl (3) a be dired gwäꞌrïnï puprang kerala."]], [["Anni ma Butruj ji ndi ïrïyï ngwäyälü ngwujaꞌri ngwee ngwänggädïng je dilingidu, a ngwüjï ngwanni ngwükäjä je Karnulij ila aar utalu ngwuꞌdun ngwe ngwudi Jamaan aar ele ꞌdi aar dünï gïlängïr."]], [["Aar urnidi ngwüjü ngwudi ngwuꞌdun aar je otacalu ndi ari Jamaan gwani Butruj nggwo gwüllädälü ngeno."]], [["Anni juna Butruj ndi ïrïyï ngwäyälü giyiꞌral yanni yänggädïng je, a Lïgïꞌrïm lanni Lijuꞌru ci, “Ngwüjï ngwo täꞌrïl (3) poor ngwutalu nga gwe."]], [["ꞌDïꞌrü nga üllï. Aaꞌti yedeny ya ang eny ndi ang ngwe ele, äny gwuru gwükäjä je ꞌdunggunga.”"]], [["A Butruj üllï ngwuci ngwüjü, “Äny gwuru nggwee gwanni gwümïnängää. Giru ange ganni gïndädä gu?”"]], [["A ngwüjï ci, “Karnulij gwuru kumndan gidi gwuꞌtulunga küüꞌrï tudini (100) gwükäjï nje. Gwuru dïjï dïdünälü dïdïnyädï Ngwaalinga a gwati Ngwüyäwüd ꞌdar denya. A be gïꞌrr gidi Ngwaalu ondaci nunnu aar ang urnida nga ele ꞌdunu ꞌdünggüngün nunnu ngwuꞌdingini ngwujaꞌri ngwanni ngwätä je.”"]], [["A je be Butruj ape ngwuje ülläjälü yïrnü ꞌdunu."], ["Bïgänü nggwoo, a Butruj ꞌdïꞌrï aar le ele a je ngweengga ngwoko ngwudi Yapang gwujani."]], [["Bïgï nggwoo, aar obani Gäyïjärïyä. Aar mbuji Karnulijing gwuju nding je dünïcï, gwujaralu ngwüjï ngwe ngwüngün na ngwumaad ngwüngün ngwurniding je."]], [["Anni ma Butruj ji gito gwadi änï, a Karnulij ila ngwadacalu ngwukwucalu yirku ye gwani denya."]], [["A Butruj ꞌdïꞌrïyälü ngwuci, “ꞌDïꞌrälü, äny gwuru dïjï dümnä ꞌdogo.”"]], [["Anni ma aar gwe ondaji a Butruj änï ngwumbuji ngwüjü ngwoꞌrajidalu gïdrü ngwonyadu."]], [["Ngwuje ci, “Nga nga lïlïngïdï ndi ari yiru drü giyobo gïdïjï diru Dïyäwüd ndi aar acajidi ngwaalu ngweꞌte pu dïjï de diru Garany ngwelaci yïrnü. A be Ngwaalu ngwuminy enggaci ndi ari aaꞌti nggwa ci dïjü dere dïrngü."]], [["No anni minyii gu ükäjïdä, äny gwuma ila ligor le lijaw. Nggwa je otacalu ndi ari yiru ange yükäjïdä gu ꞌdünggüny?”"]], [["A Karnulij ci, “Yomon kwoꞌrongo (4) yanni yima ele äny gwuju ꞌdunu ndi otaci Ngwaalingalu gilingen ligwurlu liru täꞌrïl (3) kaji nggee no, a dïjï ila digenna ngwureda gwaru nggäm nggäm aar nyi dünäcälü."]], [["Ngwari, ‘Karnulij, Ngwaalu ngwuma ꞌdingini ngwujaꞌri ngwunga ngwanni ngwati ang ngwe otacalu na gwuma enggada angidacing gwunga ngwüjï ngwanni ngwunyangiralu."]], [["Ükäjïdä kündär gani Yapa ngwuꞌdun ngwudi gur gani Jamaan gwanni gwati ꞌraji ngwurna nggwo ngwuꞌdun ngwe gidibirta gïlänï. Gur nggo gu gani Jamaan gwanni gwati aar ci Butruj, gwüllädï gwälü yïrnü.’"]], [["No a gu be ükäjïdä puprang, a yijaw ndi ari nga gwuminy ꞌdengenaca nga gwuma ila. Gwenene änyängä ꞌdar gilo ngene ngwäyänü Ngwaalu, ladi ꞌdingini ngwujaꞌri ꞌdar ngwanni ngwondacara je Deleny ndi nje enggaci.”"]], [["A Butruj aalu ngwujaꞌri ngwe ngwondaji ngwari, “Äny gwuma lenge gweneno yiꞌral ye yorto ye ngwaalinga ndi ari ꞌdidanu Ngwaalu ngwati ꞌti utanu."]], [["Ngwube ämnï ngwüjü gïïlü ꞌdar ngwanni ngwati denya ngindeng aar ärrï yiꞌral yanni yïdünälü."]], [["Nga nga lïlïngïdï ngwujaꞌri ngwanni ngwükäcä je Ngwaalu ngwüjü ngwudi Yïjïräyïl, ngwondaju ngwujaꞌri ngwe ngwanni ngwujaw ngwani adatalu Yicu Kirictu gwe, gwanni gwuru Deleny didi ngwüjï ꞌdar."]], [["Nga nga lïlïngïdï yiꞌral yanni yiju ngwaalu ꞌdar Yäwüdïyä, ꞌtuꞌtu Jälïl anni ondaja Yuwana ngwujaꞌri ngwe ngwani nyïnyïnï."]], [["Nga nga lïlïngïdï ngwujaꞌri ngwanni ngwuꞌdingina ngwe ngwudi Yicu gwudi Najrang, ndi ari awa gwubrutu Ngwaalu Lïgïꞌrïm le lanni Lijuꞌru na yiima. Na ndi ari awa gwulandalu ngwärrï yiꞌral yanni yijaw, ngwuꞌriyi ngwüjü nono ꞌdar ngwanni ngwätïnä dijegoꞌranu, yiima ye yidi Ngwaalu ꞌdünggüngün."]], [["Änyängä liru länggädï yiꞌral ꞌdar yanni yärrüng je ken gidi Ngwüyäwüd na kündär gani Üräjälïm. Aar pädä küꞌrï ganni gimamindanu aar ꞌrinye."]], [["A be anni mung jalu yomon täꞌrïl (3), a Ngwaalu ꞌdïꞌrïyälü giyiꞌranyanu aar gäbïcï ngwüꞌtädälü ngwenggani."]], [["Gwaꞌti ngwüjï änggädï ꞌdar, ngwüꞌtäcïng jälü ꞌdogo ngwanni ngwänggädï ngwanni ngwäbrä je Ngwaalu gwerre. Änyängä lanni gwïtï nyii le nyii le ïyï gaji ganni giming ge ꞌdïꞌrälü giyiꞌranyanu."]], [["Nginde gwondaci nje ndi ari nyii ondaci ngwüjü ngwujaꞌri ngwudi Ngwaalu nje enggaci ndi ari Yicu gwuru gwanni gwugeꞌta Ngwaalu ndi pïcï ngwüjü yelenya ngwanni ngwumidu na ngwanni ngwayu."]], [["Ngwïjïr ꞌdar ngwondaju nginde gwe, ndi ari gwanni gwämnï ꞌdünggüngün gwa Ngwaalu düdänïjänü ndi ke gwüngün ngwürïny ngwe ngwudi Yicu Kirictu.”"]], [["Anni ma Butruj jina ndi ondaji, a Lïgïꞌrïm lanni Lijuꞌru üllï ngwüjänü ꞌdar ngwanni ngwuꞌdinginu ngwujaꞌri ngwüngün."]], [["A ngwïkïrïjïn ngwanni ngwüꞌrïꞌtänä ngwuru Ngwüyäwüd ngwanni ngwïndäär Butrujinga le aar dibi, ndi ari Ngwaalu ngwuma angidaji ngwüjü ngwuru Garany Lïgïꞌrïm lanni Lijuꞌru ꞌto."]], [["Ndi ari ngwuꞌdinginaar je ngwondaju aar orta Ngwaalinga ngwungla ngwe ngwuꞌter."], ["A be Butruj ondaji ngwari,"]], [["“Ngwüjï ngwee ngwuma gu Lïgïꞌrïm lanni Lijuꞌru üllänü nono alanga je ꞌto, yärü gwuru gwadi je ümïnïcï ndi aar je nyïnyï yaw ye?”"]], [["Ngwuje ondaci ndi ari aar nyïnyïnï yaw ye ngwürïny ngwe ngwudi Yicu Kirictu. A ngwüjï ci aar le jalu yomon cong."]]], [[["A ngwooꞌra ngwükäjäär je na ngweengga ꞌdar ngenone Yäwüdïyä ꞌdingini ndi ari ngwüjï ngwanni ngwuru Garany ngwuma ämnï ꞌto ngwujaꞌri ngwudi Ngwaalu."]], [["Anni ma Butruj oꞌra Üräjälïm, a ngweengga ngwanni ngwubupa ngwüjü aar üꞌrïꞌtänï, aar garnati Butrujinga le aar ci,"]], [["“Nga gwarra nga be ele ngwuꞌdun ngwudi ngwüjï ngwaꞌti üꞌrïꞌtänä ngaa ngwe eny.”"]], [["A je Butruj ondaci ngwujaꞌri ꞌdar anaku raar gu ꞌtuꞌtu gwerre ngwuje ci."]], [["“Nggwuju kündär gani Yapa ndi otaci Ngwaalingalu nyi ayi giligor nyi engga dilingidu gony giru nono direda dipa laranu düllïyäär kerala dïmätäär ngwiil kwoꞌrongo ngwüllälü ꞌdi ngwobana ꞌdünggüny."]], [["Anni minyi gu ombajidanu nyi gu mbuji ngwängänü ngwati elalu yora ye kwoꞌrongo ngwudi dïyängälü, ngwudi pooring, ngwanni ngwati elalu ngwari ngwe na yïꞌrä yidi geralang."]], [["Nyi be ꞌdingini aar nyi ngwujaꞌri ci, ‘ꞌDïꞌrälü gwani Butruj a je dugi a je eny ngwüdï.’"]], [["Nyi be ci, ‘Bärï gwani Deleny! Gomon gere aꞌtur nggwaꞌti ngilla gony gere gïrngü ngwulemanu ngwüny.’"]], [["A ngwujaꞌri ondaja mana kerala aar nyi ca, ‘Gong ganni gima ge Ngwaalu ari gijuꞌru, aaꞌti ga ge ari gïrngü.’"]], [["A gu ngwujaꞌri ngwe ari yomonanu täꞌrïl (3) aar be gwäꞌrï direda ngwoꞌre kerala mana."]], [["Kaji nggoo, a ngwüjï ngwanni ngwükäjä je Karnulij ꞌdünggüny ngwuru täꞌrïl (3) ngwïndï ngwaalu ngwani Gäyïjärïyä, aar obana gïlängïr lidi ngwuꞌdun ngwanni ngwuji nyi gu."]], [["Aar nyi Lïgïꞌrïm ondaci ndi ari aaꞌti nggwa ꞌdonya ndi nyii ngwe ele. Ngweengga ngwee ngwuru nyärläl (6) ngwuji nyii ngwe ngenone gwüpäng, nyii ngwe ele nyii änï ngwuꞌdun ngwudi Karnulij."]], [["Aar nje ondaca ngwujaꞌri anaku änggädïng gu gïꞌrrä ganni gïꞌtäcälü ꞌdunu ꞌdünggüngün ngwuci, ‘Ükäjïdä kur gani Jamaan gwati aar ci Butruj nga urnida nggwo kündär gani Yapa."]], [["Nginde gwa ang be enggaci ngwujaꞌri ngwanni ngwada je gïlängïdïyï ngwüjï ngwe ngwudi ngwuꞌdun ngwunga.’"]], [["Anni minyi ji ndi ondaci ngwüjü, a je gu Lïgïꞌrïm lanni Lijuꞌru üllänü anaku üllüng gu ꞌto ꞌdengganu gwerre."]], [["No nyi diwayini ngwujaꞌri ngwanni ngwucaar nje ngwe Deleny ndi ari, ‘Yuwana gwünyïnyü ngwüjü yaw ye a be nga nga la nyïnyïnï Lïgïꞌrïm le lanni Lijuꞌru.’"]], [["Ma be ari langidaca je Ngwaalu Lïgïꞌrïmä anaku angidacaar nje gu ꞌto, lanni lämnä Gideleny dani Yicu Kirictu, nyi be ani yärü ndi ari nyümïnïcï Ngwaalinga.”"]], [["Anni ma aar ꞌdingini ngwujaꞌri ngwee no, aar ꞌti ätï ngwujaꞌri ngwadi aar ngwe ari aar ortada Ngwaalinga, aar ari, “Yiru gu be no, Ngwaalu ngwuma ätädä ngwüjü ꞌto ngwanni ngwuru Garany gay nunnu aar joꞌrenyana aar mbuji miding.”"]], [["Ngwïkïrïjïn ngwanni ngwuma ꞌdïꞌrï aar badalu gwani übïnälü anni ma aar ꞌrinye Ijitabanujing, aar ele ngwaalu ngwani Bunijiya na Gabruj na Andakiya gündär gidi Jürïyäng ati aar ondaci ngwüjü ngwuru Ngwüyäwüd ꞌdogo ngwujaꞌri ngwudi Ngwaalu."]], [["A be loko lanni liru ngwïkïrïjïn liru lidi Gabrujing na Giruwan anni ma aar ele Andakiya ati aar ondaci ꞌto ngwüjü ngwuru Garany ngwujaꞌri ngwanni ngwujaw ngwani Deleny dani Yicu."]], [["A je gu Ngwaalu gïꞌtïjï yiima yüngün a ngwüjï ngwonyadu ämnï aar oꞌraci Delenya dani Yicu."]], [["A ngwujaꞌri ngwee ele ꞌdi a je ngwïkïrïjïn ꞌdingini ngwudi Üräjälïmïng, aar ükäjï Birnabang Andakiya."]], [["Anni mung obani ngenone, ngwumbuji yïmïꞌrü yidi Ngwaalu yiju ngwüjï, ngwujayanu gwulleny ngwuje orꞌtemaji ꞌdar nunnu aar mätïnälü ꞌdiꞌdidanu yigor ye yegen ꞌdar Gideleny dani Yicu."]], [["Birnaba ngwuru dïjï dijaw gwonyadu Lïgïꞌrïmälä lanni Lijuꞌru na ngwätï ämnïng Ngwaalu. A ngwüjï ngwonyadu gendada Gideleny."]], [["A Birnaba ꞌdïꞌrï ngwele kündär gani Tarjuj ndi mïnä guru gani Jawul."]], [["Anni mung mbuja, ngwapa nggwe ila Andakiya. Aar gu jalu ngenone dïdläyü deꞌte pu ati aar jalu ngwïkïrïjïnïngä le aar enggaci ngwüjü ngwonyadu ngwujaꞌri ngwudi Ngwaalu. Andakiya, ngwaalu ngwuru ngwanni ngwuma aar gu ätädä ngwüjü ngwudi Ngwaalu ngwürïny yïrnü aar je ci ngwïkïrïjïn."]], [["Gaji nggoo a ngwïjïr ngwoko ngwüllü Üräjälïm aar ila Andakiya."]], [["A deꞌte ꞌdenggenanu dani Agabuj, ngwüꞌdïꞌrï ngwüdünälä yiima ye yidi Lïgïꞌrïm lidi Ngwaalu ngwalliji yïjïrä ndi ari ngwamu ngwadi ji ngwupa ngwaalu ꞌdar ken. Aji a ngwamu ngwee ji ꞌdidanu gïdïdlä gaji ganni gima ge deleny ape yelenya dani Kiludiyuj."]], [["A ngwooꞌra ngwudi Yicu mäjïdï ngwüꞌrïnyä ngwanni ngwa je dïjï mbuji nunnu aar je ükäcï ngwengga ngwudi Yäwüdïyäng aar je ngwe gataji düwä."]], [["A ngindenga lima gu mäjïdï ꞌdidanu ꞌdar aar je ükäcï mbumbung je Üräjälïm angidacing gwegen aar je ätädä Birnabang je Jawul gwe aar je äpïjï."]]], [[["Gaji nggoo a deleny dani Yïrüdïj"], ["ꞌdïꞌrï ngwummi ngwïkïrïjïnä ngwudi giꞌdoonga gidi Ngwaalu ngwuje übïnälü."]], [["Ngwümäätä Yagubing gwanni gwuru gwenggen gwudi Yuwananga ngwuꞌrinye galal ge."]], [["Anni ma Yïrüdïj engga ndi ari yiꞌral giyee yima jada Ngwüyäwüdänü, ngwüꞌdïꞌrï ngwümäätä Butrujing ꞌto. Yiꞌral giyee yiju gaji gidi Yïꞌrïnyïnä yidi Ligiꞌra."]], [["Anni mung määtä, ngwape ngwänïjï korkon, ngwube geꞌte ngwangida kiꞌdu kiꞌdu yiꞌranu kwoꞌrongo kiꞌdu geꞌte pu ati aar gu dünï aar angida. Nunnu ma Yïꞌrïnyïnä yidi Dambdani abralu, ngwube apada ngwelenyanu nunnu aar gu pädä yelenya."]], [["A Butruj ji korkon a be ngwïkïrïjïn jalu ngwäy ngwe aar otaci Ngwaalingalu ligor le ꞌdiꞌdidanu gwani nginde."]], [["Dilu de gwaꞌtina Yïrüdïj äpädï ngwaalu ngwudi pï yelenya, a Butruj ji ndi ndri gwänü ngwangidanu rom (2) gwugekanalu yuꞌrung ye rom (2), a ngwangida dünälä aar angida längïrü."]], [["A ꞌdür no, a gïꞌrr ila gidi Deleny ngwüdünälä ngenone, a buri oꞌrralu ngwaalu ngwanni ngwuju gu Butruj, ngwümïꞌrï kimeranu ngwuꞌritiya. Ngwuci, “ꞌDïꞌrälü puprang.” A yuꞌrung yanni yigekaning yalu aar gwanna ngwuy aar ïꞌdï."]], [["A gïꞌrr ci, “ꞌDïꞌrü nga rüjïnänü dired de nga genne ngwüdänü.” A Butruj ꞌdïꞌrï ngwärrï yiꞌral yanni yica ye gïꞌrr, ngwoꞌre ngwuci, “Pänä direda nono didi gennala dunga nyi gwujana.”"]], [["A Butruj ꞌdïꞌrälü ngwugwujani aar gwe ele ꞌdi aar ꞌtü poor, ngwuꞌti be lïngïdï yiru ange giyo ngwüdädïgïnï ngwuꞌti lïngïdï ndi ari ngwujaꞌri ngwätï ngwäyänü ngwanni ngwärrï je gïꞌrr, ngwuji ndi ari gwänggädï yiꞌral dilingidu."]], [["Aar ge ila ꞌdi aar gatana ngwangida ngwanni ngwudi gwerre gwerreng na gwudi gwodaning aar ila ꞌdi aar obana gïlängïr liru laaba lidi ꞌtü kay gati elada kündär. A je längïr ïgïtïjï gwuꞌren aar gu ꞌtü. Anni ma aar üꞌrü gayanu geꞌte, a gïꞌrr gatani ngwele."]], [["A Butruj ꞌrita ligor ngwari, “Nggwuma lenge ꞌdidanu gweneno ümïmänü gwaꞌti ndi ari ngwujaꞌri ngwanni ngwuju, ngwätï ngwäyänü ndi ari Deleny diru dükäjü gïꞌrrä güngün nunnu ngwila aar nyi gwalla Yïrüdïjïng ngwomonanu ngwüngün na giyiꞌralanu yere yanni yigeꞌta je Ngwüyäwüd giyigoranu.”"]], [["Anni mung gu lenge yiꞌral giyee no, ngwele ꞌdunu ndi Märïyäm gwuru nanni gwudi Yuwana gwani Murkuj ngenone ngwïkïrïjïn ngwoꞌradi gwalu ngwonyadu aar ji ndi otaci Ngwaalingalu."]], [["A Butruj ila ngwüpïdä längïrü poor a dïnäd ila diru gera dani Räwüdä ndi ïgïtï dïmbürä."]], [["Anni mung ꞌdingini ngwujaꞌri ngwudi Butruj gwondaju poor, ngwujayanu ꞌdi ngwoꞌre kay ngwuꞌti ïgïtü dïmbürä. Ngwoꞌre ngwondaci ngwüjü ndi ari Butruj nggwo gïlängïr."]], [["A ngwüjï ci gïjü, “Nga gwari giꞌra milang.” Anni mung ꞌdonyalu ꞌtïbüny ndi ari Butruj gwuru, aar ci, “Gïꞌrr ga ru güngün.”"]], [["A Butruj jina ndi pï längïrü gwurꞌtal, anni ma ngwüjï ïgïtädälü aar engga, a je ngwe ngwaalu elalu."]], [["A je Butruj ci guy ge gwugwundar ngwuje enggaci ndi ari awa gwüꞌtïyä Delenya korkon. Ngwuje be ci, “Ondacar Yagubing je ngweengga ngwe ngwuꞌter ngwujaꞌri ngwee.” Ngwüꞌtü ngwele ngwaalu ngwuꞌter."]], [["Dilu danu aꞌti yigor pï ngwangidanu aar utalu ndi ari yiru ange yima ji ndi Butruj."]], [["Anni ma Yïrüdïj ükäjï ngwujaꞌri aar mïnä ꞌdar aar ꞌti mbuju, ngwüꞌtïyä ngwujaꞌri aar apa ngwangida ngwoo aar je otacalu aar je ꞌrinye."], ["A be Yïrüdïj ꞌdïꞌrï ngwugatani ngwaalinga ngwani Yäwüdïyä ngwele kündär gani Gäyïjärïyä ngwujalu ngenone gwooko."]], [["Gwapu güündä ngwüjï ngwudi yündär yidi Jür na Jäyïdä. Aar be oꞌrajidi gwüpäng aar bupi gweneno nding je ꞌdengenaci. Anni ma je dïnäd didi Deleny dani Yïrüdïj, dating gu gatada ngwäyänü dani Bilactuj gïꞌtïjï gay, aar ci Delenya dani Yïrüdïj linana ndi aar le oꞌrajidi aar jalu ladatalu. Ndi ari ngindenga lati je Delenya dani Yïrüdïj äpïjä yona."]], [["A gomon ganni gigeꞌtaar, a Yïrüdïj genne ngwureda ngwudi yeleny ngwujalu gididuꞌrala didi yeleny ngwube ondaci ngwüjü."]], [["A ngwüjï ortada aar ürrï dula aar ari, “Dïjï däꞌtüdï ndee danni dümnä dondaju ngwaalu gwuru ngwondaju.”"]], [["Kaji nggoo geꞌte geꞌte anni mung ꞌdingini ngwujaꞌri no, ngwuꞌti näjä Ngwaalinga, a gïꞌrr gidi Deleny agada dimdi nono ngwümï ngwondoma ꞌdi ngwayi."]], [["A ngwujaꞌri ngwudi Ngwaalu gendadi aar badalu ngwaalu ꞌdar."]], [["Anni ma Birnabanga Jawul gwe medaja yiiru yegen Üräjälïm, aar oꞌra aar apana Yuwanang gwanni gwati ani ꞌto Murkuj."]]], [[["Ngenone kiꞌdoonga gidi Andakiyang, ngwïjïr na ngwoorta ngwee ngwuju gu, Birnaba, Jamaan gwani Nejer, Lukiyuj gwudi Giruwaning, Maniyan gwanni gwuraar Yïrüdïj gwe gwuru deleny gimaad ꞌtuꞌtu yogo ye na Jawul."]], [["Anni ma aar ji ndi äpïjï Ngwaalinga yiiru aar määtä ngwädä, a je Lïgïꞌrïm lanni Lijuꞌru ci, “Äbrïjïïny Birnabang je Jawul gwe, aar ele ndi aar nyi äpïjï yiiru yanni yornaci nje.”"]], [["No a ngwïkïrïjïn otaci Ngwaalingalu aar määtä ngwädä aar je ätä guy aar je geꞌte kay aar ele."]], [["No ngindenga rom (2), a je Lïgïꞌrïm lanni Lijuꞌru dinga aar ele aar obani kündär gani Jälükïyä, aar üꞌrü yaanu ngenone aar ele ngwaalu giyaanu ngwani Gabruj."]], [["Anni ma aar obani kündär gani Jalamaj, aar ondaci Ngwüyäwüd ngwujaꞌri ngwudi Ngwaalu ngwämrä ngenone. Aar ji Yuwananga le gwanni gwati ani Murkuj, ngwuje gataji düwä."]], [["Aar landalu ꞌdar kündär giyaanu gidi Gabrujing ꞌdi aar obani kündär giyaanu gani Pabuj. Ngenone aar mbudi dimanga le diru Dïyäwüd dati alliji yïjïrä yiꞌduru dani Bar Yicu,"]], [["dati mbüjïnï gideleny danni dïmätï yelenya ngwaalu giyaanu dani Järgïyüj Bulij gwuru gur gibebera gwulleny, ngwükäjïdï ndi Birnabanga Jawul gwe nunnu gwubupa ndi ꞌdingini ngwujaꞌri ngwudi Ngwaalu ꞌdenggen."]], [["A be Aliyimaj nggwoo gwuru dima (ngwürïny ngwüngün ngwani gu no Yïgïrïgïyängä) ngwuje be jici kay ngwuje üꞌrïꞌtï ngwäy ngwunani ndi ümïnïcï delenya ndoo ndi ämnï Ngwaalu."]], [["A be Jawul, gwanni gwani ꞌto Bulij, gwonyadu Lïgïꞌrïmälä lanni Lijuꞌru ngwombaji Aliyimajing ngwäyänü ꞌtiꞌtog ngwuci,"]], [["“Nga nggwee gwudi dijegoꞌrr, nga ru güwän gidi yiꞌral ꞌdar yanni yijaw! Nga gwonyadu ïꞌdäjïngänü nga onyadi mïmïnäjänü. Aꞌtur nga gwäꞌtüdï gwadi dünäjï yiꞌrinya ngwujaꞌri ngwanni ngwüdünälü ngwudi Delenye?"]], [["Gwene ara gwe Deleny ji guy ge nga gwa rïmï ngwäy gwene nga jalu gaji gooko nga gwa ꞌti gwengga buri gwudi lingen.” Puprang no a dumbil na dïrïm gätïnï ngwäy, ngwakalu ngwuy ngwe ngwümïnï dïjü ndi okta kuy."]], [["Anni ma gu deleny didi ngwaalu ngwoo engga yiꞌral giyee yima ji, ngwämnï Ngwaalu ndi ari gwïndï gwe ngwaalalu ngwujaꞌri ngwinggidaar ngwe ngwudi Deleny."]], [["Ngenone Pabuj, a Bulij na ngwooꞌra ngwanni ngwïndäär le, aar üꞌrü yaanu aar ele kündär gani Berga ngwaalu ngwani Bämbïlïyä, a je gu be Yuwana gatani ngwoꞌre Üräjälïm."]], [["Ngenone Berga, aar ꞌdïꞌrï aar elada gweere ꞌdi aar obani Andakiya gwudi Bïjïdïyäng. A gomon Kwoꞌra täꞌrïl, aar änï ngwämrä aar jalu."]], [["Anni ma aar uli Yobo yidi Müjä na Yïjïr yidi Ngwïjïr kitabanu, a je be ngweleny ngwudi ngwämrä ükäcï ngwujaꞌri aar je ci, “Ngweengga, manari ngaa lätï ngwujaꞌri ngwere ngwada je ondaji a ngwe orꞌtemaji ngwüjü, ondajar je.”"]], [["A Bulij ꞌdïꞌrälü ngwüdünälä, ngwalliji guyala ngwari, “Nga nga liru ngwüjï ngwudi Yïjïräyïl na nga nga ngwüjï ngwuru Garany ngaa lanni lati orta Ngwaalinga, ꞌdinginiiny!"]], [["Ngwaalu ngwudi Yïjïräyïl ngwäbrü ngwügürnä ngwege, ngwügäbïcï ngwüjü aar gendadi aar onyadi kaji ganni gijaar ge Mijir. Yiima ye yidi guꞌran güngün, ngwuje ꞌtüyä poor ken gidi Mijiring."]], [["Ngwuje mätïjï liguri ndi elelle gwegen, ngwuje arnga ngwüdläyü küüꞌrï rom (40) gïtäny."]], [["Ngwuje lïnynyïjï ngwüjü giyen kwoꞌra täꞌrïl (7) ngwaalu ngwani Kanaan ngwuje apada dïyängü degen ngwätädä ngwüjü ngwüngün ngwudi Yïjïräyïl yuꞌrina."]], [["Yiꞌral ꞌdar giyee yiju ngwüdläyü küüꞌrï tudini kwoꞌrongo na küüꞌrï rom na ꞌdï (450)."], ["Anni ma ngwüdlä medadi ngwee, a je Ngwaalu ätädä ngwüjü aar pïcï yelenya ꞌdi a gaji ila ganni gima ge dïjïr ila dani Jämüwïl."]], [["A be aji a ngwüjï ꞌdïꞌrï aar ari ngwümïnü delenya. A je Ngwaalu ätädä delenya dani Jawul gwuru gïjï gidi Kïj gïlängïr lidi Bïnïyämïn ngwape yelenya ngwüdläyü küüꞌrï rom (40)."]], [["Anni ma Ngwaalu äbrï delenya dani Jawul, ngwuje äpïjä Däwüdïng ngwuru deleny degen. A Ngwaalu ngwondaju ngwujaꞌri ngwe ngwani nginde ngwari, ‘Äny gwumbuju Däwüdïng gwuru gïjï gidi Yici gwuru dïjï danni dïmïnä ligor lüny, nunnu aar nyi ärrïjï yiꞌral ꞌdar yanni yïmïnï nje nding je ärrï.’"]], [["Yicu gwuru gwanni gwuru dïgüürnä didi Däwüd gwanni gwuma Ngwaalu ruji Gilang gwudi ngwüjï ngwudi Yïjïräyïl, anaku arung gu."]], [["Gaji ganni gaꞌti ge na Yicu ïndï, Yuwana gwïndï ngwondaci ngwüjü ꞌdar ngwudi Yïjïräyïl ngwujaꞌri ngwani joꞌrenyani na nyïnyïnï yaw ye."]], [["Anni ma Yuwana ji gito ndi medaji yiiru yüngün, ngwutalu ngwari, ‘Nga nga lanijiny yärü? Äny gwäꞌtüdï gwani nginde nggwäꞌdï. Nggwäꞌtüdï, a be nginde nggwo gwïndï gwodan, nggwaꞌti mbutu ngwäyänü ndi nyi gwäꞌdädä ngwüdänälü ngwüngün.’”"]], [["Ngwuje ci, “Ngweengga, yïjï yidi Äbräyïm, na ꞌdar liru Garany lati denya Ngwaalinga, yiru ndi ari ngwujaꞌri ngwee ngwudi gilang ngwükäcäär nje."]], [["Aaꞌti be ngwüjï ngwudi Üräjälïmïng na ngweleny ngwegen lïngïdï ndi ari Yicu gwuru Gilang aar ꞌti lïngïdï ngwujaꞌri ngwanni ngwaru ngwe ngwïjïr. Gwuma aar gwe obalu a gu ngwujaꞌri ru ngwanni ngwari ngwe ngwïjïr ngwati aar je uli yomonalu ꞌdar komon ganni giru Kwoꞌra täꞌrïl."]], [["A be ngindenga gwuma aar ꞌti mbojaja yiꞌral nono yere ndi aar gu ꞌrinyada, aar be ondaci Bilatijing ngwuꞌrinye."]], [["Anni ma aar ärrï yiꞌral ꞌdar anaku ondaja gu gitab gwerre gwani nginde, aar ülläjälü küꞌrälä ganni gimamindanu aar gwürïcï gidimomo."]], [["A be gwuma Ngwaalu ꞌdïꞌrïyälü gidimomanu gwumidu."]], [["A nginde ngwüꞌtäcä ngwüjälü yomonanu yonyadu ngwanni ngwïndäär ngwe ngwaalu ngwani Jälïl aar ila Üräjälïm. Ngindenga liru gwenene lanni gilo gwondajaar gwe ngwüjänü ngwege."]], [["Londaca je ngwujaꞌri ngwanni ngwujaw ngwuca ngwe Ngwaalu ngwügürnä ngwege"]], [["Ngwaalu ngwuminje gäbïcï ngwujaꞌri ngwuma ji kaji nggee gege lanni liru yïjï yegen, ꞌdïꞌrïyï gwe Yicungalu. Anaku üllïnäär gu kitabanu gidi Mäjïmür kiꞌraany ganni giru rom (2) ndi ari,"], ["‘Nga gwuru Gïjï güny,"], ["gwene äny gwuma ru Mbumbu gwunga.’"]], [["Yiru gu giyee ndi ari gwüꞌdïꞌrïyä Ngwaalalu giyiꞌranyanu gwumidu a gwaꞌti gwayi mana aꞌtur yondaja ye ngwujaꞌri ngwee ndi ari,"], ["‘Nggwa ang juꞌriyi gwa ang onjaci ꞌdidanu anaku ci nyi gu Däwüdïng.’"]], [["Yondaja gu no ngwaalu ngwuꞌter ndi ari,"], ["‘Gwaꞌti gwa ang gatani gwunga gwanni Gwujuꞌru gwa ꞌdegeꞌralu gidimomanu.’"]], [["A be Däwüd anni mung medaji yiiru yidi Ngwaalu kimaad güngün gwuma ayi gwuma gwujani ngwügürnä gwuma aar gwürïcï gwuma ꞌdigiꞌri gidimomanu."]], [["A be gwanni gwuma Ngwaalu ꞌdïꞌrïyälü giyiꞌranyanu gwumidu gwuma ꞌti ꞌdigiꞌru gidimomanu."]], [["Yäy gu no, lani ngwänggärï, lïngïdär ndi ari yiru giyee yanni yïgäbïcï nje ara je be ondaci ndi ari Yicu gwuru gwanni gwurnidaar gwe ndi düdänïjï ngwüjänü ndi ke gwegen."]], [["Ngwüjï ꞌdar ngwa aar je dünïyälü Yicu gwe giyiꞌral ꞌdar yanni yiki ma aar ämnï Ngwaalu ndi ari dünïyälü gwaꞌti giyobo yidi Müjä."]], [["Arnganar be ngwujaꞌri ngwanni ngwaru ngwe ngwïjïr aaꞌti ngwa je mbuji,"]], [["‘Ombajar je be, lanni lati münä ngwujaꞌranu,"], ["übïdärälü ngwujaꞌri ngwee ꞌdi nga ayi,"], ["ndi ari äny gwadi ärrï yiꞌral yeꞌte giyomon yalu"], ["ndi ari yaꞌti ya gu ämnï aꞌtur,"], ["ꞌdi manari a je dïjï dere ondaci.’"], ["”"]], [["Anni ma Bulijinga Birnaba gwe ji ndi ꞌtüdä ngwämrä, a je ngwüjï ci kwodaralu komon Kwoꞌra täꞌrïl nggäꞌdï gidi gwodaning ngaa ondaji ngwujaꞌri ngwe ngwee."]], [["Anni ma ngwüjï ꞌtü aar badi, a ngwüjï ngwonyadu ngwanni ngwuru Ngwüyäwüd na ngwuru Garany ngwanni ngwändï giyobo yidi Ngwüyäwüd ngwüdïnyädï Ngwaalinga ꞌdïꞌrï aar gwujani Bulijing je Birnaba gwe, a je Bulijinga Birnaba gwe orꞌtemaji nunnu aar mätïnälü ꞌdïꞌdäny gïyïmïꞌrü yidi Ngwaalu."]], [["Anni ma aar oꞌra komon Kwoꞌra täꞌrïl nggoo gidi gwodaning aar ila ꞌdar anaku raar gu ndi aar dingini ngwujaꞌri ngwudi Ngwaalu ngwanni ngwadi je Bulijinga ondaji."]], [["A be anni ma Ngwüyäwüd engga ngwüjü ngwuma ila ngwonyadu a je yigor enyanu aar ꞌdïꞌrï aar garnati aar ke yiꞌrinya ngwujaꞌri ngwudi Bulij aar lo."]], [["Ngwujaꞌri ngwee aar gäbïcï Bulijinga je Birnaba gwe aar ojeme nono aar ꞌranu ndi ondaji aar ari, “Yädï gu ndi ara je ondaci nga nga gwerre gwerre ngwujaꞌri ngwe ngwudi Ngwaalu. A be anni ma je ꞌdonya, ngaa lima obalu yigoꞌro ye yalu ndi ari ngaa laꞌti äwdï ndi ätï miding gwudi gwurꞌtaling la je be gatani lele ngwüjï ngwuru Garany nje ondaci."]], [["Ndi ari Deleny dondaciny ngwari,"], ["‘Äny gwurujanga buri gwudi ngwüjï ngwuru Garany,"], ["nunnu nga ape gilanging a gwe ele ngwüjï gïdïdlä ꞌdar.’"], ["”"]], [["Anni ma ngwüjï ngwuru Garany dingini ngwujaꞌri ngwee, aar jayanu aar näjï ngwujaꞌri ngwudi Deleny na ꞌdar lanni lutaar janu nunnu aar midi miding ngwudi gwurꞌtaling aar ämnï Ngwaalu."]], [["A ngwujaꞌri ngwudi Ngwaalu badalu ngwaalu ꞌdar ngenone."]], [["A be Ngwüyäwüd gwogaji ngwayu ngwanni ngwuru yiꞌra ngwüdïnyädï Ngwaalinga na ngwüjï ngwanni ngwuru yiꞌra kündär aar ꞌdïꞌrï aar übïnï Bulijing jalu Birnaba gwe aar je linynyi aar je ꞌtüyï poor ngwaalu ngwegen."]], [["A je Bulij na Birnaba protada dibuꞌra nono didi yora yegen dani ꞌdonya gwegen aar ꞌdïꞌrï aar ele kündär gani Ayikuniya."]], [["A ngwooꞌra jayanu a je gu Lïgïꞌrïm lanni Lijuꞌru onyadala."]]], [[["A Bulijinga Birnaba gwe ꞌdïꞌrï ngenone Ayikuniya aar änï ngwämrä ngwudi Ngwüyäwüd anaku äbräjäär gu. Ngenone aar ondaci ngwüjü ngwujaꞌri ngwudi Ngwaalu yiima ye ꞌdi aar gäbïcï ngwüjü ngwonyadu aar ämnï Ngwaalu ngwuru Ngwüyäwüd na ngwuru Garany."]], [["A be Ngwüyäwüd ngwoko ngwanni ngwuma ꞌdonya ndi ämnï, aar ꞌdïꞌrï aar gwogaji ngwüjü ngwuru Garany aar je änïcï ꞌdïmänänü aar je gwürlï yaꞌranya aar gwurla ngwïkïrïjïnä nono."]], [["No a Bulijinga Birnaba gwe jalu ngenone gaji golanu aar ondaci ngwüjü liꞌranu ngwujaꞌri ngwani Deleny, a je Deleny gendaci yiima ngwujaꞌri ngwudi yïmïꞌrü yüngün ngwuje gäbïcï aar ärrï yiꞌremna yidi yiima na yidi allalu ndïr."]], [["A ngwüjï ngwudi gündär nggoo üꞌrïdïnänü rom (2). Ngwüjï ngwoko aar ji Ngwüyäwüd ngwe na ngwoko aar ji ngwooꞌra ngwe ngwükäjäär je."]], [["A ngwüjï ngwuru Ngwüyäwüd na ngwuru Garany aar ke yiꞌrinya aar rucidi ngwelenyinga le ngwegen ndi aar je ärrï yïrgïnä aar je aci yoꞌrr ye."]], [["A be anni ma aar gu lenge, aar ꞌdïꞌrï aar abri aar ele gïyündär yidi Lijitrang na Därbï yidi Layikuniyang na yündär ꞌdar yijicidaar ye."]], [["Aar gu ondaci ngwüjü ngwujaꞌri ngwanni ngwujaw."]], [["Ngenone Lijitra, gur giju gu gijalu gayu yora giru dirga anaku lïngïtäär gu gati ꞌti ïndï."]], [["Ngwugeraji ngwujaꞌri länï ngwuji je Bulij ndi ondaji. A Bulij ombaji jicom ngwulenge ndi ari gätï ämnïng Ngwaalu ndi uꞌri nono."]], [["Ngwurnidi ngwuci, “Dünädälä yora ye yunga.” Ngwujaꞌri ngwe ngwee, a gur ꞌdïꞌrälü prüd ngwugatu yora ngwele."]], [["Anni ma ngwüjï engga yiꞌral giyee yima je Bulij ärrï, aar ürrï dula lingla le legen lidi Layikuniyang aar ari, “Ngwaalu ngwuma rudini dïjï dümnä ngwuma üllä ꞌdengge.”"]], [["Aar ätädä Birnabang ngwürïny aar ci Jeyoj, na Bulij aar ci Armaj, ndi ari gwuru giꞌra ndi ondaji."]], [["Gito gito kündär nggoo, gobo giju gu gidi bayil ngwani Jeyoj, a dirꞌdal didi gobo apa yindri aar ꞌräjänä yibobo ngwurꞌta aar ngwe ila gïlängïränü lidi gündär a dirꞌdal na ngwüjï ngwonyadu aar bupi ndi aar je rcïjï aar mïꞌrïnï nono."]], [["A be anni ma ngwooꞌra ngwükäjäär je Bulijinga Birnaba gwe, ꞌdingini ngwujaꞌri ngwee, aar dirita ngwuredanu aar ꞌtüdä aar abrada ngwüjï nono poor aar mïꞌrï dula aar je ci,"]], [["“Ngwüjï ngaa larra ma aang ärrï yiꞌral giyee? Änyängä liru ꞌto ngwüjï ngwümnä nono nga nga. Läpïjä je ngwujaꞌri ngwanni ngwujaw ar je ondaci nunnu ngaa gwurla giyiꞌral giyee yiru ꞌtur ngaa oꞌraca Ngwaalinga ngwanni ngwumidu, ngwanni ngwugeꞌta gere aar geꞌte dïyängü na yaw na ngwony ꞌdar ngwanni ngwo gu."]], [["Gwerre, Ngwaalu ngwügäbïcä ngwüjü aar elada giyigor yegen."]], [["Aar ꞌti be gäbïcä ligoꞌro lüngün ndi änälü nunnu aaꞌti ngwüjï lïngïdï. Ngwube inggidi giyomon ꞌdar ïnäng gwüngün ndi ari nggwo. Ati ara je nïjï giranyu kere ngaa kwoy yuula kaji gegen, ara je agaci ngwonyalu ngwonyadu ngaa eny ngaa pe ngaa jayanu.”"]], [["Aaꞌti ngwooꞌra ngwükäjäär je burna ngwujaꞌri ngwe ngwee ndi dünäjï ngwüjï ndi aar je rcïjï aar je gätïjälü, a gu ngwooꞌra ngwükäjäär je arri ꞌdi aar je dünäjï."]], [["A be Ngwüyäwüd ngwoko ngwïndï Andakiya na Ayikuniya aar gwäꞌräjï ngwüjï kuy gegen aar aci Bulijing yoꞌrr ye aar oktalu aar gwe ꞌtüdä aar gatu kundiꞌrr poor gidi gündär aar ji ndi ari gwuma ayi."]], [["A be ngwïkïrïjïn oꞌrada nono, ngwüdïꞌrälü aar oꞌre kündär. Bïgänü ngindenga Birnaba gwe aar ꞌdïꞌrï aar ele Därbï."]], [["A Bulijinga Birnaba gwe ondaci ngwüjü ngwudi Därbïng ngwujaꞌri ngwanni ngwujaw a ngwüjï ngwonyadu ämnï aar ru ngwïkïrïjïn. Aar be kwodalu gïyündär yani Lijitra na Ayikuniya na Andakiya."]], [["Ndi oꞌra gwegen aar orꞌtemaja ngwïkïrïjïnä aar je ojemeye nono ndi ari aar mätïnälü ꞌdiꞌdanu ndi ämnï Ngwaalu. Aar ari, “Yündä yonyadu yinje mbuji nunnu ar änï giyelenyanu yidi Ngwaalu.”"]], [["A Bulijinga Birnaba gwe ꞌdïꞌrï aar äbrï mbumbung je giyiꞌdoonga yidi Ngwaalu ꞌdar aar je geꞌte aar ru yiꞌra yidi yiꞌdoonga yidi Ngwaalu yegen, anni ma aar määtä ngwädä aar otaci Ngwaalingalu aar je gïꞌtïjï Delenya kuyanu danni dima aar gu ämnädä."]], [["Anni ma aar ila Bïjïdïyä, aar gatana aar ila aar obana Bämbïlïyä."]], [["Anni ma aar ondaca ngwüjü ngwujaꞌri ngwe ngwanni ngwujaw ngenone kündär gani Berga, aar ila aar üllä kündär gani Ataliya."]], [["Ngenone Ataliya, aar üꞌrü yaanu aar oꞌre Andakiya, kündär ganni gïꞌdïꞌräär gu a je ngwïkïrïjïn ükäjä aar je geꞌta kuyanu gidi yïmïꞌrü yidi Ngwaalu gwani yiiru giyoo yima aar je medaja ngeno."]], [["Anni ma aar obana Andakiya, aar gwäꞌräjï ngwïkïrïjïnälü gwüpäng aar je enggaci yiꞌral ꞌdar yanni yima je Ngwaalu ärrï ngindeng je le, na awa ndi ari ngwuma ïgïtïjï ngwüjü ngwuru Garany gay aar ämnï Ngwaalu."]], [["Aar jalu ngenone ngwïkïrïjïnïngä le ꞌdi a gaji olanu."]]], [[["A ngwüjï ngwoko üllä Yäwüdïyä, aar üllädä Andakiya aar ji ndi enggaci ngwïkïrïjïnä aar je ci, “Manari ngaa lima ꞌti üꞌrïꞌtänä anaku ari gu dïmürä didi Müjä, ngaa laꞌti la gilang.”"]], [["A ngwujaꞌri ngwee gäbïcï Bulijing je Birnaba gwe aar büdï ngwäy ꞌtiꞌtir ndi aar le garnati. No a giꞌdoonga gidi Ngwaalu geꞌte Bulijing je Birnaba gwe ngwïkïrïjïnïngä le ngwoko nunnu aar allu Üräjälïm aar otaca ngwoꞌralu ngwükäjäär je na mbumbunga yiꞌral ye giyee."]], [["A je giꞌdoonga gidi Ngwaalu geꞌte kay, anni ma aar ji ndi ele ngwaalu ngwudi Bunijiyang na Jamra, aar ondaci ngwüjü ndi ari awa ngwüjï ngwanni ngwuru Garany ngwuma gwurli ngwuma ru ngwïkïrïjïn. A ngwujaꞌri ngwee gäbïcï ngweengga aar jayanu gwulleny."]], [["Anni ma aar obani Üräjälïm, a je giꞌdoonga gidi Ngwaalu na ngwooꞌra ngwükäjäär je mbumbunga le geꞌtalu yïrnü, a je Bulijinga Birnaba gwe enggaci yiꞌral ꞌdar yanni yima je Ngwaalu ärrï ngindeng je le."]], [["A be ngwïkïrïjïn ngwoko ngwanni ngwuru Ngwübärrïjï aar dünälä aar ari, “Ngwüjï ngwuru Garany ngwa üꞌrïꞌtänï aar ꞌdengenaji Yobo yidi Müjä.”"]], [["A be ngwooꞌra ngwükäjäär je na mbumbunga jalu gwüpäng ndi otajidalu giyiꞌral giyee."]], [["Anni ma aar otajidalu ꞌdi a gaji olanu, a Butruj ꞌdïꞌrälü ngwuje ondaci, “Ngweengga, ngaa lïlïngïdï ndi ari gaji gwerre gima ele, Ngwaalu ngwäbrï nyi nunnu a ngwüjï ngwuru Garany ꞌdingini gilinglalu lüny ngwujaꞌri ngwanni ngwujaw aar ämnï Ngwaalu."]], [["Ngwaalu ngwanni ngwülïngïdï ligor lidi dïjï, ngwinggidu ndi ari ngwuming je ämnï anni mung je ätädä Lïgïꞌrïmä lanni Lijuꞌru, nono ätädäär nje gu."]], [["Ngwaalu ngwaꞌti nje geꞌtaja gay geꞌte ngindenga le ndi ari gwügäꞌrïdï yigor yegen yanni yiki ämnï gwe gwegen gwanni gwuma aar gwe ämnï ꞌdünggüngün."]], [["A be gweneno, ange gwuru ngaa be ïdäjï Ngwaalinga üpï gwe ngwïkïrïjïnä ngwuru Garany yunggu giyigoꞌro yanni yaꞌti ar je burna na ngwügüürnängä ngwege ndi üpïnï."]], [["Bärï! Alanga lämnä ndi ari yïmïꞌrü ye yidi Deleny dege dani Yicu a lïgïlängïdïnä, anaku gïlängïdïnäär gu ꞌto.”"]], [["A ngwüjï ꞌdar kiꞌdoonga gwugwundi aar geraji Birnabang je Bulij gwe länï ndi ondaji gwani yiꞌremna yidi yiima na allalu ndïr gwanni gwärrü Ngwaalu ngwüjänü ngwuru Garany ngindeng je le."]], [["Anni ma aar medaji ngwujaꞌri, a Yagub ꞌdïꞌrï ngwüdünälä ngwondaji ngwari, “Gerajiny länï ngweengga."]], [["Jamaan gwani Butruj gwondaci nje ndi ari awa Ngwaalu gwerre gwerre ngwinggida ligor lüngün uti gwe ngwüjü ngwüjänü ngwuru Garany ngwuje geꞌtaji ꞌdünggüngün."]], [["Yïjïr yanni yallija je ngwïjïr yädï ngwujaꞌri ngwee anaku üllïnäär gu ndi ari,"]], [["‘Ma aar ele giyee äny gwoꞌra"], ["nggwa gwäꞌräjï yelenyalu yidi deleny dani Däwüd."], ["Yanni yima ke yinje oda mana,"], ["a yinje gwäꞌräjälä mana yanni yïpänälü,"]], [["ndi ari ngwüjï ngwanni ngwuma ïꞌdälü, aar mïnï Delenya,"], ["na ngwüjï ꞌdar ngwanni ngwuru Garany ngwanni ngwapu ngwürïny ngwüny,"], ["a gu Deleny ari danni dati ärrï yiꞌral giyee’"]], [["yanni yima linginni ꞌdar ꞌtuꞌtu gwerre gïdlä.”"]], [["A Yagub ari, “Yäy gu no, ngwänggädï ndi ari aaꞌti a la üpï ngwüjü ngwuru Garany ngwanni ngwo ndi oꞌraca Ngwaalinga yiꞌral yïnï."]], [["Ar je be ükäcï ngwujaꞌri ar je ci aar gäbïcï enying ngwony ngwudi dïdülä na yïjïn aar gäbïcï enying ngwüdï ngwudi ngwony ngwugogornyana na yïn."]], [["Ndi ari Yobo yidi Müjä yündäjïnä yomon ꞌdar ꞌtuꞌtu gwerre gïyündär ꞌdar aar je uli ngwämrä giyomon ꞌdar yidi gomon Kwoꞌra täꞌrïl.”"]], [["A ngwooꞌra ngwükäjäär je mbumbunga le na giꞌdoonga ꞌdar gidi Ngwaalu jalu aar gwalli ngwüjü rom (2) ꞌdenggegenanu, Yäwüdä gwani Barjabaj na Jiliwanij, ndi ari liru yiꞌra ngweengganu, aar je ükäj Birnabanga le na Bulij aar ele Andakiya."]], [["Aar je ätädänï ngwujaꞌri ngwee,"], ["“Ngwujaꞌri ngwee ngwïndï ꞌdänggärï liru ngweengga ngwalu ngwuru ngwooꞌra ngwükäjäär je na mbumbunga."], ["Ngwükäcärä je liru ngwïkïrïjïnä ngwuru Garany kündär gidi Andakiyang, na ngwaalu ngwani Jürïyä na Kïlïkïyä."], ["Laganna je."]], [["Änyängä liꞌdingina ndi ari ngwüjï ngwoko ngwïndï ꞌdänggärï ngwaꞌti nje ükäjü ngwujaꞌri ngwe ngwere, ara je lagajanu ara je lagaci yaꞌranyanu yalu ngwujaꞌri ngwe ngwondajaar je."]], [["Nyii be jalu nyii gekajida ndi ari nyii gwalla ngwüjü ngwoko ara je ükäcä. Aar ila Bulijinga le na Birnaba liru ngwumaad ngwärï"]], [["lanni lïgätï yigoꞌro yegen mbüny gwani ngwürïny ngwudi Delenya dani Yicu Kirictu."]], [["Yäy gu no, lükäcä je Yäwüdäng je Jiliwanij gwe ndi ari ara je ondaci ngwulem ngwe ngwujaꞌri ngwanni ngwüllïjärä je ngene."]], [["Ndi ari yiru gu Gïlïgïꞌrïm lanni Lijuꞌru na ꞌdänggärï ndi ari aaꞌti la üpïyï nïng gwere ba be aar be ru giyee ꞌdogo nda je ärrï."]], [["Gäbïcär enying ngwony ngwudi mïꞌrïnï nono ngwudi dïdülä na yïn na ngwüdï ngwudi ngwong ngwugogornyana na yïjïn. Ngaa la elelle mama manari ngaa lima gäbïcï yiꞌral giyee."], ["Jar balu.”"]], [["Aar ꞌdïꞌrï aar üllï Andakiya, aar gwäꞌräjï giꞌdongalu gidi Ngwaalu gwüpäng aar je ätädä ngwujaꞌri ngwoo ngwüllïnä."]], [["Anni ma ngwüjï uli ngwujaꞌri, a je ngwujaꞌri orꞌtemaji aar jayanu gwulleny."]], [["A Yäwüdängä Jiliwanij gwe lanni liru ngwïjïr ondaci ngweengga aar je orꞌtemaji aar je ojemeye nono ngwujaꞌri ngwe ngwonyadu."]], [["Anni ma aar jalu ngenone Andakiya yomon yonyadu, a je ngweengga geꞌta kay onjaci gwe gwudi adatalu aar oꞌra ngwüjï ngwanni ngwükäjä je."]], [["A be Bulijinga Birnaba gwe jalu ngwüjïngä le ngwonyadu Andakiya, aar gu enggaci ngwüjü aar je ondaci ngwujaꞌri ngwudi Deleny."]], [["Aji a gaji ele cong, a Bulij ci Birnabang no, “Nda ꞌdïꞌrï nda kwoyalu ndi nda ombaja ngweengga gïyündär ꞌdar yanni yondaja nda gu ngwujaꞌri ngwudi Deleny nda je ombaja ndi ari gilo lïndï awa.”"]], [["A be Birnaba nani ndi aar apani Yuwanang gwani Murkuj,"]], [["a be Bulij engga ndi ari yaꞌti gu jaw ndi aar apani ngindeng ndi ari ligataning je ngwoꞌre kay ngwaalu ngwani Bämbïlïyä aar ꞌti le ju giyiiru."]], [["Aar gu garnati gwurꞌtal ꞌdi aar badatanu. A Birnaba apani Murkujing aar gwe üꞌrü yaanu aar ele Gabruj."]], [["A be Bulij apani Jiliwanijing aar gwe ꞌtü aar ele. A je ngwïkïrïjïn geꞌte kuyanu gidi yïmïꞌrü yidi Deleny."]], [["Ngwele Jürïyä na Kïlïkïyä, nggu ojemeye yiꞌdonga nono yidi Ngwaalu."]]], [[["A Bulij ꞌdïꞌrï ngwele Därbï ngwube aji ngwele Lijitra gwuju gu dooꞌra deꞌte didi Yicu dani Timijawuj, nanni gwüngün gwuru Dïyäwüd gwuru dïkïrïjïn a be papa gwüngün ru Dïgïrïg."]], [["Ngweengga ngwudi Lijitrang na Ayikuniyang ngwati ondaji ndi ari Timijawuj gwati elelle dïlä dijaw."]], [["Anni ma Bulij ru gwadi apani Timijawujing gïdïlä düngün, ngwüꞌrïdä gwani Ngwüyäwüd ngwanni ngwati ji ngwaalu ngwoo ndi ari ngwülïngïdï ꞌdar ndi ari papa gwüngün gwuru Dïgïrïg."]], [["Ndi ele dïlä degen kündär kündär, aar ätädä ngwüjü ngwujaꞌri ngwanni ngwaru ngwe ngwooꞌra ngwükäjäär je mbumbunga le Üräjälïm nunnu aar ngwe elelle."]], [["No, ati yiꞌdoonga yidi Ngwaalu ojeme nono ndi ämnï Ngwaalu aar gendani giyiꞌra yomon reny."]], [["A Bulijinga ngwooꞌra ngwe ngwanni ngwïndäär ngwe, aar ele dïlä ngwaalu ꞌdar ngwudi Bïrïjïyäng na Galatiya. A je Lïgïꞌrïm lanni Lijuꞌru etaci ndi ondaji ngwujaꞌri ngwe ngwudi Ngwaalu ngwaalu ngwani Ajiya."]], [["Anni ma aar obani kiꞌraany gidi ngwaalu ngwani Majiya, aar nani ndi änï ngwaalu ngwani Bïjïnïyä, a je be Lïgïꞌrïm lidi Yicu ümïnïcï."]], [["No, aar ele aar millidi Majiya gwe aar üllï kündär gani Truwaj."]], [["Ngenone dilu de, a dilingid eny Bulijing ngwengga dilingidu guru gidi Majiduniyang gïdünädälä ngwugeraci guy ngwuci, “Dambida Majiduniya nje gataji düwä.”"]], [["Anni ma Bulij engga yiꞌral giyee dilingidu, nyii ꞌdïꞌrï nyii ji mama puprang ladi ele ngwaalu ngwani Majiduniya, nyii geꞌte ndi ari Ngwaalu ngwümïnï nje ndi ondaci ngwüjü ngenone ngwujaꞌri ngwe ngwüngün ngwanni ngwujaw."]], [["Ngenone Truwaj, nyii ji mama ladi üꞌrü yaanu bälükä gwe nyii ada ngwaalinga ngwani Jamutraj na bïgänü nyii obani kündär gani Niyabulij."]], [["Ngenone nyii oꞌre nyii ꞌdïꞌrï nyii ele ꞌdi nyii obani Bïlïpï ngwaalu ngwümätï gu ngweleny ngwudi Rumang yelenya kündär geꞌte gipa gidi Majiduniyang. Nyii gu jalu ngenone yomon yoko."]], [["Komon ganni giru Kwoꞌra täꞌrïl, nyii ꞌtü poor kündär nyii ele gidibirta, nyii geꞌtaji ndi mbuji ngwaalinga ngwudi otaci Ngwaalingalu. Nyii jalu nyii ondaci ngwayu ngwanni ngwoꞌradalu ngenone."]], [["A nje daw deꞌte ꞌdingini ngwawanu dani Lïdïyä dati ji kündär gani Tiyatira dati ellang ngwureda ngwuꞌri dati äpïjï Ngwaalinga yobo. A Deleny ïgïtï ligor lüngün ndi ämnï ngwujaꞌri ngwondaja je Bulij."]], [["Anni ma aar nyïnyïnï yaw ye ngwüjï ngwe ngwudi ngwuꞌdun ngwüngün, aar nje urnidi gïyïrnü. Ngwari, “Manari ngaa lari äny gwuma ru dïkïrïjïn ꞌdidanu Gideleny, ilar ngaa jalu ꞌdunu ꞌdünggüny.” Ar nje päcälü ꞌdi nyii ele."]], [["Gomon geꞌte anni minyii ji ndi ele ngwaalu ngwudi otaci Ngwaalingalu, nyii mbudi geranga le giru dïnäd gätï ngwäy ngwati ngwe engga yiꞌral yanni yadi ji gweere. Ating mbüjïjï ngworta ngwüngün ngwüꞌrïnyä ngwonyadu ätï gwe ngwäy."]], [["A gera nggee gwujani Bulijingalu na änyängä, ating ärï dula ngwari, “Ngwüjï ngwee ngwuru ngwïnäd ngwudi Ngwaalu ngwanni ngwupa ngwudi geralang, ngwondaca je aar je enggaci gay gidi gilang.”"]], [["Ati aar nje gwoda no ꞌdi ngwonje yomon. ꞌDi a ligor ape Bulijing ngwugwurlalu ngwugirinya dïꞌrïllä ngwuci, “Ngwürïny ngwe Yicu Kirictu, ꞌtüdï ꞌdünggüngünänü!” Gaji nggoo geꞌte geꞌte a dïꞌrïllä gatalu."]], [["Anni ma ngwoorta ngwüngün engga ndi ari gay gidi mbuji ngwüꞌrïnyä gima längïtïnï, aar määtä Bulijing je Jiliwanij gwe aar je ogtalu aar le ele ngweleny ngwaalu ngwudi ngwiliny."]], [["Aar je apada ngweleny ngwudi gündär aar ari, “Ngwüjï ngwee ngwuru Ngwüyäwüd ngwuma gatu ngwüjü ngwege kündär gïyäränü"]], [["ngwondaja dïmürä de diru drü ꞌdengge ndi ape liru Ngwuruman.”"]], [["A ngwüjï oꞌrajidi aar ꞌdïꞌrä Bulijing je nono Jiliwanij gwe a ngweleny ngwudi gündär ari aar je gwalla ngwureda aar je pï."]], [["Anni ma aar je pï gwulleny aar je ape aar je gatu korkon aar ci dangida diru giꞌra ngwuje arngaci mama."]], [["Anni ma gu dangida ꞌdingini no, ngwuje ape ngwuje gatu gïdrü gweere aar je gwüꞌrïnggïlï yora."]], [["Dilu de diligeny danu a Bulijinga Jiliwanij gwe ji ndi otaci Ngwaalingalu aar elnge delnga didi Ngwaalu, a je ngwüjï ngwujaar le korkon ji ndi geraji ngwänï."]], [["No a ngwaalu lagadalu gwulleny ꞌtuꞌtu korꞌdalu gidi gorkon. Puprang no, a ngwängïr ꞌdar ngwudi gorkon gwallanalu aar ïgïtïnï a yuꞌrung ꞌdar yigekana ye ngwüjälü üꞌrïꞌtïnï."]], [["A dangida ꞌrita. Anni mung engga ngwängïrü ngwudi gorkon ngwujalu mbüny, ngwugwalli galala gwadi dügïnï ngwayi nunnu gwuju ndi ari ngwüjï ngwuma ꞌtü korkon ngwuma abri."]], [["A be Bulij aw dulu de gwulleny ngwuci, “Aaꞌti a gwärrï ligoꞌro lunga yiꞌral yere, änyängä ꞌdar gilo ngene!”"]], [["A dangida utalu ndi aar ätä lïgä ngwule änï puprang gïdrü, ngwudidiꞌri yedenyo ngwadaci Bulijingalu Jiliwanij gwe giyoranu."]], [["Ngwuje be okta poor ngwuji otacalu, “Lani ngwoorta, äny gwadi ärrï ange nunnu nyi gïlängïdïnï?”"]], [["Aar ci, “Ämnä Gideleny dani Yicu, nga gwa be gïlängïdïnï, nga na ngwüjï ngwunga.”"]], [["Aar be ondaci ngwujaꞌri ngwudi Deleny ngwüjïngä le ꞌdar ngwüngün."]], [["Kaji nggoo dilu de ndoo, a dangida ape Bulijing je Jiliwanij gwe ngwuje uyi ngwämä nono. No aar je nyïnyï gomon nggoo ngwüjï ngwe ngwüngün."]], [["Ngwuje ape ꞌdunu ngwuje ätädä aar eny. A nginde jayanu gwulleny ndi ari nginde gwuma ämnï Ngwaalu ngwüjï ngwe ngwüngün ꞌdar."]], [["Anni ma ngwaalu uꞌri, a ngweleny ngwudi gündär ükäjïdä ngwooꞌra ngwengen gidangida aar ci, “Gätï ngwüjälü ngwoo.”"]], [["A dangida ci Bulijing nu, “Ngweleny ngwari ara je gatalu nga nga Jiliwanij gwe. Gweneno, ngaa la be ele. Ïndär be ladatalu.”"]], [["A be Bulij ci ngwüjü ngwoo ngwükäjäär je nu, “Lïpïdï nje ngwäyänü ngwüjï aar nje ꞌti pïdïyä yelenya gwerre gwerre nyii be ru Ngwuruman, aar nje gatu korkon. A be gweneno aar be ru ladi nje linynyi yuꞌrimi? Bärï! Aar ila ngindenga yigoꞌro ye yegen aar nje ꞌtüyä poor aar nje geꞌte kay.”"]], [["A ngwüjï ngwoo ngwükäjäär je oꞌre aar ondaci ngwelenya, anni ma aar ꞌdingini ndi ari Bulijinga Jiliwanij gwe liru Ngwuruman, aar allalu miꞌdung."]], [["Aar ila aar ci juba, aar je ꞌtüyä korkon aar je päcälü ndi ari aar ele aar gatani gündärä."]], [["Anni ma Bulijinga Jiliwanij gwe ꞌtüdä korkon, aar ele ngwuꞌdun ngwudi Lïdïyä, ngenone aar gu mbudi ngwïkïrïjïnïngä le aar je orꞌtemaji aar be ꞌtü aar ele."]]], [[["Anni ma Bulijinga Jiliwanij gwe ꞌtüdä gïyündäränü yani Amibulij na Abuluniya, aar ila kündär gani Täjlänükï, ngenone ngwämrä ngwuju gu ngwudi Ngwüyäwüd."]], [["Anaku äbräjä gu Bulij, ngwele ngwänï ngwämrä, gomon Kwoꞌra täꞌrïl, yomonanu täꞌrïl, aar ngwe ombaji kitabanu gidi Ngwaalu."]], [["Ngwuje enggaci aar je engga ngwäy yanni yüllïnä kitabanu ndi ari gwanni Gwubrutaar yelenya gwa yündä mbuji ꞌdi gwayi gwa ꞌdïꞌrä giyiꞌranyanu. Ngwuje ci, “Yicu nggwee gwondaca je gwe, gwuru gwanni Gwubrutaar yelenya.”"]], [["A Ngwüyäwüd ngwoko gatu yigoralu ngwujaꞌri aar gwuji Bulijing je Jiliwanij gwe, na ꞌto lonyadu lanni liru Ngwügïrïg lati denya Ngwaalinga ngwaw ngwanu ngwoko ngwulinginna ngwonyadu."]], [["A be yigor eny Ngwüyäwüdänü, aar gwäꞌrännï ngwüjü nono ngwïndï giyebedalu mbüny aar oꞌrajidi kiꞌdu aar ꞌdïꞌrï güündä ge kündär. Aar odena ngwuꞌdun ngwudi gur gani Yajun aar ji ndi ari Bulijinga Jiliwanij gwe gilo gu nunnu aar je ꞌtücä ngwüjü poor."]], [["A be anni ma aar je ꞌti mbuju, aar ꞌdïꞌrï aar okta Yajuningalu ngwïkïrïjïnïngä le ngwoko aar le ila ngweleny ngwudi gündär aar ürrï dula aar ci ngwelenya, “Ngwüjï ngwee ngwärrü yiꞌral yanni yiki ngwaalu ꞌdar ꞌdi aar obana ngene nunnu aar nje lagaci yiꞌralanu ꞌto."]], [["A je be Yajun ülläjälü ꞌdunu ꞌdünggüngün. Ngwügätï ngwujaꞌri mbüny ngwudi Deleny didi ngwelenyinga Ruma dani Gayijar aar ari deleny deꞌte pu ndo diꞌter dicaar Yicu.”"]], [["Anni ma ngwüjï ngwonyadu na ngweleny ngwudi gündär ꞌdingini ngwujaꞌri ngwee, a je güündä ape."]], [["Aar gäbïcï Yajuning na ngwüjï ngwoko geꞌte ngwüꞌrïnyä aar je gatalu aar ele."]], [["Anni ma dilu de ru, a ngwïkïrïjïn ape Bulijing je Jiliwanij gwe aar je dinga aar ele kündär gani Bïrïyä. Anni ma aar obani ngenone, aar ꞌdïꞌrï aar ele ngwämrä ngwudi Ngwüyäwüd."]], [["Ngwübïrïyä ngenone ngwujayana drü ngwüjï ngwudi Täjlänükïng, ndi ari ngwämnä ngwujaꞌri puprang yigor ye yïbüdänü ati aar ombaji ngwujaꞌri kitabanu gidi Ngwaalu yomon reny ndi ari ngwujaꞌri ngwanni ngwondaja je Bulij ngwuru gu ꞌdidanu."]], [["A Ngwüyäwüd ngwonyadu ämnï na ꞌto ngwaw yiꞌra yonyadu ngwulinginna ngwuru Ngwügïrïg na ngwur ngwonyadu ngwuru Ngwügïrïg."]], [["Anni ma Ngwüyäwüd ngwudi Täjlänükïng lenge ndi ari Bulij nggwo ndi ondaci ngwüjü ngwujaꞌri ngwe ngwudi Ngwaalu ngenone Bïrïyä ꞌto, aar ꞌdïꞌrï aar ele ngenone ndi gwogaji ngwüjü."]], [["Puprang a ngwïkïrïjïn ape Bulijing aar dinga ngwele kïmämü gidi yaw, a be Jiliwanijinga Timijawuj gwe jalu Bïrïyä."]], [["A ngwüjï ngwanni ngwuma aar ele Bulijinga le, aar ape aar gwe obani Ätïnä aar be oꞌra aar apana ngwujaꞌri ndi Bulij ndi ari a Jiliwanijinga Timijawuj gwe borna puprang aaꞌti la jani."]], [["Anni ma je Bulij ji ndi dünïcï kündär gani Ätïnä, ngwuke nono anni mung engga gündärä gonyadu gu yiꞌremnanu."]], [["Ngwüꞌdïꞌrï aar jalu ngwämrä na ngwaalu ngwudi ngwiliny giyomon giyomon aar ondaji Ngwüyäwüd ngwe na Ngwügïrïg ngwanni ngwüdïnyädï Ngwaalinga na ngwüjï ngwanni ngwati ila ngenone."]], [["A ngwubalbaj ꞌdïꞌrï ngwucaar je Ngwübïkïrï"], ["na Ngwujoyeg"], ["aar le garnati. A loko utalu aar ari, “Gwadi araa nggwee gwonyadu ngwujaꞌranu?” A loko gatu ngwujaꞌri aar ari, “Nggwo gwuru nono mung ondaji bayil gwe gwïndï poor.” Laru gu no ndi ari Bulij gwondaju ngwujaꞌri ngwe ngwujaw ngwani Yicu na ngwani ꞌdïꞌrï giyiꞌranyanu."]], [["Aar be ape aar gwe ele ngwaalu ngwudi oꞌrajidalu ngwani Ariyubaguj, aar gu ci nu, “Enggaci nje ꞌdi ngwujaꞌri ngwee ngwuyang ngwuru ange ngwondaji je nje lenge?"]], [["Nga nggwo gwondaja ngwujaꞌri ngwuꞌdingini nje yïrnü ngwunani nje ndi nje lenge ngwuru ange.”"]], [["(Ngwüjï ꞌdar ngwudi Ätïnäng na ngwüjï ꞌdar ngwuꞌter, ngwanni ngwati ji ngenone, ngwati ꞌti ärrü yiꞌral yere ngwati jalu ꞌdogo yomon reny ndi ondaji aar ꞌdingini ngwujaꞌralu ngwere ngwanni ngwïndï girem ngwuru ngwuyang.)"]], [["A be Bulij ꞌdïꞌrälü ngwüdünäcï ngwüjälä ngwudi ngwämrä kündär gani Ariyubaguj ngwari, “Nga nga gilee lidi Ätïnäng, nggwänggädä je ngwaalu ꞌdar ngaa liru ngwüjï ngwudi yobo."]], [["Ndi ari anni landinyalu nyi ombajidalu mama ngwong ngwudi yobo yalu, ꞌdi nyi mbuji dagada düllïnä ngwujaꞌri ngwee ngwaru, NGWAALU NGWANNI NGWAꞌTI LINGINNA. Ngwaalu ngwanni ngwata je ortada ngaa je ꞌti be lïngïdï, ngwuru ngwanni ngwada je ngwe ondaci gweneno.”"]], [["Ngwuje ci, “Ngwaalu ngwanni ngwugeꞌta dïdläyü aar geꞌte ngwony ꞌdar ngwanni ngwo gïdïdlä, ngwuru Deleny didi gere na dïyäng, Ngwaalu ngwanni ngwati ꞌti ju ngwuꞌdunanu ngwodana ngwuy ngwe ngwudi dïjï dümnä."]], [["Ngwati ꞌti ïrnïdï gony ge gere ndi ari aar je gendaci guy, nono ma aar ni nyangiralu, ngwuru Ngwaalu ngwanni ngwätädä ngwüjü ꞌdar miding aar je ätädä lingina na yiꞌral ꞌdar."]], [["Dïjï de deꞌte pu digeꞌteng nggu ꞌtüyä yïïlü ꞌdar yidi ngwüjï anaku rar gu, nunnu aar ji ngwaalu ꞌdar gïdïdlä. Nginde gwuru gwanni gwati lenge gaji ganni gïgïꞌtïjïng je ngwulenge ngwaalinga mama ngwanni ngwügïꞌtïjïng je nunnu aar gu ji."]], [["Ngwaalu ngwärrü yiꞌral giyee nunnu a ngwüjï mïnï aar gwe utalu aar mbuji. Ngwaalu ngwaꞌti ola ngwaalinganu ma ar je mïnï ngwujalu gito gito ꞌdengge ꞌdar."]], [["Anaku aru gu dïjï deꞌte ndi ari, ‘Nginde gwe a limidu ar gwe ele ar gwe ji.’ Anaku aru gu ngwüjämbïr ngwoko ngwalu ndi ari, ‘A liru gilinge güngün ꞌto.’"]], [["Yäy gu no anni rar gilinge gidi Ngwaalu, aaꞌti a la geꞌte ndi ari Ngwaalu ngwanni ngwuru lïgïꞌrïm ngwuru nono yiꞌremna yiru dab aar ru buta na yoꞌrr, nono ma je dïjï dümnä geꞌte aar je jaꞌrima ngwuy ngwe."]], [["Gwerre ngwaꞌti gïꞌtïjä yogonga giyee ngwäy a be gwenene gwondaca ngwüjü ꞌdar ngwaalu ꞌdar ndi ari aar joꞌrenyana."]], [["Ndi ari ngwuma geꞌte gomon ganni gading ge otaci ngwüjälü ꞌdar gïdïdlä übïdänü gwe dïjï de danni däbrïng ngwugeꞌte. Gwuma enggaci ngwüjü ꞌdar yima aar je engga ngwäy ngwe ndi ari gwäbrüng ngwugeꞌte, anni ngwuming ꞌdïꞌrïyälü giyiꞌranyanu.”"]], [["Anni ma aar ꞌdingini ngwujaꞌri ngwani ꞌdïꞌrï giyiꞌranyanu, a loko calu mireny, a be loko ari, “Änyängä linana ndi ar ang dingini ngwujaꞌri ngwee mana.”"]], [["A gaji nggoo, a Bulij ꞌdïꞌrï ngwugatani ngwämrä kündär."]], [["A be ngwüjï ngwoko ämnï aar gwuji Bulijing. ꞌDenggenanu gur gani Diyaniyuj ngwelenyanu ngwudi ngwaalu ngwani Ariyubaguj ngwudi oꞌrajidalu, na daw deꞌte ꞌto dani Damarij, a loko liꞌter."]]], [[["Anni ma yiꞌral medadi giyee, a Bulij gatani Ätïnäng ngwüꞌdïꞌrï ngwele Küründüj."]], [["Ngenone aar mbudi gur ge giru Dïyäwüd gani Äkïllä gïlïngïnä ngwaalu ngwani Bunduj, gïndär daw de düngün girem dani Bärjïkïllä ngwaalu ngwani Italiya aar ila Küründüj. Ndi ari deleny didi ngwelenyinga Ruma dani Kiludiyuj dïꞌtüyä ngwujaꞌri ndi ari a Ngwüyäwüd ꞌdar gatani Rumang. A Bulij ꞌdïꞌrï ngwele nding je ombaja."]], [["Aar le jalu aar le ape yiiru ndi ari yiiru yüngün yiru yeꞌte yeꞌte nono yegen lati ugꞌri ngwureda ngwudi yäꞌtä."]], [["Ating be ꞌtü komon giru Kwoꞌra täꞌrïl ngwele ngwämrä aar otajidalu, ngwümïnï ndi gwäꞌrä Ngwüyäwüd na Ngwügïrïg."]], [["Anni ma Jiliwanijinga Timijawuj gwe obana lïndï ngwaalu ngwani Majiduniya, a Bulij geꞌtaji ligoꞌro lüngün ꞌdar ndi ondaci Ngwüyäwüd ngwari Yicu gwuru gwanni Gwubrutaar yelenya."]], [["A be anni ma Ngwüyäwüd ꞌdonya ngwujaꞌri ngwondaja je Bulij, aar ondaji ngwujaꞌri ngwaꞌti jaw, a Bulij ꞌdïꞌrï ngwuje düdïrä ngwureda nono ngwüngün ngwuje ci, “Nggwuma gwalli ngwuy ꞌdanggalu, yidi yigoꞌro yalu yiru, ꞌtuꞌtu komon gidi gweneng, nggwele Karany.”"]], [["A be Bulij ꞌdïꞌrï ngwugatani ngwämrä ngwele ngwuꞌdun ngwudi gur gani Tïtüj Yujituj gwuru Garany gwati orta Ngwaalinga, ngwuꞌdun ngwüngün ngwuju gito gito ngwuꞌdun ngwudi ngwämrä."]], [["A gur gani Kirijibuj giru giꞌra gidi ngwämrä ngwoo aar ämnï ngwüjï ngwe ngwudi ngwuꞌdun ngwüngün Gideleny. Na ngwüjï ngwuꞌter ngwonyadu ngwudi Küründüjïng ngwanni ngwuma ꞌdingini aar ämnï Ngwaalu aar je nyïnyï yaw ye."]], [["Dilung deꞌte a Deleny dani Yicu ondaci Bulijing dilingidu ngwuci, “Aaꞌti yedeny yang eny, orꞌtemaja nga ondaji aaꞌti nga gwa gwugwundi."]], [["Nda gilo a dïjï dere daꞌti dang akani nono, äny nggwo gwätï ngwüjü ngwonyadu kündär nggee.”"]], [["No, a Bulij jalu ngenone ꞌdi ngwape dïdläyü na ngwüüwäyü nyärläl, ndi enggaci ngwüjü ngwujaꞌri ngwudi Ngwaalu."]], [["Anni mätï deleny dani Galilu yelenya ngwaalu ngwani Akayiya, a Ngwüyäwüd ngwudi Küründüjïng gekajidi ꞌdar gwüpäng aar odena Bulijing nono aar määtä aar gwe ila ngwaalu ngwudi pï yelenya."]], [["Aar üꞌrïdä yiꞌral nono aar ari, “Gur nggee gati gwäꞌrï ngwüjü aar äpïjï Ngwaalinga yobo gay ge gaꞌti aar ïndï yobo ye yege.”"]], [["Anni ma Bulij ji gito gwadi ondaji, a deleny dani Galilu ci Ngwüyäwüd nu, “Adinari ngaa länggädädï guru nggee yiꞌral nono yere yanni yiki gwulleny, yaadi gu aw nda je ꞌdingini."]], [["A be anni rar ꞌdogo ngwujaꞌri, na ngwürïny aar ru yani yobo yalu, ya je be ombaji yigoꞌro ye yalu. Nggwaꞌti gwa pï yelenya giyiꞌral yiru gu no.”"]], [["Ngwuje be linynya ngwaalu ngwudi pï yelenya aar ꞌtüdä poor."]], [["A ngwüjï ngwoo ngwonyadu gwurlada guru nono gani Jujitanuj giru giꞌra gidi ngwämrä aar pï gito gito ngwaalu ngwudi pï yelenya a je gu ꞌti deleny dani Galilu geꞌtaja ngwäyänü."]], [["A Bulij jalu ngenone Küründüj gwooko, ngwube gatani ngwïkïrïjïnä ngwüꞌrü yaanu ngwele Jürïyä, aar ele Bärjïkïllä gwe na dur düngün dani Äkïllä. A be gwerre gwerre nding ele, ngwüwädïnï giꞌra kündär gani Kanggiriya gwani pï yiꞌrany ngwujaꞌri ngwanni ngwaru ngwe."]], [["Aar obana Abijuj, a gu Bulij gatani Bärjïkïllängä je dur de düngün dani Äkïllä ngwüꞌtü ngwele ngwämrä ndi aar ondaji Ngwüyäwüd ngwe."]], [["Aar ci gwaadi aar le jalu ngenone yomon yonyadu ngwube ꞌdonya."]], [["A be anni mung ꞌdïꞌrï ngwele, ngwuje be cani nu, “Manari Ngwaalu ngwuma ämnï äny gwa oꞌra.” Ngwüꞌdïꞌrï ngwugatani gündärä gani Abijuj ngwele."]], [["Anni mung üllï kündär gito kïmämü gani Gäyïjärïyä, ngwallu ngwaganna giꞌdonga gidi Ngwaalu Üräjälïm, ngwube üllï Andakiya."]], [["Anni mung jalu yomon cong ngenone Andakiya, ngwüꞌdïꞌrï ngwele gïyündär mbüny mbüny ngwaalu ngwani Galatiya na Bïrïjïyä, ating gu orꞌtemaji ngwïkïrïjïnä."]], [["Gaji nggoo a gur geꞌte giru Dïyäwüd gani Abuluj gidi gündär gani Ïjïkändärïyä gubu kinene ngwulenge ngwujaꞌri ngwudi gitab gidi Ngwaalu mama. Ngwube ila kündär gani Abijuj."]], [["Nginde genggacaar ngwulenge ngwujaꞌri ꞌdar ngwani gay gidi Deleny. Ngwondaji yiima ye gwulleny ngwenggaci ngwüjü ngwujaꞌri ngwani Yicu mama. Ngwube lenge ꞌdogo nyïnyïnïng gwudi Yuwana."]], [["Ngwüꞌdïꞌrï gwuꞌranu ngwondaji ngwämrä. Anni ma Bärjïkïllängä dur de düngün dani Äkïllä ꞌdingini, aar ꞌdïꞌrï aar urnidi aar le ele ꞌdunu ꞌdenggen aar enggaci gay mama gidi ngwujaꞌri ngwudi Ngwaalu."]], [["Anni ma Abuluj mïnï ndi ele Akayiya, a ngwïkïrïjïn orꞌtemajani aar üllïjï ngwïkïrïjïnä ngwudi ngenoneng nunnu aar ülläjälü yïrnü. Anni mung obani, ngwugataji ngwïkïrïjïnä düwä ngwanni ngwuma ämnï yïmïꞌrü ye yidi Ngwaalu."]], [["Ndi ari ati aar garnati Ngwüyäwüd ngwe ndi ondaji ngwäyänü ngwüjï ating je dami ngwujaꞌri ngwe ngwuje enggaci kitabanu ndi ari Yicu gwuru gwanni Gwubrutaar yelenya."]]], [[["Anni ma Abuluj ji kündär gani Küründüj, a Bulij ꞌdïꞌrï ngwugatani ngwele gay ge ngwüꞌrü ngwaalinganu ngwobani kündär gani Abijuj. Ngenone, ngwumbuji ngwïkïrïjïnä ngwoko"]], [["ngwuje otacalu, “Anni ma aang ru ngwïkïrïjïn, ngaa lima ape Lïgïꞌrïmä lanni Lijuꞌro?”"], ["Aar ci, “Bärï, änyängä laꞌti ꞌdingina ndi ari Lïgïꞌrïm lanni Lijuꞌru gilo.”"]], [["A je Bulij ci, “A mene nyïnyïnï gwuru ange gwünyïnyïnä gwe?”"], ["Aar ci, “Nyïnyïnï gwudi Yuwana.”"]], [["A je Bulij ci, “Nyïnyïnï gwudi Yuwana gwuru gwudi joꞌrenyani giyiꞌral yanni yiki. Gwondacu ngwüjü nunnu aar ämnï nginde gwanni gwaru nggwe nggwo gwïndï gwani Yicu.”"]], [["Anni ma aar dingini ngwujaꞌri ngwee, aar je nyïnyï ngwürïny ngwe ngwudi Yicu."]], [["Anni ma je Bulij gatu guy nono, a je gu Lïgïꞌrïm lanni Lijuꞌru üllänü, ngwuje ätä yiima aar ondaji ngwungla le ngwuꞌter aar alliji yïjïrä ꞌto."]], [["Ngwüjï ngwuru yiꞌranu ꞌdï na rom (12) ngwanni ngwuju ngenone."]], [["A Bulij ele ngwänï ngwämrä ngenone aaꞌti yedeny ïtï ngwondaji aar anati ngwüjï ngwe nding je gwäꞌräjä giyelenyanu yidi Ngwaalu. Nggu jalu ngenone ꞌdi ngwape ngwüüwäyü täꞌrïl (3)."]], [["A be ngwüjï ngwoko ꞌdonya ngwujaꞌri aar ꞌdonya ndi ämnï aar ꞌdïꞌrï aar ondaji aar ci Gayalu mireny nggee gidi Deleny dani Yicu. No, a Bulij ꞌdïꞌrï ngwuje gatani ngwapani ngwïkïrïjïnä ati aar ngwe jalu yomon reny ngwuꞌdun ngwudi oꞌrajidalu ngwudi Tiyiranuj ati aar gu otajidalu."]], [["Agu yiꞌral ele giyee ꞌdi aar ape ngwüdläyü rom (2), ndi ari a Ngwüyäwüd ꞌdar na Ngwügïrïg ngwanni ngwati ji ngwaalu ngwani Ajiya, aar ꞌdingini ngwujaꞌri ngwudi Deleny."]], [["A Ngwaalu ätä Bulijing yiima ngwugeꞌte yiima yiralu ꞌter."]], [["ꞌDi ati ngwüjï ape ngwureda ngwudi brütïnï nono na ngwured ngwanni ngwating je gennala ngwudi yiiru ngwanni ngwa akani ngwangina nono ngwudi Bulij aar je äpïjï ngwüjü ngwümä aar je gatu nono a je dümdï abri aar uꞌri nono na ngwüꞌrïllä ꞌtü ꞌdenggenanu."]], [["A Ngwüyäwüd ngwoko ꞌdïꞌrï aar landalu ndi ꞌtüyï ngwüꞌrïllä aar gwurli aar ari ladi girinya ngwüꞌrïllä ngwanni ngwätïnä ngwüjü nono ngwürïny ngwe ngwudi Yicu. Ati aar je ci, “Ngwürïny ngwe ngwudi Yicu gwanni ngwati gwe Bulij ondaci ngwüjü, nggwucanga ꞌtüdä poor.”"]], [["Ati gu yïjï kwoꞌra täꞌrïl (7) yidi dirꞌdal danni diru giꞌra didi Ngwüyäwüd dani Jikapa arri yiꞌral giyee."]], [["A je be dïꞌrïllä ci, “Äny gwülïngïdï Yicung nyi lenge Bulijing gwani yärü a be nga nga lani yärüngä?”"]], [["A je gur nggo gätïnä dïꞌrïllä nono, dami ꞌdar ngwuje mïꞌrï ꞌdi aar ꞌtüdä poor aar abri ngwanginu ngwanu liru yïnä."]], [["Agu Ngwüyäwüd ꞌdar ꞌdingini yidi Abijujing na Ngwügïrïg. A je yedeny eny ꞌdar, a ngwüjï denya ngwürïny ngwudi Deleny dani Yicu gwulleny."]], [["A lonyadu lanni lima ämnï kaji nggoo, aar ila aar ꞌtäjï yiꞌralalu yegen yanni yiki."]], [["A ngwuma ngwonyadu ürrä yitab yegen yidi yima aar je uꞌdiyi ngwäyänü ngwüjï. Anni ma aar ïꞌrä ngwilinya ngwudi yitab giyee, aar je mbuji dinar diru ngwüüꞌrï ꞌdï tudini (50,000)."]], [["Gay ge nggee, a ngwujaꞌri ngwudi Deleny gendadi aar badalu yiima ye yipa."]], [["Anni ma yiꞌral medadi giyee, a Bulij ꞌdïꞌrï ngwari gwadi ele Üräjälïm, ngwumillidi ngwaalu ngwe ngwudi Majiduniyang na Akayiya. Ngwari, “Anni minyi ja ngenone, nggwele ꞌto kündär gani Ruma.”"]], [["Ngwükäjï ngwüjü ngwüngün rom (2) ngwanni ngwati gendaji guy Timijawujinga Arictuj gwe aar ele Majiduniya ngwube jalu gwooko ngwaalu ngwani Ajiya."]], [["Kaji nggoo a ngwujaꞌri ngwani Gay gidi Deleny dani Yicu apa yiꞌral yikalu gikidang."]], [["Dijindala dani Dimitruj dati toy buta ngwugeꞌte yiꞌremna yidi bül gwudi bayil gwuru daw gwani Artimaj, ati gu ngwujindala mbojaji ngwüꞌrïnyä ngwonyadu."]], [["Ngwurnida ngwujindala gwüpäng na ꞌdar liꞌter lanni lati ape yiiru nono yegen, ngwuje ci, “Ngwoꞌra, ngaa lïlïngïdï ndi ari a lati bile ngwüꞌrïnyä yiiru ye giyee."]], [["Ngaa gilo be länggädï ngaa ꞌdingini ndi ari gur nggee gani Bulij gwuma gwäꞌrï ngwüjü ngwuming je dudiyi ngwonyadu ngwudi Abijujing yaꞌti ani ꞌdogo ngwüjï ngene Abijuj aar be ani ngwaalu ꞌdar ngwudi Ajiyang. Ngwari yiꞌremna yidi bayil gwugeꞌta ngwüjï ngwuy ngwe gwäꞌtüdï bayil aꞌtur."]], [["Yanni yikana yaꞌti ani ꞌdogo ndi ari ngwüjï ngwa kiyi yiiru yege yiꞌrinya aar be ru ꞌto ndi ari gobo gidi bayil gwuru daw gwupa gwani Artimaj gwaꞌta be ga ru guꞌru na ꞌto bayil giligoꞌro lüngün gwanni nggwo ngwäpïjä ngwüjï ngwudi Ajiyang na ngwüjï gïdïdlä ꞌdar yobo, gwaꞌta be gwa ngwüjï aniji yiima.”"]], [["Anni ma ngwüjï ꞌdingini Ngwujaꞌri ngwee, a je güündä ape aar ürrï dula aar ari, “Artimaj gwuru gwanni gwupa gwudi Abijujing!”"]], [["Puprang no, a ngwüjï ꞌdar kündär ꞌdïꞌrï güündä. Aar määtä Gayujing na gur gani Arictakuj lidi Majiduniyang lïndäär Bulijinga le aar le odena ngwaalu ngwudi oꞌrajidalu."]], [["A Bulij bupi ndi üꞌrü ngwüjü ngwäy, a be ngwïkïrïjïn ümïnïcï."]], [["Na ꞌto ngweleny ngwudi Ajiyang ngwuru ngwumaad ngwudi Bulij aar ükäcï dïjü deꞌte ngwujaꞌri ngwe aar päcälü ndi ari aaꞌti gwa gata gora kiꞌdoongalu."]], [["Aaꞌti ngwüjï lïngïdï yiꞌral ye yorto ngwaalinga, a ngwoko ürrï dula giyiꞌral giyee, na ngwoko ürrï dula giyiꞌral yiꞌter. A ngwüjï ngwonyadana ngwuꞌti lïngïdï ndi ari giru ange ganni gäpädï je ngenone."]], [["A Ngwüyäwüd dinga guru kiꞌra gweere gani Älïjïkändär, a ngwüjï ngwoko ürrä dula nono aar ondaci gwadi araa. Ngwalliji guyala nunnu aar gwugwundi ngwuje enggaci yanni yadi ye ruci ligoꞌro lüngün."]], [["A be anni ma ngwüjï lenge ndi ari giru Dïyäwüd, aar ürrï dula ꞌdar ꞌdi a lingen ele ngwuru rom (2) aar ari, “Artimaj gwuru gwupa, gwuru bayil gwudi Abijujing!”"]], [["Gwodanalu, a je gur ganni gati üllïjï delenya didi kündär burni ndi ondaci aar gwugwundi. Ngwuje ci, “Ngwüjï ngwudi Abijujing, ngwüjï gïdïdlä ku ngwülïngïdï ndi ari gündär gidi Abijujing giru dangida didi gobo gidi bayil gwupa gwani Artimaj na ngwuru dangida didi giꞌremna güngün ganni gïꞌdü kerala."]], [["Yiꞌral giyee yilinginna üblätï gwere gwaꞌti gu. A be yijaw ndi aang adatalu ngaa je ꞌti büdäcä ngwäy ngaa je ärrï yanni yiki."]], [["Ngaa lima apa ngwüjü ngwee rom (20 a ngwe ila ngene ngwaꞌti ïtï yuꞌrimi kobo aar ꞌti aru ngwujaꞌri ngwere ngwuki gibayil gwege."]], [["Manari Dimitruj na ngwujindala ngwüngün, lätï yiꞌral yere ngwüjü nono ngwee, ngwaalu ngwo ngwudi pï yelenya a ngweleny ji, gäbïcär je aar apada yiꞌral yegen ngenone."]], [["Ma be ari yere giyo yätää je yiꞌter, ya gu be ru ndi ari a ngweleny jalu aar je ombaci."]], [["Yiꞌral giyee yärrïnä gu no gwene, ya gäbïcï ngwelenya ngwunje üpäcï yiꞌral nono yani yärä. A laꞌti lätï ngwujaꞌri ngwadi ar ngwe ari ndi oꞌrajidalu nggwee manari liminje otacalu.”"]], [["Anni mung gu ari ngwujaꞌri ngwee, ngwuje bädïyï aar ele."]]], [[["Anni ma ngwüjï adatalu a Bulij ükäjïdï ngwïkïrïjïn ngwuje orꞌtemaji, ngwuje ci jar balu ngwüꞌdïꞌrï ngwele Majiduniya."]], [["Ngwele ngwulandalu ngwaalu ngwoo ngworꞌtemaji ngwüjü ngwujaꞌri ngwe ngwonyadu. ꞌDi gwodanalu ngwobani ngwaalu ngwani Gïrïg ngwucaar je ꞌto Akayiya."]], [["Nggu jalu ngenone ngwüüwäyü täꞌrïl. Anni ma ngwuji kay gwadi ele ngwüꞌrü yaanu ngwele Jürïyä, a Ngwüyäwüd ïnïjï ndi aar ꞌrinye ngwüꞌrïdïnï kiꞌra ngwukwoyalu gay ge gidi Majiduniyang."]], [["Aar ele Jupatar gwe gwuru gïjï gidi gur gani Baruuj kündär gani Bïrïyä, na Arictakuj na Jikanduj kündär gani Täjlänükï, na Gayuj kündär gani Därbï, a gu Timijawuj janu ꞌto. Na Tiyakuj na Trubimuj lidi ngwaalu ngwani Ajiya."]], [["Ngwüjï ngwee ꞌdar ngwumadinu aar nje dünïcï kündär gani Truwaj."]], [["Nyii be ꞌdïꞌrï nyii üꞌrü yaanu kündär gani Bïlïpï anni ma Yïꞌrïnyïnä yidi Ligiꞌra medadi a anni ma yomon ru tudini, njee borna Truwaj nyii gu jalu ngenone yomon kwoꞌra täꞌrïl."]], [["Komon ganni giru giꞌra giyomon Kwoꞌra täꞌrïl, nyii oꞌrajidalu gwüpäng ndi acajidi ndi eny, a Bulij ondaci ngwüjü na ndi ari gwubupa ndi ele bïgänü, ngwondaji ꞌdi a diligeny danu ru."]], [["Ngwuꞌdun ngwanni ngwoꞌradi nyii gwalu alu nggwe, ngwätï ngwamba ngwonyadu."]], [["A damal deꞌte dani Yitayuj jadalu gibuꞌrinyar, a be anni ma Bulij ji ndi ondaji ꞌdi a gaji olanu, ngwïrꞌdätälä ngwundri yaranu ꞌdi ngwumiꞌra ꞌtuꞌtu ngwuꞌdun ngwuru yoranyanu rom (2) alu nggwe ngwaalu gïdïyängälü aar apalu gayu."]], [["A Bulij üllï, nggu gatu rumala ngwümätänï nono. Ngwuje ci, “A je ꞌti yedeny ïtï, nggo gimidu!”"]], [["Ngwube kwoyalu mana ngwallu ngwuꞌdun alu nggwe aar acajidi ndi eny. Anni mung ondaji ꞌdi a ngwaalu uꞌri ngwüꞌdïꞌrï ngwele."]], [["A ngwüjï ape damal ndoo ꞌdunu dimidu aar gu orꞌtemaji gwulleny."]], [["Nyii ele nyii elada gweere gïbälükä nyii ele giyaanu kündär gani Acuj, ganni gadi nyii gu ape Bulijing gïbälükänü. Nginde gwugeꞌta gu yiꞌral giyee mama no ngenone ndi ari gwadi gu ele yora yalu."]], [["Anni minyii le mbudi ngenone Acuj, nyii ape nyii alliji gïbälükänü nyii ele elada Mïtïlïn."]], [["Bïgänü nggwo nyii ele giyaanu ngenone nyii obani kündär giyaanu gani Keyoj. Bïgï nggwoo nyii dambu kündär giyaanu gani Jamuj, na bïgänü nggwoo nyii obani Milatuj."]], [["Bulij gwümïꞌrïnä kiꞌra ndi üꞌrü yaanu ngwugatani Abijujing ndi ari aaꞌti gwa jana ngenone Ajiya. Ndi ari gwübüdädü ndi ari mung burni ngwobani Üräjälïm gwerre gwerre ndi gomon ïꞌdï gidi Yïꞌrïnyïnä yidi Uni."]], [["Ngenone Milatuj, a Bulij ükäjïdï ndi mbumbunga lanni liru yiꞌra kiꞌdoonga gidi Ngwaalu gidi Abijujing."]], [["Anni ma aar obani, ngwuje ci, “Ngaa lïlïngïdï ndi ari äny gwelella awa gaji ganni gijar le anni ïndï nyi ꞌdanggalu ngwaalu ngwani Ajiya."]], [["Äny gwäpïjä Ngwaalinga yiiru ligoꞌro le lüllänü gwulleny ꞌdi nyi ari, aar nyi gu ꞌto Ngwüyäwüd ïdïtäjï ïnïjï gwe gwupa."]], [["Ngaa lïlïngïdï ndi ari äny gwaꞌti gwagillalu nda je enggaci ngwujaꞌri ngwere ngwanni ngwada je gataji düwä nga je be ondaci pooralu nyi ondaci ngwüjï ngwuꞌdun ngwuꞌdun."]], [["Äny gwuma enggaci Ngwüyäwüd nyi enggaci ngwüjü ngwuru Garany ngwujaꞌri ngwudi Ngwaalu nunnu aar joꞌrenyana aar oꞌraca Ngwaalinga aar ämnï Gideleny dege dani Yicu."]], [["A be gweneno, Lïgïꞌrïm linyaci yiima ye ndi nyi ele Üräjälïm, yaꞌti nje lïngïdï yanni yiny mbuji ngenone."]], [["Yïlïngïdï nje ꞌdogo ndi ari kündär gere, Lïgïꞌrïm lanni Lijuꞌru gilo lïgïrïnyädï ndi ari yirna na yündä giyo yïdünïcïny."]], [["A be ligor laꞌti nyi pïcä ligoꞌro lüny, aar nyi be pïcï yiiranu ndi ari nyi ye ꞌdïꞌrï nje medaji yanni yätädäär nje Deleny dege dani Yicu. Yiru ndi ari nyi enggaci ngwüjü ngwujaꞌri ngwanni ngwujaw ngwudi yïmïꞌrü yidi Ngwaalu."]], [["Gweneno nggwülïngïdï ndi ari gwere gwaꞌti ꞌdanggalanu lanni liminje ondaci yeleny ye yidi Ngwaalu loꞌre liny engga mana."]], [["Yäy gu no, gwene nggwa je ci, ndi ari nggwügwällï ligoꞌro lüny gïyïn yidi ngwüjï ꞌdar."]], [["Ndi ari äny gwaꞌti gwagillalu nda je enggaci buping ꞌdar gwani Ngwaalu."]], [["Arnganar yigoꞌro yalu ngaa arngani yiꞌdonga yidi Ngwaalu ꞌdar yanni yima aar je Lïgïꞌrïm lanni Lijuꞌru gïꞌtïjï ngaa ru ngwangida ngwegen. Rüdär ngwooꞌra kiꞌdoonga gidi Ngwaalu ganni giming üꞌrälü yïn ye yüngün."]], [["Nggwülïngïdï ndi ari manari nggwuma ele, lila lanni liru ngwümüd ngwuki drü ꞌdanggalanu ngwa gïrïdïnï giꞌdonga ge gidi Ngwaalu."]], [["ꞌDi kiꞌdanu galu ngwüjï ngwa ꞌdïꞌrä ngwanni ngwa gwürlï ngwujaꞌranu ngwanni ngwuru ꞌdidanu nunnu a je ngwe ngwïkïrïjïn gwujani."]], [["Yäy gu no, arnganar be! Diwayinar ndi ari ngwüdläyü täꞌrïl (3) nggwaꞌti dünä aꞌtur nda je girinya nga nga ꞌdar dilu de na lingen le yal ye ngwäy."]], [["Gweneno, nggwa je geꞌte kuyanu gidi Ngwaalu na ngwujaꞌranu ngwudi yïmïꞌrü yüngün, ngwanni ngwa je giki ꞌdïꞌdäny aar je ätä yuꞌrina ngwüjïngä le ꞌdar ngwudi Ngwaalu."]], [["Buta na dab yaa dired dïjü dere daꞌti nyi ämïꞌrädänü."]], [["Nga giyigoꞌro yalu lïngïdï ndi ari ngwuy ngwe ngwüny ngwee, ngwape nyi ngwe yiiru nyi iye ligoꞌro lüny na lanni liji nyii le."]], [["Giyiꞌral ꞌdar yanni yärrï nje, nggwenggaca je ndi ari ar ape yiiru ar ye gataji ngwüjü düwä ngwanni ngwamiꞌratu. Diwayinar ngwujaꞌri ngwanni ngwaru ngwe Deleny dege dani Yicu ligoꞌro le lüngün ndi ari, ‘Onjaji gwati ji ndi ätä ndi ari ngwuji ndi ape.’”"]], [["Anni mung ari ngwujaꞌri ngwee, aar le jürbälü ꞌdar aar otaci Ngwaalingalu."]], [["Ngindenga ꞌdar aar ari aar mätänï Bulijing nono aar aganni aar ci ïndï be."]], [["Aar ümï giyigor gwece gwece anni arung gwaꞌta be gwa aar engga ngwäyänü mana. Aar gwujani ꞌdi aar le obani gïbälükä."]]], [[["Anni minyii ꞌtänü gweere nje gatani, nyii üllï nyii ele bälükä gwe giyaanu nyii ele kündär giyaanu gani Kwuj. Bïgänü nyii ele kündär giyaanu gani Rüdïj a ngenone, nyii ele kündär gani Patara."]], [["Nyii mbuji bälükä gwadi üꞌrü yaanu ngwudambu ngwaalu ngwani Bunijiya, nyii gu änänü nyii ele."]], [["Anni minyii ombati Gabrujing ngwäyänü, nyii millida kuyala gidi gaama, nyii ele dïlä giyaala nyii ele Jürïyä. Nyii üllälü kündär gani Jür gadi gu bälükä nggwo gwïndï nyii gwe ülläjï ngwonyalu ngwapaning je."]], [["Nyii mbuji ngwïkïrïjïnä ngenone, nyii ngwe jalu yomon kwoꞌra täꞌrïl (7). Lïgïꞌrïm le, aar ondaci Bulijing nunnu aaꞌti gwele gwa allu Üräjälïm."]], [["A be anni ma gaji gärï ila, nyii ꞌdïꞌrï nyii ele gay ge gärï nyii elada gweere. A ngwïkïrïjïn ꞌdar ngwur na ngwaw ngwegen na yïjï yegen aar nje gwujani nyii le ꞌtü kündär poor, ngenone kïmämü nyii jürbälü yirku ye ndi otaci Ngwaalingalu."]], [["Anni minyii ꞌdïꞌrï nyii agannajidi, nyii änï gïbälükänü nyii ele a ngindenga kwoyalu ꞌdunu."]], [["Nyii ele dïlä nyii gatani gündärä gani Jür nyii üllälü kündär gani Bitilimiyaj, ngenone nyii gu aganni ngwïkïrïjïnä nyii ngwe jalu gomon geꞌte pu."]], [["Bïgänü nggoo nyii ꞌdïꞌrï nyii ele ꞌdi nyii obani kündär gani Gäyïjärïyä, nyii jalu ngwuꞌdun ngwudi Bïlïpüj gwanni gwati ondaci ngwüjü ngwujaꞌri ngwanni ngwujaw, gwuru dïjï ngwüjänü kwoꞌra täꞌrïl 7) ngwanni ngwäbräär je ndi gendaji ngwuy giyiiru."]], [["Gwätï yera kwoꞌrongo (4) yiru yuꞌtaar, yati alliji yïjïrä."]], [["Anni minyii ji ngenone yomon yiꞌranu yoko, a dïjïr deꞌte dani Agabuj, ngwüllä Yäwüdïyä."]], [["Aar nje ilada nono, ngwape lägü lidi Bulij ngwule gekani ngwuyalu ngwüngün na yora ngwari, “Lïgïꞌrïm lanni Lijuꞌru laru nu, ‘Anaku no Ngwüyäwüd ngwudi Üräjälïmïng ngwa giki dïjü didi lägü gilee no da aar ätädä ngwüjü ngwuru Garany.’”"]], [["Anni minyii ꞌdingini ngwujaꞌri ngwe, änyängä na ngwüjï ngwanni ngwuju ngenone nyii päcï Bulijingalu ndi ari aaꞌti gwele Üräjälïm."]], [["Ar nje Bulij ci, “Nga nga larra ngaa be runi ngaa gäbïcï ligor lüny ngwuji jïgüꞌrr? Äny gwüjädï ndi ari aaꞌti liny giki ꞌdogo, gäbïcär aar nyi ꞌrinye ngenone Üräjälïm gwani ngwürïny ngwudi Deleny dani Yicu.”"]], [["Anni mung ꞌti ämnä ngwujaꞌri ngwärï, nyii gäbïcï nyii ari, “Yanni yïmïnä je Ngwaalu aar gu ru.”"]], [["Anni ma ngwujaꞌri medadi ngwee, nyii ꞌdïꞌrï nyii ji mama nyii allu Üräjälïm."]], [["Ngwïkïrïjïn ngwoko ngwudi Gäyïjärïyäng aar nje gwujani aar nje apa ngwuꞌdun ngwudi Manijun, ngwadi nyii gu ji. Nginde gwuru gwudi Gabrujing ngwuru dïkïrïjïn ngwïkïrïjïnänü ngwanni ngwumadinana."]], [["Anni minyii obana Üräjälïm, aar nje ngwïkïrïjïn geꞌte gïyïrnü yipa."]], [["Bïgänü nggwoo a Bulij na änyängä ꞌdar nyii ele ndi ombaja Yagubing, na nyii mbuji mbumbung je ꞌdar lidi giꞌdoonga liju."]], [["A je Bulij aganni ngwuje ütïcï yiꞌral yiꞌra ꞌdar yanni yima je Ngwaalu ärrï ngwüjänü ngwuru Garany yiiru ye yüngün."]], [["Anni ma aar ꞌdingini yiꞌral giyee, aar ortada Ngwaalinga. Aar be ci Bulijing nu, “A gwänggädï gwani mengga, ndi ari awa Ngwüyäwüd ngwüüꞌrï ngwonyadu ngwanni ngwuma ämnï, a ngindenga ꞌdar lïtï je yigoranu gwani yobo."]], [["Licaar je ndi ari nga gwati enggaci Ngwüyäwüd ꞌdar ngwanni ngwo ngwüjänü ngwuru Garany ndi ari aar gatani Yobo yidi Müjä, nga je ci aar ꞌti üꞌrïꞌtädï yïjü yegen aar ꞌti elella dïmürä de dege."]], [["Aladi ärrï ange? Yiru gu ndi ari ladi gu ꞌdingini ndi ari nga gwuma ila,"]], [["no, ärrä je giyee yanni ya ar ang ye ci, ngwüjï kwoꞌrongo (4) ngwo ngwuji nyii ngwe ngwanni ngwümïꞌrïdï yiꞌrany."]], [["Apa je a ngwe acajidi gïdïmürä a ngwe gäꞌrïnï nono ngaa je gïꞌtïjï aar wädïnï. Nunnu a gu ngwüjï lenge ꞌdar ndi ari ngwujaꞌri ngwanni ngwuꞌdinginaar ngwe gwani nga ngwaꞌti ätï ngwäyänü ndi ari nga giligoꞌro lunga nga nggwo gwümätï yobo yïndä ye."]], [["A be gwani ngwüjï ngwuru Garany ngwanni ngwuma ru ngwïkïrïjïn, liminje üllïjï ngwujaꞌri ngwärï ndi ari aar gäbïcï enying ngwony ngwudi mïꞌrïnï nono ngwudi dïdülä na yïn na ngwüdï ngwudi ngwong ngwugogornyana aar gäbïcï yïjïnä.”"]], [["Anni ma bïgänü ru, a Bulij ꞌdïꞌrï ngwape ngwoꞌra aar ngwe gäꞌrïnï. Ngwube ꞌtü ngwele kobo ndi inggida gomon ganni gadi ge yomon yidi gäꞌrïnï medadi na nunnu aar gatu gonyalu gidi mïꞌrïnï nono ngindenga ꞌdar."]], [["Anni ma yomon kwoꞌra täꞌrïl ji gito yadi medadi, a Ngwüyäwüd ngwoko ngwïndï ngwaalu ngwani Ajiya aar enggada Bulijing kobo. Aar gwogaja ngwüjü ngwonyadu aar määtä."]], [["Aar ürrï dula aar ci ngwüjü, “Ngwüjï ngwudi Yïjïräyïl gendaci nje guy! Gur giru nggee ganni gati enggaci ngwüjü ngwaalu ꞌdar aar ïnïjï ngwüjï ngwege na gwani yobo na gobo nggee. Ngwube oꞌre ngwapana ngwüjü ngwuru Garany ngwe ändä kobo lima rngïyï ngwaalinga ngwee ngwujuꞌru.”"]], [["Laru gu no ndi ari gwele länggädï Trubimujing gwudi Abijujing kündär liju Bulij gwe aar be ji ndi ari gwapana Bulij nggwe ändä kobo."]], [["A gündär ꞌdïꞌrï ꞌdar a ngwüjï abrada ngwaalinga nono ꞌdar aar määtä Bulijing aar oktalu kobanu aar ꞌtüyä puprang no aar längïtï längïrü."]], [["Gaji ganni gima aar ge ru gadi ꞌrinye, a ngwujaꞌri obani kumndan gidi gwuꞌtulunga gwudi Rumang ndi ari gündär ꞌdar gidi Üräjälïmïng nggo gïꞌdïꞌrü yärä."]], [["No, a kumndan apani ngwubegenga na gwuꞌtulunga aar ngwe üllï ngwüjï. Anni ma ngwüjï engga kumndaning nggoo na gwuꞌtulunga, aar dünï ndi pï Bulijing."]], [["A kumndan nggoo määtä Bulijing ngwuci gwuꞌtulung je gikar yuꞌrunganu rom (2). Ngwube utalu ndi ari nginde gwani yärü na yiru ange yanni yärrüng je."]], [["A ngwüjï ngwoko ari yiꞌral giyee na loko ari yiꞌral yiꞌter, anni ma ꞌti kumndan mbuju yiꞌral yanni yätï ngwäyänü yïꞌdïꞌräjä gu ngwüjï yärä, ngwari aar ape Bulijing aar gwe ele gidilagany."]], [["Anni ma Bulij ji kimle gito ladi allu gidilagany, a ngwüjü ꞌdïꞌrïyänï yärä yikana aar änï Bulijinganu ꞌdi a gwuꞌtulunga apala."]], [["Ngwüjï ngwanni ngwuma je gwujani aar ürrï dula aar ari, “ꞌRïnyïtär.”"]], [["Anni ma gwuꞌtulunga ru ladi ape Bulijing aar gwe änï gidilagany, ngwuci kumndaning, “Gäbïcïny ngaa ondaci ngwujaꞌri ngwe ngwoko?”"], ["A gur ci, “Nga gwati ondaji Yïgïrïgïyängä?"]], [["Nga gwäꞌtüdï Dimijir danni dïꞌdïꞌrïyä yärä ngwoktani ngwäärä ngwüüꞌrï kwoꞌrongo (4,000) aar ngwe ele poor ngwaꞌranu kaji ganni gima ele?”"]], [["A Bulij ci, “Äny gwuru Dïyäwüd, didi gündär gani Tarjuj ngwaalu ngwani Kïlïkïyä, gwudi gündär gäꞌtüdälü no. Gäbïcïny nyi ondaci ngwüjü ngwujaꞌri ngwoko.”"]], [["Anni ma kumndan ꞌdengenaci, a Bulij ꞌdïꞌrälü ngwüdünï kimlala ngwalijaci ngwüjü guyala nunnu aar gwugwundi. Ngwuje ondaci Yärmïyängä."]]], [[["A je Bulij ci, “Lani ngweengga na mbumbunga, geraciny ngwänï gweneno ngwujaꞌri ngwuruciny ngwe ligoꞌro lüny.”"]], [["Anni ma aar ꞌdingini ngwuje ondaci Yärmïyängä, aar adatalu jicom."]], [["Ngwuje be ci, “Äny gwuru Dïyäwüd nggwülïngïnä Tarjuj ngwaalu ngwani Kïlïkïyä, a be nggwüꞌdïꞌrälü kündär nggee. A doorta ru düny dani Gämläyïl gwanni gwenggaciny aar nyi ola mama yobo ye yidi ngwügüürnä ngwege, na nyi ru dïjï dïtï ligoranu gwani Ngwaalu nono ngang je gweneno."]], [["Äny gwuru gwanni gwübïnä ngwüjälü ngwudi Gay nggee gidi Deleny dani Yicu gwulleny nje ruji yiꞌrany, ati nje ummi ngwur na ngwaw nje ürrä korkon"]], [["Dirꞌdal danni diru giꞌra na ngwämrä ngwudi Ngwüyäwüd ꞌdar ngwa inggidi ngwujaꞌri ngwee ꞌto. ꞌDi nyi ape ngwujaꞌri ꞌdenggen nyi ngwe ele ngweengga ngwegen ngenone Dimajig, nyi ele ngenone nunnu nyi umma ngwüjü ngenone nje gika nyi ngwe ila Üräjälïm nunnu aar je reraji.”"]], [["“Anni minyi ele ꞌdi nyi jici Dimajiging gito, a ꞌdür kayanu lingen le lïdünälä a buri gwubidu pupiꞌrul italu kerala aar nyi oꞌrralu."]], [["Nyi ïꞌdï gïdïyängälü, nyi ꞌdingini aar nyi urnidi ngwürïny ngwüny, ‘Jawul Jawul! Nga gwarra miny übïnälü?’"]], [["Nyi utalu nyi ci, ‘Nga gwani yärü gwani Deleny?’"], ["Aar nyi ca, ‘Äny gwuru gwani Yicu gwudi Najrang gwanni gwübïnängälü.’"]], [["Ngwüjï ngwanni ngwuji nyii ngwe, aar engga buri aar ꞌti be lïngïdï yal yüngün gwanni gwuji nyi ndi ondaci."]], [["Nyi be ci, ‘Yiru ange yanni yadi nje ärrï gwani Deleny?’"], ["Aar nyi be Deleny ci, ‘ꞌDïꞌrü nga ele Dimajig. Ngenone la ang be enggaci yiꞌral ꞌdar yanni yïgïꞌtïnä ndi ari nga je ärrï.’"]], [["Lanni lïndï nyii le aar nyi okta kuy nyii ele Dimajig ndi ari enyanu gwudi buri gwuminy rïmïyï ngwäy."]], [["Gur geꞌte ngenone gani Ananiya gïdïnyädï Ngwaalinga ngwila ndi aar nyi ombaji gïmätï yobo gïdïnyädï Ngwüyäwüd ꞌdar ngwanni ngwati ji ngenone."]], [["Ngwila aar nyi dünäcälü aar nyi ci, ‘Gwani mengga gwani Jawul ombajidalu!’ Gaji ge nggoo geꞌte geꞌte nyi ombajidalu nyi engga."]], [["Ngwube ari, ‘Ngwaalu ngwudi ngwügüürnä ngwege ngwäbrängä nunnu nga lenge buping gwüngün na nga engga ngindeng gwüngün gwanni Gwüdünälü nga ꞌdingini ngwujaꞌri ngwulemanu ngwüngün."]], [["Nga ru gwanni gwadi inggidi ngwüjï ꞌdar nga je ondaci gwani yiꞌral yanni yima je engga nga je ꞌdingini."]], [["A be gwenene giru ange gïdünïcängä? ꞌDïꞌrü aar ang nyïnyï yaw ye nga oyaji kengalu mbüny nga urnidi ngwürïny ngwe ngwüngün.’"]], [["Anni minyi oꞌra Üräjälïm, nyi ji ndi otaci Ngwaalingalu kobanu nyi be äyïnï giligor"]], [["nyi engga Delenya aar nyi ondaci ngwari, ‘ꞌDïꞌrü puprang gwenene nga gatani Üräjälïmïng, ndi ari ngwüjï ngwaꞌti ngwa ang ꞌdengenaci ngwujaꞌri ngwani äny.’"]], [["Nyi gwäꞌräcänü nyi ci, ‘Gwani Deleny, ngwüjï ngwülïngïdï ndi ari äny nggwändï ngwämrä ꞌdar nyi pï ngwüjü nje ürrä korkon ngwanni ngwämnä ꞌdunggunga."]], [["Gaji ganni gima aar ge ꞌrinye Ijitabanujing gwanni gwondaja nga gwe, äny gwuju nyi ämnï ndi aar ꞌrinye lanni lïꞌrïnyïtï lïgätïjänïny ngwuredalu nje ombaci.’"]], [["Aar nyi ci, ‘Ïndï äny gwadi ang ükäjï ngwaalu ngwolanu ngwüjï ngwuru Garany.’”"]], [["A ngwüjï geraci ngwänï ꞌdi anni mung ari ngwujaꞌri ngwoo. Aar ürrï dula aar ari, “Äbrär dïjü ndee kayanu daꞌti äwdï ndi midi!”"]], [["Aar ürrï dula aar gagitu ngwureda ngwegen mbüny aar gagitu dïyängü kerala."]], [["A kumndan ondaji ndi ari aar ape Bulijing aar gwe ele gidilagany. Ngwari aar pï lacal le aar otacalu aar ombaji ndi ari ngwüjï ngwarra ma aar ürrädä dula nono no."]], [["Anni ma aar gekajalu gwadi aar pï, a Bulij ci kumndan gidi gwuꞌtulunga küüꞌrï tudini (110), “Ii yädï gu ꞌdanggalu ndi pï dïjü diru Diruman daꞌti aar na mbojaja yiꞌral nono yere?”"]], [["Anni ma gu kumndan gidi gwuꞌtulunga küüꞌrï tudini (100) ꞌdingini no, ngwele kumndan gegen ganni gipana ngwuci, “Yiru ange yanni yada je ärrï? Gur nggee giru Diruman!”"]], [["A kumndan nggoo ele ndi Bulij ngwotacalu ngwuci, “Ondaciny nga gwuru Dirumane?”"], ["Ngwuci, “Yäy.”"]], [["A be kumndan ci, “Äny gwugeꞌta ngwilinya ngwonyadu nunnu nyi ru Diruman.”"], ["A be Bulij ci, “A be nggwülïngïnä gu.”"]], [["Gaji nggoo lanni licaar je aar otacalu aar oꞌre kay a yedeny ape kumndan nggoo anni mung engga ndi ari gima änïjï Bulijing giyirna gwuru Diruman."]], [["Anni ma dilu danu ru, a kumndan nani yiꞌral ꞌdidanu yanni yüpäjä je Ngwüyäwüd Bulijing nono, nggwallalu giyirna ngwükäjïdï ngwurꞌdal ngwanni ngwuru ngweleny na ꞌdar lidi ngwämrä ngwudi Ngwüyäwüd nunnu aar oꞌrajidalu. Ngwube apa Bulijing ngwuje dünäcï ngwäyänü."]]], [[["A Bulij ombaji ngwämrä ngwudi Ngwüyäwüd ngwäyänü ngwuje be ci, “Lani ngwänggärï, äny gwïlïjä Ngwaalinga ligor le lijayanu ꞌdi gomon gidi gweneng.”"]], [["No a dirꞌdal danni diru giꞌra dani Ananiya, ondaci ngwüjü ngwüdünäcä Bulijingalu ndi ari aar mïꞌrï Bulijing ngwulemanu."]], [["A be Bulij ci, “Ngwaalu ngwa ang mïꞌrï ngang nggwee gwuru nono gunduꞌru gïbïꞌrïjüdäär gilu ge gibidu! Awa nga be jalu nga ari nga gwüpïcïny yelenya anaku aru gu yobo nga je be kiyi ligoꞌro le lunga ndi ci ngwüjü aar nyi pï?”"]], [["A ngwüjï ngwanni ngwüdünäcä Bulijingalu aar ci, “Nga gwarra nga be lo dirꞌdala danni diru giꞌra didi Ngwaalu?”"]], [["A je be Bulij ci, “Nggwaꞌti gu lïngïdï lani ngweengga ndi ari dirꞌdal diru danni diru giꞌra, ndi ari yüllïnä kitabanu yaru nu, ‘Aaꞌti nga gwondaji yiꞌral yiki gideleny didi ngwüjï ngwunga.’"], ["”"]], [["Anni ma Bulij lenge ndi ari ngwüjï ngwülägädänü ngwoko ngwuru Ngwüjändügï na ngwoko ngwuru Ngwübärrïjï, ngwondaji dula ngwämrä ngwudi Ngwüyäwüd ngwari, “Lani ngwänggärï, äny gwuru Dïbärrïjï gïjï gidi Dïbärrïjï. Äny gwüdünädälä ngene ndi aar nyi pïdïyï yelenya ndi ari äny gwätï geꞌtajing ndi ari lanni lima ayi la ꞌdïꞌrï giyiꞌranyanu limidu.”"]], [["Anni mung ari ngwujaꞌri ngwee, a Ngwübärrïjïngä garnati Ngwüjändügï ngwe, a ngwämrä üꞌrïdïnänü rom (2), a Ngwübärrïjï ji ꞌter na Ngwüjändügï ji ꞌter."]], [["(Ngwüjändügï ngwati ari ngwujaꞌri ngwani ꞌdïꞌrï giyiꞌranyanu na ngwujaꞌri ngwani yïꞌrr na ngwügïꞌrïm ngwaꞌti. A be Ngwübärrïjï ämnï ngwujaꞌri ngwee ku.)"]], [["A ngwüjï ꞌdïꞌrï güündä a ngwoorta ngwoko ngwudi yobo ngwuru Ngwübärrïjï aar ꞌdïꞌrï aar ondaji dula aar ari, “Gur nggee gaꞌti nyii mbojaja yiꞌral nono yere yiki. Nda manari lïgïꞌrïm na gïꞌrr giru gondaca?”"]], [["A ngwüjï büdï ngwäy ꞌtiꞌtir ndi garnati, ꞌdi a yedeny eny kumndaning ndi ari ngwüjï ngwa okta Bulijinganu ngwondaci gwuꞌtulung je ndi ari aar ele aar je apada yiima ye aar gwe ila gidilagany."]], [["Dilunga ndoo, a Deleny dani Yicu dünäcï Bulijing gito gito ngwondaci ngworꞌtemaji ngwuci, “Undu ngwäy! Anaku ma gu ondaci ngwüjü ngene Üräjälïm gwani äny, nga gwondaci ngwüjü ꞌto gwani äny kündär gani Ruma.”"]], [["Dilu danu, a Ngwüyäwüd änïcïdï ngwujaꞌri giyigoꞌro yegen aar pï yiꞌrany ndi ari laꞌti la eny aar ïyï ꞌdi aar engga ndi ari lima ꞌrinye Bulijing."]], [["Lanni ländï ndi ïnïjï nggwee lonyadana yiꞌra küüꞌrï rom (40)."]], [["Aar ꞌdïꞌrï aar elada ngwurꞌdal ngwanni ngwuru ngweleny na mbumbunga aar je ci, “Änyängä lïmïꞌrïdï yiꞌrany ndi ari nyii laꞌti la allini gony gere ngwulemanu ꞌdi nyii ꞌrinye Bulijing."]], [["Gwenene nga nga na ngwämrä ngwudi Ngwüyäwüd, päcär kumndaningalu nunnu ara je äpïjä Bulijing ngaa ari gwadi aang otacalu ngwujaꞌri ngwüngün mama. Nyii gilo liju mama ndi nyii ꞌrinye kay gwerre gwerre nding obana ngene.”"]], [["A gu gïjï gidi gwenggen gwudi Bulij gwuru gera ꞌdingini ïnïjïng nggwee ngwele gidilagany ngwondaci Bulijing."]], [["A Bulij urnidi kumndaning geꞌte gidi gwuꞌtulunga küüꞌrï tudini (100) ngwuci, “Apa damal ndee nga de ele kumndan galu dätï ngwujaꞌri ngwadi ngwe ci.”"]], [["Ngwape ngwude ele kumndan ngwuci, “Bulij korkon gwurnidi nyi gwari ngaa äpïjä damal ndee dätï ngwujaꞌri ngwadi aar ang ngwe ci.”"]], [["A kumndan määtä kuy ngwude ꞌtänü, ngwotacalu ngwuci, “Yiru ange yätä je ondaci nje?”"]], [["A damal ci, “Ngwüyäwüd ngwugekajidu ndi aar ang ükäcä nunnu nga je äpïjï Bulijing ngwämrä ngwudi Ngwüyäwüd bïgänü ndi ari aar otacalu mama gwani ngwujaꞌri ngwüngün."]], [["Aaꞌti be la je ämnäcï ngwujaꞌri ngwegen ndi ari gilo lonyadana yiꞌra küüꞌrï rom (40) gwürbäcäär. Lïmïꞌrïdï yiꞌrany lari laꞌti la eny aar ïyï ꞌdi aar ꞌrinye. Gilo liju mama gwenene lïdünïcängä nga je ämnäcï yiꞌral giyee.”"]], [["A kumndan dinga damal ngwele ngwugirinya ngwuci, “Aaꞌti nga gwondaci dïjü dere ndi ari nga gwondaciny ngwujaꞌri ngwee.”"]], [["A be kumndan urnidi yiꞌra rom (2) yüngün yidi gwuꞌtulunga küüꞌrï tudini (100) ngwuje ci, “Geꞌtar gwuꞌtulung je küüꞌrï tudini rom (200) mama na ngwongr ngwudi ngwumirta ꞌdï kwoꞌra täꞌrïl (70) na ngwongr küüꞌrï tudini rom (200) ngwugwodananu yiiri ye ndi ari aar ele Gäyïjärïyä dilunga didi gweneng ma lingen ru tudini kwoꞌrongo (9)."]], [["Na ꞌto ngaa ombaci Bulijing ngwumirta ngwoko nggu allala nunnu ngwobani gwujaw nono gidartan dani Bilekej.”"]], [["Ngwüllïjï ngwujaꞌri ngwaru nu,"]], [["“Ngwujaꞌri ngwee ngwïndï ꞌdünggüny gwani Kiludiyuj Lajiyaj, ngwükäcä je gwani dartan dani Bilekej, nggwagannanga."]], [["Ngwüyäwüd ngwümätï guru nggee aar ji gito gadi aar ꞌrinye. Nje be bornada gwuꞌtulunga le lüny nje gätäjä, nyi lenge ndi ari giru Diruman."]], [["Nyi bupi ndi lenge yiru ange yanni yimbojajaar je nono nje be äpïjä ngwämrä ngwegen ngwudi Ngwüyäwüd."]], [["Nyi be mbuji ndi ari gwüꞌrïdädäär yiꞌral nono yidi yobo yegen. A be yere yaꞌti ndi ari aar gu ꞌrinyada na aar geꞌte korkon."]], [["A be anni ma aar nyi ondaci ndi ari gur nggee nggo gïnïjäär, nga be ükäcä puprang. Liminje ondaca lanni lüꞌrïdädï yiꞌral nono ndi ari aar ila aar ang gätïjï yiꞌralalu yegen kur nggee.”"]], [["A gwuꞌtulunga ärrï yiꞌral giyee anaku ca je gu kumndan dilunga ndoo aar ape Bulijing aar gwe ele ꞌdi aar obani kündär gani Andibatrij."]], [["Bïgänü aar dingada ngwongr ngwe ngwudi ngwumirta aar ape aar gwe ele Gäyïjärïyä a be gwuꞌtulunga oꞌra gidilagany."]], [["Anni ma ngwongr ngwudi ngwumirta obani Bulij gwe Gäyïjärïyä, aar ätädä dartana dani Bilekej ngwujaꞌri aar ätädänï Bulijing."]], [["A dartan uli ngwujaꞌri ngwanni ngwükäcäär je, ngwube utalu ndi ari Bulij ngwati ji ne. Ngwulenge ndi ari gwïndï ngwaalu ngwani Kïlïkïyä."]], [["Ngwube ari, “Nggwa ꞌdingini ngwujaꞌri ngwunga ma ji ma ngwüjï ila ngwanni ngwüꞌrïdädängä yiꞌral nono.” Ngwube ci gwuꞌtulung je aar arnga Bulijing ngwuꞌdun ngwudi yeleny ngwudi Yïrüdïj."]]], [[["Anni ma yomon ele aar ru tudini (5), a dirꞌdal danni diru giꞌra dani Ananiya aar üllï Gäyïjärïyä mbumbunga le loko na gur gati je ruci gani Tärtüllüj, aar ila yiꞌral ye yegen yüꞌrïdädäär je Bulijing nono aar je gätïjï dartanalu."]], [["Anni ma aar urnida Bulijing ngwänï, a Tärtüllüj ꞌdïꞌrï ngwondaji ngwügätïjï dartana yiꞌralalu yüngün dani Bilekej ngwari, “Gwani Bilekej, yeleny ye yunga, adatalu nggwo gwïrälü na bebere gwunga gwuma jaꞌrima ngwüjü ngwudi ngwaalu ngwee."]], [["Ngwaalu ꞌdar na giyiꞌral ꞌdar, gwani dartan dani Bilekej, yämnï nje ar ang ci yäy ꞌtu gwupa gwulleny."]], [["A be nunnu aaꞌti nggwa ji ndi ang ondaci ngwujaꞌri ngwolanu, nyi be ari nggwa ang päcälü nje geraci länï jayi gwe liguri gwunga nga ꞌdingini ngwujaꞌri ngwee ngwooko."]], [["Änyängä limbuju guru nggee giru dirngaja gati gwogaji ngwüjü aar ꞌdïꞌrï güündä ge ngwüjänü ngwuru Ngwüyäwüd giyen ꞌdar. Giru güktü ngwüjü ngwudi yobo yïndï Najra."]], [["ꞌDi ngwümïnï ndi rngïyï gobo gidi Ngwaalu nyii gu be mätä."]], [["Manari gima ang otacalu giligor lunga, nga gwa be lenge ndi ari ngwujaꞌri ngwärï gwani nginde ngwuru ꞌdidanu.”"]], [["A Ngwüyäwüd gekajidi ndi ari ngwujaꞌri ngwee ngwaraar ngwe ngwätï ngwäyänü."]], [["Anni ma dartan gïꞌtïjï Bulijing gay ndi ondaji, A Bulij ari, “Äny gwülïngïdï ndi ari nga gwätï ngwüdläyü ngwonyadu ngwanni ngwümäätä ngwe yelenya ngwüjï ngwudi ngwaalu ngwe, yäy gu no äny gwa ruci ligoꞌro lüny ligor le lijayanu."]], [["Ya je be ombaji giyee giligor lunga, ndi ari giyomon yanni yima ele yiru ꞌdï na rom (12), äny gwändädï Üräjälïm ndi äpïjï Ngwaalinga yobo."]], [["A be ngwüjï ngwee ngwüꞌrïdädïny yiꞌral nono ngwaꞌti nyi mbuju ndi nyii garnati dïjï dere kobanu, nyi ꞌti gwogaju ngwüjü ngwudi ngwämrä na ngwaalu ngwere kündär."]], [["A be ngindenga gilee laꞌti ätï ngwujaꞌralu ngwere ngwanni ngwadi aar je inggidi ndi ari äny gwärrü yiꞌral yere yiki."]], [["A be ngwujaꞌri ngwee ngwanni ngwaraar ngwe, äny ꞌto gwati äpïjï Ngwaalinga yobo ngwanni ngwämnä gu ngwügüürnä ngwärï nyi gwuji Gay gidi Deleny dani Yicu garaar ge gäꞌtüdï yobo yijaw. Äny gwämnä ngwujaꞌri ꞌdar ngwïndär Yobo ye yidi Müjä na Yïjïr yidi Ngwïjïr."]], [["Geꞌtaji gwüny Ngwaalu gwuru gweꞌte gweꞌte nono gwegen, ndi ari ngwüjï ꞌdar ngwanni ngwüdünälü na ngwanni ngwuki, ngwa ji ngwa ꞌdïꞌrï giyiꞌranyanu."]], [["Äny gwati mïnï yomon ꞌdar ndi ari aaꞌti äny gwätï ngwujaꞌri ngwere nono ngwanni ngwuki ngwäyänü Ngwaalu na ngwäyänü ngwüjï."]], [["Äny gwätï ngwüdläyü ngwonyadu gwaꞌti ju, nyi be kwodalu Üräjälïm gwäpïjä ngwüjü ngwüny ngwüꞌrïnyä ngwadacaar je ngwüjü ngwanni ngwunyangiralu na nyi elada ꞌto ndi gätïjï Ngwaalingalu."]], [["Äny gwügäꞌrïnä nono anni mbujaar nyi ngwämrä ngwudi gobo ndi ape yiiru giyee. Ngwüjï ngwonyadu ngwaꞌti nyii le ju, na äny ꞌto gwaꞌti ändï ngwujaꞌri ngwere ngwani yärä."]], [["A be ꞌdogo Ngwüyäwüd ngwuju ngwoko ngwudi ngwaalu ngwani Ajiya. Ngindenga ꞌto gäbïcä je aar ang ondaci manari yere giyo yärrï nje yiru gimra."]], [["Na ngindenga gilee ngene, aar ang enggaci ngwujaꞌri ngwumne ngwanni ngwärrï nje ngwuki ꞌdi aar nyi apa nyi dünälä ngwäyänü ngwudi ngwämrä ngwudi Ngwüyäwüd."]], [["Manari yiru yanni yurnidiny ye dula ngwäyänü ꞌdenggen ndi ari, ‘Yiru yani ꞌdïꞌrï giyiꞌranyanu, yiru giyee yanni yïdünäjïny ngwäyänü ꞌdunggunga ndi nyi pïcï yelenya.’”"]], [["Dartan dani Bilekej, danni dïlïngïdï Gay ge nggee gidi Deleny dani Yicu yorta ye ngwaalinga ngwüdünäjï pïng yelenya ngwari, “Manari kumndan gani Lajiyaj gima ila, nyi be pï yelenya giyiꞌral yunga.”"]], [["Ngwuci kumndaning gidi gwuꞌtulunga küüꞌrï tudini ngwarnga Bulijing aar gäbïcï ngwugatu linginalu gwooko a ngwumaad ngwüngün ila aar ombaji aar äpïjï yiiru yere."]], [["A gwodanalu yomon cong, aji a dartan dani Bilekej daw de düngün dani Dürcïllä diru Dïyäwüd ila. Ngwükäjïdï ndi Bulij ndi ꞌdingini ꞌdünggüngün. A Bulij ondaci gwani ämnï ndi Yicu Kirictu."]], [["Anni ma Bulij ji ndi ondaji ngwujaꞌri ngwani dünälü, na määtä lingina na obalu komon gidi gwodaning, a yedeny eny Bilekejing ngwuci, “Yoꞌra gu be no gweneno. Ïndï be. Ma ji ma gaji ji nggwa ang be ükäcä.”"]], [["Ating geꞌtaji ndi ari gwadi Bulij änïjï ngwubaꞌtanya nunnu ngwugatalu ngwele. No ating gu be ükäjïdï pïd pïd aar gwe ondaji."]], [["A ngwüdlä ele aar ru rom (2), a dartan diꞌter allu giyeleny dani Bïrkïyüj Bictuj ngwumandi ndi Bilekej. A Bilekej jada ndi jayi Ngwüyäwüd ngwäy, ngwugatani Bulijing korkon."]]], [[["Anni ma dartan dani Bictuj obani ngwaalu ngwani Yäwüdïyä ngwape yomon täꞌrïl (3), ngwüꞌdïꞌrï ngwugatani Gäyïjärïyäng ngwallu Üräjälïm."]], [["Ngenone a ngwurꞌdal ngwanni ngwuru ngweleny na ngweleny ngwudi Ngwüyäwüd ila yiꞌral ye yegen aar je ondaji gwani Bulij."]], [["A Ngwüyäwüd büdäjï yiꞌral aar päcï Bictujingalu ndi ari ngwuje jayi ngwäy ndi ape Bulijing ngwudinga Üräjälïm ndi ari ngindenga gwürbäcäär kay gwadi aar ꞌrinye kayala."]], [["A je Bictuj ci nu, “Bulij nggwo korkon ngenone Gäyïjärïyä, äny gwadi gu ele yomon yanu giyee."]], [["A ngweleny ngwalu ila nyii ngwe ele aar ondaji yiꞌral yanni üꞌrïdädäär je guru nono ngenone manari giyoo yärrüng je yere yanni yiki.”"]], [["Anni ma Bictuj jalu yomon ya ru ꞌdübä (8) na ya ru ꞌdï (10) ngenone ꞌdenggegen, ngwüꞌdïꞌrä ngwüllä Gäyïjärïyä. A bïgänü nggwoo ngwujalu ngwämrä ngwudi pï yelenya ngwari aar äpïjä Bulijing."]], [["Anni ma Bulij obana, a Ngwüyäwüd ngwanni ngwüllü Üräjälïm aar änänü, aar ondajaji ngwujaꞌri nono ngwonyadu ngwuki, aar je ꞌti burna ndi ätïyï ngwäyänü."]], [["A be Bulij ruci ligoꞌro lüngün ngwari, “Äny gwaꞌti ärrä yiꞌral yere yiki yani yobo yidi Ngwüyäwüd, na yani gobo na deleny didi Rumang dani Gayijar.”"]], [["A be Bictuj bupi ndi jayi Ngwüyäwüd ngwäy, ngwube ci Bulijing nu, “A gwämnä nga allu Üräjälïm a gu pïcï yelenya ngenone giyiꞌral giyee yüꞌrïdädärä je nono?”"]], [["A be Bulij ci, “Äny ngweneno ngwüdünädï ngwäyänü giyeleny yidi deleny didi ngwelenyinga Ruma dani Gayijar, aar nyi gu pïcï yelenya. Äny gwaꞌti ärrïjä Ngwüyäwüd yiꞌral yere yiki, anaku lïngïdä gu ngwujaꞌralu ꞌdar gwani Bictuj."]], [["Manari äny gwukiya yobo yidi Ngwüyäwüd yiꞌral ye yere ligoꞌro le lüny yadi nyi gäbïcï aar nyi ꞌrinye, äny gwaꞌti ꞌdonya yiꞌrany. A be ngwujaꞌri ngwanni ngwondaja je Ngwüyäwüd ngwaꞌti ätï ngwäyänü, no dïjï dere daꞌti diny ape aar nyi ätädä Ngwüyäwüd. Äny nggwelada gweere gideleny didi ngwelenyinga Ruma dani Gayijar.”"]], [["Anni ma Bictujinga otajidalu ngwartan ngwe ngwüngün, ngwube ngwari, “Nga gwaru nga gwele gweere gideleny didi ngwelenyinga Ruma dani Gayijar, äny gwa ang ci ïndï.”"]], [["Aar jalu yomon cong a deleny dani Agiribaj ila gwenggen gwe gwuru gera gwani Brïnïkï aar obana Gäyïjärïyä ndi aganni Bictujing."]], [["Anni rar ladi jalu ngenone yomon yonyadu, a Bictujinga abingadi giyiꞌral yidi Bulij Agiribaj gwe. Ngwuci, “Gur geꞌte nggo ngene gigatana Bilekej korkon."]], [["Anni minyi ele Üräjälïm, a ngwurꞌdal ngwanni ngwuru ngweleny na mbumbunga lidi Ngwüyäwüd apa yiꞌral yüpädäär je nono aar ari aar gwe obalu."]], [["Nje be ci nyängä liru Ngwuruman gïdïmürä därï lati ꞌti gikaja dïjü yiꞌral yere ꞌdi aar dünätï ngwüjïngä le ngwanni ngwüꞌrïdädï yiꞌral nono ngwumbuji gay ngwuruci ligoꞌro lüngün giyiꞌral yüpädäär je nono."]], [["Anni ma aar ila ngene, nyi ꞌti jana yiꞌral ye giyee, bïgänü nggwoo nyi jalu ngwämrä ngwudi pï yelenya nyi ükäjïdï ndi Bulij aar apa."]], [["Anni ma ngwüjï ngwoo ngwüꞌrïdädï yiꞌral nono ondaji, aar ꞌti üpädï yiꞌral nono yere yärrüng je yiki yigeꞌtajiny gu ndi ari yadi aar ye ari."]], [["A be garnati ru gwani yobo yegen aar ani gur gayu gani Yicu garu ge Bulij nggo gimidu."]], [["Nyi ꞌti lïngïdï ndi ari awa nyi utalu yiꞌral ye giyee. No nyi be ci Bulijing gwadi ele Üräjälïm aar gu ombaci yiꞌral giyee yüpädäär je nono ngenone."]], [["Anni ma Bulij ari gwadi ele gweere gideleny didi Rumang ngwüpäcälü yiꞌral ye giyee, nyi be ci gwuꞌtulung je aar ombaji ꞌdi a gomon ila nyi dinga gideleny didi Rumang dani Gayijar.”"]], [["A be Agiribaj ci Bictujing nu, “Äny gwüjädï ndi ꞌdingini ngwujaꞌri ngwudi gur nggee.”"], ["A Bictuj ci, “Ga ang ꞌdingini bïgänü.”"]], [["A bïgänü nggoo a Agiribajinga Brïnïkï gwe a je ngwüjï ruya yelenya yipa aar änï ngwuꞌdun ngwudi oꞌrajidalu ngwubegenga le ngwudi gwuꞌtulunga na ngweleny ngwudi gündär. A Bictuj ükäjïdï aar apa Bulijing."]], [["Anni ma aar apa, a Bictuj ari, “Gwani deleny dani Agiribaj, na nga nga ꞌdar lanni gilo ngene, ngaa länggädï guru nggee! Ngwüyäwüd ꞌdar kiꞌdu güꞌrïdädäär yiꞌral nono ngenone Üräjälïm na ngene Gäyïjärïyä. Aar ürrï dula aar ari gaꞌti äwdï nding jalu gimidu."]], [["A be äny gaꞌti nyi mbojaja yiꞌral nono yere nunnu aar ꞌrinye. Gima be ari gele yiꞌral ye gweere gideleny didi Rumang. Nggwuma ari ginyi dinga gele Ruma."]], [["A be yiꞌral yere yaꞌti yilinginna yadi nje üllïjï delenya didi Rumang gwani ngwujaꞌri ngwüngün. Yäy gu no nggee gima je äpïjä ngwäyänü ꞌdanggalu ꞌdar na gwece gwece ngwäyänü ꞌdunggunga gwani Agiribaj, nunnu manari yere yima ji yima mbüjïnï nje ulli."]], [["Ndi ari yaꞌti ya ele kayalu ndi nyi dinga dïjü dïgïkïnä giyirna aar ꞌti be linginna yanni yüpädäär je nono.”"]]], [[["A deleny dani Agiribaj ci Bulijing nu, “Äny gwügïꞌtïjängä gay nga ruci ligoꞌro lunga.”"], ["A Bulij alliji guyala güngün ngwondaji ngwuruci ligoꞌro lüngün ngwari,"]], [["“Gwani deleny dani Agiribaj, äny gwänggädï ndi ari lalli nje kil ndi nyi dünälä ngwäyänü ꞌdunggunga gwene nyi ruci ligoꞌro lüny gwani yiꞌral ꞌdar yanni yüꞌrïdädäär nje Ngwüyäwüd nono,"]], [["a gwece gwece ndi ari nga gwülïngïdï dïmürä ꞌdar didi Ngwüyäwüd nga lenge garnating gwegen. Yäy gu no, äny gwa ang päcälü nyi geraci länï nga ꞌdingini."]], [["Ngwüyäwüd ꞌdar ngwülïngïdï elelleng gwüny gwanni gwelelleny anaku ꞌdïꞌrïny gwälü ꞌtuꞌtu yogo ye ken güny, na ꞌto kündär gani Üräjälïm."]], [["Ngindenga lïlïngïdïny gaji golanu la gu ari ma aar mïnï, ndi ari anaku aru gu gay gojema yiꞌral gidi dïmürä didi yobo yärï, äny gwelella gwuru Dïbärrïjï."]], [["Yiru giyee yanni yïdünäjïnyälä ngene aar nyi pïcï yelenya gwani geꞌtaji gwüny ngwujaꞌri ngwanni ngwuca ngwe Ngwaalu ngwügürnä ngwärï."]], [["Ngwujaꞌri ngwuru ngwanni ngwuca ngwe Ngwaalu gïïlü gärï ꞌdï na rom (12) ngwanni ngwujicaar jalu aar je gwuji aar gu äpïjï Ngwaalinga yiiru yigor ye ꞌdidanu dilu de na lingen le nunnu aar ila aar gu ru. Gwani deleny dani Agiribaj, yiru giyee yanni yïgäbïcä Ngwüyäwüd aar nyi be üꞌrïdädä yiꞌral nono."]], [["Ngaa larra gilee ngaa ꞌti be ämnä ndi ari Ngwaalu ngwätï yiima ndi ꞌdïꞌrïyï ngwüjälü ngwanni ngwayu?"]], [["Äny giligoꞌro lüny gwerre gwücïnänü nyi ꞌdonya yiima ye yüny ꞌdar nyi etaci ngwüjü ngwürïny ngwudi Yicu gwudi Najrang."]], [["Yiru giyee yanni yärrï nje ngenone Üräjälïm. Yeleny ye ngwurꞌdal ngwanni ngwuru ngweleny nyi ye ummi ngwüjü ngwudi Ngwaalu nje geꞌte korkon, na ma aar ru ladi aar je ꞌrinye, nyi ämnï ndi ari aar je ꞌrinye."]], [["Yomon yonyadu ati nyi ele ngwämrä ngwämrä nje reraji nje linyaci yiima ye ndi aar nyïꞌrïnï ämnïng Ngwaalu gwegen. Dirlele gwe gwüny ndi nje übïnälü, nyi ꞌdïꞌrï nyi ele gïyündär yidi ngwüjï poor ndi nje übïnälü.”"]], [["“Gomon geꞌte nyi ji ndi ele kündär gidi Dimajiging yeleny ye na ngwujaꞌri ngwe ngwurꞌdal ngwanni ngwuru ngweleny."]], [["Anni minyi ji kay lingen le lïdünälä gwani deleny, nyi engga buri gwüllü kerala gwitananu gilingen. Aar nyi oꞌrralu na ngwüjï ngwïndï nyii ngwe."]], [["Nyii ïꞌdï ꞌdar gïdïyängälü. Nyi be ꞌdingini yal aar nyi urnida aar nyi ondaca Yärmïyängä, ‘Jawul Jawul, nga gwarra miny übïnälü? Nga gwaꞌti gwa burni ndi obe dajiliru gora ge.’"]], [["Nyi otacalu nyi ci, ‘Nga gwani yärü doorta?’"], ["Aar nyi ci, ‘Äny gwuru gwani Yicu gwanni gwübïnängälü."]], [["ꞌDïꞌrälü gweneno nga dünälä yora ye. Äny gwüꞌtäcängälü nunnu nga geꞌte nga ru dïnädä düny, nga ru gwanni gwadi ondaci ngwüjü ngwujaꞌri ngwanni ngwuma je engga gwenene ꞌdünggüny na mana ngwanni ngwada je enggaci."]], [["Nggwa ang gätäjï ngwüjï ngwunga na ngwüjï ngwuru Garany ngwanni ngwada gu ükäjï."]], [["Nga je ïgïtï ngwäy nga je gwäꞌrä gïdïrïmänü aar ila giburalu nga je ꞌtüyï kuyanu gidi dijegoꞌrr aar oꞌrada Ngwaalu nunnu a je Ngwaalu düdänïjänü ndi ke gwegen aar ape yuꞌrina ngwüjïngä le ngwanni ngwüjüꞌrïnä ämnï gwe gwegen ꞌdünggüny.’"]], [["Yäy gu no gwani deleny dani Agiribaj, nyi ꞌti nyortaca yiꞌralanu yänggädï nje dilingidu yüllü kerala."]], [["Nyi ondaci ngwüjü ngwujaꞌri ngwe gwerre gwerre ngwudi Dimajiging, na ngwudi Üräjälïmïng na ꞌdar ngwudi Yäwüdïyä ꞌdi a be ngwüjï ngwuru Garany ꞌto. Nje ondaci ndi ari aar ꞌdingini ngwujaꞌri ngwudi Ngwaalu aar joꞌrenyana giyiꞌral yegen yanni yiki. Aar inggidi joꞌrenyaning gwegen ape gwe yiiru yanni yijaw."]], [["Yiru giyee yanni yïgäbïcä Ngwüyäwüd aar nyi määtä ngwämrä kobo aar nyi nani ndi ꞌrinye."]], [["A be Ngwaalu ru ngwetadu ꞌdünggüny, ꞌdi gomon gidi gweneng, yäy gu no äny gwüdünü ngene nje enggaci ꞌdar, danni dipa na danni dooko. Yere yaꞌti nje ondaju yolana goralu giyobo yanni yondaja je Müjä na gïyïjïr yanni yondaja je ngwïjïr ndi ari yaji ya ji."]], [["Ndi ari gwanni Gwubrutaar yelenya gwa yiꞌrendeny mbuji gwa ru giꞌra ndi ꞌdïꞌrä giyiꞌranyanu gwa ondaci ngwüjü ngwüngün na ngwüjü ngwuru Garany buri gwe.”"]], [["No a Bictuj üꞌrïcï Bulijing ngwujaꞌranu ngwaw dulu de ngwuci, “Nga gwuma rlälï kiꞌranu mbüny gwani Bulij! Bebere gwunga gwonyadu gwuma ang ruji giꞌra milang.”"]], [["A be Bulij ci, “Äny gwaꞌti rlälü kiꞌranu gwani dartan dani Bictuj. Yanni yondaji nje yätï ngwäyänü aar ele kayalu."]], [["Gwani deleny nga gwülïngïdï yiꞌral ye giyee yorta ye ngwaalinga, äny gwügätïnä linginalu nda je ondacalu tired. Nggwïcïnänü ndi ari yere yaꞌti yima ang madinalu, ndi ari yaꞌti ärrïnä yuꞌrimi.”"]], [["A Bulij ci, “Gwani deleny dani Agiribaj, Nga gwämnä ngwujaꞌri ngwudi ngwïjïre? Äny gwülïngïdï gu ndi ari nga gwämnä gu.”"]], [["A be deleny dani Agiribaj ci Bulijing, “Nga gwugeꞌtaja ndi ari gaji ge gooko no, nga gwuny gwäꞌrï nyi ruji dïkïrïjïne?”"]], [["A Bulij ci, “Äny gwotaca Ngwaalingalu ndi ari a gaji ru gooko ngwolanu, nga na ngwüjï ꞌdar ngwanni ngwo ngwuꞌdinginiiny gweneno, aar ru ngwïkïrïjïn nono änyïng, ꞌdogo aaꞌti be ngwa ji giyirna nono änyïng gweneno.”"]], [["A deleny dani Agiribaj ꞌdïꞌrälü na dartan dani Bictuj na Brïnïkï na ngwüjï ngwanni ngwuji aar le."]], [["Aar ꞌtüdä gïdrü aar abingajidi aar ari, “Gur nggee gaꞌti ärrü yiꞌral yere ndi aar gu ꞌrinyada aar gu geꞌte korkon.”"]], [["A deleny dani Agiribaj ci dartana dani Bictuj, “Gur nggee gaadi gätïnälü ngwele adinari gima ꞌti aru ga pälü yiꞌral ye giyee gideleny didi Rumang dani Gayijar.”"]]], [[["Anni ma aar ari nyii ꞌdïꞌrï nyii ele giyaanu nyii ele Italiya, Bulij na ngwüjï ngwoko ngwanni ngwugennaar ngwe giyirna aar je ätädä kumndaning gidi gwuꞌtulunga küüꞌrï tudini (100) gani Jülïyüj gidi gwuꞌtulunga kiꞌdu gwudi deleny didi Rumang."]], [["Nyii ꞌdïꞌrï bälükä gwe gwudi gündär gani Adramitiyum gidi Ajiyang, gwadi ele giyumu gïyïmämü yidi Ajiyang, nyii ꞌtü nyii ele giyaanu. Gur gani Arictakuj, gidi Majiduniya kündär gani Täjlänükï nyii le ji."]], [["Bïgänü nggwoo nyii üllälü kündär gani Jäyïdä, a Bulij ïnä Jülïyüjïng ngwügäbïcï ngwele ngwumaad ngwüngün nunnu manari gwuma mïnï ngwony ngwere aar je ätä."]], [["Nyii ꞌdïꞌrï ngenone mana nyii ele giyaanu, ndi ari nyii lïgwümädï dirunanu, nyii gwurli nyii raji bälükä giri ge gidi Gabrujing ganni gaꞌti gu dirun ärädï."]], [["Anni minyii ruyi bälükä nyii ele ꞌdi nyii üꞌrü yaanu yidi ngwaalu ngwani Kïlïkïyä na Bämbïlïyä, nyii üllälü kündär gani Mira ngwaalu ngwani Lïjïyä."]], [["Ngenone a kumndan gidi gwuꞌtulunga küüꞌrï tudini mbuji bälükä gwudi Ïjïkändärïyäng gwïndï gwadi ele Italiya, aar nje gu änïjänü."]], [["Nyii ꞌdïꞌrï nyii ele minyol yomon yonyadu ꞌdi a yiꞌral ojeme ndi nyii obani kündär gani Jïnïdüj. Anni ma aar nje ꞌti dirun gäbïcü ꞌdi nyii üllï gay ge gidi Jïnïdüjïng nyii ruyi bälükä giri ge gidi Kïrïdïng ganni gaꞌti gu dirun ärädï gwujacidaar ngwaalu ngwe ngwuꞌdumbala giyaanu ngwucaar je Jalmuni."]], [["Anni minyii gu ïräjä yiimalu ꞌdar ꞌdi nje gatana nyii ele ngwaalu ngwati aar je ci Yumu Yanni Yijaw, ngwuju gito gito kündär gani Lajiya."]], [["Nyii ji ndi ele giyaanu ꞌdi a gaji ele ngwolanu, a yiꞌral ke ngwäyänü ndi ari nyii üꞌrü yaanu. Ndi ari Gomon gidi Jaꞌrima yigor gima madinalu."], ["No a Bulij arnga ngwüjü ngwuje ci,"]], [["“Ngwüjï, äny nggwo gwänggädï ndi ari yiꞌral yadi ele ndi ke ngwäyänü gïdïlä dege ndee ya geraji bälükälü na ngwong ngwüpïnïng je na gwani gilang gwege nggwo ngwaalu ngwuki ꞌto.”"]], [["A be kumndan gidi gwuꞌtulunga küüꞌrï tudini obe ngwujaꞌri gora ge ngwudi Bulij ngwuje be ämnï ngwudi gur ganni giruya bälükä na ngwudi gur gidi bälükä."]], [["Anni aaꞌti gumu jaw diruna didi digo ngenone ndi gu bälükä üllädälü, a ngwüjï onyadani ngwanni ngwuma ari nyii elada gweere nyii geꞌtaji ndi nyii obani kumu gani Bunikij ngwaalu giyaanu ngwani Kïrïd, nyii gu üllädälü ngenone digo de. Gumu nggee gombataar ngwaalu ngwe kaama giꞌra ge aar ombati ngwaalu ngwe kängïr giꞌra ge."]], [["Anni ma dirun dïndï kaama araalu doko, a ngwooꞌra ngwudi bälükä geꞌtaji ndi ari yanni yibupaar je yima aar je mbuji. Aar gwallada yuduꞌralu mbüny aar je alliji gïbälükälä aar ruyi aar millidi gïmämäng nono gito gito gidi Kïrïdïng."]], [["Aaꞌti gaji olanu gwooko no, a dirun diru giwerr araalu ndüm ngwila ngwaalu giyaanu dicaar, “Gängïr gïtäny gwe.”"]], [["Ngwape bälükä ngwuꞌti ätï yiima ndi obe dudanu. No nyii gwalli ngwuy nyii gäbïcïjï dudu aar nje apada."]], [["Anni minyii millida giri ge gidi ngwaalu giyaanu ngweꞌte ngwoko ngwani Käwüdä, nyii ji ꞌdïꞌdäny ꞌdi nyii allija bälükä gwudi gätäjï gïbälükälä."]], [["Anni ma aar allija bälükä gwudi gätäjï gïbälükälä, aar änïjï ngwaralu gilaranu lidi bälükä aar gekajidi nunnu aaꞌti gwa badalu. Yedenyo ndi ari la je le bälükä obe dïjïcïrä diꞌdumbala didi gïmämü gidi Lïbïyäng, aar ülläjï ngwuredalu ngwati ji dirun gägïrï ngwudi bälükä aar gäbïcï a gwe dirun landalu."]], [["A nje gu dudu ändänü danni dikana ꞌdi anni ma bïgänü ru aar ꞌdïꞌrï aar otada ngwony ngwoko giyaw ngwapanaar je bälükä gwe."]], [["Anni ma gomon ru täꞌrïl (3), aar määtä ngwony ngwudi bälükä aar je gagitu ngwuy ngwe giyaw."]], [["A yomon onyadi nyii ꞌti änggädï lingeno na yuurrum a dudu ari gwurꞌtal danni dikana ꞌdi nyii gwalli ngwäy ndi gilang."]], [["Anni ma ngwüjï ngwanni ngwïndï bälükä gwe onje yomon aar ꞌti ïtï, a Bulij ꞌdïꞌrï ngwüdünï gidiliganu ngwuje ci nu, “Lani ngwüjï, adinari ngaa liminy ämnäcï ngwujaꞌri ngwüny gwele, ar ꞌti gatana Kïrïdïng, a laadi jayi nono na geradalu nggwee gwaꞌti gwaadi ji."]], [["A be gwenene nggwubupa je nga gatu yigoralu gwaꞌti gwere ꞌdanggalanu gwa dudi ꞌdogo bälükä gwuru gwanni gwa ke."]], [["Gwele dilu de, gïꞌrr gidi Ngwaalu ngwüny ngwanni ngwati nje äpïjï yobo, gïdünäcïny aar nyi ondaci"]], [["ngwari, ‘Aaꞌti yedeny ya ang eny gwani Bulij, nga gwa dünï ngwäyänü ngwudi deleny didi Rumang dani Gayijar, gilang gwudi ngwüjï ngwee ꞌdar ngwïndä ngwe, yïmïꞌrü ye yidi Ngwaalu ngwätädäärä je.’"]], [["Ngwüjï, ojemar nono ndi ari nggwämnä Ngwaalu ndi ari yanni yarung ye yadi ele ndi ätï ngwäyänü."]], [["A be alanga la obalu ngwaalu ngweꞌte ngwuru dïyäng giyaanu.”"]], [["Gidilunga danni dima ru ꞌdï na kwoꞌrongo (14), aar nje gu dudu jina ndi ape no giyaanu yidi Ädïrïyäng, diligeny danu a ngwooꞌra ngwudi bälükä cïnänü ndi ari lima ji dïyängü gito."]], [["Aar ülläjï gar aar dïdïmä yaw aar je mbuja yolanu yiru yoranu küüꞌrï nyärläl (120). Aar jalu gwooko oꞌre aar je dïdïmï aar je mbuja yima ru yoranu ꞌdï tudini kwoꞌrongo (90)."]], [["A nje yedeny eny ndi ari bälükä gwunje gwe obalu giyoꞌrr, aar gatu yuduꞌru kwoꞌrongo gwodan gïbälükä nyii dünïcï ngwaalinga aar uꞌri."]], [["A be ngwooꞌra ngwudi bälükä mïnï ndi abri aar gatani bälükä, aar ꞌdïꞌrï aar ape bälükä gwudi gätäjï aar ülläjï giyaw aar arri nono ladi ülläjï yuduꞌru kiꞌra gidi bälükä."]], [["A be Bulij ondaci kumndaning gidi gwuꞌtulunga küüꞌrï tudini na gwuꞌtulunga ngwuje ci, “Manari ngwüjï ngwee ngwuma ꞌti jalu gïbälükänü, dïjï dere daꞌti da gilang.”"]], [["No a gwuꞌtulunga üꞌrïꞌtï ngwaranu ngwanni ngwati määtädä bälükälü gwudi gätäjï aar gäbïcï a yaw ape."]], [["Gwerre gwerre ndi ngwaalu uꞌri, a je Bulij abingaci ku ndi ari aar eny. Ngwuje ci, “Gwene yomon yima ru ꞌdï na kwoꞌrongo (14) ngaa lïdünïcä yiꞌral yomon giyee ꞌdar ngaa ꞌti ïtï gonyalu gere."]], [["Nggwa je päcälü ndi ari, ïtär ngwony ngwoko ara je gwodaji ngaa gilang gwere gwaꞌti ꞌdanggalanu gwa dudi läꞌrü lüngün kiꞌra.”"]], [["Anni mung ari ngwujaꞌri ngwee, ngwape gona ngwuci Ngwaalinga yäy ꞌtu ngwäyänü ꞌdenggen ꞌdar. Ngwube üꞌränü ngweny."]], [["A ngwüjï ꞌdar aar gatu yiguralu aar eny ꞌto."]], [["Ngwüjï ꞌdar ngwanni ngwuju gïbälükänü ngwuru küüꞌrï tudini rom na ꞌdï kwoꞌra täꞌrïl na nyärläl (276)."]], [["Anni ma aar eny aar pe aar gagitu yona ngwäy giyaw nunnu a bälükä ängränü."]], [["Anni ma ngwaalu uꞌranu, aar ꞌti lïngïdï dïyäng de yorta ye ngwaalinga. Aar be engga ngwaalinga ngwurmitu gu giꞌra gidi yaw ngwätï yïmämäng yiru dïjïcïr aar ari la gu raji bälükä ma aar ätï yiima."]], [["Aar üꞌrïꞌtä ngwaralu mbüny ngwudi yuduꞌru aar je gäbïcï aar üllï giyaw. A ꞌto aar gwalla ngwaralu mbüny ngwanni ngwati gekaji ngwalamalu ngwati aar ngwe ruyi bälükä, aar allijaji diredala didi dirun kiꞌra gweere a je dirun dinga aar elada kïmämü."]], [["A be bälükä abri ngwobalu gïdïjïcïr diꞌdumbala ngwänïjï giꞌra gïdïyäng ngwümätïnälü. A gwe dudu pälü gwodan ngwukiyi ngwubadalu."]], [["A be gwuꞌtulunga ru ladi ꞌrinye ngwüjü ngwugenna giyirna nunnu aaꞌti ngwa pï yaw ngwa ꞌtü kïmämü ngwabri."]], [["A be kumndan gidi gwuꞌtulunga küüꞌrï tudini bupi nda Bulij midi ngwuje etaci ndi ärrï yiꞌral giyoo. Ngwuje ci lanni lïngïdï pïng yaw, aar aw yaw gwerre gwerre aar ꞌtü kïmämü."]], [["Aar je be gwujani loko yüꞌrï ye yidi bälükä. Gay ge nggee, nyii ꞌtü ꞌdar gïdïyängälü lijaw nono."]]], [[["Anni minyii obani lijaw nono, nyii lenge ndi ari ngwürïny ngwudi ngwaalu giyaanu ngwoo ngwani Malta."]], [["A nje ngwüjï ngwudi Maltang gïꞌtïjï yïrnü yipa. Aar nje müjïjï lïgä nyii gu ji aar nje ülläjälü ndi ari gere ginu a ngwaalu jïlï."]], [["A Bulij uta yüüꞌrälü ngwuje gatu gïlïgä a lägïrïny liju gïyüꞌränü a lïgä büdïyä nono ngwüꞌtüdä ngwümïꞌränï kuy güngün."]], [["Anni ma ngwüjï ngwudi ngwaalu giyaanu ngwo engga düngäyü guy nono güngün, aar abingadi aar ari, “Gur nggee ya giꞌrinyidu, ngwune ari gima gwannada yaw a be gaꞌti ga yiꞌral yanni yüdünälü gäbïcï ndi midi.”"]], [["A Bulij düdïrä düngäyü gïlïgä aaꞌti yiꞌral yere akana nono."]], [["A ngwüjï ji ndi geꞌtaji ndi ari gwallalu na gwa yiiya mananu gwïꞌdï ꞌtïr gwa ayi. Anni ma aar dünïcï gaji golanu aaꞌti yiꞌral yere ju ꞌdünggüngün, aar gwurli aar ari gwuru ngwaalu."]], [["Gito gito ngwaalu ngenone giruny giju gu gidi dartan didi ngwaalu giyaanu dani Bupiliyuj. Aar nje ape nyii jalu ꞌdunu ꞌdünggüngün ꞌdi nyii ape yomon täꞌrïl (3) aar nje geꞌte gïyïrnü."]], [["Nyii mbuji papang gwüngün gwundru ngwümbür gwübüdü nono a yindi määtä. A Bulij ändädä anni mung otaci Ngwaalingalu ngwalliji guy nono ngwuꞌri nono."]], [["Anni ma yiꞌral ji giyee, ngwüjï ꞌdar ngwanni ngwümä ngwaalu giyaanu, aar ila aar je uꞌriyi nono."]], [["A ngwüjï ngwudi ngwaalu giyaanu aar nje geꞌte gïyïrnü yipa yonyadanu na anni minyii ji mama ladi ele giyaanu, aar nje gendaci ngwony ngwudi eny na ngwong ngwanni ngwümïnï nje."]], [["Anni ma ngwüüwä ele aar ru täꞌrïl (3) nyii ꞌdïꞌrï nyii ele bälükä gwe ngwanni gwïndï kündär gani Ïjïkändärïyä gwädïnä digo de ngwaalu giyaanu gwüꞌtädäär giꞌremna kiꞌra gidi ngwaalu ngwuru ngwänggïl ngwegen ngwucaar je Jactur na Bullukij."]], [["Nyii ele ꞌdi nyii obani kündär gani Jayirakuj ngwaalu giyaanu ngwani Jïjïlï nyii gu jalu yomon täꞌrïl (3)."]], [["Nyii ꞌdïꞌrä ngenone nyii ele kündär gani Rägïyüm kumu gidi Italiyang. A bïgänü nggwoo, a dirun anda kuyala gidi gaama ngwudinga bälükä nyii gu elanu, na bïgï nggwoo nyii obani kündär gani Batiyuli."]], [["Ngenone nyii mbuji ngwïkïrïjïnä ngwanni ngwuminje urnidi yïrnü nyii le jalu yomon kwoꞌra täꞌrïl (7). Ngenone nyii gwoda gay nyii ele Ruma."]], [["A ngwïkïrïjïn ngenone, ngwuꞌdingina ndi ari änyängä gilo lïndï, aar ꞌdïꞌrä ꞌtuꞌtu Ruma ꞌdi aar obana ngwaalu ngwudi ngwiliny ngwani Burum gwudi Abijujing na Ngwuꞌdun Täꞌrïl (3) ngwudi Yïrnü aar ila ndi nyii le mbudi. Anni ma je Bulij engga no, ngwuci Ngwaalinga yäy ꞌtu ngwojeme nono."]], [["Anni minyii obani Ruma, aar gäbïcï Bulijing ngwuji jücü a gwuꞌtulu arnga."]], [["Yomon täꞌrïl gwodanalu, ngwurnida ngwelenya ngwudi Ngwüyäwüd gwüpäng. Anni ma aar oꞌrajidalu, a je Bulij ci, “Lani ngweengga, nggwaꞌti ärrïjä ngwüjü ngwege na dïmürä didi ngwügüürnä ngwege yiꞌral yere yanni yiki, aar nyi be määtä Üräjälïm aar nyi gika aar nyi ätädä Ngwuruman."]], [["Aar ombaji ngwujaꞌri ngwüny aar nyi ru ladi gatalu, ndi ari nggwaꞌti mbüjïnä yiꞌral nono yere adi aar nyi gu ꞌrinyada."]], [["A be anni ma Ngwüyäwüd ꞌdonya, ꞌdi a nyi ligor ape nyi ari nggwäpäcï delenyalu didi Rumang dani Gayijar, yaꞌti ani ndi ari nggwätï yiꞌral yere yadi nje üꞌrïdä ngwüjü nono ngwüny."]], [["Yiru giyee yanni yïgäbïcïny nga je gu be utalu nunnu nga je engga ar ondaji. Yiru yani dünïcï gwudi ngwüjï ngwüny ngwani Yïjïräyïl gwanni gwätäär nyi be genne giyirna giyee.”"]], [["Aar be ci, “Änyängä laꞌti mbuja ngwujaꞌri ngwïndï Yäwüdïyä ngwani nga, a diweengga dere daꞌti dïndï ngenone ngwondaji ngwujaꞌri ngwere ngwuki ngwani nga."]], [["A be änyängä libupa ndi ꞌdingini yiru ange yunga, ndi ari lïlïngïdï nunnu ngwüjï ngwaalu mbüny mbüny ngwondaja ngwujaꞌri ngwübïnä gayalu nggee.”"]], [["Aar je geꞌte ndi ari aar mbuji Bulijing gomon geꞌte, aar ila ꞌto lonyadana aar oꞌrajidalu kilanggu ngwuꞌdun ngwanni ngwuju gu Bulij. ꞌTuꞌtu dilu danu ꞌdi a ngwaalu ru degera, ngwuje enggaci yiꞌral yidi yeleny yidi Ngwaalu ngwunani nding je gwäꞌrä aar lenge ndi ari Yobo yidi Müjä na Yïjïr yidi Ngwïjïr yondaja gwani Yicu."]], [["A loko a je yiꞌral ïꞌdänü yari ye Bulij a loko ꞌdonya ndi ämnï."]], [["A ngwüjï üꞌrïꞌtïdänü. Aar ꞌtü aar ele anni ma je Bulij ci ngwujaꞌri ngwee, “Lïgïꞌrïm lanni Lijuꞌru lätïyä ngwujaꞌri ngwäyänü anni ondacing je gwani ngwügüürnä ngwaalu lingla le lidi dïjïr dani Ajaya."]], [["Ngwari,"], ["‘Ïndï ngwüjï ang ari,"], ["Ngaa la ꞌdingini ꞌdogo a be ngaa laꞌti la lenge aꞌtur,"], ["ngaa la engga ngaa be ru nono ma aang ꞌti änggädï."]], [["Ndi ari ngwüjï ngwee yigor yegen yima ru yidingol,"], ["ngwänï ngwegen ngwuma rïmï ndi ꞌdingini,"], ["na ngwuma rïmï ngwäy ndi engga."], ["Adinari aar engga ngwäy ngwe ngwegen,"], ["aar ꞌdingini ngwänï ngwe ngwegen,"], ["aar lenge yigor ye yegen"], ["na aar joꞌrenyana, a laadi nje uꞌriyi nono.’"]], [["Yäy gu no, nggwubupa je ndi lenge ndi ari gilang gwudi Ngwaalu gwuma aar ükäcï ngwüjü ngwuru Garany, na ngwa ꞌdingini!”"]], [["A Bulij jalu ngwuꞌdun ngwüngün ngwugeꞌteng gu ngwiliny ngwape ngwüdläyü rom (2) ati gu ngwüjï ïlïjä yïrnü."]], [["A Bulij ꞌranu aaꞌti yiꞌral yere ümïnïcä ndi ondaci ngwüjü ngwujaꞌri ngwe ngwudi yeleny yidi Ngwaalu ngwuje enggaci ngwujaꞌri ngwani Deleny dani Yicu Kirictu."]]]], "Romans": [[[["Äny gwuru gwani Bulij gwuru dïnäd didi Yicu Kirictu gwurnidu Ngwaalu nyi ru dooꞌra dükäjäär aar nyi äbrï nyi ele ndi ondaci ngwüjü ngwujaꞌri ngwanni ngwujaw ngwudi Ngwaalu."]], [["Ngwujaꞌri ngwee ngwujaw ngwuru ngwanni ngwaru ngwe Ngwaalu ngwïjïr ngwe ngwüngün gwerre kitabanu ganni gijuꞌru."]], [["Ngwujaꞌri ngwee ngwujaw, ngwani Gïjï güngün ganni gätäär deleny de dani Däwüd yilinge gilingeno."]], [["Lïgïꞌrïm le lanni Lijuꞌru nginde gwuma aar gwe inggidi yiima ye ndi ari gwuru Gïjï gidi Ngwaalu ꞌdïꞌrï gwe gwüngün giyiꞌranyanu. Gwuru Deleny dege dani Yicu Kirictu."]], [["Nginde gwe a gwani ngwürïny ngwüngün, nyii lima ape yiiru na ükäjï ndi urnidi ngwüjü ꞌdar ngwuru Garany aar ämnï Ngwaalu aar je ꞌdengenaci."]], [["Nga nga gilo gu ꞌto lanni lurnidaar je nunnu aar ru ngwüjï ngwudi Yicu Kirictu."]], [["Nggwükäcä ngwüjü ꞌdar ngwudi gündär gidi Rumang ngwujaꞌri ngwee ngwanni ngwämnä je Ngwaalu ngwuje urnidi aar ru ngwüjï ngwujuꞌru. Ara je gu yïmïꞌrü na adatalu ji gwudi Ngwaalu ngwuru Papa na gwudi Deleny dani Yicu Kirictu."]], [["Gwerre gwerre, äny gwuca Ngwaalinga ngwüny yäy ꞌtu Yicu Kirictu gwe gwani nga nga ꞌdar, ndi ari ämnï Ngwaalu gwalu nggwo gwondacaar gwe gïdïdlä ꞌdar."]], [["Ngwaalu ngwuru ngwänggädïny ndi ari nggwata je diwayini ndi otaci Ngwaalingalu gwüny yomon reny. Ngwati otaci Ngwaalingalu gwani nga nga ngwanni ngwati nje äpïjï yiiru ligor le lüny ku ndi ondaci ngwüjü ngwujaꞌri ngwanni ngwujaw ngwani Gïjï güngün."]], [["Ndi otaci Ngwaalingalu yomon reny nje päcälü nunnu ma gu Ngwaalu ari, nyi mbuja gay nyi ila ꞌdanggalu."]], [["Äny gwüjädï nda je engga nunnu nga je onjaci angidajing Gïlïgïꞌrïm lidi Ngwaalu ngaa ojeme nono"]], [["yani ndi ari nga nga na äny ar orꞌtemajidi ämnï gwe Ngwaalu gwege gwanni gwemadar gu."]], [["Äny gwaꞌti jädï ndi ari ngaa ꞌti lïngïdï lani ngwänggärï ndi ari yomon yonyadu nggwubupa ndi ila ꞌdanggalu aar nyi yiꞌral mine ümnïcï ndi ila. Nunnu aadi nyi ila ꞌdanggalu ngaa lingadi ꞌto yiiru ye yüny nono yüny yanni yima lingadi ngwüjänü ngwuꞌter ngwuru Garany."]], [["Yiru dämjü ꞌdünggüny ndi ondaci ngwüjü ꞌdar, Ngwügïrïg na ngwanni ngwäꞌtüdï Ngwügïrïg, ngwanni ngwubebera na ngwanni ngwuru ngweꞌrr."]], [["Yiru yanni yïtïny giligoranu gwulleny nda je ondaci ngwujaꞌri ngwanni ngwujaw ꞌto lanni gilo Ruma."]], [["Yaaru yaꞌtiny apu ngwujaꞌri ngwanni ngwujaw, ndi ari ngwuru yiima yidi Ngwaalu gwani gilang gwudi ngwüjï ꞌdar ngwanni ngwa ämnï Ngwaalu, gwerre gwerre Ngwüyäwüd na ngwüjï ngwanni ngwuru Garany."]], [["Ndi ari ngwujaꞌri ngwe ngwanni ngwujaw, ngwinggida ndi ari Ngwaalu gwati dünïyï ngwüjälü awa, yani ämnï gwe Ngwaalu ꞌtuꞌtu gwerre na gwodanalu, anaku üllïnäär gu ndi ari, “Gwanni gwüdünälü gwa midi ämnï gwe Ngwaalu.”"]], [["Güündä gidi Ngwaalu nggo gondajing ge ꞌtuꞌtu kerala ngwüjï ꞌdar ngwa ꞌti drü na ngwanni ngwuki ngwanni gwati ꞌrïnyäjï ꞌdidanung gwudi Ngwaalu ape gwe gwegen gwanni gwuki,"]], [["ndi ari yanni yilinginna Ngwaalu yengganalu gilingenalu ꞌdenggen ndi ari yïgïꞌtïjä je Ngwaalalu gilungenalu."]], [["Ndi ari ꞌtuꞌtu geꞌta gu Ngwaalu yiꞌral, ngwüjï ngwänggädï ndi ari yiꞌremna yüngün yiru ꞌtaa ꞌdi manari gwaꞌti aar änggädï ngwäyänü, yiima yüngün yidi gwurꞌtaling na drü dani nginde, yïgïꞌtïnä yenggana gilingenalu. Yilinginna ngwong ngwanni ngwuma je Ngwaalu geꞌte gïdïdlä, nunnu aaꞌti ngwüjï ngwa ari ngwaꞌti gu lïngïdï."]], [["Ndi ari ngwülïngïdï Ngwaalinga aar je ꞌti be näjä nunnu ngwuru Ngwaalu, aar ꞌti aru yäy ꞌtu gwani nginde, aar be ru yaꞌranya yegen nono yooꞌra a je yiꞌdonggal yidi yigor yegen gäbïcï aar rïmï yigor."]], [["Aar geꞌtaji ndi ari gilo libebera aar be ru ngweꞌrr."]], [["Aar üpïyï näjïngänü gwudi Ngwaalu ngwanni ngwätï miding gwudi gwurꞌtaling yiꞌremna ye yigeꞌtaar je aar ru nono dïjï dümnä dati geradalu aar ru nono yïꞌrä na goola gïndälü yora ye na gïndälü ngwari ngwe."]], [["Yäy gu no lima je be Ngwaalu gäbïcïjï ꞌto amiꞌrang gwudi yigor yegen gwanni gwuki ndi acidi gwudi rngï lima digangidi ngwangina ngwegen."]], [["Aar üpïyï ꞌdidanung gwudi Ngwaalu yungun ye aar äpïjï ngwony yobo aar je äpïjï yiiru ngwanni ngwugeꞌta je Ngwaalu aar je mändï Ngwaalu ngwanni gwugeꞌta je nunnu aar je ortada gwurꞌtal. Yiru gu!"]], [["Yiru giyee yanni yima gäbïcï Ngwaalinga ngwuje be gäbïcïjï amiꞌrang gwudi yigor yegen gwanni gwuru yaaru. Ndi ari ꞌdi ngwaw ngwegen ꞌto ngwuma gatani drü didi acidi ngwurnga le ngwuma aar gwurlidanu ngwuma acidi."]], [["Yeꞌte yeꞌte ꞌto ngwur ngwuma gatani aciding ngwawnga le ngwuma je amiꞌra gwudi yigor yegen uꞌdiyanu ndi gwurlajidanu aar acidi gwüpäng. Ngwur ngwuma gwurli ndi acidi gwudi yaaru. Ngwuma obalu yigoꞌro ye yegen, obalu gwanni gwädï ndi dudi gwegen."]], [["Na gweere mana anaku ma aar gu ꞌti ïrïjä ngwäy ndi aar je mätä yanni yïlïngïdäär je yidi Ngwaalu, lima je Ngwaalu gäbïcïjï yaꞌranya yanni yiru ꞌtur ndi ärrï yiꞌral yanni yaꞌti ädï ndi ärrïnï."]], [["Yima je gu janu yonyadu ꞌdar yanni yiki, ke, ubanu na ke ngwäy. Lima onyadi keng yiꞌrinyanu, ꞌrinyidi, kadi, ïꞌdäjänü na yïꞌdüny. Lanni lati unguni ngwüjü,"]], [["lanni laru ngwulem, liki je Ngwaalu ngwäy, ngwati ludi, aar pe giyigoꞌro, ngwürïngïnä. Ngwati geꞌte ngway ngwudi ärrï yiꞌral yanni yiki, ngwati nyürtïjï mbumbung janu legen."]], [["Ngwuru yigor yidingol, ngwäꞌtüdï ligor leꞌte pu, ngwaꞌti yigor, ngwaꞌti ïnäng giyigoranu yegen."]], [["Ngwülïngïdï ndi ari yobo yidi Ngwaalu yïdünälü ndi ari lanni lati ärrï yiꞌral yanni yiru gu no, lädï je gu yiꞌrany, ati aar je ꞌti be gwuju ndi ärrï giyee ngwäyälü ꞌdogo, ati aar be gwällïnï ngwüjü ngwe ꞌto ngwanni ngwati je ärrï."]]], [[["Yäy gu no, gay gaꞌti ndi ꞌtü, nga gwanni gwati obalu dïjï de diꞌter, ndi ari yanni yati a ye obalu dïjï de, yübïdä ye ligoꞌralu lunga, ndi ari nga gwanni gwati obalu dïjü de, yiru yeꞌte yeꞌte yanni yati a je ärrï."]], [["A be a lïlïngïdï ndi ari Ngwaalu ngwati obalu ngwüjï ngwe ngwanni ngwati ärrï yiꞌral yanni yiru gu no, obalu gwüngün gwätï ngwäyänü."]], [["A be nga gwanni gwuru dïjï ꞌdogo, ma ang obalu ngwüjï ngwe nga be ärrï yiꞌral mene yeꞌte yeꞌte, nga gwaru nga gwa ꞌtü ndi aar gwe Ngwaalu obalo?"]], [["Na nga gwati anidanu jayi gwe liguri gwüngün gwupa na orꞌtemaji gwe na määtä gwe liguri gwüngün, a gwaꞌti lïngïdï ndi ari jayi liguri gwüngün nggwee ngwati ang okta nunnu aar ang gäbïcï nga joꞌrenyana?"]], [["A be undi kiꞌra na nyurtanu gwudi ligor lunga ndi joꞌrenyana, nga nggwo be ndi gïꞌtïnï gündä nono gidi gomon gadi ge Ngwaalu ꞌtäjï gündälü güngün ma ji ma obalu gwüngün ji gwanni gwüdünälü."]], [["Ngwaalu gwadi ätädä dïjü deꞌte deꞌte guꞌru güngün anaku yiꞌral yüngün yanni yärrüng je."]], [["Lanni lïmätï yiguri ndi ärrï yiꞌral yanni yijaw aar mïnï näjïng na denyang na jing gwudi gwurꞌtaling, ling je ätädä miding gwudi gwurꞌtaling."]], [["A be lanni gilo lärrädï giyur, lanni lïbüdï yiꞌral yanni yätï ngwäyänü gora ge aar je gwuji ndi ärrï yanni yiki, la je be güündä na kanu mbuji."]], [["Dïrbä na yiꞌrendeny ya ji ngwüjï ꞌdar ngwanni ngwati ärrï yiꞌral yanni yiki, ya je gwerre gwerre Ngwüyäwüd aar be ji ngwüjï ngwuru Garany."]], [["A be näjï na denya na adatalu gwa ji ngwüjï ꞌdar ngwanni ngwati ärrï yiꞌral yanni yijaw, gwerre gwerre Ngwüyäwüd a be ngwüjï ngwanni ngwuru Garany."]], [["Ndi ari Ngwaalu ngwati ꞌti utanu."]], [["Ngwüjï ꞌdar ngwanni gwati ꞌti ätï yobo, aar be arri yiꞌral yanni yaꞌti jaw, ngwadi ayi ngwati ꞌti ätï yobo. Na ngwüjï ꞌdar ngwanni ngwätï yobo aar be ärrï yiꞌral yanni yiki, ngwa je ngwe yobo obalu."]], [["Ndi ari läꞌtüdï lanni lati ꞌdingini ngwujaꞌri ngwudi yobo ꞌdogo, lïdünälü ngwäyänü Ngwaalu, aar be ru lanni lati ꞌdengenaci yobo, liru la je le Ngwaalu urnidi ndi ari lïdünälü."]], [["ꞌDidanu, ngwüjï ngwanni ngwuru Garany ngwanni ngwaꞌti ätï yobo, ma aar ärrï yiꞌral drü de degen yanni yibupa je yobo, linggida ndi ari lïlïngïdï yobo aar je be ꞌti ätï,"]], [["anni inggidaar ndi ari bupi gwudi yobo nggwo gwüllïnä giyigoranu yegen, gwati ïcïnänü gwegen inggidi na yigor yegen giyee üpäcï je yiꞌral nono gwenene, ngwuje ruci ꞌdi gweneno."]], [["Yiꞌral giyee ya ji komon ganni gadi ila gadi ge Ngwaalu obe yujimidalu yidi ngwüjï Yicu Kirictu gwe, anaku urnida gu ngwujaꞌri ngwanni ngwujaw ngwanni ngwati nje ondaji."]], [["Gwenene nga gwati ci ligoꞌro lunga nga gwuru Dïyäwüd ati ang gatada ngwäyänü giyobo nga ïrïngïnï Ngwaalu."]], [["Nga gwülïngïdï buping gwüngün nga gwällïnï yiꞌral ye yanni yijayana nunnu yobo yenggaca je."]], [["Nga gwïcïnänü ndi ari nga gwuru gay gidi ngwüjï ngwanni ngwürïmü ngwäy nga ru buri gwudi ngwüjï ngwanni ngwo gïdïrïmänü,"]], [["nga gwuru doorta didi ngwüjï ngwanni ngwuru ngweꞌrr nga ru doorta didi yïjï yanni yooko ndi ari nga gwätï bebereng na ꞌdidanung gwongranu giyobo."]], [["No nga nggwee gwati enggaci ngwüjü ngwuꞌter, nga be ꞌti enggaca ligoꞌro lunga? Nga gwati ondaci ngwüjü aaꞌti ngaa la eny yuꞌrimi, nga je mene eny yuꞌrime?"]], [["Nga gwati ari, aaꞌti ngwüjü ngwa mïꞌrï ngwäyänü, nga mene mïꞌrï ngwäyäno? Nga gwanni gwati yiꞌremna yiru ꞌtur ke ngwäy, ati ang mene obe yobo yegene?"]], [["Nga gwanni gwati ïrïngïnï yobo ye, nga ꞌti be dïnyädï Ngwaalinga kiyi gwe gwunga yobano?"]], [["Yüllïnä ndi ari, “Ngwürïny ngwudi Ngwaalu ngwati aar ngwe ari ngwulem ngwüjänü ngwuru Garany gwani apepe gwe gwalu.”"]], [["Üꞌrïdänï gwuru guꞌru manari nga gwati määtä yobo, ma be ari nga gwati kiyi yobanu, nga gwuma be ru nono ma ang ꞌti üꞌrïdänä."]], [["Manari dïjï danni diru Garany daꞌti üꞌrïdänä, dati ape yiiru yanni yibupa je yobo, daꞌti da Ngwaalu engga nono mung üꞌrïdäne?"]], [["Dïjï danni diru Garany daꞌti üꞌrïdänä üꞌrïdänïng gwudi ngwanginu, manari dati ꞌdengenaci yobo, diru da je de obalu nga nga lanni lätï yobo yüllïnä ngaa üꞌrïꞌtänï, ngaa be ru likiya yobanu."]], [["Dïjï däꞌtüdï Dïyäwüd yiꞌral ye yanni yating je ärrï, aar ꞌti ani üꞌrïdänï gwudi ngwanginu."]], [["Bärï, dïjï diru Dïyäwüd danni diru gu ngïnäꞌdänü, ngwüꞌrïdänï üꞌrïdänïng gwudi ligor Lïgïꞌrïm le lidi Ngwaalu gwäꞌtüdï gwudi ngwujaꞌri ngwudi yobo ngwanni ngwüllïnä. Dïjï danni diru gu no, dati ꞌti bupu ortang gwudi ngwüjï ngwube bupi ortang gwudi Ngwaalu."]]], [[["Yiru ange yanni yijayana, gïdïjï diru Dïyäwüd ya yiru ange yipana guꞌru ndi üꞌrïdänï?"]], [["Yonyadu yiꞌranu Ngwüyäwüd, ndi ari gwerre gwerre ꞌdar liru lanni lämnäcä je Ngwaalu ngwuje ätädä ngwujaꞌri ngwüngün."]], [["Yiru ange manari loko ꞌdenggenanu lima ꞌti ätï ämnïng Ngwaalu? Ämnï Ngwaalu gwanni gwaꞌti aar ätï, gwa gäbïcï Ngwaalinga ngwa gwäꞌränï ngwäyänü ndi ärrï yiꞌral yanni yarung ye?"]], [["Bärï aꞌtur! A be manni Ngwaalu ru ngwanni ngwuru ꞌdidanu, a be dïjï danni dümnä ru danni diru diꞌduru. Anaku üllïnäär gu ndi ari,"], ["“Nunnu a ngwüjï engga ndi ari nga gwuru Ngwaalu ꞌdidanu ma ang ondaji"], ["a ma ang ngwe obalu, ang obaji.”"]], [["Manari dïjï dima ari ke gwege gwati manni inggidi reꞌdr ndi ari Ngwaalu ngwüdünälü, a ladi be araa? A ladi ari Ngwaalu ngwaꞌti dünälü güündä ge güngün ꞌdenggano? (Äny gwabingu ngwujaꞌri ngwudi dïjï dümnä.)"]], [["Bärï yaꞌti gu rüdï aꞌtur! Adinari aar gu ru, Ngwaalu gwaadi be obalu dïdlä de awa?"]], [["Dïjï dere da gu mene ondaji ndi ari, “Manari yiꞌduru yüny yati gendaci ꞌdidanung gwudi Ngwaalu no aar gendaci näjïng, a mene ange gwuru aar nyi gu be Ngwaalu ji na ndi obalu nono dïjü danni diki?”"]], [["Ange gwuru aar ꞌti aru anaku ma aar nje gu üꞌrïdädä yiꞌduru nono anaku araar gu ndi ari a lati ari, “Gäbïcär ar ärrï yiꞌral yanni yiki nunnu aar ji yanni yijaw?” Obalu gwädï gu ꞌdenggen."]], [["A ladi be mïꞌrä ar ara? A lijayana lanni liru Ngwüyäwüde? Bärï aꞌtur! A lima geꞌte ndi ari Ngwüyäwüd na Garany ꞌdar gilo giyiima yidi yiꞌral yanni yiki."]], [["Anaku üllïnäär gu ndi ari,"], ["“Gwere gwaꞌti gwanni gwüdünälü, gwaꞌti ꞌdi gweꞌte pu"]], [["gwere gwaꞌti gwanni gwülïngïdï"], ["gwere gwaꞌti gwanni gwubupa Ngwaalinga."]], [["ꞌDar lima dudi,"], ["ngindenga ꞌdar lima dudi guꞌru."], ["Gwere gwaꞌti gwanni gwati ape gwanni gwujaw,"], ["gwaꞌti ꞌdi gweꞌte pu.”"]], [["“Ngwuullu ngwegen ngwuru nono ngwumomo ngwujalu mbüny,"], ["ngwungla ngwegen ngwati ïꞌdäjänü.”"], ["“Yiiya yidi ngwüüngä giyo ngwünyü ngwegen.”"]], [["“ꞌTäjï ngwünyü na ꞌre ngwünyü gwonyadu ngwulem ngwegen.”"]], [["“Yora yegen yijalu ngwaany ndi ele ndi ꞌrinyidi."]], [["Ngway ngwegen ngwani geradalu na anadalu."]], [["Gay gidi adatalu gaꞌti aar lïngïdï.”"]], [["“Denya gwere gwaꞌti aar ätï ngwäyänü ngwegen Ngwaalu.”"]], [["Gweneno a lïlïngïdï ndi ari yanni yati ye yobo ondaji, yating ye ondaci ngwüjü ngwanni ngwätädäär je yobo, nunnu aaꞌti gwere gwätï ngwulem ndi ondaji na nunnu ngwüjï gïdïdlä ꞌdar a je Ngwaalu otacalu."]], [["Yäy gu no, gwere gwaꞌti gwa aar gwe ari gwüdünälü ngwäyänü Ngwaalu gwuji gwe yobo. Ndi ari yobo yiru yanni yati gäbïcï dïjü ngwïcïnänü giligoranu yiꞌral ye yanni yiki."]], [["A be gweneno, dünälü gwanni gwïndï Ngwaalu, gwanni gwaꞌti ïndï gwuji gwe yobo, gwuma aar geꞌte gwuma linginni, gwanni gwondaja gwe yobo na ngwïjïr."]], [["Dünälü nggwee gwïndï Ngwaalu, gwating ätädä ngwüjü ꞌdar ämnï gwe gwegen ndi Yicu Kirictu. Yaꞌti ätï uting ngwüjänü gwere"]], [["ndi ari ꞌdar lima mbüjïnï liki a lamiꞌratu ndi olati ndi näjï gwudi Ngwaalu."]], [["A lima aar je dünïyälü ꞌtur yïmïꞌrü ye yüngün, Yicu Kirictu gwe gwanni gwüꞌrädäjälü."]], [["Gwanni gwugeꞌta Ngwaalu ngwuru mïꞌrïnï nono gwudi jaꞌrima ämnï gwe gwani yïn yüngün. Nginde gwärrü yiꞌral giyee nunnu ngwinggidi dünïngälü gwüngün, ndi ari gwerre gwümätïjä ngwüjü liguri aar ärrï yiꞌral yanni yiki ngwe ꞌti übïdälü gwani ke gwegen."]], [["Gwärrü yiꞌral giyee nunnu ngwinggidi dünïngälü gwüngün gaji ge nggee, nunnu ngwuru gwanni gwüdünälü a ngwuru gwanni gwati dünïyï ngwüjälü ngwanni ngwämnï ndi Yicu."]], [["Giyo be ne yanni yadi ar je ïrïngïnï? Yima gätïnï mbüny. Yima gätïnï mbüny ange gwe? Nunnu gwuji gwe gwudi yobo? Bärï, aar be ru ämnï gwe Ngwaalu."]], [["Ndi ari a lati ari dïjï dati aar dünïyälü ämnï gwe Ngwaalu yaꞌti yani gwuji gwe gwudi yobo."]], [["Ngwaalu ngwuru Ngwaalu ngwudi Ngwüyäwüd jüco? Nginde gwäꞌtüdï ꞌto Ngwaalu ngwudi Garanye? Yäy gwuru Ngwaalu ngwudi Garany ꞌto."]], [["Ndi ari anni ru Ngwaalu ngweꞌte pu ꞌdogo, ngwuru ngwanni ngwadi dünïyï ngwüjälü ngwanni ngwuru Ngwüyäwüd ämnï gwe Ngwaalu gwegen na ngwanni ngwuru Garany ämnï gwe Ngwaalu nggwee gweꞌte gweꞌte."]], [["Alanga la be gatu yobo mbüny ämnï gwe gwege Ngwaalu nggwee? Bärï aꞌtur! Ar be manni mätädä yobalu."]]], [[["A la be araa ndi Äbräyïm, gwuru dïgüürnä dege, yiru ange yanni yimbujing je ngwujaꞌri ngwee?"]], [["Manari, yäy ꞌdidanu, Äbräyïm gwüdünïyäärälü yiiru ye yüngün, gwa be ïrïngïnï giligoꞌro lüngün gwaꞌti gwa ïrïngïnï ngwäyänü Ngwaalu."]], [["Gitab garaa? Garu, “Äbräyïm gwämnä Ngwaalu a gu be Ngwaalu ïꞌräcï ndi ari gwüdünälü.”"]], [["Gwenene ma dïjï ape yiiru, dati aar ꞌti ïꞌräcä guꞌru güngün nono ma angidaji ru. Gati aar ätädä gïdämjü."]], [["A be gwanni gwaꞌti apu yiiru ngwube ämnäcï Ngwaalinga ngwanni ngwati dünïyï dïjälü danni diki ämnï gwe Ngwaalu gwüngün, da aar ïꞌräcï ndi ari dïdünälü."]], [["Däwüd gwuru deleny gwaru gu yiꞌral giyee yeꞌte yeꞌte anni ondajing onjaci gwe gwani dïjï danni dati Ngwaalu ïꞌräcï ndi ari dïdünälü, yaꞌti ani yiiru yere. Ngwari,"]], [["“Lonjacaar je"], ["lanni lima aar je düdänïjänü ndi nyurtanu gwegen,"], ["lanni lima aar je gwüꞌrübäcï kengalu gwegen."]], [["Onjaci gïdïjï"], ["danni daꞌti da Deleny diru Ngwaalu ïꞌräcï yiꞌral yanni yiki.”"]], [["Onjaci nggwee gwuru gwudi ngwüjï ngwanni ngwüꞌrïdänä ꞌdogo, na gwuru ꞌto gwudi ngwüjï ngwanni ngwaꞌti üꞌrïdäna? A lima ji ndi ari ämnï Ngwaalu gwudi Äbräyïm gwïꞌräcäär ngwüdünälü."]], [["Kaji giru ange ganni gima aar ïꞌräcï? Yiju kaji ganni gima aar ge üꞌrïdä gwalla yiju gwerre gwerre? Yaꞌti ju anni mung üꞌrïdänï, aar be ji gwerre gwerre!"]], [["A Äbräyïm gwapu giꞌremna giru üꞌrïdänï, dilge didi dünälü gwanni gwätïng ämnï gwe Ngwaalu ꞌtuꞌtu gwaꞌtina üꞌrïdänä. A no, gwuru dïgüürnä didi ngwüjälü ꞌdar ngwanni ngwaꞌti üꞌrïdänä aar be ämnï Ngwaalu nunnu aar je ïꞌräcï ꞌto ndi dünälü."]], [["Nginde gwuru ꞌto dïgüürnä didi ngwüjï ngwanni ngwüꞌrïdänä ngwanni ngwaꞌti üꞌrïdänä ꞌdogo aar be ru ngwanni ngwugwuju gora gidi ämnï Ngwaalu gidi dïgüürnä dege dani Äbräyïm gwanni gwätïng ꞌtuꞌtu gwaꞌtina üꞌrïdänä."]], [["Ngwaalu ngwuca Äbräyïmïng je gilinge ge güngün ndi ari ladi ape yuꞌrina yani ngwüjï ꞌdar gïdïdlä, yäꞌtüdï yobo ye. Aar be ru dünälü gwe gwanni gwïndï ndi ämnï Ngwaalu."]], [["Ndi ari adinari ngwüjï ngwuru ngwanni ngwelella yobo ye ngwuru ngwanni ngwapu yuꞌrina, ämnï Ngwaalu gwaꞌti ba be gwadi ätï guꞌru na yanni yaru ye Ngwaalu yaadi be ru ꞌtur."]], [["Ndi ari yobo yati apa güündä gidi Ngwaalu. A ngwaalu ngwaꞌti gu yobo, nyurtanu gwaꞌti gu gwani yobo."]], [["Yäy gu no, yanni yaru ye Ngwaalu yati ila ämnï gwe Ngwaalu, nunnu aar ru yïmïꞌrü yidi Ngwaalu nunnu aar ani änïjälü gwudi gilinge ꞌdar gidi Äbräyïm nunnu yaꞌti ani ngindenga ꞌdogo lanni lelella yobo ye, aar be ani ꞌto ngindenga ꞌdar lanni lelella ämnï gwe Ngwaalu gwudi Äbräyïm. Gwuru dïgüürnä dege ꞌdar."]], [["Anaku üllïnäär gu ndi ari Ngwaalu ngwuca Äbräyïmïng nu, “Äny gwurujanga papa gwudi ngwüjï giyen yonyadu.”"], ["Nginde gwuru papa gwege gwanni gwämnäcä Ngwaalinga ngwanni gwati midiyi ngwüjü ngwanni ngwayu aar urnidi ngwony ngwanni ngwaꞌti ju aar ji."]], [["Äbräyïm gwaꞌti geꞌtaja ndi ätï gilinge ngwube geꞌtaji ndi ämnï Ngwaalu no ngwuru papa gwudi ngwüjï giyen yonyadu, anaku caar gu, “Gilinge gunga gadi gu ru no.”"]], [["Gwaꞌti amiꞌratu ndi ämnï Ngwaalu gwüngün ngwuꞌti gätïjä lingina lüngün ngwäy a nginde gwuju dimomo gïlänï. Gaji nggoo gwuma ru ngwüdläyü küüꞌrï tudini (100) a ndi ari daw düngün dani Jarra, düꞌrïnä be ꞌto."]], [["A be nginde gwaꞌti ümïmänü ngwujaꞌri ngwanni ngwuca ngwe Ngwaalu a be ämnï Ngwaalu gwüngün ojeme nono ngwügäꞌräcï Ngwaalinga näjïng."]], [["A nginde ngwämnï ligor le ku ndi ari yanni yica ye Ngwaalu gwätï yiima nding je ärrï ꞌto."]], [["Yiru yïgäbïcä, “Aar gu be ïꞌräcï dünïngälü.”"]], [["A be yaꞌti üllïnä yani nginde gwïꞌräcäär jücü,"]], [["aar be ani alanga ꞌto, lanni ladi aar je ïꞌräcï dünïngälü lanni lämnï nginde gwe gwanni gwuma ꞌdïꞌrïyï Delenyalu dege dani Yicu giyiꞌranyanu."]], [["Aar gwe gwurlanu aar ꞌrinye gwani yiꞌral yege yanni yiki na ngwüꞌdïꞌrä gwumidu nunnu aar nje dünïyälü ngwäyänü Ngwaalu."]]], [[["Yäy gu no, anni ma aar nje dünïyälü ämnï gwe Ngwaalu, a lätï adatingalu Ngwaalinga le Deleny de dege dani Yicu Kirictu."]], [["Nginde gwe gwanni gwuma ar gwe mbuji gay gadi ar ge änï gïyïmïꞌränü giyee yijar gu gwenene ämnï gwe Ngwaalu. Ar jayanu ndi geꞌtaji gwudi näjï gwudi Ngwaalu."]], [["Yaꞌti gu rüdï no ꞌdogo, aar be ru ndi ari ar jayanu ꞌto giyiꞌrendeny yege, ndi ari a lïlïngïdï ndi ari yiꞌrendeny yati nje gäbïcï ar orꞌtemaji"]], [["na orꞌtemaji gwati nje gäbïcï ar jayi drü a jayi drü aar nje gäbïcï ar mbuji geꞌtajing"]], [["na geꞌtaji gwati nje ꞌti gäbïcä ndi gwäꞌränï ngwäyänü ndi ari Ngwaalu ngwuma ꞌdeja ämnïngälü gwüngün giyigoranu yege Lïgïꞌrïm le lanni Lijuꞌru lanni lima aar nje ätädä."]], [["Anni ma ar amiꞌrati, a gaji ganni gimbutu ila a Kirictu ayi gwani ngwüjï ngwanni ngwuki drü."]], [["Yojema ndi dïjï dudiyi ligoꞌro lüngün gwani dïjï danni dïdünälü. A gwani dïjï danni dijaw, dïjï deꞌte da gu mene ädïnï ndi ayi."]], [["A be Ngwaalu ngwenggaci nje ämnïng gwüngün yiꞌral ye giyee a lijuna ndi ape gwanni gwuki, a Kirictu ayi gwani alanga."]], [["Anni ma aar nje Ngwaalu dünïyälü yïn ye yüngün ya be ru ꞌtanaa ndi aar nje gïlängïdïyï küündä gidi Ngwaalu nginde gwe."]], [["Ndi ari manari gwele gwerre, a liru güwän gidi Ngwaalu, gwuma ar le be oꞌrajidi yiꞌrany ye yidi Gïjï güngün, ya be ru ꞌtanaa, anni ma ar oꞌrajidi, ndi aar nje gïlängïdïyï midi gwe gwüngün."]], [["Yaꞌti gu rüdï giyee ꞌdogo, a be yiru ndi ari, ar jayanu Ngwaalu Deleny de dege dani Yicu Kirictu gwanni gwuma ar gwe mbuji oꞌrajiding Ngwaalinga le gwenene."]], [["Yiru giyee ndi ari ke gwändï gïdïdlä dïjï de deꞌte pu dani Adam, ke gwüngün ngwapa yiꞌrany, no yiꞌrany yima be badalu ngwüjänü ꞌdar ndi ari ngindenga ꞌdar liki."]], [["Ndi ari ꞌtuꞌtu gwerre yobo yidi Müjä yaꞌtina ju, ke gwuju gïdïdlä. A be ke gwati aar ꞌti ïꞌräcä manari yobo yaꞌti."]], [["A be yiꞌrany määtä ngwüjü ꞌtuꞌtu kaji gidi Adam ꞌdi aar ngwe obana kaji gidi Müjä, aar ädïnï ꞌto ngwüjï ngwaꞌti apu gwuki nono apa gu Adam. Adam gwuru dïꞌrïmbïl didi nginde gwani Kirictu gwanni gwadi ila gwodan."]], [["A be nï gwudi angidaji gwudi Ngwaalu gwäꞌtüdï nono nï gwudi nyurtanu gwudi Adam. Ndi ari manari lonyadu layu gwani nyurtanu gwudi dïjï deꞌte pu, ya be ru ꞌtanaa yani yïmïꞌrü yidi Ngwaalu a angidaji gwanni gwïndï yïmïꞌrü ye yidi dïjï deꞌte pu dani Yicu Kirictu, ya ïrälü ngwüjï ngwonyadu."]], [["A mana nï angidaji gwudi Ngwaalu gwäꞌtüdï nono nï gwudi ke gwudi dïjï deꞌte pu. Obalu gwugwujana kengalu gweꞌte pu gwuma obalu ngwüjï ngwe, a be angidaji gwugwuju kengalu gwonyadu gwudi ngwüjï, a gwuma apa dünïyïngälü."]], [["Ndi ari manari nyurtanu gwudi dïjï deꞌte pu yiꞌrany yima ru ngwüjï dïjï de deꞌte pu, ya be ru ꞌtanaa ngwüjï ngwanni ngwadi ape yïmïꞌrä yidi Ngwaalu yanni yïrälü na angidaji gwudi dünälü aar ruyi ngwüjü ndi midi gwudi gwurꞌtaling ꞌto gïdïjï deꞌte pu dani Yicu Kirictu."]], [["Anaku raar gu nyurtanu gwe gweꞌte pu, a obalu ji ngwüjï ꞌdar, no ꞌto ape gwe gweꞌte pu gwanni gwüdünälü gwudi Kirictu ngwuma geꞌte dünïyïngälü gwanni gwati äpïjä ngwüjü ꞌdar miding."]], [["Anaku raar gu nyurtanu gwe gwudi dïjï deꞌte pu, gwuma gäbïcï ngwüjü ngwonyadu aar ke, no ꞌto ꞌdengenaji gwe gwudi dïjï deꞌte pu, lonyadu la aar je dünïyälü."]], [["A be yobo ila nunnu a nyurtanu gendadi a ngwüjï engga. A be ngwaalu ngwadi gu nyurtanu gendani, a gu yïmïꞌrü gendani yonyadana,"]], [["nunnu anaku määtä gu ke ngwüjü aar ayi, no ꞌto yïmïꞌrü ya määtä ngwüjü dünälü gwe aar midi miding gwudi gwurꞌtaling Deleny de dege dani Yicu Kirictu."]]], [[["A ladi be araa, ar gwuji keng nunnu ati aar nje gu yïmïꞌrü yidi Ngwaalu gendade?"]], [["Bärï aꞌtur! Ange gwuru ar be ru lanni layu giyiima yidi ke ar be oꞌre ar gu midi mana?"]], [["A mene ngaa laꞌti lïngïdï ndi ari alanga ꞌdar liminje nyïnyädä ndi Yicu Kirictu a lima acajidi giyiꞌrany yüngüne?"]], [["No, a lima gätïnï Yicunga le nyïnyïnï gwe gwani yiꞌrany nunnu anaku ma gu Kirictu ꞌdïꞌrä giyiꞌranyanu näjï gwe gwudi Papa, alanga ꞌto gwuma ar le ꞌdïꞌrï limidu midi gwanni gwuyang."]], [["Manari gwuma ar le ru leꞌte pu nono giyiꞌrany yüngün, ya gu ru ꞌto ndi ari gwa ar le ru leꞌte pu ndi ꞌdïꞌrï gwüngün."]], [["Nunnu a lïlïngïdï ndi ari lingeno lege lanni luꞌrin lima aar pädä küꞌrï ngindenga le nunnu a amiꞌra gwege gwudi lingeno lidi ke, aar dünäjï, nunnu aaꞌti ba be a la ru ngwïnäd ndi ke."]], [["Ndi ari gwere gwanni gwuma ayi, gwuma gwäꞌdänï linginalu giyiima yidi ke."]], [["Gwenene manari a layu Kirictunga le, a lämnï Ngwaalu ndi ari alanga ꞌto gwa ar le midi."]], [["Nunnu a lïlïngïdï ndi ari anni ma aar ꞌdïꞌrïyä Kirictung giyiꞌranyanu, gwaꞌti a be gwa ayi mana. Yiꞌrany yaꞌti a be ätï yiima yere ꞌdünggüngünälä."]], [["Ndi ari yiꞌrany yanni yayung je, yayung je nunnu ngwukiyi yiima yidi ke gomonanu geꞌte pu bupud a midi gwanni gwumidung, gwümïdädïng Ngwaalu."]], [["No ꞌto, anijar yigoꞌro yalu ngaa layu ndi ke ngaa be midi Ngwaalu ndi Yicu Kirictu."]], [["Yäy gu no, aaꞌti ba be ngaa la gäbïcï keng ndi ara je määtä gilingeno lanni lati medadi lalu lanni layu nunnu ngaa ꞌdengenaci amiꞌrang gwüngün gwanni gwuki."]], [["Aaꞌti ngaa la gäbïcï ngwangina ngwalu ngwere aar ru ngwong ngwudi ape yiꞌral yanni yiki. Ngaa be manni ätädä lingina lalu Ngwaalinga ndi ari lima je ꞌdïꞌrïyälü giyiꞌranyanu limidu, ngaa ätädä Ngwaalinga ngwangina ngwalu aar ru ngwong ngwudi ape yiꞌral yanni yïdünälü."]], [["Ndi ari yiꞌral yanni yiki yaꞌti ya je määtä ndi ari ngaa laꞌti ba be ïndï yobo ye, ngaa be ele yïmïꞌrü ye."]], [["Yiru be ange? A la be ke nunnu a laꞌti giyobanu a gilo gïyïmïꞌräno? Bärï yaꞌti gu aꞌtur!"]], [["Ngaa laꞌti lïngïdï ndi ari ma aang ätädä ngwangina ngwalu dïjü, ngaa ꞌdengenaci nono ngwïnädä, ngaa liru ngwïnäd gïdïjï danni dati aang ꞌdengenaci ya ngaa liru gwudi ke gwanni gwati apa yiꞌrany ya gwani ꞌdengenaci gwanni gwati apa dünïngälo?"]], [["A be yäy ꞌtu gwani Ngwaalu ndi ari gwele ngaa liru ngwïnäd ngwudi yiꞌral yanni yiki, ngaa lima be ꞌdengenaca ꞌtuꞌtu giyigoranu yalu ꞌdar ngwujaꞌri ngwenggacaar je ngaa je ape."]], [["Lima je gwäꞌdälü gwenene giyirna yidi yiꞌral yanni yiki ngaa lima ru ngwïnäd ngwudi yiꞌral yanni yïdünälü."]], [["Äny gwondaja ngene ngwujaꞌri ngwe ngwudi dïjï dümnä, ndi ari ngaa lamiꞌratu ndi lenge gwalu. Ndi ari anaku ätädä gu ngwangina ngwalu yïnädä yidi rngï ngaa je ärränï yanni yiki, no ꞌto gwenene, ätädär ngwangina ngwalu yïnädä gwani dünälü giyiiru yanni yijuꞌru."]], [["Gwele anni rangaa ngwïnäd ngwudi ke, ngaa laꞌti ju ndi ärrï yiꞌral yanni yïdünälü."]], [["Bile gwuru ange gwanni gwuma aang mbuji kaji nggoo gwani yiꞌral yanni giyo yapiya je yaaru gweneno? Yiꞌral giyee, ji gwegen gwani yiꞌrany!"]], [["A be gweneno, lima je gwäꞌdälü giyiꞌral yanni yiki a ngaa lima ru ngwïnäd ngwudi Ngwaalu. Bile gwanni gwa aang mbuji gwa je ogtada ndi juꞌri a gwa je äpïjä miding gwudi gwurꞌtaling."]], [["Ndi ari dämjü didi yiꞌral yanni yiki dani yiꞌrany, a be angidaji gwudi Ngwaalu gwani midi gwudi gwurꞌtaling Deleny de dege dani Yicu Kirictu."]]], [[["Lani ngwänggärï ngaa lïlïngïdï ndi ari nggwondaca a je liru ngwüjï ngwülïngïdï yobo ye yorto ye ngwaalinga. Ndi ari yobo yätï yiima gïdïjï ꞌdogo manari ndona dijalu dimidu."]], [["Nono gwele dayu dägïnä dati yobo gekaji gidur düngün danni dagu manari ndona dimidu. Ma be ari dur düngün dayu, da be gätïnï linginalu ngwaalu ngwudi yobo giyo yani dur."]], [["Yäy no, manari dima ägïnï gidur diꞌter, dur düngün ndona ngwäyälü dimidu, da aar ci dïmïꞌrïdï ngwäyänü. A be manari dur düngün dayu, nginde dïgätïnä linginalu giyobo giyoo daꞌti dïmïꞌrïdï ngwäyänü, ꞌdi manari dima ägïnï gidur diꞌter."]], [["Yäy gu no, lani ngwänggärï, yiru gu no ꞌto ꞌdanggalu ngaa layu ngwaalu ngwani yobo anni ma aang ayi Kirictunga le, nunnu ngaa ru lidi nginde gwuꞌter, lidi nginde gwanni gwüꞌdïꞌrü giyiꞌranyanu nunnu ngaa ꞌriꞌrada giyiꞌral yani Ngwaalu."]], [["Ndi ari gwerre anni elellar drü de danni diki, amiꞌra gwanni gwuki gwati yobo gwogaji ngwape yiiru ꞌdengganu ꞌdar ar ꞌriꞌrada giyiꞌrany."]], [["A be gweneno a lima gwäꞌdänälü ngwaalu ngwani yobo ndi ari a lima ayi giyobo yanni yati nje giki gwele. Nunnu ar ru ngwïnäd ngwudi äpïjï Ngwaalinga yiiru gay ge giyang gidi Lïgïꞌrïm, yaꞌti a be äpïnä gay ge gele guꞌrin gani yobo ye yanni yüllïnä."]], [["A ladi be araa? Yobo yiru yanni yike? Yaꞌti gu rüdï aꞌtur! ꞌDidanu nggwaꞌti gwadi lenge keng yorto ye ngwaalinga adinari aaꞌti yobo rüdï. Äny gwaꞌti gwadi lenge ngwujaꞌri ngwee ngwani aranu adinari aaꞌti yobo aru, “Aaꞌti gong ga ang aranu.”"]], [["A be ke, mbojaji gay ngwujaꞌri ngwee ngwube ꞌriꞌriyi aringanu gwudi amiꞌra nggwee ꞌdar ꞌdünggünyänü. Ndi ari adinari a yobo erne, ke gwaꞌti gwadi ätï yiima."]], [["Gwele gwerre nggwuju gwelellalu gwaꞌti lïngïdï yobo ye yorto ye ngwaalinga, a be anni ma ngwujaꞌri ngwani aranu ila, ke gwuma ꞌrita gwumidu äny gwuma be ayi."]], [["Äny gwuma mbuji ndi ari ngwujaꞌri ngwe ngweꞌte ngweꞌte ngwaraar ngwe ngwadi apa miding, ngwuma ru gay gidi yiꞌrany."]], [["Ndi ari ke mbojaja gay ngwujaꞌri ngwe gwuminy ïdäjänü a ngwuma aar nyi ngwe ꞌrinye."]], [["Yäy no, yobo yijuꞌru a ngwujaꞌri ngwujuꞌru ngwüdünälü na ngwujaw."]], [["A be yobo yanni yijaw yima be gwurli yima ru yiꞌrany ꞌdünggünye? Bärï yaꞌti gu rüdï aꞌtur! A be nunnu a ke linginni ndi ari gwuru yiꞌral yiki, gwüꞌtïyä yiꞌrany ꞌdünggüny yiꞌral ye yanni yani jayi, nunnu ngwujaꞌri ngwe, a ke, aar enggani ndi ari yiru yanni yiki gwulleny."]], [["A lïlïngïdï ndi ari yobo yiru yidi lïgïꞌrïm a be äny gwäꞌtüdï gwudi lïgïꞌrïm nggwuru dïnäd didi ke."]], [["Nggwaꞌti lïngïdï apepeng gwüny. Ndi ari yanni yijaw yati nje nani ndi ärrï, yati nje ꞌti ärrü, nje be ärrï yanni yatiny ke ngwäy."]], [["Ma be ari yati nje ärrï yanni yatiny ke ngwäy, nyii la be amatanu yobo ye ndi ari yiru yobo yijaw."]], [["A be yanni yiru gu, yäꞌtüdï ba be ndi ari äny gwuru ligoꞌro lüny gwanni gwärrä je yanni yiki, a be ke ru gwanni gwati ji ꞌdünggünyänü."]], [["Äny gwülïngïdï ndi ari yere yaꞌti yanni yijaw yati ji ꞌdünggüny, nggwondijaja gïdrü düny danni diki. Ndi ari äny gwüjädï ndi ärrï yiꞌral yanni yijaw, nyi ꞌti be burna ndi nje ärrï."]], [["Äny gwunana ndi nje ärrï yanni yijaw, nje ꞌti ärrü. Äny gwaꞌti nana ndi nje ärrï yanni yiki, ati nje mbuji yiminje ärrï."]], [["A be gwenene manari nggwati ärrï yiꞌral yanni yaꞌti nje nanu ndi ärrï, yaꞌti a be rüdï yani äny gwanni gwärrä je, a be ke ru gwanni gwati ji ꞌdünggünyänü gwärrä je."]], [["No nyi be mbuji drü ndee dapu yiiru, manari äny gwuma ru gwadi ärrï yiꞌral yanni yijaw, yanni yiki yatiny jici nje ärrï."]], [["Ndi ari äny giligoranu lüny, nggwati jayanu yobo ye yidi Ngwaalu."]], [["Nyi be oꞌre nyi engga drü diꞌter ndoo dapu yiiru giyerel yidi ngwanginu ngwüny, aar kwudi drü de didi yaꞌrany yüny aar nyi gäbïcï nyi gïkïnï drü de didi ke dapu yiiru giyerel ngwanginu ngwüny."]], [["Äjï be ne yïrïgïnä yanni yijiny gu! Yärü gwuru gwanni gwuny ꞌtüyä ngwanginu ngwee ngwudi yiꞌrany?"]], [["Nggwuca Ngwaalinga yäy ꞌtu Yicu Kirictu gwe Deleny dege! Yäy gu no, äny ligoꞌro lüny giyaꞌranyanu yüny, äny gwuru dïnäd didi yobo yidi Ngwaalu, a be gïdrü danni diki, äny gwuru dïnäd didi gay gidi ke."]]], [[["Yäy gu no gweneno obalu gwaꞌti ba be ngwüjï ngwanni ngwo ndi Yicu Kirictu"]], [["ndi ari Yicu Kirictu gwe, yobo yidi Lïgïꞌrïm lidi midi yiminy gwallalu giyiima yidi yobo yidi ke na yidi yiꞌrany."]], [["Yanni yaꞌti je yobo burna ndi ärrï gwani amiꞌrati gwüngün ndi gatajidi düwä gïdrü danni diki, yima je Ngwaalu ärrï ükäjä gwe Gïjü güngün ngwanginu ngwudi dïjï dümnä ngwuru nono giꞌremna gege, ngwuꞌti be ätïnä ke nono. Ngwükäjä ngwuru mïꞌrïnï nono gwudi ke. A no ngwobalu yiima ye yidi ke ꞌdengge,"]], [["nunnu a Ngwaalu medaji ꞌdengganu buping gwanni gwüdünälü gwanni gwümïnä yobo ꞌdengge lanni gilo lelella Lïgïꞌrïm le, yaꞌti a be ani elelle drü de danni diki."]], [["Ndi ari lanni gilo lelella drü de danni diki, lati ïrïyï ngwäyälü giyiꞌral yidi drü danni diki, a be lanni lelella Lïgïꞌrïm le lidi Ngwaalu, lati ïrïyï ngwäyälü giyiꞌral yanni yïmïnä je Lïgïꞌrïm lidi Ngwaalu."]], [["Ïrïyï ngwäyälü gwudi drü danni diki gwani yiꞌrany a be ïrïyï ngwäyälü gwudi Lïgïꞌrïm lidi Ngwaalu gwani midi gwudi gwurꞌtaling na adatalu."]], [["Ïrïyï ngwäyälü gwanni gwuki gwuru güwän gidi Ngwaalu ndi ari gwati ꞌti ꞌdengenaca yobo yidi Ngwaalu na yaꞌti ying je burni ndi ꞌdengenaci."]], [["Lanni lïmätä je drü danni diki, laꞌti la burni ndi jayiyi Ngwaalinganu."]], [["A be nga nga, laꞌta be mätïnä yiima ye yidi drü danni diki, ngaa be mätïnï yiima ye yidi Lïgïꞌrïm lidi Ngwaalu manari Lïgïꞌrïm lidi Ngwaalu gilo ꞌdanggalanu. A manari dïjï dere daꞌti ätï Lïgïꞌrïmä lidi Kirictu, nginde gwäꞌtüdï gwudi Kirictu."]], [["A manari Kirictu nggwo ꞌdanggalanu, ngwanginu ngwalu ngwayu gwani ke a be lïgïꞌrïm midi gwani dünälü."]], [["Ma be ari Lïgïꞌrïm lüngün lanni lïꞌdïꞌrïyä Yicungalu giyiꞌranyanu gilo liju ꞌdanggalanu, nginde gwanni gwüꞌdïꞌrïyä Kirictungalu giyiꞌrany gwa je be midiyi ꞌto ngwanginu ngwalu ngwanni ngwani yiꞌrany aar medadi Lïgïꞌrïm le lüngün lanni gilo ꞌdanggalanu."]], [["Yäy gu no lani ngwänggärï yiru dämjü ꞌdengge ndi ari aaꞌti a la elelle drü de danni diki."]], [["Ndi ari manari ngaa la elella gwani drü danni diki, ngaa ladi ayi. Ma be ari Lïgïꞌrïm le, ngaa la ꞌrinye yiꞌral yidi lingeno yanni yiki, ngaa la be mbuji miding."]], [["Ndi ari lanni lüktä je Lïgïꞌrïm lidi Ngwaalu, ngindenga liru yïjï yidi Ngwaalu."]], [["Ndi ari ngaa laꞌti apu lïgïꞌrïmä lidi yïnäd lanni ladi je gäbïcï ara je yedeny eny, ngaa be ape Lïgïꞌrïmä lidi Ngwaalu aar je aniji yïjï yüngün lanni ladi a le urindi Ngwaalinga ngaa je ci, “Abba gwuru Papa.”"]], [["Ndi ari Lïgïꞌrïm lüngün liru lanni linggidaar lïgïꞌrïmängä le lege ndi ari alanga liru yïjï yidi Ngwaalu."]], [["Na gweneno ma be ari alanga liru yïjï yidi Ngwaalu, alanga ꞌto la be ape yuꞌrina yidi Ngwaalu, ar gu acidanu Kirictunga le manari nggwo gwacidar le ꞌdidanu giyiꞌrendenyanu yüngün, nunnu aji ar le acidi ꞌto ndi näjïnï gwüngün."]], [["Äny gwänggädï ndi ari yiꞌrendeny yege gïdïdlä ndee, yaꞌti itana näjïng gwanni gwadi Ngwaalu ꞌtäjälü ꞌdengganu."]], [["A be ngwong ngwügïꞌtïnä gïdïdlä ngwo ngworꞌtemaja ngwüdünïcä a je yigor enyanu ndi ari a Ngwaalu ꞌtäjä yïjälü yüngün ndi ari yani yärüngä."]], [["Ndi ari ngwong ngwügïꞌtïnä gïdïdlä ngwaꞌti mulu nono gwuꞌren a je be Ngwaalu gäbïcï aar muli nono ndi geꞌtaji"]], [["ndi ari aji a je Ngwaalu gwäꞌdälü giyirna yidi ꞌdigiꞌri aar je apada ndi näjï gwudi gätïnï linginalu gwudi yïjï yidi Ngwaalu."]], [["A lïlïngïdï ndi ari ngwong ꞌdar anaku geꞌtaar je gu ngwona ngwärnü ngwïtï je yiꞌrendeny nono, nono yajima yidi linge ꞌdi gweneno."]], [["Ngwong gïdïdlä ngwäꞌtüdï jücü, a be alanga ꞌto lanni lima ape yuula yanni yiꞌra yidi Lïgïꞌrïmä lanni Lijuꞌru, a lärnü giyigoranu lïtï je yigoranu ndi dünïcï gomon gadi aar nje ge ape ar ru yïjï, gwani üꞌrälü gwudi ngwanginu ngwege."]], [["Ndi ari ndi geꞌtaji nggwee, a lïgïlängïdïnä. A be geꞌtaji gwanni gwati enggani, gwäꞌtüdï geꞌtaji aꞌtur, yärü gwuru gwanni gwati geꞌtaji giyiꞌral yanni yiming je ape be?"]], [["Ma be ari a ligeꞌtaja giyiꞌral yanni yaꞌti ar je na apu, ya ar je dünïcï lorꞌtemaju nunnu aar ila."]], [["Gay ye geꞌte geꞌte, Lïgïꞌrïm lati nje gendaci yiima ndi amiꞌrati gwege. Yaꞌti ar je lïngïdï yanni yadi ar ye otaci Ngwaalingalu, a be Lïgïꞌrïm liru lanni lati nje mandi ndi aar nje ruci Ngwaalu ärnï gwe gwanni gwaꞌti gwa ar gwe lenge ondajing."]], [["Ngwaalu ngwanni ngwati ombaji yigoranu yege, ngwülïngïdï yiꞌral yidi Lïgïꞌrïm ndi ari Lïgïꞌrïm liru lati mandi ndi ruci ngwüjü ngwanni ngwujuꞌru bupi gwe gwudi Ngwaalu."]], [["Na a lïlïngïdï ndi ari giyiꞌral ꞌdar, Ngwaalu gwati ape yiiru gwani jayi gwudi ngindenga lanni lati ämnï ngindeng, lanni lurnidaar je anaku buping gu."]], [["Ndi ari ngindenga lanni lïlïngïdï je Ngwaalu gwerre ngwuje äbrï ngwuje mädïnïyï nunnu aar lingani Gïjü güngün nunnu a nginde ru giꞌra ngwenggenanu ngwonyadu."]], [["A lanni liming je mädïnïyï, gwuru ꞌto gwanni gwurnidu je aar ila ꞌto ꞌdünggüngün, na lanni lurnidung je, gwuru ꞌto gwanni gwüdünïyälü, na lanni lïdünïyïng jälü, gwuru ꞌto gwanni gwünäjü je."]], [["Giyiꞌral giyee ꞌdar a ladi be araa? Manari Ngwaalu ngwüjädï ꞌdengge, yärü gwuru gwanni gwunje akani nono?"]], [["Nginde gwanni gwäꞌtüdï diꞌrid Gïjü ge güngün ngwube gäbïcïjï ngwüjü aar ꞌrinye gwani alanga ꞌdar, awa ꞌto yïmïꞌrü ye aar nje ꞌti be ätädï ngwonyalu ꞌdar nginde gwe?"]], [["Yärü gwanni gwadi üꞌrïdä ngwüjü ngwudi Ngwaalu yiꞌral nono ngwanni ngwuming je äbrï? Ngwaalu ngwuru ngwanni ngwati dünïyälü."]], [["A be yärü gwanni gwati obalu dïjï de? Yicu Kirictu gwuru gwanni gwayu ngwoꞌre gwuma aar ꞌdïꞌrïyï ndi midi. Nggwo gwujalu kaama gidi Ngwaalu ngwuru ꞌto gwanni nggwo gwumandu ndi aar nje ruci."]], [["A be yärü gwuru gwanni gwadi nje üꞌränü ndi ämnï gwudi Kirictu? Dïrbä da ro? Ya yüündä ya ro? Ya übïnälü gwa ro? Ya ngwamu ngwa ro? Ya jalu ngwanginu ngwanu gwa ro? Ya gimra ga ro? Na yiꞌrany ya ro?"]], [["A be anaku üllïnäär gu ndi ari,"], ["“Gwani nga, yiꞌrany yimbuji nje gangin gangin"], ["länggädï nje nono ngwangala ngwadi aar je üꞌrïtï ngwulem.”"]], [["No, giyiꞌral giyee ꞌdar yati ar je dami gwani Kirictu gwanni gwati nje ämnï."]], [["Äny gwïcïnänü ndi ari yiꞌral yere yaꞌti yinje üꞌränü ndi ämnï gwudi Ngwaalu. Ya ru yiꞌrany ya midi ya yïꞌrr ya ngweleny ya gweneno ya bïgänü ya yiima yere,"]], [["ya yanni yolala ya yanni yolanu ya gong gere gïgïꞌtïnä gïdïdlä, yere yaꞌti ya burni ndi aar nje üꞌränü ndi ämnï gwudi Ngwaalu gwanni nggwo ndi Yicu Kirictu gwuru Deleny dege."]]], [[["Äny gwondaja ꞌdidanu ndi Kirictu nggwaꞌti gwüꞌrïdï yiꞌduru a ligor lüny lenggaciny gu aar nyi gu Lïgïꞌrïm lanni Lijuꞌru enggaci ndi ari nggwondaja ꞌdiꞌdidanu."]], [["Ndi ari nggwukanu gwulleny gwani ngwüjï ngwüny ngwuru Ngwüyäwüd a ligor lüny ätï dämmä dati nyi gwüꞌrïꞌtä yomon reny gwani ngindenga."]], [["Ndi ari nyi jada ndi ari adinari nyi ru ligoꞌro lüny gwüꞌtäjäär gu ngwünyü nyi ꞌdünyïnï ndi Kirictu gwani ngwänggärï, ngindenga liru gilinge güny,"]], [["ngwüjï ngwudi Yïjïräyïl. Ndi ari liru lanni lanija je Ngwaalu yïjï yüngün, ngwuje ꞌtäcä näjïng gwüngün gwudi Ngwaalu, aar le ätï gekajiding yomonanu yonyadu. Aar ape yobo, aar je enggaci awa ndi äpïjï Ngwaalinga yobo, aar ätï ngwujaꞌri ngwaru ngwe Ngwaalu."]], [["Ngindenga liru ngwügüürnä ngwudi Äbräyïm, Ijaag na Yagub. A gu dïꞌrïny didi Kirictu oꞌrada gilingeno. Gwanni gwuru Ngwaalu giyiꞌralalu pipiꞌriꞌti a ngwünäjïnï gwurꞌtal! Yiru gu."]], [["Äny gwaꞌti aru ndi ari ngwujaꞌri ngwudi Ngwaalu ngwïꞌdü gïdïyängälü. Ndi ari läꞌtüdï ꞌdar lanni liru gilinge gidi Yïjïräyïl, liru lidi Yïjïräyïl."]], [["Ya ndi ari anni raar ngwügüürnä ngwudi Äbräyïm, liru ꞌdar yïjï yidi Äbräyïm. Aar be manni üllïnï ndi ari, “Gilinge gidi Ijaag giru ga aar urnidi.”"]], [["Yäꞌtüdï ndi ari yïjï ꞌdar yanni yïlïngïnä ndi Äbräyïm, yiru yïjï yidi Ngwaalu, aar be ru yïjï yanni yaru ye Ngwaalu, yanni yadi ru gilinge gidi Äbräyïm."]], [["Yiru giyee yanni yaru ye Ngwaalu ndi ari, “Kaji ganni gïgïꞌtïnä nggwadi oꞌra nggwa mbuji Jarrang gïjï ge.”"]], [["Gïjï nggee, Ijaag gwuru gwanni gwuma agu Ribikang aar lengeta ngwänggïlä, mbumbu gwegen gwuru gweꞌte pu gwani Ijaag gwuru dïgüürnä dege."]], [["A be gaji ganni gica ge Ngwaalu Ribikang ngwujaꞌri ngwee, yïjï giyee yaꞌti gu na lïngïnä aar gu ꞌti apu yiꞌral yanni yijaw na yanni yiki nunnu a ngwujaꞌri ngwee ngwanni ngwuca ngwe Ngwaalu Ribikang aar ani bupi gwudi Ngwaalu gwani äbrï gwüngün."]], [["Yaꞌti ani apepe gwe aar be ani nginde gwe gwanni gwati urnidi. Lica Ribikang, “Gïjï ganni gipana ga ru dïnäd didi gwenggen gwanni gwokana.”"]], [["Anaku üllïnäär gu ndi ari, “Yagub gwujayiny ngwäy a nyi be Yiju ke ngwäy.”"]], [["A ladi be araa? Ngwaalu ngwaꞌti dünälo? Bärï yaꞌti gu rüdï aꞌtur!"]], [["A lïlïngïdï ndi ari ngwuca Müjäng,"], ["“Dïjï diny ïnä danni diny ïnä"], ["a dinyi gataji düwä danni dinyi gataji düwä!”"]], [["Yäy no yäꞌtüdï ndi ari yiꞌral giyee äpïnä bupi gwe na yiiru ye yidi dïjï dümnä, aar be äpïnï ïnä gwe gwudi Ngwaalu ꞌdogo."]], [["Ndi ari kitabanu, Ngwaalu ngwuca Brawuning, “Nggwallijangala gwani yiꞌral giyee, nunnu nyi inggidi yiima yüny ꞌdunggunga a nunnu ngwürïny ngwüny aar ngwe urnidi ngwaalu ꞌdar gïdïyängälü.”"]], [["Yäy gu no, Ngwaalu ngwati je dïjï ïnä danni dïnä na ngwundiyi liguri danni ding undiyi liguri."]], [["Gwere ꞌdanggalanu gwuny otacalu ndi ari, “A be ange gwuru ati nje be Ngwaalu gatada yiꞌral nono? Ndi ari yärü gwanni gwati äbïngïnï bupinganu gwüngün?”"]], [["A be nga gwani yärü gwuru dïjï dümnä ndi gwäꞌräcï Ngwaalinganu? “Gong ganni gigeꞌtaar gati otaci dïjälü danni digeꞌta ngwuci, ‘Nga gwarra miny gu gegeꞌte no?’”"]], [["A be yaꞌti manni rüdï ndi ari dïjï danni dati gaꞌriji yimuya, dätï gu yiima ndi ape gilu geꞌte geꞌte ngge gaꞌriji yimuya yidi ngwong ngwanni ngwujaw na yimuya yidi ngwong ngwanni ngwuke?"]], [["Yiru yeꞌte yeꞌte yanni yärrä je Ngwaalu, anni ätïng yiima ndi inggidi gündä güngün ngwinggidi yiima yüngün, ngwube orꞌtemaja ꞌdar gwani ngwüjï ngwanni ngwapiya gündä güngün ngwanni ngwujalu ngwani dudi."]], [["Yärrüng je giyee nunnu ngwenggaci ngwüjü ngwanni ngwïnädïng je näjïng gwüngün gwanni gwïrälü ngwanni ngwuming je mädïnïyï ngwuje jaꞌrima gwani näjï."]], [["ꞌDi alanga ꞌto lanni liming je urnidi, läꞌtüdï Ngwüyäwüd jücü, aar je be urnidi ꞌto lanni liru Garany."]], [["Anaku aru gu Ngwaalu kitabanu gidi Uja,"], ["“Lanni läꞌtüdï ngwüjï ngwüny, linje urnidi ‘ngwüjï ngwüny’"], ["na lanni laꞌti aar je ämnä, linje urnidi ‘lüny lanni lämnï nje.’”"]], [["Na,"], ["“Ya ji ngwaalu ngweꞌte ngweꞌte anaku caar je gu,"], ["‘Ngaa läꞌtüdï ngwüjï ngwüny,’"], ["la aar je urnidi, ‘yïjï yidi Ngwaalu ngwanni ngwumidu.’”"]], [["Ajaya gwuru dïjïr, gwondaju ngwujaꞌri ngwe ngwani ngwüjï ngwudi Yïjïräyïl ndi ari,"], ["“Anni ngwüjï ngwudi Yïjïräyïl onyadi aar ru nono dïjïcïrä didi dibirta,"], ["ngwa gïlängïdïnï ꞌdogo guuwa gooko."]], [["Ndi ari Deleny dadi pï yelenya yüngün puprang ngwuje mbüdïyï gïdïyängälü.”"]], [["Anaku aru gu dïjïr dani Ajaya gwerre ndi ari, “Adinari Deleny diru yiima diminje ꞌti gätïjänä gilingalu,"], ["alanga laadi ru nono Jaduming, laadi oꞌranni Gamurang.”"]], [["A ladi be araa? Ndi ari lanni liru Garany lanni laꞌti linya dünïngälü, gwuma aar gu olati, dünälü gwanni gwïndï ämnï gwe Ngwaalu."]], [["A be ngwüjï ngwudi Yïjïräyïl ngwanni ngwulinya yobo yidi dünälü, gwuma aar gu ꞌti olatu."]], [["Ange gwuru? Nunnu gwaꞌti aar linynya ämnï gwe Ngwaalu, aar be linynyi nono ma aar ani yiiru ye. Lima obalu “kimle gidi obalu.”"]], [["Anaku üllïnäär gu gwani Kirictu ndi ari,"], ["“Arnganar, äny gwugeꞌta gimle ndi Jäyün ganni gati gäbïcï ngwüjü aar obalu,"], ["äny gwugeꞌta ngwurꞌda ngwanni ngwadi gäbïcï ngwüjü aar apalu piꞌrijur aar ïꞌdï,"], ["na nginde gwanni gwa ämnäcï ngindeng, gwaꞌti gwa yaaru ape aꞌtur.”"]]], [[["Lani ngwänggärï, bupi gwudi ligor lüny na otaci Ngwaalingalu gwüny, gwani ngwüjï ngwudi Yïjïräyïl nunnu aar gïlängïdïnï."]], [["Äny gwinggidu gwani ngindenga ndi ari lati ꞌri yigoranu gwani Ngwaalu a be ꞌri gwudi yigor yegen gwaꞌti ätï beberenganu."]], [["Anni aaꞌti aar lïngïdï dünälü gwe yorto ye ngwaalinga ndi ari gwati ila Ngwaalu aar be bupi ndi ärrï gwuꞌren gwudi yigor yegen, aar ꞌti ꞌdengenaca dünïngälü gwudi Ngwaalu."]], [["Ndi ari Kirictu gwuru medadi gwudi yobo, nunnu ngwüdünïyï dïjälü danni da ämnï ꞌdünggüngün."]], [["Müjä gwullu gwani dünälü yobo ye ngwari, “Dïjï danni dadi ärrï yiꞌral giyee ying ye be mbuji miding.”"]], [["A be dünälü gwanni gwïndï ämnï gwe Ngwaalu gitab garu nu, “Aaꞌti aru giligoranu, ‘Yärü gwanni gwa allu kerala?’"], ["(Ndi ari aar ülläjä Kirictungalu.)"]], [["Ya ‘Yärü gwanni gwa üllï kïbüꞌrïl?’"], ["” (Ndi ari aar allija Kirictung ngwüjänü ngwanni ngwayu.)"]], [["A be gitab garaa? Garu, “Ngwujaꞌri ngwo gito gito ꞌdunggunga, ngwo ngwulemanu na giligoranu lunga,”"], ["ndi ari, ngwujaꞌri ngwuru ngwudi ämnï Ngwaalu ngwanni ngwati nyii ngwe ondaci ngwüjü."]], [["Ndi ari manari nga gwuma ꞌtäjälü ngwulem ngwe ngwunga ndi ari, “Yicu gwuru Deleny,” na nga ämnï Ngwaalu giligoranu ndi ari nginde gwuma Ngwaalu ꞌdïꞌrïyälü giyiꞌranyanu, nga gwa gïlängïdïnï."]], [["Ndi ari ligor le lunga lämnä le Ngwaalu la ang dünïyälü na ꞌtäjälü gwudi ngwulem ngwunga nga gwa gïlängïdïnï."]], [["Anaku üllïnäär gu kitabanu, “Dïjï dere danni da ämnïcï ngindeng daꞌti da yaaru ape.”"]], [["Ndi ari Ngwaalu gwati ꞌti utanu ndi ari ndee diru Dïyäwüd na ndee diru Garany, ndi ari Deleny deꞌte deꞌte diru Deleny didi ngwüjï ꞌdar, lating je onjaci ꞌdar aar nänü lanni lati urnidi ꞌdünggün."]], [["Ndi ari, “Dïjï danni dati urnidi ngwürïny ngwudi Deleny, da gïlängïdïnï.”"]], [["Awa aar be urnidi ngindeng gwanni gwaꞌti aar gu ämnä? Na awa aar be ämnï nginde gwaꞌti aar gwe ꞌdingina? Na awa aar ꞌdingini laꞌti aar je ondacu?"]], [["Na awa aar be ondaci ngwüjü ma aar je ꞌti ükäjä? Anaku üllïnäär gu, “Yijayi gu kang giyora yidi ngwüjï ngwanni ngwati apa ngwujaꞌri ngwanni ngwujaw!”"]], [["A be, ngwüjï ku ngwudi Yïjïräyïl ngwuma ꞌti ämnä ngwujaꞌri ngwanni ngwujaw. Ndi ari Ajaya gwuru dïjïr gwaru, “Gwani Deleny, yärü gwanni gwuma ämnï ngwujaꞌri ngwärï?”"]], [["Yäy no, yilinginna ndi ari ämnï Ngwaalu gwati ila ꞌdingini gwe ngwujaꞌri, na ngwujaꞌri ngwati aar je ꞌdingini ondaji gwe gwani Kirictu."]], [["A be nggwutalu. Ngindenga liꞌdingina? Yäy ꞌda liꞌdingina. Ndi ari gitab garu nu,"], ["“Dulu degen dïꞌtüdï ngwubadalu ꞌdar gïdïyängälü"], ["a ngwujaꞌri ngwegen olati ngwüjü ꞌdar gïdïdlä.”"]], [["Nyi oꞌre nyi utalu, Ngwüjï ngwudi Yïjïräyïl ngwaꞌti lïngïdï ngwujaꞌre? Gwerre gwerre, Ngwaalu ngwondaja kitabanu kaji gidi Müjä ngwari,"], ["“Äny gwa je iye yigoranu ngwüjï ngwe ngwucaar je ngwäꞌtüdï ngwüjï,"], ["nggwa je apiyi güündä ngwüjï ngwe ngwaꞌti lïngïdï.”"]], [["Na dïjïr dani Ajaya diꞌranu ngwari,"], ["“Lanni laꞌtiny mïnä, liminy mbuji"], ["Lanni laꞌtiny le utalu, liminje ꞌtäcï ligoꞌralu lüny.”"]], [["A be gwani ngwüjï ngwudi Yïjïräyïl, a be Ngwaalu ari,"], ["“Äny gangin gangin ligeraci nje guy"], ["lanni linyurtanu aar üꞌrü ngwänänü.”"]]], [[["Nyi be utalu ndi ari, Ngwaalu ngwuꞌdonya ngwüjü ngwüngün ngwuru Yïjïräyïle? Bärï yaꞌti gu rüdï aꞌtur! Äny nggwee gwuru Dïjïräyïl ꞌto gwuru gilinge gidi Äbräyïm gïïlü gidi Bïnïyämïn."]], [["Nggwadi ari Ngwaalu ngwaꞌti ꞌdonya ngwüjü ngwüngün ngwanni ngwülïngïdïng je ngwuje äbrï gwerre."], ["Ngaa laꞌti lïngïdï ngwujaꞌri ngwanni ngwaru ngwe gitab gïdïjïr dani Ïlïyä anni mung päcï Ngwaalingalu yiꞌral ye yiki yanni yärrär je ngwüjï ngwüngün ngwudi Yïjïräyïl ngwari,"]], [["“Gwani Deleny, lima ꞌrinye ngwïjïrä ngwunga a lima pä dagadalu mbüny dunga, äny nggwo be gwudayinalu gweꞌte pu ꞌdogo gilo be lari liny ꞌrinye!”"]], [["A be yiru ange yanni yima ye Ngwaalu ci? Gwuming ci, “Gilo lïgïꞌtïnïnjälü liru ngwüüꞌrï kwoꞌra täꞌrïl (7000) laꞌti kwucu ngwaalingalu ngwuru ꞌtur ngwani Baal yirku ye aꞌtur.”"]], [["Yiru gu ꞌto no gwenene kaji nggee, gilo lanni lïꞌdü guuwalu läbrä je Ngwaalu yïmïꞌrü ye."]], [["A be manari yiꞌral giyee yäpïnä yïmïꞌrü ye no, yaꞌti ba be ani ndi ari yäpïnä apepe gwe. Adinari aar ru apepe gwe, yaꞌti a be yaadi ani yïmïꞌrü."]], [["Yiru be ange? Ndi ari yanni yilinya je ngwüjï ngwudi Yïjïräyïl gwulleny yaꞌti aar gu olatu, a be lanni läbrä je Ngwaalu yima aar gu olati. A be loko a je Ngwaalu undiyi giyiꞌra,"]], [["anaku üllïnäär gu ndi ari,"], ["“Lätädï je Ngwaalu ligor liru gidingol,"], ["na ngwäy ngwati ꞌti ombajidalu"], ["na ngwänï ngwati ꞌti ꞌdingina,"], ["ꞌdi gomon gidi gweneng.”"]], [["A Däwüd gwullu ngwari,"], ["“A ngwümbür ngwegen ngwudi eny ru ngwüꞌrïmün aar je acaji aar ru ngwüꞌdïbä aar gu ïꞌdätï,"], ["aar ru gimle gidi obalu aar gu obalu aar gu rerani"]], [["a ngwäy ngwegen rïmï nunnu aaꞌti lombajidalu,"], ["a aar ape ngwuuꞌranu ngwegen gwani dïrbä giyomon ꞌdar.”"]], [["Äny gwoꞌre gwutalu ndi ari, ngindenga lima obalu lima ïꞌdädä gweere? Bärï aꞌtur! Aar be manni ru ndi ari, nyurtanu gwegen gwuma äpïjä ngwüjü ngwuru Garany gilanging nggwee gwiya ngwüjü ngwudi Yïjïräyïl yigoranu aar gïlängïdïnï ꞌto."]], [["Ma be ari nyurtanu gwegen gwuma ru bile gwupa gwudi dïdlä na ïꞌdï gwegen gwuma ru bile gwupa gwudi Garany, ya be ru ꞌtanaa yani bile gwegen manari lima mbuti!"]], [["Äny nggwo ndi a je ondaci liru Garany. Ndi ari anaku ru nyi gu dooꞌra dükäjäär ngwüjï ngwuru Garany, äny gwïrïngïnä gu giyiiru yüny"]], [["nunnu nyi ye geꞌtaji ndi gwogaji ngwüjü ngwüny a je yigor enyanu nje gïlängïdïyï loko."]], [["Ma be ari ꞌdünyïnï gwegen gwuma ru gay gidi oꞌrajidiyi dïdläyü, ma be ari gwuma aar ämnï, ya be ru ꞌtaa? Yati be yani midi gwudi ngwüjï ngwanni ngwayo?"]], [["Manari ngwülä ngwati äpïnï guꞌru gooko aar ru yula yiru yiꞌra aar je gätïjï Ngwaalingalu aar juꞌri, ya be ru ndi ari ngwülä ku kiꞌdu ngwujuꞌru. A manari ngwuuwa ngwudi daꞌri ngwujuꞌru, yiiꞌrina yidi daꞌri yijuꞌru ꞌto."]], [["Yiiꞌrina yoko yidi dïmïnïtï danni dïkwüdïnä yani Ngwüyäwüd, yima agirti aar apa yiꞌrina yidi dïmïnïtï diru durdina aar je gu mïdïnïyï. Nga nga liru lanni liru Garany liru nono yiiꞌrina yidi dïmïnïtï danni diru durdina lanni gilo lïmïdïnä gwenene ngwuuwa ngweꞌte pu ngwudi dïmïnïtï danni dïkwüdïnä."]], [["Aaꞌti be nga gwïrïngïnälä giyiiꞌrina giyoo. Ma ang ïrïngïnï, nga je be diwayini giyee ndi ari, nga gwäꞌtüdï gwudegeꞌdaja ngwuuwala gwudi dïmïnïtï danni dïkwüdïnä, a be ngwuuwa ru ngwudegeꞌdajanga."]], [["Na manari nga gwaru, “Yiiꞌrina yägïrtïnä mbüny nunnu aar nyi gu mïdïnïyï!”"]], [["Yätï gu ngwäyänü! A be yägïrtïnä gwani nyurtanu gwegen ndi ämnï Ngwaalu aar gu be mätïnälü gwani ämnï Ngwaalu gwunga. Aaꞌti be nga gwa ru diꞌdonggal aar ang be yedeny eny."]], [["Ndi ari manari Ngwaalu ngwaꞌti gäbïcä yiꞌrina yidi dïmïnïtï danni dïkwüdïnä aar jalu, gwaꞌti gwa ang gäbïcï ndi jalu ma ang gatu ämnïng Ngwaalu mbüny."]], [["Diwayina be jaying liguri na ojemeng yiꞌral gwudi Ngwaalu. Ndi ari ojeme yiꞌral gwüngün ngwüjï ngwanni ngwuma nyurtanu na jayi yiꞌral gwüngün ꞌdanggalu manari nga lïmätïnälü ndi jayi liguri gwüngün. Ma gu ꞌti mätïnälü, nga ꞌto gwa ägïrïtïnï mbüny."]], [["Na nga diwayini ndi ari adinari ngwüjï ngwudi Yïjïräyïl gwuma ꞌti ju ndi dirlele aar nyurtanu ndi ämnï Ngwaalu, ladi je Ngwaalu mïdïnïyï gïdïmïnïtï, ndi ari Ngwaalu ngwätï yiima nding je mïdïnïyï mana."]], [["A be ꞌdar giyee, manari lüꞌrïdä a je nga nga liru Garany gïdïmïnïtï diru durdina liru ꞌter ara je mïdïnïyï gïdïmïnïtï danni dïkwüdäär, ya be ru ꞌtanaa Ngwaalu ndi ape ngwüjü ngwudi Yïjïräyïl ngwanni ngwuru yiiꞌrina yidi dïmïnïtï danni dïkwüdïnä ngwuje mïdïnïyï gïdïmïnïtï danni diru nanni gwegen?"]], [["A be lani ngwänggärï, äny gwaꞌti mïnä ndi ari ngaa ꞌti lïngïdï yujimida yeꞌte giyee yanni yändälü yima je Ngwaalu ꞌtäjälü gweneno nunnu aaꞌti ngaa la piyi yigoꞌro yalu, ndi ari ngwüjü ngwoko ngwudi Yïjïräyïl ngwundi giyiꞌra nunnu ꞌdi a yiꞌra yidi ngwüjï ngwuru Garany ändä."]], [["A no ngwüjï ngwudi Yïjïräyïl ꞌdar ngwa gïlängïdïnï anaku üllïnäär gu kitabanu ndi ari,"], ["“Gilang gwadi ila ngwaalu ngwani Jäyün,"], ["nginde ying je äbräjälü mbüny yanni yäꞌtüdï drü didi Ngwaalu ngwügüürnä ngwudi Yagub."]], [["A gekajidi gwüny gwuru nggwee ngindenga le"], ["manari liminje äbräjï keng gwegen.”"]], [["A be yanni yani ngwujaꞌri ngwanni ngwujaw, ngindenga liru güwän gidi Ngwaalu gwani jayi gwalu a be giyiꞌral yani äbrï gwegen gwanni gwäbrä je gwe Ngwaalu, ngindenga liru ngwüjï ngwanni ngwämnäär je gwani ngwujaꞌri ngwanni ngwuca je ngwe Ngwaalu ngwügürnä ngwegen."]], [["Ndi ari urnidi na angidaji gwudi Ngwaalu ngwaꞌti ätï oꞌrang gwodan aꞌtur."]], [["Nono nga nga je, gwele gwerre, ngaa liru ngwüjï ngwünyürtïjä Ngwaalinganu, nga nga liru ngwüjï ngwuru Garany, lima be mbuji ïnäng gwani nyurtanu gwudi ngwüjï ngwudi Yïjïräyïl."]], [["No gwenene ꞌto ngindenga lani ngwüjï ngwudi Yïjïräyïl lima be nyurtanu nunnu ngindenga ꞌto aar je ïnä gwani ïnä gwanni gwuma aang mbuji Ngwaalu."]], [["Ndi ari Ngwaalu ngwügäbïcä ngwüjü ꞌdar giyirna yani nyurtanu, nunnu ꞌdar aar ïnä ngindeng."]], [["Yäy ꞌda ombaja ꞌdi olenganu gwudi ïrälü gwani yibegeng na bebere gwudi Ngwaalu!"], ["Obalu gwüngün gwola guyanu"], ["na gay güngün gola ngwaalinganu ndi mbüjïnï!"]], [["Ndi ari gitab garu nu,"], ["“Yärü gwanni gwülïngïdï yaꞌrany ye yoorta ngwaalinga yidi Deleny?"], ["Na yärü gwuru gwanni gwuma ru dibegeng düngün?”"]], [["“Yärü gwere aꞌtur gwanni gwätädï Ngwaalinga gony gere"], ["nunnu a Ngwaalu gwäꞌräcï?”"]], [["Ndi ari nginde gwuru gwugeꞌta yiꞌralalu ꞌdar na yiꞌral ꞌdar giyo ꞌdünggüngün na yani nginde."], ["A näjï gwüngün ru giyomon pipiꞌriꞌti! Yiru gu."]]], [[["Yäy gu no, nggwa je päcälü lani ngwänggärï gwani ïnä gwudi Ngwaalu ndi ari gätïjär Ngwaalinga ngwanginalu ngwalu aar ru mïꞌrïnï nono gwanni gwumidu gwujuꞌru gwüjädï Ngwaalinganu nunnu ngwuru gwani äpïjï Ngwaalinga yobo yidi lïgïꞌrïm."]], [["Aaꞌti ba be ngaa lelelle nono ngwüjü ngwudi dïdlä ndee ngaa be gwalli yigoꞌro yalu ndi gwürlï yaꞌranya yalu. Ngaa burni ndi lenge buping gwudi Ngwaalu nggwo ne gwanni gwujaw, gwüjädänü ngwumbuti."]], [["Yïmïꞌrü ye yanni yätädäär nje nyi ru dooꞌra dükäjäär, nggwa ondaci dïjü deꞌte deꞌte ndi ari aaꞌti nga gwa piyi ligoꞌro lunga ndi ari nga olanala, nga be ïrïyï ngwäyälü giligoꞌro lunga gwanni gwïndï kayalu guꞌru ge gidi ämnï Ngwaalu ganni gätädärängä Ngwaalu."]], [["Anaku dïjï deꞌte deꞌte dätï ngwangina ngweꞌte pu aar be onyadi yerelanu, na yerel giyee ku yati ꞌti apu yiiru yeꞌte yeꞌte,"]], [["yiru gu ꞌto ndi Kirictu ndi ari a lonyadu ngwanginu ngweꞌte pu, alanga ku liru yerel yacidu gwüpäng."]], [["Langidaci nje rung rung yïmïꞌrü ye yätädäär nje. Manari dïjï dangidacaar ndi alliji yïjïrä ngwuje ape anaku ätïng gu ämnïng Ngwaalu gwüngün."]], [["Ma dïjï ru dati äpïjï ngwüjü yiiru, ngwuje ape, ma doorta ru, ngwape yorta yüngün."]], [["Mung ru gwanni gwati orꞌtemaji ngwüjü ngwuje orꞌtemaji. Mung ru gwanni gwati gendaji guy gwani liꞌter, ngwugendaji ligor le. Mung ru gwanni gwuru giꞌra ndi okta ngwüjü, ngwuje okta gwundu ngwäy. Mung ru gwanni gwati ngwüjï ïnä, aar ïnä ligor le lijayanu."]], [["Ma ämnï ji, ngwube ru ꞌdidanu. Ara je yiꞌral ke ngwäy yanni yiki ngaa mätïnälü giyiꞌral yanni yijaw."]], [["Arnganajidar ndi ämnäjïdï yengga. Ngaa ätäjïdï denyajiding gwupana giyigoꞌro yalu."]], [["Aaꞌti ngaa la ayi nono nga be ꞌri gïlïgïꞌrïm, ngaa äpïjï Delenya yiiru."]], [["Ngaa jayanu ligeꞌtaja Ngwaalu, ngaa määtä yiguri gïdïrbänü, ngaa mätïnälü ndi otaci Ngwaalingalu."]], [["Ngaa emadi ngwüjïngä le ngwudi Ngwaalu ngwanni ngwuru ngwuwayi. Jädär ndi äpïjï ngwüjü yïrnü."]], [["Onjacar je lanni lati a je übïnälü. Onjacar je aaꞌti la je gu ꞌtäjï ngwünyü."]], [["Jayaranu ngindenga le lanni lijayanu, ngaa le runi lanni lirunu."]], [["Jaralu lamatanu. Aaꞌti ngaa la piyi yigoꞌro yalu ngaa be okeye yigoꞌro yalu ngaa le ubidanu lanni lijalu gïdïyängälü. Aaꞌti ngaa le engga yigoꞌro yalu libebera."]], [["Ma aar je yiꞌral mbuji yanni yiki, aaꞌti ngaa la gwalli dämjä ngaa be undi ngwäy ndi a je ärrï yanni yijaw ngwäyänü ngwüjï ꞌdar."]], [["Ma gay ji ma aang burni kuy galu, adataralu ngwüjï ngwe ꞌdar."]], [["Lani ngwumaad, aaꞌti ngaa la gwalli yiꞌra ngaa be gäbïcïjï Ngwaalinga gündä ndi ari yüllïnä ndi ari Deleny daru nu, “Yüny ru ndi gwalli yiꞌra, äny gwuru gwadi gwalli dämjä.”"]], [["Aar be ru manni ndi ari,"], ["“Manari güwän gunga gïtï ngwamanu, ätädï ngweny,"], ["ma ngwäädä eny, ätädï ngwïyï."], ["Manari yima je ärrï giyee, yani ndi ari gwumacanga lïgä liru yirang kiꞌrala güngün.”"]], [["Aaꞌti ngaa la gäbïcï yiꞌral yanni yiki ndi aar je dami, ngaa je be dami yiꞌral ye yanni yijaw."]]], [[["A ngwüjï ꞌdar ꞌdengenaci ngwelenya ngwanni ngwo ngwapu yelenya yere yanni giyo yïndï, ndi ari yelenya ꞌdar, yïndï Ngwaalu. Yeleny yanni yïndï gweneno, Ngwaalu ngwuru ngwugeꞌte je."]], [["No, gwere gwanni gwa nyürtïjï yelenyanu, nginde gwünyürtïjä gegeꞌteng gwudi Ngwaalu a lanni lati nyurtanu, la aar je obalu."]], [["Ndi ari ngwüjï ngwanni ngwati apepe yiꞌral yanni yijaw ngwati je ꞌti yedeny ïtï ngweleny aar be ru lanni lati apepe yiꞌral yanni yiki lanni lati je yedeny eny ngweleny. A gwunana ndi aar ang ꞌti yedeny ïtï ngwelenye? Ärrï je be yanni yijaw la je ngweleny orta."]], [["Ndi ari deleny diru dïnäd däpïjä Ngwaalinga yiiru yanni yijaw yani nga. Ma be ari nga gwati ape gwanni gwuki, aar ang yedeny eny, ndi ari deleny dati ꞌti ꞌtüyä ngwujaꞌralu ngwulemanu ꞌdogo aꞌtur. Ndi ari nginde gwuru dïnäd däpïjä Ngwaalinga yiiru, dätï yiima ndi obalu dïjï danni dati apepe gwanni gwuki gwani güündä gidi Ngwaalu."]], [["Yäy gu no yojema ndi aar ang yedeny eny nga ꞌdengenaci ngwelenya, gwani obalu gwudi Ngwaalu na gwani ligor ꞌto."]], [["Yiru giyee yanni yati a je gäbïcï ngaa je be gïꞌtïjï ꞌto dulba. Ndi ari ngweleny ngwuru ngwïnäd ngwudi Ngwaalu ngwanni ngwugwuja yiiru yegen."]], [["Ätädär dïjü guꞌru güngün. Ma dulba ru, geꞌta. Ma goola ru, geꞌta. Ma denya ru, aar je denya, ma näjï ru aar je näjï."]], [["Aaꞌti ngaa lätäjïdï dämjä nono dere ngaa a be ämnäjïdï ru. Ndi ari gwanni gwati ämnï gwenggen, nginde gwuma mbutiyi yobo."]], [["Ndi ari ngwujaꞌri ngwudi Ngwaalu ngwaru nu, “Aaꞌti nga gwa mïꞌrï ngwäyänü, aaꞌti nga gwa ꞌrinyidi, aaꞌti nga gwa ape yuꞌrimi, aaꞌti gong gang aranu.”"], ["Ngwujaꞌri ngwee ꞌdar na ngwujaꞌri ngwere mana ngwanni ngwo, ngwurkudu ngwujaꞌri ngwee ngwaru, “Ämnä gwanggalu nono ati a gu ämnï ligoꞌro lunga.”"]], [["Ndi ari gwanni gwati ämnï gwenggen gwating ꞌti akana nono, no ämnï gwuru mbutiyi gwudi yobo ꞌdar."]], [["Giyiꞌral giyee ꞌdar, ngaa lïlïngïdï ndi ari gaji giru nggee ganni gadi ge ꞌrita giyar. Ndi ari gaji ganni gadi aar nje Ngwaalu gïlängïdïyï gima jani gito ꞌdengge kaji ganni gämnär ge Ngwaalu."]], [["Ngwaalu ngwuma ji gito ndi uꞌri, a lingen anda ar be gatani yiiru yidi dïrïm ar gwodananu ngwäbländï ngwe ngwudi buri ar ji mama ar dugidi yiꞌralinga le yanni yiki."]], [["Ar elelle elelleng gwanni gwüdünälü nono ngwüjï ngwïndï gilingenalu. Aaꞌti ya ji yani yïꞌrïnyïnä yidi rlälï na yütä, yïjïn na yidigany, kadi na yiꞌrinya."]], [["Ngaa be manni üllänï Yicu Kirictung nono ati gu dïjï üllänï direda, aaꞌti ngaa la ji ndi ïräjï ngwäy kay gidi gwuji amiꞌrang gwudi drü danni diki."]]], [[["Ämnär gwanni gwamiꞌratu ämnïng Ngwaalu, degeꞌdajar aaꞌti dang de obalu ngwujaꞌri ngwüngün."]], [["Gweꞌte nggwo gwati engga ämnï gwe Ngwaalu gwüngün ndi ari yaꞌti yere ndi ümnïcï ndi eny ngwonyalu ꞌdar, a be gweꞌte gwanni gwamiꞌratu ndi ämnï Ngwaalu gwüngün, gwati engga ndi ari ngweny dänyä ꞌdogo."]], [["Dïjï danni dati eny ngwony ꞌdar, aaꞌti da ci gwenggenalu mireny gwanni gwati ꞌti ïtï ngwony ꞌdar. Na gwanni gwaꞌti ïtï ngwony ꞌdar aaꞌti gwa gwobalu gwenggen gwanni gwati eny ngwonyalu ꞌdar, ndi ari gwuma Ngwaalu ämnä."]], [["Nga gwani yärü ndi obalu dïnädä de didi dïjï diꞌter? Gidoorta düngün, gwümätïnälü ya gwïꞌdü, gwa mätïnälü, ndi ari Deleny dätï yiima ndi mätïnïyälü."]], [["Dïjï deꞌte ndo dati engga gomon geꞌte gijuꞌrana komon giꞌter, a deꞌte ꞌto engga ndi ari yomon ꞌdar yubidanu. Gäbïcär be a dïjï deꞌte deꞌte ïcïnänü ngwujaꞌri ngwe ngwüngün ngwaru ngwe."]], [["Gwanni gwati engga gomon geꞌte giru ꞌter nggu ru gwani Deleny. Dïjï dati eny ngwüdï ngwating je eny gwani Deleny ndi ari gwati gu ci Ngwaalinga yäy ꞌtu. Nginde gwanni gwati ïnyïnï ndi eny ngwony ngwere, gwati gu ru gwani Deleny na nggu ci Ngwaalinga yäy ꞌtu."]], [["Ndi ari dïjï dere daꞌti dati midi gwani ligoꞌro lüngün jücü na dere daꞌti dati ayi gwani ligoꞌro lüngün jücü."]], [["Ma ar midi, ar midi gwani Deleny na ma ar ayi, ar ayi gwani Deleny. No manari a limidu, a manari a layu, alanga lidi Deleny liru."]], [["Yiru giyee ndi ari Kirictu gwayu ngwoꞌre ngwumidu gwani yiiru giyee, ndi ari ngwuru Deleny didi ngwüjï ngwanni ngwayu na ngwanni ngwumidu."]], [["A be nga, nga gwarra ati ang be obalu gwanggalu gwe? Ya nga gwarra ati ang ci gwanggalalu mireny? Aar be ru ndi ari alanga ꞌdar laji la dünäcï diduꞌralu didi Ngwaalu ndi aar nje otacalu."]], [["A yüllïnä ndi ari Deleny daru nu,"], ["“ꞌDidanu anaku midiny gu, yirku ꞌdar yaji yiny jürbäcälü,"], ["ngwungla ꞌdar ngwaji ngwa ortada Ngwaalinga.”"]], [["Yäy gu no alanga ꞌdar, a laji la enggaci Ngwaalinga yiꞌral yidi yigoꞌro yegen."]], [["Yäy gu no ar be dünäjï ndi obajidalu. Ar be manni geꞌte ndi ari aaꞌti a gwa ru gimle nga millici gwanggalu kayanu."]], [["Äny gwülïngïdï nyi ïcïnänü ꞌdiꞌdidanu ndi Deleny dani Yicu, ndi ari ngwong ngwere ngwaꞌti ngwudi eny ngwürngü gwuꞌren. A be manari dïjï dere dima engga ndi ari gong gïrngü, ga be rngï ꞌdünggün jücü."]], [["Manari yanni yati a je eny yati gäbïcï gwanggalu ngwïnï nono, apepe gwunga gwaꞌti äpïnä ämnï gwe Ngwaalu. Aaꞌti eny gwunga gwa geraji ämnïng Ngwaalu gwudi gwanggalu ndi ari Kirictu gwayu gwani nginde."]], [["Aaꞌti nga gwa gäbïcï yiꞌral yanni yati a je engga yijaw a ye ngwüjï ondaji ndi ari yiki."]], [["Ndi ari yeleny yidi Ngwaalu yaꞌti ani eny na ïyï, aar be ani dünälü, adatalu na jayanu Gïlïgïꞌrïm lanni Lijuꞌru."]], [["Ndi ari dïjï danni dadi äpïjï Kirictu yiiru no, diru danni dati jada Ngwaalinganu a de ngwüjï gwällïnï."]], [["Yäy gu no, ar be undi ngwäy ndi ärrï yiꞌral yanni yati apa adatingalu ar ye oda yigoꞌro yege."]], [["Aaꞌti pädï yiiralu mbüny yidi Ngwaalu gwani eny! Ngwong ngwudi eny ꞌdar ngwujaw. Aar be ke manari nga gwuma eny gony ganni gadi gäbïcï dïjï ngwobalu."]], [["Yijayana aaꞌti nga gweny ngwüdï nga ïyï diꞌrica ya nga ärrï yiꞌral yere yanni yadi gäbïcï gwanggalu ngwïꞌdï."]], [["No yere yunga yanni yämnä gu giyiꞌral giyee, gäbïcä je aar ji giligoꞌro lunga na Ngwaalu. Gwonjacaar gwanni gwaꞌti übïdälü giligoꞌro lüngün mung ärrï yiꞌral yanni yänggädïng je yijaw."]], [["A be gwanni gwati ngwaalu aci nono ndi eny gwüngün, gwa obalu mung eny, ndi ari gwaꞌti ïtï ligor le lämnä Ngwaalu, a yanni yati ꞌti äpïnä ämnï gwe Ngwaalu, yiru yanni yiki."]]], [[["Alanga lanni gilo lojema nono ndi ämnï Ngwaalu, ar je geraci länï lanni gilo lïꞌdü ïꞌdïng gwudi amiꞌrati ndi ari aaꞌti yigoꞌro yege yinje jadanu."]], [["A be alanga ꞌdar, ati dïjï mïnïjï gwenggen yiꞌral yanni yadi jadanu gwani jayi gwegen nunnu ar ojemeye nono."]], [["Ndi ari ꞌdi ndi Kirictu giligoꞌro lüngün laꞌti jädänü a be gitab ari, “Lo gwudi ngwüjï gwanni gwüllüdäär gwe Ngwaalinga, gwuminy ïꞌdä nono.”"]], [["Ngwujaꞌri ꞌdar ngwanni ngwüllïnä luubu, ngwüllïnä ndi ari aar nje enggaci ar ätï geꞌtajing ngwujaꞌri ngwe ngwanni ngwuju kitabanu ngwani mätï liguri na orꞌtemaji."]], [["Ara je Ngwaalu ätädä mätïng liguri na orꞌtemaji ara je ätä gekajiding gwüpäng anaku gwuja gu Yicu Kirictung."]], [["Nunnu ligor le leꞌte pu na ngwujaꞌri ngwe ngwulemanu ngweꞌte pu, ngaa näjï Ngwaalinga ngwuru Papa gwudi Deleny dege dani Yicu Kirictu."]], [["No, ämnäjïdär gwani näjï Ngwaalinga anaku ma ara je gu Kirictu ämnï."]], [["Ndi ari nggwa je ci Kirictu gwuru dïnäd didi Ngwüyäwüd ngwaalu ngwudi ngwujaꞌri ngwudi Ngwaalu ngwanni ngwuru ꞌdidanu, ngwügäbïcï ngwujaꞌri ngwanni ngwuca ngwe Ngwaalu papang je aar ätï ngwäyänü."]], [["Nunnu ngwüjï ngwanni ngwuru Garany, ngwaji ngwa näjï Ngwaalinga gwani ïnä gwüngün. Anaku aru gu Däwüd kitabanu ndi ari,"], ["“Yäy gu no, nggwa ang ortada ngwüjänü ngwuru Garany,"], ["nyi elngaji ngwürïny ngwunga.”"]], [["Oꞌre aar ari,"], ["“Jayaranu lanni liru Garany ngwüjïngä le ngwüngün.”"]], [["Na oꞌre aar ari,"], ["“Ürtädär Delenya nga nga ꞌdar liru Garany,"], ["na ngwüjï ꞌdar, elngajar ngindeng ngaa ortada.”"]], [["Na ꞌto dïjïr dani Ajaya ari,"], ["“Guuwa gïlängïr lidi Yici ga ꞌtüdä"], ["nginde gwanni gwa ꞌdïꞌrä ngwümäätä ngwüjï giyen,"], ["gwa gu ngwüjï ngwuru Garany geꞌtaji.”"]], [["Ara je gu Ngwaalu ngwanni ngwugeꞌtajar gu onjaji jayinganu na adatalu anaku ämnäcä gu nunnu ara je gu geꞌtaji ji gwïrälü yiima ye yidi Lïgïꞌrïm lanni Lijuꞌru."]], [["Äny giligoꞌro lüny gwïcïnänü lani ngwänggärï ndi ari ngaa lapu gwonyadu gwujaw ngaa lenge bebereng ꞌdar ngaa ätï yiima ndi olajidi ꞌto."]], [["Äny gwuꞌranu gwulleny ngaa je üllïjä ngwujaꞌri giyiꞌral yoko nunnu ngaa je gu diwayiniyi, ndi ari yïmïꞌrü ye yanni yätädäär nje Ngwaalu"]], [["ꞌdi nyi ru dïnäd didi Yicu Kirictu ngwüjï ngwuru Garany. Nyi ape yiiru yidi yirꞌdal ndi ondaji ngwujaꞌri ngwe ngwanni ngwujaw ngwudi Ngwaalu nunnu a ngwüjï ngwuru Garanyu ru gatalu gwanni gwüjädï Ngwaalinganu a je Lïgïꞌrïm lanni Lijuꞌru juꞌriyi."]], [["Yäy gu no, äny gwujayanu ndi Yicu Kirictu ndi äpïjï Ngwaalinga yiiru."]], [["Ngwaꞌti gwa ädïnï ndi ondaji yiꞌral ye yere ꞌdogo yanni yima je Kirictu mbutiyi äny gwe ndi okta ngwüjü ngwuru Garany ndi ꞌdengenaci Ngwaalinga ngwujaꞌri ngwe ngwanni ngwuminy ngwe ari na yiiru ye yanni yiminje ape."]], [["Ape gwe yiima yidi yiꞌremna na allalu ndïr na yiima ye yidi Lïgïꞌrïm. No, äny gwondaca ngwüjü ngwujaꞌri ngwanni ngwujaw ꞌtuꞌtu Üräjälïm ꞌdi aar obani ngwaalu ngwani Alirkun, nyi gu gwondaja ngwujaꞌri ngwudi Kirictu ku."]], [["Äny gwati arnga giyomon ꞌdar ndi ondaji ngwujaꞌri ngwanni ngwujaw ngwaalu ngwanni ngwaꞌti gu ngwüjï lïngïdï Kirictung nunnu aaꞌti nggwa oda kidingo ganni gigeꞌta dïjï diꞌter."]], [["A be anaku ullu dïjïr dani Ajaya kitabanu gwani Kirictu ngwari,"], ["“Lanni laꞌti aar je ondaca nginde gwe la engga,"], ["na lanni laꞌti ꞌdingina nginde gwe la lenge.”"]], [["Yiru giyee yanni yïgäbïcïny nyi ꞌti be burna yomon yonyadu ndi ila ꞌdanggalu."]], [["A be gwenene, ngwaalu ngwere ngwaꞌti ba be ndi nyi gu ape yiiru ngene. A anni jädï nyi gu ꞌtuꞌtu ngwüdläyü ngwonyadu ndi ila nga je engga. Äny gwugeꞌta gu ndi a je engga"]], [["minyi ila nggwadi ele Ajipaniya. Äny gwugeꞌtaja ndi ila ꞌdanggalu nyii gendaci guy gïdïlä ndi ele Ajipaniya manari a lima acajidi lamanu yomon cong."]], [["Äny gwenene nggwo kay nggwadi ele Üräjälïm nyi äpïjï ngwïkïrïjïnä yiiru ngenone."]], [["Ndi ari ngwïkïrïjïn ngwudi Majiduniyang na Akayiya ngwujayanu ndi ïmäjïdï ngwuy aar gataji ngwengga düwä ngwanni ngwuru ngwuwayi Üräjälïmïng."]], [["Lanni liru Garany lïjädï gu ndi aar je ärrï giyee na ꞌdidanu yiru dämjü ꞌdenggen gwani Ngwüyäwüd. Ndi ari manari Ngwüyäwüd ngwuru ngwäpïjä ngwüjü ngwuru Garany ngwujaꞌri ngwanni ngwujaw ngwudi onjaci gwudi lïgïꞌrïm, yiru gu ꞌto dämjü ngwüjï ngwuru Garany emadi Ngwüyäwüd ngwe onjaci gwegen gwe gwudi lingeno."]], [["No manari äny gwuma medaja yiiru giyee, minyi gu lenge ndi ari yima aar je ape, nggwa be ꞌdïꞌrä nggwila nyi ele Ajipaniya."]], [["Nyi be lenge ndi ari minyi ila ꞌdanggalu, nggwila gwonjaca Kirictu gwulleny."]], [["Nggwa je päcälü ngwänggärï gwani Deleny dege dani Yicu Kirictu, na gwani ämnäjïdï gwudi Lïgïꞌrïm ndi ari ar acajidi ndi undi ngwäy gwüpäng ndi otaci Ngwaalingalu gwani äny."]], [["Nunnu aaꞌti nggwïꞌdï kuyanu gidi ngwüjï ngwäꞌtüdï ngwïkïrïjïn Yäwüdïyä na ndi ari a ngweengga Üräjälïm ämnï yiiru yüny."]], [["ꞌDi manari Ngwaalu ngwuma ari yäy nyi ila ꞌdanggalu, nyi ila ligor le lijayanu aar jalu gwüpäng ar oꞌradalu."]], [["Ara je gu Ngwaalu ngwanni ngwuru adatalu ji ꞌdar. Yiru gu."]]], [[["Äny gwa je ola gwani diweengga dege diru gera dani Pïbï gwanni gwati gendaji guy giyiiru kiꞌdoonga gidi Kanggiriyang."]], [["Mätär ꞌdanggalu gwuru diweengga Gideleny ngaa ärrïjï yiꞌral yidi ngwïkïrïjïn ngwudi Ngwaalu. Gendacar guy giyiꞌral yere yanni ying je bupi ngwaalu ngwere ꞌdanggalu, ndi ari gwugataja ngwüjü düwä ngwonyadu aar nyi gataji düwä ꞌto."]], [["Agannar Bärjïkïlläng je Äkïllä gwe lanni liru nyii le gimaad giyiiru ndi Yicu Kirictu."]], [["Ngindenga linanu ndi mïꞌrïnï nono yigoꞌro ye yegen gwani äny. Nyi ꞌti be rüdï jücü gwuca je yäy ꞌtu, aar be ru ꞌdar lidi giꞌdoonga gidi ngwüjï ngwuru Garany lica je yäy ꞌtu."]], [["Agannar ꞌto giꞌdonga ganni gati oꞌrajidalu ꞌdunu ꞌdenggen."], ["Agannar Apenetojing gwanni gwämnïny gwanni gwuru giꞌra ndi ru dïkïrïjïn didi Kirictu ngwaalu ngwani Ajiya."]], [["Agannar Märïyämïng gwanni gwundu ngwäy ndi ara je äpïjï yiiru gwerre."]], [["Agannar Andrunikujing je Yuniya gwe, liru ngwüjï ngwüny lanni liju nyii le korkon. Ngindenga lilinginna ngwooꞌranu ngwükäjär je. Liru ngwïkïrïjïn ndi Kirictu gwerre gwerre ꞌdünggüny."]], [["Agannar Ambliyatujing, gwanni gwämnïny Gideleny."]], [["Agannar Yurbanujing gwanni gwuru nyii le gimaad giyiiru ndi Kirictu, na Ijitagij gwanni gwämnïny."]], [["Agannar Apelejing gwanni gwuma inggidi ndi ari gwuma gwällïnï ndi Kirictu."], ["Ngaa aganni ngwuꞌduna ngwudi Arijtubulij."]], [["Agannar Yïrüdïyünïng gwuru dïjï düny."], ["Ngaa aganni ngwuꞌduna ngwudi Narkijuj lanni liru ngwïkïrïjïn Gideleny."]], [["Agannar Täräbïnäng na Täräbüjäng liru ngwaw ngwanni ngwundu ngwäy giyiiru Gideleny."], ["Agannar Bïrjïjïng gwanni gwämnïny gwuru gweꞌte mana ngwaanu gwundu ngwäy giyiiru yonyadu Gideleny gwerre."]], [["Agannar Rubujing gwanni gwäbrä Deleny na nanni gwüngün gwanni gwuru nono nanning gwüny ꞌto."]], [["Agannar Äjïnïkïrtüjïng na Palegon na Armij na Batrubaj na Armaj ngaa aganni ngwengga ngwanni ngwati aar le oꞌrajidalu."]], [["Agannar Payiligujing na Jülïyä, Neroj na gera giru gwenggen, Uliyimbaj na ngwüjï ꞌdar ngwudi Ngwaalu ngwanni ngwati aar le oꞌrajidalu."]], [["Agannajidar giyinenanu agannajiding gwanni gwujuꞌru."], ["Yiꞌdoonga ꞌdar yidi Kirictu, yaganna je."]], [["Nggwa je päcälü lani ngwänggärï, ndi ari ngaa arngani ngwüjü ngwanni ngwati gwogaji ngwüjü aar üꞌrïꞌtïdänü, aar je millici kay ngwujaꞌri ngwe ngwaꞌti aar ïndï ngwujaꞌri ngwe ngwanni gwenggacaar a je gwuma lenge. Ngwüjï ngwanni ngwuru gu no, ꞌtüdär gu."]], [["Ndi ari lanni liru gu no, laꞌti äpïjä Delenya dege dani Kirictu yiiru aar je be apada ndi amiꞌra ngwegen, ngwujaꞌri ngwe ngwami ngwulemanu aar ngwe mamiꞌri ngwüjänü ngwuru ngwumulu aar je dudiyi yaꞌranya."]], [["Lonyadu liꞌdingina ꞌdengenaci gwe gwalu Delenya. Yiminy be gäbïcï nyi jayanu gwani nga nga. Nyi be mïnï ndi aang bebera giyiꞌral yanni yijaw ngaa jayi nono giyiꞌral yanni yiki."]], [["Ngwaalu ngwudi adatalu, ngwo gito ngwa mireny dijegoꞌro giꞌranu giyoranu yalu."], ["Ara je gu yïmïꞌrü ji yidi Deleny dege dani Yicu."]], [["Diweengga dani Timijawuj, gwuru gimaad güny giyiiru gwaganna je. Ara je Lukuyuj, Yajun, na Jujipatar liru ngwüjï ngwüny aganna ꞌto."]], [["Äny gwani Tïrtïyüj gwanni gwüllïjä Bulijing ngwujaꞌri ngwee ngwükäcärä je, nggwaganna je ngwürïny ngwe ngwudi Deleny."]], [["Gayuj, gwanni gwugeꞌta nje ngwugeꞌte giꞌdongalu ꞌdar gidi Ngwaalu gïyïrnü yijaw ngwuꞌdun ngwüngün, gwaganna je."], ["Arictuj gwanni gwati määtä gola gidi ngwüjï ngwudi gündär nginde na diweengga dege dani Kwartuj laganna je."]], [["Gwenene, a Ngwaalu näjïnï"], ["ngwanni ngwuru yiima ndi ara je geꞌte ngaa mätïnälü"], ["ngwujaꞌri ngwanni ngwujaw ngwurnidi nyi ngwe"], ["ngwani Yicu Kirictu"], ["gwani ꞌtäjälü gwudi yujimid"], ["yanni yändälü ngwüdlä ngwolanu luubu."]], [["A be gwenene, yima je be Ngwaalu ngwudi gwurꞌtaling ꞌtäjälü"], ["ngwujaꞌri ngwe ngwanni ngwullu je ngwïjïr"], ["na gegeꞌte gwe gwudi Ngwaalu gwanni gwuma linginni."], ["Nunnu a ngwüjï ꞌdar giyen"], ["aar gu ämnï aar ꞌdengenaci."]], [["A Ngwaalu ngwanni ngwubebere jücü"], ["näjïnï gwurꞌtal Yicu Kirictu gwe! Yiru gu."]]]], "I Corinthians": [[[["Äny gwuru gwani Bulij, bupi gwe gwudi Ngwaalu gwurnidaar ngwuru dooꞌra dükäjäär didi Yicu Kirictu. Nyii liju diweengga de dani Jujitanuj."]], [["Ngwükäcï nje giꞌdonga gidi Ngwaalu kündär gani Küründüj. Ngwüjï ngwudi Ngwaalu ngwanni ngwügäꞌrïnä ndi Yicu Kirictu ngwanni ngwurnidi je Ngwaalu nunnu aar juꞌri ngwüjïngä le ꞌdar ngwanni ngwurnidu ngwürïny ngwe ngwudi Deleny dege dani Yicu Kirictu ngwaalu ꞌdar gwuru Deleny degen ngwuru Deleny dege."]], [["Ara je gu yïmïꞌrü ji ara je gu adatalu ji gwudi Ngwaalu ngwuru Papa gwege na Deleny dege dani Yicu Kirictu."]], [["Äny gwati ci Ngwaalinga yäy ꞌtu gwani nga nga yomon reny na gwani yïmïꞌrü yanni yima ara je Ngwaalu ätädä ndi Yicu Kirictu."]], [["Ndi ari lima je nïyänü ꞌdünggüngün angidaji gwe ꞌdar, ndi ondaji gwalu ꞌdar, ndi lenge gwalu ꞌdar,"]], [["ndi ari ngwujaꞌri ngwanni ngwondaji nyii ngwe gwani Kirictu, ngwuma mätïnälü ꞌdanggalanu."]], [["Yäy gu no, ngaa laꞌti amiꞌratu angidajing gwere gwudi Ngwaalu, anaku dünïcä gu Delenya dege dani Yicu Kirictu lïtï je yigoranu, nding ꞌtädïnälü."]], [["Nginde gwuru gwa je rime ngaa mätïnälü ꞌdi a yomon medadi ngaa ji ngaa jayi nono komon gidi Deleny dege dani Yicu Kirictu."]], [["Ngwaalu ngwuru ligor leꞌte pu ngwanni ngwurnida je ndi acajidi Gïjïngä le güngün giru Deleny dege dani Yicu Kirictu."]], [["Nggwüpäcä jälü lani ngweengga, ngwürïny ngwe ngwudi Deleny dege dani Yicu Kirictu ndi ari ngaa gekajidi ngwujaꞌri ngweꞌte pu nunnu aaꞌti üꞌrïꞌtïdänü gwa ji ꞌdanggalanu na ndi ari ngaa gekajidi limbutu liru yigor yeꞌte pu na yaꞌranya yeꞌte pu."]], [["Ndi ari ngwüjï ngwoko ngwudi gubu gidi Galiwa ngwondaciny ndi ari ngaa gilo lati kadi lani ngwänggärï."]], [["Yanni yadi nyi ye ari yiru giyee ndi ari, loko gilo ꞌdanggalanu lati ari, “Nyängä liru lidi Bulij.” A loko ari, “Nyängä liru lidi Abuluj.” A loko ari, “Nyängä liru lidi Butruj.” A loko ari, “Nyängä liru lidi Kirictu.”"]], [["Nggwutalu ndi ari, Kirictu gwüꞌrïꞌtïnäno? Bulij gwuru gwanni gwüpädäär küꞌrï gwani nga nga? Lïnyïnyä je ngwürïny ngwe ngwudi Bulije?"]], [["Äny gwucu Ngwaalinga yäy ꞌtu ndi ari nggwaꞌti nyïnyä dïjü dere ꞌdanggalanu a be Kirijibuj na Gayuj ru lanni lïnyïnyï nje."]], [["No dïjï dere daꞌti da ari ngaa lïnyïnyïnä ngwürïny ngwe ngwüny."]], [["Yäy na ꞌto, nggwünyïnyä ngwüjü ngwudi gubu gidi Ijitabanaj nyi ꞌti be diwayina ndi ari nggwünyïnyä dïjü dere diꞌter mana."]], [["Ndi ari Kirictu gwaꞌtiny ükäjü ndi nyïnyï ngwüjü, aar nyi be ükäjï ndi ondaci ngwüjü ngwujaꞌri ngwanni ngwujaw. Nyi ꞌti gätädï ngwäy ndi bebere gwudi ngwujaꞌri ngwudi ngwüjï ngwümnä nunnu aaꞌti yiima yidi yiꞌrany yidi Kirictu küꞌrälä, ya ru ꞌtur."]], [["Ndi ari ondaji gwudi ngwujaꞌri ngwudi yiꞌrany küꞌrälä gimamindanu, gwuru yeꞌrr ngwüjï ngwanni ngwo ndi ayi a be ꞌdengge lanni gilo ndi gïlängïdïnï, ngwube ru yiima yidi Ngwaalu."]], [["Ndi ari yüllïnä yaru nu,"], ["“Nggwa äbrï bebereng gwudi ngwüjï ngwanni ngwaru ngwubebera"], ["nyi äbrï lengeng gwudi ngwüjï ngwanni ngwaru ngwülïngïdï!”"]], [["Yäy gu no, gwanna gwe gwanni gwubebera? Na gwanna gwe gwanni gwuru doorta didi yobo? Gwanna gwe gwudi dïdlä ndee gwanni gwati garnati? Ngwaalu ngwuma ꞌti gwürlü bebereng gwudi dïdlä ndee gwuma ru yeꞌrre?"]], [["A be anni rar ndi ari bebere gwudi Ngwaalu gwaꞌti ngwüjï ngwudi dïdlä lïngïdï bebere gwe gwegen, Ngwaalu ngwüjädï je yeꞌrranu yidi ngwujaꞌri ngwanni ngwujaw ngwündäjïnä, ngwungwe gïlängïdïyï ngwüjü ngwanni ngwämnï ꞌdünggün."]], [["Ngwüyäwüd ngwati mïnï ndi engga yiꞌremna yiru yiima a Ngwügïrïg ngwati mïnï bebereng,"]], [["a be alanga londaja Kirictu gwe gwüpädäär küꞌrï, gwuru gimle gidi obalu Ngwüyäwüd, ngwuru yeꞌrr ngwüjï ngwuru Garany,"]], [["a be ngwüjï ngwanni ngwuma je Ngwaalu urnidi, ngwuru Ngwüyäwüd aar ru Garany, a be Kirictu ru ꞌdenggen yiima yidi Ngwaalu ngwuru bebere gwudi Ngwaalu."]], [["Ndi ari yeꞌrr yidi Ngwaalu yibeberana ndi bebere gwudi dïjï dümnä na amiꞌrati gwudi Ngwaalu gwojemana giyiima yidi dïjï dümnä."]], [["Ngweengga, ïrïyär ngwäyälü ngaa lenge ndi ari ngaa liruꞌtaa gwele anni urnidara je Ngwaalu. Ngaa laꞌti onyadu libebera bebereng gwudi dïdlä ngaa laꞌti onyadu lïꞌtüdï ngwüjï ngwätï yiima. Ngaa laꞌti onyadu lïlïngïnä ngwüjï ngwünänü."]], [["A be Ngwaalu äbrï yiꞌral yanni yiru yeꞌrr ngwüjï gïdïdlä ngwuye apiyi ngwüjü yaaru ngwanni ngwaru ngwubebera. A Ngwaalu äbrï yiꞌral yanni yamiꞌratu ngwüjï gïdïdlä ngwuye apiyi ngwüjü yaaru ngwanni ngwaru ngwätï yiima."]], [["Nginde gwäbrä yiꞌral yanni yooko guꞌru gïdïdlä ndee na yanni yica je ngwüjälü mireny na yanni yäꞌtüdï guꞌru, ngwuye dudiyi yiꞌral yanni yiru guꞌru ngwüjï,"]], [["nunnu aaꞌti dïjï dïrïngïnï ngwäyänü Ngwaalu."]], [["Yiru ndi ari yanni yima je Ngwaalu ärrï, ngaa lima ji ndi Yicu Kirictu gwanni gwuma ru bebere gwudi Ngwaalu ꞌdengge, dünälü, juꞌri na üꞌrälü gwege."]], [["Yäy gu no, anaku üllïnäär gu ndi ari, “Gäbïcär ngindeng gwanni gwadi ïrïngïnï, ngwïrïngïnï Gideleny.”"]]], [[["Lani ngweengga, anni ïndïny ꞌdanggalu, nggwaꞌti ïndï gwubu kinene gwondaja ngwujaꞌri ngwe gwudi yibegeng yipa anaku urnidiny gu ꞌdanggalanu inggidi gwe gwudi Ngwaalu."]], [["Nyi be ari nggwaꞌti gwa lenge gonyalu gere nggwuju ꞌdanggalu nyi be geꞌte lengeng gwüny ꞌdogo gwani Yicu Kirictu na gwani yiꞌrany yüngün küꞌrälä."]], [["Gaji ganni gijar ge, nggwamiꞌratu aar nyi yedeny eny nyi didiꞌri gwulleny."]], [["A anni ondaca je ngaa je enggaci ngwujaꞌri, nggwaꞌti ondaja bebere gwe na rimalu gwe, nyi be ondaji inggidi gwe gwani yiima yidi Lïgïꞌrïm."]], [["Nunnu a ämnï Ngwaalu gwalu odani giyiima yidi Ngwaalu aaꞌti gwodani ndi bebere gwudi dïjï dümnä."]], [["A be ꞌto nyii lati ondaji bebere gwe nyii ondaci ngwüjü ngwanni ngwuru ngwubegeng gïlïgïꞌrïm. Aar be ꞌti rüdï bebere gwudi dïdlä ndee aar ꞌti rüdï bebere gwudi ngweleny ngwudi dïdlä ndee ngwanni ngwadi ele ndi medadi."]], [["Nyii be ondaji bebere gwe gwuru yujimid yidi Ngwaalu yanni yändälü yaꞌti je ngwüjï lïngïdï yigeꞌta je Ngwaalu ꞌtuꞌtu gwerre gaji gaꞌtina ju nunnu aar nje ye näjï."]], [["Yaꞌti je deleny dere ngwelenyanu ngwudi dïdlä ndee lïngïdï, ndi ari adinari aar je lenge, laꞌti ladi pä Delenya didi näjï küꞌrälä."]], [["A be alanga londaja ngwujaꞌri ngwe ngwaru ngwe gitab ndi ari,"], ["“Yiꞌral yaꞌti je ngwüjï änggädï ngwäy ngwe,"], ["aar je ꞌti ꞌdingina ngwänï ngwe,"], ["aar je ꞌti lïngïdï yaꞌrany ye yidi dïjï dümnä"], ["yiru yanni yïgïꞌtïjä je Ngwaalu ngwüjü ngwanni ngwämnä ngindeng.”"]], [["Yima aar nje be Ngwaalu ꞌtäcälü Lïgïꞌrïm le lüngün."], ["Ndi ari Lïgïꞌrïm lidi Ngwaalu lati inggidi yiꞌralalu pipiꞌriꞌti ꞌdi ngwulenge ligor lidi Ngwaalu ngïnäꞌdänü."]], [["Ndi ari lïgïꞌrïm lidi dïjï dümnä ꞌdünggüngün, liru lanni lati lenge ligor lidi dïjï. No ꞌto Lïgïꞌrïm lidi Ngwaalu jücü liru ꞌto lanni lati lenge ligor lidi Ngwaalu."]], [["A laꞌti apu lïgïꞌrïmä lidi dïdlä ndee ar be ape Lïgïꞌrïmä lïndï Ngwaalu nunnu ar le lenge yiꞌral yanni yangidacaar nje Ngwaalu."]], [["Yiru giyee yati ar ye ondajalu ngwujaꞌri ngwe ngwanni ngwati nje Lïgïꞌrïm lanni Lijuꞌru enggaci, yäꞌtüdï enggaci gwudi bebere gwudi dïjï dümnä. Aar be ru enggaci gwudi Lïgïꞌrïm, ar inggidi ꞌdidaning gwudi lïgïꞌrïm ngwujaꞌri ngwe ngwudi lïgïꞌrïm."]], [["A be dïjï diru lingeno dati ꞌti ämnä yiꞌral yidi Lïgïꞌrïm lidi Ngwaalu ndi ari yating je engga ꞌdünggüngün yiru yeꞌrr. Yating je ꞌti burna ndi lenge ndi ari yati linginni Lïgïꞌrïmä le lidi Ngwaalu."]], [["Dïjï danni dätï Lïgïꞌrïmä lidi Ngwaalu, da burni ndi engga ꞌdidaning gwudi yiꞌral ꞌdar a be gwere gwaꞌti gwa lenge yiꞌral yidi dïjü didi Lïgïꞌrïm. Ndi ari gitab garu nu,"]], [["“Yärü gwanni gwülïngïdï ligor lidi Deleny"], ["nunnu ngwenggaci?”"], ["A be alanga lätï ligor lidi Kirictu."]]], [[["Yäy gu no lani ngweengga, nggwa ꞌta je enggaca nono ngwüjü ngwudi lïgïꞌrïm, nga je be enggaci nono ngwüjü ngwudi lingeno ngaa ru nono yïjü yanni yooko ꞌdogo ngwaalu ndi ämnï ndi Kirictu."]], [["Yanni yima je enggaci yiru nono ma je ïcï yan, ngwaꞌta je iya enying gwanni gwojemanu. Ndi ari nga nga laꞌti burna ndi eny enying gwanni gwojemanu ꞌdi komon gidi gweneng, ngaa gilona laꞌti mama."]], [["Ndi ari ngaa gilona liru ngwüjï ngwudi dïdlä gilingeno. Ndi ari anni rangaa na ngwüꞌdüny ati aang kadi, yäꞌtüdï mene ndi ari ngaa liru ngwüjï ngwudi dïdlä aang arri nono ngwüjï ꞌdogo?"]], [["Ndi ari manari dïjï dima ari, “Äny gwudi Bulij gwuru,” a ndee ari, “Äny gwudi Abuluj gwuru,” ngaa laꞌti arru nono ngwüjï ꞌdogo?"]], [["A be Abuluj gwani yärü? A yärü gwani Bulij? Liru ngwïnäd ngwügäꞌräjä je ndi ämnï Ngwaalu. Lapu yiiru yegen anaku ätädä je gu Deleny."]], [["Äny gwuru gwani Bulij gwükwüdï yuula giyigoranu yalu a je be Abuluj angiꞌraci a be Ngwaalu ꞌroꞌraji."]], [["Yäy gu no, gwanni gwükwüdï gwäꞌtüdï guꞌru na gwanni gwangiꞌraca gwäꞌtüdï guꞌru, a be Ngwaalu ru ngwanni ngwuꞌroꞌraja."]], [["Gwanni gwati kwoy na gwanni gwati angiꞌraci, bupi gwuru gweꞌte pu, a dïjï deꞌte deꞌte da aar ätä guꞌru gani yiiru yüngün."]], [["Ndi ari nyii lacajidu giyiiru Ngwaalinga le, ngaa be ru liru giruny gidi Ngwaalu ngaa ru oda gwudi Ngwaalu."]], [["A yani yïmïꞌrü yanni yätädäär nje Ngwaalu äny gwügätï yidingo nono doorta danni dati oda dïlïngïdï a be dïjï deꞌte ila ꞌto nggu odala. A be gweꞌte gweꞌte gwa arngani ndi ari nggwo gwati oda awa."]], [["Dïjï dere daꞌti da gatu yidingo yiꞌter giyidingala yanni yegeꞌta je Ngwaalu yani Yicu Kirictu."]], [["Dïjï dere danni doda giyidingala giyee ngwuꞌduna ngwuru dab, buta na yoꞌrr yiru guꞌru, na ngwuꞌduna ngwuru yüꞌrï na yanya aar ru yipuru,"]], [["yiiru yüngün ya be aji ya ꞌtädïnälü. Ndi ari ya je gomon gidi pï yelenya nggäꞌdï ꞌtäjï giburalu. Ndi ari ya je ꞌtäjälü lïgä le. Lïgä la ïdäjï guꞌru gidi yiiru yidi dïjï deꞌte deꞌte."]], [["Manari yanni yüdädïng je yima ꞌti uꞌdu, da aar ätädä guꞌru güngün."]], [["Manari yima uꞌdi, guꞌru güngün ga dudi. Nginde gwa gïlängïdïnï gwa be ru nono dïjü dabru gïlïgänü."]], [["Ngaa laꞌti lïngïdï ndi ari ngaa liru ngwuꞌdun ngwudi Ngwaalu lati je gu Lïgïꞌrïm lidi Ngwaalu jano?"]], [["Ma be ari dïjï ndo dati geraji ngwuꞌdunalu ngwudi Ngwaalu, da Ngwaalu gerajalu. Ndi ari ngwuꞌdun ngwudi Ngwaalu ngwujuꞌru ngwuru ngwani nga nga."]], [["Aaꞌti dïjï dere ꞌdanggalanu da dudiyi ligoꞌro lüngün. Ndi ari manari dïjï dere ꞌdanggalanu daru diru dïjï dibebera bebere gwe gwudi dïdlä ndee, gäbïcär ngwuru deꞌrr nunnu ngwubebere ꞌdidanu."]], [["Ndi ari bebere gwudi dïdlä ndee gwuru yeꞌrr ngwäyänü Ngwaalu. Ndi ari yüllïnä kitabanu, “Ngwaalu ngwati ïꞌdäcï ngwüjü ngwanni ngwaru ngwubebera ngwüꞌdïbä gwe ngwudi bebere gwegen.”"]], [["Yüllïnä ꞌto ndi ari, “Deleny dïlïngïdï ndi ari yigor yidi ngwüjï ngwanni ngwaru ngwubebera yiru ꞌtur.”"]], [["Yäy gu no, aaꞌti dïjï da ïrïngïnï dïjï de dümnä. Ndi ari yiꞌral ꞌdar yalu yiru ndi ari,"]], [["yani Bulij, yani Abuluj, yani Butruj, yani dïdlä, yani midi, yani yiꞌrany, yani gweneno na yani bïgänü, ꞌdar yalu yiru."]], [["A nga nga liru lidi Kirictu na Kirictu gwuru gwudi Ngwaalu."]]], [[["Yäy gäbïcär be a nje ngwüjï engga ndi ari a liru ngwïnäd ngwudi Kirictu ar ru ngwartan ngwätädäär je ndi inggidi yujimida yidi Ngwaalu."]], [["A be yïbüpïnä ngwartan aar ru yigor yeꞌte pu giyiiru yegen."]], [["A be yaꞌtiny ïtï änyïng aꞌtur manari nyii gwe obalu na aar nyi obalu yeleny ye yere yidi ngwüjï ngwümnä, ꞌdidanu ꞌdi nyi giligoꞌro lüny gwaꞌti übïdälü ligoꞌro le lüny."]], [["Ligor lüny lijayanu ndi ari ngwaꞌti ätï yiꞌral nono yere. A be yaꞌti ani ndi ari äny gwujaw nono a be Deleny ru dadi nyi de obalu."]], [["Yäy gu no aaꞌtina ngaa la obalu dïjï de gaji gaꞌtina ïndï ganni geꞌta Deleny. Dünär ꞌdi a Deleny oꞌra. Nginde gwuru gwadi ꞌtäjï yiꞌralalu gilingenalu yanni yändälü gïdïrïmänü ngwuje ꞌtäjälü yidi yigor yidi ngwüjï komon nggäꞌdï dïjï deꞌte deꞌte da be Ngwaalu ortada da mbuji guꞌru güngün."]], [["Gweneno, lani ngweengga, äny gwondijaja giyiꞌral giyee ꞌdar giyigoꞌro yärï Abuluj gwe yani elelle gwalu gïdïlä, nunnu ngaa lenge gïdïlä därï nunnu aaꞌti dïjï dere da ꞌtü ngwujaꞌranu ngwanni ngwüllïnä, nunnu aaꞌti dïjï da piyi ligoꞌro lüngün ndi ïrïngïnï dïjï de deꞌte ngaa ïnïjï dïjü deꞌte."]], [["Ndi ari yärü gwuru gwanni gwuruja je ꞌter gïdïjï diꞌter? Yanni yätä je ꞌdar Ngwaalu ngwuru gwätädä je. Ma be ari Ngwaalu ngwuru ngwätädä je, ange gwuru ngaa ye be arri nono ma ara je ꞌti ätädï?"]], [["Ngaa ligeꞌtaja ndi ari yima je mbuji ꞌdar yanni yibupa je, ngaa lima onje, ngaa lima ru ngweleny nyii laꞌti gu! Awa nggwüjädï ndi ari adinari ngaa ru ngweleny ꞌdidanu nunnu aadi ar acajidi giyelenyanu."]], [["Giyo yänggädï nje nono Ngwaalu ngwuminje geꞌte guꞌru gooko liru ngwooꞌra ngwükäjäär je aar nje obedalu kebedalu lani yiꞌrany. Liminje geꞌte a nje dïdlä na yïꞌrr na ngwüjï ombajajalu."]], [["Änyängä liru ngweꞌrr gwani Kirictu ngaa be bebere ndi Kirictu. Nyii lamiꞌratu ngaa be ojeme nono. Lima je näjï aar nje be calu mireny."]], [["ꞌDi gomon gidi gweneng nyii gilo lïtï je ngwamanu ar nje ngwäädä eny, lïndälü ngwanginu ngwanu. Lïpïnä, aar nje linynyi poor."]], [["Lundu ngwäy ndi ape yiiru ngwuy ngwe ngwärï nunnu nyii eny, aar nje ngwüjï lo nje onjaci. Aar nje übïnälü nyii orꞌtemaji,"]], [["aar nje üꞌrïdä yiꞌduru nono nyii gwäꞌräcänü yigor ye yïjïlänü. ꞌDi gomon gidi gweneng, nyii gilo lima ru nono gïrüräny ngwüjï nyii ru ngwudigany gïdïdlä."]], [["Nggwaꞌti ullu ngwujaꞌri ngwee nunnu a je ngwe apiyi yaaru. Nje be ulli nunnu a je ngwe ola ndi ari nga liru yïjï yüny yanni yämnï nje."]], [["ꞌDi ma aang ni ari lätï ngwudere ngwüüꞌrï ꞌdï (10,000) ngwanni ngwata je enggaci gwani Kirictu, ngaa laꞌti ätï papang je lonyadu! Äny gwuru papa gwanni gwülïngïtä je ndi ämnï gwudi Yicu Kirictu ndi ari äny gwuru gwanni gwondaca je ngwujaꞌri ngwe ngwanni ngwujaw."]], [["Yäy gu no, nggwa je päcälü ndi aang ïdïtänï ꞌdünggüny."]], [["Yiru giyee yanni yïgäbïcïny ngaa je be ükäcä Timijawujing. Gwuru gïjï güny ganni gämnïny gwuru ligor leꞌte pu Gideleny. Gwuru gwa je diwayiniyi elelleng gwüny gwanni gwelelleny gwe ndi midi ndi Yicu Kirictu, gwanni gwelataar enggaci gwe gwanni gwati nyi enggaci yiꞌdonga yidi Ngwaalu ngwaalu ꞌdar ngwati nyi gu ele."]], [["Loko gilo la ji ndi ari nggwäꞌtüdï gwadi ila ꞌdanggalu, yiru yanni yïgäbïcä je aar be piyi yigoꞌro yegen ndi ïrïngïnï."]], [["A be ma gu Deleny ari gito gwuru nggwa ila nyi be engga ndi ari giloo lari lïrïngïnä, gilo lätï yiima gwalla yani ondaji ꞌdogo!"]], [["Ndi ari yeleny yidi Ngwaalu yaꞌti ani ondaji, aar be ani yiima."]], [["Yäy gu no, yiru ange yanni yibupa je? Ngaa je ïlïjä dirula de gwalla nyi ila ämnï gwe na lïgïꞌrïm le lanni lïjïlänü?"]]], [[["Londaja na ꞌdünggüny yiru nono ma ru ꞌdid ndi ari yïjïn giyo ꞌdanggalanu! ꞌDi ati dïjï ru dïjïn gidaw didi mbumbu gwüngün! Ngwüjï ngwanni ngwaꞌti lïngïdï Ngwaalinga, ngwati ꞌti ärrü yiꞌral giyee yiru gu no."]], [["Ngaa be ïrïngïnï! Ngaa laadi manni runi gwulleny giyiꞌral giyee ꞌdi a dïjï äbrïnï ndoo därrü yiꞌral giyee gidiliganu ꞌdanggalu."]], [["A be äny gwaꞌti gito ꞌdanggalu gilingeno ar be ji gïlïgïꞌrïm. Äny gwuma ari ngwujaꞌri ngwüny gïdïjï ndee därrü yiꞌral giyee ndi ari diminyi de obalu nono aadi nyi ji gito ꞌdanggalu."]], [["Manari ngaa lima oꞌrajidalu ngwürïny ngwe ngwudi Deleny dege dani Yicu ar ji gïlïgïꞌrïm, a yiima ji yidi Deleny dege dani Yicu gidiliganu ꞌdengge,"]], [["Gätïjär dijegoꞌro dïjü ndee ngwape a gu yiꞌral dudi giyee yüngün yiki drü nunnu aji a lïgïꞌrïm lüngün gïlängïdïnï komon gidi Deleny."]], [["Yaꞌti gu ädï ndi ari ngaa ïrïngïnï yiꞌral ye yiru gu no. Ngaa laꞌti lïngïdï ndi ari ma ang ape ngwüꞌrüdü ngwooko, ngwati gwürlï ngwülä ꞌdar aar uule?"]], [["Yäy gu no, gätär ngwüꞌrüdü mbüny ngwanni ngwuꞌrin nunnu ngaa ru ngwülä ngwanni ngwuyang. Ngaa ru ngwüjü ngwujuꞌru, ndi ari liminje mïꞌrï nono girany ge gani Kirictu gidi Dambdani gwege."]], [["Yäy gu no ar ape yïꞌrïnyïnä aaꞌti ya ar je ape ngwüꞌrüd ngwe ngwanni ngwuꞌrin ngwani ngwüꞌrüd ngwudi yiꞌrinya na ke, ar je be ape yïꞌrïnyïnä yidi ligiꞌra le laꞌti ngwüꞌrüdänü lani juꞌri na ꞌdidanu."]], [["Ngwujaꞌri ngwüny ngwanni ngwüllïjä je, ngwüllïjä je ndi ari aaꞌti ngaa la acajidi ngwïjïn ngwe."]], [["Nggwaꞌti geꞌtaja ndi ari ngwüjü ꞌdar ngwanni ngwuki gïdïdlä ndee yani yïjïn, ngwuban, ngwuꞌram, na lati äpïjï dïdülä yobo. Adinari nggwaru gu no, yaadi be ru ndi ari ngaa ꞌtü ngaa gatani ngwüjü ngwümnä gïdïdlä ꞌdar."]], [["Ngaa je be üllïjä gweneno ndi ari aaꞌti ngaa la acajidi ngwüjïngä le ngwanni ngwaru ngwuru ngwïkïrïjïn aar be ru ngwïjïn na aar ru ngwuban, na aar ru ngwudi yobo yidi dïdülä, ngwaru ngwulem, ngwati rlälï na aar ru ngwuꞌram. Ngwüjï ngwanni ngwuru gu no, aaꞌti ngwa ngwe jalu ndi eny."]], [["Na äny gwaꞌti ätï yeleny ndi nyi pïcï ngwüjü yelenya ngwuju kiꞌdoonga poor ngwaꞌti kiꞌdoonganu gidi Kirictu. A be lanni gilo kiꞌdoonganu ngwanni ngwati ape gwuki, ngaa lätï gu ndi a je pïcï yelenya."]], [["Ndi ari lanni gilo kulu poor, Ngwaalu ngwuru ngwadi je pïcï yelenya. Gitab garu, “Äbrär gwanni gwuki ꞌdanggalanu.”"]]], [[["Manari dïjï dere ꞌdanggalanu dätï yiꞌral yere kwenggen gwuꞌter, awa ngwube apada poor ngwüjï ngwäꞌtüdï ngwïkïrïjïn aar pïcï yelenya ndi ari manni ngwapada ngwïkïrïjïn?"]], [["Ngaa laꞌti lïngïdï ndi ari ngwïkïrïjïn ngwuru ngwadi pïcï ngwüjü yelenya ngwudi dïdlä? Manari ngaa liru ladi pïcï ngwüjü yeleny ngwudi dïdlä, ngaa lätï gu yiima ndi pï yelenya giyiꞌral yanni yooko guꞌru ngwïkïrïjïnänü."]], [["Ngaa lïlïngïdï ꞌto ndi ari alanga liru lanni ladi pïcï yïꞌrrä yelenya, no yiru guꞌru ndi ar pï yelenya giyiꞌral yanni yooko yidi dïdlä ndee."]], [["Ma be ari ngaa gilo lati garnati giyiꞌral yidi dïdlä, ange gwuru ngaa be ïdïtänï ndi ele yiꞌral ye yalu ngwüjï ngwanni ngwaꞌti je giꞌdoonga gidi Kirictu gïꞌtïjä ngwäye?"]], [["Äjï be ni yaaru giyee! Gwere gwaꞌti ꞌdanggalanu gwubebera ndi ara je ombaci yiꞌral liru ngweengga?"]], [["Ati be manni diweengga apada gwenggen ngweleny aar je pïcï yelenya ngwäyänü ngwüjï ngwäꞌtüdï ngwïkïrïjïn."]], [["Anni raar ꞌdidanu ndi ari ngaa lätäjïdü yiꞌral nono, yinggida ndi ari ngaa lamiꞌratu gu mama. Ngaa larra ngaa ꞌti be ämnä ndi aar je ärrïjï yanni yiki? Ngaa larra ngaa ꞌti be ämnä ndi ara je ngwüjï ärräjï?"]], [["Ngaa be manni giyigoꞌro yalu ärräjïdï ngaa kajidi ngaa ärrï yiꞌral giyee ꞌdi ngweengga ngwalu."]], [["Ngaa ꞌti gu lïlïngïdï ndi ari ngwüjï ngwanni ngwuki ngwaꞌti ätï yuꞌrina yere giyelenyanu yidi Ngwaalo? Aaꞌti la je ïꞌdäjänü. Ngwïjïn yaa lanni lati äpïjï dïdülä yobo, yaa lanni lati mïꞌrï ngwäyänü, yaa ngwur ngwanni ngwati ürnï, yaa ngwur ngwanni ngwati ape ngwuru,"]], [["yaa ngwuꞌram, yaa ngwuban yaa lanni lati rlälï yaa lanni laru ngwulem yaa lanni lati obe, dïjï dere daꞌti ngwüjänü ngwanni ngwuru gu no, da mbuji yuꞌrina yidi yeleny yidi Ngwaalu."]], [["Loko ꞌdanggalanu gwerre liju giyiꞌralanu giyee, ara je be Ngwaalu gaꞌrida nono, ara je geꞌte ngaa ru lüngün, ndi ari ngaa liru ngwüjï ngwüdünälü yiima ye yidi Deleny dege dani Yicu Kirictu na Lïgïꞌrïm le lidi Ngwaalu ngwege."]], [["Ngwüjï ngwoko ngwati ari, “Yiꞌral ꞌdar yäꞌtüdï drü ꞌdünggüny,” a be nggwa je ci, yiꞌral ꞌdar yaꞌti jaw ꞌdünggüny. Na loko lati ari, “Yiꞌral ꞌdar yäꞌtüdï drü ꞌdünggüny,” a be nggwa je ci nggwaꞌti gwuru dïnäd yiꞌral ye yere."]], [["Ngwüjï ngwoko ngwati ari, “Eny gwani lari na lari lani eny,” a be Ngwaalu ngwuru ngwadi je äbrï ꞌdün. A be ngwanginu ngwudi dïjï ngwaꞌti ani yïjïn aar be ani yiiru yidi Deleny na Deleny diru dati iye ngwanginu."]], [["Yiima ye yüngün, Ngwaalu ngwüꞌdïꞌrïyä Delenyalu giyiꞌranyanu, na ngwunje ꞌdïꞌrïyälü ꞌto yiima ye yüngün."]], [["Ngaa laꞌti lïngïdï ndi ari ngwanginu ngwalu ngwuru ngwanginu ngwudi Kiricto? Ya gu jayi ndi ari nyi ape ngwangina ngwüny ngwudi Kirictu nje acidiyi dedr de? Bärï ꞌtur!"]], [["Ngaa laꞌti lïngïdï ndi ari gwanni gwati aar acidi dedr de, diraar de leꞌte pu ngwangino? Ndi ari gitab garu nu, “Ngindenga ꞌdün la ru ngwanginu ngweꞌte pu.”"]], [["A be gwanni gwati aar gekajidi Deleny de, gwuraar gwe leꞌte pu gïlïgïꞌrïm."]], [["Abrar yïjïnä! Yere yanni yiki ꞌdar yati je dïjï ärrï, yati ärrïnï poor ngwanginu ngwüngün, a be gwanni gwa ärrï yïjïnä, yating je ärrädä ngwanginu ngwüngün."]], [["Ngaa laꞌti lïngïdï ndi ari ngwanginu ngwalu ngwuru ngwuꞌdun ngwudi Lïgïꞌrïm lanni Lijuꞌru lanni gilo ꞌdanggalanu lanni lätädärä je Ngwaalo? Nga nga läꞌtüdï lidi yigoꞌro yalu ngaa be ru lidi Ngwaalu."]], [["Ndi ari Ngwaalu ngwïllä je guꞌru ge, yäy gu no, näjär Ngwaalinga ngwanginu ngwe ngwalu."]]], [[["A be gweneno yani yiꞌral yanni yulla je ndi ari, “Yijayana aaꞌti ngwüjï ngwa ago?” Nggwaru yijayana aaꞌti dïjï da agu."]], [["A be anni onyadu yïjïn, a dur ätï dayu düngün a daw ätï dur düngün."]], [["A dur aar acidi daw de düngün ndi ari diru daw düngün na ꞌto a daw aar acidi dur de düngün ndi ari diru dur düngün."]], [["Daw daꞌti ätï yelenya ngwanginu ngwüngün ndi ari dur düngün diru. Na ꞌto dur dati ätï yelenya ngwanginu ngwüngün ndi ari daw düngün diru."]], [["Aaꞌti dïjï da ümnïcï gwenggen ngwanginu ngwüngün, ꞌdogo manari lïmäätäjïdä gu gaji gooko nunnu ngaa gwuji otacing Ngwaalingalu. Aar be oꞌre ngwujaꞌri ngwudi dïmbür durnga daw de nunnu aaꞌti dijegoꞌrr da je ïdäjï ndi ari ngaa laꞌti mätï ngwanginu ngwalu."]], [["Nggwuca je gu no gwani ma aang ꞌdengenajidi nggwo yaꞌti ani ngaa je ärrï yiima ye."]], [["Äny gwüjädï ndi ari aadi ngwüjï ꞌdar ru nono änyïng. A be dïjï deꞌte deꞌte dangidacaar yiꞌral yüngün yangidaci je Ngwaalu, dïjï ndee yiꞌral yüngün yiru no na ndee dätï yiꞌral yüngün yiru no."]], [["A be ngwüjï ngwanni ngwaꞌti agu na ngwedel, ngwunje ci, yijayana ndi ari aar jalu laꞌti agu nono änyïng."]], [["Ma be ari laꞌti la burni ndi määtä ngwangina ngwegen, aar be agu. Ndi ari agu gwujayana ndi üꞌdïnänü amiꞌra gwe."]], [["A be nggwa ola ngwüjü ngwanni ngwagu ngwujaꞌri ngwe ngwee. Ola nggwee gwäꞌtüdï gwüny, gwuru gwanni gwenggaca Deleny ngwüjü. Ndi ari aaꞌti daw da aar badatanu dur de düngün."]], [["Na manari dima aar de badatanu, ngwube jalu aaꞌti da ägïnï yaa aar oꞌrajidi dur de düngün. Na dur aaꞌti da geꞌte dayu düngün kay."]], [["A be loko ladi nje ondaci äny, Deleny däꞌtüdï, diweengga dere danni dagu dayu däꞌtüdï dïkïrïjïn dämnä ndi aar de ji, aaꞌti ding geꞌte kay."]], [["Na manari daw dätï duru däꞌtüdï dïkïrïjïn, ngwube ämnï ndi aar de ji, aaꞌti ding gatani."]], [["Ndi ari dur danni däꞌtüdï dïkïrïjïn dima jüꞌrïnï daw de düngün danni diru dïkïrïjïn, na daw danni däꞌtüdï dïkïrïjïn dima jüꞌrïnï dur de düngün danni diru dïkïrïjïn. Manari yaꞌti gu rüdï, yïjï yalu yïrngü a be anaku rar gu, yïjüꞌrïnä."]], [["A be manari gwanni gwäꞌtüdï dïkïrïjïn gwuma ele, ngwele. Dur danni diru dïkïrïjïn yaa daw danni diru dïkïrïjïn daꞌti gïkïnä yiꞌral ye yere ngene. Ngwaalu ngwurnidi nje ndi ar jalu ladatalu."]], [["Nga gwülïngïdï gu awa gwuru daw, ndi ari nga gwa gïlängïdïyï duru dunga? Yaa nga gwülïngïdï gu awa gwuru dur, ndi ari nga gwa gïlängïdïyï dayu dunga?"]], [["Giyiꞌralalu ꞌdar, ati dïjï deꞌte deꞌte ji ngwaalu anaku gïꞌtïjä gu Deleny ndi elelle gwanni gwornaca Ngwaalu. Ngwujaꞌri ngwuru ngwee ngwanni ngwuru drü ngwondajiny ngwe giyiꞌdoonga ꞌdar yidi Ngwaalu."]], [["Dïjï düꞌrïdänä anni urnidu Ngwaalo? Gäbïcär ngwujalu anaku rung gu. Dïjï ju daꞌti üꞌrïdänä anni urnidu Ngwaalo? Gäbïcär ngwujalu anaku rung gu."]], [["Nga üꞌrïdänï nga aaꞌti üꞌrïdänï, yaꞌti ojema. Yanni yojemana yiru ndi ari a dïjï määtä ngwujaꞌri ngwudi Ngwaalu."]], [["Gäbïcär dïjü deꞌte deꞌte ngwuji anaku jung gu gwele gwerre a be Ngwaalu urnida."]], [["Nga gwuru dïnäd gwerre aar ang be Ngwaalu urnida? Aaꞌti ligor la ang pänü giyiꞌral giyee, ma ang mbuji gay ndi gätïnï linginalu, ärrü je."]], [["Ndi ari gwanni gwuru dïnäd kaji ganni gurnida ge Deleny, gwuru dïjï dïgätïnä linginalu didi Deleny. Yeꞌte yeꞌte nginde gwanni gwügätï linginalu kaji ganni gurnida ge Deleny, gwuru dïnäd didi Kirictu."]], [["Ngaa lïllïnä guꞌru ge, aaꞌti ngaa la ru ngwïnäd ngwudi ngwüjï."]], [["Lani ngweengga, a dïjï deꞌte deꞌte ji ngwaalu ngwüngün ngwäyänü Ngwaalu, anaku urnida gu Ngwaalu."]], [["A be yani yiꞌral yanni yulla je yani ngindenga lanni liru yuꞌtaar, äny gwaꞌti ätï ngwujaꞌri ngwere ngwudi Ngwaalu ngwadi nje ngwe ci. Linje be ondaci ꞌdogo ngwujaꞌri ngwüny gwuru dïjï dämnäcä Ngwaalu ngwätädä ïnäng gwüngün."]], [["Anaku ru gu dïrbä gwenene no, äny gwaru ya jayani ndi dïjï jalu anaku jung gu."]], [["Manari nga gwagu, aaꞌti a gwa mïnï ndi geꞌte dayu kay. Na manari nga gwaꞌti agu, aaꞌti nga gwa mïnï dayu."]], [["A be manari a gwuma agu, yaꞌti a je ärrü yanni yiki. Na ma guꞌtaar ägïnï, yaꞌting je ärrü yanni yiki. A be lanni lagu, la je dïrbä mbuji donyadu gïdïdlä ndee nyi gwubupa ndi a je gu etadi giyiꞌral giyee."]], [["Yanni yadi nyi ye ari lani ngweengga, yiru ndi ari gaji nggo gaꞌti olanu. ꞌTuꞌtu gwene aar elada gweere, lanni lätï ngwayu aar elelle nono ma aar je ꞌti ätï."]], [["Na lanni lirunu, aar ru nono ma aar ꞌti runu. Na lanni lijayanu aar ru nono ma aar ꞌti jayanu. Na lanni lati ellang gony aar ru nono ma aaꞌti gong rüdï gegen ndi aar määtädä."]], [["Lanni lati ape ngwony ngwudi dïdlä ndee, aar ru nono ma aar je ꞌti apu. Ndi ari ngwong ngwudi dïdlä ndee ngwadi dudi."]], [["Nggwümïnä je ngaa gätïnï linginalu aaꞌti yigor ja je pïcï yiꞌralanu yere. Dur danni daꞌti agu a ligor päcï yiꞌralanu yidi Deleny. Bupi gwüngün gwani ndi gäbïcï ligor lidi Deleny ngwujayanu."]], [["A be dur danni dagu, ligor lüngün lïpïcä yiꞌralanu yidi dïdlä ndee awa ndi gäbïcï dayu düngün ngwujayanu"]], [["no ligor lüngün liranu rom. Na no ꞌto daw danni daꞌti ägïnä yaa guꞌtaar, yigor yegen yïpïcä je yiꞌralanu yidi Deleny awa ndi ru gwudi Deleny gilingeno na gïlïgïꞌrïm. A be daw danni dägïnä darngana yiꞌral yidi dïdlä ndee awa ndi gäbïcï duru düngün ngwujayanu."]], [["Äny gwondaja ngwujaꞌri ngwee gwani jayi gwudi yigoꞌro yalu, yaꞌti ani nggwümïnïcä je, aar be yani ngaa elelle gay ge gïdünälü a yigor yalu ru yeꞌte pu Gideleny."]], [["Manari dïjï dere ndo daꞌti burna ndi määtä lingina aar jalu guꞌtaar ge güngün ganni gading agu, na manari gima pe ngwüdlä ngwïndï, a gur engga ndi ari ngwagu, gäbïcär ngwagu, yaꞌting je ärrü yere yanni yiki. Aar agidi."]], [["A be dïjï danni dima gu ari ligor le lüngün, daꞌti aar linyaca ngwube määtä buping gwüngün, a dima ari ligor le lüngün däꞌtüdï dadi agu guꞌtaara, dïjï ndee därrü ꞌto yiꞌral yïdünälü."]], [["A be no, nginde gwanni gwagu guꞌtaara gwärrü yiꞌral yïdünälü a be gwanni gaꞌting agu, gwärränä yiꞌral yïdünälü."]], [["Manari dur didi daw ndona dijalu dimidu, dur düngün diru na anni jung na dimidu. Ma be ari dima ayi, daw da be gätïnï linginalu ndi ägïnï gidur danni da de ligor lüngün ari, a be nginde ru gwudi Deleny."]], [["A be äny gwadi ari da jayananu manari dima ꞌti ägïnä, yiru ndi ari äny gwätï ꞌto Lïgïꞌrïmä lidi Ngwaalu."]]], [[["A be gwenene yanni yulla je yani eny gwudi ngwong ngwümïꞌrïnär ngwe nono gïdïdülä, alanga ꞌdar lïlïngïdï ndi ari a libebera. A be bebere gwati gäbïcï ngwüjü aar piyi yigoꞌro yegen a be ämnï, gwati odajidi."]], [["Nginde gwanni gwaru gwülïngïdï yiꞌral yere, nginde ꞌdidanu yaꞌting je lïngïdï anaku rar gu."]], [["A be dïjï danni dämnä Ngwaalinga, a be Ngwaalu ru ngwülïngïdï ngindeng."]], [["Yäy gu no, yani eny gwudi mïꞌrïnï nono gwudi dïdülä, a lïlïngïdï ndi ari dïdülä däꞌtüdï gong gere gïdïdlä. Ngwaalu ngwere ngwaꞌti mana aar be ru ngweꞌte pu ꞌdogo."]], [["Manari yiꞌral yere giyoo kerala yaa gïdïyängälü yati gäbïcï ngwüjü aar ari yiru ngwaalu, yiru ꞌdidanu ndi ari ngwaalu ngwo ngwonyadanu na ngweleny onyadanu,"]], [["a be alanga lätï ꞌdogo Ngwaalinga ngweꞌte pu ngwuru Papa ngwugeꞌta yiꞌralalu ꞌdar ngwuru gwanni gwümïdïjär. Ar ätï Delenya deꞌte pu diru dani Yicu Kirictu gwanni gwugeꞌta gwe Ngwaalu yiꞌralalu ꞌdar gwuru gwati nje ätädä miding."]], [["A be ngwüjï ꞌdar ngwaꞌti lïngïdï yiꞌral giyee. Ngwüjï ngwoko ngwuma je dïdülä mananu ꞌdi manari ngwuma eny ngwony ngwudi mïꞌrïnï nono gwudi dïdülä, aar je engga ndi ari ꞌdid ngwudi dïdülä ngwuru. Ndi ari lamiꞌratu yigor yegen ati aar be engga ndi ari lima rngï."]], [["A be yilinginna ndi ari ngwong ngwani eny, ngwati nje ꞌti ꞌdonggaja gito Ngwaalu, ma ar je ꞌdonya ndi eny, a laꞌti la erne gony gere na ma ar je eny, a laꞌti la bile gony gere."]], [["Arnganar nunnu aaꞌti gätïnï linginalu ndi arri gwalu gwa ru gimle ngwüjï ngwanni ngwo ngwamiꞌratu yigor."]], [["Ndi ari dïjï ndoo damiꞌratu ligor lüngün, aar ang engga gwanni gwaru gwubebera ndi eny kobo gidi dïdülä, gwa ang gäbïcï gwa ꞌranu ndi eny ngwüdï ngwudi dïdülä."]], [["Bebere gwunga gwa be ru gwa gäbïcï dïjü ndee damiꞌratu da dudi a gu be lenge ndi ari, Kirictu gwayu gwani gwanggalu nggwee."]], [["A be anni ati aang ärrïjï ngwanggalu yiꞌral yiki ngaa je gwüꞌrä yigor yegen yanni yamiꞌratu, ngaa lati ärrïjï Kirictung yiꞌral yanni yiki."]], [["Yäy gu no, manari yanni yati nje eny yati gäbïcï diwengga ngwïꞌdï, nggwaꞌti ba be gweny ngwüdï ngwoo aꞌtur nunnu aaꞌti gwunyi gäbïcï gwïꞌdï."]]], [[["Äny gwaꞌti gätïnä linginalu ndi ärrï yiꞌral yanni yïmïnä je Ngwaalo? Äny gwäꞌtüdï dooꞌra dükäjääre? Äny gwaꞌti änggädï Delenya dege dani Yico? Deleny däꞌtüdï ruja je ngwïkïrïjïn äny gwe?"]], [["Manari loko länggädïny ndi ari nggwäꞌtüdï dooꞌra dükäjäär, yiru gu ndi ari ngaa länggädïny gu ndi ari äny dooꞌra dükäjäär! Ndi ari ngaa liru inggidi gwudi ükäjï gwüny Gideleny."]], [["Ngwujaꞌri ngwee ngwuru ngwanni ngwatiny ngwe ruci ligoꞌro lüny ngwüjï ngwanni ngwatiny ngwe obalu."]], [["Nyii laꞌti gu ätï ndi nje ätä enying na ndi ïyïng gwani ape yiiru gwärï?"]], [["Nyii laꞌti gu ätï ndi ari nyii apani dayu dämnä Ngwaalu, anaku ati gu ngwooꞌra ngwükäjäär je ngwoko ru, na ngweengga ngwudi Deleny na Butruje?"]], [["A be nyängä Birnaba gwe ru ꞌdogo jücü laꞌti ätï gu ndi nje ätä, ꞌdogo nyii ape yiiru nyii enye?"]], [["Ma gwuꞌtulu ji giyiiru gwati apani ngwony ngwanni ngwümïnïng je? Yärü gwanni gwati kwoy daarti didi yügïrï ngwuꞌti be ïtï yügïrï? Na yärü gwuru gwanni gwati iye yoꞌra ngwuꞌti be ïyü yan yegen?"]], [["Äny gwondaja ngwujaꞌri ngwee nunnu ngwuru ngwudi dïjï dümna? Yobo yidi Müjä yaꞌti ondaja ngwujaꞌri ngwee ngweꞌte ngweꞌte?"]], [["Ndi ari yüllïnä kitabanu gidi yobo yidi Müjä ndi ari, “Aaꞌti nga gwa gekaji gindri ngwüjïrtï ngwulem ma ge ji ndi ape yiiru.”"], ["Gïndrï giru gondajaja gu Ngwaalo?"]], [["ꞌDidanu Ngwaalu ngwondaja ngwujaꞌri ngwee ꞌdar ngwani alanga, yaꞌti gu rüde? Yäy, giyee yüllïnä yani alanga ndi ari manari dïjï didi giruny dima gwürï, dati dünïcï yiiru yidi ngwuy ngwüngün, na danni dati uꞌri dati gu ru ꞌto ndi ari ngwa ji aar emadi giyonanu."]], [["Ma be ari nyii lima je gu kwoy yuula yidi lïgïꞌrïm anni ondacara je ngwujaꞌri ngwanni ngwujaw, a be yonyadana yere manari lima je unada yiꞌral nono yidi lingeno?"]], [["Manari ngwüjï ngwoko ngwätï gu ꞌdanggalu yiꞌral giyee ndi ari ngaa je gendaci ngwuy, nyii laꞌti be laadi gu ätäne?"], ["A be nyii laꞌti gu ätï giyiꞌral giyee. Nyii be manni määtä yiguri giyiꞌral ꞌdar nunnu aaꞌti nyii la ümïnïcï ngwujaꞌri ngwanni ngwujaw ngwudi Kirictu."]], [["Nga nga laꞌti lïlïngïdï ndi ari ngwüjï ngwanni ngwati ape yiiru kobo ngwati mbuji enying gwegen kobo na lanni lati ape yiiru yidi dagad, lati emadi ngwong ngwanni ngwati aar je gatalu gidagade?"]], [["Gay ge geꞌte geꞌte, Deleny daru, ngindenga lanni lati ondaji ngwujaꞌri ngwanni ngwujaw, aar mbuji enying gwegen ngwüjï ngwanni ngwa ämnï ngwujaꞌri ngwanni ngwujaw."]], [["A be äny gwaꞌti mbuja gony gere ngwujaꞌri ngwe ngwee na nggwaꞌti ullu ngwujaꞌri ngwee ndi ari äny gwümïnü gony gere, ya jayani manni ndi nyi ayi ndi ari a nyi dïjï dere düdïjï ïrïngïnïng nggwee."]], [["Ma be ari nyi ondaju ngwujaꞌri ngwe ngwanni ngwujaw, nggwaꞌti gwa ïrïngïnï ndi ari lilinyaciny ndi ondaji ngwujaꞌri. Wäjäj bi ꞌdünggüny manari äny gwuma ꞌti ondaca ngwüjü."]], [["Adinari äny gwapu yiiru giyee yidi ondaji giꞌra ge güny, äny gwaadi utalu guꞌru ge gidi yiiru yüny. A be anni aaꞌti nyi ondaja giꞌra ge güny, ya be ani ndi ari äny gwüꞌdïꞌrü yiiru ye yanni yicaar nyi ye."]], [["Guꞌru güny giru ange? Guꞌru güny giru ndi ari nyi ondaci ngwüjü ngwujaꞌri ngwanni ngwujaw ꞌdogogalu tar nggwaꞌti gu ätï."]], [["Äny ngwuru dïjï dïgätïnä linginalu nggwäꞌtüdï dïnäd didi dïjï dere, nyi be gäbïcï ligoꞌro lüny nyi genne ngwüjï ꞌdar nunnu nje apada ngwonyadu ndi Kirictu."]], [["Ngwüyäwüd, nyi arri nono Ngwüyäwüd nunnu nje apada ndi Kirictu, lidi yobo yidi Müjä, nyi arri nono ngindeng je, nyi be ru gwanni gwaꞌti ïndï yobo ye, nyi gu be ru nunnu nje apada ndi Kirictu lidi yobo."]], [["Miny ji ngwüjï ngwe ngwuru Garany ngwanni ngwaꞌti ätï yobo yidi Müjä, nyi arri nono minyi ꞌti ätï yobo yidi Müjä, nunnu nje apada ndi Kirictu lanni laꞌti ätï yobo, nyi be ru gwanni gwätï yobo yïndï Ngwaalu ndi ari äny gwämnä yobo ye yidi Kirictu."]], [["Ngwüjï ngwanni ngwamiꞌratu, nyi amiꞌrati nunnu nje apada ndi Kirictu lanni lamiꞌratu. Nyi gu ru ngwüjï ꞌdar giyiꞌral ꞌdar ngway ngwe ngwonyadanu nunnu nje gïlängïdïyä loko ndi Kirictu."]], [["Yati nje ärrï giyee ꞌdar nunnu a ngwujaꞌri ngwanni ngwujaw badalu nunnu nyi ape guꞌru ndi onjaci gwüngün."]], [["Ngaa laꞌti lïngïdï ndi ari ꞌdar lanni lati dokati, lati dokati, ngwube aji ngwuru gweꞌte pu gwanni gwati ape guꞌro? Dokatar be ꞌto no nunnu aang ape guꞌru."]], [["Gwanni gwati ele ndi dokati, gwati määtä ngwangina ꞌdïꞌdäny ndi ïdïtänï. Lati gu ru no nunnu aar je giki giꞌriba gidi yeleny ganni gati medadi, a be alanga, lati dokati nunnu aar nje giki giꞌriba gidi yeleny ganni gati jalu gwurꞌtal."]], [["Yäy gu no, äny gwaꞌti dokatu nono dïjü didokatalu rügüm. Äny gwaꞌti pidu giꞌrundu ge nono dïjü dïpïdï diruna."]], [["No äny gwümätï ngwangina ngwüny aar ru dïnäd ꞌdünggüny nunnu minyi ondaci ngwüjü ngwuꞌter ngwujaꞌri ngwanni ngwujaw, äny ligoꞌro lüny aaꞌti nggwa amiꞌrati ndi ape guꞌru."]]], [[["Ndi ari äny gwaꞌti mïnä ndi ari ngaa dodani lani ngwänggärï yiꞌral yanni yiju ngwüjï ngwudi Yïjïräyïl ngwuru ngwügüürnä ngwege gwerre. Ngwügüürnä ngwege ꞌdar ngwuju gu gïbäꞌrälä giru yiima yidi Ngwaalu, ꞌdar aar üꞌrü yaanu"]], [["gaji ganni güdï je ge Müjä, ꞌdar aar nyïnyïnï giyaw yanni yüꞌrïdäär jänü na kïbäꞌrü ganni gïgätï jälä."]], [["ꞌDar lïtï enying gweꞌte gweꞌte gwudi lïgïꞌrïm"]], [["na ngindenga ꞌdar lïyü ïyïng gweꞌte gweꞌte gwudi lïgïꞌrïm gwanni gwügïꞌtïjä je Ngwaalu yiima ye yüngün. Ndi ari lïyü yaw yidi lïgïꞌrïm yanni yïꞌtüyä je Ngwaalu aar bälädälü kiꞌri ganni gïndäär le. Na giꞌri nggoo gïndäär le, Kirictu gwuru."]], [["A lonyadu aaꞌti yiꞌral yegen jädï Ngwaalinganu a je Ngwaalu gäbïcï aar ayalu a ngwangina ngwege badalu poor gïtäny."]], [["A be yiꞌral giyee yiju nunnu aar nje yedeny eny aaꞌti yigor yege ya ape yiꞌral yanni yiki anaku apa gu ngwüjï ngwoo yiꞌral yanni yiki."]], [["Aaꞌti äpïjï dïdülä yobo yere anaku äpïjär gu loko dïdülä yobo, anaku üllïnäär gu ndi ari, “Ngwüjï ngwujalu ndi eny aar ïyï aar be ꞌdïꞌrï ndi aku ngwuꞌdera aar riti riting gwudi yïjïn.”"]], [["Aaꞌti a la ru ngwïjïn anaku rar gu ngwïjïn loko ꞌdi aar je ꞌrinye gomon geꞌte pu ngwüüꞌrï küüꞌrï na täꞌrïl (23,000)."]], [["Aaꞌti a la ïdäjï Delenya anaku ïdäjäär gu loko, a je ngwüüngä eny aar ayi."]], [["Na aaꞌti ngaa la äbïngïnï giyinenanu anaku äbïngïnäär gu giyinenanu loko, a je gïꞌrr gidi yiꞌrany ꞌrinye."]], [["Yiꞌral giyee ꞌdar yimbuja je nunnu aar ru yanni yadi nje enggaci ngwujaꞌri ar arngani, ngwüllïnä nunnu aar nje girinya lanni lima je gu ngwüdlä ngwee mbutanu."]], [["Yäy gu no manari nga gwänggädï ndi ari nga nggwo gwümätïnälü ꞌdïꞌdäny, arngana be ligoꞌro lunga aaꞌti a gwa ïꞌdï!"]], [["Dïrbä danni dimbuja je, dimbuja je ꞌdogo anaku ating gu mbuji dïjü dümnä. A be Ngwaalu ngwuru ligor leꞌte pu ngwaꞌti ngwa je gäbïcïjï gony gere ndi aar je ïdäjï yiima ye yipana ꞌdanggalu manari ngaa lima ji gïdïrbänü, Ngwaalu ngwa je gïꞌtïjï gay nunnu ga ge orꞌtemaji."]], [["Yäy gu no, lani ngwumaad ngwüny, abrar yobo yidi dïdülä."]], [["Äny gwondaca je liru ngwüjï ngwätï yigor, ombajar je be yigor ye yalu."]], [["Giny ganni gati ar gu uli ar ari yäy ꞌtu, gäꞌtüdï gidi acajidi gwudi yïn yidi Kiricto? Na gon ganni gati ar üꞌränü ar giginanu gäꞌtüdï gidi acajidi ngwanginu ngwudi Kiricto?"]], [["Ndi ari gon giru geꞌte pu, ar be onyadi, ar ru ngwanginu ngweꞌte pu ndi ari gon giru geꞌte pu gacajidar gu ꞌdar."]], [["Ombajar ngwüjü ngwudi Yïjïräyïl, läꞌtüdï lanni lati eny ngwony ngwudi mïꞌrïnï nono, lati acajidi gidagade?"]], [["Giyee yani ange? Gong ganni gïmïꞌrïnäär ge nono gïdïdülä giru gong gere, ya dïdülä diru gong gere?"]], [["Bärï, a be ngwong ngwanni ngwati ngwe ngwüjï ngwudi dïdülä mïꞌrïnï nono, ngwati aar je dügïjï ngwüꞌrïllä ngwati aar je ꞌti dügïjä Ngwaalinga. Nggwaꞌti a je mïnä ndi aang acajidi ngwüꞌrïllä ngwe."]], [["Ngaa laꞌti la acajidi kiny gidi Deleny na kiny gidi ngwüꞌrïllä ꞌto. Ngaa laꞌti la acajidi ndi eny ꞌdün gïdïmbür didi Deleny na gïdïmbür didi dïꞌrïllä."]], [["Yiꞌral giyee yani ndi ari a ladi iye Ngwaalinga ligorano?"], ["A lojemana nono ꞌdünggüngüne?"]], [["Ngwüjï ngwoko ngwati ari, “Yiꞌral ꞌdar yäꞌtüdï drü ꞌdünggüny,” a be yiꞌral ꞌdar yaꞌti jaw ꞌdünggüny. Ngwüjï ngwoko ngwati ari, “Yiꞌral ꞌdar yäꞌtüdï drü ꞌdünggüny,” a be yiꞌral ꞌdar yäꞌtüdï yidi oda."]], [["Aaꞌti dïjï dere da bupi jaying gwudi ligoꞌro lüngün, ngwube bupi jaying gwudi ngwüjï ngwuꞌter."]], [["Ngwüdï ngwere ngwïllïnä ngwiliny ïtär je, aaꞌti ngwa ngwe utalu giligoranu, ndi ari,"]], [["“Dïyäng didi Deleny diru na ngwong ꞌdar gïdïyängälü ngwüngün ngwuru.”"]], [["Ma be ari dïjï dere danni däꞌtüdï didi giꞌdoonga gidi Ngwaalu dima je urindi ndi eny ꞌdunu ꞌdünggüngün, ma aang be mïnï ndi gwujani, ma aar je ätädä ngwony ngwere ngwudi eny, ïtär je aaꞌti ngwa gwe utalu giligoranu."]], [["Ma be ari dïjï dere dima ang ci, “Ngwong ngwee ngwümïꞌrïnäär ngwe nono ngwudi dïdülä ngwuru,” aaꞌti be ngwa je eny gwani dïjï ndoo dondacanga na gwani ligor"]], [["nggwaꞌti äbïngädï giligor lalu a be ligor ru lidi dïjï diꞌter. Ndi ari ange gwuru a nyi be ligor lidi dïjï diꞌter ümïnïcï ndi gätïnï linginalu gwüny?"]], [["Manari äny gwati ci Ngwaalinga yäy ꞌtu nyi be eny yiru ange aar nyi gwe be obalu gwani eny gwuciny gu Ngwaalinga yäy ꞌtu?"]], [["No, manari ngaa lati eny ngaa ïyï yaa yere ꞌdar yanni yati a je ärrï, ärrär je gwani näjï gwudi Ngwaalu."]], [["Aaꞌti ngaa la gäbïcï dïjï dere ndi obalu arri gwe gwalu, Ngwüyäwüd na ngwüjï ngwuru Garany na giꞌdoonga gidi Ngwaalu."]], [["Nono ati nyi bupi ndi gäbïcï ngwüjü ꞌdar aar jayanu giyiꞌral ꞌdar ndi je ärrï. Ndi ari nggwaꞌti ärrädï ndi jayi gwudi ligoꞌro lüny, nyi be arrada ndi jayi gwudi ngwüjï ngwonyadu, nunnu aar gïlängïdïnï."]]], [[["Gwujanar gora güny, anaku ati nyi gu gwuji gora gidi Kirictu."]], [["Äny gwürtädä je ndi ari ngaa lidiwayininy giyiꞌral ꞌdar na gwani määtädä ngwujaꞌri ngwanni ngwape nje nga je enggaci anaku ätädä je gu."]], [["Äny gwümïnä gwenene ndi aang lenge ndi ari Kirictu gwuru giꞌra gidi dur deꞌte deꞌte, na dur diru giꞌra gidi daw, na Ngwaalu ngwuru giꞌra gidi Kirictu."]], [["Dur dere danni dati otaci Ngwaalingalu na ngwalliji yïjïrä giꞌra ge gïgwüꞌrïbänälü, daꞌti dïnyädï Kirictung gwanni gwuru giꞌra güngün."]], [["Na daw dere danni dati otaci Ngwaalingalu na ngwalliji yïjïrä giꞌra ge gijalu mbüny, daꞌti dïnyädï giꞌra güngün, yiru nono mung wädïnï."]], [["A be manari daw dati ꞌti gwüꞌrübäjä giꞌralu, gäbïcär ngwüꞌrïꞌtädä ngwäꞌrälä, a manari yiru yaaru ndi daw üꞌrïꞌtädä ngwäꞌrälä na ngwüwädïnï, gäbïcär ngwuje gwüꞌrübäjälü."]], [["Dur daꞌti da gwüꞌrübäjï giꞌralu güngün, anni rung giꞌremna gidi Ngwaalu na näjï gwüngün, a be daw diru näjï gwudi dur."]], [["Ndi ari dur daꞌti aar geꞌta gidaw, a be daw diru digeꞌtaar gidur."]], [["Na dur daꞌti aar gïꞌtïjä dayu, a be daw diru dïgïꞌtïjäär duru."]], [["Yiru giyee na nunnu gwani yïꞌrr, a daw geꞌte gony gere kiꞌrala nunnu ngwinggidi giꞌremna gidi yeleny kiꞌra güngün."]], [["A be Gideleny, daw daꞌti ju ꞌter gidur a dur ji ꞌter gidaw."]], [["Ndi ari anaku geꞌtaar gu dayu gidur, yiru gu ꞌto ndi ari dur dïlïngïnä gidaw. A be yiꞌral ꞌdar yïndï Ngwaalu."]], [["Ombajar je be yigoꞌro ye yalu, yüꞌrïdï gu dayu ndi otaci Ngwaalingalu daꞌti gwüꞌrübänä giꞌralo?"]], [["A mine drü dati nje ꞌti enggaca ndi ari yiru yaaru gidur ndi oleye ngwäꞌrälü"]], [["ma be daw ole ngwäꞌrü, ngwaꞌti ani ïrïngïnï gwüngüne? Ndi ari dïgïꞌtïjäär ngwäꞌrü ngwola ngwe gwüꞌrübänï giꞌralu."]], [["A be manari dïjï dere dïmïnü ndi garnati giyiꞌral giyee, dïmürä diru ndee dïndï de yiꞌdoonga ꞌdar yidi Ngwaalu na daꞌti ar ätï dere mana."]], [["Ngwujaꞌri ngwee ngwadi nyi ngwe ari, äny gwäꞌtüdï gwada je ortada, ndi ari oꞌrajidalu gwalu gwati apa yiꞌral yonyadana yanni yiki ndi ari ngwuje apa yanni yijaw."]], [["Gwerre gwerre, nggwuꞌdingina ndi ari ma ji ma aang oꞌrajidalu liru giꞌdoonga gidi Ngwaalu, ngaa lati üꞌrïꞌtïdänü, yinje ämnï yoko ndi ari ya gu ru ꞌdid."]], [["Yilinginna ndi ari ürïꞌtïdänü gwadi ji ꞌdanggalanu nunnu ngaa gwällïnï lanni lurnida je Ngwaalu ꞌdanggalanu."]], [["Ma aang oꞌrajidalu ngwaalu ngweꞌte pu, ngaa lati ꞌti oꞌrajidalu nunnu aang eny Enying gwudi Deleny,"]], [["ndi ari ma aang eny, dïjï deꞌte deꞌte dati dalmacani gwenggen gweꞌte ngweny enying gwüngün a be gwenggen ji ngwamu ngwe, na gweꞌte ngwïyï ꞌdi ngwürlälï!"]], [["Ngaa laꞌti ätï ngwuꞌduna ngwada gu eny ngaa gu ïye? Na ngaa lati anidanu giꞌdoonga ge gidi Ngwaalu ngaa je gäbïcï je lanni liru ngwuwayi a je yaaru ape? A be nggwada je ca? Ii a je ortada giyiꞌral giyee? Nggwaꞌti gwa je ortada!"]], [["Ndi ari yanni yape nje Gideleny, yiru yanni yima je ätädä yani ndi ari Deleny dani Yicu gidilung danni dima aar de gwurlanu, gwapu gona,"]], [["ngwube ci Ngwaalinga yäy ꞌtu ngwüꞌränü ngwube ari, “Ngwanginu ngwüny ngwuru ngwee, ngwani nga nga, ärrär je giyee nyi ye diwayini.”"]], [["Yeꞌte yeꞌte mana anni ma aar medaji enying, ngwape ginya ngwari, “Giny nggee giru gekajidi gwanni gwuyang gwudi yïn yüny, ärrär je giyee ma aang ïyï nyi ge diwayini.”"]], [["Ndi ari manari ngaa lima eny gona nggee ngaa ïyï ginya nggee, ngaa ondajalu yiꞌrany ye yidi Deleny ꞌdi ngwoꞌra."]], [["Yäy gu no, dïjï danni dadi eny gona ngwïyï ginya gidi Deleny gay ge gaꞌti jaw, nginde gwa ke nono ngwanginu ngwudi Deleny na gïyïn yüngün."]], [["A dïjï ombani ligoꞌro lüngün gwerre gwerre ndi eny gona ngwïyï ginya."]], [["Ndi ari dïjï danni da eny ngwïyï danidanu ngwanginu ngwe ngwudi Deleny, da eny da ïyï da obalu ligoꞌro le lüngün."]], [["Yiꞌral giyee yïgäbïcä je lonyadu ꞌdanggalanu aar amiꞌrati aar ümï na loko lima ayi."]], [["Ma be ari alanga lombana yigoꞌro yege, laꞌti ladi nje le obalu."]], [["Ma nje gwe Deleny obalu, gwureraji nje nunnu aaꞌti a la ji linje le obalu ngwüjïngä le ngwudi dïdlä."]], [["Yäy gu no, lani ngwänggärï, manari ngaa lima oꞌrajidalu gwüpäng ndi eny, dünïcïdär."]], [["Dïjï danni dïtï ngwamu gwulleny ndi dünïcï ngwüjü, ngweny ꞌdunu ꞌdünggüngün, nunnu ma aang oꞌrajidalu aaꞌti ya gwurli ya ru obalu."], ["Na ma ji minyi ila, ya je be enggaci yanni yima ïꞌdälü."]]], [[["A be gwani yiꞌral yanni yulla je yani angidaji gwudi Lïgïꞌrïm lidi Ngwaalu lani ngweengga, äny gwubupa je ngaa je lenge."]], [["Ngaa lïlïngïdï ndi ari gwele gwerre nga nga liru ngwüjï ngwaꞌti lïngïdï Ngwaalinga ngwuruya je dïdülä dati ꞌti ondaju ara je dudiyi."]], [["Yäy gu no nggwa je ondaci ndi ari, dïjï dere daꞌti dati ondaju Lïgïꞌrïm le lidi Ngwaalu dati ari, “Yicu gwüꞌtäjäär gu ngwünyü,” na dïjï dere daꞌti da ari, “Yicu gwuru Deleny,” ꞌdogo Lïgïꞌrïm le lanni Lijuꞌru."]], [["Angidaji gwudi lïgïꞌrïm nggwo onyadu yiꞌranu, a be Lïgïꞌrïm ru leꞌte leꞌte."]], [["Yiiru giyo yonyadu yiꞌranu a be Deleny ru deꞌte deꞌte."]], [["Apepe nggwo gwonyadu yiꞌranu a be Ngwaalu ru ngweꞌte ngweꞌte ngwanni ngwati ape yiꞌral ꞌdar ꞌdengge."]], [["Dïjï deꞌte deꞌte dati gu Ngwaalu inggidi Lïgïꞌrïmä lani jayi gwudi ngwüjï ꞌdar."]], [["Gïdïjï deꞌte, dati Ngwaalu ätädä ngwujaꞌri ngwudi bebere Lïgïꞌrïm le na mana diꞌter ngwätädä ngwujaꞌri ngwudi lenge Lïgïꞌrïm le leꞌte leꞌte,"]], [["na diꞌter ngwätädä ämnïng Ngwaalu Lïgïꞌrïm le leꞌte leꞌte a diꞌter ngwätädä angidajing gwudi uꞌriyi nono Lïgïꞌrïm le giloo leꞌte leꞌte,"]], [["na diꞌter ngwätädä ndi ape yiima, na diꞌter aar ätädä ndi alliji yïjïrä, na diꞌter aar ätädä ndi lenge ngwügïꞌrïmä, na diꞌter ndi ondaji ngwungla ngwe ngwuꞌter, na diꞌter aar ätädä ndi gwürlï ngwungla."]], [["Giyee ꞌdar apepe gwuru gwudi Lïgïꞌrïm leꞌte leꞌte na yating je gegenaci ngwüjü anaku mïnïng gu."]], [["Ngwanginu ngwuru ngweꞌte pu aar be ätï yerel yonyadanu, na yerel giyee yonyadanu, yati geꞌte ngwangina ngweꞌte pu. Yäy yiru gu ꞌto no ndi Kirictu."]], [["Ndi ari alanga ꞌdar lïnyïnyïnä Gïlïgïꞌrïm leꞌte pu ngwanginu ngweꞌte pu manari a liru Ngwüyäwüd na manari a liru ngwüjï ngwanni ngwuru Garany na manari a liru ngwïnäd na manari a laꞌti gu rüdï. Alanga ꞌdar lätädï nje Lïgïꞌrïmä leꞌte pu ar ïyï."]], [["Gwenene ngwanginu ngwäꞌtüdï gerel geꞌte pu aar be onyadi yerelanu."]], [["Manari gora gaadi ari, “Nunnu äny gwäꞌtüdï guy, äny gwäꞌtüdï gwudi ngwanginu,” gay gaꞌti gaading ge abri ndi ru gidi ngwanginu."]], [["A manari länï laadi ari, “Nunnu äny gwäꞌtüdï läy, nggwäꞌtüdï gwudi ngwanginu,” gay gaꞌti gaading ge abri ndi ru lidi ngwanginu."]], [["Adinari ngwanginu ꞌdar ru läy, a laadi be ꞌdingini ange gwe? Na adinari ꞌdar ru länï, a laadi be üꞌtï ange gwe?"]], [["A be ꞌdidanu ru ndi ari Ngwaalu ngwuma gegeꞌte yerel ngwanginu ꞌdar anaku mïnïng gu ndi aar gu ru."]], [["Adinari aar ru gerel geꞌte pu ꞌdar, ngwanginu ngwaadi be gïꞌtïnä awa?"]], [["Yiru ndi ari yerel yidi ngwanginu onyadi a be ngwanginu ru ngweꞌte pu."]], [["No läy laꞌti la ci guy nu, “Äny gwaꞌti ang mïnü.” Na giꞌra gaꞌti ga ci yora, “Äny gwaꞌta je mïnü!”"]], [["Yiru manni ndi ari yerel yidi ngwanginu yanni yati enggani yamiꞌratu, yiru yanni yojemana yiꞌral."]], [["Na yerel ngwanginu yanni yati enggani yooko guꞌru ndi aar je denya, yati ar je denya denyang gwanni gwuru ꞌter. Na yerel ngwanginu yanni yati ꞌti engganalu, yiru ya ärrïnï yiꞌral yijaw,"]], [["a be yerel ngwanginu ngwege yanni yenggana yaꞌti mïnü ndi aar je ärrï yiꞌral yijaw. A be Ngwaalu ngwuru ngwügäꞌräjä yerel ngwanginu gwüpäng ngwuje ätädänï yerel guꞌru yanni yamiꞌratu."]], [["Nunnu aaꞌti üꞌrïꞌtïdänü gwa ji ngwanginu aar be ubidanu ndi arngajidi."]], [["Manari ngwanginu gerel geꞌte ngwumbuju dïrbä, yerel ꞌdar ngwanginu ngwa aar ngwe mbuji dïrbä, ma gerel geꞌte näjïnï a yerel ꞌdar aar le jayanu."]], [["Gwenene nga nga liru ngwanginu ngwudi Kirictu, na dïjï deꞌte deꞌte ꞌdanggalanu diru gerel gidi ngwanginu."]], [["Na kiꞌdoonga gidi Ngwaalu, Ngwaalu ngwuma geꞌte gwerre gwerre ngwoꞌra ngwükäjäär je, ngwoꞌre ngwugeꞌte ngwïjïrä, a mana ngwugeꞌte ngworta, a be lanni lati ape yiima, na lanni langidacaar je ndi uꞌriyi ngwüjü nono, lanni lati gataji ngwüjü düwä ngwuꞌter, lanni langidacaar je ndi rurriyi yiiru, na lanni lati ondaji ngwungla ngwe ngwuꞌter."]], [["Ngindenga ꞌdar liru ngwooꞌra ngwükäjäär je? Ngindenga ꞌdar liru ngwïjïre? Ngindenga ꞌdar liru ngwoorta? Ngindenga ꞌdar lati ape yiima?"]], [["Ngindenga ꞌdar langidacaar je yiima ndi uꞌriyi ngwüjü nono? Ngindenga ꞌdar lati ondaji ngwungla ngwe ngwuꞌtere? Ngindenga ꞌdar lätï yiima ndi gwürlï ngwungla?"]], [["Ara je yigor enyanu gwani angidaji gwanni gwupana."], ["A gwenene nggwa je enggaci gay ganni girana guꞌru."]]], [[["Adinari nyi ätï yiima ndi ondaji ngwungla ngwe ngwuꞌter ngwudi ngwüjï ngwümnä na ngwudi yïꞌrr, nyi ꞌti be ätï ämnïng, äny gwuru nono laaba lïpïnä kïlïng kïlïng ꞌdogo na nyi aranu rïng rïng nono gäꞌrïnggülä."]], [["Adinari aar nyi angidaci ndi alliji yïjïrä nyi lenge yujimida ꞌdar nyi ätï bebereng ꞌdar na adinari nyi ätï ämnïng Ngwaalu ꞌdi ating äbrï yeno, nyi ꞌti be ätï ämnïng, äny gwuru ꞌtur."]], [["Adinari nyi ätädä ngwuwaya ngwony ngwüny ꞌdar nyi gatu ngwanginu ngwüny gïlïgä aar üꞌdïnï"], ["nyi ꞌti be ätï ämnïng, yaꞌti nje mbuji yere."]], [["Ämnï gwati määtä liguri, ämnï gwati ïnä, ämnï gwäꞌtüdï yïꞌdüny, ämnï gwati ꞌti ïrïngïnä na gwati ꞌti piya ligoꞌro."]], [["Ämnï gwati ꞌti arru yiꞌral yiki, gwaꞌti büpädï giligoꞌro lüngün, gwati ꞌti kanu torneny, gwati ꞌti gïꞌtïnïjälü giyiꞌral yanni yiki."]], [["Ämnï gwati ꞌti jayanu giyiꞌral yanni yiki gwati jayanu giyiꞌral yanni yiru ꞌdidanu."]], [["Ämnï gwati etadi giyomon ꞌdar gwati ämnäcï giyomon ꞌdar gwati geꞌtaji giyomon ꞌdar, gwati orꞌtemaji giyomon ꞌdar."]], [["Ämnï gwati ꞌti dämïnä aꞌtur. A be gwani yïjïr, yadi dünï, gwani ondaji ngwungla ngwe ngwuꞌter, gwa medadi, gwani bebere, gwa dudi."]], [["Ndi ari yïlïngïdär je yerel yoko ar alliji yïjïrä yerel yoko,"]], [["ma be aji ma mbuti ila, yanni yaꞌti mbutu ya be abri kayanu."]], [["Anni rüdïny gwooko, nggwati ondaji yogonga nono gïjï ganni gooko, nyi ïrïyï ngwäyälü nono gïjï ganni gooko, a yaꞌrany yüny ru nono yidi gïjï ganni gooko. A be anni minyi pe, nggwuma gatu yogonga mbüny gwodan."]], [["Yati ar je engga gwenene, yänggädär jälü ngwüꞌrïmbïlä nono gwele kalmandranu, ya be aji ya ar je engga ngwäyänü. Gwenene yïlïngïdï nje yerel yoko nggwa be aji yinje lenge ku nono linginniny gu ku."]], [["Na gwenene giyee täꞌrïl giyo yijalu, ämnï Ngwaalu, geꞌtaji na ämnï. A be yanni yipana guꞌru giyiꞌral giyee, ämnï gwuru."]]], [[["Yäy gu no, gwujanar gay gidi ämnï, ara je yigor ïyïjï angidajing gwudi Lïgïꞌrïm lidi Ngwaalu gwece gwece angidaji gwudi yïjïr ndi ondaji ngwujaꞌri ngwïndï Ngwaalu."]], [["Dïjï danni dati ondaji lingla liꞌter, dati ꞌti ondacu dïjü danni dümnä a be dati ondaci Ngwaalinga. ꞌDidanu dïjï dere daꞌti dati lenge ngwujaꞌri ngwüngün. Dati ondaji yujimida Lïgïꞌrïm le lidi Ngwaalu."]], [["A be dïjï danni dati alliji yïjïrä, dati ondaci ngwüjü ngwujaꞌri ngwanni ngwati rime aar ojemeye ngwüjü nono aar je orꞌtemaji."]], [["Dïjï danni dati ondaji ngwujaꞌri lingla le liꞌter, dati oda ligoꞌro lüngün ꞌdogo a be nginde ngwanni gwati alliji yïjïrä, gwati oda giꞌdonga gidi Ngwaalu."]], [["Äny gwüjädï ndi ari nga nga ꞌdar ngaa ondaji ngwungla ngwe ngwuꞌter, nyi be jadani ndi ari ngaa alliji yïjïrä. Gwanni gwati alliji yïjïrä gwupana guꞌru nginde gwanni gwati ondaji ngwungla ngwe ngwuꞌter, ꞌdogo manari gwuma ji gwanni ngwa gwürlï ngwujaꞌri nunnu a je giꞌdoonga gidi Ngwaalu lenge aar ngwe oda yigoꞌro yegen."]], [["Gwenene lani ngweengga minyi ila ꞌdanggalu nyi ondaji ngwujaꞌri ngwungla ngwe ngwuꞌter, jayi gwuru ange gwa aang mbuji ꞌdünggüny? ꞌDogo manari äny gwuma je ondaci ngwujaꞌri ngwani ꞌtäälü ngaa je enggaci yere yani bebere na yïjïr yere na ngwujaꞌri ngwere ngwudi enggace, yiꞌral giyee ya je oda ngaa la mätïnälü."]], [["ꞌDi ꞌto ngwong ngwanni ngwati aar je ärï, ngwati aranu ngwaꞌti ätï miding, nono guulla na dümbärä, ngwa aar ngwe lenge yal yegen yorto ngwaalinga ne ma aar je ꞌti gïꞌtïjä yal rung rung?"]], [["A mana, ma ꞌti giil mïꞌrïnä yal yilinginna, yärü gwanni gwa ji mama ngwüꞌtädä gïyäärä?"]], [["Giyee yiru gu ꞌto ꞌdanggalu. Ma aang ꞌti ondaju ngwujaꞌri ngwulinginna lingla le lalu, awa a be dïjï lenge ngwujaꞌri ngwanni ngwara ngwe? A gwa be ji ꞌdogo ndi ondajajalu ngwaꞌri ngwanu."]], [["Yilinginna ndi ari ngwungla ngwo gïdïdlä ngwonyadu yiꞌranu a be ngwungla ku, ngwulinginna ngwujaꞌri."]], [["Minyi ꞌti lïngïdï ngwujaꞌri ngwudi lingla ngwondaja je dïjï, äny gwuru gïïlü giꞌter gïdïjï ndoo dondaja na nginde gwuru gïïlü giꞌter ꞌdünggüny."]], [["Giyee yiru gu no ꞌto ꞌdanggalu. Anni ïtärä je yigoranu gwani angidaji gwudi Lïgïꞌrïm lidi Ngwaalu, ara je be yigor ïyïjï gendaning angidajing gwanni gwati oda giꞌdonga gidi Ngwaalu."]], [["Yäy gu no, dïjï danni dadi ondaji lingla le liꞌter, gäbïcär ngwotaci Ngwaalingalu aar ätädä yiima yidi gwürlï ngwujaꞌralu ngwarung ngwe."]], [["Ndi ari minyi otaci Ngwaalingalu lingla le liꞌter, lïgïꞌrïm lüny lati otaci Ngwaalingalu, a be yaꞌrany yüny yaꞌti ätï gonyalu gere."]], [["No yiiru yiru ange yadi nje ärrï? Nggwotaci Ngwaalingalu lïgïꞌrïm le lüny nyi be otacalu ꞌto yaꞌrany ye yüny. Äny gwa elnge lïgïꞌrïm le lüny nyi be elnge ꞌto yaꞌrany ye yüny."]], [["Ma be ari nga gwürtädï Ngwaalinga lïgïꞌrïm le lingla le liꞌter, a be dïjï danni daꞌti da lenge ngwujaꞌri ngwara ngwe. Awa ngwube ari, “Yiru gu” ngwujaꞌri ngwunga ngwuca ngwe Ngwaalinga yäy ꞌtu, anni aaꞌting lïngïdï ngwujaꞌri ngwanni ngwara ngwe?"]], [["Yanni yica ye Ngwaalinga yäy ꞌtu yijaw a be yaꞌti ya oda dïjü diꞌter."]], [["Nggwuca Ngwaalinga yäy ꞌtu ndi ari nggwati ondajani ꞌdanggalu ꞌdar ngwungla ngwe ngwuꞌter."]], [["A be ndi oꞌrajidalu gwudi giꞌdoonga, yijayana ndi nyi ondaji ngwujaꞌri ꞌtudini (5) ngwulinginna nunnu nje ngwe enggaci ngwüjü ngwuꞌter ndi nyi ondaji ngwujaꞌri ngwüüꞌrï ꞌdï (10,000) lingla le liꞌter ngwaꞌti linginna."]], [["Lani ngweengga, gäbïcär yogonga. Giyiꞌral yanni yiki, rüdär yaꞌranya nono yidi yïjü yanni yooko, a be ndi ïrïyï ngwäyälü gwalu rüdär nono ngwüjü ngwanni ngwupa."]], [["Yüllïnä giyobo ndi ari,"], ["“Ngwungla le ngwudi ngwüjï ngwuꞌter"], ["na ngwulem ngwe ngwudi ngwüjï ngwuru gïïlü ꞌter"], ["nggwa ondaci ngwüjü ngwüny,"], ["a be ꞌdi no ngindenga laꞌti liny ꞌdengenaci,”"], ["Ngwaalu ngwaru gu."]], [["Yäy gu no, ondaji ngwungla ngwe ngwuꞌter gwäꞌtüdï giꞌremna ngwïkïrïjïn ngwube ru giꞌremna ngwüjï ngwanni ngwäꞌtüdï ngwïkïrïjïn nunnu ngwinggidi yiima yidi Ngwaalu a be yïjïr yidi ngwïkïrïjïn yiru, yäꞌtüdï yidi ngwüjï ngwanni ngwäꞌtüdï ngwïkïrïjïn."]], [["Yäy gu no ma aang oꞌrajidalu gwüpäng ꞌdar liru giꞌdoonga gidi Ngwaalu, a ngwüjï ꞌdar ondaji ngwungla ngwuꞌter, a loko lanni laꞌti lïngïdï yiꞌral yidi Ngwaalu na loko lanni läꞌtüdï ngwïkïrïjïn ändä, laꞌti la ari nga nga rlälü giyiꞌrano?"]], [["Ma be ari gwanni gwäꞌtüdï dïkïrïjïn na dïjï danni daꞌti lïngïdï yiꞌral yidi Ngwaalu ändä ngwumbuji ngwüjü ꞌdar ngwalliji yïjïrä, gwa gäbïcïnï gwücïnänü gwa lenge ndi ari nginde gwuki na gwa aar gwe obalu ngwujaꞌri ngwe ꞌdar ngwuꞌdingining je,"]], [["na yujimid yere yidi ligor lüngün ya ꞌtädälü, no nginde gwa aalu yirku ye gwa kwuci Ngwaalingalu gwa inggidi ndi ari, “Ngwaalu ꞌdiꞌdanu ngwo ꞌdanggalanu.”"]], [["A ladi be ara lani ngweengga? Ma aang oꞌrajidalu gwüpäng, a dïjï deꞌte ätï delnga na ngwujaꞌri ngwudi enggaci ngwüjü, na ꞌtäjälü na ondaji ngwungla ngwe ngwuꞌter na ndi gwürlï ngwujaꞌralu. Giyee ꞌdar gäbïcär je aar äpïnï gwani ojemeye giꞌdonga nono gidi Ngwaalu."]], [["Ma dïjï dere ondaji lingla le liꞌter, aar ondaji rom (2) na täꞌrïl (3) ꞌdogo, ati aar dünïcïdï ndi ondaji a dïjï ji danni dadi gwürlï ngwujaꞌralu."]], [["Ma dïjï erne dadi gwürlï ngwujaꞌralu, gwanni gwadi ondaji lingla le liꞌter ngwugwugwundi kiꞌdoonga ngwondaci ligoꞌro lüngün ꞌdogo na Ngwaalu."]], [["A ngwïjïr rom na täꞌrïl ondaji, a be loko ïrïyï ngwujaꞌri ngwäy nono mama ngwanni ngwaraar ngwe."]], [["Na ma ꞌtäjälü ïlïjä dïjü dijalu, gwanni gwuju ndi ondaji gwerre gwerre, ngwüdünï."]], [["Ndi ari nga nga ꞌdar la be gigiꞌtidi ndi alliji yïjïrä nunnu ꞌdar aar lenge na ꞌdar aar ojeme nono."]], [["A be ngwügïꞌrïm ngwudi ngwïjïr ngwa je ngwïjïr ngwegen määtä."]], [["Ngwaalu ngwäꞌtüdï ngwudi ꞌdïgwüꞌrr yiꞌralanu, aar be ru Ngwaalu ngwudi adatalu. Anaku raar gu giyiꞌdoonga ꞌdar yidi ngwüjï ngwudi Ngwaalu,"]], [["a ngwaw gwugwundi giyiꞌdoonga yidi Ngwaalu. Aaꞌti ngwa aar je gäbïcï ndi utalu aar be ätï ꞌdengenacing anaku aru gu yobo."]], [["Ma aar ru ngwadi lenge aar utalu yiꞌral yere, aar otaci ngwuralu ngwegen ꞌdunu, ndi ari yaꞌti yijaw ndi daw utalu kiꞌdoonganu."]], [["Ngaa laru ngwujaꞌri ngwudi Ngwaalu ngwüꞌtüdï ꞌdanggalo? Na ngaa laru ngaa ru jücü lanni lima gu ngwujaꞌri ngwudi Ngwaalu obanano?"]], [["Ma dïjï ci ligoꞌro lüngün diru dïjïr na dangidacaar yiima ye yidi Lïgïꞌrïm, ngwube lenge ndi ari ngwujaꞌri ngwee ngwüllïjä je, girinya gwudi Deleny gwuru."]], [["Mung ïꞌdädänü ngwujaꞌri ngwe ngwee, nginde gwa aar gwe ïꞌdädänü giligoꞌro lüngün!"]], [["Yäy gu no, lani ngwänggärï ara je yigor enyanu ndi alliji yïjïrä, na aaꞌti ngaa la ümïnïcï ondajing ngwungla le ngwuꞌter."]], [["A be yiꞌral ꞌdar äpïnï gay ge gijaw aar ele kayalu."]]], [[["Gwenene lani ngweengga, nggwa je diwayiniyi ngwujaꞌri ngwe ngwudi Ngwaalu ngwanni ngwujaw ngwanni ngwenggaca je, ngwanni ngwuma je ape ngwanni ngwo ngwümätïnä gu ꞌdïꞌdäny."]], [["Ngwujaꞌri ngwe ngwee ngwujaw, ngaa lïgïlängïdïnä, manari ngaa gilo lïmätïnä ngwujaꞌri ꞌdïꞌdäny ngwanni ngwondaca je. Ma aar gu ꞌti rüdï, ngaa lämnï Ngwaalu ꞌtur."]], [["Ndi ari ngwujaꞌri ngwanni ngwape nje ngwuru ngwanni ngwuma je ätädä ndi ari ngwuru ngwanni ngwojema ngwuru giꞌra ndi ari, Kirictu gwayu gwani ke gwege anaku üllïnäär gu kitabanu,"]], [["ndi ari nginde gwuma aar gatu, ndi ari gwuma jalu yomon täꞌrïl gwuma aar ꞌdïꞌrïyä gwumidu anaku üllïnäär gu kitabanu."]], [["Na ndi ari nginde gwuma ꞌtäcä Butrujingalu, ꞌdi ngwube oꞌre ngwüꞌtäcä ngwoꞌralu ngwükäjäär je ngwüngün ngwuru ꞌdï na rom (12)."]], [["Ngwoꞌre mana ngwüꞌtäcä ngwenggalu ngwonyadana küüꞌrï tudini tudini (500) gilingen leꞌte leꞌte, gilona lonyadana limidu na loko lima ayi."]], [["Ngwoꞌre mana ngwüꞌtäcä Yagubingalu na ngwooꞌra ngwükäjäär je ꞌdar"]], [["na gwodanalu aar nyi be ꞌtäcälü änyïng ꞌto gwanni gwuru nono gïjü ganni gïbürääränü."]], [["Äny gwuru gwanni gwokana guꞌru ngwooꞌranu ngwükäjäär je, äny gwaꞌti lengedadu ndi aar nyi urnidi dooꞌra dükäjäär, ndi ari äny gwuru dïjï danni dübïnä giꞌdongalu gidi Ngwaalu."]], [["A be yïmïꞌrü ye yidi Ngwaalu, äny gwuma ru anaku ru nyi gu gwenene, a yïmïꞌrü yüngün ꞌdünggüny yäꞌtüdï ꞌtur. No yiminyi ye apani yiiru ꞌdenggen ꞌdar anaku raar gu, a be äny gwäꞌtüdï, yïmïꞌrü yiru yidi Ngwaalu yanni yiju ꞌdünggüny."]], [["Minyi ru na aar ru ngindenga, yiru giyee yanni yondaji nje aar ru yanni yima gu ämnï Ngwaalu."]], [["A be anni ündäjïnär ndi ari Kirictu gwuma aar ꞌdïꞌrïyï giyiꞌranyanu, awa a be loko ꞌdanggalanu ari manari dïjï dima ayi daꞌti da ꞌdïꞌrä dimidu?"]], [["Na manari ꞌdïꞌrï giyiꞌranyanu gwaꞌti, ya be ani ndi ari ꞌdi Kirictu ꞌto gwaꞌti aar ꞌdïꞌrïyälü gwumidu."]], [["Na adinari Kirictu gwuma aar ꞌti ꞌdïꞌrïyälü, ngwujaꞌri ngwärï ngwanni ngwondajiiny ngwe ngwuru ꞌtur, na ämnï Ngwaalu gwalu gwuru ꞌtur ꞌto."]], [["Na yanni yikana, nyii laadi be ru ngwüjï ngwuru ngwuꞌduru ngwujaꞌri ngwe ngwudi Ngwaalu ndi ari nyii londaja ndi ari Ngwaalu ngwüꞌdïꞌrïyä Kirictungalu giyiꞌranyanu. Ngwuꞌti be ꞌdïꞌrïyälü adinari ꞌdidanu gwuru ndi ari ꞌdïꞌrï gwaꞌti gwudi ngwüjï ngwanni ngwayu."]], [["Ndi ari manari ngwüjï ngwanni ngwayu ngwaꞌti ngwa aar je ꞌdïꞌrïyälü ngwumidu, Kirictu gwaꞌti ꞌdïꞌrälü ꞌto."]], [["Na adinari aar ꞌti ꞌdïꞌrïyä Kirictungalu gwumidu giyiꞌranyanu, ämnï Ngwaalu gwalu gwaꞌti ätï ngwäyänü, ngaa gilona giyiꞌralanu yalu yanni yiki."]], [["A be gïläꞌdï ꞌto lanni lima ayi gwerre lämnä ndi Kirictu, lidudu."]], [["Manari geꞌtaji gwege ndi Kirictu gwuru ꞌdogo midi nggwee gïdïdlä ndee, a la be ru ngwüjï ngwanni ngwagiꞌrana ngwäy ngwüjï ꞌdar."]], [["A be ꞌdidanu gwuru ndi ari Kirictu gwuma aar ꞌdïꞌrïyälü giyiꞌranyanu gwuru giꞌra ndi ꞌdïꞌrï ngwüjänü ngwanni ngwuma ayi."]], [["Ndi ari anaku ji gu yiꞌrany gïdïdlä dïjï de, ꞌdïꞌrï giyiꞌranyanu ꞌto gwa ji dïjï de diꞌter."]], [["Ndi ari anaku ati gu yiꞌrany ji ngwüjï ꞌdar aar ayi ndi ari ngwuru ngwudi Adam, yiru gu ꞌto ndi ari midi gwa ji ngwüjï ꞌdar aar midi ndi ari ngwuru ngwudi Kirictu."]], [["A be yiꞌral ꞌdar yadi gwugwudidalu kaji gegen gwerre gwerre a Kirictu gwuru giꞌra ndi aar ꞌdïꞌrïyälü a be ngwüjï ngwüngün gwujanalu ma ji mung ila."]], [["A be dïdlä medadi, manari gwuma gwäꞌräcï Ngwaalinga ngwuru Papa yelenya, manari gwuma pädä yurꞌtalu, yelenyalu na yiimalu ꞌdar."]], [["Ndi ari gwa ape yelenya ꞌdi ngwacaji güwänälü güngün ꞌdar giyoranu."]], [["Yanni yiru güwänälü gwodan ndi pänälü, yiꞌrany yiru."]], [["Ndi ari gitab garu nu, “Gwuma geꞌte yiꞌralalu ꞌdar giyoranu yüngün.”"], ["A be anni aru gitab ndi ari, “yiꞌralalu ꞌdar” yima gïꞌtïnï giyoranu ꞌdünggüngün, yilinginnalu ꞌreꞌdr ndi ari yaꞌti änïjänä ligoꞌro lidi Ngwaalu ngwanni ngwugeꞌte yiꞌralalu ꞌdar giyoranu yidi Kirictu."]], [["Manari yiming je ärrï giyee, Gïjï giligoꞌro lüngün ga be oꞌraci ngindeng gwuru Ngwaalu ngwanni ngwugeꞌte yiꞌralalu ꞌdar giyoranu yüngün, nunnu a Ngwaalu ru ngwanni ngwadi ru ꞌdar giyiꞌral ꞌdar."]], [["A be gwenene manari yätï ngwäyänü ndi ari ꞌdïꞌrï giyiꞌranyanu gwaꞌti, a mine ladi ärrï ange loko lanni gilo lïyïnyïnä gwani ngwüjï ngwanni ngwayu? Manari ꞌdïꞌrï gwaꞌti aꞌtur gwudi ngwüjï ngwanni ngwayu, ange gwuru a be ngwüjï nyïnyïnï gwani ngindenga?"]], [["Na yani ange ꞌdänggärï ange gwuru ndi änïjï yigoꞌro yärï gïdïrbänü kaji ꞌdar?"]], [["Nggwati ngille yiꞌrany yomonalu pipiꞌriꞌti, nggwadi ari lani ngweengga yiru ange yiru ꞌdidanu anni ati nyi ïrïngïnï ꞌdanggalu ndi Yicu Kirictu gwuru Deleny dege."]], [["Manari nyii ligarnatu ngwüjü ngwe kündär gani Abijuj nono minyii kwudi ngwäng ngwe ꞌdogo gwani yiꞌral yidi dïjï dümnä, yiru ange yanni yïbïlïdï nje? Manari ngwüjï ngwanni ngwayu ngwäꞌtüdï ngwadi ꞌdïꞌrï giyiꞌranyanu,"], ["“Ar be eny ar ïyï,"], ["ndi ari bïgänü a lani yiꞌrany.”"]], [["Aaꞌti la je ïꞌdäjänü. Lïngïdär ndi ari, “Gwugwudidi gwanni ngwuki, gwati kiyi ngwüjü drü ngwanni ngwujaw.”"]], [["Gwäꞌrär gora galu ngaa oꞌraca yigor yalu ngaa ïrïyï ngwäyälü mama giyiꞌral yanni yijaw ngaa gatana keng gwalu. Ndi ari loko gilo laꞌti lïngïdï Ngwaalinga, nggwaru ngwujaꞌri ngwee nunnu ara je yaaru ape."]], [["Ma be ari dïjï dutalu ndi ari, “Ngwüjï ngwanni ngwayu ngwadi aar je ꞌdïꞌrïyälü awa? Ngwanginu ngwanni ngwadi aar ngwe ꞌdïꞌrälü ngwadi ru ꞌtaa?”"]], [["Yeꞌrr yïndï ne giyee! Yuula yanni yata je kwoy gïdïyäng yati ꞌti ꞌtüdï aar midi manari yima ꞌti ayu."]], [["Ma ang kwoy, nga gwati ꞌti kwüdï ngwangina ngwanni ngwadi ru, ati be guula ru gati ang kwoy gidi yona na gidi gong gere mana."]], [["A be Ngwaalu ru ngwati ätädä ngwangina anaku mïnïng gu. A guula geꞌte geꞌte ꞌdar, gating ätädä ngwangina ngwüngün."]], [["Ngwanginu ngwudi ngwong ꞌdar ngwäꞌtüdï ngweꞌte ngweꞌte. Ngwanginu ngwudi ngwüjï ngwümnä ngwuru ꞌter, a ngwanginu ngwudi ngwäng ru ꞌter, na yïꞌrä yätï ngwangina ngwuru ꞌter, na ngwuum, aar ätï ngwangina ngwuru ꞌter."]], [["Ngwanginu ngwo ꞌto ngwudi gerala aar ji ngwudi dïyängälü a be jayi gwudi ngwanginu ngwudi gerala gwuru ꞌter na jayi gwudi ngwanginu ngwudi dïyängälü gwuru ꞌter."]], [["Lingen lätï jaying gwüngün gwuru ꞌter a düüwä ätï gwüngün gwuru ꞌter a yuurrum ätï jaying gwegen gwuru ꞌter na guurrum geꞌte gätänä jaying gwuru ꞌter kuurrum giꞌter."]], [["No yadi gu ru ꞌto ngwüjï ngwanni ngwadi ꞌdïꞌrälü giyiꞌranyanu. Ngwanginu ngwanni ngwügätïnä ngwuꞌdigiꞌru, ngwa aar je ꞌdïꞌrïyälü ngwaꞌti ꞌdigiꞌru."]], [["Ngwügätïnä ngwüꞌdünyïnä, ngwa aar je ꞌdïꞌrïyälü ngwünäjïnä. Ngwügätïnä ngwamiꞌratu, ngwa aar je ꞌdïꞌrïyälü ngwuru yiima."]], [["Ngwügätïnä ngwuru ngwanginu ngwudi dïyäng, ngwa aar je ꞌdïꞌrïyälü ngwuru ngwanginu ngwudi lïgïꞌrïm."], ["Manari ngwanginu ngwo ngwanni ngwuru lingeno, ngwanginu ngwo ꞌto ngwanni ngwuru lïgïꞌrïm."]], [["No yüllïnä ndi ari, “Adam gwanni gwuru giꞌra gwuma ru dïjï ngwumidu,”"], ["Adam gwudi gwodaning gwani Kirictu, gwuma ru lïgïꞌrïm lïꞌtüyä miding."]], [["Yanni yiru lïgïꞌrïm yäꞌtüdï yanni yïndï gwerre gwerre aar be ru yanni yiru lingeno aar be ji yanni yiru lïgïꞌrïm."]], [["Adam gwudi gwerre gwerreng gwuru gilu gwudi dïyäng. A be Kirictu ru Adam gwudi gwodaning gwuru gwudi geralang."]], [["Nono ru gu dïjï didi dïyängälü, no liru gu ꞌto lidi dïyängälü. A anaku ru gu dïjï didi geralang, no liru gu ꞌto lidi geralang."]], [["Nono lingannar nje gu dïjï didi dïyängälü, a la linganni ꞌto, dïjü didi geralang."]], [["Nggwa je ondaci lani ngweengga ndi ari, lingeno na yïn yaꞌti ya yape yuꞌrina yidi yeleny yidi Ngwaalu anaku ꞌto ndi ari ayi gwaꞌti gwa ape yuꞌrina yidi gwurꞌtaling."]], [["ꞌDinginar, nggwa je ondaci yujimida, alanga laꞌti la ayi ꞌdar a be a la gwürlïnï ꞌdar"]], [["ngwangina nono gwele ma läy ari jäbr, gil ge ganni gadi mïꞌrïnälü gwodan. Ndi ari gil ga mïꞌrïnï, ngwüjï ngwanni ngwayu ngwa aar je ꞌdïꞌrïyälü ngwumidu, na alanga la gwürlïnï."]], [["Ndi ari ngwanginu ngwanni ngwayu ngwa genne ngwangina ngwanni ngwumidu na ngwudi lingeno ngwa genne miding gwudi gwurꞌtaling."]], [["Manari ngwanginu ngwanni ngwayu ngwuma genne ngwangina gwanni ngwaꞌti ayu, ngwudi lingeno ma aar genne ngwanginu ngwudi gwurꞌtaling, ngwujaꞌri ngweꞌte ngwanni ngwüllïnä ngwa be ätï ngwäyänü ngwanni ngwaru nu, “Dami gwuma ngadini yiꞌrany, na yiꞌrany yaꞌti ba be.”"]], [["“Dami gwunga gwanna, gwani yiꞌrany?"], ["Dügï dunga danna, gwani yiꞌrany?”"]], [["Dügï didi yiꞌrany ke gwuru na yiima yidi ke, yobo yiru."]], [["A be yäy ꞌtu gwani Ngwaalu! Ngwati nje ätädä daming Deleny de dege dani Yicu Kirictu."]], [["Yäy gu no, lani ngwänggärï ngwämnï nje, mätïnärälü ꞌdïꞌdäny. Aaꞌti gong gere ga je lagajalu. Geꞌtar yigoꞌro yalu ꞌdar giyiiru yidi Deleny, ndi ari ngaa lïlïngïdï yiiru yalu Gideleny yäꞌtüdï ꞌtur."]]], [[["Gwenene gwani geꞌtajidi ngwuy ndi gataji giꞌdoonga düwä gidi Ngwaalu Üräjälïm, ärrär je yanni yiciny ye ngwïkïrïjïnä ngwudi yiꞌdoonga yidi ngwaalu ngwani Galatiya ndi aar je ärrï."]], [["Gomon ganni giru giꞌra giyomon ꞌdar kwoꞌra täꞌrïl, ati dïjï deꞌte deꞌte ꞌdanggalanu äbrï ngwüꞌrïnyä ngwoko ngwanni ngwata je mbuji ngaa je geꞌtaji gay geꞌte ngaa je geꞌtalu, nunnu minyi ila, aaꞌti ba be a la ji ndi ari ar utitalu."]], [["Miny obana, nggwa be üllïjï ngwüjü ngwanni ngwuma je äbrï ngwujaꞌri ngwunje ükäjï aar ape angidacing gwalu aar äpïjï giꞌdonga gidi Ngwaalu Üräjälïm. Na ngwujaꞌri ngwanni ngwunje üllïjï, linje inggidi ndi ari lani yärüngä."]], [["Manari yima gu jayi ndi ari nyi ele ꞌto, linyii le be gwugwudidi."]], [["Ma be ari äny gwuma millidana ngwaalu ngwani Majiduniya, nggwa be ila ꞌdanggalu ndi ari äny gwadi millidana ngwaalu ngwani Majiduniya."]], [["Ma aar gu ru, a la jalu gwooko nyi jalu digo de, nunnu nyii gataji düwä gïdïlä düny ngwaalu ngwere ngwadi nyi gu ele."]], [["Nggwaꞌti jädï ndi ila nga je enggani gwenene ꞌdogo, nyi be ele. Nggwugeꞌtaja ndi ar jalu gwooko ma gu Deleny ari."]], [["A be nggwadina jalu ngene Abijuj ꞌdi a gomon ila gidi Yïꞌrïnyïnä yidi Uni,"]], [["ndi ari Ngwaalu ngwuminy ïgïtïjï gay gipa gidi yiiru yonyadu ndi äpïnï a gilo lonyadu lanni lïnïjïny."]], [["Ma Timijawuj ila, ombajar aaꞌti gwa yiꞌral yere iyiyi yedenyo ma le ji, ndi ari gwapu yiiru yidi Deleny nono änyïng."]], [["Yäy gu no, aaꞌti gwa dïjï dere calu mireny. Gwäꞌrär nunnu ngwa ji ngwoꞌra gora gijaw aar nyi oꞌraca nggwo gwüdünïcïny ndi aar ila ngweengga ngwe."]], [["Gwenene ndi utalu gwalu gwani diweengga dege dani Abuluj, gwüpäcïnyälü gwulleny nunnu aar gwugwudida ngweengga ngwe ngwila ꞌdanggalu. Nggwo be gwaꞌti gu jädï gwenene ndi ila a be gwa ji gwila mung mbuja gay."]], [["Arnganar. Mätïnärälü ꞌdïꞌdäny ndi ämnï Ngwaalu. ꞌRaranu. Ojemar nono."]], [["Ärrär yiꞌral ꞌdar ämnï gwe."]], [["Ngaa lïlïngïdï ndi ari gubu gidi Ijitabanaj liru lanni liru ngwïkïrïjïn gwerre gwerre ngwaalu ngwani Akayiya a lima geꞌtaji yigoꞌro yegen giyiiru yani ngwüjï ngwudi Ngwaalu. Nggwa je päcälü lani ngweengga ndi aang"]], [["ꞌdengenaci ngwüjü ngwanni ngwuru gu no na ngwüjï ꞌdar ngwanni ngwati acajidi ndi ape yiiru aar gu undi ngwäy."]], [["Nggwujayanu anni ma ngweengga ngwani Ijitabanaj na Bartunatuj na Akiyakuj obana, lima je gu mandi ndi aar nyi gataji düwä."]], [["Ndi ari lima jïläjï ligoranu lüny anaku jïläjärä je gu. Yäy gu no ngwüjï ngwanni ngwuru gu no, ngwädï gu ndi ar je näjï."]], [["Ngwïkïrïjïn ngwudi yiꞌdoonga ngwaalu ngwani Ajiya, ngwaganna je. Äkïllä na Bärjïkïllä, laganna je aganning gwübüdü Gideleny na ꞌto giꞌdoonga ganni gati acajidi ngwuꞌdun ngwegen."]], [["Ngweengga ꞌdar ngene ngwaganna je. Agannajidar giyenenanu agannajiding gwanni gwujuꞌru."]], [["Äny, gwani Bulij gwullu aganning nggwee guy ge güny."]], [["Manari dïjï dere ndo dati ꞌti ämnä Delenya, aar gu ꞌtäjï ngwünyü. Gwani Deleny därï, ila!"]], [["Ara je gu yïmïꞌrü ji yidi Deleny dani Yicu."]], [["Nggwämnä je ꞌdar ndi Yicu Kirictu. Yiru gu."]]]], "II Corinthians": [[[["Ngwujaꞌri ngwee ngwïndï ꞌdünggüny äny gwani Bulij gwubupa Ngwaalu ngwuru dooꞌra dükäjäär didi Yicu Kirictu, na gidiweengga dege dani Timijawuj."], ["Ngwükäcï nje giꞌdonga gidi Ngwaalu kündär gani Küründüj, ngwüjïngä le ꞌdar ngwudi Ngwaalu ngwanni ngwujuꞌru ngwanni ngwati ji ngwaalu ꞌdar ngwani Akayiya."]], [["Ara je gu yïmïꞌrü ji ara je adatalu ji gwudi Papa gwege gwuru Ngwaalu na Deleny dege dani Yicu Kirictu."]], [["Ar ortada Ngwaalinga na Papang gwudi Deleny dege dani Yicu Kirictu, Papa gwanni gwuru dïnä ngwuru Ngwaalu ngwudi orꞌtemaji ꞌdar."]], [["Ngwaalu ngwanni gwati nje orꞌtemaji gïdïrbänü dege ꞌdar nunnu ꞌto ar orꞌtemaji ngwüjü ngwanni ngwa ji gïdïrbänü dere, ar je orꞌtemaji anaku orꞌtemajar nje gu Ngwaalu."]], [["Ndi ari anaku ma aar nje gu yiꞌrendeny yidi Kirictu ꞌdünggüngün aw nono ndi elelle gwege, yiru gu ꞌto ndi ari nginde gwe gwani Kirictu, aar nje orꞌtemaji gwüngün aw nono."]], [["Manari nyii gilo lïyü dïrbä, yiru gu gwani nga nga nunnu nga obe düwä de nga mbuji gilanging. Manari nyii gilo lübïdï düwä de, dübïdïïny de gwani orꞌtemaji gwalu gwanni gwata je gäbïcï ngaa määtä yiguri giyiꞌrendenyanu yeꞌte yeꞌte yanni yimbuji nje."]], [["Na geꞌtaji gwärï gwani nga nga, nggwo gwümätïnälü ndi ari nyii lïlïngïdï ndi ari anaku acajida gu giyiꞌrendenyanu yärï, no ꞌto ngaa la acajidi ndi orꞌtemaji gwärï."]], [["Nyii laꞌti bupa ndi aang ꞌti lïngïdï gwani ngweengga ndi ari yüündä yärï yanni yimbuji nje ngwaalu ngwani Ajiya. Nyii liju gïdïrbänü dacaji njalu dipana giyiima yärï ndi nyii üpïnï ꞌdi nyii gätïjï miding ngwäy."]], [["ꞌDidanu giyigoranu yärï nyii lïcïnänü ndi ari lübïdï nje gwälü lani yiꞌrany. A be yiꞌral giyee yimbuji nje nunnu aaꞌti nyii la gatada ngwäy giyigoꞌro yärï, nje be gatada Ngwaalu ngwanni ngwati ꞌdïꞌrïyï ngwüjälü giyiꞌranyanu."]], [["Nginde gwuminje gïlängïdïyä giyiꞌrany giyee yiki gwulleny a gwunje gïlängïdïyï. Gwumiiny gu geꞌtaji ndi ari gwa ji gwunje gïlängïdïyï,"]], [["anaku gataji nje gu düwä otaci gwe Ngwaalingalu gwalu gwani änyängä. Ya be gäbïcï ngwüjü ngwonyadu ngwunje cïjï Ngwaalinga yäy ꞌtu gwani gataji düwä gwanni gwuma aar nje gïꞌtïjï ꞌdingini gwe otacingalu gwudi ngwüjï ngwonyadu."]], [["Ïrïngïnï gwärï gwuru be nggwee gwenene ndi ari yigor yärï yïcïnïïny yänü ndi ari elelle gwudi yigoꞌro yärï gïdïdlä na ꞌdanggalu, gwuru elelle gwanni gwujuꞌru ngwuru ꞌdidanu gwanni gwïndï Ngwaalu. Nyii larru gu no yaꞌti nje arru bebere gwe gwudi dïdlä, aar be ärrïnï yïmïrü ye yidi Ngwaalu."]], [["Ndi ari laꞌta je üllïjä ngwujaꞌri ngwere ngwanni ngwaꞌti linginna nda je uli ngaa je lenge. Äny gwugeꞌtaja ndi ari,"]], [["anni minje lengeda nono yoko, ya ji ya je lenge ku nunnu ara je gäbïcïjï nje ïrïngïnï anaku nyängä je la ji la je ïrïngïnï komon nggäꞌdï gidi Deleny dani Yicu."]], [["Yiru giyee yanni yïgäbïcïny nyi be ïcïnänü nyi geꞌtaji ndi ari nyi ila ꞌdanggalu gwerre gwerre nunnu ngaa jayanu yomon rom."]], [["Nyi geꞌte ndi millida ꞌdanggalu kay ndi ele ngwaalu ngwani Majiduniya na ꞌto minyi ele minyi kwodalu Majiduniya. Nunnu nyii geꞌte kay nyi oꞌre Yäwüdïyä."]], [["Anni gegeꞌtiny gu no, yigegeꞌte nje ꞌtïꞌtïre? Na äny gwati gegeꞌte nono ngwüjï ngwudi dïdlä? Ngwujaꞌri ngwüny ru ngweꞌte ngweꞌte ndi ari nyi ari, “Yäy, yäy” na, “Bärï, bäre?”"]], [["A be ꞌdidanu anaku ru gu Ngwaalu ligor leꞌte pu, ngwujaꞌri ngwärï ꞌdanggalu ngwaꞌti ani “Yäy” na “Bärï.”"]], [["Ndi ari Gïjï gidi Ngwaalu Yicu Kirictu, gwanni gwondacara je gwe äny na Jiliwanij na Timijawuj, gwaꞌti ani “Yäy” na “Bärï,” aar be ru ndi ari ꞌdünggüngün yiru gu giyomonalu ꞌdar ndi ari yani “Yäy.”"]], [["Yere yaꞌti ngwujaꞌri ꞌdar ngwonyadu ngwudi Ngwaalu ngwanni ngwaru ngwe, ngwani “Yäy” ndi Kirictu. Na no nginde gwe, ngwujaꞌri ngwani “Yiru gu” ngwati ar ngwe ari ar ngwe näjï Ngwaalinga."]], [["Gwenene Ngwaalu ngwuru ngwanni ngwadi nje gäbïcï alanga gwüpäng ar mätïnälü ꞌdïꞌdäny ndi Kirictu. Gwanni gwäbräjï nje,"]], [["aar nje ngïdä ar ru lüngün ngwugeꞌte Lïgïꞌrïmä lüngün giyigoranu yege lani änïjälü ngwudi yiꞌral yanni yadi ele ndi ji."]], [["Ngwaalu ngwuru ngwanni ngwänggädïny ndi ari, ngaa lïnädïny ngaa je ꞌti be oꞌraca kündär gani Küründüj nunnu aaꞌti ngaa la ji gïyüündä."]], [["Aaꞌti ngaa la ari nunnu nyii linyaca je yiima ye ndi ämnï Ngwaalu gwalu, aar be ru ndi ari a lapajidu yiiru gwani jayanu gwalu, ndi ari ämnï gwe Ngwaalu gwalu, ngaa lïmätïnälü."]]], [[["Äny gwuma dinga kay ndi ari nggwa ꞌta be gwa je ïlïjä manari ila gwüny gwadi ru gwada je gäbïcï ngaa runi."]], [["Ma be ari äny gwuma je gäbïcï ngaa runi, amne yärü gwuru gwanni gwadiny gäbïcï nyi jayanu nga nga läꞌtüde lanni liminje runiye?"]], [["No äny gwüllïjä je ngwujaꞌri ngwanni ngwullu nje, ndi ari ma ji manari äny gwuma ila, aaꞌti ngaa liny kiyi liguri ngaa lanni laadiny gäbïcï nyi jayanu. A äny gwïcïnä je gwänü ꞌdar, ndi ari jayanu gwüny gwalu gwuru ꞌto ꞌdar."]], [["Ndi ari nggwüllïjä je ngwujaꞌri ngwanni ngwullu nje gwerre, runi gwe gwupa gwulleny, ligor le lümä, yal ye ngwäy, aaꞌti nunnu nga je runiyi, aar be ru ndi ari nga je enggaci ngaa lenge ämnïng gwanni gwämnä je gwe ꞌtuꞌtu giligoranu lüny."]], [["Manari dïjï dere ndo dima geꞌte runing, daꞌti nyi runiya gwulleny nono runiyara je gu ꞌdar, yiru gu maani a be yaꞌti yinje gendajani."]], [["Reraji gwanni gwuma gwe reraji lonyadana, gwumbutu nono."]], [["Gwenene yiru gu ndi ari gwadi aang manni düdänïjänü aang orꞌtemaji, ndi ari aaꞌti gwa runi anaji ligoralu."]], [["Yäy gu no, nggwa je päcälü ndi ari ämnär mana."]], [["Yanni yïgäbïcïny ngaa je be üllïjä ngwujaꞌri, yiru ndi ari nyi engga ngaa gilo lïmätïnälü ꞌdïꞌdäny ndi ïdäjï ngaa ꞌdengenaji yiꞌral ꞌdar."]], [["Manari ngaa lima düdänïjï dïjänü dere, diny düdänïjï ꞌto. Na manari gwanni gwuminy düdänïjänü giyiꞌral yere, manari yiju yere ndinje düdänïjänü, gwuminy düdänïjänü ngwäyänü ngwudi Kirictu gwani nga nga."]], [["Nunnu aaꞌti dijegoꞌrr dinje gu mbojaji. Ndi ari a laꞌti ïꞌdädänü gay ge gidi dijegoꞌrr."]], [["Gwenene anni miny obani kündär gani Trawuj ndi ondaci ngwüjü ngwujaꞌri ngwanni ngwujaw ngwani Kirictu, nyi mbuji ndi ari Ngwaalu ngwuminy ïgïtïjï gay ndi ape yiiru."]], [["Nyi ꞌtina ädïyä liguralu ndi ari äny gwaꞌti mbuju diwengga dani Tïtüj, nyi ele nyi aganni ngwïkïrïjïnä nyi be ꞌdïꞌrï nyi ele Majiduniya."]], [["Nyi be ci Ngwaalinga yäy ꞌtu, ngwanni ngwati nje üktïnï yomon ꞌdar ndi dami gwudi Kirictu. A bebere gwe gwege gwani nginde aar gwe ape ngwaalinganu ꞌtuur nono düwä dami nunnu ngwulinginni ngwüjänü ꞌdar."]], [["Ndi ari Ngwaalu, a liru giꞌreꞌreny gami düwä didi Kirictu ngwüjänü ngwanni ngwadi gïlängïdïnï na ngwanni ngwadi ayi."]], [["Ngwüjï ngwoko ngwanni ngwadi ayi, a liru düwä diki didi yiꞌrany na ngwüjï ngwoko ngwanni gïlängïdïnï, ar ru düwä dami didi midi. Na yärü gwuru gwanni gwubidaranu yiiru ye yiru gu no?"]], [["A läꞌtüdï nono ngindeng je lonyadu ndi ari a lapu yiiru ngwujaꞌri ngwe ngwudi Ngwaalu ar gu bila. Aar be ru manni ndi ari ndi Kirictu, a londaja ngwäyänü Ngwaalu yigor ye ꞌdidanu ar ru nono ngwüjï ngwükäjä je Ngwaalu."]]], [[["A la oꞌre mana ndi aalu ndi orta yigoꞌro yege? Na a gilo länggädï ndi ari a lïmïnä ngwujaꞌri ngwudi ola nono ngwüjï ngwoko ngwuꞌter aar ila ꞌdanggalu nje inggidi ngwüjï ngwuꞌtere?"]], [["Nga nga yigoꞌro yalu, ngaa liru ngwujaꞌri ngwärï ngwanni ngwüllïnä giyigoranu yärï aar linginni a je ngwüjï ꞌdar uli."]], [["Nga nga linggida ndi ari nga nga liru ngwujaꞌri ngwanni ngwïndï ndi Kirictu, ngwani yiiru yärï ꞌdanggalanu. Ngwujaꞌri ngwee ngwaꞌti üllïnä yebo ye aar be üllïnï Lïgïꞌrïm le lidi Ngwaalu ngwanni ngwumidu. Ngwaꞌti üllïnä kimindi giru güꞌrï aar be üllïnï kimindi giru ligor lidi dïjï dümnä."]], [["Ïcïnänü gwanni gwuru gu no, gwege gwuru gwïndï ndi Kirictu ngwäyänü Ngwaalu."]], [["Yaꞌti ani nunnu alanga yigoꞌro ye yege a lätï yiima ndi ari yiꞌral yere, aar be ani ndi ari yiima yege ꞌdar yïndï Ngwaalu."]], [["Nginde gwätädï nje yiima liru ngwïnäd ngwapu yiiru yidi gekajidi gwanni gwuyang,"], ["gwäꞌtüdï gwudi ngwujaꞌri ngwüllïnä, ngwube ru gwudi Lïgïꞌrïm. Ndi ari ngwujaꞌri ngwanni ngwüllïnä ngwati ꞌrinyidi a be ngwujaꞌri ngwani Lïgïꞌrïm gwati midiyi."]], [["A be gwenene manari yiiru yanni yati ꞌrinyidi yanni yüllïnä kimindi, yätï näjïng gwuru gu no, ꞌdi a ngwüjï ngwudi Yïjïräyïl amiꞌrati ndi ombaji Müjäng ngwäyänü aar ꞌti burnu ndi ombaji gwani näjï gwudi buri gwanni gwuju ngwäyänü ngwube aji ngwüꞌrätï,"]], [["yiiru ya be ruꞌtani awa yidi Lïgïꞌrïm lanni lätï näjïng gwupana?"]], [["Manari yiiru yanni yati obalu dïjï de yïnäjïnä gu no, a be yiiru yanni yati dünïyï dïjälü ya be ruꞌtani awa!"]], [["Ndi ari yele yätï näjïng gwerre, yaꞌti ba be ätï näjïng gwenene ma aar je ïdïyï näjï gwe gwanni gwupana."]], [["Na manari yiiru yanni yati üꞌrätï yïndï näjï gwe no, gwa be ruꞌtani awa gwanni gwati ꞌti medadu!"]], [["Yäy gu no, anni ätär geꞌtajing nggwee gwuru gu no, a la be ꞌranu."]], [["Alanga laꞌti la ru nono Müjäng gwanni gwügwüꞌrübänä direda ngwäy nunnu aaꞌti ngwüjï ngwudi Yïjïräyïl ngwombaji näjïng anni ma buri ji ndi ele gwadi üꞌrätï ngwabralu ngwäyänü ngwüngün."]], [["A be ngindenga lïrïmïdü yaꞌranya ndi ari ꞌdi komon gidi gweneneng, lima je dired ndee deꞌte deꞌte danni düllälü ngwäyänü ngwudi Müjä ndo düllälü ngwuje rïmïyï ngwäy ma ji ma aar uli ngwujaꞌri ngwudi gekajidi gwudi gwerreng. Dima ꞌti äbrïnä kay ndi ari dadi äbrïnï kay ꞌdogo ndi Kirictu."]], [["ꞌDi komon gidi gweneng, dired ndee ndona dimilliding je ngwäy ngwudi yigor yegen manari lima uli gitab gidi Ngwaalu ganni gullu Müjä."]], [["A be manari dïjï dere dima gwürlï ligor lüngün ngwoꞌraci Delenya, dired ndee da äbrïnï ngwäyänü."]], [["Gwenene, Deleny diru dani Lïgïꞌrïm, a ngwaalu ngwanni ngwati gu Lïgïꞌrïm lidi Deleny ji, gätïnï linginalu gwati ji."]], [["Na alanga lanni laꞌti gwüꞌrübänä direda ngwäy a lombaja näjïng nggwo nono kalmandranu. Nunnu aar nje näjï gwürlädä ꞌdünggüngün ar linganni ngindeng näjï gwe gwanni nggwo gwugendadu gwïndï Gideleny danni diru Lïgïꞌrïm."]]], [[["Yäy gu no, anni ape nyii yiiru giyee ïnä gwe gwudi Ngwaalu, nyii laꞌti la muli nono."]], [["Nyii lima be manni gäbïcï elelleng yuꞌrimi gwanni gwuru yaaru nyii ꞌti ïꞌdäjä ngwüjänü nyii ꞌti gwürlü ngwujaꞌri ngwudi Ngwaalu. Nje be geꞌtalu gilingenalu yanni yiru ꞌdidanu nyii olada yigoꞌro yärï giyigoranu yidi ngwüjï ꞌdar ngwänyänü Ngwaalu."]], [["Na manari ngwujaꞌri ngwärï ngwanni ngwujaw ngwülïbïnä ngwüjï ngwülïbïnä ngwüjï ngwanni ngwayu."]], [["Lanni laꞌti ätï ämnïng Ngwaalu, lima je ngwaalu ngwudi dïdlä ndee rïmïyï yaꞌranya nunnu aaꞌti la engga buri gwudi Ngwujaꞌri ngwanni ngwujaw ngwudi näjï gwudi Kirictu, gwanni gwuru giꞌremna gidi Ngwaalu."]], [["Ndi ari nyii laꞌti ondaja gwani yigoꞌro yärï, aar be ani Yicu Kirictu gwuru Deleny na gwani yigoꞌro yärï liru ngwïnäd ngwalu läpïjä je yiiru gwani Yicu."]], [["Ndi ari Ngwaalu ngwanni ngwaru, “A buri oꞌrralu gïdïrïmänü,”"], ["ngwuru gwanni ngwadi gäbïcï buri ngwoꞌrralu giyigoranu yege aar nje oꞌrracalu ndi bebere gwudi näjï gwudi Ngwaalu ngwäyänü ngwudi Kirictu."]], [["A be änyängä liru ꞌdogo yimo yiru gilu yapaar gu yuꞌrina giyee ndi inggidi ndi ari yiima giyee yipa yïndï Ngwaalu yaꞌti ïndï ꞌdänggärï."]], [["Dïrbä dimbuji nje ngwaalu ꞌdar aar nje be ꞌti ïꞌdïyü nyi anadalu, aar nje gwe ngwaalu elalu gïdïrbänü därï nyi ꞌti be mulu nono nyii gwalli ngwäy."]], [["A nje ngwüjï übïnälü, a nje ꞌti be Ngwaalu dodanu. Aar nje pï nyii ꞌti be geradalu."]], [["Yomon reny lüpïnä yiꞌrany yidi Yicu ngwanginu ngwärï, nunnu a midi gwüngün ꞌtädïnälü ꞌto ngwanginu ngwärï."]], [["Ndi ari nyängä limidu, aar nje be yiꞌrany gwagilli ngwäy yomon ꞌdar gwani Yicu nunnu a midi gwudi Yicu ꞌtädälü ngwanginu ngwärï ngwanni ngwati ayi."]], [["Yäy gu no, yiꞌrany yapu yiiru ꞌdänggäränü, a be midi ape yiiru ꞌdanggalanu."]], [["Yüllïnä ndi ari, “Äny gwämnä Ngwaalu, yäy gu no nyi gwuma be ondaji.”"], ["Gïlïgïꞌrïm gilee leꞌte leꞌte lidi ämnï Ngwaalu, a lima ämnï ꞌto na yäy gu no ar be ondaji,"]], [["ndi ari a lïlïngïdï ndi ari dïjï danni dïꞌdïꞌrïyä Yicungalu giyiꞌranyanu nginde gwunje ꞌdïꞌrïyälü ꞌto aar nje dünäjalü ngwäyänü ngwüngün nga nga le."]], [["Giyee ꞌdar yani mbuji gwalu gwanni gwujaw, nunnu a yïmïꞌrü yanni giyo ndi olati ngwüjï ꞌdar mana na mana, aar gäbïcï yäyïng ꞌtu ngwïrälü gwudi näjï Ngwaalinga."]], [["Yäy gu no, aaꞌti a la miꞌri yigor! Anni adi ngwanginu ngwege poor ꞌdigiꞌri, a be ngïnäꞌdänü ꞌdengge, a la gwürlïnänü yomon ꞌdar liyang."]], [["Ndi ari dïrbä dege ndee dängränü gwenene dooko na daꞌti olanu, diru dadi nje gäbïcï ar mbuji guꞌru ganni gipa gani näjï gwudi gwurꞌtaling"]], [["ar äbrï ngwäy ndi ombaji ngwony ngwanni ngwo ngwenggana ar ombaji ngwony ngwanni ngwo ngwaꞌti enggana ndi ari ngwong ngwanni ngwo ngwenggana ngwadi medadi a be ngwong ngwanni ngwo ngwaꞌti enggana, ngwudi gwurꞌtaling ngwuru."]]], [[["A lïlïngïdï ndi ari manari lingeno lege lidi dïyängälü mung medadi lanni lijar gwanu gwenene, a lätï ngwuꞌduna Ngwaalu, ngwuꞌdun ngwudi gwurꞌtaling kerala, ngwanni ngwaꞌti odana ngwuy ngwe ngwudi dïjï dümnä."]], [["A be gwenene, a gilo lärnü ar jada gwulleny ndi aar nje giki lingina lanni liyang liru ngwuꞌdun ngwege ngwudi gerala."]], [["Ndi ari manari lima ar genne, a laꞌti la mbüjïnï lijalu ngwanginu ngwanu."]], [["No, alanga lanni gilona gilingeno gilee, a lärnä ar üpïnï gwünï ndi ari a laꞌti mïnä ndi aar nje gwallalu mbüny ar be mïnï ndi ar nje gika ngwuꞌdunala ngwudi gerala nunnu a midi gwüꞌrübäjï ngwanginalu ngwanni ngwati ayi ꞌdenggenanu."]], [["Ngwaalu ngwuru ngwanni ngwugeꞌte nje gwani yiꞌral giyee aar nje be ätädä Lïgïꞌrïmä lani änïjälü ꞌto nunnu aar nje gïꞌtïjï yiꞌralalu yanni yarung ye."]], [["Yäy gu no, ar gu ïcïnädä ar gu lenge giyomon ꞌdar ndi ari anni jarna gilingeno, alanga gilona ngwaalu ngwolanu Gideleny."]], [["Ndi ari alanga lïndï ämnï gwe Ngwaalu, alanga laꞌti ïndï ngwong ngwängädär je ngwäy ngwe ngwudi ngwanginu."]], [["Alanga lïcïnädï gwänü, nyi gwaru no, nyi jada ndi erne ndi ji gilingeno ndi nyii ji ꞌdunu Deleny de."]], [["No ar je be geꞌte aar ru bupi ndi jayiyi ngindenganu manari alanga gilo gilingeno na manari alanga gilo ngwaalu ngwolanu gilingeno."]], [["Ndi ari alanga ꞌdar, a la dünäcï diduꞌralu didi pï yelenya didi Kirictu, yiꞌral ya ꞌtädälü ꞌdar. Ndi ari alanga ꞌdar ati dïjï ape guꞌru gani yiiru yüngün yanni yijung ji ndi ape gwele gilingeno. Manari yapung je yanni yijaw na manari yapung je yanni yiki."]], [["A lïlïngïdï ndi ari yiru ange yani denya Kirictung yiru yanni yati nje gäbïcï ar gwäꞌrä ngwüjü ngwujaꞌri ngwe gwani nginde. Ngwaalu ngwülïngïdï yigor yärï gilingenalu na äny gwüjädï gu ꞌto ndi ari yigor yärï yinginni gilingenalu ꞌdanggalu."]], [["Änyängä laꞌti ba be ndi orta yigoꞌro yärï ꞌdanggalu, ara je be gïꞌtïjï gay nunnu nje le ïrïngïnï ara je gäbïcï aang ätï ngwujaꞌri ngwadi ngwe ondaci ngwüjü ngwanni ngwati ïrïngïnï gilingeno aar be erne giligoranu."]], [["Manari änyängä gilo lïrlälü giyiꞌranu, lïrlälädï kay gidi Ngwaalu. Na manari änyängä luꞌru giyiꞌranu, yijuꞌru nje gwani nga nga!"]], [["Ämnï gwudi Kirictu gwuru gwümätï nje nyii lenge ndi ari gweꞌte pu gwayu gwani ngwüjü ꞌdar yäy gu no, ngwüjü ꞌdar ngwayu."]], [["Na yanni yïgäbïcä ngwayi gwani ngwüjï ꞌdar, yiru ndi ari a ngwüjü ꞌdar ngwanni ngwo, aar midi, aa ꞌti ngwa midi gwani yigoꞌro yegen mana, aar be midi gwani nginde gwanni gwayu ngwüꞌdïꞌrä gwumidu gwani ngindenga."]], [["Yäy gu no, ꞌtuꞌtu gwenene, engga gwärï gwanni nggwo gwänggädïïny gwe ngwüjü, ngwaꞌti nje änggädï ngwäy ngwe ngwudi dïjï dümnä. Na manari nyii länggädï gu Kirictung no gwele gwerre, a be gwenene, gwaꞌti nyii ba be änggädï ngwäy ngwe ngwudi dïjï dümnä."]], [["Yiru ndi ari manari dïjï dere ndo ndi Kirictu, dima ru dïjï diyang. Yele yiru yuꞌrin, yima ele, yima ila yanni yiyang."]], [["Giyee ꞌdar, Ngwaalu ngwuru ngwärrä je ngwanni ngwoꞌrajidiyi nje ngindenga le Kirictu gwe, aar nje ätädänï yiiru yidi oꞌrajidiyi ngwüjü Ngwaalinga le."]], [["Äny gwadi ari Ngwaalu ngwoꞌrajidaar ngwüjïngä le Kirictu gwe ngwuje ꞌti gïꞌtïjï keng gwegen aar nje be aw ngwujaꞌri ngwe nunnu ar gwe oꞌrajidiyi ngwüjü Ngwaalinga le."]], [["Yäy gu no, nyii liru ngwartan ngwudi Kirictu ngwükäjäär je, nono ma Ngwaalu giligoꞌro lüngün ngwata je päcälü änyängä le. Gwani Kirictu, lïpäcä jälü ndi ari, oꞌrajidar Ngwaalinga le."]], [["Ndi ari Kirictu gwanni gwaꞌti ki, gwugeꞌta Ngwaalu ar le acajidi ndi ke gwege nunnu ꞌdünggüngün ar le dünälü ar ru lidi Ngwaalu."]]], [[["Anaku apajidar gu yiiru gwüpäng yidi Ngwaalu, Nggwa je päcälü ndi ari aaꞌti ngaa la ape yïmïꞌrä giyee yidi Ngwaalu ꞌtur."]], [["Ndi ari nginde gwaru,"], ["“Kaji gidi jayi ngwäy gwüny, nggwuꞌdinginanga"], ["na komon gidi gïlängïdïnï nggwugatajanga düwä.”"], ["Nggwa je ci gweneno gaji giru gidi jayi ngwäy gwudi Ngwaalu, gweneno, gomon giru gidi gïlängïdïnï."]], [["Elelle gwärï gwäꞌtüdï gimle kay nda gu dïjï dere obalu nunnu aaꞌti yiiru yärï yätï yiꞌral nono yere."]], [["Nyii be manni ru ngwïnäd ngwudi Ngwaalu nyii ola yigoꞌro ngwaalu ꞌdar, ndi orꞌtemaji gwupa, gïdïrbänü, gïyüündänü, gïyïjülänü,"]], [["ndi pïnï, giyirna ngwüjänü ngwüꞌdïꞌrü gündä ndi ape yiiru yïnï yar ye dilu de, na ngwamu ngwe,"]], [["ndi juꞌri na ndi lenge ndi orꞌtemaji na ndi jayi liguri. Gïlïgïꞌrïm lanni Lijuꞌru na ndi ämnï gwanni gwuru ꞌdidanu,"]], [["ngwujaꞌri ngwanni ngwätï ngwäyänü na giyiima yidi Ngwaalu. Ngwäbländï ngwe ngwudi dünälü kuy gidi gaama na kuy gidi gängïr,"]], [["näjï gwe na yïrïgïnä ye, ondaji gwe gwanni gwujaw na gwanni gwuki larru ꞌdidanu, aar nje be engga lidudiyu ngwüjü."]], [["Lilinginna, aar nje be engga laꞌti linginna. Nyii ru nono minyii ayi, nyii be ele limidu, lïpïnä, aar nje ꞌti be ꞌrïnyïtï."]], [["Lirunu gwulleny nyii be jayanu. Liru ngwayi nje be gäbïcï lonyadu aar nänü. Nyii ꞌti ätï gonyalu gere, nyii be ätï ngwonyalu ꞌdar."]], [["Lïgätïjä je yigoralu ara je ondaci nga liru ngwüjï ngwudi Küründüjïng ara je ïgïtïjï ngwulem ngwärï ꞌdidanu."]], [["Laꞌti gwäꞌrïnä ämnïng gwärï ꞌdanggalu nga be ru lïgwäꞌrä ämnïng gwalu ꞌdänggärï,"]], [["A be ndi ari ara je gu gwäꞌräcänü, a nggwa je ondaci nono yïjü, gäbïcï nje yigor yalu ꞌto aar ongranu."]], [["Aaꞌti nga la gikajidi giyunggu ngwüjïngä le ngwäꞌtüdï ngwïkïrïjïn. Ndi ari dünälü na ke lati amatano? Buri na dïrïm lati gekajide?"]], [["Yiru ange yidi Kirictu yätär je dijegor de? Yaꞌti aꞌtur. Yäy gu no, dïkïrïjïn daꞌti da aar acajidi dïjï däꞌtüdï dïkïrïjïn,"]], [["Na gobo giru ngwuꞌdun ngwudi Ngwaalu gaꞌti aar ätï yiꞌremna ye yidi dïdülä. Ndi ari a liru ngwuꞌdun ngwudi Ngwaalu ngwanni ngwumidu. Anaku ma gu Ngwaalu ari,"], ["“Äny gwa ji ꞌdenggenanu"], ["nyii elelle gidiliganu degen nyi ru Ngwaalu ngwegen"], ["aar ru ngwüjï ngwüny.”"], ["A Deleny ari,"]], [["“Yäy gu no, ꞌtüdär gwänü"], ["ngaa ngedana,"], ["Ngaa ꞌti akana ngwony nono ngwanni ngwürngü,"], ["äny gwa je be ape.”"], ["A Deleny diru yiima ari,"]], [["“Nyi gwa ru Papa ꞌdanggalu,"], ["na ngaa la ru yïjï yüny yanni yiru ngwur na yera.”"]]], [[["Anni ätär gu ngwujaꞌri ngwee ngwaru ngwe Ngwaalu lani ngwumaad ngwüny, ar be juꞌriyi yigoꞌro yege ar ꞌtänü giyiꞌralanu ꞌdar yanni yati rngïyï ngwangina na lïgïꞌrïmä, ar mbütïyï juꞌring gwani denya Ngwaalinga."]], [["Gïꞌtïjï nje ngwaalinga giyigoranu yalu. Nyii laꞌti ärrïjä dïjü dere yiꞌral yanni yiki, nyii laꞌti ꞌdïgüꞌrïdï dïjü dere, nyii laꞌti mbojaja gïdïjï dere."]], [["Äny gwaꞌti ondaja ngwujaꞌri ngwee nunnu a je gwe obalu, nggwondaca je gu gwerre ndi ari nyii ligeꞌta je giyigoranu yärï ndi ari ma aar ani midi ar midi ma aar ani ayi ar ayi."]], [["Äny gwïcïnä je gwänü gwulleny ngaa je le ïrïngïnï. Äny gwuma ojeme nono gwulleny, gïdïrbä därï ꞌdar, jayanu gwüny ꞌdar gwaꞌti ngwaalinga."]], [["Ndi ari anni minyii ila nyii obana Majiduniya, nyii laꞌti übïdï düwä de aꞌtur gilingeno lärï gilee, aar nje be yiꞌral mbuji yonyadu, na oktajidanu ji ngwaalu ꞌdar poor ngwügäbïcï yedenyo aar nje gu änänü."]], [["A be Ngwaalu ngwanni ngwati nje ätädä yiima yidi orꞌtemaji ngwüjü ngwanni ngwuralu ꞌtur, ngwuminje orꞌtemaji ükäcä gwe Tïtüjïng."]], [["Na yaꞌti yani ila gwüngün ꞌdogo, aar be ani ꞌto orꞌtemaji gwanni gwumbujiiny ꞌdanggalu. Nginde gwondaci nje ngwujaꞌri ngwani ndi ari ngaa lïjädï ndi nyi engga, runi gwalu gwulleny ara je yigor enyanu gwani äny, ꞌdi aar nyi gäbïcï nyi jayiyanu gwulleny."]], [["Manari ngwujaꞌri ngwuma je ümïyï yigor ngwanni ngwükäjï nje, nggwaꞌti gu gwäꞌrïnä ngwäyänü minyi ni gwäꞌrïnï ngwäy gwooko ngwänggädï ndi ari ngwujaꞌri ngwuma je gwüꞌrä kaji gooko."]], [["A be gwenene jayanu gwüny gwaꞌti ani nunnu ngaa likanu, aar be ru ndi ari runi gwalu gwuma je gäbïcï ngaa lima joꞌrenyana. Ndi ari ngaa lima runi anaku bupa gu Ngwaalu ndi ari yima je ꞌti mbuja yere yanni yiki gwani änyängä."]], [["Ndi ari runi gwanni gwïndï Ngwaalu, gwati apa joꞌrenyaning ngwügäbïcï ngwüjï aar gïlängïdïnï. Gwaꞌti ätï gwäꞌrïnïng ngwäyänü. A be runi gwudi dïdlä, gwati apa yiꞌrany."]], [["Ombajar be runing gwanni gwïndï Ngwaalu gwuma ärrï ange ꞌdanggalanu. Gwuma je gäbïcï ngaa lima undi ngwäy gwuma je iye yigoranu. Ngaa lima gwalli ngwuy giyiꞌral yanni yiju yiki. Ara je güündä ape ngaa kanu, yima je be ꞌtäjälü ndi ari ngaa lämnïny ngaa ru lüny. No yiru yima je gäbïcï ngaa lima obalu dïjï de danni dapu gwuki. Yiꞌral ye giyee ꞌdar ngaa lima gwällïnï yigoꞌro yalu ndi ari ngaa lijaw nono giyiꞌral giyee."]], [["No ꞌdi ngwujaꞌri ngwanni ngwükäcä je yaꞌti ani dïjï ndoo danni därräär yiꞌral yanni yiki, aar be ru ndi ari äny gwubupa nda je enggaci ngwäyänü Ngwaalu aang engga yigoꞌro ye yalu ndi ari ngaa ligeꞌte nje gu ngwäyänü ꞌdidanu."]], [["Yiru giyee ꞌdar yanni yiminje gäbïcï nyii orꞌtemaji orꞌtemaji gwe gwalu."], ["A be yoko mana ndi orꞌtemaji gwärï, gwece gwece lijayananu ndi engga awa Tïtüj gwujayanu. Ndi ari nga nga ꞌdar lima gataji Tïtüng lïgïꞌrïmä lüngün düwä."]], [["Nggwïrïngïnä je gwe ndi Tïtüj na nga nga laꞌtiny apiyu yaaru gwani ngwujaꞌri ngwee. Na ꞌto yiꞌral ꞌdar yanni yicar je ye yiru ꞌdidanu na gwenene yima enggani ndi ari ïrïngïnï gwärï ꞌdanggalu ndi Tïtü gwuru ꞌto ꞌdidanu."]], [["Na ämnï gwüngün ꞌdanggalu gwojemana mung diwayini ndi ari awa nga nga ꞌdar, gwuꞌdengenacanga ngaa gwäꞌrï yïrnü yigor ye yijaw nga denya."]], [["Äny gwujayanu ndi ari nggwïcïnä je gwänü nda je gu gatada ngwäyänü giyiꞌral ꞌdar."]]], [[["Gwenene lani ngweengga, nyii linana je ndi ar je enggaci ngaa lenge yïmïꞌrä yanni yätädï je Ngwaalu yiꞌdonga yidi Majiduniyang."]], [["Ngindenga lïmïmïnnäär je nono aar ji gïdïrbänü dipa, aar be jayanu gwulleny giyiwayi yegen yiki aar gäbïcï aar geꞌte yigor ye ꞌdidanu aar ꞌti rüdï ngwuꞌrid ndi ätä."]], [["Äny gwuru gwänggädï nje ndi ari yïmäjïdäär je yanni yätäär je aar pani giyima yegen. Yigeꞌtaar je ꞌdar yigoꞌro ye yegen gwuꞌren,"]], [["aar nje päcälü gwulleny ndi ari yipa guꞌru ꞌdenggen ndi emadi giyiiranu giyee ndi gataji ngwüjü düwä ngwanni ngwujuꞌru ngwudi Ngwaalu."]], [["Yaꞌti aar je gu ärrü anaku geꞌtaji nyii gu ndi aar je ärrï aar be ätädï Delenya yigoꞌro yegen gwerre gwerre, aar nje be ätädä anaku bupa gu Ngwaalu."]], [["No nyii be päcï Tïtüjïngalü, ndi ari ngwumedaji yiiru giyee yidi yïmïꞌrü ꞌto ꞌdanggalu yanni yiming ye ꞌdïꞌrï gwele gwerre."]], [["A be anaku gendadu gu giyiꞌral ꞌdar ngwaalu ngwani ämnï Ngwaalu na ngwaalu ngwani ondaji, na ngwaalu ngwani bebere, na ngwaalu ngwani undi ngwäy giyiꞌral ꞌdar, na ngwaalu ngwani ämnï gwalu ꞌdänggärï, ombajar be ndi ari ngaa gilo ꞌto ligendanu giyiiru giyee yiru yïmïꞌrü yani ndi ätä."]], [["Äny gwaꞌta je linyaca ngwujaꞌri ngwee yiima ye, nyi be bupi ndi ïdäjï ꞌdidanung gwudi ämnï gwalu ngwüjü ngwuꞌter ngwanni ngwïtï je yigoranu."]], [["Ndi ari ngaa lïlïngïdï yïmïꞌrä yidi Deleny dege dani Yicu Kirictu, ndi ari nginde gwünänü, a be gwani nga nga, ngwube ru diwayi, nunnu aar je nïyänü."]], [["Na ngene äny gwa je ola ngwujaꞌri ngwe ngwüny ndi ari yiru ange yanni yijayana ꞌdanggalu giyiꞌral giyee, nga nga lanni liru yiꞌra gwerre gwerre ätädä gwe ꞌtuꞌtu dïdläyü duubu, yaꞌti ani ndi aang ätädä ꞌdogo, aar be ani ꞌto ndi ari ngaa gu jada no."]], [["Gwenene medajar yiiru giyee, nunnu a jada gwanni gwümïnängä ngwuru gwanni gwadi aar elati yiiru ye yalu a je medaji."]], [["Manari bupi gwuma ji ngenone, angidaji gwa aar ämnï anaku ätï gu dïjï, yaꞌti ya ru nono anaku aaꞌting gu ätï."]], [["Giyee yaꞌti ani ndi ari ngaa onjani loko a be loko amꞌratani aar be ani ndi ari ngaa ubidanu."]], [["A be gwenene onje gwalu gwa gendaci ngindeng je lanni laꞌti ätï gwegen, nunnu aji a onje gwegen gendaci ngwüjü ngwanni ngwaꞌti ätï, nunnu a ubidanu ji."]], [["Anaku üllïnäär gu ndi ari, “Gwanni gwati gwüꞌräjï giꞌdu gwonyadu gwulleny gwati ꞌti ätï gwonyadu gwulleny na gwanni gwati gwüꞌräjï giꞌdu gwooko gwulleny gwati ꞌti ätï gwooko gwulleny.”"]], [["A be nggwuca Ngwaalinga yäy ꞌtu ngwanni ngwätädï Tïtüjïng ligor gilee liru nono ligor lüny gwani nga nga."]], [["Ndi ari nginde gwaꞌti nje ꞌdengenaca päcïngälü gwärï ꞌdogo, nggwo be gwadi je elaca ligor le lüngün gwïtï ligoranu gwulleny."]], [["Nggwo gwükäjïïny diweengga de danni dati yiꞌdoonga ꞌdar ortada, gwani yiiru yüngün yidi ondaji ngwujaꞌri ngwanni ngwujaw."]], [["Yanni yigendana ndi ari nginde gwäbrä giꞌdoonga gidi Ngwaalu ndi ari nyii le ru gimaad nyii le ape ngwony ngwanni ngwätädäär nje ndi inggidi enyanu gwudi yigor yalu ndi gataji ngwüjü düwä nunnu a Ngwaalu näjïnï."]], [["Nyii larngana ndi ari aaꞌti dïjï dere dinje gatada ngwujaꞌri nono gwani äpïnï gwudi angidaji nggwee gwudi gätïnï yigoralu."]], [["Ndi ari nyii lapu yiꞌrendenya ndi ärrï yiꞌral yanni yïndï kayalu, yaꞌti ani nunnu ngwäyänü ngwudi Deleny ꞌdogo, aar be ani ꞌto ngwäyänü ngwüjï."]], [["Äny gwa je ci ꞌto nunnu gwuminyii ükäjä aar ila diweengga de danni gwällïnä ꞌdengge yiiru yonyadanu ndi ari nginde gwati ligor enyanu, na gwenene gwitana ligoranu gwulleny gwani ïcïnänü gwüngün ꞌdanggalu."]], [["Na gwani Tïtüj, gwuru gimaad güny giyiiru yanni yati nje ape yani nga nga. Na gwani ngweengga ngwege ngwuru ngwanni yiꞌra yidi yiꞌdonga yidi Ngwaalu na denya gwudi Kirictu."]], [["Yäy gu no, inggidar be ämnïng gwalu gwani ngindenga ꞌreꞌdr nunnu a ngwïkïrïjïn engga ndi ari ngwujaꞌri ngwanni ngwuca je ngwe, ngwätï ngwäyänü na ïrïngïnï gwärï gwuru ange ꞌdanggalu."]]], [[["Yaꞌti yere yanni yada je üllïjä gwani äpïjï ngwüjü ngwudi Ngwaalu ngwanni ngwujuꞌru yiiru."]], [["Ndi ari äny gwülïngïdï ngaa lïbüdü yigoranu ndi geꞌtajidi ngwuy, äny gwïrïngïnä yiꞌral ye giyee ngwüjänü ngwudi Majiduniyang, nje ci ndi ari ꞌtuꞌtu dïdläyü duubu nga nga ngwaalu ngwani Akayiya liju mama ndi geꞌtajidi ngwuy ndi ari enyanu gwudi yigor yalu gwuma ꞌritiya ngwüjü ngwonyadu gwani yiiru yidi ätä."]], [["A be äny nggwo gwükäcä je ngweengga nunnu aaꞌti ïrïngïnï gwärï ꞌdanggalu giyiꞌral giyee gwa ru ꞌtur ngaa be ji mama, anaku ci nje gu ngaa ladi gu ru."]], [["Ndi ari manari gwere gwudi Majiduniyang gwuminyii le ila ar je mbuji laꞌti ju mama, yaaru nje be ape. A be yaaru ya je apani, gwani ïcïnä gwanni gwïcïnädïïny gu ꞌdanggalu."]], [["No nyi be ari yiru guꞌru ndi päcï ngwenggalu aar madina aar ila ꞌdanggalu, ndi ari aar gegeꞌta yiꞌral mama aar mbuji ꞌto angidacing yigor ye yalu ꞌdidanu gwanni gwara gwe. Na ndi ari angidaci nggwee ji mama ligor le ꞌdidanu aaꞌti gwa ru ligor le lïnï!"]], [["Diwayinar ngwujaꞌri ngwee, ndi ari nginde gwanni gwati kwoy gwooko gwati mbuji ꞌto gwooko na gwanni gwati kwoy gwonyadu gwati mbuji ꞌto gwonyadu."]], [["Ati dïjï geꞌte anaku ca gu ligor lüngün, aaꞌti da geꞌte ligor le lïmänü yaa yiima ye, ndi ari Ngwaalu ngwati ämnï dïjü danni dati geꞌte ligor le lijayanu."]], [["Na Ngwaalu ngwätï yiima ndi aar je onjaci yïmïꞌrä yüngün ꞌdar aar ji ꞌdanggalu, nunnu ngaa mätïnälü giyiiru yanni yijaw giyiꞌral ꞌdar na kaji ꞌdar ngaa je mbuji ꞌdar yanni yïmïnä je."]], [["Anaku üllïnäär gu ndi ari,"], ["“Nginde gwuma geꞌte angidajing gwüngün gwuma badalu"], ["ngwüjï ngwonyadu ngwanni ngwuru ngwuwayi,"], ["jayi gwüngün gwujalu gwurꞌtal!”"]], [["Gwenene nginde gwanni gwati ätä dïjü yuula ngwuje kwoy ngwätä dïjü yona ngweny, gwa je monaci ꞌto gwa je onjaci yuula gïyïlü gwa je üngrïjï girunyanu gidi jayi gwalu."]], [["La je nïyänü giyiꞌral ꞌdar nunnu ngaa ätä ligor le lijayanu giyomon ꞌdar na ätä gwe gwudi ligor lalu lijayanu, ngwujaꞌri ngwee ngwägïbïcï ngwüjü ngwa ci Ngwaalinga yäy ꞌtu gwani alanga."]], [["Yiiru giyee yanni yati a je ärrï yaꞌti monaca ngwüjü ngwudi Ngwaalu ꞌdogo, yati ïrälü ngwujaꞌri ꞌdar ndi ondaji gwudi ci Ngwaalinga yäy ꞌtu."]], [["Ndi ari yiiru yanni yima ye inggidi yigoꞌro yalu, ngwüjï ngwa ortada Ngwaalu ꞌdengenaci gwe gwanni gwati gwujana inggiding gwalu gwani ngwujaꞌri ngwanni ngwujaw ngwudi Kirictu na gwani ätä ligor le lijayanu ndi a le acajidi na ndi acajidi gwalu ngwüjïngä le ngwuꞌter."]], [["Ngindenga ndi otaci Ngwaalingalu gwegen gwani bupi gwalu, yigor yegen ya ji ꞌdanggalu nunnu gwani yïmïꞌrü yidi Ngwaalu yanni yima ïrälü ꞌdanggalu."]], [["Yäy ꞌtu gwani Ngwaalu ndi angidaji gwüngün gwanni gwati ꞌti gwa ar gwe burni ndi ondaji!"]]], [[["Üllänü gwe jïlänü gwe gwudi Kirictu, äny gwa je päcälü äny gwani Bulij gwanni gwati gwe ari gwuru dideny ma le ji, mung be ji ngwaalu ngwolanu ngwube ꞌranu."]], [["Äny gwada je ci nyii ꞌti gäbïcä ndi nyi ꞌranu ma ar ji, ndi ari äny gwubupa ndi ꞌranu ndi ondaci ngwüjü ngwanni ngwati ari nyii lelella yiꞌral ye yidi dïdlä ndee."]], [["Anni raar gu ndi ari alanga gilo gïdïdlä ndee a be laꞌti dugidu yärä anaku ati gu ngwüjï dugidi yärä ngwudi dïdlä."]], [["Ngwäbländï ngwanni ngwudugidar ngwe, ngwäꞌtüdï ngwudi lingeno lidi dïdlä, aar be ru manni ngwäbländï ngwanni ngwuru yiima yidi lïgïꞌrïm ngwätï yiima ndi pä yundiꞌralu yanni yojema nono,"]], [["alanga lätï yiima ndi dami garnating gwuru ꞌtur gwanni gwadi alliji ligoꞌrala ndi bebere gwudi Ngwaalu ar määtä yiꞌralalu yere ꞌdar ar je gekajalu ar je gäbïcï aar ꞌdengenaci Kirictung."]], [["Na ma ji ma ꞌdengenaci gwalu mbuti, nyii la be ji mama ndi reraji nyurtanu gwe gwere gwanni gwa ji."]], [["Nga nga lati ombaji ngwony nono poor ꞌdogo. Ma dïjï dere dïcïnänü ndi ari diru didi Kirictu, gäbïcär ngwengga mana ndi ari nyii lidi Kirictu liru ꞌto nono rung gu nginde."]], [["ꞌDi manari äny gwuma ïrïngïnï ngwaalu ngwere gwügätïnä linginalu yeleny ye yanni yïgïꞌtïjäär nje Ngwaalu nunnu ara je ye allijala ndi ari ara je ye ïꞌdïyï gïdïyängälü, ya ꞌti yiny apiyi yaaru."]], [["Äny gwaꞌti gu aru no, ngaa je iye yedenyo ngwujaꞌri ngwe ngwüny ngwee ngwulli nje."]], [["Loko ꞌdanggalanu lati ari, “Ngwujaꞌri ngwüngün ngwünï aar ojeme, ma ar le be ji ngwäyälü, ngwube oꞌralu ngwuru guꞌru gooko a ngwujaꞌri ngwüngün ru ꞌtur.”"]], [["Ngwüjï ngwanni ngwati gu ari no, aar lenge ndi ari nyii liru ngwujaꞌri minyi erne, minyii be ji ngwäyälü, nyii la be ru yiiru."]], [["Nyii laꞌti jädï ndi übïdï yigoꞌranu yärï ngwüjï ngwe ngwoko ngwanni ngwati näjï yiima yegen. Ma aar ïdï yigoꞌranu yegen yigoꞌro ye yegen na aar übïdï yigoꞌranu yegen yigoꞌro ye yegen, ngindenga laꞌti bebera."]], [["A be nyii laꞌti la ïrïngïnï giyiiru yanni yätädäär nje Ngwaalu gwelleny nyii dambdani garci, a be nyii gwäꞌrïnï ïrïngïnïng gwärï giyiiru yanni yïgïꞌtïjäär nje Ngwaalu yiiru yima ele ꞌdi yima obana ꞌdanggalu."]], [["Nyii laꞌti la dambdani gweere ndi ïrïngïnï gwärï anaku aadi aar gu ru adinari nyii lima ꞌti ïndï ꞌdanggalu, ndi ari lima je le ele gweere ngwujaꞌri ngwe ngwanni ngwujaw ngwudi Kirictu."]], [["Na nyii laꞌti la dambdani garci gärï nyii ïrïngïnï giyiiru yape je ngwüjï ngwuꞌter. Geꞌtaji gwärï gwuru ndi ari anaku gendadu gu ämnï Ngwaalu gwalu ndi ꞌtänü, ngwaalu ngwudi yiiru yärï ꞌdanggalanu ya gendadi ya ongranu,"]], [["nunnu nyii ondaji ngwujaꞌri ngwe ngwanni ngwujaw ngwaalu gweere ꞌdanggalu. Ndi ari nyii laꞌti bupa ndi ïrïngïnï yiiru ye yäpïnä ngwaalu ngwudi dïjï diꞌter."]], [["A be, “Gäbïcär gwanni gwadi ïrïngïnï, ngwïrïngïnï Gideleny.”"]], [["Ndi ari nginde gwäꞌtüdï gwanni gwati gwällïnï ligoꞌro lüngün gwati aar ämnï, ngwube ru nginde gwanni gwati Deleny gwällïnï."]]], [[["Nggweꞌtaja ndi ari ngaa geraji länï gwoko giyeꞌrr yüny. A be nggwülïngïdï gu ndi ari ngaa lima gu ru."]], [["Ligor lïtïnyänü gwulleny gwani nga nga, ligor le lidi Ngwaalu äny gwümïnïjä je gaga gidur deꞌte pu dani Kirictu, nunnu ngaa je gïꞌtïjï ngindeng kay nono guꞌtaara gijuꞌru."]], [["A be yedeny giyo yïtïny ndi ari anaku ïꞌdäjä gu düüngä Awang kaci gwe yiꞌrinya,"], ["ndi ari aaꞌti nga la gäbïcï dïjü dere ndi gwürlï yigor yalu ndi ämnï gwanni gwuru ꞌdidanu na ämnï Ngwaalu ngwanni ngwujuꞌru ndi Kirictu."]], [["Ndi ari manari dïjï dere dima ila ara je ondaci Yicu gwe gwuꞌter gwäꞌtüdï gwanni gwondacara je gwe gwerre, na manari ngaa lima ape lïgïꞌrïmä liꞌter läꞌtüdï lanni lapanga gwerre na ngaa ämnï ngwujaꞌri ngwanni ngwujaw ngwuꞌter Ngwujaꞌri ngwanni ngwujaw ngwanni ngwämnä je gwerre, yata je ape puprang."]], [["A be äny gwaꞌti änggädï ndi ari nggwokana guꞌru ngindenga licaar je “ngwooꞌra ngwükäjäär je ngwupa.”"]], [["Manari nggwaꞌti ubu kinene ndi ondaji, a be nggwaꞌti amiꞌratu bebereng. Yenggacara je giyee gilingenalu kaji ꞌdar."]], [["Yärrü nje yanni yiki anni minyi ülläjï ligoꞌralu lüny nunnu nga je allijala nga je ondaci ngwujaꞌri ngwanni ngwujaw ngwudi Ngwaalu nga je ꞌti mïnädï gony nono gere?"]], [["Nggwügïrïdïnä yiꞌdoonga ye yiꞌter aar nyi ätädï gwani nga nga nunnu nga je äpïjï yiiru."]], [["Na gaji ganni gijar ge nyi bupi gony gere nggwaꞌti äbïngïnä dïjänü dere ꞌdanggalanu kong gere. Ndi ari ngweengga ngwanni ngwïndï Majiduniya, yätädär nje yanni yibupi nje. Nggwetaca ligoꞌro lüny nda je äbïngïnänü yiꞌral ye yere, a nggwaꞌti gwa je gu äbïngïnä aꞌtur."]], [["Anaku ꞌdidanung gwudi Kirictu ꞌdünggüny, dïjï dere daꞌti ngwaalu ꞌdar ngwani Akayiya, diny dünäjï ndi ïrïngïnï nggwee gwüny."]], [["Ange gwuru? Ndi ari nggwaꞌta je ämna? Ngwaalu ngwuru ꞌdogo ngweꞌte pu ngwülïngïdï ndi ari nggwämnä je."]], [["Nggwadi gwuji yiiru giyee yape nje gweneno nje ärrï nunnu aaꞌti nggwa geꞌte gay a gu ngwüjï mbojaji aar ꞌtädälü ndi ari ngwubidiiny ngwanu giyiꞌralanu yanni yati aar gu ïrïngïnï."]], [["Ndi ari ngwüjï ngwanni ngwuru gu no, ngwäꞌtüdï ngwooꞌra ngwükäjäär je ꞌdidanu, ngwuru ngwüjï ngwapu yiiru aar ye ïꞌdäjï ngwüjänü, ngindenga lati arri nono ma aar ru ngwooꞌra ngwükäjäär je ngwudi Kirictu."]], [["Aaꞌti ya je allijalu ndïr ndi ari dijegoꞌrr giligoꞌro lüngün dati arri nono mung ru gïꞌrr gidi buri."]], [["Yäy gu no, yaꞌti ya ru yïrnü ndi ari ngwïnäd ngwüngün arri nono ma aar ru ngwïnäd ngwujaw. A be ndi mïꞌrä gwegen ngwadi ru nono yiiru yegen."]], [["Nggwoꞌre nggwari mana aaꞌti dïjï dere da ji ndi ari äny gwuru deꞌrr. A manari ngaa lari äny gwuru deꞌrr, ämnäcïny be nono deꞌrra nunnu nyi ïrïngïnï gwooko."]], [["Yanni yaru nyi ye gweneno, yaꞌti ïndï ndi Kirictu a be yondaji nje nono dïjü diru deꞌrr diꞌranu ndi ïrïngïnï."]], [["Ndi ari lonyadu lanni lati ïrïngïnï yigoꞌro ye yegen nono ngwüjï ngwudi dïdlä a mine nggwarra nyi ꞌti be ïrïngïnï ꞌto."]], [["Ndi ari yiru gu ꞌdanggalu liru ngwüjï ngwätï bebereng ata be geraci ngweꞌrra länï ngaa jayanu."]], [["ꞌDidanu ngaa lati geraci dïjü länï ma ara je ärrï yïnädä, ma ara je raji ꞌter, ma ara je gu mbojaji, ma ara je gu allija ligoꞌrala, ma ara je mïꞌrï dirke de ngwäyänü."]], [["Yaaru yapeny ndi nyi ari nyii lamiꞌrati ndi ara je gu ärrï no! A be anni runy nono dïjü dondaja yeꞌrra, amni ꞌdar yanni yibupa je ngwüjï ngwee ndi ari ye ïrïngïnï, yiny ye ïrïngïnï ꞌto."]], [["Manari laru liru Ngwïbrü, äny gwuru Dïbrü ꞌto. Manari lari liru ngwüjï ngwudi Yïjïräyïl, äny gwuru dïjï didi Yïjïräyïl ꞌto. Manari lari liru yïjï yidi Äbräyïm, äny gwuru gu ꞌto."]], [["Ngindenga laru liru ngwïnäd ngwudi Kiricto? Äny gwondaja nono miny rlälï kiꞌranu, äny gwujayana ꞌdenggegen! Äny gwupana yiiru ꞌdenggegen, nyi ji korkon yomon yonyadu, aar nyi pïdänï gwulleny, nyi ru gwadi ayi yomonanu yonyadu."]], [["Yomonanu tudini (5) a nyi Ngwüyäwüd pï lacal le yomonanu küüꞌrï rom (40) ngwäbrïnï geꞌte."]], [["Aar nyi pï guura ge yomonanu täꞌrïl (3). Aar nyi aci yoꞌrr ye gomon geꞌte. Nyi ke bälükä gwänü yomonanu täꞌrïl (3), nyi ji gidiliganu giyaanu gangin gangin na ngwülü ngwülü ꞌdi a ngwaalu uꞌri."]], [["Nggwati ji gïdïlä giyomon ꞌdar, a nyi yiꞌral yiki mbuji ngwubirta ngwudi yaw, ngwuꞌram, ngwüjï ngwuru Ngwüyäwüd, ngwüjï ngwuru Garany, gïyündäränü, gïyundär poor, giyaanu na ngweengga ngwanni ngwuru ngwuꞌduru,"]], [["Nyi gwapu yiiru gwundu ngwäy, nyi jalu ngwäy ngwe dilu de, nyi jalu ngwamu ngwe, nyi jalu ngwäädä ngwe, nyi erne enying, a nyi dirun eny, nyi erne ngwureda."]], [["ꞌDar giyee, nyi be oꞌre ati nyi ligor päcï yiꞌdonganu yidi ngwïkïrïjïn yomon ꞌdar ndi nje ombaji."]], [["Gwïndï ne gwa muli nono nyii gwe ꞌti be mulu nono, gwïndï ne gwa ïꞌdï giyiꞌralanu yiki, aar nyi ꞌti be uꞌdiyanu nyi rünïjï."]], [["Manari aar ani ïrïngïnï, nggwa be ïrïngïnï yiꞌral ye yanni yinggidiny gwamiꞌratu."]], [["Ngwaalu ngwuru Papa gwudi Deleny dege dani Yicu gwanni ngwortana gwurꞌtal, ngwuru gwülïngïdï ndi ari nggwaꞌti ondaju yiꞌduru."]], [["Dartan didi gündär gidi Dimajiging danni dïmätï yeleny ye yidi Deleny dani Arataj, dïrädïny kündär gani Dimajig nunnu aar nyi määtä."]], [["Aar nyi be ngweengga ꞌtüyä aar nyi üllïyä giꞌram ge kubuꞌru kundiꞌrr, nyi gwannada aar nyi ꞌti mätï."]]], [[["Äny gwätï ndi ïrïngïnï. Äny gwülïngïdï gu ndi ari yäꞌtüdï guꞌru, a be nggwada je ondaci gwenene ngwujaꞌri ngwudi Kirictu ngwenggacar nje dilingidu na ngwanni ngwüꞌtäjïng jälü."]], [["Äny gwülïngïdï guru geꞌte ndi Kirictu ngwüdlä ngwe ꞌdï na kwoꞌrongo ngwanni ngwuma ele, gïmätäär aar ge ele kerala. Gaꞌtiny ge lïngïdï yiꞌral ndi ari gïndï ngenone ngwanginu ngwe yaa ngwaꞌti ngwe ïndï, yaꞌti nje lïngïdï Ngwaalu ngwuru ngwülïngïdï je."]], [["Na äny gwülïngïdï ndi ari dïjï ndee ngwanginu na ꞌter ngwanginu, yaꞌti nje lïngïdï, a be Ngwaalu ru ngwülïngïdï"]], [["gïmätäär aar ge allu bruduj ngwuꞌdingini yiꞌral ye yiru ꞌter yaꞌti ya ye dïjï dümnä ondajalu."]], [["Äny gwa ïrïngïnï dïjï de danni diru gu no, äny gwaꞌti gwa ïrïngïnï ligoꞌro le lüny nyi be ïrïngïnï ꞌdogo amiꞌrati gwe gwüny."]], [["Na manari äny gwätï ndi ïrïngïnï, äny gwaꞌti gwa ru deꞌrr, ndi ari äny gwadi ondaji ngwujaꞌri ngwanni ngwuru ꞌdidanu. Yinje be gäbïcï nunnu aaꞌti dïjï dere diny engga ndi ari äny gwurana guꞌru giyiꞌral yanni yänggädïng je ngwuje ꞌdingini ꞌdünggüny."]], [["A be nunnu aaꞌti äny gwa ïrïngïnï gwani ꞌtäälü nggwee gwupa gwätädäär nyi, aar nyi be gïꞌtïjï dügï ngwanginu ngwüny dïndï gidijegoꞌrr nunnu aar nyi de gwüꞌrä nunnu aaꞌti äny gwa ïrïngïnï."]], [["Nyi be päcï Delenyalu yomonanu täꞌrïl (3) ndi ari aar nyi apada,"]], [["aar nyi be Deleny ci nu, “Yïmïꞌrü yüny yimbutu ꞌdunggunga, ndi ari yiima yüny ya ang mbuti ndi amiꞌrati gwunga.” Yäy gu no, äny gwa be jayananu ndi ïrïngïnï ndi amiꞌrati gwüny, nunnu a yiima yidi Kirictu ji ꞌdünggüny."]], [["Yiru yanni yïgäbïcïny gwani Kirictu, nyi jayanu ndi ari äny gwamiꞌratu, nyi amiꞌrati ndi aar nyi lo, nyi amiꞌrati gïyüündänü, aar nyi übïnälü na giyiꞌrendenyanu. Ndi ari ndi amiꞌrati gwüny, äny gwojema nono."]], [["Äny gwarru nono deꞌrr. Nga nga liru lïgäbïcïny nyi gu be ru no, nga nga liru ladi nyi ortada ndi ari äny gwaꞌti okana guꞌru “Ngwooꞌra ngwükäjäär je ngwupa,” ꞌdi minyi ni ru ꞌtur."]], [["Yiꞌral yanni yati inggidi doꞌra dükäjäär, yiꞌremna, allijalu ndïr na yiima yärrïnä ꞌdanggalanu orꞌtemaji gwe gwupa."]], [["Nga nga lokana guꞌru awa giyiꞌdoonga yiꞌter, ꞌdogo ndi ari äny gwaꞌta je äbïngïnänü yiꞌral ye yere aꞌture? Düdänïjïnyänü manari yima je ärrïjï yanni yiki!"]], [["Äny nggwo gweneno gwuju mama ndi ila ꞌdanggalu komonanu täꞌrïl (3). Äny gwaꞌti gwa je äbïngïnänü yiꞌral ye yere, ndi ari äny gwubupa je ꞌdogo, äny gwaꞌti bupa ngwony ngwalu. A be ꞌto yïjï yäꞌtüdï yadi gïkïjï papanga je, a be papanga ru ladi gïkïjï yïjü."]], [["No äny gwa jayanu nda je gïꞌtïjï yiꞌralalu ꞌdar yätï nje ꞌdi gwa je gïꞌtïjï ligoꞌro lüny ꞌto. Manari äny gwämnänä je, ii nyii be ämnänï gwooko?"]], [["Aar gu be ru manari yiru gu ndi ari äny gwaꞌta je äbïngïnü yiꞌral ye yere. Nyi be ru dïjï dägädäjänü no, nga je gu mamiꞌranu ꞌtïꞌtïr!"]], [["Äny gwumbojaja je gony nono gere ngwüjï ngwanni ngwükäcä je?"]], [["Äny gwüpäcä Tïtüjïngälü ndi ari ngwila ꞌdanggalu, nje ükäjä diweengga de dege. Tïtüj gwaꞌta je gu mbojaja. Gwumbojaja je gu? Yaꞌti nje ärrü lïgïꞌrïm leꞌte leꞌte nyi gwuji gay geꞌte po?"]], [["Ngaa liju ndi geꞌtaji kaji ꞌdar gwele ndi ari, änyängä liruca yigoꞌro yärï ꞌdanggalo? Bärï, nyii londaja ngwäyänü Ngwaalu liru ngwüjï ngwämnä ndi Kirictu. Na bupi gwärï lani ngwumaad, gwuru ndi ari ara je oda gïlïgïꞌrïm."]], [["Yedeny giyo yïtïny ndi ari minyi ila ꞌdanggalu, äny gwa je mbuji giyiꞌral yaꞌti nje mïnü na ngaa liny mbuji yiꞌral ye yaꞌta je mïnü. Yedeny giyo yïtïny ndi ari minyi ila äny gwa je mbuji likadu, nggwa je mbuji gïyüꞌdüny, nggwa je mbuji güündä gapa je, nggwa je mbuji ngaa lüꞌrïꞌtïdänü, laru ngwulem, nggwa je mbuji länïjä ngwüjü nono, lipiya yigoꞌro, nggwa je mbuji ngaa lïꞌdïgwüꞌrïdï."]], [["Yedeny yïtïny manari nggwuma ila ꞌdanggalu mana, Ngwaalu ngwüny ngwuny okeye ngwäyänü ngwalu äny gwa be arada ngwüjü ngwoko ngwonyadu ngwanni ngwapu gwuki gwerre aar ꞌti be joꞌrenyana ndi rngï, gïyïjïn na giyidigany yegen yanni yärrï je."]]], [[["Yiru ndi ari gomon nggee gadi ru täꞌrïl (3) ndi ila ꞌdanggalu anni lïngïdär ndi ari gitab garu nu, “Yiꞌral yere ꞌdar a ngwüjï ji rom (2) na ji täꞌrïl (3) aar je ꞌdingini gilingla legen yanni yänggädär je.”"]], [["Nggwärngädä je gwerre anni jar gomon nggoo giru giꞌra rom na gwenene nggwaꞌti gito ꞌdanggalu, nggwoꞌre nggwa je arnga mana yiꞌral ye yeꞌte yeꞌte. Nga je ci manari äny gwuma ila, lele lanni lapu gwuki gomon nggoo na gwere gwuꞌter ngwüjänü, laꞌta be liny ïnä mana."]], [["Anni bupangaa yiima aar inggidi ndi ari Kirictu gwondaji nyi gwe. Nginde gwaꞌti amiꞌratu ꞌdanggalanu ngwube ätï yiima yipa ꞌdanggalanu!"]], [["Ndi ari ꞌdidanu nginde gwüpädäär küꞌrï gwamiꞌratu, a be nggwo gwumidu yiima ye yidi Ngwaalu. Yiru gu yeꞌte yeꞌte ndi ari nyii gilo ꞌto lamiꞌratu a be yiima ye yidi Ngwaalu, nyii gilo limidu ndi ara je äpïjï yiiru."]], [["Dïdïmär yigoꞌro yalu ngaa engga ndi ari ngaa gilo lämnä Ngwaalu, mïmïnnär yigoꞌro yalu. Ngaa laꞌti gu lïngïdï ndi ari Yicu Kirictu nggwo ꞌdanggalanu, manari yaꞌti gu rüdï, ngaa lima be ru ngwüjï ngwuma je dïdïmï nggwee gwanna."]], [["Nyii lïcïnänü ndi ari ngaa la gu lenge ndi ari dïdïmï nggwee ngwaꞌti nje gwännädï."]], [["Nyii otaca Ngwaalingalu aaꞌti ngaa la ape yiꞌral yanni yiki. Nunnu aaꞌti ngwüjï ngwengga ndi ari nyii lïgwällïnä ndi dïdïmï, aar be ru ndi ari ngaa je ärrï yanni yiru ꞌdidanu, manari nyii lima ru nono lima ꞌti ïcä ndi dïdïmï."]], [["Ndi ari nyii laꞌti la burni ndi ape yiꞌral yere yanni yäꞌtüdï ꞌdidanu a be ꞌdidanu ru gwärrïïny."]], [["Nyii lati jayanu manari nyii lamiꞌratu ngwaalu ngwere, ngaa be ojeme nono. Nyii be otaci Ngwaalingalu ndi ari ngaa ru ngwüjï ngwumbutu."]], [["Na yanni yïgäbïcïny nga je be üllïjä ngwujaꞌri ngwee nggwaꞌti gito ꞌdanggalu, yiru ndi ari aaꞌti nggwa je gu linyaci yiima minyi ila, yiru gu no yeleny ye yanni yätädäär nje Kirictu nga je ye odada aaꞌti ya je ye gatu gïdïyängälü."]], [["Gwodanalu, lani ngweengga, jayaranu. Ïndädär gweere ngaa olati, ꞌdengenacar päcïngälü gwüny ꞌdanggalu. Ngaa ru yigor yeꞌte pu. Jaralu ladatalu. Na Ngwaalu ngwudi ämnï na adatalu, ngwa ji ꞌdanggalu."]], [["Agannajidar giyinenanu agannajiding gwanni gwujuꞌru."]], [["Ngwïkïrïjïn ꞌdar ngwudi ngeng, ngwaganna je."]], [["Ara je gu yïmïꞌrü ji yidi Deleny dege dani Yicu Kirictu, ara je gu ämnï ji gwudi Ngwaalu, ara je gu acajidi ji ꞌdar gwudi Lïgïꞌrïm lanni Lijuꞌru."]]]], "Galatians": [[[["Ngwujaꞌri ngwee ngwïndï ꞌdünggüny gwani Bulij gwuru dooꞌra dükäjäär, dïjï dere daꞌtiny ükäjü nyi ꞌti ükäjïnä yeleny ye yere yidi dïjï dümnä. A be Yicu Kirictu ru na Ngwaalu ngwuru Papa ngwükäjïny. Ngwanni ngwüꞌdïꞌrïyä Yicungalu giyiꞌranyanu."]], [["Änyängä ngweengga ngwe ꞌdar ngwanni ngwämnä Ngwaalu ngwujiiny ngwe ngene."], ["Lükäcä je ngwujaꞌri ngwee lanni lämnä Ngwaalu liru giꞌdoonga gidi Galatiyang."]], [["Ara je gu yïmïꞌrü na adatalu ji gwudi Papa gwuru Ngwaalu na Deleny dege dani Yicu Kirictu."]], [["Gwanni gwülïngïdä gu ndi ari gwududiya ligoꞌro lüngün gwani ke gwege nunnu aar nje üꞌrälü gïdïdlänü ndee danni diki anaku bupa gu Papa gwege gwuru Ngwaalu."]], [["Ngwa ar je näjï yomonalu pipiꞌriꞌti. Yiru gu."]], [["Dïlä dalu ndoo didibiyiny ndi ari ngaa lima gatani Ngwaalingalu kïrïny ngwanni gwurnida je yïmïꞌrü ye yidi Kirictu. Ngaa lima gwurla ndi gwuji ngwujaꞌri ngwanni ngwujaw ngwuru ꞌter."]], [["ꞌDiꞌdanu ngwujaꞌri ngwanni ngwujaw ngwuꞌter ngwaꞌti. A be yilinginna ndi ari ngwüjï ngwo ngwanni ngwata je gwagilli ngwäy ngwujaꞌri ngwe ngwegen, ngwuru ngwanni ngwümïnü ndi üpïyï ngwujaꞌranu ngwudi Kirictu."]], [["A be manari änyängä lima ru gwalla yïꞌrr yidi gerala, liru lima je ondaci ngwujaꞌri ngwere ngwuꞌter ngwujaꞌri ngwanni ngwondacara je gwele, gäbïcär aar gu ꞌtäjï ngwünyü bupud!"]], [["Anaku aru nyi gu gwele no, nggwoꞌre nggwa gu ari mana manari dïjï dere dima je ondaci ngwujaꞌri ngwuru ꞌter ngwäꞌtüdï nono ngwujaꞌri ngwanni ngwondacara je ngwe ngaa je määtä, gäbïcär aar gu ꞌtäjï ngwünyü!"]], [["Yiꞌral gweneno yiru nono ndi ari äny gwümïnä ndi aar nyi gwe ngwüjï gwällïnï na aar nyi gwe Ngwaalu gwällïne? Na äny gwümïnä ndi gäbïcï ngwüjü aar jayanu? Adinari nyi jina ndi ari nyi gäbïcï ngwüjü aar jayanu, nggwaꞌti gwadi ru dïnäd didi Kirictu."]], [["Äny gwümïnä ndi ang lenge, lani ngweengga ndi ari ngwujaꞌri ngwanni ngwujaw ngwondaca je ngwe ngwäꞌtüdï yiꞌral yigeꞌta je dïjï dümnä."]], [["Ngwaꞌti nje apu gïdïjï dere na aar nje ꞌti dïjï dere enggacu. Aar be ru ꞌtäälü gwudi Yicu Kirictu."]], [["Nga nga liꞌdingina elelle gwe gwüny gwele gwerre gaji ganni gijiny ge ndi gwuji yobo yidi Ngwüyäwüd. Ndi ari awa nggwübüdïyä giꞌdonga nono gidi Ngwaalu ꞌtiꞌtir nyi übïnälü nunnu nyi dudiyi ngwugeradalu."]], [["Äny gwuju nyi ru giꞌra gidi yobo yidi Ngwüyäwüd kimaad güny ati nyi ꞌri ligor gwulleny gïdïmüränü didi mbumbunga lüny."]], [["A be anni ma Ngwaalu ämnï ndi aar nyi ätä ngwujaꞌri ngwee, anaku geꞌtaar nyi gu ꞌtuꞌtu gilaranu ndi nanni gwüny, aar nyi urnida yïmïꞌrü ye yüngün,"]], [["ngwujada ndi ꞌtäjä gïjälü güngün ꞌdünggüny ndi ari nyi ätï yiima ndi ondaci ngwüjü ngwanni ngwuru Garany, ngwujaꞌri ngwanni ngwujaw. Nyi ꞌdïꞌrï nyi ꞌti otaca dïjälü dere,"]], [["nyi ꞌti ändï Üräjälïm ngwooꞌra ngwükäjär je gwerre gwerre ꞌdünggüny. Nyi be manni ꞌdïꞌrï puprang nyi ele ngwaalu ngwani Arabiya. Nyi be aji nyi ꞌdïꞌrï ngenone nyi oꞌre kündär gani Dimajig."]], [["A be anni minyi ape ngwüdläyü täꞌrïl (3), nyi ꞌdïꞌrï nyi allu Üräjälïm ndi nyii lingidida Butruj gwe nyi gwe jalu yomon ꞌdï na tudini (15)."]], [["Nyi ꞌti mbuju ngwoꞌra ngwükäjäär je ngwere, nyi be mbuji ꞌdogo Yagubing gweꞌte pu gwanni gwuru gwenggen gwudi Deleny dani Yicu."]], [["ꞌDiꞌdidanu nggwa je ci Ngwaalu ngwuru ngwülïngïdï ndi ari ngwujaꞌri ngwee ngwüllïjä je, ngwuru ngwanni ngwuru ꞌdidanu ngwäꞌtüdï yiꞌduru."]], [["Nyi be aji nyi ila giyen yicaar je Jürïyä na Kïlïkïyä."]], [["Äny giligoꞌro lüny gwaꞌti linginna giyiꞌdoonga ndi Kirictu yidi Yäwüdïyäng."]], [["Ngindenga liꞌdingina ꞌdogo yiꞌral ndi ari, “Gur ganni gübïnä jälü gwele gwerre, nggo gwenene ndi ondaci ngwüjü ämnï gwe Ngwaalu gwanni gwübïnïngälü gwele ngwubupi nding gerajalu.”"]], [["A je yiꞌral giyee gäbïcï aar ortada Ngwaalinga gwani äny."]]], [[["Anni ma ngwüdlä ru ꞌdï na kwoꞌrongo (4), nyii ꞌdïꞌrï Birnaba gwe nyii allu Üräjälïm nyii apani Tïtüjïng ꞌto."]], [["Nggwüꞌdïꞌrü nyi allu Üräjälïm gwani ꞌtäälü gwudi ngwujaꞌri ngwudi Ngwaalu. Liminje gïꞌtïjï ngwujaꞌralu ngwäyänü nje enggaci ngwanni ngwujaw ngwati nje ondaci ngwüjü ngwuru Garany. Anni jiny ngenone, nyii le jalu jücü giloo liꞌter ꞌdar lanni laru liru yiꞌra ndi ari yedeny yïtïny ndi ari nggwaꞌti mïnä yiiru giyee yanni yape nje gwerre na gweneno aar ru ꞌtur."]], [["Na Tïtüj ꞌto gwanni gwïndïïny gwe, aar ꞌti aru gwa aar üꞌrïdä yiima ye anaku aaꞌting gu rüdï Dïyäwüd gwuru Dïgïrïg."]], [["(Yiꞌral yani üꞌrïdänï) yïꞌtïyä je ngweengga ngwanni ngwuru ngwuꞌduru ngwubojaja ndi gätïnï linginalu gwärï liru ngwïkïrïjïn ndi Yicu Kirictu, aar be änälü ngwïkïrïjïnänü, aar mïnï ndi aar nje gwäꞌräjï gïyïnäd yidi yobo yidi Ngwüywüd ndi ari a Tïtü üꞌrïdänï."]], [["A be anaku lïngïdïny gu ndi ari nunnu ngaa mätïnälü ꞌdiꞌdidanu ngwujaꞌri ngwanni ngwujaw, nje ꞌti ätädï gay ꞌdi gooko."]], [["Yäy a be giloo laru liru yiꞌra yidi giꞌdoonga gidi ngwïkïrïjïn Üräjälïm, laꞌti gendana yiꞌral nono yere ꞌdünggüny giyiꞌral yidi Ngwaalu yanni yati nje enggaci ngwüjü. Ndi ari ngindenga aar ru yiꞌra aar ꞌti rüdï yiꞌra, yaꞌtiny ädï ngwäy. Ngwäyänü Ngwaalu, ngwüjï ngwubidanu."]], [["Länggädï manni ndi ari Ngwaalu ngwätädïny yiiru ndi enggaci ngwüjü ngwanni ngwuru Garany"], ["ngwujaꞌri ngwanni ngwujaw nono ätädïng gu Butrujing yiiru ngwüjï ngwudi Ngwüyäwüd nding je enggaci ngwujaꞌri ngwanni ngwujaw."]], [["Ndi ari yiima ye yidi Ngwaalu yanni yiju giyiiru yidi Butruj ngwuru dooꞌra dükäjäär ndi ondaci Ngwüyäwüd ngwujaꞌri ngwanni ngwujaw, yiru ꞌto yanni yiju ꞌdünggüny nyi ru dooꞌra dükäjäär ndi ondaci ngwüjü ngwuru Garany ngwujaꞌri ngwanni ngwujaw."]], [["Yagubinga Butruj gwe na Yuwana lanni laru liru yiꞌra, lämnä ndi ari Ngwaalu ngwuru ngwätädïny yiiru giyee yiru yïmïꞌrü, a no nyii le ätäjïdï ngwuy na Birnaba ndi inggidi ndi ari nyängä ꞌdar liru gimaad lubidanu giyiiru yidi Ngwaalu. Nyängä lämnä ndi ari Birnaba na äny, ati nyii ape yiiru yidi Ngwaalu ngwüjänü ngwuru Garany, aar be ape yiiru ngwüjänü ngwuru Ngwüyäwüd."]], [["ꞌDar yanni yaraar ye ꞌdogo, laru ati nyii diwayini ngwengga ngwanni ngwuru ngwuwayi kiꞌdoonganu gegen. Yeꞌte yeꞌte yanni yigeꞌte nje giligoranu lüny ndi nje ärrï."]], [["A be anni ma Butruj anda Andakiya, nyi girinya ngwüjänü anaku arrung gu yiꞌral yaꞌti ïndï kayalu."]], [["Gwerre gwerre gaji gaꞌti ge na ngwooꞌra ngwanni ngwükäjä je Yagub obana, Butruj gwati aar emadi ngweengga ngwe ngwuru Garany kiny geꞌte pu. A be anni ma ngwooꞌra obana, a yedeny eny Butrujing ngwüjï ngwanni ngwümïnä ngwüjü ngwuru Garany aar üꞌrïꞌtänï. Ngwuꞌdonya ndi aar le emadi."]], [["A ngweengga ngwoko ngwuꞌter ngwuru Ngwüyäwüd arri yimurꞌtunya nono Butrujing, ꞌdi diweengga ꞌto dani Birnaba ngwuje ädïnï giyiꞌral yegen yidi yimurꞌtuny."]], [["Anni miny gu engga no, ndi ari ngindenga laꞌti ïndï ꞌdiꞌdidanu gwe gwudi ngwujaꞌri ngwanni ngwujaw, nyi ondaci Butrujing ngwäyänü ngwüjï ꞌdar nyi ci, “Nga gwuru Dïyäwüd, nga mine gwurli nga elelle nono ma ang ꞌti rüdï Dïyäwüd, awa nga be ari a gwa ruji ngwüjü yiima ye ngwuru Garany aar elelle nono ma aar ru Ngwüyäwüd?”"]], [["Nyi je ci, “Alanga liru Ngwüyäwüd lïlïngïnä a läꞌtüdï ngwüjï ngwuru Garany ngwanni ngwuki anaku ati aar je gu ci."]], [["A lïlïngïdï ndi ari dïjï dati ꞌti Ngwaalu dünïyälü ngwugeꞌtaji kuyala güngün ape gwe gwüngün gwudi dïmürä daru de yobo. Ngwube dünïyälü ꞌdogo ämnï gwe gwüngün ndi Yicu Kirictu. Alanga ꞌto lämnä ndi Yicu Kirictu, nunnu aar nje Ngwaalu dünïyälü ämnï gwe gwege ꞌdünggüngün. Yaꞌti gu rüdï aꞌtur ape gwe gwege gwudi dïmürä didi yobo. Ndi ari dïjï dere daꞌti da aar dünïyälü ape gwe dïmürä de yobo.”"]], [["Ngwari, “Ma be ari, a gilo ndi mïnï gay ndi ari awa aar dünälü ndi Kirictu, ya be ru nono alanga yigoꞌro yege liru ngwüjï ngwuki, utalu gwa be ji ndi ari Kirictu gwätädï kengo guꞌro? A be yaꞌti gu rüdï aꞌtur!"]], [["Manari nggwäꞌräjä yiꞌralalu yele yigatani nje mbüny, nggwadi inggidi ndi ari äny gwuru dïjï dïnyürtïjä yobanu."]], [["Yobo ye äny gwayu gilingeno giyobo nunnu nyi mïdïjï Ngwaalinga."]], [["Änyängä lima pänï küꞌrï Kirictu gwe, äny gwaꞌti ba be ani ligoꞌro lüny, a be Kirictu ru nggwo ꞌdünggüny. Elelle gwüny gilingeno, gwelelleny ämnï gwe Kïjï gidi Ngwaalu ganni gämnïny ngwayi gwani äny."]], [["Äny gwaꞌti geꞌtaja yïmïꞌrü yidi Ngwaalu gay geꞌte. (Nggwaꞌti ruja yïmïꞌrü yidi Ngwaalu ꞌtur). Ndi ari adinari a dünälü gwadi mbüjïnï ape gwe dïmürä didi yobo, yiꞌrany yidi Kirictu yaadi be ru ꞌtur!”"]]], [[["Ngaa gilee liru ngwïkïrïjïn ngwudi Galatiyang liru kïräm, guꞌriny giru ange gima je gwürlï yigor yalu ngaa be ru lanni lïlïngïdï anaku enggaca je gu gilingenalu ndi ari Yicu Kirictu gwayu küꞌrälä gwani nga nga!"]], [["Äny gwümïnä ndi lenge gony geꞌte pu ꞌdogo ꞌdanggalu. Ngwaalu ngwätädä je lïgïꞌrïmä nunnu ngaa lati ape dïmürä didi yobo yidi Ngwüyäwüd, gwalla nunnu ngaa lämnä ngwujaꞌri ngwanni ngwujaw ngwanni ngwuma je ꞌdingini?"]], [["Nga nga liru gu kïräm no? Ngaa lädäälü yiꞌral ye yanni yijaw yidi gay gidi gwuji Lïgïꞌrïmä lidi Ngwaalu. A be gweneno, yima je be mïnï ndi olatiyi yiima ye yalo?"]], [["Manari yiru gu no, yiꞌrendeny yalu yaꞌti be ya ru ꞌtur yanni yimbuja je gwani gwuji gwalu gay gidi yïkïrïjïne? Äny gwaru ꞌdidanu yiꞌrendeny yalu giyee yäꞌtüdï ꞌtur."]], [["Anaku ätädär nje gu Ngwaalu Lïgïꞌrïmä lüngün ngwärrï yiima gidiliganu ꞌdanggalu yärrüng je nunnu ngaa lati ape dïmürä didi yobo? Nyi be ari nunnu yärrüng je gwani ämnï gwalu ngwujaꞌri ngwanni ngwujaw ngwuꞌdingina je?"]], [["Ïräjär ngwäyälü ndi Äbräyïm anaku aru gu gitab ndi ari, “Gwämnä Ngwaalu, a gu be Ngwaalu ïꞌräcï ngwuru dïjï dïdünälü.”"]], [["Lïngïdär be ndi ari yïjï yidi Äbräyïm yanni yiru ꞌdidanu, yiru ngwüjï ngwanni ngwämnä Ngwaalu nono Äbräyïmïng."]], [["Yündäjïnä kitaban gwerre ndi ari Ngwaalu ngwaru ngwa ji ngwa dünïyï ngwüjälü ngwanni ngwuru Garany ämnï gwe Ngwaalu gwegen. Yiꞌral ye giyee, nginde gwuma mädïnïyä ngwujaꞌri ngwanni ngwujaw ndi Äbräyïm ngwuci, “Ngwüjï ꞌdar ngwa je Ngwaalu onjaci nga gwe.”"]], [["No lanni la ämnï Ngwaalu, la je Ngwaalu onjaci Äbräyïmïngä le gwanni gwuru dïjï dämnä Ngwaalu."]], [["Ndi ari ꞌdar lanni lïgätädï lingina legen ndi gatada giyobo ngwäyänü, gilo lïꞌtäjäär je gu ngwünyü. Ndi ari yüllïnä yaru nu, “Gwüꞌtäjär gu ngwünyü gwere gwanni gwaꞌti mätïnälü ndi ärrï yiiru ꞌdar yanni yüllïnä kitabanu gidi Yobo!”"]], [["Yilinginna ndi ari dïjï dere daꞌti dïdünälü dïmürä de didi yobo ngwäyänü Ngwaalu. Ndi ari yüllïnä yaru nu, “Gwanni gwüdünälü gwa midi ämnï gwe Ngwaalu.”"]], [["A be yobo yäꞌtüdï gidingo ndi ämnï Ngwaalu. Aar be manni ru ndi ari, “Dïjï danni dati ape dïmürä ndee, ding de midi.”"]], [["A be Kirictu gwüꞌrädïnjälü ndi ꞌtäjï ngwünyü gwudi yobo anni ma aar gu ꞌtäjï ngwünyü ngindeng gwuma ru ngwanni gwuma mandi ngwaalu ngwege. Anaku üllïnäär gu ndi ari, “Gwüꞌtäjär gu ngwünyü gwere gwanni gwa pänï küꞌrälä.”"]], [["Kirictu gwüꞌrädïnjälü nunnu onjaci gwanni gwuju gwele ndi Äbräyïm, a ngwüjï ngwuru Garany mbuji Yicu Kirictu gwe, nunnu ämnï gwe Ngwaalu, aar nje ätädä Lïgïꞌrïmä lanni larung le."]], [["Ngwänggärï, dünär nga je mïꞌrïcï ngwujaꞌri ngwudi ngwüjï ngwümnä gïdïdlä, nono gwele manari gekajidi gwuma ji, dïjï dere daꞌti da äbräjï ngwujaꞌralu na ngwuje gu änïjï ngwere ngwuꞌter. Yiru gu no ꞌto ngwujaꞌri ngwee."]], [["Ngwaalu ngwätädï Äbräyïmïng na gilinge güngün ngwujaꞌri. Gitab gaꞌti aru, “Na yilinge.” Yani ngwüjï ngwonyadu ngwube ari, “Na gilinge gunga.” Gani dïjï deꞌte pu, gwani Kirictu."]], [["Ngwujaꞌri ngwadi nyi ngwe ari ngwuru ngwee ndi ari, yobo yanni yïgïꞌtïnälü gwodan ngwüdlä ngwïndï be ꞌdi aar ru küüꞌrï tudini kwoꞌrongo na ꞌdï täꞌrïl (430), yaꞌti ya pï gekajidinganu gwanni ngwugeꞌta Ngwaalu gwerre ngwugatu ngwujaꞌri mbüny ngwuca ngwe Ngwaalu Äbräyïmïng."]], [["Ndi ari adinari a yuꞌrin ru yadi äpïnï gatada gwe ngwäyänü giyobo, ngwujaꞌri ngwaꞌta be ngwadi ji ngwaru ngwe Ngwaalu. A je be Ngwaalu ru yätädïng je Äbräyïmïng yïmïꞌrü ye yüngün ngwujaꞌri ngwe ngwaru ngwe."]], [["Ma be ari yiru gu no, bupi gwudi yobo gwuru be ange? Yigeꞌtaar je yani nyurtanu gwudi ngwüjï nunnu aar ji ꞌdi a “Gilinge” ganni garaar ge ila, yïꞌrr yapu yiiru yidi yobo dirꞌdal de."]], [["A be dirꞌdal dati ꞌti ju gidiliganu ngwuja gïdïjï deꞌte pu a be Ngwaalu ru ngwuru jücü."]], [["A be ya gu ru ndi ari yobo yïnïjä ngwujaꞌri ngwaru ngwe Ngwalo? Bärï aꞌtur. Ndi ari adinari a yobo yanni yiju aar ätï yiima ndi midiyi ngwüjü, a laadi gu be ari ndi ari yadi gäbïcï ngwüjü aar dünälü."]], [["A be gitab gondaja garu ngwüjï ꞌdar ngwugenna giyuꞌrung yidi ke nunnu yanni yaru ye gitab ya äpïnï ämnï gwe ndi Yicu Kirictu, aar ji ngwüjï ngwanni ngwa ämnï."]], [["Gwerre gwerre ndi ämnï Ngwaalu nggwe ji, A liru ngwüjï ngwugekaja je yobalu, aar nje längïtäjï nunnu ꞌdi ämnï Ngwaalu ꞌtädälü."]], [["No yobo yigeꞌtaar je aar nje ruyi aar nje ye remalu aar nje oktada ndi Kirictu nunnu aji a nje Ngwaalu dünïyälü ämnï gwe."]], [["Gweneno, ämnï gwe Ngwaalu gwanni gwuma ji, a laꞌta be rüdï ngwïnäd ngwudi yobo ndi aar nje ruyi."]], [["Nga nga ꞌdar gweneno, liru yïjï yidi Ngwaalu ämnï gwe ndi Yicu Kirictu."]], [["Ndi ari nga nga ꞌdar lanni lïnyïnyïnä Yicu gwe, ngaa lima genne Kirictung giyigoꞌro yalu."]], [["Yere yaꞌta be yani nggwee gwuru Dïyäwüd na nggwee gwuru Dïgïrïg, nggwee gwuru dïnäd na nggwee gwäꞌtüdï dïnäd, nggwee gwuru dur na nggwee gwuru daw, ndi ari nga nga ꞌdar liru leꞌte pu ndi Yicu Kirictu."]], [["Manari ngaa lima ru lidi Kirictu, ngaa lima be ru gilinge gidi Äbräyïm. Na ngaa la ape yuꞌrina anaku aru gu ngwujaꞌri ngwudi Ngwaalu."]]], [[["Äny gwümïnä ndi ari, ma gïjï runa gooko, gubidaar dïnäd de gaꞌti ga ape yuꞌrina anni yuꞌrin ru yüngün ku."]], [["Gati dedere ꞌdïmïnï ngwola ꞌdi a gaji ila ganni gïgïꞌtïjä papa gwüngün ndi ari ngwümätïjï yuꞌrina ngwuru dur."]], [["Yiru gu no ꞌto ꞌdengge ndi ari Yobo ye, A liru ngwïnäd, a lïndï yobo ye yidi dïdlä."]], [["A be anni ma gaji ila ganni garu ge Ngwaalu ngwumbuti, a be Ngwaalu ükäjä Gïjü güngün ngwülïngïnï gidaw nono dïjü dümnä giyobanu"]], [["ngwüꞌrä ngwüjälü ngwanni ngwüꞌdïmïnä je yobo ngwüjüꞌräcï nunnu aar ape guꞌru gidi yïjï gimbutu."]], [["Ndi ari ngaa liru yïjï yidi Ngwaalu, ngwuma ükäjä Lïgïꞌrïmä lidi Gïjï güngün giyigoranu yege, Lïgïꞌrïm lanni lurnidu, “Abba gwuru Papa.”"]], [["No, nga gwaꞌta be rüdï dïnäd, nga gwuma be ru gïjï. A anni ranga gïjï, Ngwaalu ngwum ang ruji duꞌrin ꞌto."]], [["Gwerre anni aaꞌti aang lïngïdï Ngwaalinga, ngaa liru ngwïnäd ngwudi ngwong drü de ngwäꞌtüdï ngwaalu."]], [["A be gweneno ndi ari ngaa lima lenge Ngwaalinga na ndi ari ngaa lima linginni Ngwaalu, giru be ange ndi oꞌraci drü damꞌratu diru yiwayi? Ngaa lïmïnä ndi oꞌraci yïnädä ngaa ru ngwïnäd mana?"]], [["Äny gwuꞌdingina ndi ari ngaa lati geꞌte yomon dïmürä, ngaa geꞌte ngwüüwäyü dïmürä na dïmürä didi ngwüdlä."]], [["Yedeny giyo yïjïny ngang je! Ndi ari yiiru yüny ꞌdanggalanu, yiru nono yima geradalu."]], [["Ngwänggärï, nggwa je päcälü, rüdär nono nyänyïng. Nyäny gwuma ru nono ngange je. Ngaa laꞌtiny ärrä yiꞌral yere yiki."]], [["Ngaa lïngïdï ndi ari gaji ganni gondaca je ge ngwujaꞌri ngwudi Ngwaalu, nggwaꞌti mbuja lingina."]], [["Anni ari amiꞌrati gwe gwüny gilingeno gwüꞌrïgädä je kaji nggoo, ngaa liminyi ꞌti ꞌdonyu, nyii be geꞌte nono minyi ru gïꞌrr güllü Ngwaalu. A ligeꞌteny nono miny ani Yicu Kirictu."]], [["Yiru ange yima ji ndi jayanu ꞌdar gwalu gwele! Nggwada je ci ndi ari, adinari yadi gu no, ngaa ladiny gwällïjä ngwäy ngwalu nje ätädä."]], [["Äny gwuma be ru gweneno güwän galu ndi ari gwondaca a je ngwujaꞌri ngwanni ngwätï ngwäyäno?"]], [["Ngwüjï ngwoo ngwïtï je yigoranu ndi ara je apada kuy gegen, a be ngwujaꞌri ngwegen ngwaꞌti ätï ngwäyänü. Ngwümïnä ndi ara je ꞌtüyänü ꞌdänggärï"]], [["nunnu aar je yigor ïyïjï ngindeng je. Yijaw ndi ligor eny dïjänü aar be ru gwani büpïnï gwanni gwujaw na ndi gu ru giyomon ꞌdar aaꞌti nunnu ꞌdogo ma ji ma ar ji."]], [["Lani yïjï yüny, yanni yima oꞌre yiminy iye yajimanu ꞌdi a yiꞌremna yidi Kirictu ji ꞌdanggalu."]], [["Nggwüjädï gu gwulleny adinar ar ji gweneno aadiny gwürlï ondajing ngwujaꞌri ngwee ngwondaca je. Ndi ari ngwaalu ngwo ngwïndïny ngwälü giyiꞌral giyee yalu."]], [["Ondaciny ꞌdi ngaa lanni lïmïnä ndi oꞌre giyoranu yidi yobo, ngaa laꞌti lïngïdï ngwujaꞌri ngwaru ngwe yobo?"]], [["Ndi ari yüllïnä yaru nu, Äbräyïm gwätï yïjü rom, geꞌte gidaw danni diru dïnäd a geꞌte gidaw didi ꞌdunung."]], [["Gïjï güngün gidaw ndoo diru dïnäd gïlïngïtäär aꞌtur a be gïjï güngün nggoo gidaw ndoo didi ꞌdunung, gïlïngïtäär ngwujaꞌri ngwe ngwuca ngwe Ngwaalu Äbräyïmïng."]], [["Yiꞌral giyee ya gïgïꞌtïnï no, ngwaw ngwee rom ngwuru nono gekajiding rom. Didi gwerreng dani Gen gani Jïnä ngwulengeta yïjü aar ru ngwïnäd, Ajar gwuru."]], [["Ajar ngwürïny ngwuru ngwani Gen gani Jïnä ngwaalu ngwani Arabiya gwuru gwanijaar gündär gweneno gani Üräjälïm ndi ari nggo gïyïnädänü yïjï ye yüngün gwani gekajidi gwanni gwuꞌrin."]], [["A be Üräjälïm gwanni nggwo kerala gwäꞌtüdï dïnäd a gwuru nanni gwege."]], [["Ndi ari yüllïnä yaru nu,"], ["“Jayanu a gwanni gwuru gurrum, a gwanni gwaꞌti lïngïtï, mïꞌrïdï dula gwulleny ang ari a gwanni gwaꞌti yajima ïtänü."], ["Ndi ari daw danni düꞌdünyïdärälü, yïjï yüngün yonyadana gïyïjï yidi daw danni dätï duru!”"]], [["Lani ngwänggärï ngaa gweneno, liru nono Ijaaging, ngaa ru yïjï ngwujaꞌri ngwaru ngwe Ngwaalu."]], [["Kaji nggone gwerre, gïjï ganni gïlïngïtäär aꞌtur gübïnä gïjälü ganni gïlïngïnä yiima ye yidi lïgïꞌrïm. Giyo yïndï gu no gweneno."]], [["A be gitab garaa? Garu nu, “linynya dayu ndoo diru dïnäd gïjï ge güngün, ndi ari gïjï gidaw ndoo diru dïnäd, gaꞌti ga aar emadi gïjï ge gidi daw ndo didi ꞌdunung giyuꞌrinanu aꞌtur.”"]], [["Yäy gu no lani ngwänggärï, a läꞌtüdï yïjï yidi nanni gwudi yïnäd, ar be ru yïjï yidi nanni gwudi ꞌdunung."]]], [[["Kirictu gwuminje gwäꞌdälü gïyïnädänü ndi ari aar gätïnï linginalu. Mätïnär bälü ꞌdïꞌdäny aaꞌti ngaa la änïjï yigoꞌro yalu mana giyunggu yidi yïnäd."]], [["Äny gwuru nggwee gwani Bulij, geꞌtar ngwujaꞌri ngwee ngwäy nono ngwondaca je ndi ari manari ngaa lima ci yigoꞌro yalu ngaa üꞌrïdänï, ngaa laꞌti lätï guꞌru gere aꞌtur giyiꞌral yanni yärrä je Kirictu."]], [["Nggwa je ci mana ndi ari, dïjï danni da gäbïcï ligoꞌro lüngün ngwüꞌrïdänï gilingeno, dämjü giligoꞌro lüngün ndi ꞌdengenaci dïmürä didi yobalu pipiꞌriꞌti."]], [["Ngaa lanni lïmïnä ndi aang dünälü yobo ye, ngaa lima ꞌtüyï yigoꞌro yalu ndi Kirictu kulu poor. Ngaa lima oꞌre yïmïꞌrü yüngün kay."]], [["Nggwadi ari ämnï gwe gwege Ngwaalu, alanga lïgïꞌrïm le gilo lïdünïcä dünïngälü gwanni gwugeꞌtajar gu yigor ye yïtï nje."]], [["Ndi Yicu Kirictu, nga üꞌrïdänï nga ꞌti üꞌrïdänä, guꞌru gere gaꞌti. A be ämnï Ngwaalu ru gwapu yiiru ämnäjïdï gwe."]], [["Ngaa liju ndi dokati dokating gwanni gwujaw gwuru be ange gwuma je millici kay ara je ümnïcï ndi aang ꞌdengenaci ngwujaꞌri ngwanni ngwuru ꞌdidanu?"]], [["Dudi gwuru nggwee, gwaꞌti ïndï nginde gwanni ngwurnida je!"]], [["Ngwujaꞌri ngwaru, “Ngwüꞌrüd ngwooko ngwülänü, ngwati gwürlï ngwülälü ꞌdar aar uuli” (yiꞌral yoko, yati bälï ngwüjü)."]], [["Nyi be ïcïnänü giloranu Gideleny ndi ari ngaa laꞌti la gwurla ngwujaꞌri ngwuꞌter. Nginde gwanni gwänïjä je ngwujaꞌranu ngwee, gwa ngwujaꞌri mbuji, gwuru dïjï dipa gwalla gwuru dïjïj doko."]], [["Ngwänggärï, manari yätï ngwäyänü ndi ari äny nggwona ndi urnidi ngwüjü aar üꞌrïꞌtänï, aar nyi mine ïnïjï gwedang. Yaꞌti be yadi äbrïnï kay yanni yiru obalu ꞌdenggen gwani Yicu küꞌräla?"]], [["A be lanni gilo länïjä je ngwujaꞌranu ngwee, nggwäjädï adinari aar je olatiyi aar üꞌrïꞌtä ngwanginalu ngwegen!"]], [["Ngwänggärï, lurnida je ndi gätïnï linginalu a be aaꞌti ngaa la gu rtadanu ngaa elelle yiꞌral le yidi drü danni diki. Ngaa be ru ladi ämnäjïdï ngaa gatajidi düwä giyiiru."]], [["Yobo ꞌdar yätï ngwujaꞌranu ngweꞌte pu ndi ari, “Nga ämnï gwanggalu nono ata gu ämnï ligoꞌro lunga.”"]], [["Ma be ari ngaa gilo ndi iyidi aang arri nono ngwängä, arnganar be ndi ari aaꞌti ngaa la gu arri ꞌdi ngaa la girradi!"]], [["Nyi be ari, elellar Lïgïꞌrïm le ngaa laꞌta be la ärrï yiꞌral yani amiꞌra gwudi drü danni diki."]], [["Ndi ari drü danni diki, dati yiꞌral amiꞌranu yanni yübïnä lïgïꞌrïmälü a lïgïꞌrïm lati bupi yiꞌral yanni yübïnä drälü danni diki a giyee ꞌdün yati kwudi ꞌdi aji nga je ärrï yanni yaꞌti je mïnä ndi ärrï."]], [["Ma be ari Lïgïꞌrïm gilo lüktä je, ngaa laꞌti ba be giyobo."]], [["A lïlïngïdï apepeng gwudi drü danni diki gwulinginna gilingenalu gwani yïjïn, rngï, acidi gwudi yidigany na"]], [["yobo yidi dïdülä yani yuꞌriny yani kajidi ngwäy, yani kadi, yani ïyïnï giligor, güündä, gwällïnï giyur, üꞌrïꞌtïdïnänü, apada giyur,"]], [["yani yüꞌdüny, yani rlälï, yani yütä na yere yiꞌter yanni yiru gu no. Nggwa je ci anaku ca gu gwerre arnganar ndi ari lanni lati ärrï yiꞌral yanni yiru gu no, laꞌti la mbuji yuꞌrina yidi yeleny yidi Ngwaalu."]], [["A be yuula yidi Lïgïꞌrïm yiru yani, ämnï, jayanu, adatalu, määtä liguri, jayi liguri, jayi, ru ligor leꞌte pu,"]], [["jïlänü na määtä lingina. Yobo yere yaꞌti yati etaci yiꞌral yanni yiru gu no."]], [["A be lanni lima ru ngwüjï ngwudi Yicu Kirictu, lima pä drü degen danni diki küꞌrälä yamil yanu na amiꞌra gwanu."]], [["Manari a gilo limidu Lïgïꞌrïm le, ar be elelle ꞌto Lïgïꞌrïm le."]], [["Aaꞌti a la piyi yigoꞌro yege gwani näjï gwuru ꞌtur, ar gwogajidi ar apajidi yüꞌdünyü!"]]], [[["Lani ngwänggärï, manari gwere ꞌdanggalanu gwuma ïꞌdï giyiꞌralanu yanni yiki, nga nga lanni liru ngwüjï ngwudi lïgïꞌrïm, gwäꞌrär kayalu gidi dünälü yiꞌral ye yidi lïgïꞌrïm na jïlï gwe liguri. A be arngani yigoꞌro yalu ꞌto ndi ari ya je ïdäjï."]], [["Gatajidar düwä gwüpäng ndi üpïnï gwalu gwanni gwünï. A gu no, ngaa la ꞌdengenaji Kirictung ngwujaꞌri ngwüngün."]], [["Manari gwere nggwo gwupiya ligoꞌro lüngün ngwuci gwani yärü nggwuꞌti be rüdï, gwuru diꞌduru giligoꞌro lüngün."]], [["Ati dïjï deꞌte deꞌte ombaji ligoꞌro lüngün ndi ari nggwo gwapupu awa. Ya be ji yanni yading ye ïrïngïnï ligoꞌro lüngün jücü. Yaꞌti ya ang ye ïrngïnï yidi dïjï diꞌter."]], [["Ndi ari dïjï deꞌte deꞌte diru dadi üpïnï üpïnïng gwudi ligoꞌro lüngün."]], [["Lanni lati aar je enggaci ngwujaꞌri ngwudi Ngwaalu, aar emadi ngindenga le lanni lati je enggaci giyiꞌral ꞌdar yanni yijaw."]], [["Aꞌti ngaa lïdäjï yigoꞌranu yalu. Lïngïdär ndi ari Ngwaalu ngwati ꞌti ärrïnä yïdäpängä. Yanni yati je dïjï ärrï, yating je mbuji ꞌto."]], [["Nginde gwanni gwati arrada gïdrü danni diki, yanni yiki ya gerajalu. A be nginde gwanni gwati arrada gïlïgïꞌrïm, gïlïgïꞌrïm gwa mbuji miding gwudi gwurꞌtaling."]], [["Aaꞌti a la muli nono ndi ärrï yiꞌral yanni yijaw, ndi ari gomon ga ji gila ganni gigeꞌta Ngwaalu, ya je mbuji yanni yijaw manari a lima ꞌti mulu nono."]], [["Yäy gu no, anni jina gomon, ar je be ärrïjï ngwüjü ꞌdar yanni yijaw. Ar je gu ärrïjï gwece gwece lanni liru ngwïkïrïjïn."]], [["Änggädär yuuli giyee par gu ngwäyänü yanni yüllïjä je ye guy ge güny!"]], [["Yiru gu ndi ari lanni lïmïnä ndi aar jayi ngwüjü ngwäy, liru limbupa je ndi aang üꞌrïtänï yiima ye. Yanni yïgäbïcä ngindeng je aru gu be arri no, yiru ndi ari aaꞌti la aar je übïnälü gwani güꞌrï gimamindanu gidi Kirictu."]], [["Ndi ari ꞌdi lanni laru lüꞌrïtänä, ngindenga yigoꞌro yegen lati ꞌti ꞌdengenaca yobo, ara je be bupi ngang je ndi aang üꞌrïꞌtänï nunnu ara je gu ïrïngïnädä."]], [["A be Äny gwaꞌti ïrïngïnädä kong gere aꞌtur ꞌdogo küꞌrï gimamindanu gidi Deleny dege dani Yicu Kirictu, ndi ari nginde gwe nggwänggädï dïdläyü ꞌdüngüny dïpänä küꞌrï a nyi pänï küꞌrï ngwäyänü ngwudi dïdlä."]], [["Ngaa üꞌrïdänï ngaa ꞌti üꞌrïdänä, yäꞌtüdï guꞌru, yanni yiru guꞌru, yani gïꞌtïnï gwanni gwuyang."]], [["A adatalu na ïnä ji ngwüjï ꞌdar ngwanni ngwelella dïmürä de ndee, ꞌdi ꞌto Yïjïräyïl yidi Ngwaalu."]], [["Ndi mïꞌrä, nggwaru nggwaꞌta be mïnä dïjü dere ndi aar nyi äbïngïnänü mana dïrbä de, ndi ari ngwanginu ngwüny ngwo ngwätï yubuꞌru nono yani Yicu."]], [["Ngwänggärï, a yïmïꞌrü yidi Deleny dege dani Yicu Kirictu ji gïlïgïꞌrïm lalu."], ["Yiru gu."]]]], "Ephesians": [[[["Äny gwuru gwani Bulij, gwuru dooꞌra dükäjäär didi Yicu Kirictu anaku bupa gu Ngwaalu. Nggwuru gwükäjä ngwujaꞌri ngwee. Ngwükäcä je ngwüjü ngwanni ngwujuꞌru ngwudi giꞌdoonga gidi Ngwaalu kündär gidi Abijujing lanni lämnä ndi Yicu Kirictu."]], [["Ara je Ngwaalu ngwani ngwuru Papa gwege na Deleny dani Yicu Kirictu, ätä yïmïꞌrä ara je ätä adatingalu."]], [["Ar näjï Ngwaalinga ngwanni ngwuru Papa gwudi Deleny dege dani Yicu Kirictu, gwanni gwuminje onjaci giyiꞌralalu ꞌdar yidi lïgïꞌrïm lidi yeleny yidi gerala, ji gwe gwege ndi Kirictu."]], [["Ndi ari nginde gwäbrü nje ar nje gïlängïdïyï Kirictu gwe ꞌtuꞌtu gwerre anni aaꞌting na geꞌte dïdläyü nunnu aar nje juꞌriyi ar jayi nono ngwäyänü ngwüngün. Ämnï gwe gwüngün,"]], [["nginde gwügïꞌtïnï nje ndi ari aar nje aniji yïjï yüngün Yicu Kirictu gwe. Jada gwe na bupi gwe gwüngün."]], [["Ndi ari ar ortada näjï gwe gïyïmïꞌrü yüngün, yanni yätädäär nje aꞌtur ndi Yicu gwanni gwämnïng."]], [["Nginde gwüꞌrädï njälü yïn ye yüngün, yiꞌrany ye yüngün ndi ari aar nje Ngwaalu düdänïjänü ndi ke gwege ïrälü gwe gwudi yïmïꞌrü yüngün."]], [["Yanni yïbäläjäär nje nono bebere gwe ꞌdar na lenge."]], [["A nginde gwuru Ngwaalu gwuminje ꞌtäcï yujimidalu yidi bupi gwüngün anaku geꞌteng gu gwerre ndi bupi gwüngün gwanni gwujaw ndi Kirictu."]], [["Nunnu aar gïꞌtïnï giyiiru ma gaji ila ganni gegeꞌta Ngwaalu ngwumedadi ndi ari ganni gading ge gwägïꞌrïꞌtä ngwony ꞌdar kerala na gïdïyängälü Gideleny deꞌte pu dani Kirictu."]], [["Nginde gwe, alanga lanni liru Ngwüyäwüd liru ngwïkïrïjïn, a lima ape guꞌru ꞌdünggüngün ꞌto anni ma aar nje äbrï anaku gegeꞌteng gu yiꞌral, gwanni gwati geꞌte yiꞌral ꞌdar anaku buping gwüngün gwanni gwümïnïng."]], [["Ndi ari nunnu alanga lanni limadinana ar ätï dünïcïng ndi Kirictu ndi ari ar ru lanni ladi ortada näjïng gwüngün."]], [["Na nga nga ꞌto lanni liru Garany, lima ru ngwüjï ngwudi Ngwaalu kaji ganni gima ge ꞌdingini ngwujaꞌri ngwanni ngwuru ꞌdidanu. Ngwujaꞌri ngwanni ngwujaw ngwudi gilang gwalu. Anni ma aang ämnï ndi Yicu, lima je ngïdä ꞌdünggüngün dilge de diru lïgïꞌrïm lanni lijuꞌru laru le Ngwaalu"]], [["lïgïꞌrïm gilee lani änïjälü gwüngün ꞌdengge gwudi yuꞌrin yege yanni yadi ar je mbuji komon ganni gadi ge Ngwaalu üꞌrä ngwüjälü ngwüngün pupud aar ortada näjïïng gwüngün."]], [["Yäy gu nu ꞌto nggwuꞌdingina ngwüjï ämnï gwe gwalu Gideleny dani Yicu na ämnï gwe gwalu ngwüjü ꞌdar ngwanni ngwujuꞌru ngwudi Ngwaalu."]], [["Yiru giyee yanni yïgäbïcïny ati nyi ꞌti dünädï ndi ci Ngwaalinga yäy ꞌtu gwani nga nga, nda je angidani ndi otaci Ngwaalingalu gwüny."]], [["Äny gwati otaci Ngwaalingalu gwudi Deleny dege dani Yicu Kirictu, papa gwanni gwätï näjïng, ara je ätädä lïgïꞌrïmä lidi bebere na lidi ꞌtäälü, nunnu nga lengedani ngindeng."]], [["Äny gwotaca Ngwaalingalu ꞌto ndi ari ara je orꞌraci ngwäy ngwudi yigor yalu nunnu nga lenge geꞌtajing gwanni gwornacara je, ïrälü gwudi näjï gwudi yuꞌrin yüngün ngwüjï ngwanni ngwujuꞌru ngwudi Ngwaalu."]], [["A yiima yüngün yanni yipana, yaꞌti ätï guꞌranu ꞌdengge lanni lämnä ꞌdünggün."]], [["Yiima giyee yiru nono yiima yüngün yanni yapu yiiru yani ojeme nono yanni yigeꞌteng je ndi Yicu Kirictu anni mung ꞌdïꞌrïyä giyiꞌranyanu ngwugeꞌtalu kaama güngün giyelenyanu yidi gerala."]], [["Yipana giyartan ꞌdar na giyeleny ꞌdar giyiima ꞌdar na giyurꞌtu na ngwürïny ngwudi yeleny yere ꞌdar, aaꞌti nu gïdïdlä ꞌdogo, a be ꞌto gïdïdlä ndäꞌdï dadi oꞌra."]], [["A Ngwaalu ngwuma geꞌte yiꞌral ꞌdar giyoranu yüngün ngwümätï yelenya nunnu ngwuru giꞌra gidi yiꞌral ꞌdar yidi giꞌdoonga gidi Ngwaalu"]], [["ganni giru ngwanginu ngwüngün mbuti gwüngün, nginde gwanni gwati onjaji yiꞌral ꞌdar ngway ngwe ꞌdar."]]], [[["A be nga nga gwele gwerre, ngaa liru ngwüjï ngwayu gïlïgïꞌrïm gwani nyurtanu gwalu a gwani yiꞌral yalu yanni yiki."]], [["Yanni yata gu elellanu gaji ganni gija ge ndi gwuji gay gidi ngwüjï ngwudi dïdlä. Ngaa gwuji dijegoꞌro danni diru deleny didi ngwüꞌrïllä ngwudi dirun. Lïgïꞌrïm lanni gilo ndi ape yelenya ngwüjänü ngwanni ngwunyurtanu."]], [["ꞌDidanu alanga ꞌdar lelella gu giyiꞌralanu yanni yiki. Gaji gijar ge ndi gwuji drü danni diki. Ati ar gwüjïnï amiꞌrang gwudi lingeno a bupi gwudi yigor yege. Nono ngwüjü ngwudi dïdlä lingeno le, a liru ngwüjü ngwïꞌdädï je güündä nono gidi Ngwaalu."]], [["A be anaku ïnädär gu Ngwaalinga gwulleny na ndi ari ïnä gwüngün ꞌdengge gwïrälü na ndi ari ämnï gwanni gwämnäär nje gwe gwulleny, gwuminje midiyi Kirictung le a lanni liru ngwüjï ngwayu gwele gïlïgïꞌrïm gwani nyurtanu gwege. Yïmïꞌrü ye yidi Ngwaalu, ngaa lima gïlängïdïnï."]], [["A be anaku ïnädär gu Ngwaalinga gwulleny na ndi ari ïnä gwüngün ꞌdengge gwïrälü na ndi ari ämnï gwanni gwämnäär nje gwe gwulleny, gwuminje midiyi Kirictung le a lanni liru ngwüjï ngwayu gwele gïlïgïꞌrïm gwani nyurtanu gwege. Yïmïꞌrü ye yidi Ngwaalu, ngaa lima gïlängïdïnï."]], [["A Ngwaalu ngwuminje ꞌdïꞌrïyï Kirictunga le gwuma aar nje le geꞌtalu kerala ndi Yicu Kirictu."]], [["Nunnu ngwinggidi ngwüdlä ꞌdar ngwanni ngwïndï, ïrälü gwudi yïmïꞌrü yüngün yanni yiralu ꞌter yipana. Yanni yinggiding je gïyïmïꞌrü yüngün ꞌdengge ndi Yicu Kirictu."]], [["Ndi ari yiru yïmïꞌrü ye yidi Ngwaalu, ngaa lima gïlängïdïnï ämnï gwe gwalu ndi Yicu. A yaꞌti ani yigoꞌro ye yalu, aar be ani angidaji gwudi Ngwaalu."]], [["Yaꞌti ani yiiru nunnu aaꞌti dïjï dere da ïrïngïnï."]], [["Ndi ari alanga, Ngwaalu gwuru ngwugeꞌte nje guy ge ndi Yicu Kirictu. Nunnu ar ärrï yiiru yanni yijaw, yanni yïgïꞌtïjäär nje Ngwaalu ꞌtuꞌtu gwerre nunnu ar je ärrï."]], [["Diwayinar be ndi ari gwele gwerre, nga nga gilee liru Garany lica je Ngwüyäwüd laꞌti üꞌrïꞌtänä, Ngwüyäwüd ngwanni ngwati ci yigoꞌro yegen lüꞌrïꞌtänä ndi inggidi ndi ari ngwäbrä je Ngwaalu. A be nggwadi ari, üꞌrïꞌtänï nggwee, gwäpïnä ngwanginu guy ge gidi dïjï dümnä."]], [["Diwayinar ndi ari kaji nggone, ngaa lüꞌrïdänü Kirictunga le ngaa ru Garany ngwüjänü ngwudi ꞌdunung ngwani Yïjïräyïl. Ngaa ru ngwïrnü ndi gekajidi"], ["gwudi Ngwaalu ngwujaꞌri ngwudi Ngwaalu ngwanni ngwucu ngwe ngwügürnä ngwudi Ngwüyäwüd ngaa ꞌti ätï geꞌtajingalu gwere. Ngaa ꞌti ätï Ngwaalinga gïdïdlä."]], [["A be gweneno ndi Yicu Kirictu, ngaa lanni lïꞌtüdänü gwele Ngwaalu, lima je gwäꞌrä gito gito Ngwaalu yïn ye yidi Yicu Kirictu."]], [["Ndi ari nginde gwani Kirictu, gwuru adatalu gwege. Gwanni liming je gäbïcï lele rom lima ru leꞌte pu. Gwanni gwuma äbrï dirgaka kay danni düꞌrïdäjänü dani kajidi ngwäy,"]], [["yiꞌrany ye yüngün. Nginde gwuma äbrï yobo ngwujaꞌri ngwanu ngwüngün na dïmürä na drü yïn ye yüngün nunnu ngwuje ꞌtüyï gilee rom giligoꞌro lüngün aar ru leꞌte pu liyang ngwugeꞌte yiꞌral aar adatalu."]], [["A nunnu ngwuje gwäꞌräjïdï gilee rom ngwanginu ngweꞌte pu Ngwaalinga le yiꞌrany ye yüngün küꞌrälä yani kajidi ngwäy gwegen, gilee ꞌdün liru Ngwüyäwüd na lani liru Garany."]], [["Yicu gwïndädï ndi ara je ondaci ngwujaꞌri ngwanni ngwujaw ngwani adajidalu ꞌdanggalu lele lïꞌtüdänü gwulleny Ngwaalu na ngwani adajidalu ngindenga lele liju gito gito ꞌdünggüngün."]], [["Yiru ndi ari Yicu gwe, alanga gwüpäng lanni liru Ngwüyäwüd na lanni liru Garany, a la burni ndi ꞌdongga ndi papa lïgïꞌrïm le leꞌte pu."]], [["Yäy gu no, ngaa laꞌta be rüdï Garany ngaa ru ngwïrnü, ngaa be ru ngwüjï ngwudi ꞌdunung ngwüjïngä le ngwudi Ngwaalu ngwanni ngwujuꞌru lidi längïr lidi ngwuꞌdun ngwudi Ngwaalu ngweꞌte pu"]], [["ngwodana kidingala ganni gegeꞌta ngwooꞌra ngwükäjäär je na ngwïjïr a Yicu Kirictu ru goꞌrr ganni giru gidingo ganni giru giꞌra güngün."]], [["Nginde, gwümätïnä gu ngwuꞌdun ku gwüpäng ꞌdar aar odani aar ꞌtänü aar ru gobo ganni gijuꞌru Gideleny."]], [["Acajidi gwe gwalu ndi Yicu ꞌto, lima je gekajidi gwüpäng ngaa lima ru nono ngwuꞌdun ngwanni gwati gu Ngwaalu ji lïgïꞌrïm le lüngün."]]], [[["Yiru giyee yanni yïgäbïcïny nyi be genne giyirna gwani Bulij ondaji gwe ngwürïny ngwudi Yicu Kirictu gwani nga nga liru Garany."]], [["Anaku ꞌdingina gu yiiru ye yidi yïmïꞌrü yidi Ngwaalu yanni yätädäär nje yani nga nga."]], [["Ndi ari yiru yujimid yanggacaar nje ꞌtäälü gwe anaku ca je gu gwerre gwoko ngwujaꞌri ngwanni ngwuminje ulli."]], [["Ma aang uli ngwujaꞌri ngwee, nga la be burni ndi lenge lengeng gwüny gwani yujimid yidi Kirictu."]], [["Yanni yaꞌti je Ngwaalu enggaca ngwüjü ngwudi gimaad ganni gimadinana anaku mung je gu enggaci lüngün gweneno lanni liru ngwooꞌra ngwükäjäär je na ngwïjïr ngwüngün lïgïꞌrïm le lüngün lanni Lijuꞌru."]], [["Yujimid giyee yiru ndi ari ngwujaꞌri ngwe ngwanni ngwujaw, lanni liru Garany gwele lima be emadi ngwüjï ngwe ngwudi Yïjïräyïl gwüpäng giyuꞌrinanu, lima ru ngwüjï ngwudi ngwanginu ngweꞌte pu lima ätï acajiding gwüpäng giyiꞌralanu yanni yaru ye Ngwaalu yani gilang ndi Yicu Kirictu ngwujaꞌri ngwe ngwanni ngwujaw."]], [["Ngwuru ngwanni ngwuruci nje dïnäd yïmïꞌrü ye yidi Ngwaalu yanni yangidacaar nje yiiru ye yidi yiima yüngün."]], [["Äny gwanni gwuru guꞌru gooko ngwüjänü ꞌdar ngwudi Ngwaalu ngwanni ngwujuꞌru. Yïmïꞌrü giyee yätädär nje Ngwaalu ndi ari nyi ondaci ngwüjü ngwanni ngwuru Garany ngwujaꞌri ngwudi Kirictu ngwani ïrälü gwudi yeleny yüngün yanni yaꞌti amiꞌratu."]], [["A ndi enggaci ngwüjälü gilingenalu ꞌdar ndi ari, gegeꞌte gwudi yujimid giyee yanni yaꞌti je Ngwaalu ngwanni ngwugeꞌta ngwony ꞌdar, ꞌtäcälü ngwüdlä ngwe ꞌdar ngwee ngwuma ele."]], [["Ngwaalu ngwümïnä ndi ari gweneno giꞌdoonga ge güngün, a bebere gwani Ngwaalu giyiꞌral giyirel a je ngweleny na yiima yidi gerala lenge"]], [["anaku buping gwüngün gwudi gwurꞌtaling gwanni gwuming geꞌte ndi Deleny dege dani Yicu Kirictu."]], [["Ndi ari nginde gwe a ämnï gwe ꞌdünggüngün, a la gätïnï linginalu, yedeny yaꞌti yinje eny aar ꞌranu ndi ꞌdongga Ngwaalu."]], [["No, a je be otacalu ndi ari aaꞌti ngaa la muli nono la gwalli ngwäy gwani dïrbä düny. Yiru yani näjï gwalu."]], [["Yiru giyee yanni yïgäbïcïny nyi be kwuci Papangalu yirku ye."]], [["Gwanni gwuru Papa gwudi ngwüjï ꞌdar kerala na gïdïyängälü."]], [["Nggwotaca Ngwaalingalu ndi näjï gwüngün gwanni gwïrälü, ara je ojemeye nono yiima ye yidi lïgïꞌrïm lüngün giyigoranu yalu."]], [["Nunnu a Kirictu ji giyigoranu yalu ämnï gwe gwalu ꞌdünggüngün. A nggwotaca Ngwaalingalu ndi ari ngaa dïrnïnälü ngaa mätïnälü ndi ämnäjïdï"]], [["ngaa mbuji yiima gwüpäng ngwüjïngä le ꞌdar ngwudi Ngwaalu ngwanni ngwujuꞌru. Ngaa lenge ndi ari ämnï gwudi Yicu gwongranu, ngwolalu, ngwolala na ngwolanu."]], [["A ngaa lenge ndi ari ämnï nggwee gwudi Kirictu, gwuru gwanni gwitana bebereng gwudi ngwüjï ꞌdar nunnu ngaa mbuti giyiꞌral ꞌdar ndi mbütïyï gwudi Ngwaalu."]], [["Gwenene ꞌdünggüngün, gwanni gwätï yiima ndi ärrï yiꞌral yanni yipana guꞌru giyiꞌral yanni yati ar ye otacalu ar gu jada. Yiima ye yüngün yanni giyo yapu yiiru ꞌdengganu."]], [["A Ngwaalu näjïnï kiꞌdoonga güngün ndi Yicu Kirictu kimaad ꞌdar yomonalu pipiꞌriꞌti! Yiru gu."]]], [[["Yäy gu no, nggwa je päcälü äny gwani Bulij gwanni nggwo gwugenna giyirna yani äpïjï Yicu Kirictung yiiru, elellar elelleng gwanni gwädï ndi urnidi gwanni gwurnacaara je Ngwaalu."]], [["Ülläränü ngaa ru looko giyomonalu ꞌdar ngaa ru ngwumulu, ngaa määtä yiguri ngaa orꞌtemajidi ämnäjïdï gwe."]], [["Jar ꞌdïꞌdäny ndi määtädä gekajiding gwudi Lïgïꞌrïm gekajidi gwe gwudi adatalu."]], [["Ngaa ru ngwüjï ngwanginu ngweꞌte pu na gïlïgïꞌrïm leꞌte pu anaku urnidara je gu ndi geꞌtaji gweꞌte pu."]], [["A lätï Deleny deꞌte pu, a ämnï Ngwaalu gweꞌte pu a ndi nyïnyïnï gweꞌte pu."]], [["Ar ätï Ngwaalinga ngweꞌte pu ngwuru Papa gwudi ngwüjï ꞌdar. Gwanni gwïllädälü ꞌdar, ngwape yiiru giyiꞌral ꞌdar ngwuji giyiꞌralanu ꞌdar ngwuji ꞌdengganu ꞌdar."]], [["A be alanga ꞌdar liminje adaci yïmïꞌrä. A dïjï deꞌte deꞌte dapu guꞌru güngün anaku mïnä gu Kirictu."]], [["Yiru giyee yanni yaru ye gitab ganni guꞌrin gidi Ngwaalu ndi ari, “Anni mung ꞌdïꞌrï ngwallu kerala gwudamu, gwuma oktani ngwüjü ngwanni ngwuju giyirna, (gwerre) ngwangidaci ngwüjü yiiru.”"]], [["Yiru ange yani, “Anni mung ꞌdïꞌrï ngwallu.” Yani ndi ari nginde ꞌto gwuru gwanni gwüllü kerala gwerre gwerre ngwüllädä gïdïyängälü gali ge."]], [["No nginde gwanni gwüllü, gwuru gweꞌte gweꞌte gwanni gwuma ꞌdïꞌrï ngwallu ngwandadala giyerala ꞌdar nunnu ngwümbütï ngwaalingalu ꞌdar ji gwe gwüngün."]], [["Nginde gwuru gwanni gwati je adaci loko aar ru ngwooꞌra ngwükäjäär je a loko aar ru ngwïjïr a loko aar ru lanni lati ondaci ngwüjü ngwujaꞌri ngwanni ngwujaw, a loko aar ru ngwooꞌra na ngwoorta"]], [["ndi ari aar jaꞌrimada ngwüjü ngwudi Ngwaalu ndi ape yiiru, nunnu a ngwanginu ngwudi ngwïkïrïjïn ngwanni ngwuru ngwanginu ngwudi Kirictu odanalu ndom"]], [["ꞌdi alanga ꞌdar ar ru leꞌte pu ndi gekajidi ngwaalu ngwani ämnï Ngwaalu a ngwaalu ngwani bebere gwani Gïjï gidi Ngwaalu ar ru ngwüjï ngwupa gwani bebere. Ar ru ngwüjï ngwumbutu ar mbuti kay ꞌdar ar ru nono Kirictung."]], [["A laꞌta be larri yogonga nono yïjï yanni yooko. Yanni yiru nono yanya na ngwuꞌrakar ngwadi je dirun ape aar je gatada gweere ya gwodan aar je ïdäjänü ngwujaꞌri ngwe ngwudi ngwüjï ngwanni ngwuru ꞌtur aar je dudiyi."]], [["Ma be ari a lïmätïnälü ngwujaꞌri ngwanni ngwuru ꞌdidanu, ämnäjïdï gwe, a la be pe ngwujaꞌri ꞌdar ꞌdi a la ru nono Kirictung gwanni gwuru giꞌra."]], [["ꞌDünggüngün gwanni mätïnädï gu ngwanginu ꞌdar gwüpäng. Ndi ari aar degeꞌdajidi gwüpäng ꞌdar aar apajidi yiiru. Nunnu a ngwanginu odani aar pe ämnäjïdï gwe."]], [["Äny gwa je ondaci ngwujaꞌri ngwee ngwäyänü nga je päcälü Gideleny ndi ari aaꞌti ngaa la ji ndi elelle nono ngwüjü ngwuru Garany ndi ari ngindenga lati ïräjï ngwäyälü giyiꞌral yanni yaꞌti ätï ngwäyänü."]], [["Ngindenga gilo gïdïrïmänü lima je dïrïm rïmïyï yigor ndi aar lenge ngwujaꞌri ngwanni ngwätï ngwäyänü. Ngindenga lima ru ngwuꞌdunggal ngwujaꞌri ngwudi midi gwudi Ngwaalu aar ꞌti lïngïdï elelleng gwani Ngwaalu gwani undi giyiꞌra yegen."]], [["Ngwüjï ngwee ngwati je ꞌti ba be yaaru apu ndi ari ngwuma gu äbräjï ndi elalu mbüny giyiꞌral yanni yiki lima ätädä lingina legen gay ndi ärrï yidiganya ꞌdar aar je übïjänü."]], [["A be nga nga, yäꞌtüdï giyee yïndädä gu ndi lenge Kirictung ndi ari nga je ärrï."]], [["Äny gwülïngïdï gu ndi ari yätï ngwäyänü anni ma aang ꞌdingina nginde gwe na anni ma ara je gu enggaci ndi ari yiru ange yiru ꞌdidanu yani Yicu."]], [["Yiru giyee yanni yenggacara je ndi ari gatanar elelleng gwudi lingeno gwudi gwerreng gwani lingeno lanni luꞌrin, gwani amiꞌra gwudi ligoꞌro lüngün gwanni gwuru ꞌtur."]], [["Lenggaca je ndi ari ara je Lïgïꞌrïm lanni Lijuꞌru ïcäjänü ïrïyï gwe ngwäyälü ngwanni ngwuyang."]], [["Ngaa genne lingina lanni liyang lanni lïgïꞌtïnä ndi ru nono lidi Ngwaalu ngwuru ꞌdidanu ndi dünälü na ndi juꞌri."]], [["Yäy gu no, gatanar be yiꞌduru ngaa abingajidi yengga yiꞌral yanni yätï ngwäyänü ndi ari alanga ꞌdar liru leꞌte leꞌte lidi ngwanginu ngweꞌte pu."]], [["Manari güündä gima ji, aaꞌti be ya je ärrï yanni yiki, aaꞌti güündä ga ji ꞌdi a lingen üllï."]], [["Aaꞌti ngaa lätädä dijegoꞌro gay ndi ara je oktada ndi ärrï yiꞌral yanni yiki."]], [["A dïjï danni diru duꞌram gwele gwerre, aaꞌti ba be da ru duꞌram mana, ngwube manni ru danni dadi ape yiiru yere yijaw ngwuy ngwe ngwüngün, ndi ari ngwätï aar gu emadi ngindenga le lanni laꞌti ätï."]], [["Aaꞌti ngaa la ꞌtüyï ngwujaꞌri ngwere ngwuki ngwulemanu, ngaa be ondaji ꞌdogo ngwujaꞌri ngwujaw ngwani bupi gwegen nunnu ngwüjï ngwanni ngwadi je ꞌdingini, aar je mbuji ngwuru yïmïꞌrä ꞌdeggen."]], [["Aaꞌti ngaa la gäbïcï Lïgïꞌrïmä lidi Ngwaalu lanni Lijuꞌru ndi runi, Lïgïꞌrïm lanni lïrïngïdäjä je ndi ari ꞌdi a gomon ila gada je ge Ngwaalu üꞌrälü."]], [["Gätär ngwujaꞌri mbüny ngwani ꞌrati ngwäy, iyidanu, güündä, acidi dulu de, ari ngwulem ngwujaꞌri ngwanu ꞌdar ngwanni ngwati apa yiꞌral yanni yiki."]], [["Jayidar ngwäy ngaa ïnäjïdï gwüpäng, düdänïjïdäränü giyiꞌral yanni yiki anaku düdänïjärä je gu Ngwaalanu ndi Yicu Kirictu."]]], [[["Yäy ärïnär be Ngwaalinganu ngaa ru nono yïjï yanni yämnäär je."]], [["Ngaa elelle elelleng gwudi ämnäjïdï anaku ämnäär nje gu ꞌto Yicu Kirictu ꞌdi ngwayi gwani alanga. Ayi gwüngün gwuru mïꞌrïnïng nono gwuru deꞌreny dami düwä Ngwaalu."]], [["A be aaꞌti ondaji gwere gwa ji ꞌdanggalanu gwani yïjïn na rngï gwere na ubanu gwere gwa ji ꞌdanggalanu. Ndi ari yiꞌral yanni yiru gu no, yaꞌti jaw ndi ji ngwüjänü ngwanni ngwujuꞌru ngwudi Ngwaalu."]], [["Aaꞌti ngaa la ari ngwulem nga ondajalu yämbärä na ngwuꞌdera ngwanni gwaꞌti ädï. Ngaa be manni ortada Ngwaalinga giyigoranu ngaa je ci yäy ꞌtu."]], [["Ndi ari nunnu no, ngaa la lenge ꞌdidanu ndi ari gwere gwanni gwuru dïjïn, na gwanni gwuru didigany na gwanni gwubanu, ndi ari gwanni gwubanu, gwuru dïjï dati äpïjï dïdülä yobo gwaꞌti ätï ndi ape yuꞌrina yere giyelenyanu yidi Kirictu na Ngwaalu."]], [["Aaꞌti ngaa la gäbïcï dïjü dere ndi ara je ïdäjänü ngwujaꞌri ngwe ngwuru ꞌtur, ndi ari nunnu ngwujaꞌri ngwanni ngwuru gu no, ngwati gäbïcï a güündä ji gidi Ngwaalu ꞌdi ngwïꞌdädä ngwüjü nono ngwanni ngwati nyurtanu."]], [["Oꞌrar kora nggoo gidi ngwüjï ngwanni ngwuru gu no."]], [["Ngaa liru nono ngwüjü ngwuju gïdïrïmänü gwele a be anni ma aang ru yïjï yidi Ngwaalu, ngaa lima ji giburalu gwani Deleny. Elellar elelleng gwudi yïjï yanni yïndï giburalu"]], [["ndi ari yuula yidi buri yiru giyee ꞌdar yani jayi, dünälü na ꞌdidanu."]], [["Ïräjär ngwäy giyiꞌral yanni yati gäbïcï Delenya dani Yicu Kirictu ngwujayanu."]], [["Oꞌraralu giyiꞌral yanni yati je ngwüjï ärrï ngwudi dïrïm yanni yiru ꞌtur, ngaa je be manni ꞌtäjälü."]], [["Yiki ngwulemanu ndi ondaji ngwujaꞌri ngwanni ngwati je ngwüjï ngwanni ngwunyurtanu ape yuꞌrimi."]], [["A be yiꞌral ꞌdar yanni yati je buri oꞌrralu, yati enggani aar linginni giꞌra."]], [["Ndi ari buri gwuru gwati enyalu ngwügäbïcï ngwony ꞌdar aar enggani. Ngaa lanni liru ngwïkïrïjïn, liru gu no ngwüjï ngwanni ngwati ärrï yiꞌral yanni yiki. Yiru giyee yanni gäbïcä ngwüjü aar be elnge ari, “ꞌRitu nga nggwee gwundru, ꞌdïꞌrälü nggwee gwayu ara gu buri gwudi Kirictu oꞌrra.”"]], [["Arnganar be ndi ari ngaa gilo lelella awa aaꞌti ngaa lelelle liru ngwuꞌdunggal (nono ngwuꞌder) ngaa be ru lanni libebera."]], [["Nga bornanar linginayu ndi ärrï yiꞌral yanni yijaw ndi ari giyo yima ke yomon yanu giyee."]], [["No, aaꞌti ngaa lïꞌdädänü, ngaa be lenge ndi ari yiru ange yïmïnä je Deleny."]], [["Aaꞌti ngaa la rlälï diꞌrica de ara je gäbïcï ngaa arralu kräm. Ngaa be manni onjadi Lïgïꞌrïmälä lanni Lijuꞌru."]], [["Ati aang ondajidi ngwujaꞌri ngwudi Mäjïmür, ngaa elnge delnga didi orta na didi lïgïꞌrïm. Elngar ngaa jäyïjï Delenyanu giyigoranu."]], [["Yomon ꞌdar ati aang ci Ngwaalinga ngwuru Papa yäy ꞌtu giyiꞌralalu ꞌdar, ngwürïny ngwe ngwudi Deleny dege dani Yicu Kirictu."]], [["ꞌDengenajidar ꞌdar gwüpäng ndi Yicu Kirictu."]], [["Lani ngwaw, ꞌdengenajar ngwuru ngwalu gwani Deleny."]], [["Ndi ari dur diru giꞌra gidi daw nono anaku ru gu Kirictu giꞌra gidi giꞌdoonga ganni giru ngwanginu ngwüngün ngwanni ngwurucing je gilang."]], [["Yäy no, nono anaku ati gu giꞌdoonga gidi Ngwaalu ꞌdengenaci Kirictung, ati ngwaw ꞌdengenaci ngwuru ngwegen giyiꞌral ꞌdar."]], [["Lani ngwur, ämnär ngwayu ngwalu nono anaku ämnä gu Kirictu giꞌdonga güngün ꞌdi ngwududiyi ligoꞌro lüngün gwani giꞌdoonga."]], [["Ndi ari ngwujuꞌriyi nono na ngwugaꞌru nono uyi gwe nono yaw ye yani ꞌdingini gwe ngwujaꞌri ngwüngün."]], [["Ngwügïꞌtïjï ligoꞌro lüngün ngwuru giꞌdoonga gari nono ꞌrir ga ꞌti ätï yaaru nono yere ngwuꞌti judu nono ngwuꞌti ätï yiꞌral nono yere ngwube juꞌri ngwujayi nono."]], [["Yiru gu yeꞌte yeꞌte ndi ari a ngwur ämnï ngwayu ngwegen anaku ati aar gu ämnï ngwangina ngwegen. Gwanni gwati ämnï dayu düngün, gwati ämnï ligoꞌro lüngün."]], [["Na mine yärü gwanni gwati ngwanginu ngwüngün ke ngwäy. Ngwati ar je pa iye ar je arngani, anaku ati gu Kirictu ärrï giꞌdonga güngün."]], [["Ndi ari a liru ngwüjï ngwudi ngwanginu ngwüngün."]], [["Yiru giyee yaru ye gitab, “Yiru yanni yati gäbïcï duru ngwube gatani papang gwüngün na nanning gwüngün aar acidi daw de düngün, a ngindenga rom aar ru ngwangina ngweꞌte pu.”"]], [["Yiꞌral giyee yiru yujimid yojema a be yondajiny ye yani Kirictu na giꞌdoonga güngün."]], [["A be gäbïcär ndi ari ati dur deꞌte deꞌte ꞌdanggalanu, ämnï dayu düngün anaku ating gu ämnï ligoꞌro lüngün na daw denya duru düngün."]]], [[["Lani yïjï, ꞌdengenajar papang na nanni anaku bupa gu Deleny dani Yicu Kirictu ndi ari yädï gu no."]], [["Yüllïnä kitabanu gidi Ngwaalu ganni guꞌrin ndi ari, “Dïnyädär papang na nanni.” Ngwujaꞌri ngwuru ngwee ngwanni ngwuru giꞌra ngwujaꞌranu ꞌdï (10) ngwanni ngwätï ngwujaꞌri ngwaru ngwe Ngwaalu,"]], [["“Nunnu a ngwaalu jayanu ara je Ngwaalu gendaci yomon ndi midi ngaa midi gïdïdlä.”"]], [["A nga nga lani papanga, aaꞌti ngaa la kiyi yïjänü yalu ngaa je be manni ꞌrünïyï ngaa je enggaci ngwujaꞌri na gay gidi Deleny."]], [["Lani ngwïnäd, ꞌdengenajar ngwelenya ngwalu gïdïdlä yedeny ye lididiꞌru na yigor ye yanni yiru ꞌdidanu, nono ma aang je ärrïjï Kirictung."]], [["ꞌDengenacar je aaꞌti nunnu nono gwele ma ara je geꞌte ngwäy nono nunnu ngaa je gäbïcï ara je jäyïjänü, ngaa je be ärrï yigor ye ꞌdidanu ndi ari ngaa liru ngwïnäd ngwudi Kirictu ngaa lapu buping gwudi Ngwaalu yigor ye."]], [["Ngaa je ape yigor ye ꞌdar ndi ari yiiru yalu yäpïjä je Delenya yaꞌta je äpïjä dïjü dümnä."]], [["Ngaa diwayini ndi ari Deleny da je ätädä guꞌru gani ape yiiru yalu ꞌdar yere yanni yijaw ngaa lanni liru ngwïnäd na ngaa lanni läꞌtüdï ngwïnäd."]], [["A lani ngweleny, ärrär ngwïnädä ngwalu yiꞌral giyee yijaw. Aaꞌti ngwa je iye yedenyo anaku lïngïdä gu gweneno ndi ari gwätängä gweꞌte pu ꞌdogo gwanni gwuru Deleny dalu ngindenga le kerala gwanni gwati ꞌti utanu."]], [["Yanni yadiny ye aralu gwodan lani ngwänggärï yiru ndi ari, ojemar nono Gideleny na giyiima yüngün yanni yojema."]], [["Gwodanaranu ngwäbländï ngwe ngwudi Ngwaalu ꞌdar ngwätädärä je nunnu ngaa ji ꞌdäny ngaa gwoma yiꞌralanu yidi dijegoꞌrr."]], [["Ndi ari yäärä yege yaꞌti ani gwomajidanu dïjïngä le dümnä, aar be ani gwomajidanu ngwurꞌtunga le, gwomajidanu ngwelenyinga le, gwomajidanu ngwumanga le ngwudi dïrïm didi dïdlä, gwomajidanu yiimanga le yidi ngwügïꞌrïm ngwudi gere."]], [["No, gwodanar banu ngwäbländï ngwe ngwudi Ngwaalu nunnu ngaa ji ꞌdäny ngaa dugidi komon gidi yijegoꞌrr. A ma je be ape giyee ꞌdar, ngaa mbüjïnï lïdünälä yuru."]], [["Dïrnär bälü ꞌdïꞌdäny ngaa rüjïnänü ꞌdidanu ngwe ngwuru nono gennenalu jägïlïm gwe gidiriny, ngaa üllänï dünïngälü gwalu ngwuru etadi ngwambang ngwalu"]], [["ngaa genne ngwüdänü giyora yalu ngwani ji mama gwalu ndi ape ngwujaꞌri ngwanni ngwujaw ngwudi adatalu ngaa je ondaci ngwüjü."]], [["Ngaa gendani giyiꞌralanu giyee, lärä lani ämnï Ngwaalu gwalu ngaa le gerani gwuꞌrijal gwuru lïgä lidi dijegoꞌrr."]], [["Ngaa üllänï gilanging ngwuru nono gibumbu gidi etadi kiꞌra aang ape ngwujaꞌri ngwudi Ngwaalu aar ru nono galala gidi lïgïꞌrïm."]], [["Na otacar Ngwaalingalu gïlïgïꞌrïm giyomon ꞌdar ngaa utalu otaci gwalu ꞌdar yiꞌral yiꞌranu ꞌdar a bupi, yiꞌral ye giyee giligoranu, nga arngani ati aang mätïnälü ndi otaci ngaa päcälü Ngwaalingalu ngwüjï ꞌdar ngwanni ngwujuꞌru ngwudi Ngwaalu."]], [["Ati aang otaci Ngwaalingalu ꞌto gwani äny nunnu manari äny gwuma ïgïtï ngwulem ndi ondaji, aar nyi Ngwaalu ätä ngwujaꞌri nyi ꞌranu ndi enggaci ngwüjü yujimida yidi ngwujaꞌri ngwanni ngwujaw."]], [["Ngwanni ngwuruci nje dïjï dükäjäär yanni yïgäbïcïny nyi genne giyirna. Otacar Ngwaalingalu gwani äny ndi ari nyi ꞌranu nje ondaji anaku büpïnär gu."]], [["Diweengga dämnär dani Tiyakuj gwanni gwuru dïnäd gwuru ligor leꞌte pu Gideleny, gwa je ondaci yiꞌralalu ꞌdar, nunnu ngaa lenge ndi ari äny nggwo gwuru ꞌtaa na äny nggwo ndi ärrï ange."]], [["Yiru giyee yanni yïgäbïcïny nyi be ükäjä ꞌdanggalu nunnu ngaa lenge ndi ari änyängä gilo liru ꞌtaa na ara je ojemeye nono."]], [["A adatalu ji ngweengga na ämnäjïdï, ämnï gwe Ngwaalu gwanni gwïndï Ngwaalu ngwuru Papa na Deleny dani Yicu Kirictu."]], [["A yïmïꞌrü ji ngwüjï ꞌdar ngwanni ngwati ämnï Delenya dege dani Yicu Kirictu ämnïng gwanni gwati ꞌti medadu."]]]], "Philippians": [[[["Ngwujaꞌri ngwee ngwïndï ꞌdänggärï, äny gwani Bulij na diweengga dani Timijawuj liru ngwïnäd ngwudi Yicu Kirictu. Ngwükäcï nje ngwüjü ꞌdar ngwudi Ngwaalu ndi Yicu Kirictu kündär gani Bïlïpï ngwangidanga le na lanni lati gendaji guy giyiiru."]], [["Ara je gu yïmïꞌrü ji aar je gu adatalu ji gwudi Ngwaalu ngwuru Papa gwege na Deleny dani Yicu Kirictu."]], [["Nggwati ci Ngwaalinga ngwüny yäy ꞌtu gwani nga nga kaji ꞌdar ma je diwayini."]], [["Ndi otaci Ngwaalingalu gwüny ꞌdar gwani nga nga ligor le lijayanu yomon ꞌdar"]], [["gwani acajidi gwanni gwacidar gu giyiiranu yidi ngwujaꞌri ngwanni ngwujaw ꞌtuꞌtu gomon gidi gwerreng ꞌdi gomon gidi gweneng."]], [["Nggwïcïnänü giyiꞌral giyee ndi ari Ngwaalu ngwanni ngwädäälü yiiru ye yanni yijaw ꞌdanggalanu, ying je ape ying je mbütï ꞌdi gomon gadi ge Yicu Kirictu oꞌra."]], [["Yädï gu ꞌdünggüny ndi ïcïnänü no ꞌdanggalanu ꞌdar ndi ari nga nga lati ji giligoranu lüny yomon ꞌdar. A lacajidu ꞌdar gïyïmïꞌränü yidi Ngwaalu ya gu ru gweneno äny nggwo giyuꞌrung yaa ya gu ru minyi ji ndi rucidi ngwujaꞌri ngwanni ngwujaw, nyi je inggidi ndi ari ngwuru ꞌdidanu."]], [["Ngwaalu ngwuru ngwänggädïny ndi ari awa nggwüjädï ndi a je engga ꞌdar ndi ari nggwämnä je anaku ämnärä je gu Yicu Kirictu."]], [["Nggwotaca Ngwaalingalu nunnu ara je gendacani ämnïng ngwongranu ara je ätädänï bebereng gwanni gwuru ꞌdidanu ara je ätädä lengeng gwanni gwïndï kayalu."]], [["Nunnu ngaa gwe burni ndi äbrï yiꞌral yanni yijayana ngaa juꞌri ngaa jayi nono ꞌdi a gomon gadi ge Kirictu oꞌra."]], [["Aar je gu yiiru onyadi yanni yijaw Yicu Kirictu gwe gwani näjï na orta gwudi Ngwaalu."]], [["A gweneno, nggwümïnä je ngwänggärï ngaa lenge ndi ari yanni yiminy mbuji, ꞌdidanu yima gäbïcï ngwujaꞌri ngwanni ngwujaw ngwuma badalu."]], [["ꞌDi ngwangida ngwudi ngwuꞌdun ngwudi yeleny na ngwüjï ꞌdar ngene, ngwülïngïdï ndi ari nggwukennalu yuꞌrung ye gwani Kirictu."]], [["Ndi ari giyuꞌrung yüny giyee, yima gäbïcï ngwïkïrïjïnä ngwonyadana ndi Kirictu ngwuma ojeme nono aar ꞌranu ndi ondaji ngwujaꞌri ngwudi Ngwaalu laꞌti yedeny ïtï."]], [["Yiru gu ꞌdidanu ndi ari loko gilo londaju Kirictu gwe yigor ye yiru yïꞌdüny aar enati, a be loko, gwondajaar gwe yigor ye yijayanu."]], [["Ngindenga gilee lidi gwodaning gwondajaar gwe no, ämnï gwe aar lenge ndi ari Ngwaalu ngwuru ngwugeꞌteny ngene nunnu nyi rucidi gwani ngwujaꞌri ngwanni ngwujaw."]], [["A be giloo lidi gwerre gwerreng, londaja Kirictu gwe yigor ye yegen yäꞌtüdï ꞌdidanu aar geꞌte ndi ari la gwogajidi ꞌdünggüny aar nyi gendaci dïrbä gwuju giyuꞌrung."]], [["A be yojema ꞌdünggüny giyee? Bärï. Yanni yojema yiru ndi ari ngwürïny ngwudi Kirictu, ngwo ngwondajaar ngwe ngway ngwe ꞌdar ya gu ru yimurꞌtuny ye ya gu ru ꞌdidanu gwe no, äny gwujayanu yiꞌral ye giyee na nggwa oꞌre gwa jayanu mana."]], [["Ndi ari nggwülïngïdï ndi ari otaci gwe Ngwaalingalu gwalu na gendaci gwe gwudi Lïgïꞌrïm lidi Yicu Kirictu, yanni yima ji ꞌdünggüny ya gwurli yani gäꞌdänälü gwüny."]], [["Yanni yïmïnï nje aar nyi gu ligor iyada, yiru ndi ari aaꞌti nggwa muli nono giyiꞌral yere, nyi be ꞌranu gwulleny giyomon ꞌdar gwece gwece gweneno, nunnu nyi näjï Kirictung ligoꞌro le lüny, ma aar ani midi gwüny na ma aar ani yiꞌrany yüny."]], [["Ndi ari midi gwüny, Kirictu gwuru na yiꞌrany yüny, yani bile."]], [["Manari yani nunnu nyi midi gilingeno, yiru ꞌdünggüny ndi ari nyi ape yiiru aar lengadi. A be yaꞌti nje lïngïdï yïndï ne yanni yadi nje ape?"]], [["Giyo yüꞌrïdïnyänü rom, nggwüjädï ndi gatani dïdläyü ndee nyii ji Kirictu gwe, yijayana gu giyee gwulleny."]], [["A be gwani nga nga, yojemana gwulleny nyi jalu gilingeno."]], [["Yïcïnïny yänü giyee, yäy gu no nggwülïngïdï ndi ari nggwa jalu ar ji ꞌdar nunnu ngaa ongranu ngaa elada gweere ngaa jayanu ndi ämnï Ngwaalu."]], [["Miny ila ꞌdanggalu mana, jayanu gwalu ndi Yicu Kirictu, gwa gendadi gwïrälü gwani äny."]], [["Yanni yojema yiru ndi ari, elellar elelleng gwanni gwädï ngwujaꞌri ngwanni ngwujaw ngwudi Kirictu. Manari nggwuma ila nga je engga na nga je gwe ꞌdingini nggwaꞌti gito ꞌdanggalu, nggwa lenge ndi ari ngaa lïmätïnälü gïlïgïꞌrïm leꞌte pu ngaa undi ngwäy gwüpäng yigor ye yeꞌte pu gwani ämnï ngwujaꞌri ngwanni ngwujaw."]], [["Ara je ꞌti yedeny ïtï küwän galu aꞌtur. Yiꞌral giyee ya ru giꞌremna ꞌdenggen ndi ari ngindenga la girradi ngaa la be gïlängïdïnï Ngwaalu ngwe."]], [["Ndi ari Kirictu gwe, lätädä je miding, gwaꞌti ani ꞌdogo nunnu ngaa ämnï ꞌdünggüngün, ngwube ani ꞌto ara je yiꞌrendeny eny nono gwani nginde."]], [["Nga nga gilo lidugudu gïyääränü yeꞌte yeꞌte yanni yänggädïïny gu nggwudugudu gu gwerre na giyona yiꞌdingina ye äny nggwona gwudugudu gu."]]], [[["Midi gwalu ndi Kirictu nggwo gworꞌtemaja je? Ämnï gwüngün ꞌdanggalu nggwo gwojemeya je nono? Ngaa gilo lacajidu gïlïgïꞌrïmo? Ngaa gilo lijaw yiguri ngaa ïnäjïde?"]], [["Manari giyo giyee, gäbïcär be jayanganu gwüny ngwumbuti ndi ari ngaa gekajidi ngaa ru yaꞌranya yeꞌte pu ngaa ätï ämnäjïdïng gweꞌte pu ngaa ji gïlïgïꞌrïm na ndi bupi gweꞌte pu."]], [["Aaꞌti ngaa lätï yigor yani üꞌrïꞌtïdänü ngaa ïrïngïnï gilingeno gwuru ꞌtur ngaa be üllïyï yigoꞌranu yalu ngaa engga ngwüjü ngwuꞌter ndi ari ngwujayana ꞌdanggalu."]], [["Dïjï deꞌte deꞌte aaꞌti da ombani ligoꞌro lüngün, ngwube ombaji yiꞌral yani gwenggen gwuꞌter."]], [["Gäbïcär ngwujaꞌri ngwudi yigor yalu aar ru nono ngwudi ligor lidi Yicu Kirictu."]], [["Ndi ari nginde gwuru drü didi Ngwaalu"], ["ngwuꞌti be geꞌta ligoꞌro lüngün ndi ari aar ubidanu Ngwaalu ngwe giyiꞌral yere ngwuje ape."]], [["Ngwube geꞌte ligoꞌro lüngün ngwuru dïnäd ngwuru"], ["nono dïjü dümnä."]], [["A nginde gwuma ru nono dïjü dümnä"], ["gwuma ülläjï ligoꞌralu lüngün"], ["ngwämnï ndi ari ngwayi küꞌrälä yiꞌrany yidi ngwüjï ngwuru ngwuꞌram."]], [["Yäy gu no, gwuma Ngwaalu allijala aar geꞌte ngwaalu ngwudi yeleny yanni yipa"], ["aar ätädä ngwürïny ngwanni ngwupana guꞌru ngwürïnyälü ꞌdar anaku raar gu."]], [["Nunnu a ngwüjï ꞌdar anaku rar gu kwuci Yicungalu yirku ye giyoranu yüngün,"], ["kerala na gïdïyängälü na gïdïyängänü."]], [["Na ndi ari ngwüjï ꞌdar anaku rar gu ngwungla ngwe ngwegen, ngwa ꞌtäjälü ndi ari, Yicu Kirictu gwuru Deleny,"], ["ndi näjï gwudi Ngwaalu ngwuru Papa."]], [["Yäy gu no, ngwumaad ngwüny, anaku ꞌdengenajiny gu gwerre yomon ꞌdar yanni yijar ye a be gweneno ya rani guꞌru ndi nyi ꞌdengenaji äy gwaꞌti gito. Undar ngwäy ngaa olati ndi gilang arngana gwe na denya gwe gwalu."]], [["Ndi ari Ngwaalu giligoꞌro lüngün ngwuru ngwapu yiiru ꞌdanggalanu nunnu ara je gäbïcï ngaa mïnï ngaa ätï yiima ndi ärrï buping gwüngün gwanni gwujaw."]], [["ꞌDïꞌrär yiiru ye yalu ꞌdar aaꞌti ngaa la ꞌrüllï giyigoranu yaa ngaa garnati."]], [["Nunnu ngaa jayi nono ngaa juꞌri ngaa ru yïjï yidi Ngwaalu ngaa dünälü kimadanu gidi dïdlä ndee gïrlänü giki. Ngaa enyanu ꞌdenggenanu nono buri gwudi yuurrum yïtänü kerala."]], [["Ndi ari ngwati a je enggaci ngwujaꞌri ngwudi midi. Yiru giyee yanni ya ji yiny ye ïrïngïnï komon gadi ge Kirictu oꞌra, nyi engga ndi ari undi ngwäy na dïrbä düny giyiiru dima ꞌti geradalu aꞌtur."]], [["ꞌDi manari yïn yüny yima ïrädälü nono diꞌrica dïbäläjärälü ndi ari gwani mïꞌrïnï nono na yiiru yidi ämnï Ngwaalu gwalu, nggwujayanu ar jayanu ꞌdar."]], [["No nga nga ꞌto, jayaranu nyii gäbïcï ar jayanu."]], [["Nggwugeꞌtaja bupi gwe gwudi Deleny dege dani Yicu nga je ükäcä diwengga dani Timijawuj yomon yanu giyee, nunnu nyi jayanu miny ꞌdingini ngwujaꞌri ngwïndï ꞌdanggalu."]], [["Nggwaꞌti a be ätï dïjälü dere ngene danni diru ligor ꞌdidanu gwani nga nga nono ngindeng."]], [["Ngwüjü ꞌdar ngwo ngwugwuju yiꞌral yidi yigor yegen yaꞌti ani yiꞌral yidi Yicu Kirictu."]], [["A be nginde gwani Timijawuj, gwülïngïdängä yiiru yüngün gwapiiny gwe yiiru yidi ngwujaꞌri ngwanni ngwujaw nono gïjïngä papa gwe."]], [["Yäy gu no, nggwugeꞌtaja nga je ükäcä manari gwuma lengeda yiꞌral yorto ye ngwaalinga yüny ndi ari yadi ruꞌtaa."]], [["Nggwïcïnänü ndi Kirictu ndi ari äny giligoꞌro lüny nggwa ila ꞌdanggalu yomon yanu giyee."]], [["A be nggwaru yiru gu nga je gwäꞌräcä diwengga dani Äbïbrüdïtïyüj gwanni gwükäcïïny aar nyi gendaci guy, gwapiiny gwe yiiru nyii gwe dünï yongra. Nyi be ari yiru guꞌru nga je ükäcä gwenene."]], [["Nginde gwüjädï ndi ara je engga ꞌdar. Nginde gwaꞌti ädïyä ligoralu ndi ari gwuꞌdingina gwe gwümä."]], [["ꞌDidanu nginde gwümä gwani yiꞌrany, gwuma be ïnädä Ngwaalinga, nginde gwäꞌtüdï jücü, äny gwuma ïnädä Ngwaalinga ꞌto ndi ari aaꞌti nggwoꞌre nggwa runi mana."]], [["Yäy gu no, yiru giyee ndi ari nga je ükäcä nunnu ma aang engga mana, ngaa la jayanu nyi gäbïcï ꞌto aaꞌti ligor liny pänü gwulleny."]], [["Geꞌtaralu yïrnü yigor ye yijayanu ꞌdar nono diwengga ndi Kirictu. Geꞌtar ngwüjü gïyïrnü ngwanni ngwuru gu no."]], [["Ndi ari nginde gwuju yiꞌrany gito gwani yiiru yidi Kirictu ngwuru gwadi dudiyi ligoꞌro lüngün nunnu aar nyi gendaci guy giyiꞌral yanni yima gu amiꞌrati ndi nje gendaci."]]], [[["Ngwänggärï, yanni yadi nyi ye aralu gwodan, yiru ndi ari jayaranu Gideleny! Yaꞌtiny ꞌrïgädü ndi oꞌre nga je üllïjä ngwujaꞌri ngwee ngweꞌte ngweꞌte mana. Nggwetada je gu."]], [["Arnganar yinyeno giyoo, ngwüjï ngwoo ngwanni ngwärrü yiꞌral yiki ngwondaja üꞌrïdänï gwe ngwanginu."]], [["Ndi ari alanga liru ngwüjï ngwanni ngwüꞌrïdänä üꞌrïdänïng gwanni gwuru ꞌdidanu, ndi ari alanga läpïjä Ngwaalinga yiiru Lïgïꞌrïm le lidi Ngwaalu, ar ïrïngïnï ndi Yicu Kirictu. A laꞌti gätädï ngwäy giyiꞌral yiru guꞌru gilingeno."]], [["Nggwätï gu aadi nyi gu gatada ngwäyänü. Manari dïjï dere ndo dänggädï ndi ari dätï gu ndi gatada ngwäyänü giyiꞌral yidi lingeno, äny gwätänä gu."]], [["Ndi ari äny gwüꞌrïdänä nggwuru gwooko komon ganni giru ꞌdübä. Nggwuru Dïjïräyïl gïlängïr lidi Bïnïyämïn. Nggwuru Dïbrü gïjï gidi Dïbrü. Na gwani yobo, nyi ru Dïbärrïjï."]], [["A nyi ligor enyanu nyi übïnï giꞌdongalu gidi Kirictu. Na yani dünälü giyobo, äny gwuru dïjï dijaw nono."]], [["A be gweneno yüny ꞌdar yele yätädï nje guꞌru, yiminje engga yiru ꞌtur, yiminje gatu mbüny gwani Kirictu."]], [["Yiru ange yanni giyo mana, yänggädï nje ꞌdar yiru ꞌtur yinje gatu mbüny yïdïnjänü yaꞌti aar ubidanu bebere gwe gwuru guꞌru gwani Deleny düny dani Yicu Kirictu. Gwanni gwuminy gäbïcï yiminje gatu mbüny ꞌdar yele yätï nje. Yänggädï nje yiru nono gïrüräny ꞌdünggüny nunnu nyi bile Kirictung"]], [["nyi ru gwüngün a nyi Ngwaalu engga ndi ari äny gwüdünälü ndi ämnï Ngwaalu yaꞌti ani dünälü gwüny ndi ari äny gwapu dïmürä didi yobo, aar be ani ämnï gwüny ndi Kirictu."]], [["Äny gwümïnä ndi lenge Kirictung nyi ïcïnänü yiima ye yidi ꞌdïꞌrï gwüngün nyii gwe acajidi giyiꞌrendenyanu yüngün, nunnu nyi ru nono ngindeng giyiꞌrany yüngün,"]], [["nunnu nyi aji nyi ꞌdïꞌrälü giyiꞌranyanu nyi midi."]], [["Äny gwaꞌti aru äny gwuma obaji giyiꞌral giyee ꞌdar, nyi ari äny gwuma olati, a be äny nggwo gu ndi pä yiima ꞌdar nje määtä yanni yïmäätädäär nyi gu Yicu Kirictu."]], [["Ngwänggärï, nggwaꞌti änggädï ligoꞌro lüny ndi ari yiminje määtä, a be yeꞌte pu yape nje, ndi ari, nje dodani yanni giyo gwodani nyi pä yiima nje gwoda yanni giyo gweere."]], [["Nggwüpädï yiima nunnu nyi obaji aar nyi ätädä guꞌru ganni gornacaar nyi Ngwaalu urnidi gwüngün gwudi geralang ndi Yicu Kirictu."]], [["Alanga ꞌdar lanni libebera ngwujaꞌri ngwani lïgïꞌrïm ar gu ïrïyï ngwäyälü no. Ma be ari gwere nggwo ngwaalu ngwere gwaꞌti ïndï ngwujaꞌri ngwe ngwee ngwänggädä je ꞌter, ngwa ara je Ngwaalu ꞌtäcälü."]], [["Yiru ꞌdogo ndi ari gäbïcär ar gwuji elelleng ar gwuji ꞌdidaning ngwaalu ngwanni ngwuma ar gu obani."]], [["Nga nga ꞌdar gwujar gora güny ngwänggärï, ngaa geꞌte ngwüjü ngwäy nono ngwanni ngwïndï gay ge ganni gätädärä je."]], [["Nggwondaca je gu gwerre ngwujaꞌri ngwee na gweneno nggwoꞌre nggwa je ondaci yal ye ngwäy, ndi ari gilo lonyadu ndi elelle gwegen liru güwän küꞌrï gimamindanu gidi Kirictu."]], [["Gay gegen gani dudi, ngwaalu ngwegen ngwani iyada gilaranu legen aar ye ïrïngïnï yanni yiru yaaru, yaꞌrany yegen ꞌdar yani ngwong ngene dïyängälü."]], [["A be ngwuꞌdun ngwege ngwo kerala. Na a lïdünïcä gu Gilanging ngenone yigor ye yïtï njänü, gwuru Deleny dege dani Yicu Kirictu."]], [["Ndi ari yiima ye yüngün gwa gwürlï ngwangina ngwege ngwanni ngwamiꞌratu ngwuje ruji nono ngwangina ngwüngün ngwanni ngwünäjïnä. Yiima ye yüngün yanni ying ye gwäꞌrï yiꞌral ꞌdar aar ꞌdengenaci."]]], [[["Ngwänggärï ngwanni ngwämnï nje, nggwüjädï ndi a je engga, ngaa liru jayanu gwüny ngaa ru giꞌriba gidi yeleny gidi giꞌra güny mätïnärälü ꞌdïꞌdäny Gideleny lani ngwumaad ngwüny."]], [["Nggwa päcï Äpüdïyängälü Jïtïnggï gwe aar ätäjïdï ngwujaꞌri ngweꞌte pu Gideleny liru ngwïkïrïjïn."]], [["Yäy na nggwüpäcängälü gwani gimaad güny giru ligor leꞌte pu, gendaci ngwayu ngwee rom guy ndi ari ngwundu nyii ngwe ngwäy ngwujaꞌri ngwanni ngwujaw ngindenga Kilemeninga le na ngwüjï ngwoko ngwuꞌter mana ngwanni ngwapu nyii ngwe yiiru ngwuma aar je ulli ngwürïny ngwegen kitabanu gidi midi."]], [["Jayaranu yomon ꞌdar Gideleny. Nyi oꞌre nyi ari mana, Jayaranu!"]], [["A jïlänü gwalu linginni ngwüjü ꞌdar. Deleny ndo gito."]], [["Aaꞌti yigor ya je pänü giyiꞌral yere ngaa be otaci Ngwaalingalu ngaa je päcälü yiꞌral ye ꞌdar yigor ye yari yäy ꞌtü."]], [["Na adatalu gwudi Ngwaalu gwanni gwolanala ndi bebere ꞌdar, gwa etadi giyigor yalu na giyaꞌrany yalu ndi Yicu Kirictu."]], [["Gwodanalu, nggwa je ci ngwänggärï, ïrïyär ngwäyälü giyiꞌral ꞌdar yanni yiru ꞌdidanu, yanni yijuꞌru, na ꞌdar yanni yijaw, yere yanni yïgäꞌrïnä, yere yanni yämnïnä, yere yanni yani jadanu, manari yiꞌral yere yanni yiru jayani yädï gu ndi aar je näjï, ïrïyär ngwäyälü giyiꞌral yanni yiru gu no."]], [["Ïndär ngwujaꞌri ngwe ꞌdar anaku ma je gu enggaci ngaa je gu ondaci ngwuma je ꞌdingini ꞌdünggüny ngaa je engga ꞌdünggüny ngwape nje. Ngwaalu ngwanni ngwati geꞌte adatingalu, aar ji ꞌdanggalu."]], [["Deleny diminy gäbïcï nggwuma jayanu gwulleny ndi ari ngaa gweneno kaji nggee ꞌdar gima ele gima olanu, ngaa gilo linggidu ndi ari ngaa lima gwäꞌräjälü ndi nyi gu geꞌtaji ngwäyänü. Ngaa laꞌtiny dodana ngaa laꞌti mbuju ꞌdogo gay ndi a je ärrï."]], [["Äny gwaꞌti gu aru ngwujaꞌri ngwee nunnu äny gwümïnä gony gere, ndi ari nggwuma lenge ndi äbräjï giyiꞌral yere ꞌdar yanni yadi nje mbuji."]], [["Äny gwülïngïdï ndi ari yiru ꞌtaa ndi jalu ngwuy ngwanu nyii lenge ndi ari yiru ꞌtaa ndi ätï gwïrälü. Äny gwuma lenge yujimida yani awa ndi äbräjï giyiꞌral ꞌdar yere na ngwaalu ꞌdar ya gu ru ndi ari nggwïtï nggwupi ya äny nggwo ngwamu ngwe, ya gu ru ndi ari äny nggwätï gwïrälü, yaa nggwuru diwayi."]], [["Äny gwa burni ndi ärrï yiꞌral ꞌdar Kirictu gwe gwanni gwatiny ätädä yiima."]], [["A be yijayi gu gwulleny ꞌdanggalu ndi ari a lacajidu gwüpäng gïdïrbänü düny."]], [["Nga nga lidi Bïlïpïng, lïlïngïdï ndi ari anni ꞌtüdïny nyi gatana Majiduniyang giyomon yidi gwerre gwerreng anni ädïnyälü yiiru ye yidi ngwujaꞌri ngwanni ngwujaw yïrnü ꞌdanggalanu, nga nga liru giꞌdoonga jücü ganni gemadiiny ge giyiꞌral yani ätä na ape."]], [["ꞌDi anni jiny ꞌto ngwaalu ngwani Täjlänükï, ngaa lükäcïny ngwony yomonanu yonyadu."]], [["Yaꞌti ani ndi ari äny gwümïnä ndiiny angidaci, nyi be mïnï yiꞌral yanni yada je gäbïcï ara je Ngwaalu düꞌräcï gwonyadu gwani yigoꞌro yalu."]], [["Nggwuma mbuji gwonyadana. Yanni yangidaci nje yima aar nje Äbïbrüdïtïyüj äpïjä yiru ꞌdünggüny nono deꞌreny dami düwä dïmïꞌrïnäär de nono ngwujada Ngwaalinganu."]], [["A Ngwaalu ngwüny ngwa je ätädä gwonyadu gwani bupi gwalu gwani nänü gwanni gwupa ndi Yicu Kirictu."]], [["A näjï ru gwudi Ngwaalu ngwege ngwuru Papa yomon ꞌdar. Yiru gu."]], [["Agannar ngwïkïrïjïnä ꞌdar ndi Yicu Kirictu. Ngweengga ngwanni ngwo nyii ngwe ngene, ngwaganna je."]], [["Ngwïkïrïjïn ꞌdar ngene na gwece gwece ngwudi ngwuꞌdun ngwudi Deleny dani Gayijar didi Rumang, ngwaganna je."]], [["A yïmïꞌrü yidi Deleny dege dani Yicu Kirictu ji gïlïgïꞌrïm lalu. Yiru gu."]]]], "Colossians": [[[["Äny gwuru gwani Bulij, gwuru dooꞌra dükäjäär didi Yicu Kirictu anaku bupa gu Ngwaalu na diweengga dani Timijawuj."]], [["Lükäjä ngwujaꞌri ngwee, ngwükäcärä je lanni liru ngwüjï ngwujuꞌru ngwudi giꞌdoonga gidi Ngwaalu kündär gidi Külüjïng lanni lämnä ndi Kirictu."], ["Ara je gu yïmïꞌrü ji ara je gu adatalu ji gwudi Papa gwuru Ngwaalu gwege."]], [["Nyii lati ci Ngwaalinga yäy ꞌtu ngwanni ngwuru Papa gwudi Deleny dege dani Yicu Kirictu yomon reny minyii otaci Ngwaalingalu gwani nga nga"]], [["ndi ari nyii liꞌdingina ämnï gwe gwalu ndi Yicu Kirictu a nyii ꞌdingini ämnï gwe gwalu ngwüjü ngwanni ngwujuꞌru ngwudi Ngwaalu."]], [["Ämnï Ngwaalu na ämnäjïdï gwanni gwüꞌtüdï ndi geꞌtaji gwanni gwügïꞌtïjärä je Ngwaalu kerala ngwanni gwuꞌdingina gwe gwerre ngwujaꞌri ngwanni ngwujaw ngwuru ꞌdidanu"]], [["ngwanni ngwuma obana ꞌdanggalanu. Ngwaalu ꞌdar gïdïdlä, ngwüjï ngwonyadu ngwuma ämnï ngwujaꞌri ngwanni ngwujaw ngwuma gwürlï yigoꞌralu yegen aar jada Ngwaalinganu. Ngwujaꞌri ngwanni ngwapu yiiru aar ꞌtänü nono apar gu yiiru ꞌdanggalanu ꞌto ꞌtuꞌtu gomon ganni gima je ge ꞌdingini aang leneg yïmïꞌrä yidi Ngwaalu ꞌdidanu gwe ꞌdar."]], [["Yïmïꞌrü yidi Ngwaalu yanni ma aar je diweengga dämnïny dani Ababraj enggaci gwanni gwuru nyii le ngwïnäd ngwuru dooꞌra däpïjä Kirictung yiiru ligor le leꞌte pu ngwumandi ꞌdänggärï gwani nga nga."]], [["Nginde gwuru gwanni gwondaci nje ꞌto ämnï gwe gwalu gïlïgïꞌrïm."]], [["Yäy gu no, yiru giyee yanni yïgäbïcï nje anni ma ara je le ꞌdingini, nyii ꞌti dünädï ndi otaci Ngwaalingalu gwani nga nga. Nyii otaci Ngwaalingalu nunnu ara je onjajala bebere gwe gwani bupi gwüngün bebere gwe na lenge gwe ꞌdar gwudi lïgïꞌrïm lüngün."]], [["A lotaca Ngwaalingalu ngwujaꞌri ngwe ngwee nunnu ngaa elelle elelleng gwudi ngwüjï ngwädï Gideleny ngaa jadanu giyiꞌral ꞌdar. Nyii otacalu ꞌto ndi ari ngaa ape yiiru yanni yätï ngwäyänü giyiꞌral ꞌdar yanni yijaw ngaa pe ndi lenge ngwujaꞌri ngwani Ngwaalu."]], [["Nyii otacalu ꞌto ndi ari ara je ojemeye nono yiima ye ꞌdar yiima yidi näjï gwüngün. Nunnu ngaa burni ndi määtä yigor yalu ngaa orꞌtemaji gïdïrbänü dalu ꞌdar ngaa jayanu."]], [["Ngaa ci Ngwaalinga yäy ꞌtu ngwuru Papa ngwanni ngwuma je jaꞌrima ara je acajidiyi giyuꞌrinanu yidi ngwüjï ngwanni ngwujuꞌru giyelenyanu yidi gerala."]], [["Nginde gwanni gwuminje üꞌrälü giyiima yidi dïrïm aar nje äbrï aar nje apada giyelenyanu yidi Gïjï güngün ganni gämnïng."]], [["Üꞌrälü gwe gwudi yïn yüngün, Ngwaalu ngwuminje äbräjï keng gwege."]], [["Nginde gwuru dïꞌrïmbïl didi Ngwaalu ngwanni ngwaꞌti enggana ngwuru giꞌra gidi yiꞌral ꞌdar yanni yigeꞌta je Ngwaalu."]], [["Ndi ari nginde gwe, yiꞌral ꞌdar yïgïꞌtïnä kerala aar gïꞌtïnï gïdïyängälü. Yanni yenggana na yanni yaꞌti enggana. Ya gu ru yani ngwuduꞌri, yiima, ngweleney na yeleny. ꞌDar yïgïꞌtïnä nginde gwe ndi ari aar näjï ngindeng."]], [["Nginde gwuru gwuju gwerre gwerre giyiꞌral ꞌdar."]], [["A nginde gwe a gu yiꞌral mätïnï ꞌdar. Nginde gwuru giꞌra gidi ngwanginu ngwudi giꞌdoonga. Nginde gwuru gwanni gwädäälü ngwuru giꞌra gidi ꞌdïꞌrï gwudi ngwüjï nunnu ngwuru gwanni gwuru giꞌra giyiꞌral ꞌdar."]], [["Ndi ari nginde gwe, Ngwaalu ngwüjädï gu ndi ari ngwugeꞌte drü düngün ꞌdar ngwuji ndi Kirictu."]], [["Ndi ari Gïjï ge güngün, Ngwaalu ngwuma gu gwäꞌräjïdï yiꞌralalu ꞌdar ꞌdünggüngün gïdïyängälü na kerala, geꞌte gwe adatingalu ngwuji yïn ye yüngün yanni yïrädälü küꞌrälä ganni gimamindanu."]], [["Nga nga gwele gwerre liru ngwïrnü lïꞌtüdänü ngaa ru güwän Ngwaalu gwani yaꞌrany na elelle gwalu gwanni gwuki."]], [["Ngwaalu ngwuma je be gwäꞌräjïdï gweneno ngindenga le ngwanginu ngwe ngwudi Kirictu yïn ye yidi yiꞌrany yüngün. Nunnu ara je Kirictu inggidi lijuꞌru ngwäyänü ngwüngün lijaw nono laꞌti ätï yiꞌral nono yere."]], [["Manari ngaa lïmätïnälü ꞌdidanu ndi ämnï Ngwaalu gwalu ngaa odanalu ndom, ngaa ꞌti gatana geꞌtajing gwudi Ngwujaꞌri ngwanni ngwujaw. Ngwujaꞌri ngwuru ngwee ngwanni ngwuꞌdingina je ngwondacara je ngwüjü ꞌdar gïdïdlä gïdïyängälü, ngwanni ngwurucu nje äny gwani Bulij dïnäd."]], [["Äny gweneno, gwujayanu gïdïrbänü danni dijiny gwanu gwani nga nga ndi ari yiꞌrendeny ngwanginu ngwüny aar medaji yündä yidi Kirictu yanni yïꞌdälü kiꞌdoonga güngün ganni giru ngwanginu ngwüngün."]], [["Ganni giminy ruci dïnäd gegeꞌte gwe gwudi Ngwaalu giyiiru yanni yätädäär nje gwani nga nga nunnu ngaa je enggaci ngwujaꞌri ngwudi Ngwaalu aar mbuti ꞌdar"]], [["ngwanni ngwuru yujimid yanni yändälü ngwüdlä a kimaad ganni gima ele. A be gweneno, yiming je be ꞌtäcä ngwüjälü ngwanni ngwujuꞌru."]], [["Ngwüjï ngwüngün ꞌdar, Ngwaalu ngwugeꞌta ndi ngwe inggidi yujimida yüngün. Ngwubuping je ꞌdar ndi aar lenge ndi ari yujimid yüngün yojema guꞌru ngwuye gataji ngwüjü düwä ngwuru Garany. Yujimid yüngün giyee yiru ndi ari a Kirictu ji ꞌdanggalanu ꞌto nga nga lanni liru Garany, yäy gu no, ngaa ïcïnänü ndi ari ngaa la mbuji näjïng gwudi Ngwaalu gwanni gwaru nggwe."]], [["A londaca ngwüjü ꞌdar ngwujaꞌri ngwe ndi Kirictu. Aar girinya ngwüjü ꞌdar ndi aar ꞌdengenaci Kirictung, aar je enggaci ꞌdar bebere gwe ꞌdar ngwanni gwätäär. A lärrä yiꞌral giyee ꞌdar nunnu a ngwüjï ꞌdar ngwanni ngwugekajidu ndi Kirictu, aji aar mbuti kaji ganni gadi aar je ge inggidi Ngwaalu."]], [["Yiru giyee yanni yïgäbïcïny nyi ündïjï ngwäy yiima ye ꞌdar yüngün yanni giyo yapu yiiru ꞌdünggünyänü."]]], [[["Nyi be mïnï ndi aang lenge ndi ari nggwundu ngwäy nunnu ngaa je gataji düwä na ngindenga lidi gündär gidi Lädükïyäng na ngwüjï ꞌdar ngwanni ngwaꞌtiny ngwe lingididu ngwäyänü gilingeno."]], [["Nggwundu ngwäy nunnu ngaa orꞌtemaji giyigoranu ar gikajidi ndi ämnäjïdï. Äny gwümïnä je aang ätï onjacing gwanni gwujaw gwanni gwati ji manari ngaa lenge ngwujaꞌri ꞌdiꞌdidanu ngwudi Ngwaalu ngaa gu ïcïnädä ꞌdidanu. Nggwümïnä je ngaa ïcïnänü ꞌdiꞌdanu ngwujaꞌri ngwee nunnu ngaa lenge geꞌteng gwudi Ngwaalu gwanni gwaꞌting ꞌtäcä ngwüjälü gwerre a geꞌte nggwee, gwuru gwani Kirictu."]], [["Gwanni gwülïbädï gu yuꞌrinalu yidi bebere na lenge ꞌdar."]], [["Äny gwaru gu no nunnu aaꞌti gwere gwa je ïꞌdäjänü ara je ꞌduꞌdi ngwujaꞌri ngwe ara je dudiyi."]], [["Minyi ni ari a laꞌti gilingeno, a gilo gwüpäng gïlïgïꞌrïm nggwujayanu ndi engga ndi ari ngaa gilo ligekajidu ngaa mätïnälü ꞌdïꞌdäny ndi ämnï ndi Kirictu."]], [["A nono anaku ma gu ämnï ndi Yicu Kirictu gwuru Deleny, elellar gu be."]], [["Lïdïrnïnä gu ngaa gu odanalu ndom lïmätïnälü ndi ämnï Ngwaalu gwalu anaku enggacara je gu a ci Ngwaalinga yäy ꞌtu ji ꞌdanggalu gwïrälü."]], [["Arnganar ndi ari aaꞌti gwere gwa je ruji ngwïnäd ara je gatu mbüny bebere gwe gwudi dïdlä na ïrïngïnï gwe gwuru ꞌtur gwani yobo yidi ngwüjï na dïmürä didi dïdlä, yäꞌtüdï dïmürä dïndï kayalu didi Kirictu."]], [["Ndi ari nginde gwani Kiricu, drü ꞌdar didi Ngwaalu ndo gu."]], [["Na ngaa lima je gu mbutiyi. Nginde gwuru gwanni gwuru giꞌra gidi yeleny ꞌdar na gidi yiima ꞌdar."]], [["A nginde gwe ꞌto, lima je üꞌrïdä üꞌrïdäng gwaꞌti äpïnä ngwuy ngwe ngwudi dïjï. Äbrï gwe kayanu drü dalu danni diki, üꞌrïdänï nggwee gwäpïnä Kirictu gwe."]], [["(Ndi ari) gwuma le gätïnï nyïnyïnï gwe gwani yiꞌrany yüngün ngaa le ꞌdïꞌrï ämnï gwe gwalu giyiima yidi Ngwaalu ngwanni ngwüꞌdïꞌrïyälü giyiꞌranyanu."]], [["Gwele gwerre, ngaa layu yiꞌrany yani ke gwalu, ngaa laꞌti üꞌrïdänä gïdrü danni diki, Ngwaalu ngwuma je be midiyi Kirictunga le. Ngwuminje düdänïjänü ꞌdar gwege gwanni gwuki"]], [["anni mung brotada yobalu mbüny yanni yüllïnä dïmürä dänü düngün danni dïnïjï nje, ngwuje äbrï kayanu aar pänï küꞌrï."]], [["Anni mung je apada yiima na yelenya, liming je ꞌtäcï yaaralu yegen ngwuje roꞌtalu ngwuje dami yiꞌrany ye yüngün küꞌrï."]], [["Yäy gu no, aaꞌti ba be ngaa la gäbïcï dïjü dere ndi ara je üpäcï yiꞌral nono yere yani dïmürä ndi eny a ndi ïyï na yani yobo yidi yïꞌrïnyïnä, yijibeꞌrr yidi Düüwä Diyang a yani gomon Kwoꞌra täꞌrïl."]], [["Yiꞌral giyee yiru ngwüꞌrïmbïl ngwudi yiꞌral yanni yadi ji. A be yanni yiru ꞌdidanu, yiru yadi mbüjïnï ndi Kirictu."]], [["Aaꞌti nga la gäbïcï yigoꞌro yalu ndi ara je dïjï ci ngaa ru ngwumulu ꞌtïꞌtïr ngaa äpïjï yïꞌrrä yobo. Giyee ya je gäbïcï ngaa laꞌti la ape guꞌru ganni gicara je ge Ngwaalu. Dïjï danni dati gu enggaci ngwüjü no, yiꞌral yüngün yärrïnä yeleny ye yidi yiꞌral yanni yarung ye yänggädïng je ngwäy ngwe ngwüngün. Nginde dïrïngïnä yiꞌral ye yidi yaꞌrany yüngün yanni yïꞌtüyüng je a be yere yätïng je nding gu ïrïngïnä."]], [["Daꞌti mätïnälü kiꞌra ndi Kirictu gidi ngwanginu ku ngwanni ngwati gu digeꞌdani a gu ngwïrï na yirjeny mätïdänü gwüpäng a je Ngwaalu geꞌte aar ꞌtänü aar pe."]], [["Yäy gu no, anni ma aang ayi Kirictunga le, gwani elelle gwudi yobo yidi dïdlä, ange gwuru mana ndi ari ngaa ji ndi elelle yobo ye yidi dïdlä. Ngaa üpïyï yigoꞌro yalu dïmürä danni dati ari,"]], [["“Aaꞌti a gwa määtä gony! Aaꞌti a gwa ngille gony! Aaꞌti a gwa akani gony nono?”"]], [["Yiꞌral giyee ꞌdar yiru dïmürä didi ngwong ngwati äpïnï aar medadi. Ndi ari yïgïꞌtïnä yiru yobo aar ru ꞌdogo dïmürä didi dïjï dümnä."]], [["Yobo giyee yiru nono ma aar ru ꞌdiꞌdanu yidi bebere yidi äpäjï Ngwaling yobo üllïyï gwe yigoꞌranu ꞌtïꞌtïr aar joꞌrenya ngwanginu ngwegen, aar ꞌti be ätï guꞌranu gere ndi määtä lingeno lidi dïjï."]]], [[["Ngaa lima ꞌdïꞌrï Kirictunga le, gäbïcär be ngaa bupi yiꞌral yanni giyo kerala ngwaalu ngwanni ngwo gu Kirictu kaama gidi Ngwaalu gani yeleny."]], [["Ara je yigor päcï yiꞌralanu yidi gerala yani lïgïꞌrïm ngaa gu mätïnädä aaꞌti yani yiꞌral yidi lingeno gïdïyängälü."]], [["Ndi ari ngaa lima ayi a midi gwalu gwanni gwuyang nggwo gwändälü Ngwaalu Kirictunga le."]], [["Ma be aji ma Kirictu gwanni gwuru midi gwege ꞌtädälü, ngaa la be ꞌtädïnälü ꞌto ngindenga le ndi näjï gwüngün."]], [["A be no, ꞌrïnyïtär be yiꞌral yidi lingeno lalu lidi dïdlä yani yïjïn, rngï gwudi lingeno, amiꞌra gwudi lingeno, bupi gwanni gwuki na ubanu gwani yobo yidi dïdülä yidi dïdlä."]], [["Yiꞌral giyee yiru yanni yati gäbïcï Ngwaalinga a güündä ji."]], [["Ngaa lelella gu gwele gwerre ja gu gïdïdlä."]], [["A be gweneno, äbrär je be ngaa je gatu mbüny giyee yiki ꞌdar yani, güündä, ꞌre ngwäy, yüꞌdüny, kiyi ngwüjänü, lo, ondaji yidiganya."]], [["Aaꞌti ngaa lüꞌrïꞌtäjïdï yiꞌduru nono ndi ari ngaa lima gwällïnï lingina mbüny lanni luꞌrin a apepe gwüngün gwanni gwuki"]], [["a ngaa lima genne lingina lanni liyang, gilo lïꞌtüdï liyang ndi lenge gwani giꞌremna gidi Ngwaalu ngwanni ngwugeꞌta."]], [["ꞌDünggüngün, yaꞌti yere giyee ndi ari nggwee gwuru Dïgïrïg, na nggwee gwuru Dïyäwüd. Nggwee gwüꞌrïdänä na nggwee gwaꞌti üꞌrïdänä. Nggwee gwuru Garany a nggwee gwaꞌti bebera. Nggwee gwuru dïnäd na nggwee gwäꞌtüdï dïnäd, a be Kirictu ru ꞌdar ngwaalu ꞌdar."]], [["Yäy gu no, anni ranga ngwüjï ngwujuꞌru ngwäbrä je Ngwaalu ngwämnïng je, rüdär be giyomon reny ngwüjï ngwätï ïnäng, jaying liguri, okeye ligoꞌro, yimulu na orꞌtemaji."]], [["Ngaa apajidi gwüpäng ngaa düdänïjïdänü gwüpäng giyiꞌral yere ꞌdar yanni yiki anaku ma ara je gu Deleny düdänïjänü."]], [["Giyee ꞌdar yijaw, ngaa gendani ämnäjïdïng, gwanni gwati gekajidi ngwüjü ꞌdar gwüpäng ngwuje mbütï kürtü geꞌte pu."]], [["A adatalu gwudi Kirictu ruyi yigor yalu anaku ra gu ngwüjï ngwudi ngwanginu ngweꞌte pu, lurnida je ndi aang jalu ladatalu. Ngaa ci Ngwaalinga yäy ꞌtu!"]], [["A ngwujaꞌri ngwudi Kirictu ji ꞌdanggalanu ara je nïyänü ngaa enggacidi ngaa olajidi bebere gwe ꞌdar gwüpäng, ngaa elnge mäjïmür, na deelnga didi ortada didi lïgïꞌrïm ngaa ci Ngwaalinga yäy ꞌtu yigor ye yalu yijayanu."]], [["ꞌDar yere yanni yada je ärrï yani ondaji gwalu na apepe gwalu, ärrär je ꞌdar ngwürïny ngwe ngwudi Deleny dani Yicu, ngaa ci Ngwaalinga ngwuru Papa yäy ꞌtu nginde ngwe."]], [["Lani ngwaw, ꞌdengenacar ngwuru ngwalu anaku mïnä gu Ngwaalu."]], [["Lani ngwur, ämnär ngwayu ngwalu aaꞌti ngwa je ärrälü tïꞌtïꞌdäng."]], [["Lani yïjï, ꞌdengenacar papanga je lalu giyiꞌral ꞌdar, ndi ari no yati jada Ngwaalinganu."]], [["Lani papanga, aaꞌti ngaa la kiyi yïjänü yalu nunnu aaꞌti ya muli nono."]], [["Lani ngwïnäd, ꞌdengenacar ngwelenya ngwalu ngwudi dïdlä giyiꞌral ꞌdar, ärrär je gu nunnu aaꞌti nono gwele ma ara je geꞌte ngwäy nono, a ndi ari ngaa je gäbïcï ara je ämnï, a je be ärrï yigor ye ꞌdiꞌdidanu yani denya Ngwaalinga."]], [["Yere yanni ya je ärrï, ärrär je yigor ye ku lundu ngwäy nono ma je ärrïjï Delenya, yaꞌti ani ngwüjï ngwümnä."]], [["Ndi ari ngaa lïlïngïdï ndi ari nga la mbuji yuꞌrina Gideleny yani guꞌru galu. Ngaa liru ngwïnäd ngwäpïjä Delenya dani Kirictu yiiru."]], [["A gwere gwanni gwapu gwanni gwuki, gwa mbuji keng gwani guꞌru güngün na utanu gwaꞌti."]]], [[["Nga nga lanni liru ngwoorta, ärrär ngwïnädä ngwalu yiꞌral yijaw a yanni yïdünälü ndi ari ngaa lïlïngïdï ꞌto ngaa lätï Doorta dalu kerala."]], [["Gwujar ndi otaci Ngwaalingalu ngaa jalu ngwäy ngwe nda je ci yäy ꞌtu."]], [["Ngaa otaci Ngwaalingalu gwani nyängä ndi ari aar nje ïgïtïjï gay nyii ondaci ngwüjü ngwujaꞌri ngwudi Ngwaalu ndi ari yäy nyii mbuji gay ndi ondaci ngwüjü yujimida yani Kirictu yanni yïgäbïcïny nyi be genne giyirna"]], [["nunnu nje ondajalu gilingenalu anaku büpïnär gu ꞌdünggüny ndi nje ondaji."]], [["Beberar ndi elelle gwalu ngwüjï ngwe ngwaꞌti aang ngwe rüdï giꞌdonga geꞌte pu, ngaa burnani gaji ndi ärrï yiꞌral yanni yijaw."]], [["Gäbïcär ondacing gwalu ngwüjï ngwe ngwonyadi yïmïꞌränü ngwuru nono enying gwami ngwümündä nunnu ngaa lenge ndi ari awa ma ara je dïjï otacalu, ngaa gwäꞌräcänü."]], [["Diweengga dämnär dani Tiyakuj da je enggaci ngwujaꞌri ꞌdar ngwani änyängä. Gwuru dooꞌra diru ligor leꞌte pu nyii le ru ngwïnäd nyii ru gimaad Gideleny."]], [["Gwükäcïny ꞌdanggalu ndi ara je abingaci gwani bupi nggwee ndi ari ngaa lenge änyängä gilo liru ꞌtaa a nunnu ara je ojemeye yigor nono yalu."]], [["Nggwo gwïndär Onejemo gwe gwuru diweengga dege diru ligor leꞌte pu dämnär gwanni gwacajida le kiꞌdoonga geꞌte pu. La je ondaci ngwujaꞌri ꞌdar ngwanni ngwo ngwärrïnä ngene."]], [["Gur giru gimaad güny gigenniiny ge gani Arictakuj, gaganna je a ꞌto Murkuj gwuru dïgrü ndi Birnaba (lima je ükäcä ngwujaꞌri ngwani nginde. Mung ila, ülläjärälü gora gijaw.)"]], [["Yicu gwani Yujtuj, gwaganna je ꞌto. Liru gilee ꞌdogo lanni liru Ngwüyäwüd ngwüjänü ngwüny ngwanni ngwuru nyii ngwe gimaad giyiiru yidi yeleny yidi Ngwaalu liru lundiyiny ngwäy aar nyi orꞌtemaji gwulleny."]], [["Ababraj, gwanni gwüꞌtüdï kiꞌdoonga galu gwuru dïnäd didi Yicu Kirictu, gwaganna je. Gwata je jicalu no ngwäy ngwe yomon reny ndi otaci Ngwaalingalu gwani nga nga ndi ari ngaa mätïnälü ꞌdïꞌdäny ndi bupi ꞌdar gwudi Ngwaalu ämnï gwe gwanni gwumbutu ngaa gu ojemada ngaa gu ïcïnädä mama."]], [["Gwa je gwe ci ndi ari nginde nggwo gwündïjä je ngwäy gwulleny ngwuje ündïjï ngwäy ꞌto gwulleny lidi giꞌdoonga gidi Lädükïyäng na lidi Arabulijing."]], [["Dimaad dege diru akim dani Luka, a diweengga dani Dimaj, laganna je."]], [["Agannar ngwengga ngwudi Lädükïyäng a gera giru diweengga gani Nimbaj na ꞌto giꞌdoonga gidi ngwïkïrïjïn ngwanni ngwati acajidi ngwuꞌdun ngwüngün."]], [["Ma ara je ülïjï ngwujaꞌri ngwee ngwükäcä je, ngaa je be dinga ꞌto aar je ülïjï ngwükïrjïnä kiꞌdoonga gidi Lädükïyäng, ngaa je apa ngwanni ngwo ꞌdenggen ngaa je uli ꞌto ꞌdanggalu."]], [["Car Arikipujing nu, “Arngana yiiru nga je medaji yanni yima je ape Gideleny.”"]], [["Äny gwuru gwani Bulij gwullu aganning nggwee guy ge güny. Diwayiniiny giyirna yüny. Ara je gu yïmïꞌrü ji."]]]], "I Thessalonians": [[[["Ngwujaꞌri ngwee ngwïndï ꞌdänggärï äny gwani Bulij na ngweengga ngwani Jiliwanij na Timijawuj, ngwükäcï nje giꞌdonga gidi Täjlänükïng gidi Ngwaalu ngwuru Papa gwege na Deleny dani Yicu Kirictu. Ara je gu yïmïꞌrü na adatalu ji."]], [["Yomon reny nyii lati ci Ngwaalinga yäy ꞌtu gwani nga nga ara je diwayini ndi otaci Ngwaalingalu gwärï."]], [["Nyii lati diwayini yiiru yalu giyomonalu ꞌdar ngwäyänü Ngwaalu ngwege ngwuru Papa yanni yima je ätï ämnï gwe Ngwaalu. Nyii diwayini yiiru yanni yunda gu ngwäy ämnï gwe, nyii diwayini orꞌtemajing gwalu gwanni gwugeꞌtajangaa Gideleny dege dani Yicu Kirictu."]], [["Nunnu a lïlïngïdï lani ngweengga ngwämnä je Ngwaalu ndi ari nginde gwuma je äbrï,"]], [["ndi ari ngwujaꞌri ngwanni ngwujaw ngwondacara je, ngwaꞌti ara je ondacu ngwulem ngwe ꞌdogo, ara je be ondaci ꞌto yiima ye Lïgïꞌrïm le lanni Lijuꞌru ngaa gu ïcïnädänü ꞌdidanu. Ngaa lïlïngïdï ndi ari awa nyii lelella ꞌdanggalanu gwani nga nga."]], [["Ngaa liminje ärnänü ndi elelle gwärï ngaa ärnï elelleng gwudi Deleny, ngaa ji gïdïrbänü dipa. Ngaa liꞌdingina ngwujaꞌri ngwätädärä je yigor ye yijayanu ngwïndï Gïlïgïꞌrïm lanni Lijuꞌru."]], [["A gu no, ngaa lima ru gora gidi ngwïkïrïjïn ꞌdar Majiduniya na Akayiya."]], [["Ngwujaꞌri ngwudi Deleny ꞌdanggalanu ngwuma ꞌtü ngwuma badalu Majiduniya na Akayiya ämnï Ngwaalu gwalu gwuma linginni ngwaalu ꞌdar. Yäy gu no, yere yaꞌti yadi nyii ye ari gwani ämnï Ngwaalu gwalu."]], [["Ndi ari ngindenga yigoꞌro yegen londaja ndi ari awa ngaa läpïjï nje yiiru na awa ngaa lima oꞌraca Ngwaalinga kay gidi äpïjï yiꞌremna yobo ngaa äpïjï Ngwaalinga yiiru ngwanni ngwumidu ngwuru ꞌdidanu."]], [["Ngaa jici Gïjälü güngün gani Yicu ganni gïꞌdïꞌrïyïngälü giyiꞌranyanu ndi üllä kerala gwanni gwati nje gätäjï gündä ganni nggo gïndï."]]], [[["Ngaa lïlïngïdï lani ngweengga ndi ari ila gwärï ꞌdanggalu gwäꞌtüdï ꞌtur."]], [["Anaku lïngïdä gu gwerre ndi ari nyii liju gïdïrbänü dipa aar nje ngwüjï ngwudi Bïlïpïng loda, aar nje gu be Ngwaalu ji nyii ädïnï ndi ara je ondaci ngwujaꞌri ngwüngün ngwanni ngwujaw ngwanni ngwübïnäär jälü gwulleny."]], [["Ndi ari päcälü gwärï gwaꞌti äpïnä ngwujaꞌri ngwe ngwudi dudi na yigor ye yïrngü, ara je ꞌti mïmïnäjänü."]], [["Aar be manni ru ndi ari londaca je liru ngwüjï ngwügwällïnä ngwe Ngwaalu ndi ari ngwundu ngwäy ngwuje ätädä ngwujaꞌri ngwüngün ngwanni ngwujaw. Nyii laꞌti bupa ndi jada ngwüjänü, libupa ndi jada Ngwaalinganu ngwanni ngwüdïdïmä yigor yärï."]], [["Ngaa lïlïngïdï ndi ari laꞌta je mamiꞌranu ngwujaꞌri ngwe, laꞌti änïjä yigoꞌralu yärï nyii gu arri ꞌtïꞌtïr gwani ubanu, Ngwaalu ngwuru ngwänggädï nje."]], [["Laꞌti bupa ngwüjü, ara je ꞌti bupa na ngwüjï ngwuꞌter ndi nje ortada."]], [["Anaku ru nyii gu ngwooꞌra ngwükäjäär je ngwudi Kirictu, laada je äbïngïnänü. Nyii be ji ꞌdanggalu lïjïlänü nono nanning gwarngana yïjü yüngün yanni yooko."]], [["Lämnä je gwulleny ꞌdi nyii ꞌti jädï ndi ar acajidi ngwujaꞌri ngwanni ngwujaw ꞌdogo, nyii be jada ꞌto ndi ar acajidi ndi elelle gwärï ndi ari lämnä je gwulleny."]], [["ꞌDidanu ngaa lidiwayina lani ngweengga yiiru na dïrbä därï, nyii lapu yiiru dilu de nje ape lingen le nunnu aaꞌti nyii läbïngïnï dïjänü dere gaji ganni giju nyii ge ndi ara je ondaci ngwujaꞌri ngwe ngwanni ngwujaw ngwudi Ngwaalu."]], [["Ngaa länggädï a Ngwaalu engga ꞌto ndi ari awa nyii lijuꞌru, nyii dünälü, nyii jayi nono, awa nyii liju ꞌdanggalanu lanni lämnä Ngwaalu."]], [["Ndi ari ngaa lïlïngïdï lärrä je ꞌdar nono gwele ati gu papa ärrï yïjü yüngün,"]], [["ara je ojemeye nono ara je orꞌtemaji ara je päcälü ndi aang elelle elelleng gwanni gwädï Ngwaalu ngwanni ngwurnida je giyelenyanu yüngün na ndi näjï gwüngün."]], [["Änyängä lica Ngwaalinga yäy ꞌtu ꞌto gwurꞌtal ndi ari, anni ma aang ape ngwujaꞌri ngwudi Ngwaalu ngwanni ngwuꞌdingina je ꞌdänggärï, ngwaꞌta je apu nono ma aar ru ngwujaꞌri ngwudi ngwüjï ngwümnä, aar be ru ꞌdidanu aar ru ngwujaꞌri ngwanni ngwo ngwapu yiiru ꞌdanggalanu lanni lämnä Ngwaalu."]], [["Ndi ari nga nga lani ngweengga, loꞌrana yiꞌdonga yidi Ngwaalu Yäwüdïyä yanni giyo ndi Yicu Kirictu. Ngwüjï ngwalu ngwïcä je dïrbä deꞌte deꞌte danni dïcä Ngwüyäwüd yiꞌdonga Yäwüdïyä gwerre,"]], [["ngwanni ngwüꞌrïnyïtï Delenya dani Yicu aar ꞌrinye ngwïjïrä ꞌto aar nje linynya poor. Ngwaꞌti je Ngwaalu jädänü aar ïnïjï ngwüjü ꞌdar"]], [["yiima ye yegen aar nje etaci ndi ondaci ngwüjü ngwuru Garany nunnu aaꞌti ngwa mbuji gilanging. Gay ge nggee, lati maa keng gwegen ngwuje mbuti nono. Güündä gidi Ngwaalu gima je ïꞌdädä nono gwodanalu."]], [["A be lani ngweengga, anni ma ar badatanu gaji gooko gilingeno a laꞌti badatanu giyigoranu, jada gwe gwärï gwulleny gwani nga nga, nyii bupi yiima ye yärï ꞌdar ndi oꞌra ara je engga."]], [["Ndi ari nyii libupa ndi ila ꞌdanggalu, ꞌdidanu gwece gwece äny gwani Bulij nggwubupa gu nyi oꞌre nyi gu bupi, a nje be dijegoꞌrr jici kay."]], [["Ndi ari geꞌtaji gwärï gwani yärü, jayanu gwärï gwani yärü, na giꞌriba gidi yeleny ganni gadi nyii ge ïrïngïnï ngwäyänü Gideleny dege dani Yicu ma ji mung ila, gani yärü? Nga nga läꞌtüde?"]], [["ꞌDidanu, nga nga liru lani näjï gwärï ngaa ru jayanu gwärï."]]], [[["Gwodanalu, anni minyii ꞌti burna ndi geraji länï gwani badatanu gilingeno, nyii ïrïyï ngwäyälü ndi ari yijayana aar nje gatanalu jücü nyii jalu Ätïnä."]], [["Nyii ükäjä diwengga dege dani Timijawuj, gwanni gwuru nyii le gimaad ndi ape yiiru Ngwaalinga le yidi bädïyï ngwujaꞌralu ngwanni ngwujaw ngwudi Kirictu, ndi ara je orꞌtemaji ara je ojemeye nono ndi ämnï Ngwaalu gwalu,"]], [["nunnu aaꞌti gwere gwa ji gwaꞌti mätïnälü ndi mïmïnnï nono nggwee. Ngaa lïlïngïdï mama ndi ari alanga liru ngwïkïrïjïn gay gege giru ndi mbuji dïrbä no."]], [["Yiru gu ndi ari anni jar, lata je ondaci yomon ꞌdar ndi ari ngwüjï ngwunje übïnälü. A yima gu ru no anaku lïngïdä gu mama."]], [["Ndi ari yiru giyee yanni yïgäbïcïny anni minyi ꞌti burna ndi geraji länï, nyi ükäjïdä ndi nyi lenge ämnï gwe Ngwaalu gwalu yorta ye ngwaalinga. Yedeny yïtïny ndi ari ngwaalu ngwere rïgüm, dijegoꞌrr dima je ïdäjï na undi ngwäy gwärï ngwaalu ngwere gwuma ru ꞌtur."]], [["A be anni ma Timijawuj oꞌra ꞌdanggalu gweneno, gwuminje äpïjä ngwujaꞌri ngwujaw ngwuminje ꞌdingini ngwani ämnï Ngwaalu gwalu na ämnï gwalu. Aar nje ondaci ndi ari ngaa lati nje diwayini giyomonalu ꞌdar diwayining gwujaw ndi ari ngaa lïmïnä ndi nje engga, nono raar gu ꞌto ꞌdänggärï ndi ari lïjädï ndi ara je engga."]], [["Yäy gu no, lani ngweengga, gïdïrbä därï ꞌdar na ndi übïnälü gwanni gwübïnäär nje gwe ngwüjälü, nyii lorꞌtemaja gwani ämnï Ngwaalu gwalu."]], [["A gweneno ꞌdiꞌdanu nyii lijalu limidu, anni määtïnängälü ꞌdïꞌdäny Gideleny."]], [["Awa nyii ci Ngwaalinga yäy ꞌtu gwonyadu gwani nga nga lanni liminje gäbïcï lima jayanu ngwäyänü Ngwaalu ngwege?"]], [["Dilu de na lingen le lati otaci Ngwaalingalu gwonyadu yigor ye ꞌdar ndi ari a gay ji ara je engga mana ara je gu gendaci yanni yamiꞌrata gu ndi ämnï Ngwaalu gwalu."]], [["Gwenene gäbïcär a Ngwaalu ngwege ngwuru Papa ligoꞌro le lüngün na Deleny dege dani Yicu, jaꞌrima gay ndi ari nyii ila ꞌdanggalu."]], [["Ara je Ngwaalu gendaci ämnïng gwalu ngwïrälü ꞌdanggalu na ngwüjï ngwuꞌter ꞌto anaku ru gu ämnï gwärï ꞌdanggalu."]], [["Ara je ojemeye yigor nono yalu nunnu ngaa ji nga jayi nono ngaa juꞌri ngwäyänü Ngwaalu ngwuru Papa gwege ma ji ma Deleny dege dani Yicu oꞌra ngwüjï ngwe ngwüngün ꞌdar ngwanni ngwujuꞌru. Yiru gu."]]], [[["Gwodanalu lani ngweengga, lenggaca je awa ndi aang elelle nunnu ngaa jada Ngwaalinganu, ꞌdidanu ngaa gilo lelella gu. La je otacalu gweneno ara je päcälü ngwürïny ngwe ngwudi Deleny dani Yicu nda je ärränï giyee mama."]], [["Ndi ari ngaa lïlïngïdï enggacing gwanni gwenggacara je yeleny ye yidi Deleny dani Yicu."]], [["Bupi gwuru gwudi Ngwaalu ndi ari ngaa jüꞌrïnï ngaa gäbïcï yïjïnä."]], [["A dïjï deꞌte deꞌte lenge ndi määtä ngwangina ngwüngün"], ["gay ge ganni gijuꞌru giru denya,"]], [["aaꞌti ïcïnänü gwa ru gwudi ꞌduꞌdi gwudi lingeno nono ngwüjï ngwudi dïdlä ngwanni ngwaꞌti lïngïdï Ngwaalinga."]], [["Na yiꞌral ye giyee no, aaꞌti gwere gwa äpïjï gwenggen yiꞌral yanni yiki nggwe rtadanu ngwärräjï ngwiya goralu. Deleny daji da reraji ngwüjü gwani yiꞌral ꞌdar yanni yiki yiru gu no, anaku abingacara je gu gwerre ara je gu girnya."]], [["Ndi ari Ngwaalu ngwaꞌti nje ornaca yirledo ngwornaci nje elelleng gwanni gwujuꞌru."]], [["Yäy gu no, gwanni gwa obe ngwujaꞌri ngwee gora ge, gwaꞌti übïdï dïjü dümnä gora ge a be Ngwaalu ru ngwübïdïng je gora ge ngwanni ngwati je ätädä Lïgïꞌrïmä lüngün lanni Lijuꞌru."]], [["Gweneno gwani ämnäjïdï yengga, nyii laꞌti jädï ndi ara je üllïjä ndi ari nga nga yigoꞌro yalu Ngwaalu ngwuma je enggaci ndi ämnäjïdï."]], [["Na ꞌdidanu, ngaa lati ämnï ngwengga ꞌdar ngwudi Majiduniyang. Ara je be päcälü lani ngweengga nunnu ngaa gu gendadani."]], [["Geꞌtar je giyee aar ru yigor yalu ndi ari ngaa elelle elelleng gwanni gwadatalu, ngaa ombaji yiiru yidi yigoꞌro yalu ngaa ape yiiru ngwuy ngwe ngwalu anaku ondacara je gu,"]], [["nunnu a ngwüjï poor denya elelleng gwalu nunnu aaꞌti ngaa la ru ngwamiꞌri ndi äbïngïnï ngwüjänü."]], [["Lani ngweengga, laꞌta je nana ndi aang ꞌti lïngïdï yiru ange yani ngwïkïrïjïn ngwanni ngwuma ayi, na aaꞌti ngaa la runi nono ngwüjü ngwuꞌter ngwanni ngwaꞌti ätï geꞌtajing gwere."]], [["A lämnä Ngwaalu ndi ari Yicu gwayu ngwüꞌdïꞌrä mana, no a lämnä Ngwaalu ndi ari Ngwaalu ngwa ji ngwa ꞌdïꞌrïyä ngwüjälü ngwanni ngwuma ayi ngwämnä ndi Yicu anaku ꞌdïꞌrïyüng Yicungalu."]], [["Anaku aru gu Deleny ngwulem ngwe ngwüngün, la je ci ndi ari alanga lanni gilona limidu, lanni gilo lijalu limidu ꞌdi ma Deleny oꞌra, ꞌdidanu a laꞌti la madina ngwüjü ngwanni ngwuma ayi."]], [["Ndi ari Deleny ligoꞌro le lüngün da üllä kerala dulu de dipa na urnidi dula gwudi deleny didi yïꞌrr na urnidi gwe gwudi giboꞌreny gidi Ngwaalu, lanni layu ndi Kirictu la ꞌdïꞌrälü gwerre gwerre."]], [["A be gwodanalu, alanga lanni gilona limidu lijalu, la aar nje le uti gïyïbäꞌrälä ar mbudi Delenyinga le gidurnala. A no, a la ji Delenyinga le bupud."]], [["Yäy gu no, orꞌtemajidar ngwujaꞌri ngwe ngwee."]]], [[["Gweneno lani ngweengga, ngwujaꞌri ngwani gaji na yomon nyii laꞌti jädï ndi ara je üllïjä,"]], [["ndi ari nga nga lïlïngïdï mama ndi ari gomon ganni gadi ge Deleny oꞌra, giru nono gwele ilang gwudi duꞌram dilu de."]], [["Gaji ma ngwüjï ji ndi ari, “Yiꞌral ꞌdar giyo yadatalu yere yaꞌti,” a je be dudi dibajalu nono gwele ati gu yajima dibaji dayalu diju lari le. Na laꞌti la mbuji gay gidi abri."]], [["A be nga nga, lani ngweengga, nga nga laꞌti gïdïrïmänü nunnu aadi ara je gomon nggäꞌdï dibajalu nono duꞌramu."]], [["Nga nga ꞌdar liru yïjï yidi buri ngaa ru yïjï yidi lingen. Läꞌtüdï yïjï yidi dilung na dïrïm."]], [["Yäy gu no aaꞌti a la ndri nono ngwüjü ngwuꞌter, ar be jalu ngwäy ngwe ar arngani ar määtä yigoꞌro yege."]], [["Lanni lati ndri, lati ndri dilu de, na lanni lati rlälï, lati rlälï dilu de."]], [["A be alanga liru ngwüjï ngwudi lingen, ar be määtä yigoꞌro yege, ar gwodananu ämnï gwe Ngwaalu ar ätï ämnïng ngwuru nono lärü ar le äꞌrïnyïnï ngwambanga, ar ätï geꞌtajing ndi gilang ngwuru nono gibumbu ar ge äꞌrïnyïnï yiꞌra."]], [["Ndi ari Ngwaalu ngwaꞌti nje utanu nunnu aar nje yiꞌrendeny eny nono yidi güündä güngün, aar be ru ndi ari ar mbuji gilanging Gideleny dege dani Yicu Kirictu."]], [["Ndi ari Kirictu gwayu gwani alanga nunnu ar le midi gwüpäng mung oꞌra aar nje mbuji gilona lijalu limidu yaa aar nje mbuji a lima ayi."]], [["Yäy gu no, orꞌtemajidar ngaa olajidi giyigoꞌro yalu gwüpäng, nono anaku ꞌdidanu giyo yapa je gu."]], [["Lotaca jalu gweneno, lani ngweengga, ndi ari dïnyädär je lanni gilo lapu yiiru ꞌdanggalanu lanni liru yiꞌra yalu na ngwoorta ngwalu ndi elelle gwalu Gideleny aar je ola."]], [["Dïnyädär je denyang gwupa ngaa je ämnï gwani yiiru yegen yanni yati aar je ape. Jaralu ladajidalu."]], [["La je päcälü lani ngweengga ndi ari, ülädär ngwamiꞌri, orꞌtemajar ngwudenyo, gatajar je düwä lanni lamiꞌratu, mätär yigor gwani ngwüjï ꞌdar."]], [["Arnganar ndi ari aaꞌti dïjï da gwäꞌräcï dïjänü giyiꞌral yüngün yanni yiki yiꞌral ye yanni yiki, ngaa be jayidi ngwäy giyomon ꞌdar na ngwüjï ꞌdar ngwuꞌter."]], [["Jayaranu giyomon ꞌdar,"]], [["otacar Ngwaalingalu giyomon ꞌdar,"]], [["car Ngwaalinga yäy ꞌtu giyiꞌralalu ꞌdar. Ndi ari Ngwaalu ngwuru ngwubupa gu no ndi Yicu Kirictu."]], [["Aaꞌti ngaa la ꞌrinye lïgä lidi yiiru yidi Lïgïꞌrïm ꞌdanggalanu."]], [["Aaꞌti ngaa la ci yïjïrälü mireny,"]], [["ngaa be ïrïyï yiꞌral ngwäy nono ꞌdar. Apar je yanni yijaw."]], [["Abrar je yere ꞌdar yanni yiki."]], [["Ara je Ngwaalu ngwanni ngwuru adatalu giligoꞌro lüngün juꞌriyi ꞌdar. Ngwurime lïgïꞌrïmä lalu, ngwurime lingina lalu ngwurime ngwangina ngwalu nunnu aar jayi nono komon gadi ge Deleny dani Yicu Kirictu oꞌra."]], [["Gwanni gwurnida je gwuru ligor leꞌte pu ying je ärrï."]], [["Lani ngweengga, otacar Ngwaalingalu gwani änyängä."]], [["Agannar ngwengga ꞌdar giyenenanu aganni gwanni gwujuꞌru."]], [["Nggwa je päcälü ngwäyänü ngwudi Deleny ndi ari ngaa ülïjï ngwengga ngwujaꞌri ngwee ꞌdar ngwüllïjä je."]], [["Ara je gu yïmïꞌrü ji ku yidi Deleny dani Yicu Kirictu."]]]], "II Thessalonians": [[[["Ngwujaꞌri ngwee ngwïndï ꞌdänggärï Bulij na Jiliwanij na Timijawuj. Ngwükäcï nje giꞌdonga gidi Täjlänükïng gidi Ngwaalu ngwuru Papa gwege na Deleny dani Yicu Kirictu."]], [["Ara je gu yïmïꞌrü na adatalu gwudi Ngwaalu ngwuru Papa gwege na Deleny dani Yicu Kirictu ji."]], [["Yädï gu giyomon ꞌdar ndi nyii ci Ngwaalinga yäy ꞌtu gwani nga nga liru ngweengga aar gu ele kayalu no, ndi ari ämnï Ngwaalu gwalu nggwo gwuma ꞌtälü na ämnäjïdï gwalu nggwo ndi gendadi."]], [["Yäy gu no nyii gilo lïrïngïnä je le giyiꞌdoonganu yidi Ngwaalu gwani orꞌtemaji na ämnï Ngwaalu gwalu na übïnälü na dïrbä danni ndo dorꞌtemaja gu."]], [["ꞌDar giyee yinggida ndi ari obalu gwudi Ngwaalu gwätï ngwäyänü, yäy gu no la je ïꞌrä lädï giyelenyanu yidi Ngwaalu, yanni giyo yïyïjä je dïrbä."]], [["Ngwaalu ngwüdünälü ling je reraji lanni lïcä je dïrbä"]], [["gwa je gataji düwä lanni gilo gïdïrbänü a gwunje gataji düwä ꞌto. Ya ji giyee ma Deleny dani Yicu ꞌtädälü kerala yïꞌrr ye yüngün yiru yiima,"]], [["lïgä le luꞌdu, ndi obalu ngwüjï ngwe ngwanni ngwaꞌti lïngïdï Ngwaalinga aar ꞌti ꞌdengenaja ngwujaꞌri ngwanni ngwujaw ngwudi Deleny dege dani Yicu."]], [["La aar le obalu la geradalu geradingalu gwudi gwurꞌtaling la aar je längïtäjï poor ngwäyänü ngwudi Deleny na ndi näjï gwudi yiima yüngün"]], [["gomon nggäꞌdï gading ge oꞌra ndi näjïnï ngwüjï ngwe ngwüngün ngwanni ngwujuꞌru a ngwüjï ortada ngwanni ngwuma ämnï ꞌdünggüngün. Ngaa gilo ganu, ndi ari ngaa lämnä ngwujaꞌri ngwanni ngwondacara je."]], [["Yäy gu no yiꞌral ye giyee kiꞌranu, nyii lati otaci Ngwaalingalu yomon reny gwani nga nga ndi ari ara je Ngwaalu ngwege gäbïcï ngaa aw ndi urnidi gwanni gwornacara je. Nyii otaci Ngwaalingalu ndi ari ara je Ngwaalu gataji düwä yiima ye yüngün ngaa medaji yiꞌral ꞌdar yanni yijaw yanni yibupa je ndi ärrï, na apepe gwanni gwati ila ämnï gwe Ngwaalu gwalu."]], [["Nyii lotaca Ngwaalingalu yiꞌral ye giyee nunnu a ngwürïny ngwudi Deleny dege dani Yicu näjïnï ꞌdanggalanu ngaa näjïnï ꞌdünggüngün, gwani yïmïꞌrü yidi Ngwaalu ngwege na gwani Deleny dani Yicu Kirictu."]]], [[["Ma ji ma Deleny dege dani Yicu Kirictu oꞌra, a la oꞌradalu ndi ar le mbudi. Lani ngweengga, nggwa je päcälü ndi ari,"]], [["aaꞌti yigor ya je pänü ara je yedeny eny gwani yïjïr, na ngwujaꞌri ngwaru ngwe ngwüjï nyii laadi ru lükäjä je. Ngwondajaar ngwe ndi ari gomon gidi Deleny gima ila."]], [["Aaꞌti dïjü dere da je dudiyi gay ge gere, lïngïdär ndi ari gomon nggäꞌdï, ga ꞌti gila ꞌdi a ngwüjï ngwonyadu nyurtanu gwerre gwerre na nginde gwanni gwïndälü mbüny ꞌtädälü, gwanni gwani geradalu."]], [["Gwa übïnï yiꞌralalu ꞌdar gwa alliji ligoꞌrala lüngün giyiꞌralala pipiꞌriꞌti yidi Ngwaalu na yanni yäpïjäär je yobo nunnu ngwalliji ligoꞌro lüngün ngwujalu kobo gidi Ngwaalu ngwari diru Ngwaalu."]], [["Ngaa laꞌti diwayina gaji ganni gijar ge ndi ari äny gwata je ondaci yiꞌral ye giyee?"]], [["Na gwenene ngaa lïlïngïdï yiru ange yanni giyo yïmätädälü nunnu ngwa ji ngwüꞌtädälü kaji ganni gïgïꞌtïjäär."]], [["Ndi ari yiima yidi yujimidi yidi dïjï ndee giyo yima ji giyiiru, a be nginde gwanni nggwo gwümätädälü, gwading määtädälü gwurꞌtal nunnu ꞌdi aar äbrï ngindeng kayanu."]], [["Gwa aar be gäbïcälü nggwo gwïndälü mbüny gwa ꞌtädälü gwanni gwadi Deleny dani Yicu dami büdä gwe gwudi düwä didi ngwulem ngwüngün ngwududiyi näjï gwe gwudi buri gwüngün gwadi nggwe ila."]], [["Ila gwudi nginde gwanni gwïndälü mbüny, gwadi ila yiima ye yidi dijegoꞌrr ndi inggidi yiꞌral ꞌdar yanni yiru yiꞌduru yidi yiima, yiꞌremna na allalu ndïr,"]], [["na ꞌdar yanni yiki yanni yadi dudiyi ngwüjü ngwanni ngwani yiꞌrany. Ngwani yiꞌrany nunnu ngwuꞌdonya ndi ämnï yiꞌral yanni yätï ngwäyänü nunnu aar gïlängïdïnï."]], [["Yiru giyee yïgäbïcä Ngwaalinga ngwügäbïcï yiima yidi dudi aar ape yiiru nunnu aar je ämnï yanni yiru ꞌtur"]], [["a nunnu ngindenga ꞌdar aar je le obalu lanni lima ꞌti ämnä giyiꞌral yanni yätï ngwäyänü, a je be yiꞌral jadanu yanni yiki."]], [["A be nyii lati ci Ngwaalinga yäy ꞌtu yomon reny gwani nga nga lani ngweengga ngwämnä je Ngwaalu, ndi ari ꞌtuꞌtu gwele gwerre Ngwaalu ngwäbrä je nunnu ngaa gïlängïdïnï juꞌriyi gwe gwudi yiiru yidi Lïgïꞌrïm na ämnï gwe giyiꞌral yanni yiru ꞌdidanu."]], [["Nginde gwurnida je gwani yiiru giyee ngwujaꞌri ngwe ngwanni ngwujaw ngwärï, ndi ari ngaa acajidi ndi näjï gwudi Deleny dege dani Yicu Kirictu."]], [["Yäy gu no lani ngweengga, jar be ꞌdïꞌdäny ngaa mätïnälü ngwujaꞌri ngwanni ngwenggacara je, manari ngwenggacara je ngwündäjïnä ngwulem ngwe ya ngwenggacara je ngwujaꞌri ngwe ngwüllïnä."]], [["Nyii lotaca Delenyalu dege dani Yicu Kirictu ligoꞌro le lüngün na Ngwaalu ngwuru Papa gwege gwani nga nga, ngwanni ngwämnï nje yïmïꞌrü ye yüngün yanni yima aar nje ätädä. Aar nje ätädä orꞌtemajing gwudi gwurꞌtaling na geꞌtajing gwanni gwujaw."]], [["Aar orꞌtemaji yigor yalu ara je ojemeye nono ndi ärrï yiꞌral ꞌdar yanni yijaw na ndi ondaji ngwujaꞌri ꞌdar ngwanni ngwujaw."]]], [[["Gwodanalu lani ngweengga, otacar Ngwaalingalu gwani nyängä. Otacar jalu ndi ari a ngwujaꞌri badalu ngwudi Deleny dani Yicu a je ngwüjï näjï nono näjïnär gu ꞌdanggalu."]], [["Otacar Ngwaalingalu ndi ari aar nje gu etadi ngwüjï ngwanni ngwuki, ndi ari ngwüjï ꞌdar ngwaꞌti ätï ämnïng Ngwaalu."]], [["A be Deleny diru ligor leꞌte pu a da je ojemeye nono da je gu etadi dijegoꞌro."]], [["Nyii lïcïnänü giyigoranu Gideleny ndi ari ngaa gilo lärrü yiꞌral giyee na ya je gwuji ndi ärrï ꞌto yanni yenggacara je."]], [["A Deleny ruyi yigor yalu kay gidi ämnï gwudi Ngwaalu na gidi orꞌtemaji gwudi Kirictu."]], [["Ngwürïny ngwe ngwudi Deleny dani Yicu Kirictu, la je girinya lani ngweengga, ꞌtüdäränü gidiweengga danni diru damiꞌri daꞌti ïndï ngwujaꞌri ngwe ngwanni ngwenggacara je."]], [["Ndi ari nga nga yigoꞌro ye yalu lïlïngïdï yiru ꞌtaa ndi ari ngaa gwuji gora gärï. Nyii läꞌtüdï ngwamiꞌri gaji ganni gijar ge,"]], [["nyii ꞌti ïyädï dïjü gony gere gaꞌti nyii gu geꞌta gony gere. Aar be ru manni ndi ari, nyii lundu ngwäy ndi ape yiiru dilu de nje ape lingen le nunnu aaꞌti nyii la äbïngïnï dïjänü dere ꞌdanggalu."]], [["Yaꞌti nje ärrü giyee nunnu nyii laꞌti ädï ndi nje ätä guꞌru, aar be ru nunnu a yigoꞌro yärï ru gora galu nje gwüjïnï."]], [["Ndi ari gwele anni jar, lätädä je dïmürä ndee ndi ari, “Gwere gwanni gwati ꞌti apu yiiru, aaꞌti gweny.”"]], [["Nyii lati ꞌdingini ndi ari loko gilo ꞌdanggalanu liru ngwamiꞌri, lati ꞌti abrralu ndi ape yiiru ati aar be jalu gangin gangin ndi änï giyiꞌralanu yidi ngwüjï ngwuꞌter."]], [["Ngwürïny ngwe ngwudi Deleny dani Yicu Kirictu, la je päcälü ndi ari ngwüjï ngwanni ngwuru gu no, ngwunje girinya aar jalu mamma aar ape yiiru aar eny ngwuy ngwe ngwegen."]], [["Na gwani nga nga, nggwa je ci lani ngweengga ndi ari, aaꞌti ngaa la ayi nono ndi ärrï yiꞌral yanni yïdünälü."]], [["Manari gwere nggwo gwuꞌdonya ngwujaꞌri ngwee ngwullu nje, geꞌtar ngwäy nono aaꞌti gwa le acajidi nunnu a yaaru ape."]], [["Aaꞌti gwaru güwän ꞌdanggalu ngaa be girnya nono diweengga dalu."]], [["Gweneno ara je Deleny didi adatalu ligoꞌro lüngün ätädä adatingalu kaji ꞌdar na ngwaalu ꞌdar. Ara je gu Deleny ji ꞌdar."]], [["Äny gwuru gwani Bulij gwullu aganning nggwee guy ge güny, giꞌremna giru nggee giru ꞌter ndi inggidi ndi ari äny gwuru gwullu je. Ulli gwüny gwuru gu no."]], [["Ara je gu yïmïꞌrü yidi Deleny dege dani Yicu Kirictu ji ꞌdar."]]]], "I Timothy": [[[["Ngwujaꞌri ngwee ngwïndï ꞌdünggüny äny gwani Bulij gwuru dooꞌra dükäjäär didi Yicu Kirictu yeleny ye yidi Ngwaalu ngwuru Gilang gwege na yidi Yicu Kirictu gwuru geꞌtaji gwege."]], [["Ngwükäcï nje gïjü güny ꞌdidanu ndi ämnï Ngwaalu gani Timijawuj."], ["Aar ang Ngwaalu ngwuru Papa na Yicu Kirictu gwuru Deleny dege aar ang ätädä yïmïꞌrä aar ang ätädä ïnäng aar ang ätädä adatingalu."]], [["Anaku päcä gwälü anni ïndïny Majiduniya, nunnu nga jalu ngenone kündär gani Abijuj nga girinya ngwüjü ngweꞌte ngwäꞌdï aaꞌti ba be ngwa ji ndi enggaci ngwüjü ngwujaꞌri ngwaꞌti ïndï kayalu."]], [["Aar dünäjï yigoꞌro yegen ndi gwuji ondajing gwani lütülütü na ngwujaꞌri ngwani utiti ngwügürnä ngwürïny ngwanni ngwati ꞌti medadu. Ngwujaꞌri ngwanni ngwuru gu no, ngwati apa garnating aar ꞌti apu yiiru yidi Ngwaalu yanni yati ji ämnï gwe ꞌdünggüngün."]], [["Bupi gwudi ngwujaꞌri ngwee gwani ämnäjïdï gwanni gwati ila giligor lanni lijuꞌranu na ligor le lanni lijaw na ndi ämnï Ngwaalu gwanni gwuru ꞌdidanu."]], [["Gilo loko lima je ngwujaꞌri ngwee doda lima gwurla ndi ondaji ngwujaꞌri ngwanni ngwaꞌti ätï ngwäyänü."]], [["Ngwunana ndi ru ngwoorta ngwudi yobo yidi Ngwaalu, aar ꞌti be lïngïdädï yiꞌral yorto ye ngwaalinga yondajaar je na yanni yïcïnädäär gu mama."]], [["A lïlïngïdï ndi ari yobo yijaw manari yima ye dïjï ape yiiru mama."]], [["Na ꞌto ar lenge ndi ari yobo yaꞌti aar je gïꞌtïjä dïjü danni dïdünälü, aar je be gïꞌtïjï ngwüjü ngwanni ngwati kiyi yobo aar nyurtanu, aar je gïꞌtïjï ngwüjü ngwanni ngwaꞌti lïngïdï drü didi Ngwaalu na ngwanni ngwuki, ngwanni ngwaꞌti juꞌru aar ꞌti ïndï yobo ye yidi Ngwaalu, ngwanni ngwati ꞌrinye papang je aar ꞌrinye nanning je, aar je gïꞌtïjï ngwüjü ngwanni ngwati ꞌrinyidi."]], [["Yobo yïgïꞌtïjäär je ngwüjü ngwanni ngwati mïꞌrï ngwäyänü na ngwur ngwanni gwati ape ngwuru. Yïgïꞌtïjäär je ngwüjü ngwanni ngwati ummi ngwüjü aar je ellang yïnädä, aar je gïꞌtïjï ngwuꞌduru na ngwüjï ngwanni ngwati pï yiꞌrany ꞌtur, aar ärrï yiꞌral ꞌdar yanni yaꞌti aar elatu ngwujaꞌri ngwe ngwanni ngwïndï kayalu."]], [["Yanni yaꞌti aar ïndï ngwujaꞌri ngwe ngwanni ngwujaw ngwanni ngwünäjïnä ngwudi Ngwaalu ngwätädäär nje Ngwaalu ngwanni ngwortana."]], [["Nggwati ci Delenya dege dani Yicu Kirictu yäy ꞌtu gwanni gwuminy ätä yiima gwänggädïny ndi ari äny gwuru ligor leꞌte pu, aar nyi geꞌte giyiiru yüngün."]], [["ꞌDi manari gwele äny gwüllüdï Ngwaalinga nyi übïnï ngwüjälü ngwüngün nyi ꞌre ngwäy. Gwïnädïny ndi ari nggwuru deꞌrr nyi ꞌti ätï ämnïng Ngwaalu."]], [["Yïmïꞌrü yidi Deleny dege yïbäläjäär nje nono yïrälü, ämnï gwe Ngwaalu na ämnï gwe gwanni gwuju ndi Yicu Kirictu."]], [["Ngwujaꞌri ngwee ngene ngwätï ngwäyänü, ngwädï gu ndi ar je ämnï ꞌdar, Yicu Kirictu gwïndï ngene gïdïdlä ndi gïlängïdïyï ngwüjü ngwanni ngwuki, nono änyïng gwanni gwukana ꞌdenggen."]], [["Nyi be ïnädä Ngwaalinga gwanni gwukana nono nunnu a Yicu Kirictu inggidi määtäng ligor lüngün lanni laꞌti rimitalu nyi ru gora gidi ngwüjü ngwanni ngwa ämnï nginde gwe aar mbuji miding gwudi gwurꞌtaling."]], [["A denya ru na näjï ru gwudi Deleny didi gwurꞌtaling, danni dati midi gwurꞌtal, danni dati ꞌti enggana, danni diru Ngwaalu ngweꞌte pu pupud. Yiru gu."]], [["Gïjï güny gani Timijawuj, nggwätädängä ngwujaꞌri ngwee anaku aru gu yïjïr gwani nga gwerre, nunnu ma je gwujani, nga gwa ape yongra yanni yijaw,"]], [["nga mätïnälü ndi ämnï Ngwaalu a ligor le lijaw. Loko lanni lima obe ngwujaꞌri ngwee gora ge, lima geraji ämnïngälü Ngwaalu gwegen nono ma dudu ape bälükä ngwugerajalu."]], [["Gilo ganu lani Iminiyuj na Älïjïkändär lanni liminje ätä dijegoꞌro ngwuje reraji aaꞌti la lo Ngwaalinga."]]], [[["Nyi be bupi gwerre gwerre ndi ari, a bupi ji ngaa otaci Ngwaalingalu ngaa je olenga ngwüjï ngaa je ci yäy ꞌtu gwani ngwüjï ꞌdar,"]], [["gwani ngweleny, gwani ngwüjï ꞌdar ngwanni ngwümätï yelenya, nunnu ar jalu ꞌdar ladatalu ar elelle elelleng gwanni gwüjïlänü gïdrü ꞌdar didi Ngwaalu na ndi juꞌri ꞌdar."]], [["Giyee yijaw aar jada Ngwaalinganu ngwuru Gilang gwege,"]], [["ngwanni ngwümïnä ngwüjü ꞌdar aar mbuji gilanging aar lenge bebereng gwudi ꞌdidanung."]], [["Ndi ari Ngwaalu ngwuru ngweꞌte pu a dartan gidiliganu ndi gwäꞌräjïdï ngwüjü Ngwaalinga le ru deꞌte pu dïjï dani Yicu Kirictu."]], [["Gwanni gwümïꞌrïnä nono ligoꞌro lüngün gwani üꞌrälü gwudi ngwüjï ꞌdar. Inggidi nggwee gwuru ngwanni gwuma Ngwaalu geꞌte ngwuji kaji güngün."]], [["Yiru giyee yanni yïgäbïcä Ngwaalinga aar nyi be geꞌte nyi ru dïjï durnidu ngwujaꞌri ngwe ngwujaw nyi ru dooꞌra dükäjäär. Nggwondaja ꞌdidanu nggwaꞌti ondaja yiꞌduru nyi ru doorta didi ngwujaꞌri ngwudi ämnï Ngwaalu na ꞌdidanu gwani ngwüjï ngwuru Garany."]], [["Äny gwubupa a ngwur ngwaalu ꞌdar alliji ngwuyala ngwujuꞌru aar otaci Ngwaalingalu yigor ye yaꞌti ätï güündänü aar ꞌti ätï garnatinganu."]], [["Nyi bupi ꞌto a ngwaw genne ngwureda ngwädï je aar jaꞌrimani nono denya gwe na yaaru. Aaꞌti ngwarri yayu mïcïnï gwe ngwäꞌrü aar genne dab aar genne yiꞌrigara yiꞌri aar genne ngwureda ngwanni ngwuꞌri,"]], [["aar be manni arri yayu ape gwe yiiru yanni yijaw yanni yädï ngwaw ngwanni ngwaru ngwäpïjä Ngwaalinga yobo."]], [["A daw gwugwundi aar enggaci ngwulenge ꞌdengenaja ku."]], [["Äny gwaꞌti gwa ämnï ndi daw enggaci duru ya ndi ape yelenya gidurala, ngwube manni gwugwundi."]], [["Ndi ari Adam gwuru gwugeꞌtaar gwerre gwerre aar be geꞌta Awang."]], [["Na Adam gwäꞌtüdï gwanni gwïdäjäär, a be daw ru dïdäjäär ngwuru danni dinyurtanu."]], [["A be ngwaw ngwa gïlängïdïnï linge gwe yïjü manari ngwuma gwuji ämnïng Ngwaalu gwegen, aar ämnï ngwüjü aar juꞌri aar gu üꞌrü."]]], [[["Ngwujaꞌri ngwee ngene ngwädï gu, ma dïjï dere ligor le lüngün mïnï ndi ru dangida didi giꞌdoonga gidi Ngwaalu, yiꞌral giyee yijaw."]], [["Yïbüpïnä nding ru dangida dijaw nono, didi daw deꞌte pu, ngwubebere, ngwümäätä ligoꞌro lüngün, ngwuru dïjï dïnyädäär, ngwuru dïjï didi yïrnü, ngwätï yiima ndi enggaci ngwüjü."]], [["Aaꞌti da ïyï diꞌrica ngwürlälï, aaꞌti da ru däärä, aaꞌti da kadi jadanu, ngwube manni ru dïjï dïjïlänü, dadataralu ngwüjï ngwe, aaꞌti dübïjï ngwüꞌrïnyänü."]], [["Ngwulenge ruying ngwüjü ngwüngün gïdrü mama, ngwengga ndi ari gwuꞌdengenaca yïjü yüngün aar denya denyang gwanni gwïndï kayalu."]], [["Ndi ari manari dïjï dima ꞌti lïngïdï ruying ngwüjü ngwüngün gïdrü, awa ngwube burni ndi ombaji giꞌdonga gidi Ngwaalu?"]], [["Aaꞌti da ru dïjï dämnä Ngwaalu girem nunnu aaꞌti da piyi ligoꞌro lüngün da aar de obalu obalu gwe gwanni gwübïdäär gwe dijegoꞌralu."]], [["Aaꞌti ngwürïny ngwüngün ngwa ke ngwüjü ngwäy poor kiꞌdoonga ngwïkïrïjïn nunnu aaꞌti gwa ïꞌdï giyiꞌralanu yidi yaaru ngwïꞌdätï ngwüꞌdïbänü ngwudi dijegoꞌrr."]], [["Yiru gu yeꞌte yeꞌte ꞌto ndi ari lanni lati gendaji guy giyiiru, aar ru ngwüjï ngwädï gu nda je ngwüjï denya, aaꞌti ngwa ru yigoranu rom, aaꞌti ngwa ïyï diꞌrica aar rlälï, aar ru ngwüjï ngwübïjä ngwüꞌrïnyänü gwudi yuꞌram."]], [["Aar ru ngwüjï ngwürïmïtï ngwujaꞌri ngwanni ngwuru ꞌdidanu ngwudi ämnï Ngwaalu ligor le lijaw nono."]], [["Aar je ïdäjï gwerre gwerre aar je be geꞌte ndi gendaji guy giyiiru manari laꞌti ke nono gwere giyiꞌral yere."]], [["Yiru gu yeꞌte yeꞌte ngwaw aar ru ngwaw ngwädï gu nda je ngwüjï denya, aaꞌti ngwa ru ngwaw ngwänïjü ngwüjü nono, aar be bebera aar ru yigor yeꞌte pu giyiꞌral ꞌdar."]], [["Gwanni gwati gendaji guy giyiiru, ngwuru dur didi daw deꞌte pu ngwururriyi yïjü na ngwuꞌduna ngwüngün mama."]], [["Lanni lima gendaji guy giyiiru mama, aar je ätä guꞌru gipa na ndi ämnïcï gwanni gwubinga ndi ämnï ndi Yicu Kirictu gwegen."]], [["Anni geꞌtajiny ndi ila ꞌdanggalu gomon gaꞌti olanu, nggwüllïjängä ngwujaꞌri ngwee nunnu,"]], [["manari nggwuma jana, nga lenge awa ndi enggaci ngwüjü aar rurriyi yigoꞌro yegen ngwuꞌdun ngwudi Ngwaalu ngwanni ngwuru giꞌdoonga gidi Ngwaalu ngwumidu, ngwuru ngwobo aar ru yidingo yidi ꞌdidanung."]], [["Yanni yolanu ndi utalu, yujimid yidi drü didi Ngwaalu yojema ndi ari,"], ["Kirictu gwuru dïjï dümnä,"], ["a gwe Lïgïꞌrïm inggidi,"], ["a yïꞌrr engga,"], ["aar gwe ondaji ngwüjänü ngwuru Garany,"], ["a gwe ngwüjï ämnï gïdïdlä,"], ["aar ꞌdïꞌrïyï ngwallu kerala gwünäjïnä."]]], [[["Lïgïꞌrïm londaju gilingenalu ndi ari ngwüdlä ngwänü ngwudi gwodaning, ngwüjï ngwoko ngwoꞌre kay ndi ämnï Ngwaalu ngwa gwuji ngwüꞌrïllä ngwanni ngwuru ngwuꞌduru ngwa gwuji enggacing gwudi ngwujegoꞌrr."]], [["Enggaci gwanni gwïndï gu no, gwudi ngwumurꞌtuny gwuru ngwuru gwudi ngwuꞌduru, yigor yegen yima ru yidingol nono ma aar üꞌdïnï lïgä le."]], [["Ngwati etaci ngwüjü ndi agu aar je girinya ngwong ngwudi eny ngwanni ngwugeꞌta je Ngwaalu nda je ngwüjï eny ngwanni ngwämnä Ngwaalu aar je lenge yanni yiru ꞌdidanu aar gu caji Ngwaalinga yäy ꞌtu."]], [["Ndi ari ꞌdar yanni yegeꞌta je Ngwaalu yijaw, yere yaꞌti ya ꞌdünyïnï ma aar äpïnï ci gwe Ngwaalinga yäy ꞌtu,"]], [["ndi ari yïgäꞌrïnä ngwujaꞌri ngwe ngwudi Ngwaalu aar gäꞌrïnï otaci gwe Ngwaalingalu."]], [["Ma ang enggaci ngwengga yiꞌral giyee, nga gwa ru dïnäd dijaw didi Yicu Kirictu, dïꞌrünïyäär ngwujaꞌri ngwuru ꞌdidanu ngwudi ämnï Ngwaalu na ngwudi enggaci ngwanni ngwujaw ngwanni ngwuma ang gwuji."]], [["Aaꞌti ngaa lacajidi ngwüjï ngwe ngwujaꞌri ngwäꞌtüdï lütülütü gwudi drü didi Ngwaalu ngwube ru lütülütü gwati ngwaw ngwuru ngwümäyïn ondaji. Nga be manni ïdïtänï ligoꞌro lunga gïdrü didi Ngwaalu."]], [["Ndi ari ïdïtänï gwudi ngwangina gwuru guꞌru, a be ïdïtänï gïdrü didi Ngwaalu gwurana guꞌru ngwujaꞌri ꞌdar, gwani midi gwenene na midi nggwäꞌdï."]], [["Ngwujaꞌri ngwee ngwätï ngwäyänü na ngwädï gu ndi aar je ämnï ꞌdar"]], [["yiru giyee yäpädär gu yiiru ar gu unda ngwäy, ndi ari geꞌtaji gwege gwüjädï Ngwaalu ngwanni ngwumidu, ngwanni ngwuru Gilang gwudi ngwüjï ꞌdar gwece gwece ngindenga lanni lämnä Ngwaalu."]], [["Ülädï ngwüjü nga je enggaci yiꞌral giyee."]], [["Aaꞌti gäbïcä dïjü dere ndi aar ang calu mireny nunnu nga gwuru damal, nga be ru gora gijaw gidi ngwïkïrïjïn ngwujaꞌri, ndi elelle, ndi ämnï, ndi ämnï Ngwaalu, na ndi juꞌri."]], [["Geꞌta ligoꞌro lunga ndi gwuji ülïjïng ngwüjü ngwujaꞌri ngwudi Ngwaalu, ndi ondaci ngwüjü nga je enggaci, ꞌdi nyi ila."]], [["Aaꞌti a gwa ïꞌdädänü angidaji gwe gwunga gwanni gwangidacaranga ngwujaꞌri ngwe ngwudi yïjïr anni ma aar ang mbumbunga lidi giꞌdoonga alliji ngwuy nono."]], [["Gwuja yiꞌral giyee nga je ärrï, nga je gu gatada ligoꞌro lunga ku, nunnu aar engga ndi ari nga nggwo gwïndädï gweere."]], [["Arngana ligoꞌro lunga na ngwujaꞌri ngwïndï kayalu mama. Ündädï gu ngwäy, ndi ari ma gu ru, nga gwa gïlängïdïyï ligoꞌro lunga na ngwüjï ngwanni ngwati ang ꞌdingini."]]], [[["Aaꞌti a gwa girinya dïmäyïnä diru dur dulu de, nga be ärrï nono mbumbung gwunga. Lanni liru ngwamal ärrä je nono ngwanggalu,"]], [["na ngwaw ngwuru ngwämäyïn, ärrä je nono nanning je, na ngwaw ngwanni ngwüꞌdïꞌrälü, ärrä je nono ngwanggalu yiꞌral ye ꞌdar yanni yijuꞌru."]], [["Arngaca ngwedela mama ngwanni ngwuru ngwedel ꞌdidanu ngwaꞌti ätï ngwüjänü."]], [["A be dedel danni dätï yïjü, ngwätï ngwügürnä ngwuru yïjï, yiiru yegen gwerre gwerre, aar elelle yiiru ye yidi yobo, aar arngani ngwüjü ngwegen gïdrü no ya gwäꞌräcï mbumbung je na nanning je na ngwügüürnä ngwegen dämjä giyigoꞌro yegen, giyee yati jada Ngwaalinganu."]], [["Dedel danni diru diwayi ꞌdidanu, dïgätïnänälü jücü, ngwätädä Ngwaalinga geꞌtajing gwüngün ngwugwuji ngwujaꞌri ngwani otaci Ngwaalingalu dilu de na lingen le nunnu a Ngwaalu gataji düwä."]], [["A be dedel danni digwuja amiꞌra gwudi lingeno, dayu gïlïgïꞌrïm elelle gwüngün gwuru ꞌtur."]], [["Ondaca ngwüjü ngwujaꞌri ngwee, nunnu ꞌto, aaꞌti gwere gwa ji gwa yiꞌral ïꞌdä nono."]], [["A be dïjï danni dati ꞌti monaca ngwüjü ngwüngün, gwece gwece gwani ngwüjï ngwüngün gïdrü, gwuma gatu ämnïng Ngwaalu mbüny gwuma kani gïdïjï daꞌti ämnä Ngwaalu."]], [["Dedel danni da aar ülläjï ngwürïny gidillucu didi ngwedel ngwanni ngwati je giꞌdoonga gataji düwä, ngwuru danni dätï ngwüdläyü ngwüꞌtänälü ꞌdï nyärläl (60). Ngwuru danni diruca duru düngün ligor leꞌte pu gwele gwerre,"]], [["ngwulinginni ndi ari dapu yiꞌral yanni yijaw, ndi ari dïꞌrünïyä yïjü yiꞌral yijaw, dijaw yïrnü, dülläjä ngwüjälü ngwudi Ngwaalu ꞌdunu ꞌdünggüngün ngwuyi ngwüjü yora nono ngwudi Ngwaalu."], ["Digataja ngwüjü düwä ngwanni ngwuju gïdïrbänü, ngwüꞌdïꞌrï yiiru ye ꞌdar yanni yijaw."]], [["A gwani ngwedel ngwanni ngwüꞌdïꞌrälü, aaꞌti ngwa je ülläjï gidillucu ndee. Ndi ari ma ji ma je amiꞌra gwegen gwudi lingeno dami geꞌtajing gwegen ndi Kirictu, ngwa bupi ndi ägïnï."]], [["No la obalu yigoꞌro ye yegen, ndi ari lima kiyi ngwujaꞌranu ngwanni ngwaraar ngwe gwerre."]], [["Ya ji giyee gay geꞌte, la äbräjï ndi ru ngwujagiꞌral la rcalu lir lir ngwuꞌdunanu. Laꞌti la ru ngwujagiꞌral ꞌdogo, la be gwurla ꞌto ndi änïjï ngwüjü nono aar änï giyiꞌralanu yäꞌtüdï yegen, aar ädïnï ndi ondaji ngwujaꞌri ngwäꞌtüdï ngwadi aar ngwe ari."]], [["Yäy no, nggwa ola ngwedela ngwanni ngwüꞌdïꞌrälü aar ägïnï, aar linge, aar ruyi ngwuꞌduna ngwegen, aaꞌti la gïꞌtïjï güwänü gubuꞌru ndi aar nje ngwüjï ondajaji yiꞌral nono yere."]], [["Yiru gu ndi ari ngwedel ngwanni ngwüꞌdïꞌrälü, ngwoko ngwo ngwuma ꞌtü kay poor ꞌdidanu ngwuma gwuji dijegoꞌro."]], [["Dïkïrïjïn danni diru daw dätï ngwedela gïdrü, ngwuje iye aaꞌti ngwungwe ꞌrïgädï giꞌdonga gidi Ngwaalu, nunnu a giꞌdoonga burni ndi ombaji ngwedela ngwanni ngwaꞌti ätï ngwüjänü."]], [["Mbumbunga lanni lati ombaji yiꞌral yidi giꞌdoonga gidi Ngwaalu mama, lädï gu ndi aar je gendacani guꞌru, gwece gwece lanni lati ape yiiru ndi ondaji aar enggaci ngwüjü."]], [["Ndi ari gitab gidi Ngwaalu garu nu, “Aaꞌti a gwa gekaci gindri ngwüjïrtï ngwulem ndi eny ma ge ji ndi uꞌri yona,”"], ["na ndi ari, “Gwanni gwati ape yiiru, gwati aar ätä guꞌru güngün.”"]], [["Aaꞌti a gwa ämnï ngwujaꞌri ngwäbïngädäär je mbumbung nono, nga je be ämnï ꞌdogo manari ngwüjï ngwuma ji rom (2) gwalla täꞌrïl (3) ngwanni ngwänggädï je."]], [["Lanni lati ape gwuki, gïrïnyädï je ngwäyänü ngwüjï, nunnu a yedeny eny ngwüjü aar arngani."]], [["Nggwa ang olada ngwäyänü Ngwaalu na ndi Yicu Kirictu na yïꞌrr yanni yäbräär je, ndi rime ngwujaꞌri ngwee aaꞌti ngwa ang ngwe uti ngwüjänü, aaꞌti ngwa ang ngwe ämnänï ngwüjü ngwoko."]], [["Aaꞌti nga büdädï ndi alliji ngwüjü ngwuy nono ndi ape yiiru, aaꞌti a gwa acidi ndi ke gwudi ngwüjï ngwuꞌter. Arngana ligoꞌro lunga nga juꞌri."]], [["Gäbïcä ïyïng yaw yümnä ꞌdogo, ati ang be drü diꞌrica dooko gwani lari lunga lanni lati ang enyanu na dümdï danni dati ang määtä pïd pïd."]], [["Ke gwudi ngwüjï ngwoko nggwo gwulinginna, gwati je madina gweere aar enggani gwerre gwerre gomon gaꞌtina gidi obalu. Na ke gwudi ngwüjï ngwoko gwati ji ngwube ꞌtädälü gwodan."]], [["Yiru gu yeꞌte yeꞌte ꞌto no ndi ari, yiꞌral yanni yijaw yilinginna ꞌdi ꞌto yanni yati ꞌti engganalu no, yaꞌti ya änälü ya ꞌtädïnälü gilingenalu."]]], [[["Ngwïnäd ngwanni ngwuru ngwïkïrïjïn, aar engga ngworta ngwegen ndi ari ngwädï gu ndi aar je denya nunnu aaꞌti ngwürïny ngwudi Ngwaalu na inggidi gwege gwa aar lo."]], [["Ngwïnäd ngwudi ngwoorta ngwuru ngwïkïrïjïn, aaꞌti ngwa aar ngwe anidanu ndi ari liru yengga. Aar je be manni äpïjänï yiiru, ndi ari lanni lärrïjäär je yiiru, liru ngwïkïrïjïn aar je jayi ngwäy."], ["Yiꞌral yiru giyee yanni ya je enggaci ngwüjü nga je ye päcälü."]], [["Gwere gwanni gwati inggidi ngwujaꞌri ngwaꞌti aar ïndï ngwujaꞌri ngwe ngwudi Deleny dege dani Yicu Kirictu ngwanni ngwuru ꞌdidanu, aar ru yobo yidi drü didi Ngwaalu,"]], [["dïrïngïnä ligoꞌro lüngün ꞌdogo daꞌti lïngïdï yiꞌral yere. Dümädï ligor ndi garnati, a kajidi danu ngwujaꞌri ngwanni ngwati apa yïꞌdünyü aar apa yajidinganu, luding na üpïnäjïdï ngwujaꞌri ngwanni gwuki,"]], [["na kajidi ngwäy gwanni gwati ꞌti medadu. Yiꞌral yiru giyee yidi yaꞌrany yegen yiki, ngwuma je ngwujaꞌri doda ngwanni ngwuru ꞌdidanu a ngwati engga ndi ari drü didi Ngwaalu, gay giru gidi bile."]], [["ꞌDidanu ndi ari drü didi Ngwaalu mung aw dïjü ngwäy, dati gäbïcï dïjü ngwünänü gwulleny."]], [["A laꞌti apana gony gere gïndär ge gïdïdlä ndee, na gaꞌti ga ar apani gere gïdïdlä ga ar ge ele."]], [["Ma be ari a limbuju enying ar ätï ngwureda, aar nje be aw ngwäy."]], [["A be ngwüjü ngwanni ngwümïnä ndi nänü, ngwati aar je ïdäjï aar ïꞌdätï giyiꞌralanu yonyadu yidi yeꞌrr na amiꞌra gwanni gwuki gwati dudiyi ngwüjü aar geradalu."]], [["Ndi ari ämnï gwudi ngwüꞌrïny gwuru gay gati ge yiꞌral yanni yiki badalu ꞌdar. Na ngwüjï ngwoko, ndi ari ngwati ämnï ngwüꞌrïnyä, ngwuma je gay doda gidi ämnï Ngwaalu, ngwuma dügïnï yigoꞌro yegen yiꞌrendeny ye yonyadu."]], [["A be nga gwani Timijawuj, anni rang gwudi Ngwaalu, ꞌtüdä giyiꞌralanu giyee ꞌdar, gwuja dünïngälü, nga gwuji drü didi Ngwaalu, nga ätï ämnïng Ngwaalu nga gwuji ämnïng, nga ätï orꞌtemajing nga jïlänü."]], [["Apa yiiru yongra yijaw yidi ämnï Ngwaalu. Mätïnälü ndi midi gwudi gwurꞌtaling gwanni gwornacaranga gwanni gwuma gwe inggidi ngwujaꞌri ngwunga ngwanni ngwujaw ngwäyänü ngwüjï ngwonyadu ngwanni ngwänggädängä."]], [["Ngwäyänü Ngwaalu, ngwanni ngwati midiyi yiꞌral ꞌdar na ndi Yicu Kirictu, gwanni gwüdünü ngwäyänü gideleny dani Bilatij Bündï ngwinggidi inggiding gwanni gwujaw, nggwa ang geꞌte ndi ari"]], [["nga rime ngwujaꞌri ngwee gwujaw nono ꞌdi a Deleny dege dani Yicu Kirictu ꞌtädälü."]], [["Ngwaalu gwadi ꞌtäjä Yicungalu kaji güngün. A Ngwaalu ürtädïnï ngwanni ngwuru Deleny jücü, Deleny didi ngwelenyinga na Doorta didi ngwoortanga,"]], [["Nginde jücü gwanni gwumidu gwati ji giburi gwati aar ꞌti ꞌdonggaca, gwaꞌti dïjï änggädï na gwaꞌti gwa aar engga. A denya gwüngün ru na yiima yüngün ru yidi gwurꞌtaling. Yiru gu."]], [["Ülädï ngwüjü ngwünänü ngene gïdïdlä ndee ndi ari aaꞌti ngwa piyi yigoꞌro yegen aar gatada lingina ndi nänü gwegen gwuru ꞌtur, aar be manni gatada lingina Ngwaalu ngwanni ngwünänü ngwati nje monaci yiꞌral ye ꞌdar ar ye jayanu."]], [["Ülädï je ndi ari aar ärrï yiꞌral yanni yijaw, aar nänü yiꞌral ye yanni yijaw aar jayi yïrnü yanni yätäär je aar je geꞌte ngwüjü ngwuꞌter."]], [["Gay ge nggee, la be aa yuꞌrina yidi yigoꞌro yegen ya ru nono yidingo yojema yidi oda gwani ngwüdlä ngwäꞌdï ngwudi gwodaning, nunnu aji aar midi miding gwanni gwuru ꞌdidanu."]], [["Gwani Timijawuj, arngana yiiru yanni yima ara je ätädä. Abru ngwujaꞌri ngwanni ngwäꞌtüdï drü didi Ngwaalu nga abri garnating gwudi yeꞌrr gwanni gwucaar bebere gwuru yiꞌduru."]], [["Loko gilo lanni laru lätï bebereng nggwee gwuru yiꞌduru, lima je gay doda gidi ämnï Ngwaalu. Ara je gu yïmïꞌrü ji."]]]], "II Timothy": [[[["Ngwujaꞌri ngwee ngwïndï ꞌdünggüny äny gwani Bulij gwuru dooꞌra dükäjäär didi Yicu Kirictu bupi gwe gwudi Ngwaalu, anaku ngwujaꞌri ngwanni ngwaru ngwe gwudi midi ndi Yicu Kirictu."]], [["Ngwüllïjï nje gïjü güny gämnïny gani Timijawuj. Ara gu yïmïꞌrü ji na ïnä na adatalu gwanni gwïndï Ngwaalu ngwuru Papa na Gideleny dege dani Yicu Kirictu."]], [["Nggwuca Ngwaalinga yäy ꞌtu ngwanni ngwati nje äpïjï yobo ligor le lijaw anaku äpïjä je gu ngwügüürnä ngwüny yobo, dilu de na lingen le ngaa je gwe jalu ngwäy ngwe ndi otaci Ngwaalingalu gwüny."]], [["Nyi diwayini yal yunga, nyi jada ndi ang engga, nunnu nyi jayanu gwulleny."]], [["Nyi diwayina ämnïng Ngwaalu gwunga gwanni gwuru ꞌdidanu, gwanni gwuju gwele gïdïgüürnä dunga dani Loyej ngwuji ndi nanni gwunga gwani Yuniya, na gwenene äny gwücïnänü ndi ari nggwo ꞌto ꞌdunggunga."]], [["Yiru giyee yïgäbïcïny ndi ari nga diwayiniyi ndi gägïräjï lïgä gwani angidaji gwanni gwuma ang Ngwaalu angidaci alliji gwe ngwuy nono ngwüny ꞌdunggunga."]], [["Ndi ari lïgïꞌrïmä lanni lätädäär nje Ngwaalu, läꞌtüdï lïgïꞌrïm lidi yedeny, ngwube ru lïgïꞌrïm lidi yiima, lidi ämnï, ngwuru lïgïꞌrïm lidi bebere."]], [["Nunnu aaꞌti yaaru ya ji ndi ondaji gwani Deleny dege na aaꞌti yaaru ya ang ape gwani äny gwanni nggwo giyuꞌrung gwani nginde. Nda be acajidi giyeꞌrendenyanu gwani ngwujaꞌri ngwanni ngwujaw, yiima ye yidi Ngwaalu."]], [["Nginde gwanni gwuminje gïlängïdïyä aar nje urnidada ndi midi gwanni gwujuꞌru, yaꞌti ani ndi ari yere yärrär je aar be ani bupi gwüngün na yïmïꞌrü yüngün. Yïmïꞌrü giyee yätädäär nje ndi Yicu Kirictu ꞌtuꞌtu gwerre,"]], [["yima be ꞌtädïnälü gweneno ila gwe gwudi Gilang gwege, gwani Yicu Kirictu, gwanni gwuma pädä yiꞌranyalu ngwüꞌtäjï midingalu na ji gwudi gwurꞌtaling giburalu ngwujaꞌri ngwe ngwanni ngwujaw."]], [["A gwani ngwujaꞌri ngwee ngwujaw, ligeꞌteny nyi ru dïjï dondaju nyi ru dooꞌra dükäjäär nyi ru doorta."]], [["Yiru giyee ndi ari nggwïyü dïrbä anaku jiny gu. Aar nyi ꞌti be yaaru apu, ndi ari nggwülïngïdï yärüng gwanni gwuminyi gu ämnä, nyi ïcïnänü ndi ari nginde gwätï yiima ndi arnga yiiru yüny yanni yiminje änïjälü ꞌdünggüngün gwani gomon nggäꞌdï."]], [["Yanni yima je ꞌdingini ꞌdünggüny, mätï je aar ru gora gidi ngwujaꞌri ngwanni ngwïndï kayalu, ämnï gwe Ngwaalu aar ru ämnï ndi Yicu Kirictu."]], [["Arngana ꞌdidanung gwudi ngwujaꞌri ngwanni ngwujaw ngwänïjäär jälü ꞌdunggunga, nga je arnga ara gu Lïgïꞌrïm lanni Lijuꞌru gendaci yiima lanni gilo ꞌdengganu."]], [["Nga gwülïngïdï ndi ari ngwüjï ꞌdar ngwaalu ngwani Ajiya ngwumiiny gatani, Biliguj na Armuginij gilo gwanu."]], [["A Onejebroj na ngwuꞌdun ngwüngün ïnä Delenya, ndi ari gwati nyi gwe jalu yomon ꞌdar aar nyi gataji düwä, aaꞌti yaaru apu gwani yuꞌrung yüny."]], [["Aar nyi be manni mïnälü gwurꞌtal ꞌdi aar nyi mbuji anni jung Ruma."]], [["A Delenya ïnä ngindeng komon nggäꞌdï. Nga gwülïngïdï ndi ari awa nginde gwendaciny guy ngway ngwe ngwonyadu ngenone Abijuj."]]], [[["A gwani gïjï güny, ojema nono gïyïmïꞌrü yanni giyo ndi Yicu Kirictu."]], [["A ngwujaꞌri ngwanni ngwuma je ꞌdingini ꞌdünggüny ngwari nyi ngwe ngwäyänü ngwüjï ngwanni ngwänggädï je ngwonyadu, ätädï je ngwüjü ngwänggädä je ngwuru yigor yeꞌte pu ngwädï ndi enggaci ngwüjü ngwuꞌter."]], [["Orꞌtemaja gïdïrbänü, ar ru leꞌte leꞌte nga ape yongra yijaw yidi dïjï didi Yicu Kirictu."]], [["Gwanni gwati ape yongra gwati ꞌti änïjä ligoꞌro lüngün giyiiru yiꞌter. Nginde gwunana ndi jada kumndaninganu güngün."]], [["Yiru gu yeꞌte yeꞌte ꞌto ndi ari dïjï danni dati enati ndi dokati, dati ape guꞌru manari daꞌti enatu anaku ari gu ngwujaꞌri."]], [["Dïjï danni dati undi ngwäy ndi kwoy, diru dadi ru giꞌra ndi ape guꞌru güngün gidi yuula."]], [["Ïrïyä ngwäyälü ngwujaꞌri ngwee ngwaru nyi ngwe, ndi ari Deleny da ang ätädä bebereng gwani yiꞌral giyee ꞌdar."]], [["Diwayina Yicu Kirictung gwüꞌdïꞌrälü giyiꞌranyanu, gwuru dïgüürnä ndi Däwüd gwuru deleny. Ngwujaꞌri ngwuru ngwee ngwanni ngwujaw ngwanni ngwati nje ondaci ngwüjü"]], [["ngwanni ngwïyï nyi gu dïrbä ꞌdi aar nyi giki yuꞌrung ye nono minyi ru dïjï digeꞌta giimra. A be ngwujaꞌri ngwudi Ngwaalu ngwaꞌti gikanalu."]], [["Yäy gu no, äny gworꞌtemaja giyiꞌral ꞌdar gwani ngwüjï ngwanni ngwäbrïnä, ndi ari ngindenga ꞌto aar mbuji gilanging gwanni nggwo ndi Yicu Kirictu näjï gwe gwudi gwurꞌtaling."]], [["Ngwujaꞌri ngwee ngwädï gu,"], ["Manari a layu Kirictunga le,"], ["gwa ar le midi ꞌto."]], [["Ma ar orꞌtemaji,"], ["gwa ar le ape yelenya."], ["Manari gwuma ar nyïꞌrïnï,"], ["nginde ꞌto gwunje nyïꞌrïnï."]], [["Ma ar ꞌti rüdï ligor leꞌte pu ꞌdünggüngün,"], ["nginde gwa ru ligor leꞌte pu,"], ["ndi ari gwaꞌti gwa nyïꞌrïnï ligoꞌro lüngün."]], [["Diwayiniya ngwüjü yiꞌral giyee. Nga je arnga ngwäyänü Ngwaalu ndi ari kadadi ngwujaꞌri gwati ꞌti apu yiꞌral yere yanni yiru ꞌdidanu, gwati geraji ngwüjälü ꞌdogo ngwanni ngwati ꞌdingini."]], [["Undu ngwäy gwulleny nga gwällïnï Ngwaalu, nga ru däänü dapu yiiru daꞌti yaaru apu giyiiru yüngün nga inggidi yiꞌral yanni yiru ꞌdidanu inggiding gwanni gwïndï kayalu."]], [["ꞌTüdï ngwujaꞌranu ngwudi yeꞌrr, ndi ari lanni lati änï giyiꞌralanu yanni yiru gu no, lati ꞌtü aar kedani gïdrü didi Ngwaalu."]], [["Ngwujaꞌri ngwegen ngwanni ngwati aar je enggaci ngwüjü, ngwati badalu nono doya ngwanginu. Nono Iminiyujing Bilotej gwe,"]], [["lanni lima je ngwujaꞌri doda ngwanni ngwuru ꞌdidanu. Lati ari ꞌdïꞌrï giyiꞌranyanu gwuma ila gwuma ele, yiꞌral ye giyee, lima geraji ämnïngälü Ngwaalu gwudi ngwüjï ngwoko."]], [["A be yidingo yidi ngwujaꞌri ngwudi Ngwaalu, yijalu ndom, yïngïdädäär je dilge de ndee, “Deleny diru dïlïngïdï ngwüjü ngwüngün.”"], ["Aar ari ꞌto, “Gwanni gwati äpïjï Delenya dege yiiru, ngwujoꞌrenyana giyiꞌral yanni yiki.”"]], [["Ngwuꞌdunanu ngwanni ngwupa, ngwati ꞌti ätï ngwonyanu ngwuru dab na buta ꞌdogo, aar be ätï ꞌto ngwonyanu ngwuru yüꞌrï na yimo. Ngwoko ngwati aar ngwe ape yiiru yanni yijaw na ngwoko ngwati aar ngwe ape yiiru yanni yïrngü."]], [["Manari dïjï dima aar gaꞌru giyiꞌral giyee yïrngü, da aar de ape yiiru yanni yijaw, da aar juꞌriyi, da jayi gidoorta a da aar jaꞌrima ndi ape yiiru yere yanni yijaw."]], [["ꞌTüdänü ndi amiꞌra gwudi yamal gwanni gwuki, nga dünälü nga ätï ämnïng Ngwaalu nga ätï ämnïng, nga ätï adatingalu ngwüjïngä le ꞌdar ngwanni ngwati urnidi Delenya yigor ye yijuꞌranu."]], [["ꞌTüdänü ndi garnati gwudi yeꞌrr gwuru ꞌtur, gwülïngïdä gwe gwati apa kading."]], [["A yaꞌti ädï gïdïnäd didi Deleny ndi kadi. Ngwube manni ru danni dijaw liguri ngwüjï ꞌdar, ngwuburni ndi enggaci ngwüjü, ngwädïyï liguralu."]], [["Ngwuje raꞌti lanni lati ïnïjï ngindeng ligor le lïjïlänü, ndi ari ma je Ngwaalu allici kil, aar joꞌrenyana aar lenge ngwujaꞌri ngwanni ngwuru ꞌdidanu."]], [["A ndi ari ngwuje allici kil aar oꞌra yigor yegen aar gwanna ngwüꞌdïbä ngwudi dijegoꞌrr ngwanni ngwuma aar gu ïꞌdänü aar ru ngwïnäd gwüngün."]]], [[["Nggwunana ndi ang diwayini ndi ari giyomon yidi gwodaning, gaji ga ji gojema gwulleny."]], [["Ngwüjï ngwa gwurla ndi ämnï yigoꞌro yegen, ngwämnï ngwüꞌrïnyä, ngwa piyi yigoꞌro yegen, ngwa ïrïngïnï, ngwa ari ngwulem, ngwa nyortaci mbumbung janu, ngwa nyïꞌrïnï ndi gwäꞌräcï ngwüjü aar je ci yäy ꞌtu, ngwa rngï."]], [["Ngwa erne ämnïng, ngwaꞌti ngwa düdänïjï ngwüjänü, ngwa änïjï ngwüjü nono, ngwa ꞌti ngwa määtä lingina, ngwa ꞌre ngwäy, ngwa je yiꞌral ke ngwäy yanni yijaw."]], [["Ngwa gwurlanu ngwüjï ngwe, ngwa büdäcï yiꞌral ngwäy, ngwa ꞌtüyï ngwuꞌra ngwegen, ngwa ꞌti ngwa ämnï Ngwaalinga ngwa je ngwong ngwudi dïdlä amiꞌranu."]], [["Ngwa ru ngwumurꞌtuny gïdrü didi Ngwaalu aar be ꞌrïꞌrïnyïnï yiima yüngün yanni yapu yiiru. ꞌTüdänü ngwüjï ngwanni ngwuru gu no."]], [["Ndi ari ngwo ngwoko ngwati ändädä ngwüjü ngwuꞌdunanu aar ꞌduꞌdi ngwayu ngwanni ngwamiꞌratu ngwüpïnä gwanni gwuki a je amiꞌra ꞌdar gwanni gwuki mananu."]], [["Ngwati aar je enggaci giyomonalu ꞌdar a je ꞌti be yiꞌral ändï giyiꞌranu aꞌtur ndi ari aar bebere ngwujaꞌri ngwanni ngwuru ꞌdidanu."]], [["Ngwuru nono Yennejinga Yamburuj gwe lanni lübïnä Müjängälü. No yiru gu ꞌto ngwüjï ngwee ngwübïnä ngwujaꞌralu ngwanni ngwuru ꞌdidanu. Aar ru ngwüjï ngwuki yaꞌranya ngwaꞌti ädï ndi ämnï Ngwaalu."]], [["A be ngwaꞌti ngwa ji ndi ꞌdongga gweere ndi ari yeꞌrr yegen ꞌdar ya ꞌtänälü gilingenalu ya je ngwüjï engga, anaku ꞌtädäär gwälü yidi Yennejinga Yamburuj gwe."]], [["A be nga gwülïngïdï enggacing gwüny ꞌdar, nga lenge elelleng na buping gwüny, nga lenge ämnïng Ngwaalu na määtäng gwudi ligor lüny, nga lenge ämnïng na orꞌtemajing gwüny."]], [["Nga lenge übïnïngälü gwanni gwübïnäär nyi gwe ngwüjälü, na yiꞌrendenya yüny ꞌdar yanni yimbujiny Andakiya, Ayikuniya na Lijitra. Ngwüjï ngwübïnïnyälü übïnïngälü gwuru yedeny. Aar nyi gu be Deleny gätäjä giyiꞌralanu giyee ꞌdar."]], [["Yiru gu ꞌdidanu ndi ari gwere gwanni gwaru gwadi elelle drü de ndi Yicu Kirictu ngwuru dïkïrïjïn, gwa aar übïnälü."]], [["A be ngwüjï ngwanni ngwuki na ngwanni ngwati ïdänänü ngwube kani giyiꞌral yegen yanni yiki. Lati dudiyi ngwüjï ngwuꞌter la dudiyi yigoꞌro yegen."]], [["A be nga, mätïnälü ndi enggaci gwanni gwuma ang enggaci nga gwe ïcïnänü. Nunnu nga gwülïngïdï ndi ari yärü gwuru gwenggacanga."]], [["Ndi ari ꞌtuꞌtu yogo ye nga gwülïngïdï gitab gidi Ngwaalu ganni gati ang bebereye nga ji nga mbuji gilanging ämnï gwe gwunga ndi Yicu Kirictu."]], [["Gitab ku gïndï Ngwaalu gijaw ngwaalu ngwudi enggaci gwanni gwuru ꞌdidanu, ndi girinya, ndi jaꞌrima na ndi reraji gwani dünälü."]], [["Nunnu a dïjï didi Ngwaalu mbuti ngwujaꞌrimani ndi ꞌdïꞌrï yiiru ye ꞌdar yanni yijaw."]]], [[["Nggwa ang ola ngwäyänü Ngwaalu na ngwäyänü ndi Yicu Kirictu gwanni gwa ji gwila gomon geꞌte ndi pïcï ngwüjü yelenya ngwanni ngwumidu na ngwanni ngwayu komon gidi geꞌte yelenya yüngün,"]], [["ndi ari nga ondaci ngwüjü ngwujaꞌri ngwanni ngwujaw, nga je jici mama kaji ganni gijaw na kaji ganni gaꞌti jaw. Raꞌtu ngwüjü nga je girinya nga je ojemeye nono määtä gwe liguri gwulleny na enggaci gwe gwanni gwujaw."]], [["Ndi ari gomon ga ji gila ngwüjï ngwaꞌti ngwa ämnï ngwujaꞌri ngwanni ngwïndï kayalu. Ngwa be manni gwäꞌränï ngworta nono ngwonyadu ngwanni ngwaru ngwe yigor yegen, aar je ondaci ngwujaꞌri ngwanni ngwämïꞌrädï ngwänänü ngwegen."]], [["Ngindenga lima gwüꞌrübäjï ngwuy ngwänï ngwegen ndi ꞌdingini ngwujaꞌri ngwanni ngwuru ꞌdidanu, lima je lütülütü gwuru ꞌtur dudiyi."]], [["A be nga, ꞌritu giꞌra gunga giyiꞌral ꞌdar, nga orꞌtemaji gïdïrbänü, nga ape yiiru yidi dooꞌra denggaca ngwüjü ngwujaꞌri ngwanni ngwujaw, nga ꞌdïꞌrï yiiru ye yunga ꞌdar."]], [["Ndi ari midi gwüny gwuru nono diꞌrica dïbäläjärälü dani mïꞌrïnï nono,"], ["a gaji gima ila gadi yiꞌrany yüny."]], [["Äny gwuma ape yongra yanni yijaw, gwuma obani nggwuma ïcï ndi dokati, nggwuma määtädä ämnïng Ngwaalu."]], [["A be gweneno gilo lïdünïcïny guꞌru ge gïgïꞌtïjäär nyi gidi giꞌriba gidi yeleny gidi dünälü gadi aar nyi Kirictu gwuru Deleny dïdünälü giki gomon nggäꞌdï. Äny gwäꞌtüdï jücü aar be ru ꞌto ꞌdar lanni gilo lïdünïcä ꞌtädïngälü gwüngün yigor ye yegen."]], [["Unda ngwäy gwulleny nyi ïlïjä puprang,"]], [["ndi ari Dimaj, gwuma ämnï dïdlä ndee gwuminy gatani gwuma ele Täjlänükï. Kiraj gwuma ele Galatiya na Tïtüj, gwuma ele ngwaalu ngwani Dalmatiya."]], [["Luka gwuru jücü ngwuju nyi gwe gweneno. Millidana ndi Murkuj nga apana. Nginde gwujaw ngwuny gendaci guy giyiiru."]], [["Nggwuma ükäjï Tiyakujing kündär gani Abijuj."]], [["Ma ang ila, apana direda didi gennala danni dïgätïjänïny Karbujing kündär gani Truwaj nga apana yitab yüny, gwece gwece yanni yiru ngwurna."]], [["Dijindala dani Älïjïkändär gwärrïjïny yiꞌral yaꞌti jaw aꞌtur, gwa Deleny reraji gwani ape gwüngün."]], [["Arngana ngindeng ꞌto gwani ligoꞌro lunga, nggwo gwïnïjä ngwujaꞌralu ngwege gwulleny."]], [["Gomon nggoo yïrnü anni pïcäär nyi yelenya, äny gwuru gwuruca ligoꞌro lüny jücü. Dïjï dere daꞌtiny de dünü aar nyi ruci. Aar nyi be gatanalu ꞌdar jücü aar ele. Nggwotaci Ngwaalingalu ndi ari aaꞌti ling je ïꞌräcï ngwujaꞌri ngwee ngwegen."]], [["A be Deleny ru düdünïny de aar nyi ojemeye nono, aar nyi gäbïcï nyi ätï yiima nyi ondaci ngwüjü ngwuru Garany ngwujaꞌri ngwe ku ngwanni ngwujaw. Ngwaalu ngwügätäjïny yiꞌrany nono dïjü dïgätäjäär diira ngwulem."]], [["A Deleny diny gätäjï giyiꞌral ꞌdar yanni yiki, gwuny gu etadi ꞌdi gwunyi ülätïyï giyelenyanu yüngün yidi gerala. A näjï ru gwüngün gwurꞌtal. Yiru gu."]], [["Aganna Bärjïkïlläng na Äkïllä na gubu gidi Onejebroj."]], [["Arictuj gwuma jalu kündär gani Küründüj. Nggwuma gatana Trubimujing gwümä ngenone kündär gani Milatuj."]], [["Unda ngwäy nga ila gwerre gwerre digo daꞌtina ïndï. Ngweengga ngwani Yubulij, na Puduj, na Lïnü, na diweengga diru gera dani Kilawudiya, na ngweengga ꞌdar, ngwaganna."]], [["A Deleny ji gïlïgïꞌrïm lunga. Ara je gu yïmïꞌrü ji."]]]], "Titus": [[[["Ngwujaꞌri ngwee ngwïndï ꞌdünggüny äny gwani Bulij gwuru dïnäd nyi ru dooꞌra dükäjäär didi Yicu Kirictu lükäjïny ndi gataji ngwüjü düwä ndi ämnï Ngwaalu ngwanni ngwäbrä je Ngwaalu. Na ndi nje enggaci aar bebere giyiꞌral yanni yiru ꞌdidanu yanni yati nje apada gïdrü didi Ngwaalu."]], [["Ämnï Ngwaalu nggwee na bebere nggwee nggwo ndi geꞌtaji gwudi midi gwudi gwurꞌtaling, gwanni gwaru gwe Ngwaalu ngwanni ngwäꞌtüdï diꞌduru, ꞌtuꞌtu anaku ädï gu gajalu."]], [["Na gwani gegeꞌte gwe yaji ngwapa ngwujaꞌri ngwüngün ngwuje ꞌtäjälü giburalu ondaji gwe ngwujaꞌri ngwanni ngwujaw ngwätädäär nje ükäjï gwe gwudi Ngwaalu ngwuru Gilang gwege."]], [["Ngwükäcï nje Tïtüjïng gwuru gïjï güny ꞌdidanu ämnï gwe Ngwaalu gwege."], ["Ara gu yïmïꞌrü na adatalu ji gwudi Ngwaalu ngwuru Papa na Yicu Kirictu gwuru Gilang gwege."]], [["Yiꞌral yanni yïgäbïcïny nga be gatana ngwaalu ngwani Kïrïd, gwani Tïtüj, yiru ndi ari nga gegeꞌte yiꞌral mama yanni yaꞌti medana nga geꞌte mbumbung je giyiꞌdoonga yidi Ngwaalu gïyündär ꞌdar anaku enggaca gu."]], [["A mbumbu ru gwanni gwujaw nono, ngwuru dur didi daw deꞌte pu, a yïjï yüngün ru yanni yämnä Ngwaalu aaꞌti ya ye ngwüjï ondaji ndi ari yiki drü aar nyurtanu."]], [["Anni ätädäär dangida yiiru yidi Ngwaalu, ngwube ru dïjï danni jaw nono, aaꞌti da piyi ligoꞌro lüngün, ngwuꞌre ngwäy. Aaꞌti da ru dïjï dati rlälï, ngwuru däärä, aaꞌti da übïjï bilenganu gwudi yuꞌram."]], [["Ngwube ru dïjï didi yïrnü, ngwämnï yiꞌral yanni yijaw, ngwümäätä ligoꞌro lüngün, ngwüdünälü, ngwujuꞌri, ngwujayi drü."]], [["Ngwümätïnälü ꞌdïꞌdäny ngwujaꞌri ngwanni ngwädï ꞌdidanu anaku enggacaar je gu, nunnu ngwätï yiima ngworꞌtemaji ngwüjü ngwuꞌter ngwujaꞌri ngwe ngwïndï kayalu nunnu aar dünäjï ngwüjü ngwanni ngwübïnä ngwujaꞌralu ngwanni ngwïndï kayalu."]], [["Ndi ari gilo lonyadu linyurtanu, lati dudiyi ngwüjü ngwujaꞌri ngwe ngwuru ꞌtur, gwece gwece ngindenga lanni lati ari a ngwüjï üꞌrïꞌtänï."]], [["Längïtäjär je ngwünyü ngwudi ngwulem ngwegen, ndi ari ngwujaꞌri ngwe ngwegen ngwuma geraji ngwüjälü ꞌdar giyubanu ngwujaꞌri ngwe ngwegen ngwanni ngwaꞌti ïndï kayalu nunnu aar gu bila giyuꞌram."]], [["Dïjïr deꞌte degen dondaju ngwari, “Ngwüjï ngwudi Kïrïdïng ngwuru ngwuꞌduru giyomonalu ꞌdar, ngwuru nono ngwäng ngwudi pooring ngwuki drü, aar ru ngworony, aar ubi ngwamanu.”"]], [["Ngwujaꞌri ngwee ngwaru ngwe dïjïr degen ngwätï ngwäyänü. Yäy gu no, rïmïtï je gwälü gwulleny, nunnu a ämnï Ngwaalu gwegen ele kayalu"]], [["aaꞌti la ji ndi geraci lütülütü gwudi dïmürä didi Ngwüyäwüd ngwänï na ngwujaꞌri ngwudi ngwüjï ngwanni ngwati obe ngwujaꞌri gora ge ngwanni ngwuru ꞌdidanu."]], [["Ngwüjï ngwanni ngwujuꞌru, ngwong ꞌdar ngwujuꞌru ꞌdenggen, a be ngwüjï ngwanni ngwuki ngwaꞌti ämnä Ngwaalu, yaꞌti yere yijuꞌru ꞌdenggen. ꞌDidanu, yaꞌrany na yigor yegen yiki."]], [["Ngindenga lati ari lïlïngïdï Ngwaalinga, a be yiiru yegen inggidi ndi ari ngwaꞌti aar je lïngïdï. Ndi ari ngindenga liki ngwüjü ngwäy, linyurtanu laꞌti ädï giyiꞌral yere yanni yijaw."]]], [[["A be nga, enggaci ngwüjü ngwujaꞌri ngwanni ngwïndï kayalu."]], [["Enggaca ngwuru ngwanni ngwupana ndi ari aar bebere, aar je denya, aar määtä yigoꞌro yegen, aar ru ngwüjï ngwämnä Ngwaalu, aar ätï ämnïng, aar ätï orꞌtemajing gwanni gwïndï kayalu."]], [["Nga enggaci ngwayu ꞌto ngwanni ngwupana aar elelle elelleng gwudi denya, aaꞌti ngwa ari ngwulem, aaꞌti ngwa äbräjï ndi ïyï aar ru ngwïnäd ngwudi rlälï, aar be inggidi yiꞌral yanni yijaw."]], [["Aar ola ngwayu ngwanni ngwüꞌdïꞌrälü nunnu aar ämnï ngwuru ngwegen aar ämnï yïjü yegen,"]], [["aar määtä yigoꞌro yegen, aar juꞌri, aar arngani ngwuꞌdun ngwe ngwegen, aar jayi yiguri, aar ꞌdengenaci ngwuru ngwegen nunnu aaꞌti yere ya ji yanni yadi gäbïcï ngwujaꞌri ngwudi Ngwaalu a je ngwüjü calu mireny."]], [["Ülädï ngwamal ꞌto aar määtä yigoꞌro yegen."]], [["Giyiꞌral ꞌdar nga ru gora gegen ärrï gwe yiꞌral yanni yijaw. Dünälü nga arri ꞌdidanu ndi enggaci gwunga."]], [["A ngwujaꞌri ngwunga ele kayalu aaꞌti ngwa ke ngwüjü ngwäy, nunnu aar gäbïcï güwänü gunga a yaaru ape nunnu yaꞌti yere ya aar ye ari ꞌdengge."]], [["Enggaca ngwïnädä aar ꞌdengenaci ngworta ngwegen giyiꞌral ꞌdar, aar je äpïjï yiiru yanni yadi je gäbïcï aar jayanu, aaꞌti la aar le garnati,"]], [["aaꞌti la aar je iyada yuꞌrimi, aar be inggidi ndi ari liru yigor ꞌdidanu ndi aar je ämnäcï. Nunnu kay gere ꞌdar, aar gäbïcï enggacing ngwüjü gwani Ngwaalu ngwuru Gilang gwege, ngwujayi ngwokta ngwüjü."]], [["Ndi ari Ngwaalu ngwuma ꞌtäjä yïmïꞌrälü yanni yadi ye ngwüjï gïlängïdïnï ꞌdar."]], [["Yati nje enggaci ndi ari ar ïnyïnï giyiꞌral ꞌdar yanni yäꞌtüdï drü didi Ngwaalu, ar gatani yamila yidi dïdlä, ar elelle elelleng gwudi määtä lingina, gwudi dünälü, na ar elelle drü de didi Ngwaalu gïdïdlänü ndee."]], [["Anni jicar geꞌtajingalu gwudi jayanu nunnu ngwüꞌtädälü, ila gwudi näjï gwudi Ngwaalu ngwupa na Gilang gwege gwani Yicu Kirictu."]], [["Nginde gwanni gwayu gwani alanga nunnu aar nje üꞌrälü giyiꞌral ꞌdar yanni yiki. Aar nje juꞌriyi nono aar nje ruji ngwüjü ngwüngün jücü ngwïtï je yigoranu ndi ärrï yiꞌral yanni yijaw."]], [["Yäy yiꞌral yiru giyee yanni ya je enggaci ngwüjü. Orꞌtemaja je, a ngwe rimalu yeleny ye yunga ꞌdar. Aaꞌti dïjï dere da ang calu mireny."]]], [[["Diwayiniya ngwengga ndi ari aar ꞌdengenaci ngwelenya, a lanni lati ruyi yelenya aar je ꞌdengenaci, aar ji ꞌdïꞌdäny ndi ärrï yiꞌral yanni yijaw."]], [["Aaꞌti la lo dïjü dere ngwujaꞌri ngwe ngwanni ngwuki a be adatalu ji, a ätäjïdï guꞌru ji, a jïlï ji ꞌdidanu ngwüjï ꞌdar."]], [["Ndi ari gwerre ꞌto a liru ngweꞌrr ar nyurtanu, aar nje dudiyi, aar nje yamil na amiꞌra ꞌdar ruji ngwïnäd. Ar ru ngwuꞌrinya, ar ru ngwüꞌdüny, a nje ngwüjï ke ngwäy ar kajidi ngwäy."]], [["A be anni ma jayi liguri gwudi Ngwaalu ngwuru Gilang gwege na ämnï gwüngün gwanni gwämnï nggwe ngwüjü ꞌtädälü,"]], [["ngwuminje be gïlängïdïyï. Gwaꞌti nje gïlängïdïyä gwani dünälü gwere gwärrär, aar be ani ïnä gwüngün. Ngwuminje be gïlängïdïyï uyi gwe keng gwege gwani lïngïnï mana gwanni gwuyang aar nje gwäꞌräjälü liyang Lïgïꞌrïm le"]], [["lanni Lijuꞌru lanni lima aar nje bäläjä nono Yicu Kirictu gwe gwuru Gilang gwege."]], [["Nunnu anni ma aar nje dünïyälü yïmïꞌrü ye yüngün, gwuma ar le emadi giyuꞌrinanu na ndi geꞌtaji gwudi midi gwudi gwurꞌtaling."]], [["Ngwujaꞌri ngwee ngwuru ꞌdidanu. A nggwubupanga nga pälü ngwujaꞌri ngwe ngwee, nunnu a ngwüjï undi ngwäy ngwanni ngwuma ämnï Ngwaalu aar arngani yigoꞌro yegen aar je geꞌtaji ndi ärrï yiꞌral yanni yijaw. Yiꞌral giyee yijaw aar ru bile gwudi ngwüjï ꞌdar."]], [["Nga be gatani garnating gwudi yeꞌrr na ngwujaꞌri ngwani utiti ngwügürnä ngwürïny, garnati na kadadi giyobo yidi Ngwüyäwüd, ndi ari yiꞌral giyee yati ꞌti apu bileng gwere aar be ru ꞌtur."]], [["Gwanni gwati dugidiyi ngwüjü, gïrïnyädï gwene nga oꞌre nga girinya mana. Nga be gäbïcï aaꞌti gwa gwe apajidi yiꞌral yere."]], [["Nga gwa gu lenge ndi ari dïjï danni diru gu no, didudu dima ke, dima obalu ligoꞌro le lüngün."]], [["Manari nggwuma ang ükäcä Artemajing walla Tiyakuj no, aaꞌti be nga gwerne ndi nyi ïlïjä puprang kündär gani Nikupulij. Ndi ari äny gwuma ari nggwa ji ngenone digo de."]], [["Ju ꞌdïꞌdäny giyiꞌral ꞌdar nga gataji Jinajing düwä gwanni gwurucida na Abulujing gïdïlä degen nga je ombaji ndi ari gilo limbuju yiꞌral ꞌdar yanni yibupaar je."]], [["Lanni gilo lacajidar le, aar lenge ndi gwuji yiiru yanni yijaw aar ye gataji ngwüjü düwä ngwanni ngwaꞌti ätï nunnu aaꞌti elelle gwegen gwa ru gwudi yamiꞌri."]], [["Lanni gilo nyii le ngene ꞌdar, lagannaga. Aganna ngwumaada ngwege ndi ämnï Ngwaalu. A yïmïꞌrü ji ꞌdanggalu ꞌdar."]]]], "Philemon": [[[["Äny gwuru gwani Bulij gwanni nggwo giyirna gwani ondaci ngwüjü ngwujaꞌri ngwani Yicu Kirictu. Diweengga dege dani Timijawuj daganna je."], ["Ngwujaꞌri ngwee ngwükäcï nje dimaada dani Bïlïmün danni diru nyi de gimaad ndi apajidi yiiru yidi Yicu Kirictu."]], [["Nyi aganni diwengga dege dani Apibiya na diweengga dani Arikibiyuj gwanni gwati nyii le ape yiiru yidi Yicu Kirictu yongra na nyi aganni giꞌdonga gidi Ngwaalu ganni gati acajidi ngwuꞌdun ngwunga."]], [["Ara je gu yïmïꞌrü na adatalu ji gwudi Ngwaalu ngwanni ngwuru Papa gwege na Deleny dani Yicu Kirictu!"]], [["Äny gwati ci Ngwaalinga yäy ꞌtu giyomon ꞌdar gwani nga minje otacalu."]], [["Anaku ati nyi gu ꞌdingini ngwüjï yïkïrïjïïn ye yunga Gideleny dani Yicu na ämnï gwe gwunga ngwüjü ku ngwudi Ngwaalu."]], [["Nyi be ari, a acajidi gwudi ämnï gwunga ngwüjïngä le ngwudi Ngwaalu ru ꞌdidanu nunnu nga ätï bebereng ꞌdar giyiꞌral yanni yijaw nda je ärrï ngwürïny ngwe ngwudi Yicu Kirictu."]], [["Äny gwujayanu gwulleny nyi ojeme nono gwani mengga ämnï gwe gwunga ngwüjü ngwudi Ngwaalu. Anaku ma gu gäbïcï yigor yegen yima amanu."]], [["A be no, gwani mengga, ndi Kirictu nggwaadi ꞌranu, ndi ang girnya dulu de nyi ärrïjï yiꞌral giyee."]], [["A be anaku ätï nda gu ämnïng Ngwaalu a ngwengga Ngwaalu, nyi be ari nunnu nggwadi ang päcälü aaꞌti nunnu madinani gwüny ꞌdogo, a be ꞌto anaku jiny gu giyirna yani ondaci gwe güny ngwüjü ngwujaꞌri Gideleny dani Yicu Kirictu."]], [["Äny gwüpäcängälü gwani diweengga dani Onejemo gwanni gwuma ru nono gïjï güny, äny gwuma ru nono papa gwüngün anni jiny giyirna."]], [["Nginde gwele gwerre gwaꞌti ämbädï"], ["ꞌdunggunga, a be gweneno, gwuma be amba ꞌdengge."]], [["Äny gwuminyi gwäꞌrä aar ang oꞌraca gwani nono ma ang üꞌrïcä ligor lüny."]], [["Gwunaniny aadi aar nyi jicalu gito gito nunnu ngwuji ngwaalu ngwunga ati aar nyi äpïjï yiiru anaku jiny gu giyirna gwani ondaci ngwüjü nguwjaꞌri ngwanni ngwujaw ngwudi Yicu."]], [["Nyi ꞌti be jädï ndi ärrï yiꞌral yere yaꞌti ye ligor lunga aru nunnu yere yanni yijaw ya je ärrï na je ärrï ligor lunga aaꞌti ya aar je linyaci yiima ye."]], [["Ya gu mine ru ndi ari nginde gwugatananga giyomon giyee cong, nunnu aar ang oꞌraca gwurꞌtal."]], [["Nginde gwaꞌti ba be rüdï nono dïnäd ꞌdunggunga ꞌdogo, nginde gwupana gïdïnäd. Nginde gwuma ru diweengga danni dämnär. Ndi ari nginde gwuma ru dïkïrïjïn Ngwaalu. Gwämnïny gwulleny a be gwa ang ämnänï gwulleny ꞌdünggüny nono dïnädä dunga a dïkïrïjïn Gideleny dani Yicu."]], [["A no, manari nga gwatiny engga nono dimada ndi apajidi yiiru yidi Kirictu, mätï Onejemong nono aadi nyi gu määtä."]], [["A be manari nginde gwärrïjängä yiꞌral yere yiki, yaa gwümïnädängä dämjä nono dere, gäbïcä giligoꞌro lüny."]], [["Äny gwani Bulij äny gwullu ngwujaꞌri ngwee guy ge güny äny gwa ang ꞌtücï. Äny gwaꞌti jädï ndi ang ci äny gwümïnädängä dämjä nono dani ligoꞌro lunga ndi ari äny gwuru gwurujanga dïkïrïjïn Ngwaalu guy ge güny."]], [["Yäy gwani mengga gäbïcïny nyi mbuji jaying ngwäy ꞌdunggunga Gideleny, gäbïcä ligor lüny ngwamanu ndi ari nga gwuru dïkïrïjïn ndi Kirictu."]], [["Äny gwülïngïdï ndi ari ngwujaꞌri ngwee ngwuca je ngwe ngwa ji ngwa je ämnï ꞌdi nga gwäꞌtüdänälü ngwa je ärrï ngwanni ngwonyadana."]], [["Nga be ci ꞌto, gïꞌtïjïny ngwuꞌduna mama ngwanni ngwadi nyi gu ila nyi gu üllälü ma Ngwaalu ämnä otacing gwalu ndi ari aar nyi ïgïtïjä gay nyi ila ꞌdanggalu."]], [["Diweengga dani Ababraj danni diju nyi de giyirna gwani ondaci ngwüjü ngwujaꞌri ngwudi Yicu, dagana je"]], [["na ngwooꞌra ngwuru gimaad güny ngwani Murkuj na Arictakuj na Dimaj na Luka, laganna je ꞌto."]], [["Ara je gu yïmïꞌrü ji ꞌdar yidi Deleny dani Yicu Kirictu."]]]], "Hebrews": [[[["Gwerre Ngwaalu ngwondaca ngwïjïrä aar ondaci ngwügürnä ngwege ngwujaꞌri ngwe ngwani Ngwaalu yomonanu yonyadu na ngway ngwe ngwonyadanu,"]], [["a be giyomon giyee yidi gwodaning, gwuminje be ükäcä Gïjü güngün aar nje ondaci ngwujaꞌri ngwüngün, ganni giming ätädä yuꞌrina yidi yiꞌral ꞌdar, na ganni gigeꞌteng ge dïdläyü."]], [["Gïjï giru enyanu gwudi näjï gwudi Ngwaalu ngwulingani giꞌremna güngün ꞌdidanu, ngwümätädä yiꞌral ꞌdar ngwuje ruyi yiima ye yidi ngwujaꞌri ngwüngün. Anni ma aar nje gaꞌru gwani ke gwege, nginde gwuma jalu kaama gidi Ngwaalu ngwanni ngwuru Papa gwupa kerala."]], [["No nginde gwuma aar ätädä ngwaalinga ngwupana gïyïꞌrr anaku ru gu ngwürïny ngwüngün ngwanni ngwuma aar je ätädä ngwani Gïjï ngwupana ngwürïny ngwegen."]], [["Ndi ari Ngwaalu ngwaꞌti ca gïꞌrrä gere ngwujaꞌri ngwanni ngwondacung ngwe Kïjü güngün ngwuci,"], ["“Nga gwuru Gïjï güny."], ["Gwene äny gwuma ru Papa gwunga.”"], ["Ngwoꞌre ngwari,"], ["“Äny gwa ru Papa gwüngün"], ["na nginde gwa ru Gïjï güny.”"]], [["Na mana anni ma Ngwaalu ükäjä Gïjü güngün ganni giru giꞌra gïdïdlä ngwari,"], ["“A yïꞌrr ꞌdar yidi Ngwaalu gwucalu yirku ye.”"]], [["Na ndi ondaji gwani yïꞌrr, a nginde ari nu,"], ["“Gwugeꞌta yïꞌrrä yüngün yiru dirun"], ["ngwugeꞌte ngwïnädä ngwüngün lïgä liru lingla.”"]], [["A be ndi ondaji gwani Gïjï, nginde gwaru nu,"], ["“Yeleny yunga gwani Ngwaalu yadi jalu pupud,"], ["nga gwa ruyi yelenya yunga gay ge gïdünälü."]], [["Yima je ämnï yanni yïdünälü nga je be ꞌdonya yanni yiki"], ["yäy gu no, Deleny diru Ngwaalu ngwunga, dima ang mädïnïyänï kimaad gunga"], ["jayanu gwe gwanni gwuma ara gwe bruti yelenya.”"]], [["Nginde gwaru ꞌto,"], ["“ꞌTuꞌtu gwerre, gwani Deleny, nga gwugeꞌta dïyäng"], ["nga geꞌte gere yiiru ye yidi guy gunga."]], [["Giyee ya medadi, a gwa be jalu."], ["Ngwa mani ꞌdar ngwa ru nono ati gu ngwured mani."]], [["Ngwa je ꞌrïkäjänü nono gwele ngwureda"], ["ngwa gwurli nono ati gu ngwured gwurli diloya."], ["A be nga gwa jalu gwuru gweꞌte gweꞌte,"], ["na ngwüdlä ngwunga ngwaꞌti ngwa medadi.”"]], [["Ngwaalu ngwaꞌti ca gïꞌrrä gere güngün ngwujaꞌri ngwee ngwucung ngwe Gïjü güngün ndi ari,"], ["“Jicinyalu kaama güny"], ["ꞌdi nyi gäbïcï güwänü gunga"], ["nga roꞌtalu gora ge”"], ["?"]], [["Yïꞌrr ꞌdar yäꞌtüdï ngwügïꞌrïm ngwäpïjä Ngwaalinga yiiro? Yükäjäär je ndi äpïjï ngwüjü yiiru ngwanni ngwadi aar je ätädä yuꞌrina yidi gïlängïdïne."]]], [[["Ar be arngani ar geraji ngwänï mama ngwujaꞌri ngwanni ngwuꞌdinginar je ngwani Yicu nunnu aaꞌti a la ꞌrämbïrï."]], [["Ndi ari ngwujaꞌri"], ["ngwanni ngwondaja je yïꞌrr ngwo ngwaalu ngwegen, na ngwüjï ngwe ꞌdar ngwanni ngwa kiyi yobo ngwa aar je rejaji,"]], [["yäy gu no, ya be ruꞌtana ꞌdengge ndi gwanna rerajing nggwee manari a lima ïꞌdädänü gwulleny gïlängïdïnï gwe nggwee gwupana? Gïlängïdïnï nggwee gwanni gwondaja gwe Deleny dani Yicu gwerre, ngindenga lanni liꞌdingina ngindeng aar nje gäbïcï nyii gu ïcïnä."]], [["A gwe Ngwaalu ꞌto inggidi yiꞌremna ye na yiima ye yonyadana yati alliji ngwäjälü ndïr, na angidaci gwe ngwüjü yiiru yidi Lïgïꞌrïm lanni Lijuꞌru ngwuje gegenaci anaku naning gu."]], [["Yaꞌti ani yïꞌrr yanni yima aar je geꞌte ndi määtä dïdläyü danni dadi oꞌra danni dondajar de gweneno ngwujaꞌri ngwe ngwee."]], [["A be yondajaar ye ngwaalu ngweꞌte kitabanu gidi Ngwaalu ndi ari,"], ["“Dïjï dümnä dani yärü dïgätädä gu ngwäyänü,"], ["gïjï gani yärü gidi dïjï dümnä nunnu ꞌdi nga ge arngani?"]], [["Gokeyananga gwooko gïyïꞌrr"], ["nga giki giꞌriba gidi yeleny nga näjï nga jayi ngwäy"]], [["nga gïꞌtïjï ngwony ꞌdar ngwuje roꞌtalu gora ge yelenya.”"], ["Gïꞌtïjï gwe ngwony ꞌdar ngwuje roꞌtalu gora ge yelenya, Ngwaalu ngwuma ꞌti dodana yiꞌral yere nding je määtä yelenya. A be gweneno giyona yaꞌti ar je änggädï ndi ari giyona yïmätïng je yelenya."]], [["A be Yicu ru gwänggädär gwanni gwokeyaar gwooko gïyïꞌrr, nggwo gwuma aar giki giꞌriba gidi yeleny gwani näjï gwuma aar gwe jayi ngwäy ndi ari gwümätï liguri gïdïrbänü ngwayi, nunnu a yïmïꞌrü ye yidi Ngwaalu ngwungelle yiꞌrany yani ngwüjï ꞌdar."]], [["Ndi apada yïjü yonyadu ndi näjï, yädï gu ndi ari a Ngwaalu gäbïcï nginde gwanni gwuru dooꞌra didi gilang gwegen ngwumbuti ngwaalu ku ïyï gwe dïrbä düngün."]], [["Yeꞌte yeꞌte ndi ari gwanni gwati juꞌriyi ngwüjü na lanni lijuꞌriyaar je, liru ngwüjï ngwudi längïr leꞌte pu, no Yicu gwaꞌti yaaru apu nding je urnidi ngwenggen."]], [["Nginde gwaru nu,"], ["“Äny gwa ondaji ngwürïny ngwe ngwunga ngwänggärï"], ["na gidiliganu didi giꞌdoonga,"], ["äny gwa ang elngaji orta gwe.”"]], [["Na ngwoꞌre ngwari,"], ["“Gwunyi gu ämnäcï.”"], ["Ngwoꞌre ngwari ꞌto,"], ["“Äny nggwo ngene na yïjï yunga yanni yiminje ätädä gwani Ngwaalu.”"]], [["A be anaku ru gu yïjï lingeno na yïn, nginde ꞌto lima ar le acajidi gwani lingeno legen nunnu yiꞌrany ye yüngün, ngwobedalu nggwo gwanni gwätï yiima yidi yiꞌrany nggwo gwuru dijegoꞌrr."]], [["Ndi ari ngwuje gwäꞌdälü ndi elelle ꞌdar gwanni gwelellaar gu gïyïnädänü yidi yedeny yidi yiꞌrany."]], [["Ndi ari ꞌdiꞌdidanu yaꞌti yani yïꞌrr yanni yigatajaar je düwä, a be yïjï ru yidi Äbräyïm."]], [["Ndi ari yiru giyee yanni yïgäbïcä ngindeng ngwube ru nono ngwenggen gilingeno giyiꞌral ꞌdar nunnu ngwuru dïnä na dirꞌdal danni diru giꞌra diru ligor leꞌte pu giyiiru yidi Ngwaalu nunnu a Ngwaalu düdänïjï ngwüjänü ndi ke gwegen."]], [["Ndi ari nginde giligoꞌro lüngün gwïyü dïrbä kaji ganni gïdäjäär ge, nginde gwätï ndi gataji ngwüjü düwä gwanni ngwa aar je ïdäjï."]]], [[["Yäy gu no ngwänggärï ngwanni ngwujuꞌru, ngwanni ngwacajidu ndi urnidi gwudi gerala gäbïcär ïrïyïng ngwäyälü gwalu ngwuji ndi Yicu, gwanni gwuru dooꞌra dükäjäär ngwuru dirꞌdal danni diru giꞌra gwanni gwati ar gwe ondaji."]], [["Nginde gwuruca Ngwaalinga ligor leꞌte pu ngwanni ngwugeꞌta giyeleny nono rucu gu Müjä yiiru ligor leꞌte pu yanni yätädï je Ngwaalu yani ngwüjï ngwüngün."]], [["Yicu gwuma aar mbuji ndi ari näjïnï gwüngün gwupana ndi Müjä, nono gwele ndi ari dïjï danni dati oda ngwuꞌduna dati aar näjänï ngwuꞌdun ngwanni ngwüdädïng je."]], [["Ndi ari ngwuꞌdun ꞌdar dïjï dati ji danni düdädï je, a be Ngwaalu ngwuru ngwanni ngwugeꞌta yiꞌral ꞌdar."]], [["Müjä gwuru dïnäd diru ligor leꞌte pu ngwujaꞌri ꞌdar ngwuꞌdun ngwudi Ngwaalu, elelle gwüngün inggidi yiꞌral yanni yadi ye Ngwaalu ondaji kaji ganni gadi ila."]], [["A be Kirictu gwuru ligor leꞌte pu nono gïjü giru giꞌra gidi ngwuꞌdun ngwudi Ngwaalu. Na alanga liru ngwuꞌdun ngwüngün, ma ar ämnäcï ndi geꞌtaji na ndi mätïnälü ndi ïrïngïnï gwege ꞌdi a yomon medadi."]], [["Yäy gu no, anaku aru gu Lïgïꞌrïm lanni Lijuꞌru ndi ari,"], ["“Gwene manari ngaa lima ꞌdingini ngwujaꞌri ngwüngün,"]], [["aaꞌti ngaa lundi giyiꞌra yalu"], ["anaku ru gu ngwügüürnä ngwalu gwerre ndi nyürtïjï Ngwaalinganu"], ["gaji ganni gïdäjäär ge Ngwaalinga gïtäny."]], [["Anni ïdäjärïny ngwügüürnä ngwalu aar nyi ïdäjï aar engga yiima yüny yanni yärrï nje ngwüdläyü ꞌdï kwoꞌrongo (40)."]], [["Yiru giyee yanni yïgäbïcïny a nyi be güündä ape kimaad nggone nyi ari."], ["‘Yigor yegen yïlädälü ꞌter yomon ꞌdar"], ["na ngindenga lima dodani gay güny.’"]], [["No, a nyi güündä ape nyi mïꞌrï yiꞌrany nyi ari,"], ["‘Ngindenga laꞌti la änï aꞌtur ndi obe düwä de ꞌdünggüny.’”"]], [["Ombajar je be ngwänggärï, ndi ari aaꞌti gwere ꞌdanggalanu gwa ji gwätï unding giꞌra ndi ämnï Ngwaalu ngwoꞌre Ngwaalinga kay ngwanni ngwumidu."]], [["Ngaa be orꞌtemajidi yomon ꞌdar anni juna yomon gwene nunnu aaꞌti gwere gwa ji gwundu kiꞌra ndi yiꞌral ïꞌdäjänü yanni yiki."]], [["Alanga lima ila ndi acajidi ndi Kirictu manari a lima mätïnälü ꞌdïꞌdäny ndi ïcïnädä gwanni gwätär gwerre ar gu ru yigor yeꞌte pu ꞌdi a yomon medadi."]], [["Nono giyee yaraar ye gweneno ndi ari,"], ["“Gwene, manari ngaa lima ꞌdingini ngwujaꞌri ngwüngün,"], ["aaꞌti ngaa lundi giyiꞌra yalu"], ["anaku ru ngwügüürnä ngwalu gwerre ndi nyürtïjï Ngwaalinganu"], ["gaji ganni gïdäjäär ge Ngwaalinga gïtäny.”"]], [["Yärüngä liru lanni liꞌdingina Ngwaalinga aar be nyurtanu? Läꞌtüdï mene ꞌdar lanni lïꞌtüyä je Müjä ken gani Mijire?"]], [["Yärüngä liru lanni lapiya Ngwaalinga gündä ngwüdläyü küüꞌrï rom? Läꞌtüdï mene lanni liki ngwäyänü Ngwaalu lanni lima ayi gïtänye?"]], [["Na yärüngä liru lanni lïmïꞌrïcä je Ngwaalu yiꞌrany ndi ari laꞌti länï ndi obe düwä de ꞌdünggüngün aꞌtur manari läꞌtüdï mene lanni lïnyürtïjänü?"]], [["No, a länggädï ndi ari lima ꞌti burna ndi änï gwani yigor yegen yaꞌti ämnä Ngwaalu."]]], [[["Yäy gu no anni juna ngwujaꞌri ndi ele ngwanni ngwaru ngwe Ngwaalu gwani änï ndi obe düwä de ꞌdünggüngün, arnganar be nunnu aaꞌti gwere ꞌdanggalanu gwa amiꞌrati ndi änï."]], [["Ndi ari ꞌto liminje ondaci ngwujaꞌri ngwanni ngwujaw anaku ondacaar je gu ꞌto, a be ngwujaꞌri ngwanni ngwuꞌdinginaar je ngwuma je ꞌti ngwujaꞌri ärrü yiꞌral yere yijaw, ndi ari lanni liꞌdingina lima ꞌti ämnä ngwujaꞌri ngwanni ngwuꞌdinginaar je."]], [["A be gwenene alanga lanni lima ämnï ngwujaꞌri ngwudi Ngwaalu, a la änï ndi obe düwä de anaku ma gu Ngwaalu ari,"], ["“Yäy gu no a nyi güündä ape nyi mïꞌrï yiꞌrany nyi ari,"], ["‘Ngindenga laꞌti la änï aꞌtur ndi obe düwä de ꞌdünggüny.’”"], ["Gwaru gu ma ni ari yiiru yüngün yima medadi ꞌtuꞌtu anaku geꞌteng gu dïdläyü."]], [["Ndi ari yiming ye yondaji ngwaalu ngweꞌte yani gomon ganni giru Kwoꞌra täꞌrïl ngwujaꞌri ngwe ngwee ndi ari, “Na gomon ganni giru Kwoꞌra täꞌrïl, Ngwaalu ngwübïdï düwä de giyiiru ꞌdar yüngün.”"]], [["Na mana ngwujaꞌri ngwe ngwee ngwaru ngwee ngene, a nginde ari, “Ngindenga laꞌti la änï aꞌtur ndi obe düwä de ꞌdünggüny.”"]], [["Giyona ndi ele ndi ari loko la ji la änï ndi obe düwä de, na lanni londacaar je ngwujaꞌri gwerre, laꞌti ändï ndi ari linyurtanu."]], [["Yäy gu no, Ngwaalu ngwo mana ngwugeꞌta gomonalu geꞌte gicung Gwene, luubu anni ma aji ngwondaja lingla le lidi Däwüd ndi ari,"], ["“Gwene, manari ngaa lima ꞌdingini ngwujaꞌri ngwüngün,"], ["aaꞌti ngaa lundi giyiꞌra yalu.”"]], [["Ndi ari adinari a je Jäjïwä änïjï ndi obe düwä de, Ngwaalu ngwaꞌti ngwadi oꞌre aar ondaji ngwujaꞌri ngwee mana ngwani gomon giꞌter."]], [["Giyona be ndi ele, yani gomon ganni giru Kwoꞌra täꞌrïl gidi obe düwä de didi ngwüjï ngwudi Ngwaalu."]], [["Ndi ari gwere gwanni gwa änï ndi obe düwä de didi Ngwaalu, gwa obe düwä de ꞌto giyiiru yüngün, nono anaku übïdï gu Ngwaalu düwä de giyiiru yüngün."]], [["Yäy gu no, ar be ji ꞌdïꞌdäny ar änï ndi obe düwä de nunnu aaꞌti gwere gwa ji gwïꞌdï kora gidi ngwügüürnä ngwone gwani nyurtanu gwegen."]], [["Ndi ari ngwujaꞌri ngwudi Ngwaalu ngwo ngwumidu ngwapu yiiru. Ngwätänä yïnï kalal ganni giru yïnï ngwurel rom, gati üꞌrü lingina na lïgïꞌrïm, ngwänï giyircenyanu na gïyüjänü ngwati lenge yaꞌranya na elelle gwudi ligor lidi dïjï."]], [["Yere yaꞌti yanni yïgïꞌtïnä gïdïdlä yaꞌti linginna ngwäyänü Ngwaalu. Yiꞌral ꞌdar yijalu mbüny aar jalu wir ngwäyänü Ngwaalu ngwanni ngwa ji ngwunje otacalu."]], [["Yäy gu no, anni ru Yicu Gïjï gidi Ngwaalu dirꞌdal dege danni diru giꞌra gwupana, gwanni gwuma madini ngwänï giyerala, ar be mätïnälü ꞌdïꞌdäny ndi ämnï gwege ꞌdünggüngün gwanni gwati ar gwe ondaji."]], [["Ndi ari alanga liru lidi dirꞌdal danni diru giꞌra dätï yiima, ndi lenge amiꞌrating gwege, ndi ari nginde gwïdäjäär yiꞌral ye ꞌdar nono alanga je ngwuꞌti ärrü yiꞌral yere yanni yiki."]], [["Ar be gatu yigoralu yege ar ꞌdonggaci diduꞌri didi yïmïꞌru yüngün nunnu ar ïnä ar mbuji yïmïꞌrä ar nje degeꞌdaji gaji nggee ma ar je bupi."]]], [[["Ngwurꞌdal ꞌdar ngwanni ngwati ru yiꞌra ngwati aar je äbrï ngwüjänü aar je alliji aar ape giiri na aar ji ngwüjü giyiꞌral yidi Ngwaalu aar angidaci Ngwaalinga aar geꞌte mïꞌrïnïng nono gwani ke."]], [["Ngwätï yiima ndi jïlïjï ngwüjänü ngwanni ngwaꞌti lïngïdï ngwududu, ndi ari nginde ꞌto gwuru dïjï damiꞌratu."]], [["Ndi ari yiru giyee yïgäbïcä ngindeng ngwümïꞌrïnï nono gwani ke gwudi ligoꞌro lüngün, na ꞌto gwani ke gwudi ngwüjï."]], [["Dïjï dere daꞌti dapu näjïng nggwee gwudi ape giiri gidi dirꞌdal diru giꞌra ligoꞌro le lüngün. A be Ngwaalu ru ngwati urnidi anaku urnida gu Ngwaalu Aruuning ndi ru dirꞌdal danni diru giꞌra."]], [["No Kirictu ꞌto gwaꞌti apu näjïng giligoꞌro lüngün ndi ru dirꞌdal danni diru giꞌra. A be Ngwaalu ru ngwuca nu, “Nga gwuru Gïjï güny, gwene äny gwuma ru Papa gwunga.”"]], [["A nginde gwondaja gu ngwaalu ngwuꞌter ngwari,"], ["“Nga gwuru dirꞌdal yomonalu pipiꞌriꞌti"], ["gïdïꞌrïny didi yirꞌdal yidi Mälïkï Jadig.”"]], [["Giyomon yidi Yicu yanni yijung ye ngene gïdïyängälü, gwotaca Ngwaalingalu ngwuje päcälü ngwudugi yal ye yipa gwani nginde gwanni gwätï yiima nding gïlängïdïyï giyiꞌrany, aar ꞌdengenaci nunnu denya na ꞌdengenaci gwüngün."]], [["Nginde gwuru Gïjï, ngwube lenge ndi ꞌdengenaci Ngwaalinga ngwujaꞌri ngwe ngwanni ngwïyüng gu dïrbä"]], [["anni mung je gu mbütï, nginde gwuma ru gay gidi gïlängïdïnï gwudi gwurꞌtaling gwudi ngwüjï ꞌdar ngwanni ngwa ꞌdengenaci"]], [["na nginde gwäbrü Ngwaalu ngwuru dirꞌdal danni diru giꞌra gïdïꞌrïny didi yirꞌdal yidi Mälïkï Jadig."]], [["Yiꞌral giyo yonyadu yïmïnï nje ndi ara je ondaci. A be yundu ndi ara je enggaci ndi ari ngaa ru yaꞌranya yoko ndi lenge."]], [["Ndi ari gaji ge nggee ngaa ladi be ji ndi ru ngwoorta, ngaa gilo be linana dïjü ara je enggaci gatu yora ngwujaꞌri ngwudi Ngwaalu ngwanni ngwuru ꞌdidanu ara je gu gwäꞌräcänü mana. Nga nga gilona liru nono yïjü yanni yoko yinana ndi iꞌri yan yaꞌtina lengedadu ndi eny enying gwanni ngwojemanu!"]], [["Gwere gwanni nggwona ndi iꞌri, nggwona gwuru gïjï goko gwaꞌti gu na ngwujaꞌri ändänü ngwani dünälü."]], [["A be ngwong ngwudi eny ngwanni ngwojemanu, aar be ru ngwudi ngwüjï ngwanni ngwuma pe ngwuma bebere ngwanni ngwuma je ngwujaꞌri madinanu ngwïdïtänä gu yigoꞌro yegen yomon reny ndi lenge ndi ari yiru giyene yanni yijaw na yiru giyene yanni yiki."]]], [[["Yäy gu no, ar be gatani enggacing gwudi yogo gwanni gwüꞌdïꞌrär gwe gwerre gwani Kirictu, ar ele ndi pe ar bebere bebereng gwanni gwubirlu. Aaꞌti a la ji ba be ndi geꞌte gay gidi ondaji gwani joꞌrenyani giyiꞌral yanni yati nje oktada giyiꞌrany na gwani ämnï Ngwaalu,"]], [["na awa ndi inggidi gwani nyïnyïnï yaw ye, gwani alliji ngwüjü ngwuy nono, gwani ꞌdïꞌrï gwudi ngwüjï ngwayu na gwani obalu ngwüjï ngwe gwudi Ngwaalu gwudi gwurꞌtaling."]], [["Yiꞌral giyee ꞌdar ya ar je ärrï ma gu Ngwaalu ari."]], [["Ndi ari yojema ngwüjï ngwanni ngwuma aar je enggaci aar ngille angidajing gwudi gerala, ngwanni ngwuma acajidi Gïlïgïꞌrïm lanni Lijuꞌru,"]], [["ngwanni ngwuma ngille jaying gwani ngwujaꞌri ngwudi Ngwaalu na gwani yiima yidi Ngwaalu gïdïdlä didi gwodaning,"]], [["ndi ari manari lima ïꞌdï aar gatani ämnïng Ngwaalu, laꞌti la aar je gwäꞌrä ndi joꞌrenyana, ndi ari ndi dudi gwegen, lima oꞌre lima pä Gïjü gidi Ngwaalu küꞌrï na gima aar apiyi yaaru ngwäyänü ngwüjï."]], [["Yiꞌral giyee yiru nono gwele dïyäng danni dati gere pï yomon reny ati ngwüꞌtücä ngwüjü ngwanni ngwükwüdï yuula yijaw nunnu yiru yanni yïkwüdädää, dati Ngwaalu onjaci."]], [["A be Ngwaalu ngwati ꞌtäjï ngwünyü gïdïyäng danni daꞌti jaw dati ꞌtüyä ngwügä ngwüꞌtüyä yanya. Na da gätïnï gïlïgä da üꞌdïnï ma yomon medadi."]], [["ꞌDi minyii gu ni ondaji no lani ngwumaad, nyii gilo ꞌto lïcïnänü ndi ari giyo yätï je yanni yijayana yanni yati a je oktada ndi gïlängïdïnï."]], [["Ngwaalu ngwäꞌtüdï dïrïgïnä, nginde gwaꞌti gwa dodani yiiru yalu na ämnï gwalu gwanni gwuma aang enggaci ngindeng anaku äpïjï gu ngwüjü ngwüngün yiiru na ngwona ngwati a je äpïjï yiiru."]], [["Libupa je ꞌdar a dïjï deꞌte deꞌte lenge unding ngwäy nggwee ꞌdi aar ila ndi medadi, nunnu ara je Ngwaalu onjaci giyiꞌral yalu yanni yigeꞌtaja gu ndi ape."]], [["Nyii laꞌti mïnä ndi aang ru ngworony, ngaa be gwuji gora geꞌte geꞌte gidi ngwüjï ngwanni ngwämnä Ngwaalu aar orꞌtemaji no aar ape yuꞌrina yanni yaru ye Ngwaalu."]], [["Anni ma Ngwaalu ci Äbräyïmïng ngwujaꞌri ngwe ngwüngün, ngwümïꞌrïdï yiꞌrany giligoꞌro lüngün anaku aaꞌti gu gwere ju gwanni gwupana ꞌdünggün nding gwe mïꞌrï yiꞌrany."]], [["Ngwuci, “ꞌDidanu, äny gwa ang onjaci äny gwa ang ruji papa gwudi ngwüjï ngwonyadu.”"]], [["No anni ma gu Äbräyïm dünïcï ngwujaꞌri ngwuje mätïjï liguri, yiming je ape yanni yica ye Ngwaalu."]], [["Ngwüjï ngwati mïꞌrï yiꞌrany dïjï de danni dipana ꞌdenggen, na mïꞌrï yiꞌrany gwati ätïyï yiꞌral ngwäyänü yaraar ye aar üꞌrü ngwüjänü."]], [["Ndi ari Ngwaalu ngwümïnä ꞌdidanu ndi inggidi ndi ari ngwüjï ngwanni ngwadi ape yuꞌrina yanni yarung ye aar lenge ndi ari Ngwaalu ngwati ꞌti gwürlïnä gïdrü düngün aꞌtur gwani bupi nggwee, no nggu be mïꞌrädä yiꞌrany."]], [["Ngwaalu ngwärrü yiꞌral giyee nunnu yiꞌral ye rom yanni yati ꞌti gwurlu, yojema Ngwaalu ndi üꞌrü yiꞌduꞌru. No alanga lanni lima gu abrada ndi mätänï ndi geꞌtaji gwätädäär nje, gwa ar gu orꞌtemaja gwulleny."]], [["A lätï ndi geꞌtaji nggwee gwuru nono guduꞌru giru laaba gidi lïgïꞌrïm gwati nje ojeme nono gwümätïnälü ndom gwaꞌti lagadalu. Geꞌtaji nggwee, gwati nje gwe ele drü dänü ngwaalu ngwanni ngwujuꞌru kobo gidi Ngwaalu giluꞌralanu lidi dired danni düllälü."]], [["Ngwaalu ngwanni ngwuma gu Yicu, gwanni gwuma madinani ꞌdengge nggu änï gwani alanga. Nginde gwuma ru dirꞌdal danni diru giꞌra pupud gïdïꞌrïny didi yirꞌdal yidi dirꞌdal dani Mälïkï Jadig."]]], [[["Mälïkï Jadig nggwee gwuru deleny didi ngwaalu ngwani Jälïm ngwuru dirꞌdal didi Ngwaalu ngwudi gerala. Dimbudar Äbräyïm gwe gwoꞌra gïyäärä yanni yidamu ye ngwelenya ngweꞌte na dirꞌdal ndoo onjaci Äbräyïmïng,"]], [["a Äbräyïm gwällïjï giꞌra ngwong ꞌdï ꞌdar ngwanni ngwümätïng je gïyääränü. Gwerre gwerre, ngwürïny ngwani Mälïkï Jadig ngwani, “deleny didi dünälü.” A nginde ani ꞌto, “deleny didi Jälïm” gwani, “deleny didi adatalu.”"]], [["Daꞌti linginna mbumbung ngwuꞌti linginna nanning, ngwuꞌti linginna dimoꞌra didi ngwügüürnä ngwüngün, ngwuꞌti linginna yomon yüngün gwerre ngwuꞌti ätï mïꞌräng gwudi midi, dijalu diru nono Gïjü gidi Ngwaalu ngwuru dirꞌdal didi gwurꞌtaling."]], [["Ïrïyä ꞌdi ngwäyälü ꞌdogo ndi ari guꞌru güngün giru ꞌtaa ꞌdi a papa gwani Äbräyïm gwällïjï giꞌra ngwong ꞌdï ꞌdar ngwanni ngwümätïng je gïyääränü!"]], [["Na yobo yati ari a ngwüjï gïlängïr lidi Lawi ngwanni ngwuma ru ngwurꞌdal uti yiꞌra ngwong ꞌdï ngwüjï ngwudi Yïjïräyïl ngwuru ngwüjï ngwegen anni ari ngwüjï ngwegen ngwuru ngwüngüürnä ngwudi Äbräyïm."]], [["A be dïꞌrïny didi dirꞌdal dani Mälïkï Jadig, daꞌti üꞌrädï gïlängïr lidi ngwügüürnä ngwudi Lawi, ngwube ape yiꞌra ngwong ꞌdï ndi Äbräyïm ngwonjaci Äbräyïm gwanni gwätï ngwujaꞌri ngwanni ngwuca ngwe Ngwaalu."]], [["Ngwüjï ꞌdar ngwülïngïdï ndi ari gwanni gwupana gwati onjaci ngindeng gwanni gwokana."]], [["A be gwani ngwurꞌdal ngwanni ngwati uti yiꞌra ngwong ꞌdï ngwüjü, ngwuru ngwüjï ngwümnä ngwadi ayi. A be gwani Mälïkï Jadig, gwanni gwügwällïjä Äbräyïm giꞌra ngwong ꞌdï, gitab gidi Ngwaalu garu nu, nginde gwuru dïjï danni dadi ele ndi midi gwurꞌtal."]], [["A la gu mine ari ndi ari anni geꞌta Äbräyïm giꞌra ngwong ꞌdï, Lawi, gwanni gwati uti yiꞌra ngwong ꞌdï, gwugeꞌta ꞌto giꞌra ngwong ꞌdï."]], [["Ndi ari Mälïkï Jadig, anni mbudaar Äbräyïm gwe, Lawi gwujuna gilaranu lidi dïgüürnä düngün dani Äbräyïm."]], [["Anni ätädï Ngwaalu ngwügürnä ngwudi Lawi yirꞌdala, gwätädï ꞌto ngwüjü ngwudi Yïjïräyïl yobo gaji geꞌte geꞌte. A be mbuti gwaꞌti ju giyirꞌdal giyee. No aar be ojeme ndi ari a bupi ji gwani dirꞌdal diꞌter diru nono Mälïkï Jadig ngwuꞌti rüdï nono Aruuning."]], [["Ndi ari manari gwürlï gwuma ji gwani yirꞌdal, gwürlï gwa ji ꞌto gwani yobo."]], [["A be Deleny dege dani Yicu, gwanni gwondacaar gu yirꞌdala giyee, gwuru gïïlü giꞌter, gwere gwaꞌti gwudi gïïlü nggoo gwapu yirꞌdala aꞌtur gidagad gomon gere."]], [["Ndi ari yilinginna ndi ari Deleny dege dïꞌtüdï gïlängïr lidi ngwüjï ngwudi Yäwüdä, na gïïlü nggee gidi Yäwüdä gaꞌti ge yobo yidi Müjä ondaju ngwujaꞌri ngwani yirꞌdal."]], [["Yiꞌral giyee yaru nyi ye, yilinginna gilingenalu ndi ari yondaja gwani dirꞌdal diꞌter danni diru nono Mälïkï Jadiging dima ila gweneno,"]], [["nginde gwanni gwapu yirꞌdala yaꞌti gïꞌtïnä dïmürä de didi ngwüjï ngwümnä, aar be gïꞌtïnï dïmürä de didi yiima yidi midi gwüngün gwudi gwurꞌtaling."]], [["Ndi ari yündäjïnä gitabanu gidi Ngwaalu yaru nu,"], ["“Nga gwuru dirꞌdal yomonalu gwurꞌtal,"], ["nono Mälïkï Jadiging.”"]], [["Ngwujaꞌri ngwudi yobo gwerre, ngwuma gïꞌtïnï gay geꞌte ndi ari gwamiꞌratu gwaꞌti mbutu giyiiru"]], [["ndi ari yobo yaꞌti ya mbütïyï yiꞌral yere, a be gaji geꞌte geꞌte, liminje ätädä geꞌtajing gwujayana gwunje ꞌdonggaji Ngwaalu."]], [["Yiꞌral giyee yaꞌti ärrïnälü no, yïmïꞌrïdäär ye yiꞌrany! Ngwurꞌdal ngwoo ngwuru ngwügüürnä ngwudi Lawi ngwaꞌti aar je mïꞌrïcä yiꞌrany,"]], [["a be nginde gwani Kirictu gwuru dirꞌdal mïꞌrï gwe yiꞌrany anni ma Ngwaalu ci nu,"], ["“Deleny diru Ngwaalu dïmïꞌrïdï yiꞌrany"], ["na nginde gwaꞌti gwa gwäꞌrï ngwujaꞌri ngwüngün,"], ["‘Nga gwuru dirꞌdal gwurꞌtal.’”"]], [["Mïꞌrï gwe yiꞌrany nggwee, Yicu gwuma ru änïjälü gwudi gekajidi gwanni gwujayana."]], [["Kaji nggee yima ji ndi ari ngwurꞌdal ngwuju ngwonyadu ngwuru ngwügüürnä ngwudi Lawi, a be anni aaꞌti je yiꞌrany gäbïcä ndi ape yirꞌdala aar jalu gwurꞌtal,"]], [["a be Yicu gwumidu gwurꞌtal, nginde gwapu yirꞌdala yidi gwurꞌtaling."]], [["Yäy gu no, nginde gwätï yiima ndi mbütïyï gïlängïdïyïng ngwüjü ngwanni ngwadi ila Ngwaalu nginde gwe, ndi ari nginde nggwo gwumidu gwurꞌtal ndi mandi ꞌdengge ngwotaci Ngwaalingalu gwani alanga."]], [["Dirꞌdal danni diru giꞌra diru gu no, dati nje gïꞌtïjï buping gwege, nginde gwa ru gwanni gwujuꞌru, gwujaw nono, Ngwaalu ngwuma äbrï Yicung ngwüjänü ngwanni ngwuki, ngwallijala kerala."]], [["Gwäꞌtüdï nono dirꞌdala ndoo danni diru giꞌra, nginde gwaꞌti ätï ndi mïꞌrïnï nono giyomon giyomon, gwerre gwerre gwani ke gwüngün, ngwube oꞌre ngwani ke gwudi ngwüjï. Nginde gwümïꞌrïnä nono gomonanu geꞌte pu gwani ke gwegen kaji ganni giming ge mïꞌrïnï nono ligoꞌro le lüngün."]], [["Ndi ari yobo yati alliji ngwüjü ngwanni ngwamiꞌratu aar ru ngwurꞌdal ngwanni ngwuru yiꞌra a be mïꞌrï yiꞌrany gwudi Ngwaalu gwanni gwujana giyobo, gwallija Gïjü güngün ganni gimbutu giyirꞌdal gwurꞌtal."]]], [[["Ngwujaꞌri ngwanni ngwadi ar ngwe ari ngene ngwuru ngwee, ndi ari alanga lätï dirꞌdala danni diru giꞌra diru gu no, danni dijalu kaama ngwuduꞌri ngwudi Ngwaalu ngwuru Deleny kerala."]], [["A nginde gwuru dïnäd dani Yicu gwanni gwäpïjä Ngwaalinga yirꞌdala ngwaalu ngwanni ngwuru gäꞌtä ꞌdidanu a Deleny ru digegeꞌta, gaꞌti gïꞌtïnä dïjï de dümnä."]], [["Dirꞌdal danni diru giꞌra dere dati aar alliji ngwügïꞌtïjï Ngwaalinga angidajing na mïꞌrïnï nono gwudi ngwüjï na gu no yiru gu yeꞌte yeꞌte gidirꞌdal ndee ndi ätï yiꞌral yani ligoꞌro lüngün ꞌto ndi gätïjï Ngwaalingalu."]], [["Adinari gwuru gwudi dïyängälü, gwaꞌti gwadi ru dirꞌdal, ndi ari ngwüjï ngwuju ngwanni ngwati gatu angidajingalu anaku ondaja gu yobo yidi Müjä."]], [["Ngwati ape yiiru giyee yanni yiru ngwüꞌrïmbïl aar ru diil didi gäꞌtä ganni giru ꞌdidanu nggo kerala. Yiru gu yeꞌte yeꞌte anaku gaji gidi Müjä. Anni mung ru gwadi pä gäꞌtä ganni gijuꞌru, gwuca Ngwaalu, “Diwayina gu ndi ari nga geꞌte yiꞌral ꞌdar aar oꞌrani yiꞌral anaku enggacara je gu Ngwaalu kenala.”"]], [["A be yiiru yanni yätädï je Ngwaalu Yicung, yipana giyiiru yegen anaku pana gu gekajidi gwanni gwurung gu dartan ndi gekajidi gwanni gwuꞌrin, na yïgïꞌtïnä ngwujaꞌri ngwe ngwujayana ngwaru ngwe Ngwaalu."]], [["Ndi ari adinari yere yaꞌti yiju yiki ndi gekajidi gwudi gwerreng, gay gaꞌti ba be gadi ji gani gekajidi nggwee gwuyang."]], [["A be Ngwaalu ngwänggädï keng gwudi ngwüjï ngwube ari,"], ["“Gaji nggo gïndï"], ["äny gwa geꞌte gekajiding gwuyang ngwüjï"], ["ngwe ngwudi Yïjïräyïl"], ["na ngwüjï ngwe ngwudi Yäwüdä."]], [["Gwaꞌti gwa ru nono gwanni gwugeꞌteny gwerre ngwügüürnängä ngwe ngwegen"], ["kaji ganni giminje ge määtä guy ge"], ["nje okta nje ꞌtüyä ken gani Mijir,"], ["ndi ari ngindenga laꞌti rucu gekajiding gwüny ligor leꞌte pu,"], ["a liminje gwürläcï luꞌra."]], [["Gekajidi gwuru nggwee gwanni gwadi nyi geꞌte ngwüjï ngwe ngwudi Yïjïräyïl"], ["ma gaji ele nggone, a gu Deleny ari."], ["Äny gwa geꞌte yobo yüny giyiꞌranyanu yegen"], ["na nje ulli giyigoranu yegen."], ["Äny gwa ru Ngwaalu ngwegen,"], ["na ngindenga la ru ngwüjï ngwüny."]], [["Gwere gwaꞌti ba be ngwenggaci dïjü dijacidaar de,"], ["na gwere gwaꞌti ba be gwa enggaci gwenggen ngwuci, ‘Lïngïdï Delenya,’"], ["ndi ari ngindenga ꞌdar liny lenge,"], ["lanni lokana ꞌdenggenanu na lanni lipana ꞌdenggegenanu."]], [["Ndi ari linje düdänïjänü gwani ke gwegen"], ["na la ꞌti ba be linje düwäyïnïjï keng gwegen.”"]], [["Ngwaalu ngwuma ari gekajiding nggwee gwuru gwanni “gwuyang,” nginde gwuming ape nggwoo gwuju gwerre gwuming ruji gwuꞌrin. Na gwanni gwuru gwuꞌrin ngwuru yïmäyïn, nggwo gito gwadi ele ndi dudi."]]], [[["A be gekajidi gwudi gwerreng gwätï dïmürä didi äpïjï Ngwaalinga yobo na ngwaalu ngwudi yobo ꞌto gïdïyängälü."]], [["Gäꞌtä gïpänä ngwaalu ngwoo ngwudi yobo. Poor kubanu gidi Gäꞌtä, gätï gudina gidi lamba, a gu dümbür ji a gu yon yidi gatalu ji, ngwaalu ngwee, ngwucaar je Ngwaalu ngwanni Ngwujuꞌru."]], [["Giluꞌranu ngwaalu ngwudi Gäꞌtä ngwanni ngwüjädï gïdrü ngwüꞌrïdäär jänü dired de danni düllälü, ngwucaar je ngwaalu ngwanni Ngwujuꞌrana."]], [["Dagad diju gu didi yilun dïgïꞌtïnä dab de a gu Dïmbür ji didi gekajidi dïbïꞌrüjïnä dab de. Dümbür ndee, diju gu gimo giru dab gätï ngwonyanu ngwudi eny ngwani män, na duura didi Aruun danni didogana länï lïgïnyä, yoꞌrr yiru yimindi yanni yüllïnä gu ngwujaꞌri ngwudi gekajidi."]], [["Gïdïmbürälä ndoo, ngwüꞌrïmbïl ngwudi yïꞌrr rom yidi näjï yicaar je Järïbïm yiju gu aar ïlädä ngwaalingalu ngwudi düdänïjänü gwudi ke. Gaji gaꞌti ndi inggidi yiꞌral giyee yere yere gweneno."]], [["Anni ma aar gu gegeꞌte yiꞌral ku aar gu ele no, ati ngwurꞌdal änï giyomon giyomon ngwaalu ngwoo ngwüjädälü poor ati aar gu ape yiiru yidi yirꞌdal."]], [["Ati be dirꞌdal danni diru giꞌra ru ꞌdogo dati änï ngwaalu ngwoo ngwüjädï giluꞌru, ating gu änï ꞌdogo gomonanu geꞌte pu gïdïdlä, ating ꞌti ändï aꞌtur ngwuy ngwanu, ating be änï yïn ye yanni yating je gatalu yani ligoꞌro lüngün na yani ke gwudi ngwüjï ngwanni ngwati ärrï yiꞌral yanni yiki laꞌti gu lïngïdï."]], [["Lïgïꞌrïm lanni Lijuꞌru linggida dïmürä de ndee ndi ari alanga laꞌti la änï ngwaalu ngwanni Ngwujuꞌrana manari gäꞌtä gidi äpïjï Ngwaalinga yobo gidi gwerreng nggona giju."]], [["Yiru dïꞌrïmbïl ndi aar nje enggaci gweneno ndi ari angidaji na mïꞌrïnï nono gwanni gwati aar gatalu, gwaꞌti burna ndi juꞌriyi ligor nono lidi dïjï danni dati äpïjï Ngwaalu yobo."]], [["Gwani ꞌdogo yiꞌral yidi eny na ïyï na yonyadanu yiꞌter yani dïmürä didi uni nono poor aar ru dïmürä ndi äpïnï ꞌdi a gaji ila gidi yirꞌdal gïdïꞌrïny danni diyang."]], [["A be anni ma Kirictu ila gwuru dirꞌdal danni diru giꞌra gidi yiꞌral yanni yijaw giyee ngene, nginde gwuma änï käꞌtänü gojemana gimbutu gaꞌti gïꞌtïnä ngwuy ngwe ngwudi dïjï dümnä. Gäꞌtüdï gong gïdïdlä, nggo kerala."]], [["Gwaꞌti ändï yïn ye yidi yüwä na yïndrï, gwändï ngwaalu ngwoo Ngwujuꞌrana gomonanu geꞌte pu bupud yïn ye yidi ligoꞌro lüngün. Aar nje ye üꞌrälü giyirna yidi yiꞌrany nunnu ar gu mida gwurꞌtal."]], [["Yïn yidi yüwä na yïndrï na ngwaaru ngwudi yïndrï yuꞌdu aar ngwe gwürä ngwüjü ngwürngü lingina aar juꞌriyi lingina nono poor."]], [["Manari giyee yiru gu no, ya be ruꞌtana yanni yärrïnä yïn ye yidi Kirictu. Lïgïꞌrïm le lidi gwurꞌtaling, gwügätï ligoꞌro lüngün ngwuru mïꞌrïnï nono gwanni gwumbutu Ngwaalu. Yïn yüngün ya juꞌriyi yigor yege giyiꞌral yanni yati apa yiꞌrany, nunnu ar äpïjï Ngwaalinga yiiru ngwanni ngwumidu!"]], [["Yiru giyee yanni yïgäbïcä Kirictung ngwuji gidiliganu aar nje gekajidi Ngwaalinga le gekajiding gwanni gwuyang, nunnu alanga lanni lurnida je Ngwaalu, ar ape yuꞌrina yidi gwurꞌtaling yanni yaru ye. Ndi ari Kirictu gwärrü yiꞌral giyee ngwayi aar nje üꞌrälü ndi ke gwanni gwuma äpïnï kaji gidi gekajidi gwudi gwerreng."]], [["Ma dïjï oladani ngwüjü ngwujaꞌri ngwe ngwani yuꞌrin yüngün mung ayi, ngwati je ꞌti ngwüjï geꞌta giyiiru ꞌdi a inggidi ji ndi ari dïjï dima ayi."]], [["Ndi ari ola gwadi ru yiima ꞌdogo manari dïjï dima ayi, ngwati aar je ꞌti geꞌta giyiiru manari dïjï ndoo daru gu ndo dimidu."]], [["Yiru gu no, ndi ari gekajidi gwudi Ngwaalu gwudi gwerreng, gwaꞌti ꞌdïꞌrü yiiru ye ꞌdi aar gwürä yïn ye gwerre gwerre."]], [["Yilinginna ndi ari Müjä anni mung ülïjï ngwüjü ngwujaꞌri ngwudi yobo ꞌdar, ngwube ape yïnä yidi yïndrï na yidi yüwä ngwuje rtaji yaanu ngwugu ülläjï ngwola ngwanni ngwuri dirula de didirun ngwuye gwürä gitab gidi yobo ngwuye gwürä ngwüjü."]], [["Ngwari, “Yïn giyee yiru yidi gekajidi gwanni gwucara je gwe Ngwaalu ndi ari ngaa rime.”"]], [["A Müjä gwürä ꞌto gäꞌtä na ngwügwürä ngwony ꞌdar ngenone ngwanni ngwati aar ngwe ape dïmürä didi gäꞌtä."]], [["Yiru gu ndi ari yobo yati bupi ngwong ꞌdar ngwanni ngwuru ngwüꞌrïmbïl ngwudi ngwong kerala, aar gäꞌrïnï yïn ye, ndi ari ma ꞌti yïn ïrädälü, düdänïjänü gwati ꞌti. Na anaku ati gu gäꞌtä gidi dïyängälü mïnï ndi ar gwürä yïn ye yidi yïndrï na yüwä aar je juꞌriyi nono ꞌdogo dïmürä de ndee, a be gäꞌtä ganni giru ꞌdidanu ga mïnï mïꞌrïnïng nono gwudi yïn ꞌto yanni yipana ndi mïꞌrï nonon gwudi yïn yidi yïndrï na yüwä."]], [["Yiru gu ndi ari yobo yati bupi ngwong ꞌdar ngwanni ngwuru ngwüꞌrïmbïl ngwudi ngwong kerala, aar gäꞌrïnï yïn ye, ndi ari ma ꞌti yïn ïrädälü, düdänïjänü gwati ꞌti. Na anaku ati gu gäꞌtä gidi dïyängälü mïnï ndi ar gwürä yïn ye yidi yïndrï na yüwä aar je juꞌriyi nono ꞌdogo dïmürä de ndee, a be gäꞌtä ganni giru ꞌdidanu ga mïnï mïꞌrïnïng nono gwudi yïn ꞌto yanni yipana ndi mïꞌrï nonon gwudi yïn yidi yïndrï na yüwä."]], [["Ndi ari Kirictu gwaꞌti ändï ngwaalu ngwanni Ngwujuꞌrana ngwudi dïyängälü ngwanni ngwugeꞌtaar je ngwuy ngwe ngwudi ngwüjï ngwümnä ngwuru ꞌdogo dïꞌrïmbïl didi gäꞌtä ganni giru ꞌdidanu, a be nginde änï kerala, nunnu ngwuru mandi ngwaalu ngwege ngwäyänü Ngwaalu."]], [["Na nginde gwaꞌti ändï kerala ndi mïꞌrï nono ligoꞌro le lüngün ndi gätïjï Ngwaalingalu mana na mana anaku ati gu dirꞌdal danni diru giꞌra änï ngwüdlä ngwüdlä ngwaalu ngwanni Ngwujuꞌrana yïn ye yanni yäꞌtüdï yüngün."]], [["Adinari yiru gu, yadi be büpïnï ndi Kirictu ndi mïꞌrïnï nono ligoꞌro lüngün giyomon pïd pïd ꞌtuꞌtu anaku gïꞌtïnä gu dïdlä! A be gweneno gwuma ꞌtädälü gwodan gomonan geꞌte pu bupud ngwüdlä ngwee nunnu ngwäbrï ke gwudi ngwüjï yiꞌrany ye yüngün."]], [["Anaku rar gu ndi ari dïjï dümnä dati ayi gomonanu geꞌte pu, a be Ngwaalu pïcï yelenya,"]], [["no ꞌto Kirictu gwümïꞌrïnäär gwe nono gomon geꞌte pu ndi ari ngwape keng gwudi ngwüjï ngwonyadu. Na gwadi ꞌtädälü mana, gwäꞌtüdï ba be gwadi oꞌrada ndi ke gwudi ngwüjï, a be gwadi oꞌrada ndi gïlängïdïyï ngwüjü ꞌdar ngwanni ngwüdünïcä."]]], [[["Yobo yanni yätädï je Ngwaalu Müjäng yiru ꞌdogo dïꞌrïmbïl ngene gïdïyängälü didi yiꞌral yanni yijaw yanni giyo yïndï. Yäꞌtüdï yiꞌral yanni yiru ꞌdiꞌdanu yiꞌra ye yegen. Yobo yaꞌti ätï yiima gwuꞌren ndi mbütïyï ngwüjü aꞌtur ngwanni ngwati ꞌdonggaca Ngwaalinga mïꞌrïnï gwe nono aar gu gwäꞌrïꞌtäjänü ngwüdlä ngwüdlä."]], [["Adinari yätï yiima, mïꞌrïnï nono nggwee gwaꞌti gwaadi aar dünäjï ndi gätïjï Ngwaalingalo? Ndi ari ngwüjï ngwanni ngwati äpïjï Ngwaalinga yobo, ngwaadi gäꞌrïnï gomonanu geꞌte pu bupud ngwaꞌti ba be ngwaadi ïcïnädä giyiꞌral yere yegen yanni yiki."]], [["A be yiru gu ndi ari mïꞌrïnï nono ngwati gwäꞌrïꞌtänänü ngwüdlä ngwüdlä ngwuje diwayiniyi keng gwegen"]], [["ndi ari yïn yidi yïndrï na yüwä yaꞌti ya äbrï keng kayanu gwudi dïjï."]], [["Yäy gu no, anni ma Kirictu ila gïdïdlä, gwondaja ngwari,"], ["“Mïꞌrïnï nono na gatalu gwaꞌti ang jädänü,"], ["a be ngwanginu ru ngwanni ngwuminje gïꞌtïjï."]], [["Mïꞌrïnï nono gwudi deꞌreny na gwudi keng"], ["gwaꞌti ang jädänü."]], [["Nyi be ari, ‘Äny nggwee,"], ["äny gwïndädï ndi ape buping gwunga gwani Ngwaalu,"], ["anaku üllïnär gu kitabanu gwani äny.’”"]], [["Gwerre gwerre nginde gwaru nu, “Mïꞌrïnï nono na gatalu, na deꞌreny na mïꞌrïnï nono gwudi ke, gwaꞌti ang jädänü aar ang ꞌti jädänü.” Nginde gwaru ngwujaꞌri ngwee no anni ari yobo yati ari aar äpïnï."]], [["Ngwube oꞌre ngwari, “Äny nggwee, äny gwïndädï ndi ape buping gwunga.” Nginde yiming je äbrï yele yiju gwerre yiming je geꞌtaji gay geꞌte yiming je geꞌte giyoo yanni yima ila gwodan."]], [["Ndi ari Yicu Kirictu gwärrü yiꞌral yanni yibupa je Ngwaalu nding je ärrï, yanni yima aar nje ye juꞌriyi nono mïꞌrïnï gwe nono gwudi ngwanginu ngwüngün ngwanni ngwuma gïꞌtïnï gomonanu geꞌte pu ꞌdar."]], [["Giyomon giyomon, dirꞌdal dati dünälä ngwape yirꞌdala yani yobo yidi Ngwaalu ati je gu gwäꞌräjï mïꞌrïnï gwe nono gweꞌte gweꞌte ngwanni ngwati ꞌti äbrä keng kayanu gwudi dïjï."]], [["A be anni ma dirꞌdal ndee dani Kirictu gatu mïꞌrïnïng nono nggwee gomonanu geꞌte pu ꞌdar, nginde gwuma jalu kaama gidi Ngwaalu."]], [["ꞌTuꞌtu kaji nggoo, nggwo be ndi ombaci gomon ganni gadi ge Ngwaalu gäbïcï ngwuroꞌta güwänälü güngün gora ge,"]], [["ndi ari mïꞌrïnï gwe nono gomonanu geꞌte pu, nginde gwuma mbütïyï ngwüjü gwurꞌtal ngwanni ngwuming je juꞌriyi."]], [["Lïgïꞌrïm lanni Lijuꞌru londaci nje ꞌto ngwujaꞌri ngwee. Laru gwerre gwerre Deleny daru nu,"]], [["“Gekajidi gwuru nggwee gwanni gwadi nyii le gekajidi ma gaji ila"], ["äny gwa geꞌte yobo yüny giyigoranu yegen"], ["na yinje ulli giyaꞌranyanu yegen.”"]], [["Ngwoꞌre ngwugendaji ngwari,"], ["“Ke gwegen na apepe gwegen gwanni gwaꞌti ïndï kayalu"], ["gwaꞌta be gwung diwayini mana.”"]], [["Na manari yiꞌral giyee yima aar je düdänïjänü, mïꞌrïnï nono gwere gwaꞌta be gwa ji mana gwani ke."]], [["Yäy gu no ngwänggärï, a la be gatu linginalu ndi änï ngwaalanu ngwanni Ngwujuꞌrana yïn ye yidi Yicu."]], [["Gay ge ganni giyang gïgïꞌtïjär nje ngwanginu ngwe ngwüngün ngwanni ngwo ngwumidu."]], [["A gu no, a lätï dirꞌdala danni dipa didi ngwuꞌdun ngwudi Ngwaalu."]], [["Ar be ꞌdonggaci Ngwaalinga yigor ye ꞌdiꞌdidanu yïcïnänü gwulleny ämnï gwe Ngwaalu yigor ye yege yanni yima aar je gwürä aar gäꞌrïnï giyiꞌral yanni yiki na ngwanginu ngwege ngwanni ngwuma üyïnï yaw ye yanni yijuꞌru."]], [["Ar be mätïnälü mama ndi geꞌtaji gwanni gwati ar gwe ondaji, ndi ari Ngwaalu ngwanni gwaru ngwujaꞌri, ngwuru ligor leꞌte pu."]], [["Ar be ïrïyï ngwäyälü ngwujaꞌri ngwanni ngwadi nje gäbïcï ar ojemajidi nono ndi ämnäjïdï na ngwaalu ngwudi ape yiiru yanni yijaw."]], [["Aaꞌti a la gatani acajiding gwüpäng, anaku loko lanni lima gu äbräjï, ar be ojemajidi nono ar gu eladani gweere anni lïngïdär ndi ari gomon nggo ganni gadi ge Ngwaalu pïcï ngwüjü yelenya, gima ja gito."]], [["Manari a lima ji ndi elellalu mbar ndi ärrï yiꞌral yanni yiki, anni ma ar lenge ngwujaꞌri ngwanni ngwuru ꞌdidanu ngwenggacaar nje Ngwaalu, mïꞌrïnï nono gwere gwaꞌta be gwani ke gwege."]], [["A la be dünïcï ꞌdogo ndi aar nje gwe Ngwaalu obalu obalu gwe gwanni gwuru yedeny gwudi lïgä lanni ladi uꞌdiyi ngwüjü ngwanni ngwuru güwän gidi Ngwaalu."]], [["Nga nga lïlïngïdï ndi ari yobo yidi Müjä gïdïjï danni dima je kiyi, dati je ꞌti ïnädï dati aar ꞌrinye ma gu ngwüjï ari rom (2) na täꞌrïl (3)."]], [["Ya be ruꞌtana Ngwaalu gïdïjï ma de Ngwaalu obalu manari dima obe Gïjü gidi Ngwaalu gora ge danni dima engga yïnä ꞌtur yidi gekajidi yanni yïgäꞌrïdï nje na nginde gwanni gwuma lo Lïgïꞌrïmä lanni lati nje äpïjä yïmïꞌrä yidi Ngwaalu?"]], [["Ndi ari gwülïngïdär gwanni gwaru nu, “Yüny yiru ndi gwalli yiꞌra. Nggwa gwalli dämjä,”"], ["na mana, “Deleny da obalu ngwüjü ngwe ngwüngün.”"]], [["Yiki gwulleny ndi ïꞌdï kuyanu gidi Ngwaalu ngwanni ngwumidu."]], [["Diwayinar yomon yidi gwerreng yanni yima ele, yanni yima ara je gu buri üllänü gwudi ämnï Ngwaalu Yicu gwe, anni ma gu mätïnälü ndi enati gwupa gija ge giyiꞌrendenyanu."]], [["Kaji geꞌte lïllüdïnä giyebedalu ara je übïnälü, na kaji goko ngaa le dünä lanni lärrä je gu no yïrïgïnä."]], [["Ara je ïnä lanni liju giyirna ngaa ämnï lijayanu ndi ara je apada ngwony ngwalu nunnu ngaa lïlïngïdï ndi ari ngaa lätï yuꞌrina kerala yanni yijayana yidi gwurꞌtaling."]], [["Yäy gu no, aaꞌti ngaa la gatu ïcïnïngänü gwalu mbüny, ngaa laji la mbuji guꞌru gïnänü."]], [["Ngaa libupa ndi määtä yigor yalu, ndi ari manari ngaa ärrï buping gwudi Ngwaalu, ngaa la mbuji ngwujaꞌri ngwanni ngwaru ngwe."]], [["Ndi ari yitab yaru gito gwuru ꞌdogo gwoko gwulleny,"], ["“Nginde gwanni nggwo gwadi ila,"], ["nggwo gwïndï gwaꞌti gwa jana."]], [["A be gwüny gwanni gwüdünälü, gwa elelle ämnï gwe Ngwaalu."], ["Na manari gwuma oꞌra gwodan,"], ["gwaꞌti gwuny jadanu.”"]], [["A be alanga läꞌtüdï ngwüjï ngwanni ngwüꞌrädï gwodan ar dudi, ar be ru ngwüjï ngwanni ngwämnä Ngwaalu ar gïlängïdïnï."]]], [[["Ämnï Ngwaalu gwani ïcïnänü ꞌdiꞌdidanu na dünïcï gwani yiꞌral yanni yati ꞌti enggana ngwäy ngwe."]], [["Ndi ari ngwüjï ngwudi gwerreng ngwätï ämnïng Ngwaalu, aar be jada Ngwaalinganu."]], [["Ämnï gwe Ngwaalu a lïlïngïdï ndi ari dïdlä ꞌdar dïgïꞌtïnä ngwujaꞌri ngwe ngwudi Ngwaalu. No ngwong ꞌdar gïdïdlä ngwanni ngwenggana, ngwügïꞌtïnä ngwong ngwanni ngwaꞌti enggana."]], [["Ämnï gwe Ngwaalu Äbïïl ngwügätïjï Ngwaalingalu mïꞌrïnïng nono gwujayana ndi mïꞌrïnï nono na gatalu gwudi gwenggen gwani Gayin. Yiru yanni yïgäbïcä Äbïlïng aar gwe be ari gwuru dïjï dïdünälü anni ma Ngwaalu gwondaji jayi gwe gwudi gatalu gwüngün na ämnï gwe Ngwaalu. Gwuma ayi a be ämnï gwe Ngwaalu gwüngün nggwona gwati aar gwe ondaji Äbïïl gwuma ayi ꞌtuꞌtu jadu."]], [["Ämnï gwe Ngwaalu, Akunug gwuma gatani dïdläyü ngwüꞌdïꞌrï ngwele kerala gwumidu aaꞌti yiꞌrany akana nono. Aar ꞌti mbuja ndi ari gwuma Ngwaalu ape. Ndi ari gwerre gwerre ndi aar ape, gwondaja gwe yitab ndi ari gwuru dïjï danni dïjädï Ngwaalinganu."]], [["Manari nga gwaꞌti ätï ämnïng Ngwaalu, nga gwaꞌti gwa burni ndi olati ndi jayiyi Ngwaalinganu. Ndi ari dïjï danni dadi ila Ngwaalu, gwerre gwerre ngwämnï Ngwaalu ndi ari Ngwaalu ngwo na ndi ari ngwati ätädä ngwüjü ngwanni ngwati bupi ꞌdünggüngün ꞌdiꞌdidanu."]], [["Ämnï gwe Ngwaalu ꞌto gwudi Nuuwa, gaji ganni gima ge Ngwaalu ondaci yiꞌral ye yanni yiki yadi ele ndi ji yaꞌting je na änggädï, a yedeny eny ngwuꞌdengenaji Ngwaalinga, ngwoda bälükä gwupa, gwanni gwuma gïlängïdïyï ngwüjü ngwüngün. Na ämnï gwe gwüngün Ngwaalu, ngwobalu ngwüjï ngwe ngwudi dïdlä, ngwuru gwuma ape yuꞌrina yidi ngwüjï ngwanni ngwüdünälü gwanni gwati ila ämnï gwe Ngwaalu."]], [["Ämnï gwe Ngwaalu, Äbräyïm gwuꞌdengenaca Ngwaalinga, anni urnidaar ngwüꞌdïꞌrï ngwugatani geno güngün ngwele ken giꞌter ganni gica ge Ngwaalu ndi ari ga aar ätädä yuꞌrina, gwuma ꞌdïꞌrï ngwele ngwaalu ngwaꞌting je lïngïdï ngwüjädï ne."]], [["Ämnï gwe Ngwaalu, nginde gwuju ken nggoo nono mung ru dïrnü ken gidi ngwüjï ngwuꞌter a mine Ngwaalu ru ngwuca gading ätädä ngindeng. Ating ji gïyäꞌtänü a gu Ijaaginga Yagub gwe ji lanni gwati aar le ape yuꞌrina yanni yaru ye Ngwaalu."]], [["Ndi ari nginde gwügätädï kündär ngwäyänü ganni gätï yidingo Ngwaalu ngwuru ngwugeꞌta aar oda."]], [["Ämnï gwe Ngwaalu ꞌto, a daw düngün dani Jarra gwanni gwuru dïmäyïn ngwuru gurrum burni ndi lenge ndi ari gwänggädï ndi ari Ngwaalu ngwanni ngwaru ngwujaꞌri, ngwuru ligor leꞌte pu."]], [["Na a gu no gïdïjï ndee deꞌte pu aar lenge Äbräyïm gwe anaku rung gu dïmäyïn gwaꞌti ba be ätï yiima ndi lenge yïjü yonyadu ꞌdi aar ru nono yuurrumu kerala na nono dïjïcïrä gidibirta danni dati ꞌti da düꞌränä."]], [["Ngwüjï ngwee ꞌdar ngwuju na ndi elelle ämnï gwe Ngwaalu gwerre gwerre ndi aar ayi. Ngwaꞌti apu ngwujaꞌri ngwanni ngwuca je ngwe Ngwaalu, ngwänggädäär je ꞌdogo ngwola ngwaalinganu aar je ape giyigoranu. Aar ämnädä ndi ari liru ꞌter aar ru ngwïrnü ngene gïdïyängälü."]], [["Ngwüjï ngwanni ngwati gu ari yiꞌral no, ngwülïngïdï ndi ari ngindenga gilo ndi dünïcï geno gegen ganni gadi aar gu ji."]], [["Adinari liju ndi ïräjï ngwäy ken ngene gïdïyängälü ganni gima aar gatani, laadi gu be mbojaji gay ndi oꞌraci."]], [["Aar be manni ji ndi mïnï geno ganni gijayana gidi gerala. Yäy gu no, Ngwaalu ngwaꞌti je yaaru apu ndi aar ci Ngwaalu ngwegen ndi ari ngwuming je gïꞌtïjä gündärä mama."]], [["Ämnï gwe Ngwaalu gwudi Äbräyïm, ngwügäbïcï anni ma Ngwaalu ïdäjï, ngwape gïjü güngün gani Ijaag ngwümïnï nding ge mïꞌrïnï nono ngwügätïjï Ngwaalingalu. Ngwube ru ngwanni gwapu ngwujaꞌri ngwuca ngwe Ngwaalu ngwube mïnï ndi mïꞌrïnï nono gïjï ge güngün ꞌdogo giru geꞌte pu ngwügätïjï Ngwaalingalu."]], [["Nginde gwülïngïdï gu ndi ari gwuca Ngwaalu, “Ndi Ijaag nga gwadi ätï gilinge ganni garu nyi ge.”"]], [["A be Äbräyïm geꞌte ndi ari Ngwaalu ngwätï yiima yanni yadi ꞌdïꞌrïyä dïjü dayu mana. Na yima gu ru ꞌdidanu ndi ari Äbräyïm gwuma gwäꞌrä Ijaaging giyiꞌranyanu na yiꞌral giyee yiru giꞌremna."]], [["Ämnï gwe Ngwaalu, a Ijaag onjaci Yagubinga je Yiiju gwe gwani elelle gwegen gwudi gweereng."]], [["Ämnï gwe Ngwaalu, a Yagub gwüdïrnädï kibro ngwukwuci Ngwaalinganu gwadi ayi ngwonjaci yïjü yidi Yüjïb rom (2)."]], [["Ämnï gwe Ngwaalu, Yüjïb anni mung ji gito gwadi ayi, ngwondajani gwani ꞌtü ngwudi Yïjïräyïl ken gani Mijir ngwuje ondacani gwani yuya yüngün aar je apani."]], [["Ämnï gwe Ngwaalu papanga nanni gwe lidi Müjä anni ma aar lenge Müjäng aar ape aar änïjälü ngwätï ngwüüwäyü täꞌrïl, ndi ari gwänggädäär gwäꞌtüdï ꞌtur, a je ꞌti yedeny ïtï ngwujaꞌri ngwudi deleny."]], [["Ämnï gwe Ngwaalu, Müjä anni mung pe ngwuꞌdonya ndi aar ci gwuru gïjï gidi gera gidi deleny didi Mijiring."]], [["A nginde ämnï ndi aar acajidi giyeꞌrendenyanu yidi yïnäd ngwüjï ngwe ngwudi Ngwaalu ndi ari ngwuji ndi jayanu gwudi ke gwobla gajanu."]], [["Nginde gwänggädï ndi ari ji gïyïrïgïnä gwani nginde gwudi Ngwaalu gwanni Gwubrutaar yelenya, yipana guꞌru giyuꞌrin yidi Mijiring ndi ari gwombajidu kuꞌru güngün gweere ganni gïdünïcä."]], [["Ämnï gwe Ngwaalu gwüngün, ngwugatani Mijiring aaꞌti yedeny ïtï küündä gidi deleny didi Mijiring ngwüꞌdïꞌrï ngwele ndi ari gwänggädï Ngwaalinga ngwanni ngwaꞌti enggana."]], [["Ämnï gwe Ngwaalu gwüngün, a Müjä enggaci ngwüjü awa ndi ape dïmürä didi Dambdani na gwürä gwudi yïn nunnu yiꞌrany yanni yïꞌrïnyïtï yïjü yanni yiru yiꞌra yidi Ngwumijir, aaꞌti ya akani yïjü nono yanni yiru yiꞌra yidi Yïjïräyïl."]], [["Ämnï gwe Ngwaalu, a ngwüjï ꞌdar üꞌrü yaanu yidi Bar Alamring nono ma aar ele gïdïyängälü dundalu. A be anni ma ngwüjï ngwudi Mijiring mïnï ndi aar je gwuji, a je yaw ïꞌdätïyï ꞌdar aar ayi."]], [["Ämnï gwe Ngwaalu gwegen, aar gäbïcï yundiꞌru yidi Ariyang aar ïꞌdï anni ma aar je landajalu aar je rekajalu yomonanu kwoꞌra täꞌrïl (7)."]], [["Na ämnï gwe Ngwaalu, daw diru dedr dani Riyab anni mung ämnï ndi ülläjï ngwujimidalu ngwudi Yïjïräyïl yïrnü ngwanni ngwïndï ndi ombaji genanu, nginde gwuma aar ꞌrïnyïtï ngwüjïngä le ngwanni ngwünyürtïjä Ngwaalinganu."]], [["Na yiru ange mana yonyadu yadi nyi ye ari? Gaji gaꞌti ndi nyi ondaji gwani Jiduun na Baarag na Jämïjün na Yapta na Däwüd na Jämüwïl na ngwïjïr,"]], [["ämnï gwe Ngwaalu gwegen, aar dami yelenya, aar übïdïyï ngwüjänü, aar ape guꞌru ganni gica je ge Ngwaalu, aar gäbïcï ngwiira aar määtä ngwulem."]], [["Aar ꞌrinye yiima yidi lïgä na aar mbuji yiima ꞌto aar abri aar je ꞌti ꞌrïnyïtï. Ndi amiꞌrati gwegen, aar je ätädä yiima aar ru ngwongor ngwojema nono gïyääränü aar dïnyï ngwongora ngwudi yen poor."]], [["Ämnï gwe Ngwaalu, ngwaw ngwoko gwäꞌrï ngwüjü ngwegen mana gwanni ngwayu aar ꞌdïꞌrälü mana ngwumidu. Na loko aar je pï ꞌdi aar ayi aar ꞌdonya ndi aar je gatalu ndi ari ngindenga lïlïngïdï ndi ari la mbuji guꞌru gidi ꞌdïꞌrï ndi midi gwanni gwujayana."]], [["Loko lima aar je ärï ngwïmä aar je pï ngwacal ngwe na loko aar je ummi aar je gekajalu korkon."]], [["Loko aar je aci yoꞌrr ye aar ayi na loko aar je üꞌränü rom aar je ꞌrinye na loko aar je pï yalal ye aar je ꞌrinye. Aar elellalu ligenna ngwurna ngwudi ngwangal na yooꞌra, aar nyangiralu, aar je übïnälü aar je ärrï yïrïgïnä."]], [["Ngwüjï ngwee ngwujaw ꞌdi aaꞌti dïdlä ndee diki rüdï ngwaalu ngwädï je ngwäy, aar ꞌräꞌrälü gïtäny poor, giyenala ngwubanganu na ngwïyänü gïdïyängänü."]], [["Ngwüjï ngwee ꞌdar, ngwondaja ngwe Ngwaalu gwani ämnï Ngwaalu gwegen a be daꞌti danni dapu guꞌru ngwujaꞌri ngwanni ngwuca je ngwe Ngwaalu."]], [["Ngwaalu ngwugegeꞌta yiꞌral yanni yijayana nunnu ꞌdogo aji a nje le Ngwaalu mbütïyï gwüpäng ngindenga le."]]], [[["Yäy gu no, anni ätär ngwüjü ngwee ngwonyadu ngwanni ngwinggidu ämnï gwe Ngwaalu gwegen, ngwo ngwiye nje, gäbïcär be ar gatu ꞌto yiꞌralalu ꞌdar mbüny yanni yati nje ümnïcï ar je gatana ꞌdar yanni yiki yanni yati nje gwüꞌrïnggïlïyï torneny, ar dokalata kay ganni gima aar nje üꞌrïcï ar gu orꞌtemaja."]], [["Ar ombajidi ndi Yicu gwanni gwuru dooꞌra ngwuru mbuti gwudi ämnï Ngwaalu gwege, gwanni gworꞌtemaja aar ꞌrinye küꞌrälä gwani jayanu gwanni gwüdünïcä ngindeng, aar ꞌrinye yiꞌrany yiru yaaru küꞌrälä gwuma jalu kaama gidi ngwuduꞌri ngwudi yeleny ngwudi Ngwaalu."]], [["Ïrïyär be ngwäyälü gwulleny gwani orꞌtemaji gwüngün ndi übïnälü gwanni gwübïnä gwe ngwüjälü ngwanni gwuki, nunnu aaꞌti ngaa la gakidi ngaa gatu yigor mbüny."]], [["Ndi kwudi gwalu yiꞌral ye yanni yiki yidi ngwüjï gïdïdlä, nga gilona laꞌti mbuja dïrbä ndi ari ara je ꞌrinye."]], [["Ngaa lima dodani ngwujaꞌri ngwanni ngworꞌtemaja je ngwe Ngwaalu ndi ari ngaa liru yïjï yüngüne? Nginde gwaru pa,"], ["“Gwani gïjï güny, aaꞌti a gwa anidanu ola gwe gwudi Deleny"], ["na aaꞌti a gwa gatu ligor mbüny ma aar ang girinyada giyiꞌral yanni yiki."]], [["Ndi ari nginde gwuru Deleny gwati reraji ngwüjü ngwanni ngwating je ämnï,"], ["na gwati reraji dïjü dere danni dating ämnï nono gïjï güngün.”"]], [["Orꞌtemajar gïdïrbänü gwani reraji, Ngwaalu ngwärrä je nono yïjü yüngün. Ndi ari gïjï gïndï ne gati ꞌti mbumbu gwüngün reraja?"]], [["Ma aar je ꞌti reraja, na nono ati aar gu reraji ngwüjü ꞌdar, ngaa läꞌtüdï yïjï yidi Ngwaalu ꞌdidanu ngaa läpïnälü mbüny ngaa liru ngwurdina."]], [["Yeꞌte yeꞌte mana, alanga ꞌdar, lätï papang je lidi dïyäng lanni lireraji nje ar je gu ꞌdengenaci. Ya ruꞌtana ndi ari ar denya Ngwaalinga ngwuru papa gwudi ngwügïꞌrïm ngwege nunnu ar midi!"]], [["Papanga lege lati nje reraji gaji goko gwani yanni yänggädäär je yijayana gwani alanga, a be Ngwaalu ngwati nje reraji gwani jayi gwege nunnu ar le acajidi ndi juꞌri gwüngün."]], [["Reraji gwati ꞌti jaw kaji gweneno, a be gwati ang büdïyï nono. A be gwodan ngwube aji ngwapa ꞌriꞌring gwudi dünälü ngwügäbïcï ngwüjü ngwanni ngwurerajaar je, aar ru ngwüjï ngwadatalu."]], [["Yäy gu no, ojemar be ngwuy nono ngwalu ngwanni ngwuju ꞌrigany na yirku yalu yanni giyo yiju ꞌrïbül ndi ari,"]], [["“Ngaa gïꞌtïjï yora yalu gay gïdünälü,”"], ["nunnu gwanni gwuru dimjo, aaꞌti gwa ji ndi ele yimijonga, ngwube manni uꞌri nono."]], [["Jar ꞌdïꞌdäny ngaa geꞌte yiima ꞌdar ndi elelle ladatalu ngwüjïngä le ꞌdar ngaa juꞌri ndi ari ma juꞌri erne, gwere gwaꞌti ätï enggang Ngwaalinga."]], [["Arnganar ndi ari aaꞌti gwere gwa ji gwa amiꞌrati gïyïmïꞌrü yidi Ngwaalu ndi ari aaꞌti yigor yalu ya ru nono diꞌrokr ꞌdanggalanu ara je nyamidiyi ara je digang lonyadu."]], [["Arnganar ndi ari aaꞌti gwere gwa ji gwümïꞌrïdï ngwäyänü, dübïdï Ngwaalinga gora ge nono Yijung, gwanni gwüpïyä yuꞌrinanu yüngün gwuru gïjï giru giꞌra eny gwe gwudi gomon geꞌte pu."]], [["Ngaa lïlïngïdï gu ndi ari anni mung aji ngwümïnï ndi gwäꞌrï yuꞌrina yidi onjaci giyoo, yima aar je ünyä. Ngwuje mïnï yal ye ngwuꞌti mbuja gay gere."]], [["Ngaa laꞌti ïndädï Ngwaalu ken ganni ga aar akani nono anaku arru gu ngwüjï ngwudi Yïjïräyïl ken gani Jïnä ganni güꞌdïnä lïgä, giru dïrïm, ngwuru dumbil na dirun diru dudu."]], [["Ngaa laꞌti ïndädï ngwaalu ngwanni ngwärïnä gu giil, na dulu danni dondaja ngwujaꞌri anni ma aar je ꞌdingini, aar ari, a je yedeny eny aar pälü ndi ari aaꞌti la je Ngwaalu ondaci mana."]], [["Ndi ari ngindenga laꞌti ätï ngwangina ngwadi aar ngwe ꞌdingini ngwujaꞌri ngwündäjïnä aar ari, “ꞌDi ma gong akani geno nono, aar aci yoꞌrr ye ꞌdi aar ꞌrinye.”"]], [["A ngwaalu ngwoo ru yedeny ꞌdi aar gäbïcï Müjäng ngwondaji ngwari, “Äny gwudidiꞌru yedenyo.”"]], [["A be ngaa lima be ilada Ngwaalu ken gani Jäyün gani Üräjälïm gwudi gerala, gwuru gündär gidi Ngwaalu ngwanni ngwumidu. Ngaa lima ilada gïyïꞌrr ngwüüꞌrï ngwüüꞌrï, ndi oꞌrajidalu gwudi jayanu."]], [["Ngaa lima ilada kiꞌdoonga gidi yïjï yidi Ngwaalu yanni yiru yiꞌra yanni yima aar je ulli ngwürïny ngwegen kerala. Ngaa lima ilada Ngwaalu ngwanni ngwati obalu ngwüjï ngwe ꞌdar. Ngaa lima ilada ngwaalu ngwudi ngwügïꞌrïm ngwudi ngwüjï ngwanni ngwüdünälü ngwanni ngwuma aar je geꞌte ngwumbutu."]], [["Ngaa lima ilada gidartan dani Yicu gwanni gwuma ji gidiliganu aar nje gwäꞌräjïdï Ngwaalinga le ndi gekajidi gwanni gwuyang. Ngaa lima ilada gïyïn yidi Yicu yanni yïgwüränä yondaja ngwujaꞌri ngwujayana gïyïn yidi Äbïïl."]], [["Arnganar gu be ndi ari aaꞌti gwa aang obe gora ge gwanni gwondaja. Manari ngindenga liru Ngwüyäwüd lima ꞌti gwännädï ngindeng gwanni gwübïdäär gora ge gwanni gwürngädï je ngene gïdïyängälü, ya ar je be mbuji yanni yiru ꞌtanaa manari gwuma ar gwürläcï luꞌra gwanni gwürngädï nje kerala?"]], [["Kaji nggoo, yal yüngün yilagaja dïyängälü, a be gweneno yiming ye yari nu, “Mana äny gwoꞌre gwaꞌti gwa lagaji dïyängälü ꞌdogo jücü gwene, äny gwa lagaji geralu ꞌto.”"]], [["Ngwujaꞌri ngwani, “Mana äny gwoꞌre” ngwinggida ndi ari yanni yati lagadalu, ya äbrïnï, yäbïngädï ngwong ngwanni ngwügïꞌtïnä nunnu aar jalu yanni yati ꞌti lagadalu."]], [["Yäy gu no, anni raar gu ndi ari a lapu yelenya yanni yati aar je ꞌti lagajalu, a la be ci Ngwaalinga yäy ꞌtu gwonyadu. A gu no, ar je äpïjï yobo ye yanni yïndï kayalu ar denya aar nje yedeny eny ꞌdünggüngün."]], [["Anaku aru gu yitab ndi ari, “Ngwaalu ngwege ngwuru lïgä lïtï.”"]]], [[["Mätïnärälü ndi ämnäjïdï yengga."]], [["Aaꞌti ngaa la dudanu ndi gwäꞌrï ngwïrnü ndi ari yïgäbïcä ngwüjü gwerre aar gu arri ꞌdi aar gwäꞌrï yïꞌrrä yïrnü aar ꞌti lïngïdï ndi ari yïꞌrr yiru."]], [["Diwayinar ngwüjü ngwanni ngwo giyorkon nono ma aang ngwe ji giyorkon gwüpäng. Ngaa runi ngwüjïngä le ngwanni ngwärräär je yündä nono ma aar je gu ärrï ꞌto."]], [["A ngwüjï ꞌdar denya agiding, a ngwümbür ngwudi ngwüjï ngwagidu jüꞌrïnï, ndi ari Ngwaalu ngwa ji ngwobalu dïjï de danni dïmïꞌrïdï ngwäyänü na ngwïjïn ꞌdar."]], [["Aaꞌti ngaa liru ngwïnäd ngwudi ngwüꞌrïny, ïtär je yalu yanni yätä je kuyanu ndi ari Ngwaalu gwaru nu,"], ["“Äny gwaꞌti gwa gwe ïꞌdädänü"], ["äny gwaꞌti gwa ang gatani aꞌtur.”"]], [["No a la gu be ïcïnädä ar ari,"], ["“Deleny diru gataji düwä gwüny,"], ["yedeny yere yaꞌti yiny eny."], ["Ndi ari yiru ange yere ya aar nje dïjï ärrï?”"]], [["Giyomon ꞌdar, diwayinar ngwüjü ngwanni ngwondaca je ngwujaꞌri ngwudi Ngwaalu. Ngaa je engga ndi ari lelella awa gïdïlä ꞌdi aar ayi ngaa gwuji gora ndi ämnï Ngwaalu gwegen."]], [["Yicu Kirictu gwuru gweꞌte gweꞌte anaku rung gu gwerre, gwuru gweꞌte gweꞌte gwene na gwa ru gweꞌte gweꞌte gwurꞌtal."]], [["Aaꞌti la je dudiyi, ngaa la gatani ngwujaꞌri ngwanni ngwïndädä gu ngaa gwujani ngwujaꞌri ngwuꞌter. Yijaw gwulleny giyigor yege ndi ari ar ojeme nono yïmïꞌrü ye yidi Ngwaalu, aaꞌti yani dïmürä de dani ngwudagiꞌra ngwanni gwaꞌti ätï guꞌru gere ngwüjï ngwanni ngwati je eny."]], [["Alanga lätï dagada danni dati aar gu ape yiiru käꞌtänü laꞌti gu ätï yiima ndi eny."]], [["Gwerre, dirꞌdal danni diru giꞌra dati ape yïnä yidi mïꞌrïnï nono ngwuye änï ngwaalu ngwanni Ngwujuꞌrana yidi gatalu gwudi ke, a be ngwanginu gwudi gong gidi mïꞌrïnï nono ngwube üꞌdïnï poor ngwaalu ngwudi üllälü."]], [["Yiru gu ꞌto ndi ari Yicu gwïtï yiꞌrendeny nono poor längïr lidi gündär nunnu ngwujuꞌriyi ngwüjü nono ngwudi Ngwaalu yïn ye yüngün."]], [["Ar be ꞌtü, ar ele ꞌdünggüngün poor, ar üpïnï yaaru yanni yüpïnïng je."]], [["Ndi ari ngene gïdïdlä, a laꞌti ätï gündärä gidi gwurꞌtaling, ar be mïnï gündärä ganni gadi ila."]], [["Yicu gwe, gäbïcä ar elada gweere ndi gätïjï Ngwaalingalu yomon ꞌdar mïꞌrïnïng nono gwudi ortada gwudi ngwulem ngwege ngwanni ngwati ondaji ngwürïny ngwüngün."]], [["Aaꞌti ngaa la dudanu ndi ärrï yiꞌral yanni yijaw ndi aang le emadi liꞌter, ndi ari mïꞌrïnï nono gwuru nggwee gwanni gwüjädï Ngwaalinganu."]], [["ꞌDengenacar ngwelenya ngwalu ngaa ꞌdengenaji yelenya yegen ndi ari yiiru yegen yiru ndi aar je arnga gïlïgïꞌrïm lalu gaji ꞌdar ndi ari ladi je Ngwaalu otacalu gwani yiiru yegen. ꞌDengenar je nunnu a yiiru yegen ru jayanu aaꞌti ya ru nï ndi ari yaꞌti ya gu jayi ꞌdanggalu."]], [["Otacar Ngwaalingalu gwani änyängä ndi ari a yigor yärï juꞌranu ndi ari nyii elelle giyomonalu ꞌdar lïꞌdïꞌräjä yiꞌrala."]], [["Gwece gwece nggwa je päcälü otacar Ngwaalingalu ndi ari aar nyi gwäꞌrä a je oꞌraca puprang."]], [["A Ngwaalu ngwudi adatalu, yïn ye yidi gekajidi gwudi gwurꞌtaling gwanni gwuma ꞌdïꞌrïyä Delenyalu dege dani Yicu giyiꞌranyanu, gwuru dooꞌra dipa didi ngwangal,"]], [["ara je jaꞌrima yiꞌral ye ꞌdar yanni yijaw ndi ärrï buping gwüngün. Ngwape yiiru ꞌdengganu yanni yïjädänü Yicu Kirictu gwe, gwanni gwünäjïnä giyomon ꞌdar. Yiru gu."]], [["Ngwänggärï, nggwa je päcälü ndi nyi ämnïcï ngwujaꞌri ngworꞌtemaja je ngwe ndi ari ngwüllïjä je ꞌdogo ngwaꞌti olanu."]], [["Äny gwubupa je ngaa lenge ꞌto ndi ari diweengga dege dani Timijawuj dima aar gatalu. Mung obana puprang, gwuny gwe ila ara je ombaja."]], [["Agannar ngwüjü ꞌdar ngwanni gwuru yiꞌra yalu ngaa aganni ngwüjü ꞌdar ngwudi Ngwaalu. Ngindenga lidi Italiyang, laganna je."]], [["Ara je gu yïmïꞌrü ji ꞌdar!"]]]], "James": [[[["Ngwujaꞌri ngwee ngwïndï ꞌdünggüny äny gwani Yagub gwuru dïnäd didi Ngwaalu nyi ru dïnäd didi Deleny dani Yicu Kirictu, ngwükäcä je ngaa ru yïïlü yidi Yïjïräyïl ꞌdï na rom (12) lanni gilo libadalu giyenanu yidi ngwüjï ngwuru Garany."], ["Nggwaganna je."]], [["Lani ngwänggärï, jayaranu manari dïrbä donyadanu dima je mïmïnnï nono."]], [["Ngaa lïlïngïdï ndi ari mïmïnnï nono gwani ämnï Ngwaalu gwalu gwata je gendaci yiima ngaa orꞌtemaji."]], [["A orꞌtemaji ape yiiru yüngün ngwuje medaji ꞌdanggalanu nunnu ngaa pe ndi bebere ngaa mbuti aaꞌti ya gu amiꞌrati yere."]], [["Manari gwere nggwo ꞌdanggalanu gwamiꞌratu ndi bebere, ngwotaci Ngwaalingalu ngwanni ngwati ätä ngwüjü ꞌdar ligor le ngwuje ꞌti gïꞌtïnïjälü yere yanni yiki, a ya aar je ätädä."]], [["Ma be ari gwuming otacalu, ngwuru dïjï dämnä Ngwaalu aaꞌti da ru dïjï daꞌti gätï ligoralu dümïmänü, ndi ari gwanni gwati ümïmänü, gwuru nono dudu didi yaw dati dirun ärälü ngwuye pï gändïkä."]], [["Dïjï ndoo aaꞌti da geꞌte ndi ari da mbuji gony gere Gideleny."]], [["Nginde gwuru dïjï diru yigoranu rom (2) daꞌti mätïnälü ndi ape ape güngün ꞌdar."]], [["Manari diweengga danni diru diwayi dima aar allijala, ngwïrïngïnï Ngwaalinga ndi allijala gwüngün."]], [["A be nginde gwanni gwünänü manari gwuma aar ülläjälü, ngwïrïngïnï Ngwaalinga ndi ülläjälü gwüngün, ndi ari gwadi ele ndi ayi nono ngwududi nono gwele yibobo yidi ngwaꞌri."]], [["Ndi ari lingen lati anda a deja büdï a ngwaꞌri ayi nono a yibobo ayi nono aar miꞌriꞌtadalu a jayi gwegen geradalu. Yiru gu yeꞌte yeꞌte ꞌto gïdïjï danni dïnänü, dïjï danni dïnänü da ayi nono da dudi diju ndi ꞌtäjï ngwäy giyiiru yüngün."]], [["Gwonjacaar gwanni gwuru dïjï dorꞌtemaja dïmïmïnnär nono, nunnu manari dima gwällïnï, da aar giki giꞌriba gidi yeleny gidi midi ganni gima gwe Ngwaalu ci ngwüjü ngwanni ngwati ämnï ngindeng."]], [["Ma aar je ïdäjï mbuji, aaꞌti dïjï da ari, “Ngwaalu ngwuru ngwïdäjïny.” Ndi ari Ngwaalu ngwati je ꞌti yiꞌral yanni yiki ïdäjä na ngwati ꞌti ïdäjä dïjü dere."]], [["A be dïjï diru deꞌte deꞌte dati amiꞌra gwüngün gwanni gwuki ïdäjï ngwokta ngwïꞌdätïyï."]], [["Ma amiꞌra gwanni gwuki mätïnälü, gwati apa keng a ke mung pe, ngwati apa yiꞌrany."]], [["Aaꞌti la je dudiyi, lani ngwänggärï ngwämnï nje."]], [["Angidaji ꞌdar gwanni gwujaw gwumbutu, gwati üllä ndi Papa gwanni nggwo kerala. Gwanni gwugeꞌta ngwony ngwätï buri kerala. Ngwong ngwee ngwati gwugwurli buri gwegen nono diila a be Ngwaalu ngwati ꞌti gwugwurlu aꞌtur."]], [["Gwüjädï ndi aar nje ätädä ngwujaꞌri ngwanni ngwuru ꞌdidanu nunnu ar ngwe lïngïnï ar ru yiꞌra giyiꞌral ꞌdar yanni yigeꞌteng je."]], [["Lani ngwänggärï ngwanni ngwämnï nje, geꞌtar je ngwäy nono giyee, ndi ari a dïjï büdädï ndi ꞌdingini puprang, ngwube geraji länï ndi ondaji na ndi güündä ape,"]], [["ndi ari güündä gidi dïjï gati ꞌti apu dünïngälü ꞌdidanu gwanni gwümïnä Ngwaalu."]], [["Yäy gu no, Gatanar yidiganya mbüny ꞌdar na yere ꞌdar yanni yiki ngaa jïlänü ngaa ämnï ngwujaꞌri ngwanni ngwuma kwüdïnï ꞌdanggalanu ngwanni ngwa je gïlängïdïyï."]], [["Aaꞌti ngaa la ꞌdingini ngwujaꞌri ꞌdogo, no ngaa ïdäjï yigoꞌranu yalu. Apar ngwe yiiru."]], [["Gwanni gwati ꞌdingini ngwujaꞌri, ngwe ꞌti be apu yiiru, gwuru nono dïjï danni dati ombani ngwäyänü ngwüngün kalmandranu"]], [["dati ombani lingina lüngün ngwele ngwududanu puprang ndi diwayina ndi ari diru ꞌtaa."]], [["A be dïjï danni dati geꞌte yobo ngwäy nono mama, yobo yanni yimbutu yidi gatu linginalu, nggu elada no gwurꞌtal, dati ꞌti dodana ngwujaꞌri ngwanni ngwuming je ꞌdingini, ngwe be ape yiiru ndi aar onjaci giyiiru yüngün."]], [["Manari gwere gwuma ci ligor lüngün gwümätï yobo ngwuꞌti be mätï lingla lüngün ꞌdïꞌdäny, nginde gwïdäjä ligoꞌranu lüngün a yobo yüngün yiru ꞌtur."]], [["Yobo yanni yati je Ngwaalu ngwuru Papa gwege ämnï ndi ari yijuꞌru aar jayi nono yiru giyee, ndi ombaji ngwumiꞌrunu na ngwedela gïdïrbänü degen, a ndi rime ligoꞌro lidi dïjï giyidigany yidi dïdlä."]]], [[["Lani ngwänggärï, anni rangaa ngwïkïrïjïn ngwudi Deleny dege dïnäjïnä dani Yicu Kirictu, aaꞌti ngaa la uti ngwüjänü."]], [["Ma dïjï deꞌte ila ngwaalu ngwudi oꞌrajidalu digenna guꞌrunga giru dab komon ngwugenne ngwureda ngwujaw, a be dïjï ila ꞌto danni diru diwayi ngwändä."]], [["Ngaa be ombaji dïjü ndoo digenna ngwureda ngwujaw ngaa ci, “Ila nga jalu ngwaalu ngwee ngwujaw,” ngaa be ci ndoo diru diwayi, “Dünü ngeno” ya “Jalu gïdïyängälü ngene giyoranu yüny.”"]], [["Giyee yaꞌti mene ani ndi ari ngaa lati uti ngwüjänü ngaa ru nono ngweleny ngwanni ngwati pï yelenya yaꞌrany ye yegen yanni yike?"]], [["Lani ngwänggärï ꞌdinginar ngwujaꞌri ngwee, Ngwaalu ngwäꞌtüdï ngwanni ngwäbrü ngwüjü ngwanni ngwuru ngwuwayi ngwäyänü ngwudi ngwüjï ngwudi dïdlä nunnu aar nänü ndi ämnï Ngwaalu na ndi ape yuꞌrina yidi yeleny yidi Ngwaalu yanni yicung ye ngwüjü ngwanni ngwämnä ngindengo?"]], [["Ati be ci ngwuwayalu mireny. Ngwüjï ngwanni ngwünänü ngwäꞌtüdï mene ngwanni ngwata je ärräje? Ara je oktalu ara je ngwe ele ngwaalu ngwudi pï yelenyaa?"]], [["Ngindenga läꞌtüdï lanni lati ci Ngwürïnyälü mireny ngwuru yeleny ngwudi nginde gwanni gwätä je?"]], [["Manari ngaa ꞌdidanu lati denya yobo yidi yeleny yanni giyo kitabanu gidi Ngwaalu yaru, “Ämnä gwanggalu anaku ata gu ämnï ligoꞌro lunga,” nga nga gilo ndi je ärrï yanni yïdünälü."]], [["Ma be ari ngaa lati uti ngwüjänü, yärrä je yanni yiki a ngaa lima gïkïnï yobo ye nono ngwüjü ngwanni ngwukiya yobanu."]], [["Dïjï danni dati denya yobo ꞌdar nggu be obalu yeꞌte pu ꞌdogo, yani ndi ari yiming je kiyalu ꞌdar anaku rar gu."]], [["Yiru ndi ari nginde gwanni ngwaru, “Aaꞌti a gwa mïꞌrï ngwäyänü,” gwuru ꞌto gwanni gwaru, “Aaꞌti a gwa ꞌrinyidi.” Manari nga gwuma ꞌti mïꞌrïdï ngwäyänü nga be ꞌrinyidi, yani ndi ari nga gwuma kiyi yobalu ꞌdar."]], [["Ondaja nga arri nono ngwüjü ngwanni ngwadi ele ndi ngwe yobo obalu yanni yati ye dïjï gätïnï linginalu,"]], [["ndi ari obalu gwanni gwaꞌti ätï ïnäng, gwa aar gwe inggidi gïdïjï danni dati ꞌti ngwüjï ïnädï. Ndi ari ïnä gwati dami obengalu!"]], [["Yiru ange yanni yijaw lani ngwänggärï manari dïjï dati dätï ämnïng Ngwaalu ngwube erne yiiranu? Da ämnï Ngwaalu nggwee gïlängïdïye?"]], [["Nda ma diweengga diru dur ya gera dïrnïdï ngwureda na eny gwudi lingeno."]], [["Ma be ari dïjï deꞌte ꞌdanggalanu ci, “Ïndï gora gijaw nga ji ngwaalu ngwübüdänü nga eny nga pe,” ngwuꞌti be ärrïjä yiꞌral yere yïmïnïng je yidi lingeno, yiru ange yanni yijaw?"]], [["Yiru gu ꞌto no, ndi ari ämnï Ngwaalu ꞌdogo gwanni ngwaꞌti ätï yiiranu, gwayu."]], [["A be dïjï deꞌte da be ari, “Nga gwätï ämnïng Ngwaalu, äny gwätï yiiru.”"], ["Enggaci ämnïng Ngwaalu gwunga gwanni gwaꞌti ätï yiiranu, gwa ang be enggaca ämnï Ngwaalu gwüny yiiru ye yanni yati nje ärrï."]], [["Nga gwämnä Ngwaalu ndi ari Ngwaalu ngwuru ngweꞌte pu. Yijaw! A mene ngwujegoꞌrr ngwati gu pa ämnï ꞌto ndi ari Ngwaalu ngwuru ngweꞌte pu, ati je yedeny eny ꞌdi ati aar didiꞌri."]], [["Wä deꞌrr ndee, yïmïnä je yanni yadi ondaji ndi ari ämnï Ngwaalu ngwanni gwaꞌti ätï yiiranu gwuru ꞌture?"]], [["Dïgüürnä dege dani Äbräyïm daꞌti Ngwaalu ca gwüdünälü anni mung apa gïjü güngün gani Ijaag gading ge mïꞌrïnï nono gidagade?"]], [["Änggädär ndi ari ämnï Ngwaalu gwüngün gwelataar yiiru ye yüngün gwüpäng, na ämnï Ngwaalu gwüngün gwuma mbuti yiiru ye yanni yärrüng je."]], [["Yiru gu anaku üllïnäär gu kitabanu gidi Ngwaalu yima ätï ngwäyänü ndi ari, “Äbräyïm gwämnä Ngwaalu a gu be Ngwaalu ïꞌräcï ngwuru dïjï dïdünälü,” aar urnidi dimaad didi Ngwaalu."]], [["Änggädär ꞌdi ndi ari dïjï dati dünälü yiiru ye yanni yating je ärrï, yaꞌti ani ämnï gwe Ngwaalu ꞌdogo."]], [["Yiru gu yeꞌte yeꞌte no ꞌdi ꞌto gidedr dani Riyab, gwïꞌräcäär ndi ari gwüdünälü gwani yiiru yüngün anni mung ülläjï ngwujimidalu ngwükäjäär je ngwuje ꞌtüyï aar ele gay ge giꞌtere?"]], [["Nono lingina mung ꞌti ätï lïgïꞌrïmänü, layu. No ämnï Ngwaalu gwanni gwaꞌti ätï yiiranu, gwayu."]]], [[["Lani ngwänggärï, aaꞌti ngaa la ru ngwoorta lonyadu, ndi ari ngaa lïlïngïdï alanga lanni lati enggaci ngwüjü, la ji linje le obalu obengalu gwanni gwupana."]], [["Alanga ꞌdar lati obalu ngway ngwonyadu. Manari gwere gwati ꞌti ärrü yiꞌral yere yanni yiki aꞌtur ndi ondaji gwüngün, nginde gwuru dïjï dimbutu, dätï yiima ndi ruyi lingina lüngün ꞌdar."]], [["Manari a lima änïcï ngwumirta yuꞌrunga ngwulem, nunnu aar nje ꞌdengenaci ar je ruyi, ngwati ar je gwügwürlï ngwanginalu ngwengen ꞌdar."]], [["Na nono gwele ngwübälükä. Aar ni pe nono ange, ati je dirun dojema nono dinga, ngwati je dilimi dooko gwügwürläjï ngwaalu ngwümïnä je gu doorta degen ndi ele."]], [["Yiru gu yeꞌte yeꞌte ꞌto gilingla, liru guꞌru gooko ngwanginu ating be ïrïngïnï gwulleny. Ïrïyä ngwäyälü gïlïgä gwele mung obalu looko, lati uꞌdiyi dïdänyälü ꞌteny."]], [["Lingla liru lïgä ꞌto, liru guꞌru giki lati gu yiꞌral ꞌdar ila ngwanginu ngwudi dïjï. Lati kiyi dïjü nono ku, ngwugatu miding gwudi dïjï ku gïlïgä na lati aar gatu ꞌto gïlïgä lidi yiꞌrendeny."]], [["Ngwäng ꞌdar, yïꞌrä, ngwong ngwanni ngwati ele yora yalu, na ngwong giyaanu ngwati je ngwüjï lingidiyi drü aar ru ngwudi ꞌdunung,"]], [["a be dïjï dati ꞌti mätï (lingidiya) lingla drü. Liki lati ꞌti jalu jicom, lonyadu yiyaanu yati ꞌrinyidi."]], [["Lati ar le ortada Delenya dege ar le ortada Papang gwege, ar le ꞌtäjï ngwünyü gïdïjï danni dïgïꞌtïnä giyiꞌremna yidi Ngwaalu."]], [["Ngwulemanu ngweꞌte ngweꞌte, ngwati ortada aar ꞌtäjï ngwünyü. Lani ngwänggärï, yaꞌti yaadi gu ru no."]], [["Yaw yanni yami na yanni yinyira yati ïrïtädï gidel deꞌte deꞌte?"]], [["Lani ngwänggärï, dimnigor dati ꞌriꞌri yïmïnïte na dïgürï dati ꞌriꞌri yimnigora? Na ꞌto del danni dinyira yaw dati ꞌti ïrïtädü yaw yanni yami."]], [["Yärü gwanni nggwo gwubebera gwülïngïdï ꞌdanggalanu? Gäbïcär ngwuje inggidi elelle gwe gwüngün gwanni gwujaw, apepe gwanni gwäpïnä ligor le lüllänü gwudi bebere gwuru."]], [["Ma be ari ngaa lati ꞌrati ngwäy jicir yïꞌdünyü, ngaa arrada giyur giyigoranu yalu, aaꞌti ya ye ïrïngïnï giyee ngaa je nyïꞌrïnï yanni yiru ꞌdidanu."]], [["“Bebere” gwanni gwuru gu no, gwaꞌti üllü kerala ngwube ru gwudi dïyängälü, gwäꞌtüdï gwudi lïgïꞌrïm, gwuru gwudi dijegoꞌrr."]], [["Ndi ari manari ngaa liru ngwüꞌdüny ngaa arrada giyur, ꞌdïgwüꞌrïdänü gwati ji a yiꞌral äpïnï ꞌdar yanni yiki."]], [["A be bebere gwanni gwati üllä kerala, gwerre gwerre, gwuru gwanni gwujuꞌru, ngwuru ämnï gwudi adatalu, gwati denya, gwati ꞌdengenaci, gwätï ïnängänü gwupa, a gwati ꞌriꞌri yuula yanni yijaw, gwati übïdänü ngwuru ꞌdidanu."]], [["Lanni lati geꞌte adatingalu aar kwoy ladatalu, yati aar je ꞌtüyï yanni yïdünälü."]]], [[["Yiru ange yanni yati apa dugiding aar apa kading ꞌdanggalanu? Yäꞌtüdï mene ndi ari yati ila ndi amiꞌra gwati kwudi ꞌdanggalano?"]], [["Gong gata je araanu ngaa ꞌti be mbuju. Ata be kajidi ngaa ꞌrinyidi nunnu nga mbuji. Ngaa je ꞌti be mbuju yanni yïmïnä je, no ati aang be kadi ngaa kwudi. Ngaa laꞌti ätï, ndi ari ngaa lati ꞌti otaca Ngwaalingalu."]], [["Manari ngwuma je otacalu, ngaa lati ꞌti mbuja, ndi ari ngaa lati utalu yigor ye yiki nunnu ngaa ye ärrï yiꞌral yanni yämïꞌrädï yigor yalu."]], [["Ngaa gilee liru ngwüjï ngwümïꞌrïdï ngwäyänü, ngaa laꞌti lïngïdï ndi ari ätäjïdï yimaada dïdlängä le, yani aar nje Ngwaalu ke ngwäye? Dïjï danni dima aar ru dïdlä de dimaad, dima ru güwän gidi Ngwaalu."]], [["Ngaa laru gitab gondajalu ꞌdogo aꞌtur anni arung lïgïꞌrïm lanni ligeꞌteng ꞌdengganu, lati nje iye yigoranu nunnu ar ämnï Ngwaalinga jüco?"]], [["Ati aar nje be nginde gendaci nje yïmïꞌrä. Yiru giyee yaru ye gitab ndi ari,"], ["“Ngwaalu ngwati ꞌdonya ngwujaꞌri ngwudi dïjï danni dati piyi ligoꞌro"], ["Ngwube ru dïmïꞌrü gïdïjï danni dati okeye ligoꞌro.”"]], [["Ätädär be Ngwaalinga yigoꞌro yalu. Kwudar dijegoꞌrrnga le da je be abri."]], [["ꞌDonggacar Ngwaalinga gito nginde gwa je be ꞌdonggaca gito. Unar ngwuy nono nga nga lanni liki, ngaa gäꞌrïnï yigor yalu, nga nga lanni liru yigoranu rom."]], [["Runar, ngaa ari dulu de gwulleny. Gäbïcär ngwïmä ngwalu ngaa ari yal ngaa gäbïcï jayinganu ngaa jalu kürüng."]], [["Okeyar yigoꞌro yalu ngwäyänü Gideleny, gwa je be piyi gwa je näjï."]], [["Lani ngwänggärï, aaꞌti ngaa la ludidi ngwujaꞌri ngwe ngwanni ngwuki. Gwanni gwati ondijaji kwenggenala ngwujaꞌri ngwanni ngwuki nggwe obalu, nginde gwati ondijaji giyobala ngwuye obalu. Manari nga gwati obalu yobo ye, yaꞌta je mätï nga gu be jalu nda ye obalu."]], [["Gwanni gwuru dobo gwuru gweꞌte pu, ngwuru deleny gwuru gwätï yiima ndi gïlängïdïyï na ndi gerajalu. Nga be ani yärü ndi obalu gwanggalu gwe?"]], [["ꞌDinginar gweneno, nga nga gilee lati ari, “Gwene ya bïgänü a ladi ele kündär nggee ya kündär nggone, ar gu jalu dïdläyü. Ar gu bileda ar mbuja ngwüꞌrïnyä.”"]], [["Ange gwuru, ngaa laꞌti lïngïdï ꞌdi ndi ari yiru ange yanni yadi ji bïgänü. Midi gwunga gwuru ange? Gwuru nono dumbil dele dati ji gwooko ngwube aji ngwabralu."]], [["Ngaa laadi manni ari, “Ma gu Ngwaalu ari, a la midi, ya ar je ärrï giyee ya ar je ärrï giyone.”"]], [["A be Ngaa gilo be lati ïrïngïnï ngaa piyi yigoꞌrala yalu, ïrïngïnï nggwee ꞌdar gwuru gwanni gwuki."]], [["Yäy gu no, gweꞌte gweꞌte gwanni gwati lenge yiꞌral yanni yijaw nding je ärrï ngwuje ꞌti be ärrü, yating je ärrï yanni yiki."]]], [[["ꞌDinginar gweneno, nga nga lanni ru ngwüjï ngwünänü, arar ngaa runi gwani dïrbä danni ndo dïndï dada je mbuji."]], [["Goola galu gima ꞌdigiꞌri ngwured ngwalu ngwuma je ngwuruwal eny."]], [["Dab na Buta gwalu gwuma ïyïnï. Ïyïnï gwegen gwuru gwanni gwadi inggidi keng gwalu ara je eny ngwangina nono ngwalu nono lïgä. Nga nga lima gwäꞌräjï gola giꞌdu giyomon gïyäꞌdï yidi gwodaning."]], [["Geꞌtar be ngwäyälü! Ndi ari guꞌru ganni gwüꞌrïdängää ngwüjï ngwe ngwanni ngwata je äpïjï yiiru ngaa je ꞌti be ätädï, ngwo ngwudugu yal ye ꞌdanggalu. Na yal yidi ngwüjï ngwanni ngwäpïjä je yiiru, yima je Deleny diru yiima ꞌdingini."]], [["Nga nga liju gïdïdlä lïrïyälü ngaa enyalu yelenya ngaa amiyi yigoꞌranu yalu. Ngaa likwudiniya yigoꞌro yalu nono yïndrï komon gidi rce."]], [["Ngaa lima obalu ngwüjï ngwe ngwanni ngwujaw nono ngaa je ꞌrinye ngwanni ngwaꞌta je ärrü yiꞌral yere."]], [["Lani ngweengga, mätär yiguri ꞌdi a Deleny oꞌra. Änggädär anaku ati gu dïjï danni dati kwoy dünïcï yona ndi ꞌtüdä gïdïyäng. Na awa dati määtä liguri ngwüdünïcï giranyu ganni gati ni a yon ꞌtüdä na ganni gati pï yona aar ätï ngwäy."]], [["Mätär be yiguri nga nga ꞌto, ngaa mätïnälü ꞌdïꞌdäny ndi ari Deleny ndoo dïndï puprang."]], [["Lani ngwänggärï, aaꞌti ngaa la äbïngïnïjïdï giyinenanu, nunnu aaꞌti Ngwaalu ngwa ji ngwa je ngwe obalu ngwujaꞌri ngwee. Gwanni ngwati obalu ngwüjï ngwe nggwo gito, nggwo gwüdünü gïlängïr."]], [["Lani ngwänggärï, orꞌtemajar nono ngwïjïrä ngwanni ngwondaja ngwürïny ngwe ngwudi Deleny ndi ari ngwumbuju dïrbä."]], [["Anaku lïngïdä gu ndi ari a länggädï ndi ari, lonjacaar je lanni lorꞌtemaju. Nga nga liꞌdingina orꞌtemaji gwe gwudi Äyüb, ngaa lima engga ndi ari gwuma Ngwaalu ärrä gwodanalu. Ngwaalu ngwuru dïnä ngwanni ngwati je ngwüjï ïnä."]], [["Yanni yipana guꞌru, lani ngwänggärï, aaꞌti nga la pï yiꞌrany Ngwaalu ngwe na gere ge, na dïyäng de, na gong ge gere. Gäbïcä “Yäyïng” gwunga ngwani yäy, na “Bärïng” gwunga ngwani bärï, ya la gwe obalu."]], [["Dïjï dere ꞌdanggalanu ndo gïdïrbäno? Gäbïcär ngwotaci Ngwaalingalu. Dïjï dere dijayano? Gäbïcär ngwelnge ngwortada Ngwaalinga."]], [["Dïjï dere ꞌdanggalanu düma? Gäbïcär ngwurnidi mbumbung je lidi giꞌdoonga aar abingaci Ngwaalinga aar bruti yila ye ngwürïny ngwe gwudi Kirictu."]], [["Otaci Ngwaalingalu ämnï gwe Ngwaalu, gwa gäbïcï dïjü danni dümä da uꞌri nono. No da Deleny ꞌdïꞌrïyälü. Manari dapu gwanni gwuki, da aar düdänïjänü."]], [["Yäy gu no, ꞌtäjïdärälü giyiꞌral yalu yanni yiki ngaa otacidi Ngwaalingalu nunnu ara je Ngwaalu uꞌriyi nono. Otaci Ngwaalingalu gwudi dïjï danni dïdünälü gwätï yiima ndi ärrï yiꞌral."]], [["Ïlïyä gwuru dïjï dümnä nono alanga je, ngwube otaci Ngwaalingalu gwulleny ndi ari aaꞌti gere ga ni, a gere allala ngwüdläyü täꞌrïl na dïdläyü düꞌränü ngwuꞌti nu."]], [["Ngwoꞌre ngwotaci Ngwaalingalu nunnu a gere ila kerala ngwunni a ngwong ꞌtüdä gïdïyängänü, oꞌre a gere ni."]], [["Lani ngwänggärï, manari gwere gwuma gatani ngwujaꞌri ngwanni ngwätï ngwäyänü, ma be ari gwuma dïjï dere gwäꞌrä,"]], [["lïngïdär ndi ari gwanni gwati gwäꞌrä dïjü danni diki kay gidi dudi, diming gätäjä yiꞌrany a da aar gwüꞌrübäcï yiꞌralalu yanni yiki yonyadu."]]]], "I Peter": [[[["Äny gwani Butruj gwuru dooꞌra dükäjär didi Yicu Kirictu, ngwujaꞌri ngwee ngwükäcï nje ngwüjü ngwanni ngwäbrä je Ngwaalu ngwobadalu ngwuru ngwïrnü poor ngwaalu ngwee ngwani Buntuj, Galatiya, Gäbüdükïyä, Ajiya na Bïjïnïyä."]], [["Ngwanni ngwäbräär je anaku lïngïdï gu Ngwaalu ngwuru Papa ꞌtuꞌtu gwerre ngwuje juꞌriyi Lïgïꞌrïm le nunnu aar ꞌdengenaci Yicu Kirictung ngwuje gwürä yïn ye yüngün."], ["Ara je gu yïmïꞌrü ji ara je gu adatalu ji gwïrälü."]], [["Ar näjï Ngwaalinga ngwuru Papa gwudi Deleny dege dani Yicu Kirictu. Ndi ari ndi ïnä gwüngün gwanni gwupa ꞌdengge, a lima lïngïnï lïngïnïng gwanni gwuyang ndi geꞌtaji gwanni gwumidu ꞌdïꞌrï gwe gwudi Yicu Kirictu giyiꞌranyanu."]], [["Aar nje änïjï giyuꞌrinanu yanni yati ꞌti ꞌdigiꞌru aꞌtur aar ralu aar medadi. Giyo yïrïmïtïjärä je kerala"]], [["ngaa lanni letadu gu yiima yidi Ngwaalu ämnïng gwe gwalu ꞌdünggüngün ꞌdi a gilang gwanni nggwo mama, ngwa ji ngwüꞌtädälü komon nggäꞌdï gidi gwodaning."]], [["Jayar banu gwulleny gwani ngwujaꞌri ngwee, a be gweneno, mïmïnnï nono gwonyadu yiꞌranu gwa je mbuji gaji gooko."]], [["Ya je mbuji giyee nunnu aar inggidi ndi ari ꞌdiꞌdidanu ämnï Ngwaalu gwalu gwanni gwupana guꞌru gidab danni dati medadi danni dati aar gwalli nono lïgä le nunnu aar ombaji ndi ari diru ꞌdidanu. Ämnï Ngwaalu gwalu gwuru gu no, ndi ari ngwümbüjïnï gwuru ꞌdidanu ndi orta, ndi näjï na ndi denya, ma ji ma Yicu Kirictu ꞌtädälü."]], [["Gwaꞌti aang änggädï, ngaa be ämnï. Gwaꞌti aang änggädï gwenene, ngaa be ämnäcï lijayanu gwulleny lonyadu gu näjï gwupa."]], [["Ndi ari ngaa gilo ndi ape guꞌru gidi ämnï Ngwaalu gwalu, gwani gilang gwudi lingeno lalu."]], [["A gwani gilang nggwee, ngwïjïr ngwanni ngwondaja gïyïmïꞌrü yanni yadi ara je Ngwaalu ükäcä, yïmïnäär jälü gwulleny aar ye arngani guꞌru gipa."]], [["Aar bupi ndi ari ye lenge gaji aar ye lenge ngwujaꞌri ngwanni ngwinggida je Lïgïꞌrïm lidi Kirictu lanni liju ꞌdenggenanu. Anni ondajing gwani yiꞌrendeny yanni yadi mbuji Kirictung, a gwani näjï gwupa gwanni gwadi gwuja."]], [["Ngwaalu ngwondaca ngwïjïrä ndi ari ngwaꞌti äpïjä yigoꞌro yegen yiiru, ara je be äpïjï yiiru. Anni ondacaar yiꞌral ye yanni yima je ꞌdingini gweneno. Ngaa liꞌdingina ngwujaꞌri ngwee ngwanni ngwondaca je ngwüjï, ngwujaꞌri ngwanni ngwujaw ngwani Yicu Lïgïꞌrïm le lanni Lijuꞌru lükäjïnä kerala. ꞌDi ndi ari yïꞌrr ꞌto yïjädï ndi ombaji yiꞌralanu giyee."]], [["Yäy gu no, jar balu ngwäy ngwe ngwudi yigor yalu aang arngani gwani yiiru. A geꞌtaji gwalu ꞌdar jada gïyïmïꞌrü yanni yadi ara je Yicu Kirictu ätädä mung ꞌtädälü."]], [["Nono yïjü yiꞌdengenaca Ngwaalinga, aaꞌti ba be ngaa loꞌraci elelleng gwudi amiꞌra gwudi lingeno gwele gwuju yogo ye gwerre."]], [["Ngaa be juꞌri anaku juꞌrung gu gwanni gwurnida je, no juꞌrar be giyiꞌral ꞌdar yanni yata je ärrï."]], [["Ndi ari yüllïnä no yaru nu, “Juꞌrar, anaku juꞌriny gu.”"]], [["Ndi ari anni urnidangaa Ngwaalinga ngwuru Papa gwanni gwati ꞌti utu ngwüjänü ndi pï yelenya yüngün, elellar elelleng gwudi ngwüjï ngwuru ngwïrnü ngene gïdïdlä ara je yedeny eny."]], [["Ngaa lïlïngïdï ndi ari laꞌta je üꞌrädälü kay ganni gaꞌti ätï midinganu gïgätïjänärä je mbumbunga lalu ngwong ngwe ngwanni ngwati dudi nono buta na dab,"]], [["ara je be üꞌrälü yïn ye yidi Kirictu yanni yiru guꞌru, gwuru Girany ganni gijaw nono gaꞌti rngü."]], [["Gwäbräär ꞌtuꞌtu gwerre dïdlä daꞌtina gïꞌtïnä, gwuma aar be ꞌtäjälü kaji nggee gidi gwodaning gwani nga nga."]], [["Nginde gwe, ngaa lima ämnï Ngwaalu ngwanni ngwüꞌdïꞌrïyälü giyiꞌranyanu ngwünäjï, a gu no, ämnï Ngwaalu na geꞌtaji gwalu nggwo gwüjädï Ngwaalu."]], [["Gweneno anni ma aang gäꞌrïnï yigoꞌro yalu ꞌdengenaji gwe ꞌdidanung nunnu ngaa ätï ämnïng ngwengga ꞌdiꞌdidanu, ämnäjïdär gwulleny ꞌtuꞌtu giyigoranu."]], [["Ndi ari ngaa lima lïngïnï lïngïnïng gwanni gwuyang ngaa läꞌtüdï yuula yanni yati änï, ngaa be ru yuula yanni yati ꞌtüdä, midi gwe na mätïnälü gwe gwudi ngwujaꞌri ngwudi Ngwaalu."]], [["Ndi ari yüllïnä yaru nu,"], ["“Midi gwudi ngwüjï ꞌdar gwuru nono yanya,"], ["na näjï gwegen gwuru nono yibobo yidi dïdäny."], ["Yanya yati undi na yibobo yati ayi nono aar miꞌriꞌti,"]], [["a be ngwujaꞌri ngwudi Ngwaalu ngwati jalu pupud.”"], ["A ngwujaꞌri ngwuru ngwee ngwanni ngwondacara je ngwe."]]], [[["Yäy gu no, gätär be yiꞌral mbüny yanni yiki yani yiꞌrinya na ïꞌdäjänü ꞌdar, yimurꞌtuny, yüꞌdüny na yani lo gwere ꞌdar."]], [["Rüdär nono yïjü yïlïngïtäär je girem, ara je yan yanni yijuꞌru yidi lïgïꞌrïm amiꞌra nunnu ngaa ye pe ndi gilang gwalu,"]], [["ndi ari gweneno ngaa lima lenge ndi ari Deleny dijaw."]], [["Ngaa lïndädï ꞌdünggüngün, ndi ari nginde gwuru nono goꞌrra giru gidingo ganni gimidu gïꞌdünyïdädï ngwüjälü ngwanni ngwati oda, a be Ngwaalu äbrï ngwuruji guꞌru gipa ngwäyänü ngwüngün."]], [["Nga nga ꞌto liru nono yoꞌrra yimidu yüdädäär ye ngwuꞌduna ngwudi lïgïꞌrïm, ndi ari ngaa ru ngwurꞌdal ngwanni ngwujuꞌru ngaa äpïjï Ngwaalinga mïꞌrïnïng nono gwudi lïgïꞌrïm gwanni gwüjädänü Yicu Kirictu gwe."]], [["Ndi ari yüllïnä kitabanu yaru nu,"], ["“Ombaja ndi ari äny nggwo gwügätï goꞌrralu ngwaalu ngwani Jäyün,"], ["ganni gäbrïny ngwuru guꞌru,"], ["a gwere gwanni gwa gu gatada ngwäyänü,"], ["gwaꞌti gwa yaaru ape aꞌtur.”"]], [["A be gweneno nga nga lanni lämnï ꞌdünggüngün, goꞌrr nggee gipa guꞌru ꞌdanggalu. A be lanni laꞌti ämnä ꞌdünggüngün ngwube ari,"], ["“Goꞌrr ganni gïꞌdünyïdädï ngwüjälü ngwanni ngwati oda,"], ["gima ru gidingo gidi ngwuꞌdun.”"]], [["Na gima ru ꞌto,"], ["“Goꞌrr ganni gima ru nono gimle gadi gäbïcï ngwüjü aar gu obalu"], ["ngwuru ngwurꞌda ngwudi ïꞌdïyï ngwüjü.”"], ["La obalu, ndi ari linyurtanu ndi ämnï ngwujaꞌri aar gu ru ꞌto ndi ari ligeꞌtajaar je gu."]], [["A be ngaa liru ngwüjï ngwäbräär je ngaa ru ngwurꞌdal ngwudi yeleny yidi Ngwaalu, ngaa ru ngwüjï ken ngwanni ngwujuꞌru, ngaa ru ngwüjï ngwudi Ngwaalu ndi ari ngaa ondaji orta gwe gwüngün nginde gwanni gwüꞌtïyä je gïdïrïmänü ara je ꞌtäjä giburalu gwüngün gwanni gwuru ꞌter."]], [["Ngaa gwele gwerre läꞌtüdï ngwüjï, a be gweneno ngaa lima be ru ngwüjï ngwudi Ngwaalu. Ngaa gwele gwerre, ngaa laꞌti ïnädï Ngwaalinga a be gweneno, ngwuma je be ïnä."]], [["Lani ngwumaad ngwüny, nggwa je päcälü ngaa liru ngwïrnü ngaa ru liꞌter ngene gïdïdlä ndi ari gatanar amiꞌrang gwanni gwuki gwudi lingeno gwanni gwati aar kwudi lïgïꞌrïm le lalu."]], [["Elellar elelleng gwanni gwujaw ngwüjänü ngwudi dïdlä, ma aar je üpäcï yiꞌral nono yanni yiki ngaa je gäbïcï aar engga apepeng gwalu gwanni gwujaw ngwuje gäbïcï aar näjï Ngwaalinga komon nggäꞌdï gidi gwodaning gadi aar nje ge ïlïjä."]], [["ꞌDengenacar yelenya ꞌdar yanni yïgïꞌtïnä ngwüjänü, gwani Deleny. Ma aar ani denya delenya danni diru giꞌra düꞌrädï yeleny nono ku,"]], [["na ma aar ani denya ngwartana ngwüngün, ngwükäjïng je aar gïkïjï ngwüjü ngwanni ngwa ärrï gwanni gwuki aar je gwällïnï lanni lati ärrï yiꞌral yanni yïndï kayalu."]], [["Ndi ari bupi gwuru gwudi Ngwaalu ndi ärrï yiꞌral yanni yijaw, ya gäbïcï ngwüjü ngwanni ngwati ondaji yiꞌdonggala, aar määtä ngwünyü ngwengen."]], [["Gätïnär linginalu aang elellalu aaꞌti be ngaa la gu rtanu ngaa ärrï yiꞌral yanni yiki. Elellar ngaa ru ngwïnäd ngwudi Ngwaalu."]], [["Dïnyädär ngwüjü ꞌdar ngaa ämnäjïdï yengga yidi ngwïkïrïjïn ara je yedeny eny Ngwaalu, ngaa denya delenya."]], [["Ngaa lanni liru ngwïnäd, ꞌdengenacar ngworta ngwalu ngaa je denya aaꞌti la je ꞌdengenaci ꞌdogo lanni lijaw drü ara je jayi ngwäy, ngaa je be ꞌdengenaci ꞌto lanni liki drü agaa je ke ngwäy."]], [["Ndi ari yijayi gu manari yeꞌrendeny yima mbuji dïjü yïrïgïnä kay gidi Ngwaalu."]], [["Yiru ange ya ara je ïꞌräcï manari ngaa lïpïnä gwani ape gwalu gwanni gwuki? Ma be ari yeꞌrendeny yimbujanga gwani ape gwunga gwanni gwujaw, orꞌtemaja be, giyee yijaw Ngwaalu."]], [["Yiru giyee yanni yornacara je, ndi ari Kirictu gwumbuju yiꞌrendenya yani nga nga ara je gïꞌtïjänï gay ngaa gwuji gora güngün."]], [["“Nginde gwaꞌti ärrä yiꞌral yere yanni yiki,"], ["aar ꞌti mbojaja ïꞌdäjïng nono gwere ngwulemanu ngwüngün.”"]], [["Anni lüdäär yiꞌral ye yiki, ngwuje ꞌti gwäꞌräcänü ngwugwalli dämjä, anni mbujing yiꞌrendenya, ngwuje ꞌti iya yedenyo, ngwube gatada ligoꞌro lüngün Ngwaalu ngwanni gwati übïdï yiꞌralanu."]], [["Nginde giligoꞌro lüngün gwapu keng gwege ngwanginu ngwüngün küꞌrälä nunnu ar ayi ndi ke ar be midi gwani dünälü. Ngwämmä ngwe ngwüngün, lima je uꞌriyi nono."]], [["Ndi ari nga nga gwele liru nono ngwangal ngwududu a be gweneno, ngaa lima oꞌraca Yicung gwanni gwuru dooꞌra ngwuru dangida danni dati arnga lingeno lalu."]]], [[["Lani ngwaw, ꞌdengenacar ꞌto ngwuru ngwalu nunnu manari gilona lere lanni laꞌti ämnä ngwujaꞌri, aar je gwürlï elelle gwe gwanni gwujaw gwudi ngwaw ngwegen"]], [["ma aar engga elelleng gwudi juꞌri na denya gwudi ngwaw ngwegen."]], [["Aaꞌti jayi gwalu gwa ru gwudi ngwanginu poor, nono ndi mïcïnï ngwäꞌrü ndi genne dab nono, ndi genne buta nono na ndi genne ngwureda ngwanni ngwuꞌri."]], [["Ngaa be manni bupi jaying gwudi ligor lalu gwanni gwati ꞌti medadu, gwani jayi drü gwalu na jïlänü gwalu gwudi lïgïꞌrïm, yiru giyee yanni yipa guꞌru ngwäyänü Ngwaalu."]], [["Ndi ari yiru giyee yanni yïndï ye ngwaw ngwujuꞌru ngwudi gwerreng ngwanni ngwügätï geꞌtajing gwegen Ngwaalu aar gwe jayiyi yigoꞌro yegen. Aar ꞌdengenaci ngwuru ngwegen."]], [["Nono Jarrang, gwanni gwuꞌdengenaca duru düngün dani Äbräyïm ꞌdi ating urnidi doorta düngün. Ngaa liru yera yüngün manari ngaa lati ärrï yiꞌral yanni yïdünälü aar je ꞌti yedeny ïtï giyiꞌral yere."]], [["Aar gu ru ꞌto ꞌdanggalu nga nga lanni liru ngwur, jayar drü ngwaw ngwalu ngaa je ärrï yiꞌral yijaw ngaa je denya ndi ari ngindenga liru ngweengga ngwamiꞌratu na ndi ari lemada le gïyïmïꞌränü yidi angidaji gwudi midi nunnu aaꞌti yere ya ji yüꞌrü otacing Ngwaalingalu gwalu ngwäy."]], [["Ndi mïꞌrä, nga nga ꞌdar acajidar gwüpäng lamatanu, ïnäjïdär, ämnäjïdär yengga, jayar yiguri ngaa ru ngwumulu."]], [["Aaꞌti ngaa la gwäꞌräjï yiꞌral yanni yiki yiꞌral ye yanni yiki, aaꞌti ngaa la lujidi ngaa be onjaci ngwüjü ndi ari yiru giyee yanni yornacara je Ngwaalu nunnu ngaa ji ngaa ape guꞌru galu gidi onjaci."]], [["Ndi ari,"], ["“Gwere gwanni gwadi ämnï miding gwudi ligoꞌro lüngün"], ["a yomon mbuji ꞌdar yanni yijaw,"], ["ngwümäätä lingla lüngün giyiꞌral yanni yiki na ngwulem ngwüngün ndi ondaji yiꞌduru."]], [["Ngwugwurla giyiꞌral yanni yiki ngwuje ärrï yanni yijaw."], ["Ngwümïnï adatingalu ngwugwoda."]], [["Ndi ari ngwäy ngwudi Ngwaalu ngwati iye ngwüjü ngwanni ngwüdünälü"], ["na lating je geraji länï lüngün ma aar otacalu."], ["Ngwuje be gwürläcï luꞌra lanni lati ärrï yiꞌral yanni yiki.”"]], [["Yärü gwa je akani nono manari yigor yïtäjänü ndi ärrï yiꞌral yanni yijaw?"]], [["A be manari yiru gu ndi ari ara je yiꞌrendeny mbuji yani ärrï gwalu yiꞌral yanni yïdünälü, Ngwaalu ngwa je onjaci. “Aaꞌti yedeny ya je eny giyiꞌral yanni yati iye ngwüjü yedenyo, aaꞌti yedeny ya je eny ma ara je iye yedenyo.”"]], [["Ngaa be geꞌte Kirictung ngwuru Deleny giyigoranu yalu. Jar mama giyomonalu ꞌdar nda je enggaci lanni la je otacalu gwani geꞌtaji gwanni gwätängää. Ngaa je be enggaci yigor ye yïjïlänü ngaa je denya."]], [["Gäbïcär yigor yalu aar jayi nono, nunnu lanni lata je üpäcï yiꞌral nono yanni yiki ndi elelle gwalu gwanni gwujaw ndi Kirictu, a je yaaru ape giyiꞌral yegen yanni yiru yiꞌduru."]], [["Yijayana ndi ari manari bupi gwuru gwudi Ngwaalu, ara je yiꞌrendeny mbuji gwani ärrï yiꞌral yanni yijaw aaꞌti yiꞌrendeny ya je mbuji lärrü yiꞌral yanni yiki."]], [["Ndi ari Kirictu gwayu gwani ke gomonanu geꞌte pu gwanni gwüdünälü gwani lanni laꞌti dünälü, nunnu ara je apada Ngwaalu. Gwüꞌrïnyïtäär gilingeno a be Ngwaalu midiyi Lïgïꞌrïm le,"]], [["Lïgïꞌrïm le gilee liming le ele ꞌto ngwondaca ngwügïꞌrïmä ngwudi ngwüjï ngwanni ngwugekanalu."]], [["Ngwanni ngwünyürtïjä Ngwaalinganu ꞌtuꞌtu gwerre gaji ganni gïmätïjä je ge Ngwaalu liguri gaji ganni giju ge Nuuwa ndi geꞌte bälükä. Gïbälükänü, looko ꞌdogo, liru ꞌdübä (8) gwuma aar gwe gïlängïdïnï giyaanu."]], [["Na yaw giyee yiju yiru giꞌremna gidi yaw yanni nyïnyïnä ye gweneno ngaa ye gïlängïdïnï ꞌto. Yaꞌti ani üyïnï yirledo nono yidi ngwanginu, aar be ani änïjälü gwudi ïcïnänü gwudi ligor lanni lijaw ngwäyänü Ngwaalu. Yata je gïlängïdïyï ꞌdïꞌrï gwe gwudi Yicu Kirictu giyiꞌranyanu,"]], [["gwanni gwuma allu kerala na nggwo gwujalu yelenya kaama gidi Ngwaalu a gu yïꞌrr na yeleny na yiima ꞌdengenaci."]]], [[["Yäy gu no, anni mbuja Kirictu yiꞌrendenya ngwanginu ngwüngün, yäy gwodanar banu ꞌto yiꞌral ye giyee yeꞌte yeꞌte. Ndi ari gwanni gwa yiꞌrendeny mbuji ngwanginu ngwüngün, ke gwuma äbrïnï kay ꞌdünggüngün."]], [["Yäy gwaꞌti ba be gwelelle gïdïdlä düngün danni dïꞌdälü gwani amiꞌra gwanni gwuki gwudi lingeno, ngwube manni ärrï buping gwudi Ngwaalu."]], [["Ndi ari ngaa lonja yomon kaji gwerre ndi ärrï yiꞌral yanni yati je ngwüjï ärrï ngwudi dïdlä. Yani elelle gwegen gwudi yidigany, amiꞌra ngwanni gwuki, rlälï, yïꞌrïnyïnä yiru yütä na dïdülä danni diki."]], [["Yanni yima gäbïcï ngwüjü ngwudi dïdlä gweneno aar allalu ndïr ndi ari ngwaꞌta le acajidu giyiꞌralanu yanni yiki drü ati aar je be ürrä yïrïgïnä nono."]], [["A be la ji ya je ye Kirictu otacalu gwanni nggwo gwa ji gwa otaci ngwüjälü ngwanni ngwumidu na ngwanni ngwayu."]], [["Yiru giyee yanni yïgäbïcä a be ngwujaꞌri ngwanni ngwujaw ündäjïnï ꞌdi ngwüjänü ngwanni ngwo gweneno ngwayu nunnu lanni lima aar le obalu gay ge gidi dïjï dümnä ndi ari liki gilingeno, aar midi gïlïgïꞌrïm gay ge gidi Ngwaalu."]], [["Mïꞌrä gwudi yiꞌral ꞌdar gwuma ji gito. Yäy gu no, beberar be ngaa mätïnälü nunnu ngaa otaci Ngwaalingalu."]], [["Giyiꞌralala giyee ꞌdar, ämnäjïdär gwüpäng gwulleny, ndi ari ämnäjïdï gwati gwüꞌrübäjï yiꞌralalu yonyadu yanni yiki."]], [["Apajidar yïrnü gwüpäng laꞌti äbïngïnü giyinenanu."]], [["Angidaji gwe guy ganni gima aar je Ngwaalu angidaci, emadar ge giyiiru gwüpäng yigor ye yeꞌte pu ngaa ruyi yïmïꞌrä yidi Ngwaalu yanni yonyadu yiꞌranu."]], [["Manari gwere gwati ondaji, ngwondaji nono mung ondaji ngwujaꞌri ngwudi Ngwaalu. Gwere gwanni gwati ape yiiru, ngwuje ape yiima ye ꞌdar yätädï je Ngwaalu nunnu a Ngwaalu ortani giyiꞌral ꞌdar Yicu Kirictu gwe gwanni gwuru näjï ngwuru yiima yidi gwurꞌtaling. Yiru gu."]], [["Lani ngwumaad ngwüny, aaꞌti ngaa la allalu ndïr ndi mïmïnnï nono gwudi yeꞌrendeny yanni yimbuja je, nono ma yiꞌral mine ru yimbuja je yaꞌti linginna."]], [["Ngaa be jayanu ndi ari ngaa gilo lacajidu giyeꞌrendenyanu yidi Kirictu, nunnu ngaa ji ngaa jayanu gwulleny komon gadi ge näjï gwüngün ꞌtädälü."]], [["Manari ngwüjï ngwo ngwüllüdä je gwani Kirictu, yijayi gu ꞌdanggalu ndi ari Lïgïꞌrïm lidi näjï na lidi Ngwaalu gilo ꞌdanggalu."]], [["Manari yeꞌrendeny yima je mbuji, aaꞌti yani ndi ari nga gwuꞌrinyidu na ndi ari a gwuru duꞌram na a gwärrü yiꞌral yere yanni yiki na ndi ari a gwändï giyiꞌralanu yunga yäꞌtüdï."]], [["A be manari yiꞌrendeny yimbujanga yani ndi ari a gwuru dïkïrïjïn, aaꞌti yaaru ya ang ape nga be ortada Ngwaalinga ndi ari nga gwapu ngwürïny ngwüngün."]], [["Ndi ari gaji giru gadi ge Ngwaalu obalu ngwüjï ngwe, ndi aalu ngwüjï ngwe ngwudi ngwuꞌdun ngwudi Ngwaalu. Ma be ari gadi aar ge aalu ꞌdengge gwerre gwerre, ya be ru ꞌtanaa ngwüjï ngwanni ngwünyürtïjä ngwujaꞌranu ngwudi Ngwaalu ngwanni ngwujaw?"]], [["Na ndi ari,"], ["“Manari yojema ngwüjü ngwanni ngwüdünälü ndi aar mbuji gilanging,"], ["yadi be ru ꞌtanaa ngwüjï ngwudi dïdlä na ngwanni ngwuki?”"]], [["Yäy no, lere lanni lati je yiꞌrendeny mbuji yani bupi gwudi Ngwaalu, aar ätädä Ngwaalinga yigoꞌro yegen ngwanni ngwuru ligor leꞌte pu ngwugeꞌta, aar gwuji ndi ärrï yiꞌral yanni yijaw."]]], [[["Äny gwüpäcä mbumbunga jalu ꞌdanggalanu, äny gwuru ꞌto mbumbu kimaad gegen nyi ru gwanni gwänggädï yiꞌrendenya yidi Kirictu. Nyi ru gweꞌte gwanni gwa ji gwa acidi ndi näjï gwanni gwa ji gwa ꞌtädälü."]], [["Rüdär ngwooꞌra ngwudi giꞌdoonga gidi Ngwaalu ganni nggo gombajangaa, ngaa je iye liru ngwangida, aaꞌti ndi ari ngaa je ärrï yiima ye, aar be ru ndi ari yärrä je yigor ye yalu anaku bupa je gu Ngwaalu ndi ru. Aaꞌti yani ndi ari ngaa lübïjä ngwüꞌrïnyänü, ngaa je be jada ndi ärrï ligor le."]], [["Aaꞌti la je acajanu lanni lätädärä je Ngwaalu nunnu ngaa je ombaji, ngaa be ru ngwooꞌra ngwïlïjä giꞌdonga gora gijaw."]], [["Ma be aji ma Kirictu gwanni gwuru dooꞌra didi ngwooꞌranga ꞌtädälü, la je be änïjï giyelenyanu yani guꞌru gidi näjï gwanni gwati ꞌti medadu."]], [["No ꞌto lanni liru ngwamal, ꞌdengenacar je lanni lipana. Ngaa ꞌdar, okeyar yigoꞌro yalu ndi apajidi gwüpäng, ndi ari,"], ["“Ngwaalu ngwati ꞌdonya ngwüjü ngwanni ngwati piya yigoꞌro yegen"], ["ngwuje be gïꞌtïjï yïmïꞌrü ngwanni ngwati okeya yigoꞌro yegen.”"]], [["Okeyar be yigoꞌro yalu kuyanu gidi Ngwaalu ganni giru yiima ndi ari ara je ꞌdïꞌrïyälü kaji nggäꞌdï gïndï."]], [["Gätädär yiꞌral nono ꞌdar yanni yata je pïcï yigoranu, ndi ari nginde gwuru gwanni gwada je gu geꞌtaji ngwäyänü."]], [["Mätär yigoꞌro yalu nga arngani. Ndi ari güwän galu gani dijegoꞌrr ndo diru nono diira dilandalu ngwärï guba ngwümïnï nunnu mung mbujalu gwere ngwobedalu ngwungadini."]], [["Kwudar le be lïdïrnïnälü ꞌdïꞌdäny ndi ämnï Ngwaalu ndi ari ngaa lïlïngïdï ndi ari ngweengga ngwalu giyen dar ngwo ꞌto ngwumbuja je yiꞌrendeny giyee yeꞌte yeꞌte."]], [["A Ngwaalu ngwudi yïmïꞌrü ꞌdar, ngwanni ngwurnida je ndi ari aang acajidi ndi näjï gwüngün gwudi gwurꞌtaling ndi Kirictu, manari yiꞌrendeny yima je mbuji gwooko, nginde ligoꞌro le lüngün gwa je gwäꞌrä gwa je ojemeye nono ara je giki ngaa mätïnälü ꞌdïꞌdäny."]], [["Nginde gwuru gwanni gwuru näjï ngwuru yiima yidi gwurꞌtaling. Yiru gu."]], [["Ngwujaꞌri ngwee ngwoko ngwükäjï nje ngwe diwengga dani Jiliwanij gwanni gwati nyi engga gwuru diweengga diru ligor leꞌte pu, bupi gwüny ngwani nda je ojemeye nono nga je enggaci ndi ari yïmïꞌrü yiru giyee yidi Ngwaalu yanni yiru ꞌdidanu. Mätïnär gwälü ꞌdïꞌdäny."]], [["Giꞌdoonga gidi Babiling"], ["ganni gäbrä je le Ngwaalu, gaganna je ara je gïjï güny Gideleny gani Murkuj"], ["aganna."]], [["Agannajidar giyenenanu agannajiding gwudi ämnï."], ["Ara je gu adatalu ji ꞌdar, ngaa lanni gilo ndi Kirictu."]]]], "II Peter": [[[["Äny gwuru gwani Jamaan Butruj gwuru dïnäd nyi ru dooꞌra dükäjäär didi Yicu Kirictu. Ngwujaꞌri ngwee ngwükäcï nje ngwüjü ngwanni ngwuma ape ämnïng Ngwaalu gwanni gwuru guꞌru gipa nono gwärï, dünälü gwe gwudi Ngwaalu na Gilang gwege gwani Yicu Kirictu."]], [["Ara je gu yïmïꞌrü na adatalu ji gwïrälü ngaa lenge Ngwaalinga na Delenya dege dani Yicu."]], [["Ndi ari yiima ye yidi drü dïndï Ngwaalu yima aar nje ye gïꞌtïjï yiꞌralalu ꞌdar yanni yïbüpïnä nunnu ar elelle elelleng na ar ape apepeng gwanni gwujaw gwani Ngwaalu enggaci gwe gwanni gwuma aar nje gwe enggaci Yicung gwanni gwuma aar nje gwe urnidi gwani näjï ngwani jayi gwüngün."]], [["Yiꞌral ye giyee, nginde gwuminje ätädä ngwujaꞌri ngwüngün ngwanni ngwaru ngwe ngwuru guꞌru gipa nunnu ar ngwe acajidi gïdrü didi Ngwaalu ar abra keng gïdïdlä gwanni gwïndï ndi amiꞌra gwanni gwuki."]], [["Yiru giyee ngwäyälü, undar be ngwäy gwulleny ngaa gendani jaying ndi ämnï Ngwaalu gwalu na ndi jayi gwalu gendanar bebereng"]], [["na ndi bebere gwalu gendanar määtäng lingina na ndi määtä lingina gwalu gendanar orꞌtemajing na ndi orꞌtemaji gwalu gendanar drü"]], [["na gïdrü dalu gendanar ämnäjïdïng yengga na ndi ämnäjïdï yengga gwalu gendanar ämnäjïdïng."]], [["Ndi ari manari ngaa lima ätï ngwujaꞌri yiꞌremna giyee ngwïrälü, ngwa je gäbïcï ngaa laꞌti la muli nono na ndi undi ngwuyanu ngwalu ngwudi bebere gwalu gwani Deleny dege dani Yicu Kirictu."]], [["Ma be ari gwere nggwo gwaꞌti ätï ngwujaꞌri ngwee, nggwo be gwombajidalu giyoranu ngwürïmü ngwäy ndi engga gweere, gwuma dudanu ndi ari gwuma aar jaꞌrima keng nono gwüngün gwudi gwerreng."]], [["Yäy gu no lani ngwänggärï, jädänär be ndi gäbïcï urniding na äbrïng gwani nga nga, ngwuru ꞌdidanu. Ndi ari manari ngaa lati ärrï yiꞌral giyee, ngaa laꞌti la ïꞌdï aꞌtur"]], [["na laji la je ätädä guꞌru gipa ndi änï giyelenyanu yidi gwurꞌtaling yidi Deleny na Gilang gwege gwani Yicu Kirictu."]], [["No nggwa je diwayiniyi yiꞌral giyee yomon ꞌdar ma je ni lenge. Na ndi ari ngaa gilo lïmätïnälü ꞌdïꞌdäny ngwujaꞌri ngwee ngwuru ꞌdidanu ngwätädä je gweneno."]], [["Äny gwaru yijaw nda je ꞌritiyi yaꞌranya yalu ngwujaꞌri ngwe ngwee äny nggwona gwumidu gilingeno."]], [["Ndi ari äny gwülïngïdï gomon gima ja gito nggwa ayi, anaku enggacar nyi gu Delenyalu dege dani Yicu Kirictu gilingenalu."]], [["Nyi be ari nggwa undi ngwäy nyi engga ndi ari ma ji miny ayi, ngaa la burni giyomon ꞌdar ndi diwayini yiꞌral giyee."]], [["Ndi ari nyii laꞌti gwuja ngwujaꞌri ngwüꞌtïyä je ngwüjï ngwümnä aar je ondaji bebere gwe gwegen anni ondacara je yiima ye na oꞌra gwe gwudi Deleny dege dani Yicu Kirictu. Nyii be ru lanni länggädï yelenya yüngün."]], [["Ndi ari Papa gwuru Ngwaalu gwätädïng guꞌru gipa ngwünäjïnï kaji ganni giꞌdinginiiny ge yal yanni yüllü ndi näjï gwudi yeleny aar ari, “Gïjï güny giru nggee ganni gämnïny, ganni nggo gïjädïnyänü gwulleny.”"]], [["Änyängä liꞌdingina yal giyee ngwänï ngwe ngwärï yanni yüllü kerala anni jiiny le kenala ganni gijuꞌru."]], [["Na yïjïr yondaja je ngwïjïr ngwudi Ngwaalu yïgäbïcï nje nyii gu lengedani, na ya gu jayani ndi ari ngaa je geꞌte ngwäy nono aar ru nono lamba lüllïnä ngwaalu ngwümnänü ꞌdi a ngwaalu uꞌri ara je gu guurrum giru daapa ꞌtädä ngwuji giyigoranu yalu."]], [["Giyiꞌral giyee ꞌdar, lïngïdär ndi ari yïjïr yere yaꞌti yüllïnä bebere gwe gwudi dïjï dümnä."]], [["Ndi ari yïjïr yaꞌti aꞌtur yïndï bupi gwe gwudi dïjï dümnä, a be ngwüjï ru ngwudi Ngwaalu ngwondaja anaku enggaca je gu Ngwaalu Lïgïꞌrïm le lanni Lijuꞌru."]]], [[["A be ꞌto ngwüjänü gwerre, ngwïjïr ngwuju gu ngwoko ngwuru ngwuꞌduru anaku ngwoorta ngwaji ngwa ji ꞌdanggalanu ꞌto ngwanni ngwuru ngwuꞌduru. Ngindenga la apa ngwujaꞌri ngwuru ꞌter ngwudi dudi ngwanni ngwaꞌti ätï ngwäyänü ngwa aar je änïjï ngwujaꞌranu ngwudi Ngwaalu, la ꞌrïꞌrïnyïnï Delenya danni düꞌrädïjälü. Ngindenga la dudiyi yigoꞌro yegen puprang ape gwe yiꞌral yanni yiki."]], [["A lonyadu la gwuji gay gidi yidigany yegen. Ngwujaꞌri ngwegen ngwanni ngwuki ngwärräär je, ma je ngwüjï engga, ngwa ondaji ngwujaꞌri ngwanni ngwaꞌti jaw giyobo yanni yätï ngwäyänü."]], [["Ndi ubanu gwegen, ngwoorta ngwee ngwa je aganu lütülütü gwe gwegen aar gu mbojaji. Lima je le Ngwaalu obalu ꞌtuꞌtu gwerre na dudi gwegen nggwo gwaꞌti ola ngwaalinganu."]], [["Ndi ari manari Ngwaalu ngwaꞌti je yïꞌrr ïnädï yanni yärrü yiꞌral yanni yiki, ngwuje gatu gidel didi yiꞌrendeny, aar gu gennadalu yuꞌrung ye gïdïrïmänü nunnu aar dünïcï gomon gegen gadi je ge Ngwaalu obalu."]], [["Na manari Ngwaalu ngwaꞌti je dïdlä ïnädï duubu anni mung dingada därä ngwape ngwüjü ngwanni ngwüꞌtüdänü gïdrü didi Ngwaalu. Ngwube etadi ndi Nuwa gweꞌte pu gwanni gwondacu ngwüjü ngwujaꞌri ngwe ngwanni ngwüdünälü na ngwüjï ngwüngün kwoꞌra täꞌrïl (7) ꞌdogo."]], [["Manari Ngwaalu ngwübïdälü ngwüjü ngwe ngwudi yündär yani Jadum na Gamura ngwuje uꞌdiyi ꞌdi aar ru ngwaru nunnu ngwuje geꞌte aar ru gora gidi ngwüjï ngwanni ngwadi ꞌtü gïdränü."]], [["A manari Ngwaalu ngwüꞌtüyä Luding gwuru dïjï dïdünälü gwanni gwünäcä yidigany yidi ngwüjü ngwïndälü mbüny."]], [["Ndi ari nginde gwüdünälü ngwuji ꞌdenggenanu giyomon giyomon, ngwangiꞌri yündä ndi dünälü gwudi lingeno lüngün gwani apepe gwegen gwanni gwïndädälü mbüny gwanni gwänggädïng ngwuꞌdingini."]], [["Manari yiꞌral giyee yiru gu no, Deleny diru be dïlïngïdï awa ndi ꞌtüyï ngwüjü ngwanni ngwo gïdrü düngün gïdïrbänü na ngwulenge ndi määtädä ngwüjälü ngwanni ngwaꞌti dünälü aar rerani ꞌdi a gomon ila gadi aar je ge obalu."]], [["Gwece gwece ngwüjï ngwanni ngwati gwuji gay gidi amiꞌra gwudi dudi gwudi drü danni diki aar ci yelenyalu mireny."], ["Ngwoorta ngwee ngwuru ngwuꞌduru ngwuꞌranu aar üꞌrü ngwänänü, ngwaꞌti je yedeny ïtï ndi ari ngwulem ngwüjï ngwünäjïnä kerala."]], [["ꞌDi yïꞌrr yanni yojemana aar ätänï yiima, yati ꞌti aru ngwulem ndi lo ngwüjü ngwünäjïnä kerala yiꞌduru ngwäyänü Gideleny."]], [["A be ngwüjï ngwee ngwaru ngwulem giyiꞌral yaꞌti aar ye lïngïdädï yorto ye ngwaalinga. Ngindenga liru nono yooꞌra yaꞌti yaꞌranya yïlïngïnä gu nanninganu ndi a je ngwüjï ummi aar je ꞌrinye. Ngwuru nono ngwäng ngwadi dudi ꞌto."]], [["Giyiꞌral giyee ya aar je gwäꞌräcï yanni yiki gwani apepe gwegen gwanni gwuki. Yiꞌral yegen yidi lingeno yami ndi ärrïnï ꞌdi ati aar je ärrï gilingenalu tar. Ngindenga lati ärrï yiꞌral yanni yiki ngaa le be acajidi ngwaalu ngweꞌte pu gwüpäng aar be jayanu gwulleny aar be ru yirled aar ru yaaru."]], [["Ngwäy ngwe ngwonyadu yïjïnänü, ngwati ꞌti dünü aꞌtur ndi ärrï yiꞌral yanni yiki. Ngwati ꞌduꞌdi ngwüjü ngwanni ngwamiꞌratu. Yigor yegen yima äbräjï ndi ubanu lima aar je gu ꞌtäjï ngwünyü."]], [["Ngindenga lima je gay doda ganni gïdünälü lima agu gay pïr gima aar gwuji gidi gur luubu gani Balaam gïjï gidi Bäwür gwanni gwübïjä ngwilinyanu ngwudi yiiru yanni yiki."]], [["A be nginde gwuma gwe gïndüꞌrï rimalu gwani yiiru yüngün yanni yiki.Gïndüꞌrï ganni gati ꞌti ondaja, ngwondaji ngwujaꞌri ngwudi dïjï dümnä ngwüdünäjï yeꞌrra yidi dïjïr dani Balaam."]], [["Ngwüjï ngwee ngwuru nono ngwelo ngwundu yaanu aar ru nono gïbäꞌrü gapu dirun gaꞌti nu giranyu. Ngwo ngwügïꞌtïjäär je ngwaalingalu ngwümnä dïrïmänü ꞌtïꞌtïn."]], [["Ndi ari ngwuju ngwulemalu mbüny ngwujaꞌri aar ngwe piyi yigoꞌro yegen ndi päcï ngwüjälü aar je ꞌdoꞌda ndi amiꞌra gwudi lingeno gwanni gwuki. Ngwati ꞌduꞌdi ngwüjü ngwanni ngwo ndi abra ngwüjü ngwanni ngwelella dïlä dani dudi."]], [["Aar je üꞌrïcï ngwujaꞌri ngwani gätïnï linginalu a be giyigoꞌro yegen aar be ru ngwïnäd ngwudi yiꞌral yidi dudi ndi ari dïjï dati ru dïnäd giyiꞌral yere yanni yima ru yorta ꞌdünggüngün."]], [["Manari lima abra keng gwudi ngwüjï ngwudi dïdlä aar lenge Delenya danni diru Gilang dani Yicu Kirictu, aar be oꞌre aar oꞌraci keng aar ru ngwïnäd mana, ngindenga la be kani gwene ndi ke gwegen gwudi gwerreng."]], [["Yaadi jayani adinar lima ꞌti lïngïdï gay gidi dünälü ndi ari aar lenge aar be gwürläcï ngwujaꞌri ngwanni ngwujuꞌru luꞌra ngwanni ngwenggacaar je."]], [["Lädï je gu ngwujaꞌri nono ngwee ngwanni ngwaru nu, “Ginyen gati oꞌraci ngwony ngwanni ngwüꞌdrgümïdïng je.”"], ["Na ngwujaꞌri ngwanni ngwaru nu, “Düdr danni dijaw nono, dati oꞌre ndi datiꞌri giyibrogocanu.”"]]], [[["Lani ngwumaad, ngwujaꞌri ngwee ngwuru ngwudi gwodaning ngwüllïjä je. Na ngwanni ngwüllïjä je gwerre, ngwüllïjä je ꞌdün nunnu a je ngwe diwayiniyi yiꞌral giyee a je ngwe arrijaji ngaa gu ïräjï ngwäyälü gwanni gwujuꞌru."]], [["Nunnu ngaa diwayini ngwujaꞌri ngwanni ngwondaja ngwe ngwïjïr ngwanni ngwujuꞌru luubu gwerre a ngwujaꞌri ngwanni ngwätädï je Deleny diru Gilang gwege ngwoꞌra ngwükäjäär je ngwalu."]], [["Gwerre gwerre giyiꞌral ꞌdar, lïngïdär ndi ari giyomon gïyäꞌdï yidi gwodaning, ngwüjï ngwa ji ngwila ngwanni ngwati münä ngwujaꞌranu, ngwa ärï ngwujaꞌri ngwïmä ngwanni ngwuru ꞌdidanu ngwa gwuji amiꞌrang gwudi yigor yegen gwanni gwuki."]], [["La ari nu, “Kirictu gwaru gwadi ila, gwanna gwe? Ngwügüürnä ngwege ngwuma ayi, yiꞌral yïndï yiru yeꞌte yeꞌte ꞌtuꞌtu anaku geꞌta gu Ngwaalu dïdläyü.”"]], [["A be ngindenga lïꞌdädänü aar määtä ngwäyälü rüny aar dodani ndi ari luubu gere gïgïꞌtïnä ngwujaꞌri ngwe ngwudi Ngwaalu na dïyäng dïndï giyaw aar geꞌte yaw ye."]], [["Na ndi ari ꞌto dïdlä duubu duꞌrin dïꞌdätü a yaw dudiyi ngwüjü."]], [["Na ndi ari ngwujaꞌri ngwe ngweꞌte ngweꞌte, gere na dïyäng ndee gweneno dïgïꞌtäjäär lïgälü aar gïꞌtïjï gomonalu gadi ge Ngwaalu pïcï ngwüjü yelenya a gomon gadi ge ngwüjï ngwanni ngwuki drü dudi."]], [["A be aaꞌti ngaa la dodani yiꞌral giyee yeꞌte pu lani ngwumaad, gomon geꞌte pu (1) ngwäyänü Gideleny diru Ngwaalu, giru nono ngwüdläyü ngwüüꞌrï (1,000) na ngwüdläyü ngwüüꞌrï (1,000) ngwuru nono gomon geꞌte pu (1) ngwäyänü Gideleny diru Ngwaalu."]], [["Deleny daꞌti rüdï dirony ndi ärrï ngwujaꞌri ngwanni ngwaru ngwe anaku ati gu ngwüjï ngwoko engga yironyo. A be gwugeraca je länï gwaꞌti mïnä dïjü dere ndi dudi ngwube mïnï ndi aar joꞌrenyana ꞌdar."]], [["A be gomon gidi Deleny gadi ila nono gwele duꞌramu. Gere ga mïꞌrïnänü yal ye yipa ga dudi, ngwong kerala ngwa üꞌdïnï le lïgä ngwa miꞌrinyi, dïyäng da uꞌdi na ngwong ꞌdar ngwa ele mbüny."]], [["A be anni adi gu yiꞌral ꞌdar ele ndi dudi no, nga nga ladi be ru ngwüjï ngwuru ꞌtaa? Rüdär ngwüjï ngwujuꞌru, ngaa elelle drü de didi Ngwaalu."]], [["A anaku dünïcä gu gomon nggäꞌdï gidi Ngwaalu lïtï je yigoranu, apanar ngwïtü ndi undi ngwäy nding ila puprang. Gomon nggoo gadi apa duding gwudi gere lïgä le na ngwübürtä ngwa miꞌrinyi ngwony kerala."]], [["Ar be dünïcï ngwujaꞌri ngwudi Ngwaalu ngwaru ngwe ngwani gere ganni giyang na dïyäng danni diyang ngwuru ꞌdunu gwudi ngwüjï ngwanni ngwüdünälü."]], [["Yäy gu no, lani ngwumaad ngwüny, anni dünïcängää ngwujaꞌri ngwee ngwaru ngwe Ngwaalu, undar be ngwäy nunnu ngaa ji ngaa mbüjïnï lijuꞌru ngaa jayi nono ngaa adatalu Delenyanga le."]], [["Diwayinar ndi ari määtä liguri gwudi Deleny dege gwani gilang anaku ülläjärä je gu ꞌto diweengga dege dämnär dani Bulij bebere gwe gwanni gwätädï Ngwaalu."]], [["Nginde gwullu gu no ngwujaꞌri ngwüngün ꞌdar ngwanni ngwullung je gwondaja gu ngwujaꞌranu ngwani yiꞌral giyee. Ngwujaꞌri ngwüngün ngwätï yiꞌralanu yoko yojema ndi a je ngwüjï lenge. Ngwati je ngwüjï ape ngwanni ngwuru ngwuꞌdeꞌrr ngwaꞌti määtïnälü aar je ruji yiꞌduru anaku ati aar je gu ruji yiꞌduru yiꞌter yidi gitab gidi Ngwaalu aar ye geradalu."]], [["Yäy gu no, lani ngwumaad anni lïngïdä gu gwerre yiꞌral giyee, arnganar be nunnu aaꞌti ngaa laji la gätïnï mbüny yiꞌral ye yegen yidi dudi, yaꞌti ïndï kayalu yidi ngwüjï ngwïndälü mbüny ara je ïꞌdïyï ngaa gatani mätïnïngälü gwalu."]], [["A be ꞌrünär gïyïmïꞌrü na ndi bebere gwudi Deleny na Gilang gwege gwani Yicu Kirictu. Gwanni gwünäjïnä gweneno ꞌdi aar gu ru gwurꞌtal. Yiru gu."]]]], "I John": [[[["Änyängä lullu ngwujaꞌri ngwudi midi ngwuju ꞌtuꞌtu gwerre ngwanni ngwuꞌdingini nje, nje engga ngwäy ngwe ngwärï nje inggidi nje akani nono ngwuy ngwe ngwärï ngwuru ngwee ngwaru nyii ngwe gweneno."]], [["Midi nggwee gwüꞌtädälü nyii engga nyii gwe ondaji, ara je be enggaci ndi ari ngwujaꞌri ngwuru ngwudi midi gwudi gwurꞌtaling gwanni gwuju ndi Papa gwuru Ngwaalu aar nje be ꞌtäcälü."]], [["Ngwujaꞌri ngwanni ngwänggädï nje, nje ꞌdingini, ngwuru ngwondacara je ngwe nunnu ar gu acajidi ar gu emadanu gwüpäng. Ar emadi ndi acajidi gwüpäng na acajidi gwege nggwee gwuru Ngwaalinga le ngwuru Papa na Gïjï güngün gani Yicu Kirictu."]], [["Änyängä lullu ngwujaꞌri ngwee, nunnu a jayanu gwege ru gwanni gwumbutu."]], [["Ngwujaꞌri ngwuru ngwee ngwanni ngwuꞌdingini nje ndi Yicu ara je be ondaca. Ndi ari Ngwaalu ngwuru buri, dïrïm dere daꞌti ꞌdünggüngün aꞌtur."]], [["Ma be ari nunnu a lima ari gwacajidar le ar be elelle gïdïrïmänü, a liru ngwuꞌduru na elelle gwege gwa ru ꞌtur."]], [["A be manari a lima elelle giburalu anaku ru gu Ngwaalu buri, a la be ätï acajiding gwüpäng ꞌdidanu, na yïn yidi Gïjï güngün gani Yicu, yinje oyaji kengalu ꞌdar."]], [["Manari a lima ari a laꞌti ki, a la dudiyi yigoꞌro yege na ngwujaꞌri ngwanni ngwuru ꞌdidanu ngwaꞌti ngwa ji ꞌdenggeganu."]], [["Ma be ari alanga lima ꞌtäjälü ndi ari a liki, nginde gwuru ligor leꞌte pu ngwüdünälü gwunje düdänïjänü na gwunje gaꞌru giyiꞌral ꞌdar yege yanni yiki."]], [["Manari a lima ari alanga laꞌti ärrä yiꞌral yanni yiki, gwa ar aniji diꞌduru na ngwujaꞌri ngwüngün ngwaꞌti ꞌdengge."]]], [[["Nggwüllïjä je ngwujaꞌri ngwee lani yïjï yüny nunnu aaꞌti ngaa la ärrï yiꞌral yanni yiki. Ma be ari dïjï dere dima ärrï yiꞌral yanni yiki, a lätï Yicu Kirictung gwanni gwüdünälü gwati nje ruci ndi Papa."]], [["Nginde gwanni gwümïꞌrïdï nje nono ligoꞌro le lüngün aar nje gaꞌru ndi ke gwege. Aaꞌti be ke rüdï gwege ꞌdogo jücü, ngwube ru ꞌto ke gwudi ngwüjï ꞌdar gïdïdlä."]], [["Manari gwuma ar ꞌdengenaci ngwujaꞌri ngwüngün, a la be lenge ndi ari gwülïngïdär."]], [["Gwanni gwati ari, “Gwülïngïdïny,” ngwuꞌti be ärrä ngwujaꞌri ngwüngün, gwuru diꞌduru na ꞌdidanu gwaꞌti ꞌdünggüngün."]], [["A be gwere gwanni gwati ꞌdengenaci ngwujaꞌri ngwüngün, gwuru dïjï danni dämnä Ngwaalinga ämnïng gwanni gwuru ꞌdiꞌdidanu. Yiru giyee yanni yati nje gäbïcï ar lenge ndi ari a gilo ꞌdünggün."]], [["Ndi ari gwere gwanni gwati ari gwümätïnälü ꞌdünggüngün, ngwelelle nono elella gu Yicu."]], [["Lani ngwumaad ngwüny, ngwujaꞌri ngwee ngwüllïjä je ngwäꞌtüdï ngwuyang, ngwuru ngwujaꞌri ngwanni ngwuꞌrin ngwuꞌdingina je ꞌtuꞌtu gwerre. Ngwujaꞌri ngwee ngwuru ngwuꞌrin ngwuru ngwujaꞌri ngwanni ngwuꞌdingina je."]], [["A be nyi gwüllïjä je ngwujaꞌri ngwanni ngwuyang. ꞌDidanu gwudi ngwujaꞌri ngwee nggwo gwenggana ndi Kirictu na ꞌdanggalu ndi ari dïrïm ndo ndi abri kayanu a buri gwanni gwuru ꞌdidanu gwuma be oꞌrralu."]], [["Gwanni gwaru nggwo giburalu ngwube a be gwenggen ke ngwäy, nginde nggwona gïdïrïmänü kaji nggoo."]], [["Gwanni gwati ämnï gwenggen, gwati elelle giburalu a yere yaꞌti ꞌdünggüngün yanni yiki yadi gäbïcï ngwobalu."]], [["A be gwanni gwati gwenggen ke ngwäy, nginde nggwo gïdïrïmänü, dïndïng gwänü a gwaꞌti lïngïdï ndi ari gwadi ne. Gwuma dïrïm rïmïyï ngwäy."]], [["Äny gwüllïjä je ngwujaꞌri ngwee lani yïjï yüny ndi ari ke gwalu gwuma ara je Ngwaalu düdänïjänü ndi Yicu Kirictu."]], [["Äny gwüllïjä je lani papanga, ndi ari gwülïngïdängä gwanni gwuju ꞌtuꞌtu gwerre gwani Yicu Kirictu. Äny gwüllïjä je nga nga lanni liru ngwamal ndi ari ngaa lima obeda dijegoꞌralu. Äny gwüllïjä je lani yïjï yüny ndi ari ngaa lïlïngïdï papang."]], [["Äny gwüllïjä je lani papanga ndi ari nga nga lïlïngïdï ngindeng gwanni gwuju ꞌtuꞌtu gwerre. Äny gwüllïjä je lanni liru ngwamal, ndi ari ngaa lojema nono, a ngwujaꞌri ngwudi Ngwaalu ngwümätïnälü ꞌdanggalu, na ngaa lima obeda dijegoꞌralu."]], [["Ngaa ꞌti ämnä dïdläyü na yiꞌral yere yidi dïdlä. Manari gwere nggwo gwati ämnï dïdläyü, gwaꞌti gu ämnï gwudi papa."]], [["Ndi ari yiꞌral ꞌdar yidi dïdlä, nono amiꞌra gwudi lingeno, ari ngwäy gwudi ngwong ngwudi dïdlä, gïgïꞌtïnälü gwudi lingeno gwanni gwätïng na ngwanni ngwati je ngwüjï ärrï, ngwati ꞌti ïndï ndi papa, ngwudi dïdlä ngwuru."]], [["Dïdlä yiꞌral yanu yüngün yanni yiki yanni yati ari ngwüjänü, ya dudi a be dïjï danni dati ärrï buping gwudi Ngwaalu, da midi miding gwudi gwurꞌtaling."]], [["Lani yïjü yüny, gaji gima be ja gito. Lica je gwele gwerre ndi ari güwän gidi Kirictu ga ji gila. Gweneno gima be ila gonyadu gima ꞌtädälü, a la be lenge ndi ari gaji gima be ja gito. Güwän nggee gïꞌtüdï ꞌdenggeganu ndi ari gati ar le acajidi gwerre,"]], [["aar be ꞌtü aar nje gatani. Adinari lacajidar le kiꞌdu geꞌte pu ꞌdidanu, laadi ar le jalu. Liminje be gatani ndi ari ngindenga läꞌtüdï lidi giꞌdu gege."]], [["A be nga nga, lima je Ngwaalu maji lïgïꞌrïmä nono Yicu gwe, na no, nga nga ꞌdar yïlïngïdï je yanni yiru ꞌdidanu."]], [["Äny gwaꞌta je üllïjä ndi ari nga nga laꞌti lïngïdï ꞌdidanung, a be ndi ari nga nga gwülïngïdängä, ngaa lenge ꞌto ndi ari yiꞌduru yere yaꞌti ngwujaꞌranu ngwanni ngwuru ꞌdidanu."]], [["A be yärü gwanni gwuru diꞌduru? Dïjï diru danni dati ari Yicu gwäꞌtüdï gwanni Gwubrutaar yelenya. Dïjï danni diru gu no, diru güwän gidi Kirictu diru danni dati ꞌdonya Papang na Gïjï."]], [["Ndi ari dïjï dere danni dati ꞌdonya Gïjü, daꞌti ätï Papang. Gwere gwanni gwati ämnï Gïjü, gwati ämnï ꞌto Papang."]], [["Mätïnär bälü ndi määtä ngwujaꞌri giyigoranu ngwanni ngwuꞌdingina je ꞌtuꞌtu gwerre ngaa gu mätïnälü ꞌdïꞌdäny. Manari ngaa gilo gu, ngaa ꞌto la mätïnälü Kïjï na ndi Papa."]], [["A yiru giyee yanni yicaar nje ye Ngwaalu ndi ari gwunje ätädä ꞌto miding gwudi gwurꞌtaling."]], [["Äny gwüllïjä je ngwujaꞌri ngwee nga je girinya gwani ngwüjï ngwanni gwati mïnï ndi ara je ïꞌdäjänü aar je oktada ꞌter ngaa dudi."]], [["A be ꞌdanggalu, Kirictu gwuma je maji lïgïꞌrïmä nono lïmätïnälü ꞌdanggalanu ngaa laꞌta be mïnä dïjü dere ndi ara je enggaci mana yanni yiru ꞌdidanu. Ma be ari lïgïꞌrïm lüngün lïmätïnälü ꞌdanggalu ndi ara je enggacalu pipiꞌriꞌti, a liru lïgïꞌrïm lanni liru ꞌdidanu läꞌtüdï yiꞌduru, mätïnärälü ꞌdünggüngün anaku enggacara je gu."]], [["A be gwenene lani yïjï yüny, mätïnärälü ꞌdünggüngün nunnu ma ji mung ꞌtädälü, aaꞌti yedeny yinje eny a nje yaaru ape komon ganni gading ge oꞌra."]], [["Manari ngaa lïlïngïdï ndi ari Kirictu gwuru gwanni gwüdünälü, ngaa la gu be lenge ndi ari dïjï dere danni dati ärrï yiꞌral yanni yïdünälü, diru gïjï gidi Ngwaalu."]]], [[["Änggädär ämnïng gwuru ꞌtaa gwudi Ngwaalu ngwuru Papa, gwanni gwämnäär nje gwe! Ämnï gwüngün gwupa gwulleny ꞌdi ndi ari liminje ci, “yïjï yidi Ngwaalu.” Na a liru gu yïjï yüngün ꞌdidanu. Yiru giyee yanni yïgäbïcä ngwüjü ngwudi dïdlä aar nje ꞌti be lïngïdï ndi ari ngwüjï ngwudi dïdlä ngwaꞌtina lïngïdï Ngwaalinga."]], [["Gwenene lani ngwumaad ngwüny, a liru yïjï yidi Ngwaalu, a be yaꞌti linginna ndi ari gweere a ladi ru ꞌtaa. A be a lïlïngïdï ndi ari ma ji ma Kirictu ꞌtädälü, a la ru nono ngindeng, nunnu gwa ar engga anaku rung gu ꞌdidanu. Dïjï dere danni dätï geꞌtajing nggwee giligoranu lüngün ndi Kirictu, dati juꞌriyi lingina lüngün"]], [["anaku juꞌriya gu Yicu lingina lüngün."]], [["Dïjï dere danni dati ärrï yiꞌral yanni yiki dati kiyi yobo yidi Ngwaalu ꞌdidanu yiru ndi ari yiꞌral yanni yiki, yani kiyi yobo."]], [["A be ngaa lïlïngïdï ndi ari Kirictu gwüllü ndi äbrï yiꞌral yidi ngwüjï yanni yiki, ngaa lïlïngïdï ndi ari nginde gwäꞌtüdï dïjï danni diki."]], [["Gwere gwanni gwümätïnälü ꞌdünggüngün, ngwaꞌti gwa ji ndi gwujani yiꞌral yanni yiki. A be gwanni gwa ji ndi gwujani yiꞌral yanni yiki gwurꞌtal, gwaꞌting änggädï na gwaꞌting lïngïdï."]], [["Aaꞌti dïjï dere da je oktada ndi dudi lani yïjï yüny. Gwanni gwati ärrï yiꞌral yanni yïdünälü, gwuru dïjï dïdünälü, anaku dünü gu Kirictalu."]], [["Gwanni gwa ji ndi gwujani yiꞌral yanni yiki gwurꞌtal, gwuru gïjï gidi dijegoꞌrr ndi ari dijegoꞌrr diru danni därrä yiꞌral yanni yiki ꞌtuꞌtu gwerre. Yiru yanni yïgäbïcä Gïjü gidi Ngwaalu ngwüllä ndi ari ngwuje äbrï yanni yima ji dijegoꞌrr ärrï."]], [["Gwere gwaꞌti gwuru gïjï gidi Ngwaalu gwati ji ndi gwujani yiꞌral yanni yiki gwurꞌtal, ndi ari lïgïꞌrïm lidi midi Ngwaalu lima ji ꞌdünggüngün, ndi ari gwaꞌti gwa ji ndi gwuji yiꞌral yanni yiki gwurꞌtal ndi ari gwuma ru gïjï gidi Ngwaalu."]], [["Yiru giyee ndi ari awa a ladi lenge yïjü yidi Ngwaalu ꞌter gïyïjänü yidi dijegoꞌrr ndi ari gwere gwanni gwati ꞌti ärrä yiꞌral yanni yïdünälü na ꞌto gwere gwanni gwati ꞌti ämnä gwenggen, gwäꞌtüdï gïjï gidi Ngwaalu."]], [["Ngwujaꞌri ngwanni ngwuꞌdingina je gwerre ngwuru ngwee, ndi ari ar ämnäjïdï."]], [["Aaꞌti a la ru nono Gayining, nginde gwanni gwuru gïjï gidi dijegoꞌrr ngwümäätä gwenggen gwani Äbïïl ngwuꞌrinye. Gayin gwarra ngwube ꞌrinye gwenggen gwani Äbïïl? Yäꞌtüdï mene ndi ari yiꞌral yüngün yaꞌti dünälü ngwäyänü Ngwaalu a be yiꞌral yidi gwenggen gwani Äbïïl aar be dünälü ngwäyänü Ngwalo?"]], [["Yäy gu no aaꞌti ngaa lobalu, lani ngwänggärï manari nga lima ke ngwüjü ngwäy ngwudi dïdlä."]], [["A lïlïngïdï ndi ari alanga lima gatana gay gidi yiꞌrany a lima elada ndi midi, na lïlïngïdï gu no ndi ari a lati ämnï ngwengga. Gwanni gwati ꞌti ämnä, nggwo gu na yiimala yidi yiꞌrany."]], [["Gwere gwanni gwati gwenggen ke ngwäy, gwati ꞌrinyidi. Na ngaa lïlïngïdï ndi ari gwere gwanni gwati ꞌrinyidi, gwaꞌti ätï miding gwudi gwurꞌtaling ꞌdünggüngün."]], [["A lïlïngïdï ndi ari ämnï gwani yärü, ndi ari Kirictu gwayu gwani alanga. Alanga ꞌto la dodaji yigoꞌro yege ngweengga!"]], [["Dïjï danni dätï ngwony ngwudi lingeno ngwube engga gwenggen gwanni gwuru diwayi ngwuꞌti be ïnädï, awa ngwube ari dämnä Ngwaalinga."]], [["Lani yïjï yüny, ämnï gwege aaꞌti gwa ru ngwujaꞌri ngwudi ngwulem ꞌdogo ngwube ru ämnï gwanni gwuru ꞌdidanu giyiꞌral yanni yati ar je ärrï."]], [["Yiru be giyee yanni yati nje gäbïcï ar lenge ndi ari a liru ngwüjï ngwudi ꞌdidanung. Yiru giyee yanni yadi nje gäbïcï ar dünä ligor le laꞌti yedenyanu ngwäyänü Ngwaalu."]], [["Ma be ari yigor yiminje mïꞌränü, ar lenge ndi ari Ngwaalu ngwupana giyigor yege na ngwuru ngwanni ngwülïngïdï ngwujaꞌralu ꞌdar."]], [["A no lani ngwumaad ngwüny, ma be ari yigor yege yiminje ꞌti mïꞌrïdänü, yedeny yaꞌti yinje eny ngwäyänü Ngwaalu."]], [["Ya ar je mbuji ꞌdünggüngün ꞌdar yanni ya ar ye otacalu, ndi ari gwati ar ꞌdengenaci ngwujaꞌri ngwüngün ar ärrï yiꞌral yanni yati gäbïcï ngwujayanu."]], [["A ngwujaꞌri ngwüngün ngwanni ngwaru ngwe ngwuru ngwee ndi ari ar ämnï Gïjü güngün gani Yicu Kirictu na ar ämnäjïdï gwüpäng."]], [["Lanni lati ꞌdengenaci ngwujaꞌri ngwüngün, lïmätïnälü ꞌdünggüngün na nginde gwümätïnälü ꞌdenggen. A yiru giyee ndi ari awa a lïlïngïdï ndi ari nginde gwümätïnälü ꞌdengge, ndi ari a lïlïngïdï gu lïgïꞌrïm le lanni lätädäär nje."]]], [[["Lani ngwumaad ngwüny, aaꞌti ngaa lämnï ngwujaꞌri ngwudi lïgïꞌrïmälü rügüm, ngaa be manni iye ngwügïꞌrïmä ngwäy nono ndi aang lenge ndi ari ngwïndï Ngwaalu. Ndi ari ngwïjïr ngwo ngwonyadu ngwuru ngwuꞌduru ngwuma ꞌtü ngwuma badalu gïdïdlänü."]], [["Yiru giyee yanni yati nje gäbïcï nda be lenge lïgïꞌrïmä lidi Ngwaalu, ndi ari lïgïꞌrïm lere lanni lati ari Yicu Kirictu gwïndï gilingeno, liru lidi Ngwaalu."]], [["A be lïgïꞌrïm lere lanni lati ꞌdonya ngwujaꞌri ngwee ngwani Yicu, läꞌtüdï lïgïꞌrïm lidi Ngwaalu, liru lïgïꞌrïm lanni liru güwän gidi Yicu lanni liꞌdingina le ndi ari ladi ila, a gilo lima obana gwenene gïdïdlä."]], [["Ngaa liru lidi Ngwaalu, lani yïjï yüny. A lima je dami lidi dïdlä ndi ari gwanni nggwo ꞌdanggalanu gwojemana nono gïlïgïꞌrïm lanni gilo ngwüjänü ngwudi dïdlä."]], [["Ngindenga liru ngwüjï ngwudi dïdlä ngwati ondaji ngwujaꞌri ngwudi ngwong ngwudi dïdlä ati je be ngwüjï ngwudi dïdlä ꞌdengenaci."]], [["A be alanga liru lidi Ngwaalu. Dïjï dere danni dïlïngïdï Ngwaalinga, dati nje ꞌdengenaci. A be gwere gwanni gwäꞌtüdï gwudi Ngwaalu, gwati nje ꞌti ꞌdengenaca. Yiru giyee yanni yati nje gäbïcï ar be ngengedani ngwujaꞌranu ngwudi lïgïꞌrïm liru ꞌdidanu ngwujaꞌranu ngwudi lïgïꞌrïm lanni liru diꞌduru."]], [["Lani ngwumaad ngwüny, gäbïcär ar ämnäjïdï ndi ari ämnï gwïndï Ngwaalu. Gwere gwanni gwati ämnï, gwuru gïjï gidi Ngwaalu na gwülïngïdï Ngwaalinga."]], [["Gwere gwanni gwati ꞌti ämnä, gwaꞌti lïngïdï Ngwaalinga, ndi ari Ngwaalu ngwuru ämnï."]], [["A yiru giyee yinggida ndi ari Ngwaalu ngwenggaci nje ämnïng gwüngün awa. Ndi ari ngwükäjä Gïjü gwüngün ganni giralu geꞌte pu gïdïdlä ndi ari nunnu ar ge gilang."]], [["Ämnï gwuru nggwee, ndi ari a läꞌtüdï lanni lämnä Ngwaalinga, a be Ngwaalu ru ngwanni ngwämnï nje ꞌdi aar ükäjä Gïjü gwüngün aar nje mïꞌrïnï nono aar nje gaꞌru ndi ke gwege."]], [["Lani ngwumaad ngwüny, anni ämnär nje gu Ngwaalu no, gäbïcär be ar ämnäjïdï gwüpäng."]], [["Dïjï dere daꞌti aꞌtur danni dänggädï Ngwaalinga. Ma be ari alanga lämnäjïdü, Ngwaalu ngwa ji ꞌdengge na ämnï gwüngün, gwa mbuti ꞌdengganu."]], [["A lïlïngïdï ndi ari nggwo gwümätïnär gu a nginde nggwo ngwümätïnälü ꞌdengge. Ndi ari nginde gwuminje ätädä lïgïꞌrïmä lüngün."]], [["A alanga lima engga, a lima ondaci ngwüjü ndi ari Papa gwuma ükäjä Gïjü güngün ngwuru gilang gwudi ngwüjï ngwudi dïdlä."]], [["Manari dïjï dere dima ämnï ndi ari Yicu gwuru Gïjï gidi Ngwaalu, Ngwaalu ngwa mätïnälü ꞌdünggüngün a nginde gwa mätïnälü Ngwaalu."]], [["A gu no gwenene, a lïlïngïdï ar gatada ngwäyänü ndi ämnï gwanni gwätädäär nje Ngwaalu."], ["Ngwaalu ngwuru ngwati ämnï ngwüjü. A gwere gwanni gwelella ämnï gwe, gwümätïnälü Ngwaalu a Ngwaalu mätïnälü ꞌdünggüngün."]], [["Gay ge nggee, ämnï gwati nje gu mbutanu ndi ari aaꞌti yedeny ya ji komon gidi obalu ndi ari ngene gïdïdlä ndee, a liru nono Kirictu."]], [["Yedeny yaꞌti ndi ämnï, a be ämnï gwanni gwumbutu gwati ꞌtüyï yedenyanu, ndi ari yedeny yati ji yani yiꞌrendeny. Gwanni gwati yedeny eny, gwamiꞌratu ndi ämnï."]], [["Alanga lati ämnäjïdï ndi ari Ngwaalu ngwuru ngwämnï nje gwerre gwerre."]], [["Manari gwere gwuma ari, “Äny gwämnä Ngwaalinga,” ngwube gwenggen ke ngwäy, nginde gwuru diꞌduru. Ndi ari gwere gwanni gwati ꞌti ämnä gwenggen gwanni gwating engga, awa ngwube ämnï Ngwaalinga ngwanni ngwaꞌting je änggädï."]], [["A nginde gwuminje ätädä ngwujaꞌri ngwüngün ngwee ndi ari gwere gwanni gwati ämnï Ngwaalinga, ngwämnï gwenggen ꞌto."]]], [[["Gwanni gwati ämnï Ngwaalu ndi ari Yicu gwuru gwanni Gwubrutaar yelenya, gwuru Gïjï gidi Ngwaalu, a gwanni gwati ämnï Papang, gwati ämnï Gïjü güngün ꞌto."]], [["Gay giru nggee gadi ar ge lenge ndi ari awa a lämnä yïjü yidi Ngwaalu, ndi ari ämnï gwe gwege Ngwaalinga na ꞌdengenaji gwe gwege ngwujaꞌri ngwüngün."]], [["Ämnï Ngwaalinga gwege gwuru nggwee, ndi ari ar ꞌdengenaci ngwujaꞌri ngwüngün. A ngwujaꞌri ngwüngün ngwaꞌti nï ꞌdengge."]], [["Ndi ari gwanni gwuru gïjï gidi Ngwaalu, gwätï yiima ndi dami dïdläyü. A dami gwege gwuru nggwee gwanni gwuma dami dïdläyü, ämnï gwe gwege ndi Yicu."]], [["Yärü gwuru gwanni gwadi dami dïdläyü? Dïjï deꞌte pu diru danni dati ämnï Ngwaalu ndi ari Yicu gwuru Gïjï gidi Ngwaalu."]], [["Yicu Kirictu gwuru nggwee gweꞌte pu gwanni gwïndï yaw ye yani nyïnyïnï gwüngün na yïn ye yüngün yani yiꞌrany yüngün. Nginde gwaꞌti ïndï yaw ye ꞌdogo, a be gwïndï yaw ye na yïn ye yüngün. A Lïgïꞌrïm liru lanni lati inggidi nginde gwe na yanni yinggida ye Lïgïꞌrïm, yätï ngwäy ndi ari liru Lïgïꞌrïm ꞌdidanu."]], [["Ndi ari liru täꞌrïl (3) lanni londaja kerala,"]], [["lïgïꞌrïm na yaw na yïn. ꞌDar gilee liru täꞌrïl (3) ondaji gwegen gwuru gweꞌte pu."]], [["A lati ämnï inggiding gwudi ngwüjï, a be inggidi gwudi Ngwaalu gwupana, a ngwondijaja kïjï güngün."]], [["No lanni lati ämnï Kïjï gidi Ngwaalu, lätï ondajing nggwee giyigoranu yegen. A be lanni lati ꞌti ämnä Ngwaalu, lima ruji Ngwaalinga diꞌduru ndi ari ngindenga lati ꞌti ämnä ngwujaꞌri ngwanni ngwaru ngwe Ngwaalu Kïjï güngün."]], [["Inggidi gwinggidaar gwe gwuru nggwee. Ndi ari Ngwaalu ngwuminje ätädä miding gwudi gwurꞌtaling na miding nggwee ngwïndï Kïjï güngün."]], [["Gwanni gwätï Gïjü, gwätï miding nggwee. Gwanni gwaꞌti ätï Gïjü, gwaꞌti ätï miding nggwee."]], [["Äny gwüllïjä je ngwujaꞌri ngwee nunnu ngaa lenge ndi ari ngaa lätï miding gwudi gwurꞌtaling, ngaa lanni lämnä Kïjï gidi Ngwaalu."]], [["Yiru giyee yanni yati nje gäbïcï a nje ꞌti yedeny ïtï ndi ꞌdonggaci Ngwaalinga. Ndi ari manari yere yanni ya ar ye otaci Ngwaalingalu yanni yïndäär bupi gwe gwüngün, ya aar nje ꞌdengenaci."]], [["A manari a lïlïngïdï ndi ari nginde gwati nje ꞌdingini giyiꞌral yere yanni yati ar ye otacalu, a la be lenge ndi ari ya ar je mbuji yanni yotacar yalu."]], [["Manari gwere gwati engga gwenggen ndi ärrï yiꞌral yanni yiki yanni yati ꞌti üktädï giyiꞌrany, gäbïcä ngwotaci Ngwaalingalu a gwa Ngwaalu ätä miding. Yiꞌral giyee nggwärädï gu ngwüjï ndi ke gwegen gwanni gwati ꞌti üktädï giyiꞌrany. A be ke nggwo gweꞌte gwanni gwati oktada yiꞌrany. A be äny gwaꞌti aru nga otaci Ngwaalingalu giyiꞌral giyee."]], [["ꞌDar yanni yati ärrïnï yiki, yiki ngwäyänü Ngwaalu. A be ke nggwo gweꞌte gwanni gwati oktada giyiꞌrany."]], [["A lïlïngïdï ndi ari gwere gwanni gwuru gïjï gidi Ngwaalu gwati ꞌti ju ndi gwuji ärrïng gwanni gwuki gwurꞌtal, ndi ari gwuru gïjï gidi Ngwaalu gwati gu Ngwaalu etadala, a dijegoꞌrr daꞌti da ang alliji guy nono."]], [["A lïlïngïdï ndi ari a liru yïjï yidi Ngwaalu na ndi ari dïdlä ꞌdar ndee ndo kuyanu gidi dijegoꞌrr."]], [["A lïlïngïdï ꞌto ndi ari Gïjï gidi Ngwaalu gima üllä na giminje ätädänï bebereng, nunnu ar lenge ngindeng gwanni gwuru ꞌdidanu. A alanga gilo ꞌdünggüngün gwanni gwuru ꞌdidanu Kïjï güngün gani Yicu Kirictu. Nginde gwuru Ngwaalu ꞌdidanu a midi gwudi gwurꞌtaling."]], [["Lani yïjï yüny, etadar giyigoꞌro yalu giyiꞌremna yidi dïdülä yidi dïdlä yanni yiru ꞌtur."]]]], "II John": [[[["Ngwujaꞌri ngwee ngwïndï ꞌdünggüny gwanni gwuru mbumbu."], ["Ngwükäcï nje dayu danni däbrä Ngwaalu yïjï ye yüngün lanni lati nje ämnï ꞌdidanu gwe, na äny gwäꞌtüdï jücü ꞌdogo gwanni gwata je ämnï, a be ꞌdar lanni lïlïngïdï ꞌdidanung lata je ämnï ꞌto."]], [["Ndi ari ꞌdidanu nggwo ꞌdengganu na gwadi gu ji ꞌdengganu gwurꞌtal."]], [["Aar nje Ngwaalu ngwanni ngwuru Papa na Yicu Kirictu Gïjï gidi Papa, ätä yïmïꞌrä na ïnä na adatalu aar nje gu ji ꞌdidanu gwe na ämnï gwe."]], [["Äny gwujayanu gwulleny ndi mbuji ndi ari yïjï yoko yunga giyo yati elelle ꞌdiꞌdidanu gwe, anaku ondacaar nje gu Ngwaalu ngwuru Papa."]], [["A no, nggwa ang otacalu gwani daw ndi ari ar ämnäjïdï, ngwujaꞌri ngwee ngwäꞌtüdï ngwuyang ngwee ngwüllïjä je, ngwuru ngwujaꞌri ngwanni ngwuꞌdinginar je ꞌtuꞌtu gwerre. Nggwutalu ndi ari ar ämnäjïdï."]], [["A ämnäjïdï gwuru nggwee, gwanni gwondaca je gwe gwani ndi ari ar elelle ꞌdengenaci gwe Ngwaalinga ngwujaꞌri ngwüngün. Ngwujaꞌri anaku ꞌdingina je gu ꞌdar ꞌtuꞌtu gwerre, ngwuru ndi ari elellar ämnäjïdï gwe."]], [["Ngwuꞌduru ngwonyadu ngwo ngwuma badalu ꞌdar gïdïdlä, ngwuru ngwüjï ngwanni ngwati ꞌdonya ndi ari Yicu Kirictu gwüllü ngwuru lingeno lidi dïjï dämnä. Dïjï diru gu no, diꞌduru diru ngwuru güwän gidi Kirictu."]], [["Yäy gu no geꞌtar be ngwäyälü ngaa arngani ndi ari aaꞌti ya je doda yanni yäpädä gu yiiru, ngaa be mbuji manni guꞌru galu ku."]], [["Gwere gwanni gwati ꞌti mätïnälü ngwujaꞌri ngwudi Kirictu ngwuje be dambalu ngwujaꞌri ngwe ngwudi ligoꞌro lüngün, gwaꞌti ätï Ngwaalinga. Gwanni gwati mätïnälü ngwujaꞌri ngwudi Kirictu, gwätï Papang je Gïjï ge ꞌdün."]], [["A be no, manari gwere gwanni gwata je ïlïjä ngwujaꞌri ngwe ngwäꞌtüdï ngwudi Yicu, aaꞌti gwa aang ülläjälü ꞌdunu ꞌdanggalu na aaꞌti gwa aang aganni."]], [["Ndi ari gwere gwanni gwadi aganni, gwa aar gwe emadi giyiꞌralanu yanni yiki yanni yating je ärrï."]], [["Äny gwätï ngwujaꞌri ngwonyadu ngwada je üllïjä, a be ngwaꞌti nje mïnä ndi ulla kwarganu na galam ge, nyi be manni geꞌte kay ndi ila ꞌdanggalu nga je ondaci ngwäyälü. A no, a jayi mbuti aar jayanu ꞌdar gwüpäng."]], [["Yïjï yidi gera giru gwanggalu ganni gäbrä Ngwaalu, yagannanga."]]]], "III John": [[[["Ngwujaꞌri ngwee ngwïndï ꞌdünggüny gwanni gwuru mbumbu, ngwükäcï nje guru giru dimaad düny gani Gayuj gwanni gwati nyi ämnï ꞌdidanu."]], [["Gwani dimaad düny, nggwati otaci Ngwaalingalu ndi ari nga jayi nga mbuji lingina lijaw na ꞌto aar ang yiꞌral ꞌdar ïlïjï kayalu anaku lïngïdï nyi gu ndi ari nga nggwo gwujaw gïlïgïꞌrïm."]], [["Nggwujayanu gwulleny ndi ꞌdingini ngweengga ngwanni ngwïndï ꞌdanggalu aar nyi ondaci jici gwe gwunga gwani ꞌdiꞌdanu anaku ata gu elelle elelleng gwanni gwuru ꞌdidanu yomon ꞌdar."]], [["Yere yaꞌti yanni yati nyi gäbïcï nyi jayi liguri nono ꞌdingining gwüny ndi ari yïjï yüny giyo yati elelle yiꞌral ye yanni yiru ꞌdidanu."]], [["Gwani dimaad düny, nga nggwo gwujica yiiralu yanni yata je ärrïjï ngwengga ꞌdi ma aar ni ru ngwüjï ngwuru ngwürnü ngwaꞌta je lïngïdï."]], [["Ngindenga lima ondaci giꞌdonga gidi Ngwaalu nggee, ämnï gwe gwunga gwanni gwämnä je gwe. Yijaw Ngwaalu ngaa je gendaci guy ngaa je geꞌta kay aar ele gora gijaw."]], [["Yiru yani ngwürïny ngwudi Yicu Kirictu ngwügäbïcä je aar ꞌtü poor, aar ꞌdonya ndi geraci ngwüjü guy ngwäꞌtüdï ngwïkïrïjïn."]], [["Alanga lanni liru yïjï yidi Ngwaalu, la ar je be gïꞌtïjï yïrnü lanni liru gu no, nunnu ar le apajidi yiiranu yanni yiru ꞌdidanu."]], [["Äny gwüllïjä giꞌdonga gidi Ngwaalu ngwujaꞌri ngwee a be Dïyütrïbüj, gwanni gwati mïnï ndi ru giꞌra giꞌra, gwaꞌti ar le ätï apajiding."]], [["No, manari nggwuma ila nggwa je be enggaci yiꞌral ꞌdar yanni yärrüng je, gwati nje änïjï nono yiꞌral ye yanni yiki gikidang na yiꞌduru ye yanni yating je ondaji. A be giyee yaꞌti onyadu ꞌdünggüngün, nginde gwati ꞌti ülläjä ngwenggalu yïrnü ating etaci ngwengga ngwanni ngwubupa ndi ülläjï ngwenggalu yïrnü ꞌdunu ꞌdenggen, ating mïnï gay ngwuje linynyi ngwuje ꞌtüyï kiꞌdoonganu."]], [["Gwani dimaad düny, aaꞌti nga gwïdïtänï giyiꞌral yanni yiki nga be ïdïtänï giyiꞌral yanni yijaw. Gwanni gwati ärrï yiꞌral yanni yijaw, gwuru gwudi Ngwaalu. Gwanni gwati ärrï yiꞌral yanni yiki gwuma ꞌti änggädï Ngwaalinga."]], [["Lonyadu londaja yiꞌral yijaw gidiweengga dani Dimitruj, ꞌdi yiꞌral yanni yiru ꞌdidanu ꞌdünggüngün yinggida ndi ari gwuru dïjï dijaw. Änyängä ꞌto, gwaru nyii gwe yiꞌral yijaw yanni yärrüng je na ngaa lïlïngïdï gu ndi ari yanni yondaji nyii ye gwani nginde, yiru ꞌdidanu."]], [["Äny gwätï ngwujaꞌri ngwonyadu nda je üllïjä a be ngwaꞌti ngwa je üllïjä galam ge a yebo ye yidi galam."]], [["Äny nggwo gwugeꞌta giꞌto nda je engga, a la be ondaji, nggwa je ondaci ngwäyälü ngwulem ngwe ngwüny."]], [["Ara je gu adatalu ji. Ngwumaad ngene, ngwaganna je. Aganna ngwumaada ngeno ngwürïny ngwe."]]]], "Jude": [[[["Ngwujaꞌri ngwee ngwïndï ꞌdünggüny äny gwani Yäwüdä gwuru gwenggen gwudi Yagubinga, äny gwuru dïnäd didi Yicu Kirictu. Ngwükäcï nje ngwüjü ngwanni ngwämnä je Papa gwuru Ngwaalu ngwuje urnidi. Ngwanni ngwo ngwetadu gu Yicu Kirictu."]], [["Ara je gu ïnä gwudi Ngwaalu na adatalu na ämnï ji gwïrälü."]], [["Lani ngwumaad ngwüny, äny gwüjädï gu gwulleny nda je üllïjä ngwujaꞌri ngwee ngwani gilang gwanni gwemadar gu gwüpäng, nyi be oꞌre nyi ïcïnänü ndi ari nga je üllïjä nga je päcälü ngwujaꞌri ngwe ngwani ämnï Ngwaalu nunnu ngaa gu etadi ꞌdïꞌdäny, gwanni gwügätïjänä Ngwaalu ngwüjü ngwüngün ngwanni ngwujuꞌru gwurꞌtal."]], [["Ndi ari ngwüjï ngweꞌte ngwo ngwaꞌti gïdrü didi Ngwaalu ngwuma ngwe Ngwaalu obalu ꞌtuꞌtu gwerre, ngwo ngwuma je änï gidiliganu. Ngwuru ngwüjï ngwaꞌti ätï drü didi Ngwaalu ngwati gwürlï ngwujaꞌri ngwudi yïmïꞌrü yidi Ngwaalu ngwege aar je aniji gay gidi yidigany aar nyïꞌrïnï Delenya dege dipa diru deꞌte pu dani Yicu Kirictu."]], [["Ngaa je ni lenge gwele giyee ꞌdar, nggwubupa ngaa diwayini ndi ari Deleny diru Ngwaalu dïgïlängïdïyä ngwüjü ngwüngün ngwuru Yïjïräyïl ken gani Mijir. A be aji a je yiꞌrany ꞌrinye lanni lima ꞌti ämnä Ngwaalu."]], [["Diwayinar ꞌto yïꞌrrä yanni yima ꞌti mätï ngwaalinga ngwegen aar ꞌti ïndï yeleny ye yanni yätädï je Ngwaalu aar be gatani ngwaalinga ngwegen, yima je Ngwaalu rädä gïdïrïmänü ngwuje gekajalu yuꞌrung ye yidi gwurꞌtaling giyoo yijica pïcïng yelenya gwudi gomon nggäꞌdï gipa gidi gwodaning."]], [["Diwayinar ꞌto ndi ari yiru gu yeꞌte yeꞌte nono ngwüjü ngwudi yündär yidi Jaduminga Gamura gwe na yündär yanni yijicidaar ye, ngwur ngwugwurlidalu aar übïjï yidiganyanu ꞌdar. Yiiru yegen yanni yärräär je yiru gora gidi ngwüjï ꞌdar ngwanni ngwa je yiꞌrendeny yidi lïgä lidi gwurꞌtaling reraji."]], [["Yiru gu ꞌto no ngwüjï ngwee ngwati je ngwulingid eny aar digang ngwangina ngwegen aar ci yelenyalu mireny aar ari ngwulem ngwüjï ngwünäjïnä kerala."]], [["A be deleny didi yïꞌrr dani Mägäyïl anni garnataar dijegoꞌrr de ngwanginu ngwudi Müjä, dima ꞌti ädïnä ndi ari ngwulem ngwüꞌrïdä dijegoꞌrro ngwujaꞌri nono ngwube ci ꞌdogo, “Aar ang Deleny girinya.”"]], [["A be ngwüjï ngwee ngwuru ngwuꞌduru aar ondaji yidiganya giyiꞌralu ꞌdar yaꞌti aar ye lïngïdï yorta ye ngwaalinga na yiꞌral yïlïngïdäär je aar je übïjänü ligor le aar ru nono yooꞌra yubanu yaꞌti lïngïdï. Yiꞌral yiru giyee ngwäyälü yanni yati je gäbïcï aar dudi."]], [["Wäj bi gwani ngindenga! Lima gwuji gay gidi Gayin, lima büdädï lima ïꞌdï kora gidi gur gani Balam gani linynyi bileng. Lima dudi lima ru nono guru gani Koora gwani nyurtanu gwüngün."]], [["Ngwüjï ngwee ngwübïrꞌtängïdïnä ngwaꞌti je yaaru apu ꞌdi yooko nda le emadi gwüpäng kiny geꞌte pu gïyïꞌrïnyïnä yalu. Ngindenga liru ngwooꞌra ngwïtädï giyigoꞌro yegen ꞌdogo. Ngindenga liru nono gïbäꞌrü gapu dirun gaꞌti nu giranyu. Ngindenga liru nono ngwaꞌri digadu de ngwaꞌti ꞌriꞌru a je ngwüjï aku. Aar ru nono ngwaꞌri ngwayu yomonanu rom ngwugwallanalu aar gätïnï mbüny."]], [["Ngindenga liru nono dudu daru giyaanu, aar allijaja ngwuduwalu ngwegen mbüny aar ngwe apiyi ngwüjü yaaru. Ngindenga liru nono yuurrumu yanni yidudu yigeꞌta je Ngwaalu, ji gwegen gwuru dïrïm dümnänü ꞌtïꞌtïn didi gwurꞌtaling."]], [["Agunug gwanni gwuru giꞌra kwoꞌra täꞌrïl (7) kilinge gidi Adam, gwallija yïjïrä ngwüjï ngwee ngwari, “Lïngïdär ndi ari Deleny ndo dïndäär ngwüjï ngwe ngwüngün ngwanni ngwujuꞌru ngwuru ngwüüꞌrï (1,000) na ngwüüꞌrï (1,000),"]], [["ndi pïcï ngwüjü yelenya ꞌdar ngwudi dïdlä ngwuje määtä ꞌdar ngwanni ngwuki drü gwani apepe gwegen ꞌdar gwanni gwuki drü gwanni gwärräär gay ge gidi drü danni diki, na gwani yiꞌral ꞌdar yanni yiki drü yondijaja je ngwüjï nono ngwanni ngwuki drü.”"]], [["Ngwüjï ngwee ngwäbïngïnü giyenenanu aar ke yiꞌrinya. Ngwugwuju amiꞌrang gwanni gwuki gwudi yigor yegen ꞌdogo. Ngwati piyi yigoꞌro yegen aar mamiꞌri ngwüjänü ngwujaꞌri ngwe aar gu mbojaji."]], [["A be lani ngwumaad ngwüny, diwayinar ngwujaꞌri ngwanni ngwondaja ngwe ngwooꞌra ngwükäjäär je ngwudi Deleny dege dani Yicu Kirictu."]], [["Lica je ndi ari, “Gaji gidi gwodaning ga ji gila ngwüjï ngwa ji ngwanni ngwa ru ngwüꞌdüꞌdïnyä ngwa gwuji amiꞌrang gwudi yigor yegen gwuki drü.”"]], [["Ngwüjï ngwuru ngwee ngwanni ngwata je gäbïcï ngaa üꞌrïꞌtïdänü, ngwanni ngwati gwuji ubinganu gwudi lingeno ꞌdogo aar erne Lïgïꞌrïmä lidi Ngwaalu."]], [["A be nga nga lani ngwumaad ngwüny, üdädär yigoꞌro yalu ndi ämnï Ngwaalu gwalu gwanni gwujuꞌrana ngaa otaci Ngwaalingalu yiima ye yidi Lïgïꞌrïm lanni Lijuꞌru."]], [["Ngaa arngani yigoꞌro yalu ndi ämnï Ngwaalinga ngaa dünïcï ïnäng gwudi Deleny dege dani Yicu Kirictu ndi ara je olatiyi ndi midi gwudi gwurꞌtaling."]], [["Ara je ïnä loko lanni gilo lümïmänü."]], [["Äbärär je loko gïlïgä ngaa je gïlängïdïyï. Ara je ïnä loko ngaa be arngani yigoꞌro yalu ara je yedeny eny ꞌdi ngwured ngwanni ngwuma je ngwanginu ngwegen rngïyï."]], [["Ngwaalu ngwuru ngwätï yiima ndi ara je degeꞌdaji ndi ïꞌdï nunnu aji ara je olatiyi ngwäyänü ndi näjï gwüngün lijaw nono lijayanu gwulleny."]], [["Ngwaalu ngweꞌte pu ngwuru Gilang gwege a gu näjï na yurꞌtu na yiima na yeleny yüngün ru Deleny de dege dani Yicu Kirictu ꞌtuꞌtu gaji ꞌdar gwerre na gweneno ꞌdi aar gu ele gwurꞌtal. Yiru gu."]]]], "Revelation of John": [[[["ꞌTäälü gwuru nggwee gwudi Yicu Kirictu gwanni gwätädï Ngwaalu ngwenggaci ngwïnädä ngwüngün yiꞌral yanni giyo gito yadi ji. A je Yicu ꞌtäcï dïnädälü düngün dani Yuwana gïꞌrr ge güngün ganni gükäjïng."]], [["Yima je Yuwana inggidi ꞌdar yanni yänggädïng je. No ngwujaꞌri ngwuru ngwee ngwudi Ngwaalu aar ru inggidi gwanni gwaru gwe Yicu Kirictu."]], [["Gwa aar onjaci gwanni gwa uli ngwujaꞌri ngwudi yïjïr giyee na la aar je onjaci lanni la ꞌdingini na lanni la ärrï yiꞌral yanni giyo gïyïjïränü giyee. Ndi ari gaji gima ja gito ndi yiꞌral giyee ji."]], [["Ngwujaꞌri ngwee ngwïndï ꞌdünggüny äny gwani Yuwana, ngwükäcï nje ngwïkïrïjïnä giyiꞌdoonga kwoꞌra täꞌrïl (7) yidi ngwaalu ngwani Ajiya."], ["Ara je gu yïmïꞌrü na adatalu gwudi Ngwaalu ji nginde gwanni nggwo"], ["na gwanni gwuju na gwanni gwa ji gwila. Na ngwügïꞌrïm kwoꞌra täꞌrïl (7) ngwanni ngwo ngwüdünäcä diduꞌralu düngün didi yeleny"]], [["na ndi Yicu Kirictu gwanni gwinggidu ligor leꞌte pu gwanni gwuru giꞌra ndi ꞌdïꞌrï giyiꞌranyanu gwuru deleny didi ngwelenyinga ngwudi dïyängälü."], ["Nginde gwanni gwati nje ämnï a gwuminje üꞌrälü ndi ke gwege yïn ye yüngün,"]], [["gwuminje ruji yeleny na ngwurꞌdal nunnu ar äpïjï Ngwaalinga yiiru ngwuru Papa gwüngün. Gwuru näjï ngwuru yiima yidi gwurꞌtaling."], ["Yiru gu."]], [["Geꞌtar ngwäyälü! Ndi ari Yicu nggwo gwadi ꞌtädälü gïyïbäꞌrälä,"], ["a gwa ngwüjï ꞌdar engga,"], ["ꞌdi ꞌto ngwüjï ngwanni ngwudugu giiri ge,"], ["na ngwüjï ꞌdar gïdïyängälü ngwa runi gwani nginde."], ["No ya gu ru! Yiru gu."]], [["Deleny diru Ngwaalu daru nu, “Äny gwuru gwanni gwuru giꞌra nyi ru gwanni gwuru gora. Nginde gwuru gwanni nggwo na gwanni gwuju na gwanni gwa ji gwila, nginde gwanni gwuru yiima giyiꞌral ꞌdar.”"]], [["Äny gwuru diweengga dalu dani Yuwana gwacajida le gïdïrbänü ngaa le acajidi giyelenyanu na ndi määtä yiguri na orꞌtemaji gwani Yicu. Äny gwuju ngwaalu giyaanu ngwani Bitumij ndi ondaci ngwüjü ngwujaꞌri ngwudi Ngwaalu nyi inggidi Yicu gwe."]], [["Komon gidi Deleny, a nyi Lïgïꞌrïm lidi Ngwaalu aw nono nyi ꞌdingini giluꞌranu dula dipa gärnänü nono yal yidi giil,"]], [["aar nyi ci, “Yanni yänggädä je, ullu je kitabanu nga je ükäcï yiꞌdonga giyee kwoꞌra täꞌrïl (7), Abijuj, Jämïrnä, Bargamuj, Tiyatira, Jarduj, Bïlädïlïbïyä na Lädükïyä.”"]], [["Nyi be gwurlalu ndi ombaji nyi engga yärü gwuru gwondaciny. Anni miny gwurlalu nyi engga yudina yidi ngwamba kwoꞌra täꞌrïl yiru dab"]], [["gidiliganu didi yudin nyi gu engga dïjü diju gu diru “nono gïjï gidi dïjï dümnä.”"], ["Digenna direda dola düllälü ꞌdi ngwobani giyoralu yüngün nyi engga lägüwä liru dab lïmïlïdïnä konggemala güngün."]], [["Ngwäꞌrü kiꞌra güngün ngwuru nono ngwola ngwubidu aar bidi nono ngwäbïꞌrä. Na ngwäy ngwüngün ngwïtänü nger nger nono lïgä."]], [["Ngwari yora yüngün nggäm nggäm nono buta gwügwällär lïgä le na yal yüngün ari nono yaw yonyadu yüllü därä."]], [["Gwümäätädï yuurrumu kwoꞌra täꞌrïl (7) gaama ge güngün a galal ꞌtüdä ngwulemanu ngwüngün gätï yïnï giyimere ꞌdün. Ngwuru ngwäyänü ngwüngün nono lingen lïtänü."]], [["Anni miny engga nyi ïꞌdï giyoranu yüngün nono dïjï dayu. Aar nyi gu geꞌte guyala güngün giru gaama ngwari, “Aaꞌti yedeny ya ang eny. Äny gwuru gwanni gwuru giꞌra nyi ru gwanni gwuru gora."]], [["Äny gwuru gwanni gwumidu, äny gwayu gwele a be gweneno äny nggwo gwumidu miding gwudi gwurꞌtaling. Na äny gwuru gwümätï mubita gwudi längïr lidi yiꞌrany na del didi yiꞌrany."]], [["Yäy gu no, yanni yänggädä je ulla je, yanni giyo gweneno na yanni ya ji gweere."]], [["Yujimidi yidi yuurrum kwoꞌra täꞌrïl (7) yanni yänggädä je kaama güny na yudin yiru dab yidi ngwamba kwoꞌra täꞌrïl yani no, yuurrum kwoꞌra täꞌrïl (7) yani ngwooꞌra ngwudi yiꞌdoonga yidi Ngwaalu kwoꞌra täꞌrïl (7), na yudin yiru dab yidi ngwamba kwoꞌra täꞌrïl (7) yani yiꞌdoonga yidi Ngwaalu kwoꞌra täꞌrïl (7).”"]]], [[["Üllïjä doꞌra didi giꞌdoonga gidi Abijujing. Ngwujaꞌri ngwee, nginde gwuru gwükäjä je gwanni gwümäätädï yuurrumu kwoꞌra täꞌrïl gaama ge güngün gwanni gwelellalu giyudinanu kwoꞌra täꞌrïl yidi ngwamba yiru dab."]], [["Äny gwülïngïdï yiiru yunga nyi lenge unding ngwäy gwunga na orꞌtemajing gwunga. Na äny gwülïngïdängä ndi ari yanni yiki yati ang ke ngwäy na ndi ari nga gwüdïdïmä ngindeng je lanni laru liru ngwooꞌra ngwükäjäär je aar gu be ꞌti rüdï, lïmbüjïnä ndi ari liru ngwuꞌduru."]], [["Nga gwuma orꞌtemaji gïdïrbänü gwani ngwürïny ngwüny nga ꞌti gakidu."]], [["A be yätï nje giyee ꞌdunggunga, ndi ari nga gwuma gatani ämnïng gwunga gwele gwätängä gwerre."]], [["Diwayina be ngwaalinga ngwanni ngwuma gu ïꞌdï nga joꞌrenyana nga je ärrï yanni yärrä je gwele gwerre. Ma ang ꞌti joꞌrenyana, nggwa ila ꞌdunggunga nggwäbrï gudina gidi lamba lunga ngwaalu ngwüngün."]], [["A be yätä je giyee, apepe gwudi Nekolanga gwukanga ngwäy gwanni ngwukiny ngwäy ꞌto."]], [["Gwanni gwätï länï, ngwuꞌdingini ngwujaꞌri ngwee ngwuca ngwe Lïgïꞌrïm yiꞌdonga yidi Ngwaalu. Gwanni gwa dami, gwätï gu ndi nyi ätä ngweny gidaꞌri didi midi danni ndo gidaartanu didi Ngwaalu."]], [["Üllïjä doꞌra didi giꞌdoonga gidi Jämïrnäng. Ngwujaꞌri ngwee nginde gwuru gwükäjä je gwanni gwuru giꞌra ngwuru gwanni gwuru gora, gwanni gwayu gwerre gwuma be oꞌra gwumidu."]], [["Äny gwülïngïdï dïrbä dunga nyi lenge yiwaya yunga a be yanni yiru ꞌdidanu nga gwünänü. Yïlïngïdï nje yanni yati aar je üꞌrïdä nono ngindenga lanni lari liru Ngwüyäwüd aar gu ꞌti be rüdï, aar be ru ngwämrä ngwudi dijegoꞌrr."]], [["Aaꞌti yedeny ya ang eny giyiꞌrendeny yanni giyo yadi ang mbuji. Nggwa ang ondaci ndi ari dijegoꞌrr da je gatu loko korkon ara je dïdïmänü, na la je übïnälü ngaa la ji gïdïrbänü yomon ꞌdï (10). Mätï ligor, ꞌdi ma aar ani yiꞌrany, nggwa ang be giki gukuna gidi midi."]], [["Nginde gwanni gwätï länï ngwuꞌdingini ngwujaꞌri ngwanni ngwuca ngwe Lïgïꞌrïm yiꞌdonga yidi Ngwaalu. Gwanni gwa dami, gwaꞌti gwa yiꞌrany yidi gwodaning akani nono."]], [["Üllïjä doꞌra didi giꞌdoonga gidi Bargamujing, ngwujaꞌri ngwee nginde gwuru gwükäjä je gwanni gwätï galala gätï yïnï giyimere ꞌdün."]], [["Äny gwülïngïdä gwe ngwaalinga ngwata gu ji, ngwaalu ngwanni ngwätï gu dijegoꞌrr diduꞌri düngün didi yeleny. A be nga gwümätïnälü ꞌdidanu ngwürïny ngwüny. Nga gwaꞌti nyïꞌrïnä ämnïng Ngwaalu gwunga ꞌdünggüny ꞌdi kaji gidi Andibaj, gwanni gwinggidiny gwe ligor leꞌte pu gwanni gwuma aar ꞌrinye kündär galu ngwaalu ngwati gu dijegoꞌrr ji."]], [["A be yätï nje giyee yoko ꞌdunggunga, nga gwätï ngwüjü ngeno ngwanni ngwugwuja ngwujaꞌri ngwudi Balam,"], ["gwanni gwenggaci Balaging ndi gïꞌrïcï ngwüjü ngwudi Yïjïräyïl ngwuje iye ngwony ngwudi mïꞌrïnï nono gwudi dïdülä aar ärrï yiꞌral yiki aar arri yïjïnä."]], [["Nga ätï ꞌto ngwüjü ngwugwuja ngwujaꞌri ngwudi Nekolanga."]], [["Yäy gu no, joꞌrenyana. Ma ang ꞌti joꞌrenyana, äny gwa ila puprang ꞌdunggunga linyii le dugidi galal ge gidi ngwulem ngwüny."]], [["Gwanni gwätï länï ngwuꞌdingini ngwujaꞌri ngwee ngwuca ngwe Lïgïꞌrïm yiꞌdonga yidi Ngwaalu. Gwanni gwa dami gwuny ätädä män gwoko gwanni gwändälü. Nyi ätädä ꞌto düꞌrïmünä dibidu düllünä gu ngwürïny ngwuyang ngwulinginna ꞌdogo gïdïjï danni dadi ape."]], [["Üllïjä doꞌra didi giꞌdoonga gidi Tiyatirang, ngwujaꞌri ngwee nginde gwuru gwükäjä je gwanni gwuru Gïjï gidi Ngwaalu ngwäy ngwüngün ngwanni ngwïtänü nono lïgä a yora yüngün ru buta gwujuꞌru."]], [["Äny gwülïngïdï apepeng gwunga nyi lenge ämnïng gwunga, nyi lenge ämnïng Ngwaalu gwunga na yiiru yunga na orꞌtemajing gwunga. Na ndi ari yiiru yunga yidi gwodaning yonyadana giyiiru yidi gwerreng."]], [["A be yätï nje giyee ꞌdunggunga, ndi ari ngaa lati gätïjï dayu ligoralu dani Yijabil danni daru diru dïjïr. Dati raji ngwïnädä ngwüny ꞌter ngwujaꞌri ngwe ngwüngün aar ru ngwïjïn aar eny ngwony ngwudi mïꞌrïnï nono gwudi dïdülälü."]], [["Dätädïny yomon nunnu ngwujoꞌrenyana gïyïjïn yüngün ngwube ꞌdonya ndi joꞌrenyana."]], [["No, diny gatu ngwümbür ngwudi dïrbä da ümï na lanni lïmïꞌrïdäär le ngwäyänü, linje le gatu gïdïrbänü dipa, manari lima ꞌti joꞌrenyana ndi acajidi ndi apepe gwüngün."]], [["Nggwa mïꞌrï yïjü yüngün yiꞌrany ye. Yiꞌdoonga ꞌdar yidi Ngwaalu ya be lenge ndi ari äny gwuru gwanni gwati ombaji yigoranu nyi ombaji yaꞌranyanu yidi dïjï na nggwa je gwäꞌräcänü gwani apepe gwalu."]], [["A be gwenene nggwa je ci loko lanni gilo lijalu Tiyatira, nga nga lanni liꞌdonya ngwujaꞌri ngwudi daw ndee ngaa lanni lima ꞌti ämnä ngwujaꞌri ngwaru ngwe ngwuru yujimidi yidi dijegoꞌrr yojema, nggwa je ci nu nggwäꞌtüdï gwada je üpïyï üpïnïng gwuꞌter,"]], [["mätïnädär gu ꞌdogo giyoo yätä je ꞌdi nyi oꞌra."]], [["Nginde gwanni gwa dami ngwugwuji ndi ärrï buping gwüny ꞌdi ngwumedaji, gwunyi ätädä yelenya ngwuruyi ngwüjü giyen."]], [["Ngwuje ruyi yelenya guura ge giru laaba,"], ["ngwuje pänü nono ma pï gimoyanu giru gilu."], ["Nono ape nyi gu yelenya ndi Papa gwüny."]], [["Gwunyi ätädä ꞌto guurrumu gidi gïtänyïng."]], [["Nginde gwanni gwätï länï, ngwuꞌdingini ngwujaꞌri ngwee ngwuca ngwe Lïgïꞌrïm yiꞌdonga yidi Ngwaalu."]]], [[["Üllïjä doꞌra didi giꞌdoonga gidi Jardujing, ngwujaꞌri ngwee nginde gwuru gwükäjä je gwanni gwümätï ngwügïꞌrïmä kwoꞌra täꞌrïl (7) ngwudi Ngwaalu na yuurrum kwoꞌra täꞌrïl (7). Äny gwülïngïdï yiiru yunga. Nga gwumidu ngwürïny ngwe a be ꞌdidanu nga gwayu."]], [["ꞌRita nga je burnani nga je gägïräjï yunga giyoo yadi ayi, ndi ari äny gwumbuju yiiru yunga yaꞌti mbutu ngwäyänü Ngwaalu."]], [["Diwayina ndi ari awa nga gwuꞌdingina ngwujaꞌri awa nga je määtä nga je ꞌdengenaja nga joꞌrenyana. Manari nga gwuma ꞌti ꞌritu, nggwa ila nono gwele duꞌramu gaji ganni gaꞌti ga ang lenge."]], [["A be lätä je loko Jarduj laꞌti rngïyä ngwureda nono ngwegen ke gwe, ngindenga liny le ele ligenna ngwureda ngwubidu ndi ari lädï gu."]], [["Gwanni gwa dami gwa genne ngwureda ngwubidu nono ngindeng je a gwa ꞌti gwunyi brota ngwürïnyälü ngwüngün mbüny kitabanu gidi midi, a be gwunyi gwe inggidi ngwäyänü ngwudi Papa gwüny na yïꞌrr yüngün."]], [["Gwanni gwätï länï, ngwuꞌdingini ngwujaꞌri ngwee ngwuca ngwe Lïgïꞌrïm giyiꞌdonga yidi Ngwaalu."]], [["Üllïjä doꞌra didi giꞌdoonga gidi Bïlädïlïbïyäng, ngwujaꞌri ngwee ngwudi Nginde gwuru gwanni Gwujuꞌru, Nginde gwanni gwuru ꞌDidanu, gwanni gwätï mubita gwudi Däwüd, mung ïgïtälü aaꞌti dïjï längïtä, mung längïtï aaꞌti dïjï ïgïtädälü."]], [["Äny gwülïngïdï yiiru yunga ndi ari nga gwätï yiima yooko a be nga gwuma ꞌdingini ngwujaꞌri ngwüny nga je määtädä. Nga ꞌti nyïꞌrïnä ngwürïny ngwüny. Yäy gu no, nggwuma ang ïgïtïjï längïrü dïjï dere daꞌti da längïtï."]], [["A be lanni lïjädï ngwämrä ngwudi dijegoꞌrr, lanni laru liru Ngwüyäwüd aar be ru ngwuꞌduru, linje gäbïcï lila la ang kwucalu yirku ye giyoranu yunga aar lenge ndi ari nggwämnängä."]], [["Na ndi ari nga gwümätï ngwujaꞌri ngwüny nga orꞌtemaji, äny nggwa gu etadi ꞌto kaji gidi mïmïnï nono ganni gadi ila gïdïdlä ndi mïmïnï ngwüjü nono gïdïyängälü."]], [["Äny nggwo gito gwadi ila puprang, mätïnälü ngwujaꞌri ngwoo ngwätä je nunnu aaꞌti la ang apada gukuna gunga."]], [["Gwanni gwa dami, gwunyi ruji gidingo ngwuꞌdun ngwudi Ngwaalu nggu ji ngene gwurꞌtal gwunyi gu ulli ngwürïny ngwudi Ngwaalu ngwüny na ngwürïny ngwudi gündär gidi Ngwaalu ngwüny, Üräjälïm gwanni gwuyang gwüllü kerala Ngwaalu ngwüny, na gwunyi gu ulli ꞌto ngwürïny ngwüny ngwanni ngwuyang."]], [["Gwanni gwätï länï, ngwuꞌdingini ngwujaꞌri ngwee ngwuca ngwe Lïgïꞌrïm yiꞌdonga yidi Ngwaalu."]], [["Üllïjä doꞌra didi giꞌdoonga gidi Lädükïyäng, ngwujaꞌri ngwee nginde gwuru gwükäjï je gwanni gwani Yiru gu gwanni gwinggidu gwuru ligor leꞌte pu ngwuru ꞌdidanu, gwanni gwuru gora gidi yiꞌral ꞌdar yanni yïgïꞌtïnä."]], [["Äny gwülïngïdï yiiru yunga na ndi ari nga gwaꞌti jïlü nga ꞌti büdü. Nggwüjädï ndi ari aadi ang jïlï na aadi ang büdï."]], [["Nga be jalu cagiꞌrim nga ꞌti büdü nga ꞌti jïlü, äny gwa ang gwonynyalu mbüny ngwulemanu ngwüny."]], [["Nga gwati ari, “Äny gwünänü, äny gwuma bile yelenya, äny gwaꞌti bupa yiꞌral yere.” A be nga gwaꞌti lïngïdï ndi ari nga gwaꞌti ätï jayinganu, nga gwangiꞌru ngwäy, nga ru diwayi, nga rïmï ngwäy, nga gwïndälü ngwanginu ngwanu."]], [["Äny gwa ang ola ndi ari nyi ella dab dïjüꞌrïnä lïgä le nunnu nga nänü ꞌdidanu, nyi ella ngwureda ngwubidu nga je genne ang ngwe gwüꞌrübänï yaaralu yidi ngwanginu ngwunga, nyi ella düngänä nga de gwällïnï ngwäyänü nunnu nga ombajidalu."]], [["Äny gwati rime nyi reraji ngindeng gwanni gwati nyi ämnï. Büdä be nono nga joꞌrenyana."]], [["ꞌDingina, äny nggwo gwüdünü gïlängïr nyi pï dïmbürä, ma dïjï dere ꞌdingina yal yüny ngwïgïtä, äny gwa änï diiny de eny diiny de ji."]], [["Gwanni gwa dami gwunyi ätädä yelenya nyii gwe jalu ngwuduꞌrala ngwudi yeleny ngwüny, anaku dami nyi gu äny, nyii jalu Papa gwe gwüny ngwuduꞌrala ngwudi yeleny ngwüngün."]], [["Gwanni gwätï länï, ngwuꞌdingini ngwujaꞌri ngwee ngwuca ngwe Lïgïꞌrïm yiꞌdonga yidi Ngwaalu."]]], [[["Anni ma yiꞌral giyee ele, nyi ombajidalu nyi engga längïrü lijalu mbüny kerala. A dulu dele durnidiny gwerre dipa gärnänü nono yal yidi giil, nyi ꞌdingini aar nyi ca nu, “Anda ngene nga enggaci yiꞌral yanni yaji ya ji gweere.”"]], [["A puprang no, aar nyi Lïgïꞌrïm aw nono, nyi engga diduꞌri didi yeleny kerala diju gu dïjälä deꞌte."]], [["Nginde gwanni gwujalu ngenone gwuru nono goꞌrra giru guꞌru guuranu ngwïgïnyänü ngwuru nono goꞌrra giru guꞌru guri. A dulili diru nono nyadbay gwïgïnyä üꞌrü diduꞌralu didi yeleny guꞌriguꞌtu."]], [["A ngwuduꞌri ngwudi yeleny küüꞌrï na kwoꞌrongo (24) ännï diduꞌranu didi yeleny ndoo, a gu mbumbunga jala liru küüꞌrï na kwoꞌrongo (24) ligenna ngwureda ngwubidu aar genne yukuna yidi yeleny yiru dab giyiꞌrala yegen."]], [["Ati diduꞌri didi yeleny ndoo enyanu ngïꞌräm ngïꞌräm, a gu dulu ꞌtüdä, ating mïꞌrïnänü nono gwele gere. Ngwäyänü ngwudi diduꞌri didi yeleny, a gu ngwamba kwoꞌra täꞌrïl (7) dünä ngwuꞌdu lïgä, ngwani ngwügïꞌrïm kwoꞌra täꞌrïl (7) ngwudi Ngwaalu."]], [["Na ꞌto ngwäyänü ngwudi diduꞌri didi yeleny a gong ji giru nono yaw yiru ngwäyänü gijaja, yijuꞌru ngwäyänü nono daginya."], ["Gidiliganu, diduꞌri nono didi yeleny, a gu ngwong kwoꞌrongo (4) ngwumidu ji ngwonyadu ngwäyänü gweere na gwodan."]], [["Gong ganni giru giꞌra giru nono dira na ganni gigwujanalu giru nono gïndrï na ganni giru giꞌra täꞌrïl, giru ngwäyänü nono dïjï dümnä na ganni gïndälü gwodan giru nono gïꞌrä giru dïïyü gïꞌdïꞌrü."]], [["Ngwong ngwee kwoꞌrongo (4), geꞌte geꞌte gätï ngwubung nyärläl (6) ngwubu gu ngwäy nono ꞌdar, ꞌdi ar ubi nono ngïnäꞌdänü ngwubunganu. Aar ꞌti dünädï dilu de na lingen ndi ari,"], ["“Juꞌri, Juꞌri, Juꞌri,"], ["Deleny diru Ngwaalu diru yiima,"], ["gwanni gwuju na gwanni nggwo na gwadi ila.”"]], [["Ma ngwong ngwee ngwumidu näjï ngindeng gwanni gwujalu gididuꞌrala didi yeleny gwanni gwumidu gwurꞌtal, aar ortada, aar ci yäy ꞌtu,"]], [["ati mbumbunga giloo liru küüꞌrï na kwoꞌrongo kwucalu yirku ye gwujalu gididuꞌrala didi yeleny gwanni gwumidu gwurꞌtal ati aar gïꞌtïjï yukunalu yidi yeleny diduꞌri nono didi yeleny ati aar ci,"]], [["“Gwani Deleny diru Ngwaalu ngwärï a gwädï gu"], ["ndi aar ang näjï, aar ang denya aar ang gwäꞌräcï yiima,"], ["ndi ari nga gwuru gwugeꞌta yiꞌralalu ꞌdar,"], ["a bupi gwe gwunga, yïgïꞌtïnä"], ["aar ji yimidu.”"]]], [[["Nyi be engga kaama gidi nginde gwanni gwujalu gididuꞌrala didi yeleny gitab güllïnä gu ngwujaꞌri giluꞌru na gilari aar mïꞌrä ngwulge ngwe kwoꞌra täꞌrïl (7)."]], [["Na nyi engga gïꞌrrä gätï yelenya yipa ngwurnida dula gwulleny ngwari, “Yärü gwuru gwädï gu ndi kiyi dilge ngwïgïtä gitabalu mbüny?”"]], [["Aaꞌti dïjï dere ju kerala na gïdïyängälü na gïdïyängänü ndi ïgïtï gitabalu na ꞌdi nding ombajanu."]], [["Nyi ari gwulleny ndi ari dïjï daꞌti ju dädï gu ndi ïgïtï gitab ngwombajanu."]], [["A nyi be mbumbu gweꞌte ndi mbumbunga giloo ci, “Nga ꞌti aru! Geꞌta ngwäyälü, Dira danni dïꞌtüdï kïïlü gidi Yäwüdä, dïgüürnä didi Däwüd dima dami, diru da burni ndi kiyi ngwulge ngwee kwoꞌra täꞌrïl (7) ngwïgïtä gitabalu.”"]], [["Nyi be engga Giranyu gïdünädälä gidiliganu didi diduꞌri didi yeleny ngwuru nono ma aar üꞌrü ngwulem, gänü ngwonganu ngwoo kwoꞌrongo (4) ngwumidu na mbumbunga giloo. Gätï ngwiil kwoꞌra täꞌrïl (7), ngwätï ꞌto ngwäy kwoꞌra täꞌrïl (7) ngwani ngwügïꞌrïm kwoꞌra täꞌrïl (7) ngwudi Ngwaalu ngwanni ngwükäjïng je gïdïdlä ku."]], [["Ngwube ꞌdongga ngwape gitab kuy gidi gaama gidi nginde nggwoo gwujalu gididuꞌrala didi yeleny."]], [["Anni mung ape, a ngwong ngwoo kwoꞌrongo (4) ngwumidu na mbumbunga giloo liru küüꞌrï na kwoꞌrongo (24) adaci Giranyalu nggoo yirku ye. A dïjï deꞌte deꞌte ꞌdenggenanu ꞌdar dapu dümbärä aar määtädä yïndängälä yiru dab yonyadu yilunala yani otaci Ngwaalingalu gwudi ngwüjü ngwanni ngwujuꞌru."]], [["Aar elnge delnga diyang aar ari,"], ["“Nga gwädï gu ndi ape gitab"], ["nga ïgïtï dilge düngün,"], ["ndi ari nga gwüꞌrïdïnä ngwulem,"], ["a yïn ye yunga, nga gwuma üꞌrïdäcï Ngwaalinga ngwüjälü"], ["gïyïïlü ꞌdar na ngwungla ꞌdar na ngwüjï giyen ꞌdar."]], [["Nga je ruji yeleny na ngwurꞌdal ndi äpïjï Ngwaalinga ngwege yiiru,"], ["na ngwa ape yelenya gïdïyängälü.”"]], [["Nyi be ombajidalu nyi ꞌdingini yal yidi yïꞌrr yonyadu yiꞌranu ngwüüꞌrï na ngwüüꞌrï na ngwüüꞌrï ꞌdï yomonanu ngwüüꞌrï ꞌdï, aar rekaji diduꞌralu didi yeleny na ngwong ngwoo ngwumidu na mbumbunga."]], [["Ati aar elngala gwulleny aar ari,"], ["“Girany gädï gu ganni gima aar üꞌrü ngwulem,"], ["ndi ape yelenya na yurꞌtu na yibegeng na yiima"], ["na denya na näjï na orta.”"]], [["Nyi be ꞌdingini ngwony ꞌdar kerala na gïdïyängälü na gïdïyängänü na giyaanu na ngwong ꞌdar ngwanni ngwuju gwanu aar opepala aar ari,"], ["“Nginde gwanni gwujalu gididuꞌrala didi yeleny na Girany"], ["aar je ortada aar je denya na aar je näjï aar je ruji yiima,"], ["gwurꞌtal na gwurꞌtal.”"]], [["A ngwong ngwoo kwoꞌrongo (4) ngwumidu ari, “Yiru gu,” na mbumbunga kwucalu yirku ye aar äpïjï yobo."]]], [[["Nyi geꞌte ngwäyälü nyi engga Giranyu nggoo ngwïgïtï dilge didi gwerre gwerreng ngwulge ngwoo ngwuru kwoꞌra täꞌrïl. Nyi ꞌdingini gony geꞌte ngwonganu ngwoo ngwuru kwoꞌrongo ngwumidu ngwondaji dulu de dipa gärnänü nono gere gïmïꞌrïnänü ngwari, “Ila!”"]], [["Nyi ombajidalu nyi engga dimirta dibidu yiꞌremna kiꞌra gwere ꞌdünggüny, gwanni gwändï gwälä gwapu gwuꞌrijal, aar ätädä gukuna gidi yeleny ngwüꞌtü dimirta de ndi dugidi gïyäärä yonyadu ngwudami."]], [["Anni ma Girany oꞌre ngwïgïtï dilge ndoo didi gwodaning, nyi ꞌdingini gony nggoo gimidu gidi gwodaning ngwari, “Ila.”"]], [["A be dimirta ꞌtüdä giꞌra rom (2) diꞌter, duri yiꞌremna. Gwanni gwändï gwälä gwätädäär yelenya ngwäbrï adatingalu gïdïyängälü nunnu ngwügäbïcï ngwüjü aar dugidi aar ayi. Aar ätädä galala gipa."]], [["Anni ma Girany ïgïtï dilge ndoo diru giꞌra täꞌrïl, nyi ꞌdingini gony nggoo gimidu giru giꞌra täꞌrïl ngwari, “Ila.” Nyi ombajidalu nyi engga dimirta dümnä yiꞌremna kiꞌra gweere ꞌdünggüny. Gwanni gwändï gwälä gwapu mijaan kuy güngün."]], [["Nyi ꞌdingini dula daru nono dulu didi dïjï dümnä dïꞌtüdï gidiliganu ngwong ngwoo ngwuru yiꞌra kwoꞌrongo ngwumidu ngwari, “Guꞌru gidi ngwülä ngwudi yirende ginya geꞌte pu, giru dinar"], ["deꞌte pu na gidi ngwülä ngwudi yon yinya täꞌrïl, giru dinar deꞌte pu, a be guꞌru gidi abaar gwudi yila na diꞌrica, aaꞌti ngwa je akani nono.”"]], [["Anni ma Girany ïgïtï dilge ndoo diru giꞌra kwoꞌrongo, nyi ꞌdingini gony nggoo gimidu giru giꞌra kwoꞌrongo ngwari, “Ila.”"]], [["Nyi ombajidalu nyi engga dimirta diru dilo yiꞌremna kiꞌra gweere ꞌdünggüny, gwanni gwändï gwälä gwucaar yiꞌrany a del didi yiꞌrany gwujanalu. Aar je ätädä yelenya ndi aar äbrï dïyäng kwoꞌrongo kay geꞌte aar ꞌrinye ngwüjü galal ge, a je ngwamu ꞌrinye, a je dümdï ꞌrinye, a je ngwäng ꞌrinye ngwudi dïyängälü."]], [["Anni ma Girany ïgïtï dilge ndoo diru giꞌra tudini, nyi engga giyoralu yidi dagad ngwangina ngwudi ngwüjï ngwanni ngwüꞌrïnyïtäär je gwani ngwujaꞌri ngwudi Ngwaalu na gwani inggidi gwanni gwinggidaar gwe"]], [["aar urnida dula de gwulleny aar ari, “Gwani Doorta danni Dijuꞌru diru ꞌdidanu, jadu gwuru gwada gwe obalu ngwüjü ngwe ngwudi dïdlä na jadu gwuru gwada gwe gwalli dämjä gwani yïn yärï?”"]], [["Ati aar ätä dïjü deꞌte deꞌte direda dibidu aar ondaci ndi dünï gwoko, ꞌdi aar ꞌrinyeta ngwïnädä ngwuru gimaad gegen na ngwenggen ngwegen ꞌdar ngwanni ngwuru ngwïnäd ngwudi Kirictu ngwanni ngwa je yiꞌrany mbuji nono ngindeng je."]], [["Nyi ombajidalu nyi engga anni ma Girany ji ndi ïgïtï dilge ndoo diru giꞌra nyärläl, a dïyäng lagadalu gwulleny. A lingen gwurli ngwümnï ꞌtïꞌtïn nono ngwured ngwudi gïmärä a düüwä gwurli ꞌdar ngwuri nono yïnä."]], [["A yuurrum miꞌriꞌtadalu gïdïyängälü kerala, nono ati gu dirun dojema nono miꞌritiyi yimnigora gidimnigorala ma dirun ärïyï."]], [["A gere pänïdï nono gwele ati gu dirna pänïdï nono ngwududi a yen gwaginadalu mbüny na ngwaalu giyaanu gwaginadalu ngwaalu ngwegen."]], [["A be ngweleny ngwudi dïdlä, ngwubegeng, ngwanni ngwünänü na ngwartan na ngwongor na ꞌdar lanni liru ngwïnäd na ꞌdar lïgätïnälü, aar änälü ngwubanganu na ngwurꞌdanu ngwudi yen."]], [["Ati aar ci yeno na ngwurꞌda, “Ïꞌdädï nje nono nje gwüꞌrübäjälü ngwäy ngwüngün gwanni gwujalu gididuꞌrala didi yeleny na küündä gidi Girany."]], [["Ndi ari gomon gipa gidi güündä gegen gima obana na yärü gwuru gwanni gwa dünï ngindeng ngwäyänü?”"]]], [[["Anni ma yiꞌral ele giyee nyi be engga yïꞌrrä kwoꞌrongo (4) yïdünädälä giyiꞌrundu kwoꞌrongo yidi dïyäng, aar dünäjï diruna didi yiꞌrundu kwoꞌrongo (4) aar ümïnïcï ndi ärïyï dïyängälü na yaw a daꞌri dere."]], [["Nyi oꞌre nyi engga gïꞌrrä giꞌter mana gändï gïtäny gwe gapana guꞌrunga gidi mïꞌrä gidi Ngwaalu ngwumidu. Ngwurnida yïꞌrrä giyoo kwoꞌrongo (4) dulu de gwulleny yanni yima aar je ätädä yiima ndi ari aar akani dïyängü nono na yaw, ngwuje ci,"]], [["“Aaꞌti ngaa la akani dïyängü nono na yaw na ngwaꞌri ꞌdi ar mïꞌrä ngwïnädä gïyïdülälä ngwudi Ngwaalu ngwege guꞌrung ge.”"]], [["Nyi be ꞌdingini ngwüjü ngwanni ngwuma aar je mïꞌrä ngwudi yïïlü ꞌdar yidi Yïjïräyïl ngwuru yiꞌra ngwüüꞌrï küüꞌrï tudini na ꞌdï kwoꞌrongo na kwoꞌrongo (144,000)."]], [["Kïïlü gidi Yäwüdä, aar je mïꞌrä ngwüüꞌrï ꞌdï na rom (12,000),"], ["kïïlü gidi Räbïn, aar je mïꞌrä ngwüüꞌrï ꞌdï na rom (12,000),"], ["kïïlü gidi Jad, aar je mïꞌrä ngwüüꞌrï ꞌdï na rom (12,000),"]], [["kïïlü gidi Äcïr, aar je mïꞌrä ngwüüꞌrï ꞌdï na rom (12,000),"], ["kïïlü gidi Nabitali, aar je mïꞌrä ngwüüꞌrï ꞌdï na rom (12,000),"], ["kïïlü gidi Manaji, aar je mïꞌrä ngwüüꞌrï ꞌdï na rom (12,000),"]], [["kïïlü gidi Jamaan, aar je mïꞌrä ngwüüꞌrï ꞌdï na rom (12,000),"], ["kïïlü gidi Lawi, aar je mïꞌrä ngwüüꞌrï ꞌdï na rom (12,000),"], ["kïïlü gidi Yajakir aar je mïꞌrä ngwüüꞌrï ꞌdï na rom (12,000),"]], [["kïïlü gidi Jablun, aar je mïꞌrä ngwüüꞌrï na rom (12,000),"], ["kïïlü gidi Yüjïb, aar je mïꞌrä ngwüüꞌrï ꞌdï na rom (12,000),"], ["na kïïlü gidi Bïnïyämïn, aar je mïꞌrä ngwüüꞌrï ꞌdï na rom (12,000)."]], [["Anni ma aar ele giyee, nyi be ombajidalu nyi engga ngwüjü ngwonyadu ngwaꞌti ngwa düꞌränï ngwïndï giyen na gïyïïlü na ngwüjï na ngwungla aar dünäcï diduꞌralu aar dünï ngwäyänü ngwudi Girany, ngwugenna ngwureda ngwubidu ngwapana yiꞌrina yidi ngwiꞌdi ngwuy ngwe ngwegen."]], [["Aar opepala gwulleny aar ari,"], ["“Gilang gwuru gwudi Ngwaalu ngwege,"], ["gwanni gwujalu gididuꞌrala didi yeleny,"], ["ngwuru gwudi Girany.”"]], [["A yïꞌrr ꞌdar dünälä aar üꞌrü diduꞌralu guꞌriguꞌtu didi yeleny na mbumbunga giloo lijalu na ngwong ngwoo kwoꞌrongo ngwumidu. Aar üllänü aar kwuci diduꞌralu didi yeleny yirku ye aar äpïjï Ngwaalinga yobo."]], [["Aar ari,"], ["“Yiru gu!"], ["Orta na näjï na bebere na yäy ꞌtu na denya"], ["na yeleny na yiima"], ["aar ru yidi Ngwaalu ngwege gwurꞌtal na gwurꞌtal."], ["Yiru gu.”"]], [["Aar nyi be mbumbu gweꞌte otacalu aar nyi ci, “Ngwüjï ngwee ngwugenna ngwureda ngwubidu ngwuru ange? A ngwïndï ne?”"]], [["Nyi be ci, “Nga gwuru gwülïngïdï gwani doorta.”"], ["Aar nyi be ci, “Ngwüjï ngwee ngwuru ngwanni ngwuma gïlängïdïnä gïdïrbänü danni dipa. Ngwuma uya ngwureda ngwegen ngwuma aar je bidiyi gïyïn yidi Girany."]], [["Yäy gu no,"], ["Aar be dünäcï diduꞌralu didi yeleny didi Ngwaalu"], ["aar äpïjï yobo lingen le dilu de kobanu güngün,"], ["na nggwo gwujalu gididuꞌrala didi yeleny"], ["ling je gwüꞌrübäjälü diil de didi gäꞌtä güngün."]], [["Ngwaꞌti ngwa je ngwamu enyanu mana,"], ["na ngwaꞌti ngwa je ngwäädä eny mana."], ["Ngwaꞌti ngwa je deja mïꞌrï,"], ["na ngwaꞌti ngwa je ngwübrürtä ngwere ape."]], [["Ndi ari Girany ganni gijalu gidiliganu didi diduꞌri didi yeleny,"], ["ga ru dooꞌra degen,"], ["ling je oktada ngwel ngwudi yaw yanni yätï ngwäyänü yidi midi."], ["La je Ngwaalu brota yal ngwäy yere ꞌdar.”"]]], [[["Na anni ma Girany ïgïtï dilge ndoo diru giꞌra kwoꞌra täꞌrïl, a ngwaalu jalu bïny bïny kerala ꞌdi aar ape gaji güꞌränü."]], [["Nyi engga yïꞌrrä kwoꞌra täꞌrïl yïdünäcä Ngwaalingalu aar je ätädä yiil kwoꞌra täꞌrïl."]], [["A gïꞌrr ila giꞌter gapana gïndängä giru dab ngwüdünï gidagad didi gatalu. Aar ätädä yiluna yonyadu ngwuje gatalu ulingani gwe gwudi ngwüjï ngwanni ngwujaw gidagad diru dab gididuꞌralu."]], [["A dïlü didi yilun ꞌtüdä kuy gidi gïꞌrr na ulingani gwudi ngwüjï ngwanni ngwujaw allu aar obani ngwäyänü Ngwaalu."]], [["A be gïꞌrr ape gïndängä nggoo giru dab ngwonjaji lïgälä lanni lijalu gidagadalu ngwugata gïdïyängälü, a ngwaalu mïꞌrïnänü nono gwele gere a dulu ji a ngwaalu enyanu aar lagadalu."]], [["A yïꞌrr giyoo kwoꞌra täꞌrïl giyoo yapana yiil aar ji mama ndi aar je ärï."]], [["A gïꞌrr gidi gwerre gwerreng ärï giil güngün a gïjïꞌrïm giru yuurrum na lïgä ꞌdidalu gïdïyängälü dïlägänänü yïn ye ngwuꞌdiyi dïyängü ngwangridu täꞌrïl na ngwaꞌri ngwangridu täꞌrïl na yanya yanni yïgïnyä ꞌdar."]], [["A gïꞌrr giꞌra rom ärï giil güngün aar gata gony geꞌte giyaanu giru nono geno gipa guꞌdu lïgä ngwügwürlï yaw ngwangridu täꞌrïl aar ru yïn,"]], [["a ngwong ngwanni ngwumidu giyaw aar je ꞌrinye ngwangridu täꞌrïl a ngwübälükä dudi ngwangridu täꞌrïl."]], [["A gïꞌrr giꞌra täꞌrïl ärï giil güngün a guurrum miꞌra kerala gipa guꞌdu nono lingla lidi lïgä ngwacaji ngwubirta na ngwel ngwudi yaw ngwangridu täꞌrïl."]], [["Ngwürïny ngwudi guurrum nggoo ngwani Diꞌroker"], ["a yaw gwurli aar ꞌre cicir nono diꞌrokera ngwangridu täꞌrïl, aar ꞌrinye ngwüjü ngwonyadu ndi ari yaw yiꞌri gwulleny."]], [["A gïꞌrr giꞌra kwoꞌrongo ärï giil güngün a lingen mïꞌrïnï ngwangridu täꞌrïl na düüwä na yuurrum a ngwaalu ru dïrïm ngwangridu täꞌrïl a lingen le ngwangridu täꞌrïl aar ümnänü a buri erne na ꞌto dilu de ngwangridu täꞌrïl."]], [["Nyi be ombajidalu nyi engga gïꞌräyü giru dïïyü gïꞌdïꞌrü kerala nyi ꞌdingini ngwari yal ye yipa ngwari, “Ngwäjäj bi! Ngwäjäj bi! Ngwäjäj bi! Ngwüjï gïdïyängälü gwani yal yidi yiil yanni yadi je yïꞌrr täꞌrïl yiꞌter ärä.”"]]], [[["A gïꞌrr nggoo giru giꞌra tudini ärï giil güngün, nyi engga guurrumu gïꞌdü kerala ngwüllä gïdïyängälü, aar ätädä mubita gwudi ïgïtï delo diru gïbüꞌrïl."]], [["Anni mung äbräjï delalu diru gïbüꞌrïl, a gu dïlü ꞌtüdä danni dipa giꞌranu nono dïlü didi güdä a lingen ru dïrïm na gere, dïlü de danni dïꞌtüdï kïbüꞌrïl nggoo."]], [["A ngwama ꞌtüdä gïdïlänü aar elalu gïdïyängälü aar je ätädä yelenya ndi iyiyi ngwüjü yiꞌrendenya nono yiiya yidi ngwümü ngwudi dïyängälü."]], [["Aar je ondaci ndi ari aaꞌti ngwa akani yanya nono yidi dïyäng, na ngwong ngwüküdïnä na daꞌri, aar be gwoda ꞌdogo ngwüjü ꞌdar ngwanni ngwaꞌti aar je mïꞌrädï gïyïdülälä yegen mïꞌrä gwe ngwudi Ngwaalu."]], [["Aar je iyiyi yiꞌrendenya ngwüüwäyü tudini (5) aaꞌti ngwa aar je ꞌrinye. Aar je iyiyi yiꞌrendenya nono gwele yiiya yidi dümü mung dugi dïjü."]], [["Giyomon giyoo ngwüjï ngwa bupi yiꞌrany, a yaꞌti ya aar je mbuji, ngwa jada ndi ayi, a ngwa je yiꞌrany abri."]], [["Ngwama ngwoo ngwuru yiꞌremna nono ngwumirta ngwüjäꞌrïmädäär je ngwadi aar ngwe ele gïyäärä ngwugenna ngwony giyiꞌrala yegen ngwuru nono yukuna yiru dab aar ru ngwäyänü nono ngwüjü ngwümnä."]], [["Aar ꞌtü ngwäꞌrü ngwuru nono ngwäꞌrü ngwudi ngwaw a ngwad gwegen ru nono ngwad ngwudi ngwira."]], [["Ngwätï ngwäärä giyonggomala ngwuru ngwaaba, ngwümïꞌrïnä ngwubung ngwe ngwegen nono gwele yal yidi ngwumirta ngwonyadu ngwäbrädï gïyäärä."]], [["Aar ätï ngwiya ngwati obe nono gwele ngwümü, ngwiya ngwee ngwätädäär je yiima ndi iyiyi ngwüjü yiꞌrendenya ngwüüwäyü tudini (5)."]], [["A ngwüktï je deleny diru gïꞌrr gidi gïbüꞌrïl gani Yïbrïyängä “Äbädün” na ngwani Yïgïrïgïyängä “Abuliyun.”"]], [["A wäjäj bi gwudi gwerreng medadi ngwoꞌre ngwugwujalu giꞌra rom."]], [["A gïꞌrr nggoo giru giꞌra nyärläl, ärï giil güngün, nyi ꞌdingini yal yïndï giyiil giyoo kwoꞌrongo gidagadalu ndoo diru dab ngwäyänü Ngwaalu."]], [["Yal giyoo aar ci gïꞌrrä nggoo giru giꞌra nyärläl ganni gapana giil, “Gwällädï yïꞌrrälü giyoo kwoꞌrongo yigekannalu gidibirta dipa dani Burad.”"]], [["A yïꞌrr giyoo kwoꞌrongo gwallanalu kaji nggoo a komon nggoo gïdüüwä ndoo na gïdïdlä ndoo, yiju gu be mama nunnu aar ꞌrinye ngwüjü ngwangiridu täꞌrïl (3)."]], [["Aar je enggaci yiꞌra yidi gwuꞌtulu gwanni gwändï ngwumirtala gwuru ümn, aar mbuji ndi ari gwuru yiꞌranu küüꞌrï ꞌdï ngwüüꞌrï ngwubaalu (200,000,000)."]], [["A nyi dilingid eny nyi engga ngwumirta ngwändï gu ngwüjälä, ngwugenna ngwärä ngwuru ngwaaba giyonggomala ngwuri nono lïgä aar ïgïnyänü nono gälgätüm aar ranu girende nono gïbrïtï. A yiꞌra yegen ru nono yiꞌra yidi ngwira ati lïgä na dïlü na gïbrïtï ꞌtüdä ngwulem ngwegen."]], [["Aar ꞌrinye ngwüjü ngwangiridu täꞌrïl dimdi de ndoo täꞌrïl diru lïgä na dïlü na gïbrïtï danni dïꞌtüdï ngwulemanu ngwegen."]], [["Yiima yidi ngwumirta ngwee yiju ngwulem na ngwiya ngwegen, ndi ari ngwiya ngwegen ngwuru nono ngwüüngä ngwätï yiꞌra yati aar ye obe ngwüjü aar je ätïyï ngwämmä."]], [["Na ngwüjï ngwoko ngwanni ngwuma je ꞌti dimdi ndoo ꞌrïnyïtï, aar ꞌti joꞌrenyana aar gatana ngwony ngwanni ngwugeꞌtaar je ngwuy ngwegen, aar ꞌti dünäjä äpïjïng ngwujegoꞌro yobo na yiꞌremna yiru dab na buta yoꞌrr na yüꞌrï, yiꞌremna yanni yaꞌti ätï ngwäy ndi ombajidalu aar aaꞌti ätï ngwänï ndi ꞌdingini aar ꞌti ätï yora ndi ele."]], [["Aar ꞌti joꞌrenyana ndi ꞌrinyidi, ndi arri yuꞌrinyu, gïyïjïn yegen na giyuꞌram yegen."]]], [[["Nyi be aji nyi engga gïꞌrrä giꞌter gätï yelenya ngwüllä kerala, gigenna gïbäꞌrü, a dulili ji kiꞌrala ꞌdünggüngün. Giru ngwäyänü nono lingeno a yora yüngün ru yidingo yiru lïgä."]], [["Gapu gitab gooko kuy güngün gïgïtïnä. Ngwugatu gora güngün gidi gaama giyaala na gidi gängïr gïdïyängälü."]], [["Ngwube mïꞌrï dula gwulleny nono guba gidi dira. Anni mung mïꞌrï dula gwulleny, gere gïmïꞌrïnänü kwoꞌra täꞌrïl ondaja."]], [["Anni ma dulu didi gere gïmïꞌrïnänü kwoꞌra täꞌrïl ondaji, nyi ji mama gwadi ulli, nyi be ꞌdingina dula kerala ngwondaja, “Mïꞌrädï ngwujaꞌri nga je määtä yujimida ngwanni ngwaru ngwe gere gïmïꞌrïnänü kwoꞌra täꞌrïl aaꞌti ngwa je ulli.”"]], [["A be gïꞌrr nggoo gänggädïny gïdünädï giyaala na gïdïyängälü, allijaji guyala güngün gidi gaama kere."]], [["Ngwümïꞌrï yiꞌrany ngwürïny ngwudi nginde gwanni gwumidu gwurꞌtal, gwanni gwugeꞌta yere na ꞌdar yanni giyo gu, dïyäng na ꞌdar yanni giyo gu, na yaw na ngwong ꞌdar ngwanni ngwo gu ngwari, “Yaꞌti ba be ya jana."]], [["Giyomon yanni yadi ye gïꞌrr giru giꞌra kwoꞌra täꞌrïl mïꞌrïdä giil güngün, yujimidi yidi Ngwaalu ya be medadi, anaku ondacing ye ngwïnädä ngwüngün ngwuru ngwïjïr.”"]], [["A be dulu danni diꞌdingininy ꞌtuꞌtu kerala aar nyi ondaca mana aar nyi ci, “Ïndï ang ape gitab nggone gooko gïgïtïnä kuy gidi gïꞌrr nggone gïdünädälä giyaala na gïdïyängälü.”"]], [["Nyi be ele kïꞌrr nyi otacalu nyi ci ätädïny gitab nggoo gooko. Aar nyi be ci nu, “Apa ang eny, ga ang nyinyilaji ngwulemanu nono ngwaay a be ga ang uliyanu.”"]], [["Nyi ape gitab nggoo gooko kuy gidi gïꞌrr nyi eny, aar nyi nyinyilaji ngwulemanu nono ngwaay a be anni minyi eny aar nyi uliyanu gilaranu."]], [["Aar nyi be ci, “A gwa alliji yïjïrä mana gwani ngwüjï ngwonyadu, ngwüjï giyen, ngwungla na ngweleny.”"]]], [[["Aar nyi be ätädä gipuru giru nono gimur gidi ïdï, aar nyi ci, “Ïndï nga ïdï gobo gidi Ngwaalu na dagad didi gatalu na nga ïꞌrä ngwüjü ngwanni ngwäpïjä Ngwaalinga yobo ngenone."]], [["Nga be gäbïcï gubunga gidi gobo poor aaꞌti ngwa je ïdï ndi ari ngwumaar je ätädä ngwüjü ngwuru Garany. Ngwa ruꞌti gündärä ganni gijuꞌru yora ye ngwüüwäyü küüꞌrï rom na rom (42)."]], [["A linje ätädä lüny rom lanni länggädï yiima la jalu gïmärä aar alliji yïjïrä yomon ngwüüꞌrï na küüꞌrï tudini rom na ꞌdï nyärläl (1260).”"]], [["Giloo rom lanni länggädï, liru ngwümïnïtï rom (2) na yudin yidi ngwamba rom (2) yanni yïdünädälä ngwäyänü ngwudi Deleny didi dïyäng."]], [["Manari dïjï dere dima ari ngwuje akani nono, a lïgä ꞌtüdä ngwulemanu ngwegen ngwuꞌdiyi güwänü gegen. Na gwere gwanni gwa ari ngwung je akani nono gwa gu ayi no."]], [["A ngwa ätï yiima ndi längïtï gere aaꞌti girany ga ni gaji ganni gadi aar ge ji ndi alliji yïjïrä. Aar je ätï ꞌto yiima ndi gwürlï yaw aar ru yïn na ndi mïꞌrï dïyängü dimdi de ꞌdar ma aar gu bupi."]], [["Manari lima medaji inggiding gwegen, a be gomꞌreny ganni giki drü gati ꞌtüdä kïbüꞌrïl ngwuje ꞌdïꞌrä nono aar ngwe dugidi ngwuje dami ngwuje ꞌrinye."]], [["A ngwangina ngwegen gätïnälü kayalu gidi gündär gipa ganni gätädäär ngwürïny giꞌremna gani Jadum na Mijir ngwaalu ngwanni ngwäpädäär gu ꞌto Delenya degen küꞌrälä."]], [["A ngwüjï ꞌdar gïyïïlü ꞌdar na ngwungla ꞌdar na ngwüjï giyen ꞌdar ombajaji ngwanginalu ngwegen ngwäyädälü yomon ꞌtäꞌrïl na gomon ganni güꞌränü aar je gu etadi ndi aar je gatu."]], [["Ngwüjï ngwanni ngwunyurtanu gïdïyängälü ngwa jayanu yiꞌrany ye yegen ngwape yïꞌrïnyïnä aar angidajidi ngwony ndi ari ngwïjïr ngwee rom ngwärrü ngwüjü ngwanni ngwunyurtanu gïdïyängälü yündä gwulleny."]], [["Anni ma yomon täꞌrïl na ganni güꞌränü medadi, a je gu Ngwaalu ngwükäjä lïgïꞌrïmänü lidi midi aar ꞌdïꞌrälü aar dünälä yora ye yegen a lanni liju ndi je ombaji a je yedeny eny gwulleny."]], [["A ngwïjïr ngwoo rom ꞌdingini dula kerela aar je ci, “Andar ngene.” Aar allu kerela gïyïbäꞌrälä a je güwän gegen engga."]], [["A gaji nggoo no, a ngwaalu lagadalu ati ngwuꞌdun ꞌdï kündär ïꞌdï giꞌra geꞌte aar ꞌrinye ngwüjü ngwüüꞌrï kwoꞌra täꞌrïl (7,000), a ngwanni ngwuma gilang, a je yedeny eny aar ortada Ngwaalinga ngwudi gerala."]], [["A wäjäj bi nggwo giꞌra rom medadi a wäjäj bi gwanni gwuru giꞌra täꞌrïl ji kay ndi ila."]], [["A be a gïꞌrr nggoo giru giꞌra kwoꞌra täꞌrïl ärï giil güngün a dulu aranu dipa kerala ngwari,"], ["“Yeleny yidi dïdlä yima aar je ätädä Delenya dege"], ["na ngindeng gwüngün gwanni gwani Kirictu Gwubrutaar yelenya,"], ["na gwadi ru Deleny gwurꞌtal.”"]], [["A mbumbunga giloo liru küüꞌrï na kwoꞌrongo lijalu ngwuduꞌrala ngwudi yeleny ngwegen ngwäyänü Ngwaalu, aar je kwucalu yirku ye."]], [["Aar ci,"], ["“Licanga yäy ꞌtu gwani Deleny diru Ngwaalu ngwuru yiima,"], ["ngwanni ngwo na ngwanni ngwuju,"], ["nunnu nga gwuma ape yiima yunga yipa"], ["na nga gwuma aalu ndi ape yelenya."]], [["A güündä ape ngwüjü giyen, na güündä gunga gima ila."], ["A gaji gima ila ndi obalu ngwüjü ngwe ngwanni ngwayu,"], ["na ndi ätädä ngwïnädä ngwunga ngwanni ngwuru ngwïjïr guꞌru"], ["na lunga lanni lijuꞌru na ngindenga ꞌdar lanni lïdïnyädï ngwürïny ngwunga,"], ["lanni loko na lanni lipa,"], ["na ndi geraji ngwüjälü ngwanni ngwugeraja dïyängälü.”"]], [["A be gobo gidi Ngwaalu ïgïtïnä kerala, kobanu güngün a gu dïmbür didi Gekajidi enggani. Ngenone a gu gere enyany a gu dulu ari a gu gere mïꞌrïnänü a gu ngwaalu lagadalu aar ïꞌdï gïjïꞌrïmä gipa giru yuurrum."]]], [[["A giꞌremna giru yiima ꞌtädälü kerala, a daw ji digenna lingeno a düüwä ji giyoralu yüngün a kiꞌrala güngün digenna gukuna gätï yuurrumu ꞌdï na rom (12)."]], [["Diju lari le ngwuji gito dadi lenge, a yajima enyanu ngwari."]], [["Oꞌre a yiꞌremna yiru yiima yiꞌter ꞌtädälü kerala a dägꞌrïꞌdïr danni duri dibinga dätï yiꞌranu kwoꞌra täꞌrïl na ngwiil ꞌdï ngwätï yukuna kwoꞌra täꞌrïl giyiꞌrala yüngün."]], [["Ngwoda yuurrumu kerala ngwangiridu täꞌrïl (3) liya le lüngün ngwuje gata gïdïyängälü. Ngwube dünäcï dayalu ndo diju gito dadi linge, nunnu mung lingeta ngwungadini gïjü güngün ditiꞌrambal."]], [["A daw lingeta gïjü giru dur giru ganni gadi ruyi ngwüjü giyen yelenya guura ge giru laaba. Aar äbrï gïjü güngün nggoo aar ge ele Ngwaalu na gididuꞌri didi yeleny düngün."]], [["A be daw abri ngwele gïtäny a gu Ngwaalu gïꞌtïjï ngwaalinga ngenone nggu ji aar gu ombaji yomon ngwüüꞌrï na küüꞌrï ꞌdï na ꞌdï nyärläl (1260)."]], [["A be yäärä ꞌdïꞌrä kerala, a Mägäyïlïngä yïꞌrr ye yüngün aar dugidi dägꞌrïꞌdïrngä le yïꞌrr ye yüngün."]], [["Aaꞌti be dägꞌrïꞌdïr ojema nono gwulleny aar je dami aar je apada ngwaalinga ngwegen kerala."]], [["Aar gata dägꞌrïꞌdïrä ndoo dibinga gïdïyängälü. Diru düüngä duubu dani dijegoꞌrr danni dati üktïnï ngwüjü ꞌdar gïdïdlä ngwuje dudiyi. Aar ïꞌdä gïdïyängälü yïꞌrr ye yüngün."]], [["Nyi be ꞌdingini dula dipa kerala ngwari,"], ["“Gwene gilang na yiima na yeleny yidi Ngwaalu ngwege yima ru,"], ["na yeleny yidi nginde gwüngün gwanni Gwubrutaar yelenya."], ["Ndi ari dijegoꞌrr danni dati üꞌrïdä ngweengga ngwege ngwujaꞌri nono,"], ["danni dati je üꞌrïdä ngwujaꞌri nono lingen le na dilu de ngwäyänü Ngwaalu ngwege,"], ["dima aar linynya dima aar gata gïdïyängälü."]], [["Dima aar obedalu"], ["yïn ye yidi Girany"], ["na ngwujaꞌri ngwe ngwegen ngwanni gwinggidaar je,"], ["aar ꞌti ämnä miding gwudi yigoꞌro yegen gwulleny,"], ["nda je yedeny eny giyiꞌrany."]], [["Yäy gu no, jayanu gwani gere"], ["na nga nga lanni gilo gu jayaranu!"], ["A be wäjäj bi gwani dïyäng na yaw,"], ["ndi ari dijegoꞌrr dima üllä ꞌdanggalu!"], ["Dapu güündä giru lïgä,"], ["ndi ari dïlïngïdï yomon yüngün yima jalu yooko.”"]], [["Anni ma dägꞌrïꞌdïr engga ligoꞌro lüngün ndi ari dima gätïnä gïdïyängälü, ngwugwurli ngwübïnï dayalu ndoo dïlïngïtï gïjü giru dur."]], [["Aar gïꞌtïjï dayu ngwubung ngwudi gïꞌrä giru dïïyü nunnu ngwe ꞌdïꞌrï ngwele ngwaalu ngwanni ngwügïꞌtïjäär je gïtäny nggu ji ngeneno aar gu ombaji ngwüdläyü täꞌrïl na ngwüüwäyü nyärläl nunnu ngwabri dägꞌrïꞌdïrä."]], [["A düüngä gata yaw ngwulemanu ngwüngün nono däärü nunnu aar ape dayu."]], [["A be dïyäng ïgïtïnä ngwungadini däärä ndoo dïgätï dägꞌrïꞌdïr ngwulem ngwüngün ngwataji dayu düwä."]], [["A güündä ape dägꞌrïꞌdïrä gidaw ngwoꞌrada gilinge nono güngün ganni giꞌdengenaca ngwujaꞌri ngwudi Ngwaalu aar inggidi ndi ari yiru ngwüjï ngwudi Yicu, aar ye dugidi."]], [["A dägꞌrïꞌdïr dünï kïmämü gidi yaw."]]], [[["Nyi engga gomꞌrenya gïꞌtüdï giyaanu, gätï ngwiil ꞌdï na yiꞌra kwoꞌra täꞌrïl na ngwiilala ngwüngün ngwätï yukuna ꞌdï na giyiꞌra yüngün yüllïnä ngwürïny ngwüllüdï Ngwaalinga."]], [["Gomꞌreny ganni gänggädïny giru nono gaꞌdirgany ngwube ru yora nono yidi dämbäꞌrü ngwuru ngwünyü nono ngwudi dira. A dägꞌrïꞌdïr ätädä gomꞌrenya yiima yüngün ngwätädä diduꞌri didi yeleny na yeleny yipa."]], [["A be giꞌra geꞌte gidi gomꞌreny güꞌrïdäär dämmä dani yiꞌrany a be dämmä ndoo uꞌri nono. A ngwüjï ngwudi dïdlä ꞌdar allalu ndïr aar gwuji gomꞌrenya."]], [["A ngwüjï kwuci dägꞌrïꞌdïrälü yirku ye ndi ari dima ätädä gomꞌrenya yelenya, aar kwuci gomꞌrenyalu ꞌto yirku ye aar utalu, “Yärü gwuru gwanni gwuru nono dägꞌrïꞌdïrä? Yärü gwuru gwanni gwa aar gwe ꞌtäjïdï yongra ngwudami?”"]], [["Aar ätädä gomꞌrenya ngwulem ngwe ondaji yiꞌral ngwuye piyi ligoꞌro lüngün ngwe lo Ngwaalinga ngwape yelenya yüngün ngwuje ruyi ngwüüwäyü küüꞌrï rom na rom (42)."]], [["Ngwullo Ngwaalinga ngwullo ngwürïny ngwüngün na gobo na ngwüjï ngwudi gerala."]], [["Aar ätädä yiima ndi ari aar dugidi ngwüjï ngwe ngwanni ngwujuꞌru nunnu ngwuje dami. Aar ätädä ꞌto yelenya gïyïïlü ꞌdar, ngwüjï na ngwungla na ngwüjï ken."]], [["Ngwüjï ꞌdar gïdïdlä ngwa kwuci gomꞌrenyalu nggoo yirku ye ngindenga ꞌdar lanni laꞌti üllïnä ngwürïny ngwegen kitabanu gidi midi. Gitab gidi Girany ganni güꞌrïdïnä ngwulem ꞌtuꞌtu gïꞌtïnä gu dïdlälü."]], [["Gwanni gwätï länï, ngwuꞌdingini."]], [["Manari yiru ndi ari aar ape dïjü yiwaya ken"], ["da aar ape."], ["Manari yiru ndi ari aar ꞌrinye galala ge,"], ["da aar ꞌrinye galal ge."], ["Giyee yïbüpïnä a ngwüjï ngwanni ngwujuꞌru määtä yiguri aar orꞌtemaji aar ru yigor yeꞌte pu."]], [["Nyi be oꞌre nyi engga gomꞌrenya giꞌter gïꞌtüdï gïdïyängänü gätï ngwiil rom ngwuru nono ngwiil ngwudi girany ngwube ondaji nono dägꞌrïꞌdïrä."]], [["Ngwape yiꞌral yeleny ye ꞌdar yidi gomꞌrenya gele gidi gwerre gwerreng ngwügäbïcï ngwony ꞌdar gïdïyängälü na ngwüjï aar kwuci gomꞌrenyalu gele gidi gwerre gwerreng yirku ye ganni gima uꞌri dämmä nono düngün ndoo didi yiꞌrany."]], [["Ngwape yiꞌremna yidi yiima ꞌdi ngwugeꞌte lïgä luꞌdu lüllü kerala ngwüllä gïdïyängälü a ngwüjï engga ꞌdar."]], [["Ngwududiyi ngwüjü gïdïyängälü yiima ye giyee yanni yimanding ye komꞌreny nggoo gidi gwerre gwerreng. Ngwuci ngwüjü gïdïyängälü aar gaꞌriji giꞌremna aar näjï gomꞌrenya ganni güꞌrïdär dämmä galal ge nggona be ji gimidu."]], [["Aar ätädä yiima ndi ari ngwübüdä giꞌremna düwänü gidi gomꞌreny nggoo gidi gwerre gwerreng, nunnu ngwügäbïcï ngwondaji ngwügäbïcï ngwüjü ꞌdar ngwanni ngwuꞌdonya ndi kwuci giꞌremnanalu yirku ye aar je ꞌrinye."]], [["Ngwügäbïcï ngwüjü, ngwanni ngwooko na ngwanni ngwupa, ngwanni ngwünänü na ngwanni ngwuru ngwuwayi, ngwudi ꞌdunung na ngwïnäd, aar je mïꞌrä gubuꞌru kaama güngün na kïdülälä güngün,"]], [["nunnu aaꞌti dïjï da ellang na aar ella, ꞌdogo manari dätï gubuꞌru nggoo. Gubuꞌru nggoo giru ngwürïny ngwudi gomꞌreny na giꞌra gidi ngwürïny ngwüngün."]], [["Giyee yïbüpïnä a bebere ji. Gwere gwanni gwubebera, gäbïcär ngwïꞌrä giꞌra gidi gomꞌreny ndi ari giru giꞌra gidi dïjï dümnä. Giꞌra güngün giru nyärläl nyärläl nyärläl (666)."]]], [[["Nyi be engga Giranyu gïdünü kenala gani Jäyün gijaar ngwüjï ngwe ngwüüꞌrï küüꞌrï tudini na ꞌdï kwoꞌrongo na kwoꞌrongo (144,000) ngwullaar je gïyïdülälä ngwürïny ngwüngün na ngwudi Papa gwüngün."]], [["Nyi ꞌdingini dula kerala daru nono gwele yaw yonyadu nono gwele yal yidi gere gïmïꞌrïnänü gwulleny, na dulu danni diꞌdingininy, daru nono yal yidi ngwüjï ngwärü aar mïꞌrï ngwümbärä ngwegen."]], [["Aar ji ndi elnge delnga diru diyang giyoranu yidi ngwuduꞌri na ngwong ngwoo ngwumidu ngwuru kwoꞌrongo na mbumbunga. Aaꞌti dïjï dere lïngïdï ndi elnge delnga a be ngwüjï ru ꞌdogo ngwo ngwuru ngwüüꞌrï küüꞌrï tudini na ꞌdï kwoꞌrongo na kwoꞌrongo ngwanni ngwüꞌrädäär jälü gïdïyängälü."]], [["Ngwüjü ngwee ngwuru ngwanni ngwaꞌti rngïyä ngwangina ngwegen ngwaw ngwe, aar be etadi ngwangina ngwegen aar juꞌri. Ngwati gwujani Giranyu nggoo ngwaalu ꞌdar ngwati nggu ele. Ngwuru ngwüꞌrädäjälü aar ru yiꞌra ngwüjänü ngwanni ngwügätäjär je Ngwaalingalu aar je gätäjï Giranyalu."]], [["Ngwaꞌti ꞌtüyä yiꞌduru yere ngwulemanu ngwegen aar jayi nono."]], [["Nyi be engga gïꞌrrä giꞌter gïꞌdïꞌrü gidiliganu kerala gapana ngwujaꞌri ngwanni ngwujaw ngwudi gwurꞌtaling ngwe ondaci ngwüjü gïdïyängälü ngwüjï ꞌdar ken, na gïïlü na lingla na ngwüjï."]], [["Ngwondaji dulu de dipa ngwari, “Dïnyädär Ngwaalinga ngaa je näjï, ndi ari gaji gima be ila gidi pïcï ngwüjü yelenya. Kwucaralu yirku ye gwanni gwugeꞌta gere na dïyäng ngwugeꞌte yaw na ngwäy ngwudi yaw.”"]], [["Oꞌre a gïꞌrrä gwujanalu giꞌter ngwari, “Gwuma ïꞌdï! Gwuma ïꞌdï! Babil gwanni gwupa! Gwanni gwürlälïyü ngwüjü diꞌrica didi yïjïn yüngün.”"]], [["Oꞌre a je gïꞌrr gwujanalu giru täꞌrïl ngwari dula dipa, “Manari dïjï dere danni dikwuca gomꞌrenyalu na giꞌremna güngün yirku ye ngwätï gubuꞌru güngün gïdülälä güngün na kuy güngün,"]], [["nginde gwa ïyï ꞌto diꞌrica dani güündä gidi Ngwaalu danni diꞌdejaralu yiima ꞌdar kiny gidi güündä güngün, aar iye yiꞌrendenya gïbrïtï ge giru lïgä ngwäyänü ngwudi yïꞌrr yanni yijuꞌru na ngwäyänü ngwudi Girany."]], [["Ati aar ꞌtü dïlü didi yiꞌrendeny yegen yidi gwurꞌtaling. Laꞌti la gatu düwä dilu de na lingen le, lanni la kwuci gomꞌrenyalu na giꞌremna güngün yirku ye aar ape gubuꞌru gidi ngwürïny ngwüngün.”"]], [["Ngene, mätïnälü gwudi ngindenga lanni lïdünälü, aar ape yiiru ngwujaꞌri ngwe ngwudi Ngwaalu aar jalu liru yigor yeꞌte pu ndi Yicu."]], [["Nyi be ꞌdingini dula kerala ngwari, “Ullu, la aar je onjaci lanni ladi ayi ꞌtuꞌtu gomon gidi gweneng liru ngwüjï ngwudi Deleny.”"], ["A be Lïgïꞌrïm ari, “Ndi ari ngindenga la gatu düwä gïdïrbä degen, ndi ari la je yiiru yegen gwujani.”"]], [["Nyi ombajidalu nyi engga kiꞌra gweere ꞌdünggüny gïbäꞌrü gibidu giju gu dïjälä diru nono ngindeng gwanni gwuma ru nono gïjï gidi dïjï dümnä, kiꞌrala güngün, gigenna gukuna giru dab kiꞌrala güngün ngwape mänjälä guy güngün gwätï yïnï."]], [["A be gïꞌrr giꞌter ꞌtüdä kobo gidi Ngwaalu ngwurnida dulu de gwulleny ngindeng nggwo gwujalu kïbäꞌrälä ngwuci, “Dingada mänjälä gwunga ang uni. Gaji gidi uni gima ila, ndi ari yuula yidi dïyäng yima banyi.”"]], [["A nggwo gwujalu kïbäꞌrälä, dingada mänjälä gwüngün ngwuni yuula gïdïyängälü."]], [["Oꞌre a gïꞌrr giꞌter ꞌtüdä kobo kerala gapana ꞌto mänjälä gwätï yïnï."]], [["A be oꞌre a gïꞌrr giꞌter ꞌtüdä gidagad didi gatalu gätï yelenya kïlïgä ngwurnida dulu de gwulleny gïꞌrrä nggoo gapana mänjälä gwätï yïnï ngwuci, “Dingada mänjälä gwunga gwätï yïnï nga üꞌrü dütü didi dügïrï ndi ari yügïrï yüngün yima banyi.”"]], [["A gïꞌrr dingada mänjälä gïdïyängälü ngwüꞌrü dütü ngwugatu kigoganu gipa gidi ündï yügïrï gidi güündä gidi Ngwaalu."]], [["Poor kündär ngenone aar je gu mirenyanu yora ye ꞌdi aar ꞌtüyä yïnä kigoganu gidi ündï aar allala ꞌdi aar obani gidilli didi dimirta aar badalu aar ole bränü küüꞌrï ꞌdï (200)."]]], [[["Nyi be engga kerala giꞌremna giru yiima giꞌter gibinga giralu ꞌter, yïꞌrr kwoꞌra täꞌrïl yapana dimdi kwoꞌra täꞌrïl didi gwodaning dadi aar de medaji gündä gidi Ngwaalu."]], [["Na nyi engga gony giru ngwäyänü nono yaw yiru gijaja yïlägänänü lïgä le aar gu dünädä gito gilo lanni lima dami gomꞌrenya na giꞌremna güngün na giꞌra gidi ngwürïny ngwüngün, ngindenga lapu ngwümbärä ngwätädï je Ngwaalu,"]], [["aar elnge delnga didi dïnäd didi Ngwaalu dani Müjä na deelnga didi Girany aar ari,"], ["“Yiiru yunga yipa yiralu ꞌter,"], ["Gwani Deleny diru Ngwaalu ngwuru yiima."], ["Dünälü na ꞌdidanu gwuru gay gunga,"], ["Gwani Deleny didi gwurꞌtaling."]], [["Yärü gwanni gwaꞌti gwa yedeny eny ꞌdunggunga gwani Deleny,"], ["na yärü gwanni gwaꞌti gwa näjï ngwürïny ngwunga?"], ["Ndi ari nga gwuru jücü gwanni gwujuꞌru."], ["Ngwüjï giyen ꞌdar ngwa ila"], ["ngwa ang kwucalu yirku ye,"], ["ndi ari apepe gwunga gwanni gwüdünälü gwuma ꞌtädälü.”"]], [["Anni ma yiꞌral ele giyee, nyi ombajidalu nyi engga gobo giru gäꞌtä gidi Juꞌri ïgïtïnä kerala."]], [["A gu yïꞌrr ꞌtüdä kwoꞌra täꞌrïl yele yapana dimdi kwoꞌra täꞌrïl, yigenna ngwureda ngwujaw nono ngwubidu pupuꞌrul aar üꞌrïdïnänü ngwägüwä ngwuru dab giyonggomala yegen."]], [["Gong geꞌte ngwonganu ngwoo ngwuru kwoꞌrongo ngwumidu, ätädä yïꞌrrä giyoo kwoꞌra täꞌrïl yinya kwoꞌra täꞌrïl yiru dab yonyadu güündälä gidi Ngwaalu ngwanni ngwumidu ngwudi gwurꞌtaling."]], [["A dïlü onyadi gobala didi näjï Ngwaalinga na yiima yüngün, aaꞌti dïjï dere mbuja gay gading ge änï gïdrü ꞌdi a dimdi medadi ndoo diru kwoꞌra täꞌrïl."]]], [[["Nyi be ꞌdingini dula dipa kobo ngwuci yïꞌrrä giyoo kwoꞌra täꞌrïl, “Ïndär ngaa ꞌdeje gündälü gidi Ngwaalu giyinyanu kwoꞌra täꞌrïl gïdïyängälü.”"]], [["A gïꞌrr ganni giru giꞌra ele ngwuꞌdeja ginyalu güngün gïdïyängälü, a ngwomboro ngwanni ngwuki ngwübüdü yiiya määtä ngwüjü ngwanni ngwätï giꞌremna gidi gomꞌreny na ngwanni ngwati kwuci giꞌremnalu güngün yirku ye."]], [["A gïꞌrr nggoo giru rom ꞌdeje ginyalu güngün giyaanu, a yaw gwurli aar ru yïn nono yïn yidi dïjï dayu, a ngwong ꞌdar ngwanni ngwumidu ayi giyaanu."]], [["A gïꞌrr nggoo giru täꞌrïl ꞌdeja ginyalu güngün ngwubirta na ngwel ngwudi yaw aar gwurli aar ru yïn."]], [["Nyi be ꞌdingini gïꞌrrä gidi yaw ngwari,"], ["“Gwani Ngwaalu nga gwübïdänü giyeleny yunga giyee,"], ["nga gwanni nggwo, gwanni ngwuju, nga gwanni gwujuꞌru,"], ["ndi ari lima je le obalu no."]], [["Ngindenga lanni lïꞌrïnyïtï ngwüjü ngwanni ngwujuꞌru aar ꞌrinye ngwïjïrä,"], ["na ngwuma je ätädä yïnä aar je ïyï ndi ari yädï gu ꞌdenggen.”"]], [["Na nyi ꞌdingini a dagad gwäꞌräcänü ngwari,"], ["“Yäy gwani Deleny diru Ngwaalu ngwuru yiima,"], ["ꞌdidanu na übïdänü na yeleny yunga yiru.”"]], [["A gïꞌrr giru giꞌra kwoꞌrongo ꞌdeje lingeno ginya nono, aar ätädä lingeno yiima ngwuꞌdiyi ngwüjü lïgä le."]], [["A ngwüjï üꞌdïnï ngwübürtä ngwe ngwüngün ngwübüdü gwulleny. A ngwüjï lo ngwürïny ngwudi Ngwaalu ngwanni ngwätï yiima ndi üllïyä dimdi ndee, aaꞌti ngwüjï joꞌrenyana aar ꞌti näjä Ngwaalinga."]], [["A gïꞌrr giru giꞌra tudini ꞌdeje diduꞌri didi yeleny didi gomꞌreny ginya nono güngün, a yeleny yüngün gwurli aar ru dïrïm, a ngwüjï iyani ngwunglalu ngwegen gwani yiꞌrendeny yanni yiju."]], [["Aar lo Ngwaalinga ngwudi gerala gwani yiꞌrendeny na ngwomboro ngwegen, aar ꞌti joꞌrenyana giyiiru yegen yanni yiki."]], [["A gïꞌrr giꞌra nyärläl ꞌdeje ginyalu güngün gidibirta dipa didi Burading a yaw yüngün undi aar geꞌte gay gidi ngweleny ngwanni ngwïndï gïtäny gwe."]], [["Nyi be engga ngwüꞌrïllä täꞌrïl ngwuru nono ngwuro a deꞌte ꞌtüdä ngwulemanu ngwudi dägꞌrïꞌdïr ndoo na deꞌte ꞌtüdä ngwulemanu ngwudi gomꞌreny na deꞌte ꞌtüdä ngwulemanu ngwudi gomꞌreny nggoo giru giꞌra rom giru dïjïr diru diꞌduru."]], [["Ngwüꞌrïllä ngwuru ngwudi dijegoꞌrr ngwati ape yiꞌremna yidi yiima ati aar ele ngweleny ngwudi dïdlä ꞌdar aar je gwäꞌräjälü gwani yäärä komon gipa gidi Ngwaalu ngwuru yiima."]], [["“Arnganar! Äny nggwo gwïndï nono gwele duꞌramu! Jayi nono gwani nginde gwanni gwujalu ngwäy ngwe ngwarnga ngwureda ngwüngün nunnu aaꞌti gwa elalu ngwanginu ngwanu aar apiyi ngwüjü yaaru.”"]], [["A be ngwüꞌrïllä ngwee ngwudi dijegoꞌrr gwügwäꞌräjä ngwelenyalu gwüpäng ngwaalu ngwani Armajidun Yïbrïyängä."]], [["A gïꞌrr giꞌra kwoꞌra täꞌrïl ꞌdeje ginyalu güngün gidirun a dulu dipa ara gididuꞌri kobo gidi Ngwaalu ngwari, “Yiꞌral yima ärrïnï.”"]], [["A ngwaalu aranu yal aar mïꞌrïnänü gere aar enyanu a dïyäng lagadalu gwulleny daꞌti gu lagadalu no gomon gere anaku geꞌtaar gu dïjü gïdïyängälü nggu lagadalu dikalu gikidang."]], [["A gündär ganni gipa üꞌrïdïnänü ngwuru yerelanu ꞌtäꞌrïl a yündär yidi ngwüjï giyen ïꞌdï, a Ngwaalu diwayini Babiling gwuru gündär gipa, ngwïcï ginya gonyadu diꞌricala dïdägïnä lïgä didi güündä güngün."]], [["A ngwaalu giyaanu abralu aar dudi a yen dudi."]], [["A gïjïꞌrïm giru yurrumu yipa yipa yïnänü gwulleny ïꞌdä kerala aar acaji ngwüjü, a ngwüjï lo Ngwaalinga gwani dimdi didi gïjïꞌrïm diki gimra."]]], [[["A nyi be gïꞌrr ïlïjä geꞌte, gïyïꞌrränü giyoo yiru kwoꞌra täꞌrïl, yanni yapu yinya kwoꞌra täꞌrïl aar nyi ci, “Ila nga enggaci rerajing gwudi dedr dipa, danni diru gündär ganni gïdünädälä giyaala yonyadu"]], [["na danni dïmïꞌrïdäär ngwäyänü ngweleny ngwe ngwudi dïdlä ngwürlälïyï ngwüjü ngwudi dïdlä diꞌrica de didi mïꞌrï ngwäyänü ngwüngün.”"]], [["A nyi be gïꞌrr ape Gïlïgïꞌrïm aar nyi ge ele gïtäny, nyi be engga dayu dijalu komꞌrenyala guuri yiꞌremna gubu ngwürïny ngwangina nono ngwudi lo ngwätï yiꞌranu kwoꞌra täꞌrïl na ngwätï ngwiil ꞌdï."]], [["Daw ndoo, digenna ngwureda ngwuru yiꞌrura nono diꞌroker aar uuri yiꞌremna digenna dab nono na yiꞌrigar ye yiru yoꞌrr na yoora yiru yoꞌrr, dapu ginya kuy güngün giru dab gonyadu ngwonyala ngwuru yütä na rngï gwudi mïꞌrï ngwäyänü gwüngün."]], [["Na düllïnä kïdülälä ngwürïny ngwee,"], ["“Yujimid gwani Babil gwanni gwupa,"], ["gwuru nanni gwudi ngwedr"], ["ngwuru nanni gwudi yütä yidi dïyängälü.”"]], [["Nyi be engga dayu dïrlälïyä yïn yidi ngwüjï ngwanni ngwüdünälü na yidi ngwüjï ngwanni ngwondaja gay ge gidi Yicu."], ["A nyi gwe ngwaalu elalu anni minyi engga."]], [["A nyi be gïꞌrr ci, “A gwarra ma ara gwe ngwaalu elalu? Nggwa ang enggaci yujimida yidi daw ndee na gomꞌreny nggee gändïng gu ganni giru yiꞌranu kwoꞌra täꞌrïl na ngwiil ꞌdï."]], [["Gomꞌreny nggee gänggädängä, giju gwerre na gweneno, gaꞌta be, gadi ꞌtüdä kïbüꞌrïl ngwele ndi anadalu. Na ngwüjï ngwudi dïdlä ngwallalu ndïr ngwanni ngwaꞌtaar je ullu ngwürïny ꞌtuꞌtu geꞌtaar gu dïdläyü kitabanu gidi midi, ma aar engga gomꞌrenya. Ndi ari giju gwerre, a be gweneno gaꞌta be ga ꞌtädälü mana."]], [["Na ngene, arngani gwa be büpïnï gwani ïrïyï ngwäyälü na bebere. Yiꞌra giyoo kwoꞌra täꞌrïl yiru yidotr kwoꞌra täꞌrïl yiju gu daala."]], [["Aar ru ꞌto ngweleny kwoꞌra täꞌrïl. Yima gu ïꞌdï tudini, nggoo giru nyärläl nggona, na nggoo giru kwoꞌra täꞌrïl, nggona gaꞌti ïndï. Na ma ji mung ila, gaꞌti ga jalu gaji golanu."]], [["A be gomꞌreny nggee ganni giju gwele gima be erne gweneno, gani deleny danni diru giꞌra ꞌdübä gidi ngindenga gilo liru kwoꞌra täꞌrïl, nggo be kay gadi ele ndi geradalu gwüngün."]], [["Na ngwiil ngwoo ꞌdï ngwanni ngwänggädä je, ngwuru ngweleny ꞌdï ngwaꞌtina apu yelenya a be ngwadi ape yelenya gomꞌrenyinga le gaji geꞌte pu."]], [["Na bupi gwegen gwuru gweꞌte pu ndi ari aar ätädä gomꞌrenya yiima na yelenya yegen."]], [["Aar be dugidi Giranyinga le ngwuje be dami ndi ari gwuru Doorta didi ngwoortanga ngwuru Deleny didi ngwelenyinga na ngwüjï ngwe ngwüngün ngwanni ngwurnidung je gwugwujaar yigor ye yeꞌte pu, ngwa aar ngwe dami gwüpäng.”"]], [["A nyi be gïꞌrr ci, “A be yaw yanni yänggädä je yanni yiju gu dedrala, yiru ngwüjï aar ru yïïlü yidi ngwüjï na ngwüjï giyen na ngwungla."]], [["Na ngwiil ngwoo ꞌdï ngwänggädä je na gomꞌreny la je dedr ndoo ke ngwäy, da aar gwalla ngwuredalu mbüny, da aar gatanalu da geradalu, da aar be eny da aar uꞌdiyi lïgä le."]], [["Ndi ari Ngwaalu ngwugeꞌta ngwujaꞌri ngwüngün giyigoranu yegen aar je ärrï. Aar be mätäjïdï ndi aar ätädä gomꞌrenya yiima yegen ndi ape yelenya ꞌdi a ngwujaꞌri ngwudi Ngwaalu mbuti."]], [["Na daw ndoo dänggädängä, diru gündär ganni gipa danni dati mätï yelenya ngwuye ruyi ngwelenya ngwudi dïyängälü.”"]]], [[["Anni ma yiꞌral ele giyee, nyi be engga gïꞌrrä giꞌter güllü kerala gätï yelenya yipa a buri gwudi näjï gwüngün oꞌrra dïyängälü."]], [["Ngwurnidi dulu de gwulleny ngwari,"], ["“Gwuma ïꞌdï! Babil gwanni gwupa gwuma ïꞌdï!"], ["Gwuma ru ngwuꞌdun ngwudi ngwujegoꞌrr"], ["a gwuma ru ngwubang ngwudi ngwüꞌrïllä ꞌdar"], ["na yïꞌrä yanni yïrngü yiru yïläng."]], [["Ndi ari ngwüjï giyen ꞌdar ngwïyü diꞌrica"], ["didi amiꞌra gwudi yïjïn yüngün."], ["Ngweleny ngwudi dïyängälü ngwucidaar ngwe,"], ["na ngwüjï ngwanni ngwati illidi ngwudi dïyängälü ngwünänü"], ["ïrälü gwe gwudi ubanu gwüngün.”"]], [["Nyi be ꞌdingini dula diꞌter mana kerala ngwari,"], ["“ꞌTüdär gu lani ngwüjï ngwüny"], ["nunnu aaꞌti ngaa lacajidi ndi ke gwüngün"], ["ara je dimdi mbuji."]], [["Ke gwüngün gwuma gendadi ꞌdi gwuma obana kerala,"], ["a Ngwaalu ngwaꞌti dodana gimra güngün ganni gapung."]], [["Ärrär gu anaku ärrä je gu rerajar manni mama gwani ärrï gwanni gwärrärä je"], ["na giny ganni gïcärä je, ïcär gu yomonanu rom."]], [["Ängïꞌrïyär ngwäy nga runiyi"], ["anaku näjïng gu ligoꞌro lüngün ngwarri yayu"], ["ndi ari dica ligor lüngün nu,"], ["‘Äny gwujalu gwuru daw diru deleny"], ["nggwaꞌti rüdï dedel a runi gwaꞌti gwunyi mbuji aꞌtur.’"]], [["Yäy gu no, gwa dimdi ndee mbuji gomon geꞌte pu,"], ["yiꞌrany, runi, ngwamu na da üꞌdïnï lïgä le,"], ["ndi ari Deleny diru Ngwaalu ngwanni ngwureraja, ngwuru yiima.”"]], [["Gwa ngweleny arada ngwudi dïyängälü gwa aar rünïjï ngwanni ngwümïꞌrïdäär ngwe ngwäyänü aar ngwe acidi giyayu yüngün ma aar engga dïlü didi uꞌdi gwüngün."]], [["Ngwa dünï ngwaalu ngwolanu yedenyo ndi angiꞌri ngwäy gwüngün ngwari,"], ["“Wäjäj bi! Wäjäj bi gwani güündär ganni gipa,"], ["Gwani Babil, gwuru güündär giru yiima!"], ["Kaji geꞌte pu geradalu gwunga gwuma ji.”"]], [["Gwa ngwüjï arada gwa aar rünjï ngwanni ngwati illidi ngwudi dïyängälü, ndi ari ngwong ngwudi ellang ngwaꞌta be ngwa je dïjï dere ellang"]], [["ngwong ngwanni ngwuru dab na buta na yiꞌrigar yiru yoꞌrr na yoora yiru yoꞌrr na ngwured ngwuju miꞌreny, ngwuranu diꞌroker aar ru arir na ngwanni ngwuri, yüꞌrï yanni yami düwä, na ngwong ꞌdar ngwanni ngwügïꞌtïnä yojeꞌrr ye yiru ngwad ngwudi ngwungur na ngwanni ngwügïꞌtïnä yüꞌrï ye yiru ngwumra, na ngwanni ngwügïꞌtïnä buta gwe na ngwanni ngwügïꞌtïnä ngwaaba ngwe na ngwanni ngwügïꞌtïnä yimur ye,"]], [["na ngwong ngwuru ngwuuwa ngwanni ngwami düwä, na ngwong ngwuru yilun, ngwuuwa, na gwuduꞌrul, ngwong ngwuru diꞌrica na yila yidi yïmïnïtï, ngwülä ngwanni ngwujuꞌru, na ngwudi yon na goola giru yooꞌra, na ngwumirta na ngwürïmbïl, ngwïnäd na ngwüjï ngwumidu."]], [["Ngwadi ari, “Yima ang doda yanni yämïꞌrädï ligor lunga, nänü ꞌdar na arri yelenya ꞌdar yima ang abri ngwäyälü na yaꞌti ya je mbuji.”"]], [["Na ngwüjï ngwanni ngwati ella ngwony ngwee aar ngwe nänü, ngwa dünï ngwaalu ngwolanu yedenyo gwudi yiꞌrendeny yüngün ngwa ari ngwa runi"]], [["na ngwari,"], ["“Wäjäj bi! Wäjäj bi! Gwani gündär ganni gipa,"], ["gigenna ngwureda ngwuju miꞌreny, ngwuranu diꞌroker aar uuri,"], ["ngwugenne dab nono, ngwugenne yiꞌrigara na yoora!"]], [["Yeleny giyee ꞌdar, kaji geꞌte pu, yima aar je gerajalu.”"], ["Na ꞌdar lanni liru yiꞌra yidi ngwübälükä na ngwüjï ngwanni ngwati ele ngwübälükä ngwe na lanni lati ruyi ngwübälükä na ngindenga ꞌdar lanni lati mbuji enying bile gwe giyaanu, la dünä ngwaalu ngwolanu,"]], [["ma aar engga dïlü lidi uꞌdi gwüngün ngwürrï dula ngwari, “Gündär gïndï ne giru nono gündärä nggee gipa.”"]], [["Na la ürränï dïyäng giyiꞌrala yegen la ari la runi la ürrï dula la ari,"], ["“Wäjäj bi! Wäjäj bi! Gwani gündär ganni gipa!"], ["Lanna ꞌdar lanni lätï ngwübälükä giyaanu"], ["lanni lima nänü goola ge güngün!"], ["Kaji geꞌte pu ꞌdogo gima aar gerajalu!"]], [["Jayanu gwani gere!"], ["Jayaranu lanni lijuꞌru na ngwooꞌra ngwükäjäär je na ngwïjïr!"], ["Ndi ari dima de Ngwaalu obalu anaku ärrär je gu.”"]], [["A gïꞌrr gojema nono apa goꞌrralu gipa giru nono lille ngwugatu giyaanu ngwari,"], ["“Yiima ye giyee no,"], ["gündär gidi Babiling ganni gipa ga aar gu gatu no"], ["gaꞌti ga mbüjïnï ba be."]], [["Deelnga didi ngwüjï gwanni ngwati mïꞌrï ngwümbärä lanni lati elnge na ngwüjämbïr"], ["na lanni lati ärï yuulla na lanni lati ärï yiil,"], ["laꞌti la aar je ꞌdingini ꞌdunggunga mana aꞌtur."], ["Dïjï didi yiiru yere"], ["daꞌti da mbüjïnï ꞌdunggunga mana aꞌtur."], ["Aranu gwudi ngwaaba ngwürüdï"], ["gwaꞌti gwa ꞌdïngïnïnï ꞌdunggunga mana aꞌtur."]], [["Buri gwudi lamba gwaꞌti gwa enyanu ꞌdunggunga mana aꞌtur."], ["Dïïyä didi gur gagu na gera gägïnä"], ["daꞌti da ꞌdïngïnïnï ꞌdunggunga mana aꞌtur."], ["Ngwüjï ngwunga ngwanni ngwati illidi ngwuru ngwüjï ngwupa gïdïdlä."], ["Yuꞌriny ye yunga yüktä ye ngwüjü ꞌdar giyen aar je dudiyi."]], [["ꞌDunggunga, yïn yïrädï gwälü yidi ngwïjïr na yidi ngwüjï ngwujuꞌru"], ["na ꞌdar lanni lïꞌrïnyïtäär je gïdïyängälü.”"]]], [[["Anni ma gïꞌrr nggoo giru yiima medaji ondajing, nyi ꞌdingini dula dipa daru nono dulu didi ngwüjï ngwonyadu kerala aar opepala,"], ["“Ar ortada Ngwaalinga!"], ["Gilang na näjï na yiima yiru yidi Ngwaalu ngwege,"]], [["ndi ari obalu gwüngün gwuru ꞌdidanu gwüdünälü."], ["Gwuma obalu dedr de dipa"], ["danni dïrngïyä ngwüjü gïdïyängälü mïꞌrï gwe ngwäyänü gwüngün,"], ["gwuma gu gwalli dämjä didi yïn yidi ngwïnäd ngwüngün.”"]], [["Oꞌre aar ari mana,"], ["“Ar ortada Ngwaalinga!"], ["Dïlü didi uꞌdi gwüngün dïꞌrüꞌrädï gwere gwurꞌtal.”"]], [["A mbumbunga gilo liru küüꞌrï na kwoꞌrongo na ngwong ngwoo kwoꞌrongo ngwumidu, aar aalu yirku ye aar kwuci Ngwaalinga ngwujalu gididuꞌrala aar opepala,"], ["“Yiru gu, ar ortada Ngwaalinga.”"]], [["A dulu ꞌtüdä gididuꞌri ngwari,"], ["“Elngajar Ngwaalinga ngwege"], ["nga nga ꞌdar liru ngwïnäd ngwüngün,"], ["nga nga ꞌdar lanni lati denya,"], ["lanni looko na lanni lipa.”"]], [["Nyi be ꞌdingini dula dipa daru nono dulu didi ngwüjï ngwonyadu, aar ari nono yal yidi yaw yonyadu yüllü därä na aar ari nono yal yidi gere gïmïꞌrïnänü gwulleny aar opepala,"], ["“Ar ortada Ngwaalinga!"], ["Ndi ari Delenya diru Ngwaalu ngwege dima määtä yelenya"], ["danni diru yiima giyiꞌral ꞌdar."]], [["Ar jayanu ar opepala"], ["ar näjï ngindeng"], ["ndi ari giꞌtidi kay gwudi Girany gwuma ja gito"], ["na gera güngün gima aar jaꞌrima"]], [["na gima aar ätädä direda dibidu dijaw nono nunnu ngwugenne.”"], ["Na dired ndee diru giꞌremna gidi yiiru yanni yïdünälü yidi ngwüjï ngwudi Ngwaalu ngwanni ngwujuꞌru."]], [["Aar nyi be gïꞌrr ci nu, “Ullu ngwujaꞌri ngwee, ‘Lonjacaar je lanni lurnidaar je aar ilada gïyïꞌrïnyïnä yidi Girany.’” Ngwoꞌre ngwugendaji ngwari, “Ngwujaꞌri ngwee, ngwujaꞌri ngwuru ngwanni ngwuru ꞌdidanu ngwudi Ngwaalu.”"]], [["Nyi be jürbälü gadi nyi kwucalu yirku ye, aar nyi be ci, “Aaꞌti ärrü yiꞌral giyee äny gwuru dïnäd nono ngang nyi ru nono ngwanggalu ngwanni ngwo ndi inggidi ndi ari ngwo ndi gwuji Yicung. Kwucu Ngwaalingalu yirku ye, ndi ari gwanni gwati inggidi Yicu gwe gwa gu lïgïꞌrïm ji lanni lati ji ngwïjïr.”"]], [["Nyi be engga gere ngwïgïtïnï a dimirta ji dibidu a dïjï danni dändï gwälä, dani gwanni gwuru Ligor leꞌte pu ngwuru ꞌDidanu, ndi ari gwati pï yelenya yüdünälü nggu dogodada."]], [["Ngwäy ngwüngün ngwuru nono lïgä ngwugenne yukuna yonyadu kiꞌrala güngün ngwätï ngwürïny ngwüllïnä ꞌdünggüngün ngwaꞌti je dïjï dere lïngïdï ꞌdogo nginde."]], [["Digenna direda dülläjär gïyïnänü dani “Ngwujaꞌri ngwudi Ngwaalu.”"]], [["Ati be gwuꞌtulu gwudi gerala gwujanalu ngwumirta ngwe ngwubidu gwugenna ngwureda ngwuju miꞌreny ngwubidu ngwujuꞌru."]], [["Ati galal ganni gätï yïnï ꞌtüdä ngwulemanu ngwüngün ngge mïꞌrï ngwüjü giyen. Na ngwading je ruyi yelenya guura ge giru laaba ngwurgwony yügïränü kigoganu yani güündä gidi Ngwaalu ngwuru yiima."]], [["Aar ulli gidired düngün na kora güngün giru gïmänï ngwürïny ngwee,"], ["“DELENY DIDI NGWELENYA"], ["NA DOORTA DIDI NGWOORTANGA.”"]], [["Nyi be engga gïꞌrrä güdünädï gilingen. Ngwümïꞌrï dula dipa ngwümïꞌrïcï yïꞌräyü ꞌdar yanni yati ꞌdïꞌrï kerala ngwari, “Ilar ar ele gïyïꞌrïnyïnä yipa yidi Ngwaalu,"]], [["aang eny ngwelenya na lanni liru yiꞌra na ngwongor ngwanni ngwojema nono na ngwumirta na ngwüjü ngwanni ngwändï gwälä na ngwüjï ꞌdar ngwudi ꞌdunung na ngwïnäd ngwanni ngwoko na ngwanni ngwupa.”"]], [["Nyi be engga gomꞌrenya nggoo na ngweleny ngwudi dïyäng gwuꞌtulunga le legen aar oꞌrajidalu ladi dugidi dïjïngä le ndoo dändï gidimirtala na gwuꞌtulu gwüngün."]], [["Aar määtä gomꞌrenya dïjïr de ndoo diru diꞌduru danni dapu yiꞌremna yidi yiima ngwäyänü ngwudi gomꞌreny nggoo. Yiꞌremna yidi yiima giyo yanni yiming ye dudiyi ngwüjü ngwanni ngwämnä giꞌremna gidi gomꞌreny nggoo na ngwanni ngwukwuci giꞌremna güngün yirku ye. Aar ape gomꞌrenya na dïjïr ndoo diru diꞌduru aar je gatu limidu kïbüng gidi gïbrïtï giru lïgä."]], [["Na ngwoko aar je ꞌrinye galal ge nggo gïꞌtüdï ngwulem ngwudi dïjï ndo dändï gidimirtala, a yïꞌrä pe ngwangina ngwegen."]]], [[["Nyi be engga gïꞌrrä güllü kerala gapana mubita gwudi gïbüꞌrïl ngwapana guꞌrunga gipa"]], [["ngwümäätä dägꞌrïꞌdïrä, düüngä ndoo duubu duꞌrin diru dijegoꞌrr, ngwugekajalu ngwüdläyü ngwüüꞌrï (1000)."]], [["Ngwugatu kïbüꞌrïl ngwülängïtäjï ngwüngïdä, nunnu aar etaci ndi ïꞌdäjï ngwüjänü mana giyen ꞌdi a ngwüdlä ngwoo ngwuru ngwüüꞌrï ele aar medadi. Aar be aji aar gatalu gaji gooko."]], [["Nyi be engga ngwuduꞌri ngwudi yeleny na ngwüjï ngwanni ngwuju gwala ngwätädäär je yiima aar pï yelenya. Nyi engga ngwügïꞌrïmä ngwudi ngwüjï ngwanni ngwüꞌrïꞌtäjäär je yiꞌralu mbüny ndi ari nunnu ngindenga linggidu Yicu gwe aar ondaji ngwujaꞌri ngwe ngwudi Ngwaalu. Ngindenga laꞌti kwuca gomꞌrenyalu nggoo na giꞌremna güngün yirku ye aar ꞌti üpïnä giꞌremna güngün gïyïdülälä yegen na ngwuy nono ngwegen. Ngwüjï ngwee ngwoꞌra ndi midi aar ape yelenya Kirictunga le ngwüdläyü ngwüüꞌrï (1000)."]], [["ꞌDïꞌrï gwuru nggwee gwudi gwerre gwerreng. A be ngwoko ngwanni ngwayu ngwaꞌti ngwoꞌra ndi midi ꞌdi a ngwüdlä ngwüüꞌrï medadi."]], [["ꞌDar lanni lacajidu ndi ꞌdïꞌrï nggwee gwudi gwerre gwerreng, liru lanni lonjacaar je lijuꞌru. Laꞌti la je yiꞌrany yidi gwodaning mbuji aar be ru ngwurꞌdal ngwudi Ngwaalu na Kirictu aar le ape yelenya ngwüdläyü ngwüüꞌrï (1000)."]], [["Ma be ari ngwüdlä ngwoo ngwüüꞌrï (1000) ngwuma medadi, aar be gata dijegoꞌralu korkon."]], [["Ngwube ꞌtü ngwele ndi dudiyi ngwüjü giyen giyiꞌrundu kwoꞌrongo yidi dïyäng. Ngwüjï giyen ngwee ngwucaar je Juj na Majuj, ngwuje gwäꞌräjïdï gwüpäng gïyäärä. Ngwonyadu yiꞌranu gwulleny aar ru nono dïjïcïrä didi dibirta."]], [["Aar badalu gïdïyängälü ꞌdar aar ännï ngwaalinganu ngwudi ngwüjï ngwudi Ngwaalu, gündär ganni gämnïng. A be lïgä üllä kerala ngwuje uꞌdiyalu ladibur."]], [["A dijegoꞌrr danni dïꞌdäjï jänü, aar gatu kïbüng gidi gïbrïtï giru lïgä ganni nggo gu gomꞌreny nggoo dïjïr de ndoo diru diꞌduru. Ngenone aar gu ape yiꞌrendenya lingen le na dilu de gwurꞌtal."]], [["Nyi be engga diduꞌri didi yeleny dipa dibidu na ngindeng gwanni gwuju gwala, gere na dïyäng abri ngwäyänü ngwüngün nyïrül aar je ꞌti ba be änggädï mana."]], [["Nyi engga ngwüjü ngwayu, ngwanni ngwupa na ngwanni ngwooko aar dünäcï diduꞌralu didi yeleny a yitab ïgïtïnä oꞌre a gitab giꞌter ïgïtïnä giru gitab gidi midi. Aar pïcï ngwüjü yelenya ngwanni ngwayu yiꞌral ye yanni yüllïnä giyitabanu giyoo, aar je pïcï yelenya dïjü deꞌte deꞌte yiiru ye yüngün yanni yapung je."]], [["A yaw apa ngwüjü ngwanni ngwayu ngwuju gu a yiꞌrany na del didi yiꞌrany aar apa ngwüjü ngwanni ngwayu ngwuju gu. Aar je pïcï yelenya, dïjü deꞌte deꞌte yiiru ye yüngün yanni yapung je."]], [["Aar be gatu yiꞌrany na del didi yiꞌrany kïbüng gidi lïgä. Gïbüng nggee gidi lïgä gani yiꞌrany yidi gwodaning."]], [["Na ngindenga ꞌdar ngwürïny ngwegen ngwanni ngwaꞌti üllïnä kitabanu gidi midi, aar je gatu kïbüng gidi lïgä."]]], [[["Nyi be engga gere ganni giyang na dïyäng danni diyang. Ndi ari gere gele gidi gwerreng na dïyäng dele didi gwerreng, ngwuma erne, na aaꞌti ba be yaw yere ju."]], [["Nyi be engga gündärä ganni gijuꞌru, Üräjälïm gwanni gwuyang gwüllü Ngwaalu kerala, gwuru nono gera gijaꞌrimana gigikaar ngwureda ngwujaw gadi aar gïꞌtïjï duru düngün kay."]], [["Nyi ꞌdingini dula dipa gididuꞌri ngwari, “Gweneno Ngwaalu ngwuma ji gidiliganu didi ngwüjï ngwuma aar ngwe ji. Aar ru ngwüjï ngwüngün aar ji Ngwaalinga le na nginde gwa ru Ngwaalu ngwegen."]], [["Ngwung je brotada yal ngwäy ngwäbrï yiꞌrany ngwäbrï runing ngwäbrï yal na yiꞌrendeny, ndi ari yiꞌral yele yiru yuꞌrin yima medadi.”"]], [["A nggwoo gwujalu gididuꞌrala didi yeleny ngwari, “Yiꞌral ꞌdar yinje geꞌte ya ru yiyang.” Aar nyi be ci, “Ullu je giyee, ndi ari ngwujaꞌri ngwee ngwädï gu a ngwuru ꞌdidanu.”"]], [["Ngwube ari, “Yiꞌral yima raꞌtadi. Äny gwuru gwanni gwuru giꞌra nyi ru gwanni gwuru gora, nyi ru gwudi gwerreng na gwudi gwodaning. Nggwa ïcï dïjü danni dïtï ngwäädä ꞌdogo aꞌtur gidel didi yaw yidi midi."]], [["Gwanni gwa dami, gwa ape yuꞌrina ꞌdar giyee na äny gwa ru Ngwaalu ngwüngün na gwa ru gïjï güny."]], [["A be ngwüjï ngwanni ngwuru ngwudeny, na ngwanni ngwaꞌti ämnä Ngwaalu, ngwanni ngwürngü na ngwanni ngwuru gimra na ngwanni ngwuru ngwïjïn na ngwanni ngwuru yuꞌriny na ngwanni ngwäpïjä yiꞌremna yobo, na ngwuꞌduru ku, ngwaalu ngwegen ngwadi ru gïbüng gidi gïbrïtï giru lïgä. Yiꞌrany yidi gwodang yiru giyee.”"]], [["Aar nyi be gïꞌrr geꞌte ïlïjä gïyïꞌrr giyoo yiru kwoꞌra täꞌrïl (7) yapana yinya yele kwoꞌra täꞌrïl (7) yonyadu dimdala didi gwodaning kwoꞌra täꞌrïl aar nyi ci, “Ila ang enggaci gera giru daw didi Girany.”"]], [["Aar nyi ape Lïgïꞌrïm le nyi allu kenala gipa golala aar nyi enggaci Üräjälïmïng, gündär ganni gijuꞌru güllü Ngwaalu kerala"]], [["garu näjïng gwudi Ngwaalu ngwäyänü kïr kïr ngwenyanu nono gadbay giru goꞌrr giru giꞌrigar guꞌru gijuꞌru ngwäyänü jicuꞌrr nono daginya."]], [["Gätï gundiꞌru gipa golala, gätï ngwängïränü ꞌdï na rom ngwüdünü gu yïꞌrr ꞌdï na rom (12). Ngwängïrälä ngwoo, ngwüllïnä gu ngwürïny ngwudi yïïlü yidi Yïjïräyïl yiru ꞌdï na rom (12)."]], [["Ngwängïr täꞌrïl aar jada gïtäny gwe, na täꞌrïl aar jada kängïr, na täꞌrïl aar jada kaama, na täꞌrïl aar jada giꞌra ge."]], [["A gundiꞌrr gidi gündär ätï yidingo ꞌdï na rom (12) yapu ngwürïny ngwudi ngwooꞌra ngwükäjäär je ꞌdï na rom (12) ngwudi Girany."]], [["A gïꞌrr nggoo gondaciny, gapana gimur gidi ïdï giru dab nunnu ngge ïdï gündärä na ngwängïr, na gundiꞌru güngün."]], [["Aar be üꞌrü gündärälü giru yimiri kwoꞌrongo yubidanu, ole gwüngün na ongranu gwüngün, aar ubidanu. Ngwube ïdï gimur ge ngwumbuji gola bränü ngwüüꞌrï na küüꞌrï tudini tudini (1,500) ole na ongre na olala, gwüngün aar ubidanu."]], [["Ngwube ïdï gundiꞌru güngün ngwumbuji giru ngwuyanu küüꞌrï täꞌrïl na nyärläl (66) ïdï gwe gwudi dïjï gwanni gwïdï gwe gïꞌrr."]], [["Gundiꞌrr gidi gündär gallijaar yoꞌrr ye yiru guꞌru yuuri aar ïgïnyänü a gündär ru dab dijuꞌru nono gijaja gijuꞌru."]], [["Yidingo yidi gundiꞌrr gidi gündär yallijaar je yoꞌrr ye ꞌdar yiru guꞌru yiru yiꞌrur. Gidingo ganni giru giꞌra, giru goꞌrr gïgïnyänü ngwuuri na goꞌrr ganni giru giꞌra rom, giru gïgïlü na nggo giru giꞌra täꞌrïl, gibidu pupuꞌrul, na nggo giru giꞌra kwoꞌrongo, gïgïnyä,"]], [["na goꞌrr ganni giru giꞌra tudini, gümnä na goꞌrr ganni giru giꞌra nyärläl, guuri na goꞌrr ganni giru giꞌra kwoꞌra täꞌrïl, gïgïnyänü nono yïmïnïtï, na goꞌrr ganni giꞌra ꞌdübä giranu diꞌruju. Goꞌrr ganni giru giꞌra tudini kwoꞌrongo, giru goꞌrr giru gälgätüm giranu girende na goꞌrr ganni giru giꞌra ꞌdï, giru goꞌrr gïgïnyä na goꞌrr ganni giru giꞌra ꞌdï na gweꞌte, giranu diꞌroker, na goꞌrr ganni giru giꞌra ꞌdï na rom, giru goꞌrr gïrcïnänü yiꞌrur ye yonyadu."]], [["Na ngwängïr ngwüngün ꞌdï na rom, ngwuru yoora yiru yoꞌrr yiru guꞌru ꞌdï na rom, längïr leꞌte leꞌte, ligeꞌtaar goora ge geꞌte pu giru goꞌrr giru guꞌru na gay ganni gipa gidi gündär gegeꞌtaar giru dab dijuꞌru nono gijaja gijuꞌranu."]], [["Nyi ꞌti änggädï gobo kündär ndi ari Deleny diru Ngwaalu ngwuru yiima na Girany, lima ru gobo güngün."]], [["Gündär gaꞌti bupa buri gwudi lingen na gwudi düüwä ndi oꞌrracalu, ndi ari gati näjï gwudi Ngwaalu oꞌrracalu na Girany ru lamba lüngün."]], [["Ngwüjï giyen ngwa ele giburalu gwüngün, ga ngweleny ngwudi dïdlä äpïjä yelenya yegen."]], [["Na ngwängïr ngwüngün ngwaꞌti ngwa längïtïnï gomon gere aꞌtur, ndi ari ngwaalu ngwaꞌti ngwümnänü ngenone."]], [["Ga ngwüjï giyen denya aar näjï."]], [["Gaꞌti ga gu gong gere gïrngü änï na dïjï dere danni därrü yiꞌral yiru yaaru, na dïjï danni dati ïꞌdäjï ngwüjänü, aar be ꞌdogo ngindenga lanni lätï ngwürïny ngwegen ngwüllïnä kitabanu gidi midi gidi Girany."]]], [[["A nyi be gïꞌrr enggaci dibirta didi yaw yidi midi yijuꞌru ngwäyänü jucuꞌriny nono ngwaginya yübïdälü gididuꞌri didi Ngwaalu na didi Girany"]], [["aar ïrälü gidiliganu ngwayalu ngwupa ngwudi gündär. Giyerel yidi dibirta, a gu daꞌri dünï didi midi dati ꞌriꞌri yuula ꞌdï na rom (12) gïdïdlä, dati ꞌriꞌri guula geꞌte pu gïdüüwä, ngwänï ngwüngün ngwati uꞌriyi ngwüjü nono giyen."]], [["ꞌTäjï ngwünyü gwere gwa ꞌti gwa ji mana. Diduꞌri didi Ngwaalu na didi Girany da ji kündär a gu ngwïnäd ngwüngün kwucalu yirku ye"]], [["aar engga ngwäyänü ngwüngün a ngwürïny ngwüngün üllïnï gïyïdülälä yegen."]], [["Dilung daꞌti da ji ngenone na laꞌti la bupi buri gwudi lamba na lingen ndi ari Deleny diru Ngwaalu ling je oꞌrracalu. Na ngindenga la ji giyeleny yidi gwurꞌtaling."]], [["Aar nyi be gïꞌrr ci nu, “Ngwujaꞌri ngwee ngwuru ngwädï gu aar ru ꞌdidanu. Deleny diru Ngwaalu ngwanni ngwati ru lïgïꞌrïm ngwïjïr, ngwükäjä gïꞌrrä güngün nunnu ngwüꞌtäcï ngwïnädä ngwüngün yiꞌralalu yanni giyo gito yadi ji.”"]], [["A Yicu ari, “ꞌDinginar, äny nggwo gwïndï puprang, gwonjacaar gwanni gwa määtä ngwujaꞌri ngwudi yïjïr ngwanni ngwüllïnä kitabanu nggee.”"]], [["Äny gwuru gwani Yuwana, nggwuꞌdingina nyi engga yiꞌral giyee. Anni minje ꞌdingin nje engga, nyi jürbälü nggwadi kwuci gïꞌrrälü yirku ye giyoranu ganni genggaciny yiꞌral giyee."]], [["Aar nyi be ci, “Aaꞌti ärrü yiꞌral giyee äny gwuru dïnäd nono ngang na nono ngwanggalu ngwuru ngwïjir nono ngindeng je ꞌdar lanni lïmätï ngwujaꞌri ngwudi gitab nggee. Kwuca Ngwaalingalu yirku ye.”"]], [["Aar nyi be ci, “Aaꞌti nga gwa mïꞌrä ngwujaꞌri ngwudi yïjïr yidi gitab nggee, ndi ari gaji nggo gito."]], [["Gwanni gwuki, ngwugwuji keng gwüngün na gwanni gwürngü ngwugwuji rngïng gwüngün na gwanni gwüdünälü ngwugwuji dünïngälü gwüngün na gwanni gwujuꞌru ngwugwuji juꞌring gwüngün.”"]], [["A Yicu ari, “ꞌDinginar, äny nggwo gwïndï puprang gwapana guꞌru ganni gadi nyi ätädä dïjü gani yiiru yüngün."]], [["Äny gwuru gwanni gwuru giꞌra äny gwuru gwanni gwuru gora, nyi ru gwudi gwerreng na gwudi gwodaning nyi ru gwanni gwädäälü nyi ru gwanni gwümꞌrädï.”"]], [["Lonjacaar lanni luyu ngwureda ngwegen ndi ari lätädäär je yelenya ndi eny gidaꞌri didi midi na ndi aar änï ngwängïr aar änï kündär."]], [["A be lanni gilo kündär poor, liru yinyen aar ru yuꞌriny aar ru ngwïjïn aar ru gimra aar ru lanni läpïjä yiꞌremna yobo aar ru ngwuꞌduru na ꞌdar lanni lati je yiꞌduru jadanu aar je ärrï."]], [["Äny gwani Yicu, “Äny gwuma gwükäcä je gïꞌrrä güny ara je ꞌtäcï inggiding nggwee gwani yiꞌdoonga yidi Ngwaalu. Äny gwuru guuwa gidi Däwüd nyi ru gilinge güngün. Äny gwuru guurrum giru Daapa gïtänü.”"]], [["Lïgïꞌrïm lidi Ngwaalu na gera laru nu, “Ila.” Na gwanni gwuꞌdingina ngwari, “Ila!” Gwere gwanni gwïtï ngwäädä ngwila, na gwere gwanni gwüjädï gu, ngwape angidajing gwudi yaw yidi midi."]], [["Linje arnga lanni la ꞌdingini ngwujaꞌri ngwudi yïjïr ngwanni ngwïndï kitab nggee. Manari ngwuma je dïjï gendaji ngwere, da Ngwaalu gendaci dimdi danni daru de gitab nggee."]], [["Na manari dïjï dima äbräjï yiꞌralu yere yidi ngwujaꞌri ngwudi yïjïr ngwanni ngwo kitabanu nggee, da Ngwaalu äbräcï guꞌralu güngün gidaꞌri didi midi, na kündär ganni gijuꞌru giyee rom yanni yinggidaar je kitabanu nggee."]], [["Gwanni gwinggidu yiꞌral ye giyee gwaru nu, “Yäy, äny nggwo gwïndï puprang.”"], ["Yiru gu, ila gwani Deleny dani Yicu."]], [["A yïmïꞌrü yidi Deleny dani Yicu ji ngwüjï ꞌdar ngwudi Ngwaalu. Yiru gu."]]]]}}