{"version": "ndv2020eb", "versionName": null, "meta": {"description": "Séréel Ndút: Unni Koope", "source": "sword", "swordVersion": "13.43", "swordVersionDate": "2025-04-04", "encoding": "utf-8", "language": "ndv", "license": "Copyrighted; Permission to distribute granted to eBible.org", "copyright": "Copyright © 2020 Wycliffe Bible Translators, Inc."}, "books": {"Luke": [[[["Ɓah Tewofil, ow caak bíníyúté di oluu wa ri, di yii leŋke iña lah filiɓ fi fun dee bín fë rë,"]], [["ti di ɓíllúu wë ɓëewë maasuu iñƴaaha dalaani wa ra, te daa wa ɓëewë na waariyu Unni Koope ra."]], [["So⁠ˈ ɓal, mi nampee meelsa⁠ˈ yii lante sun fi iñƴaaha ɓéeɓ, mi na téebíɗ, dala⁠ˈ⁠te dalaani wa, mantee ot biti ette mi bíníyíɗ ɗë wë."]], [["Hen ɗaaha raa, fay yúh biti iña teeɓu fu ra ɓéeɓ kaah."]], [["Jamanaa hena⁠ˈ Erot buuri Yúdée rë, húmú lahte seeƴohi hínú Sakari, ɗi non goomali seeƴoh yi Abiyaa koon. Ɓeleɓi hínú Ilsabet, ɗi sédí Aaron seeƴohi gaana."]], [["Wa ɓéeɓ ana húmú júɓúté íllí Koope, wa na hélíh yin túuƴë⁠ˈ yë, wa na pagu iña naha⁠ˈ Koo-Yíkëe rë ɓéeɓ."]], [["Wa húmú lahuy koy, af biti Ilsabet húmú mínéh pok loo, te wa ɓéeɓ ana ɓahayute."]], [["Lahte bis, Sakari hompe waaji seeƴoha yuliɗ Koope na ra, ndah goomali daa eyuu paŋi."]], [["Di ɓaahuu wa ri, seeƴoh ya húmú tansuu ow, këɗrí Koope cuuraay tígë lukki sela filiɓ Faam fi gaani Koo-Yíkëe rë. Bee yínée tansa keen sun fi."]], [["Wahtaa na kara⁠ˈ cuuraaya ra, ɓëewë ɓéeɓ húmú ëssë na ɗagu."]], [["Sakari hom filiɓ níi ri otte malaakii Koo-Yíkëe hatna paa⁠ˈ tígë na tamuu cuuraay ra ya⁠ˈ ñamaa."]], [["Ɗi tíitté, afa kúnëhté."]], [["Ndaa malaakaa won ri tih : « ⁠ ⁠Ngana tíit Sakari⁠ ⁠! Koope tahte ɗaŋu : ɓeleɓu Ilsabet ay roo límíɗ koy ƴaal, lah dëekée rí Saŋ."]], [["Keeñu ay naa sos níi sos te límí ay neɓa⁠ˈ ow caak."]], [["Ɗi ac ow gaan íllí Koo-Yíkëe. Ɗi ii han béeñ mbée hani mín maniyil ɓéeɓ. Balaa ri límú, ɗi ay líif a Ruuh-Peseŋ."]], [["Ɗi ay nimiliɗ ow caak di ɓëy Israyel Koope na, Yíkíi wë."]], [["Ɗi ay këllëh Yíkëe, ñéerë⁠ˈ a doolii Ruuhi Koope húmú yonente Éelí në rë, yugusa⁠ˈ hanndal ki baappa a koyya, nimiliɗ ɓëewë súugúu Koope ra, wa ñéerë⁠ˈ a ɓëewë júɓú rë. Ɗi ay saam dúukëlí ɓëewí ay homɗe Koo-Yíkëe.⁠ ⁠»"]], [["Sakari meelte malaakaa won ri tih : « ⁠ ⁠May yúhée biti yii baa ay lah ɗíh ? So⁠ˈ mi ɓahate te ɓeleɓ so⁠ˈ ɓitiffe.⁠ ⁠»"]], [["Malaakaa tahte won ri tih : « ⁠ ⁠Daa mi Gaburyel, mi homa⁠ˈ hëbís Koo. Daa ri wol so⁠ˈ ɗoo na, komu uni nebi bah."]], [["Yee won mi ro baa ra ay lahee ɗaaha biti wahtaa lah. Ndaa gémë gémëy fu so⁠ˈ ra tahte fii míníl won níi yiin nay lahe iñƴaaha ra.⁠ ⁠»"]], [["Ƴaaha ɓéeɓ ɓëewë húmú ëssë na sehu, wa éemúté maaña maañ Sakari filiɓ tígí selaa ra."]], [["Ɗúhë⁠ˈ rí rë, ɗi mínéh won waa na, ɗi wona⁠ˈ a wa wonaɗ likiɗ. Tígí daaha, ɓëewë anutee yúh biti ri ot yin tígë."]], [["Ɗúmlë⁠ˈ Sakari waalla eyuu ri Faam Koope ra, ɗi nimilte faam."]], [["Gétë⁠ˈ iñƴaa ɓéeɓ rë, hompe níi Ilsabet ɓeleɓi pokke loo, hompe yii mitte céyín iip faam ɗúhëy. Ɗi won nufi tih :"]], [["« ⁠ ⁠Ëlí yee pagiɗ so⁠ˈ Koo-Yíkëe rë kan⁠ ⁠! Nufa payte soo na, ɗi níssé gacaa húmú homa⁠ˈ mi leelii ɓëewë rë.⁠ ⁠»"]], [["Céyín pëenë filoon fi heni Ilsabet loo, Koope wolte malaaka Gaburyel kúkëy cafaƴ na, hínú Maryaama ; ɗi dék Nasaret di Galile. Ɗi húmú onute ƴaal ; ƴaala Suseef sédí Dawit."]], [["Céyín pëenë filoon fi heni Ilsabet loo, Koope wolte malaaka Gaburyel kúkëy cafaƴ na, hínú Maryaama ; ɗi dék Nasaret di Galile. Ɗi húmú onute ƴaal ; ƴaala Suseef sédí Dawit."]], [["Laha⁠ˈ malaakaa faam Maryaama ra, ɗi won ri tih : « ⁠ ⁠Coleere Maryaama, ɗo fa Koo-Yíkëe on ɗo mal ra. Ɗi ee ɗoo na.⁠ ⁠»"]], [["Woni malaakaa kúnté af Maryaama ; ɗi na níɓ yee waɗti fahaa won wodohi baa ra."]], [["Malaakaa won ri tígí daaha tih : « ⁠ ⁠Ngana tíit Maryaama, Koope daa on ɗo mal."]], [["Síkírée⁠ ⁠! Fay pok loo te fay lahee koy ƴaal, lah dëekée rí Yéesú"], ["."]], [["Ɗi ac ow gaan te ri ay dëekúu Koy Koope fa sunaa-sun. Koo-Yíkëe ay rii yeɗ ñaani nguur ki Dawit ciffi."]], [["Ɗi ay hen buuri ɓëy Israyel faraah, Nguur ki ii mëssí ɗúm.⁠ ⁠»"]], [["Maryaama won malaakaa tih : « ⁠ ⁠Yii baa ay mínée lah ɗíh te mi yéeh ƴaal ?⁠ ⁠»"]], [["Malaakaa won ri tih : « ⁠ ⁠Ruuh-Peseŋ ay cép sun fu, Koope fa sunaa-sun ay teeɓa⁠ˈ doolii ɗoo na. Daa tah kúkëyí selaa nay fuu lahee ra ay dëekúu Koy Koope."]], [["Ɓitifa⁠ˈ mboko mu Ilsabet níi, ɗi pokke loo ; ɗi fa húmú wonu biti mínéh lah koy ra, ɗi hom céyín fí pëenë fí woteh."]], [["Lahay yii wooñ Koo.⁠ ⁠»"]], [["Maryaama won tígí daaha tih : « ⁠ ⁠Mi súrgíi Koo-Yíkëe ; yee won fu ra lahaan ɗaaha.⁠ ⁠» Tígí daaha, malaakaa takohte, saañce."]], [["Tíkëh i waal, Maryaama kolohte yíppée saañ gini hom daŋŋi deyi Yúdée."]], [["Laha⁠ˈ ri ra, ɗi haalte faam Sakari, wodohte Ilsabet."]], [["Ilsabet na keloh wodohi Maryaama, koy ka lowa hégíƴëhté, Ruuh-Peseŋ yíppée rii haal."]], [["Tígí daaha, ɗi ɓéyíɗté uni sun won tih : « ⁠ ⁠Koope lukki barkel ro ɓeleɓɓa feey fa ɓéeɓ te koy ka lowu barkelte ɓal."]], [["Daa mi wa níi, yaafi Yíkíi së⁠ˈ na ac yérí së⁠ˈ ?"]], [["Ole⁠ ⁠! Mi na keloh wodohu rek, keeñ koy ka loo so⁠ˈ sosse níi sos, tahte ri na hégíƴëh."]], [["Fu lahte sos-keeñ, gémë gém fu biti iña wonu fu te kola⁠ˈ Koo-Yíkëe në rë ay lah.⁠ ⁠»"]], [["Maryaama won tígí daaha tih :"], ["« ⁠ ⁠Mee kañ ɗee gaana⁠ˈ Koo-Yíkëe rë,"]], [["ɗi fa na sëmlë⁠ˈ së⁠ˈ rë tahte keeñ so⁠ˈ sosse níi sos,"]], [["di yee hela⁠ˈ ri nuf soo na ra, so⁠ˈ mi súrgë ɗii na kut ra."], ["Daa tah dala⁠ˈ⁠te woteh níi kiri fi kirih,"], ["ɓëewë ay soo dëekée sos-keeñ fe."]], [["Koope fa mín ɓéeɓ rë pagiɗte so⁠ˈ yii gaante ;"], ["tiyi selate."]], [["Dee níi kiri fi kirih,"], ["ɗi ay teeɓ ɓëewë neehu ri ra naa⁠ˈ-keeñ."]], [["Ɗi teeɓa⁠ˈ⁠te doolii, paŋke i yin gaan ;"], ["ɗi tasaara⁠ˈ⁠te ɓëewë në gaan-gaanluu ra."]], [["Ɗi cépíɗté buurra ñaanni nguur ki wa,"], ["ɓéyíɗté ɓëewë lahuy doole ra."]], [["Ɗi onte ɓëewë yaaɓu ra njél,"], ["líkké ɓëewë caaku yin ra wa suute a ya⁠ˈ holoŋ."]], [["Ɗi sëmlë⁠ˈ⁠té ɓëy Israyel súrgë yí,"], ["teeɓpe wa naa⁠ˈ-keeñ,"]], [["ti di húmú gapa⁠ˈ ri caacci yen nen, Abraham a séttí níi kiri fi kirih.⁠ ⁠»"]], [["Maryaama hompe Ilsabet na yii mitte céyín éeyë antee nimil faam."]], [["Laha⁠ˈ loo Ilsabet ra, ɗi lahte koy ƴaal."]], [["Keluu ɓëewë dékú a ri ra a mboko yi biti Koo-Yíkëe teeɓpe ri naa⁠ˈ-keeñ níi rë, ɓani wa ɓéeɓ bokute lahute na sos-keeñ."]], [["Nimila⁠ˈ bisa límú kúkëyë rë, ɓëewë ayute leji. Wa fahuu yeri tii Sakari koon, boffa ;"]], [["ndaa yaafa tahte won tih : « ⁠ ⁠Ëe-ëe⁠ˈ, ɗi hínú Saŋ.⁠ ⁠»"]], [["Wa wonu ri tih : « ⁠ ⁠Lahay ɓëyí hínú ɗaaha mboko yu na.⁠ ⁠»"]], [["Wa anutee won a boffa wonaɗ likiɗ, meelute ri tiya nay yeru koohi ra."]], [["Tígí daaha, Sakari meela⁠ˈ⁠te arduwaas, bíníté në unni ƴeh : « ⁠ ⁠Ɗi ay hínú Saŋ.⁠ ⁠» Ɓëewë ɓéeɓ éemúté në."]], [["Pereem Sakari yíppée pëkísëh, ɗi dalaatte won, ɗi yampe na sím Koope."]], [["Ɓëewë ɓani wa dékú rë ɓéeɓ tíitúté. Wona hente lëyëŋ deyi daŋŋi Yúdée ɓéeɓ."]], [["Ɓëewë keluu iñƴaa ra ɓéeɓ na níɓú yii leŋ na, wa na meelu affi wa yee nay míllée kúkëyë rë, ndée lante biti Koo-Yíkëe ñéerë⁠ˈ⁠té a ri."]], [["Ruuh-Peseŋ haalte Sakari boffi kúkëyë, ɗi na léhín unni kola⁠ˈ Koope na won tih :"]], [["« ⁠ ⁠Ɓëewë ɓéeɓ símún Yíkëe, Koope fi ɓëy Israyel, di yee yeela⁠ˈ ri ɓëewí, sëmlë⁠ˈ⁠té wë rë."]], [["Ɗi kompe yen ɓëyí gaani nay yen sëmlée, bi ɗúhë⁠ˈ tali Dawit súrgíi."]], [["Daa ri yee maañ rii gapa⁠ˈ, ñeya⁠ˈ⁠te ri yonente yi sela yi ra."]], [["Ɗi húmú wonte yen biti ri ay yen sëmlë⁠ˈ ya⁠ˈ yi haa⁠ˈ⁠oh yi yen a kaa⁠ˈ⁠oh yi yen."]], [["Ɗi teeɓpe caacci yen naa⁠ˈ-keeñ, hampe yee húmú pok ri hanndal ki wa ra."]], [["Koope añohte ciffi yen Abraham biti"]], [["ɗi ay yen sëmlë⁠ˈ ya⁠ˈ yi kaa⁠ˈ⁠oh yi yen, nda yen néekíñíih jaamiyohi ;"]], [["nda pesi yen ɓéeɓ, yen hen ɓëewí selayute te júɓúté íllí."]], [["Te ɗo fi koy so⁠ˈ, fay dëekúu yonentii Koope fa sunaa-sun, ndée fay këllëh Yíkëe, fu ɗariɗ ri waali,"]], [["fu teeɓe ɓëewí biti ri ay waa sëmlë⁠ˈ, baal wa bakaaɗɗi wa."]], [["Koope fi yen baahte te ri naa⁠ˈ⁠te keeñ, daa tah ɗi ay yen hawaan a niiñi ɗúhë⁠ˈ sun ti na⁠ˈ⁠a na púl rë nen,"]], [["niiñli yen fa homu ñúus te tasuu seh kúl kë rë, ɗi tík yen waali jaammaa.⁠ ⁠»"]], [["Saŋ na ooɗ, afa na ɓaatti kúnsëh. Ɗi húmú pesa⁠ˈ luufa níi yiin teekiroh ri ɓëy Israyel ra."]]], [[["Jamanii baaha, buura hínú Ëgís rë túuƴë⁠ˈ⁠té kíní ɓëewë dékú ginna Rom ílíf wë rë ɓéeɓ."]], [["Lahi kínë ɗéɓ baa ra, ɗeef Kiriñus daa kélfíi gini Sírí,"]], [["te ow fi ow ɓéeɓ saya⁠ˈ bíníyëh gina coosaana⁠ˈ ri ra."]], [["Ɗi fi Suseef ɓal nampee koloh Nasaret di Galile, saañce Betle⁠ˈ⁠em di Yúdée, gina coosaana⁠ˈ Dawit ra, ndée ri non tali Dawit."]], [["Na saañ Suseef bíníyëh rë, ɓani Maryaama ñéerúu. Ɗeef Maryaama húmú pokke loo."]], [["Homi wa Betle⁠ˈ⁠em daaha, lowa hampe ;"]], [["ɗi saawohte koy ƴaal. Ɗi lëmëssé baakera ndíimú, fëníɗté rí mbalka ñamaa júr, bi ɗeef wa húmú ɗëmíh lasa na hanluu ayoh ya ra"], ["."]], [["Húmú lahte níirëh yí na nee⁠ˈ⁠u wohi yuppi wa luufi baaha."]], [["Malaaka yínë di malaaka yi Koo-Yíkëe púlëhté waa na, niiñi ndami Yíkëe hawaante wa. Tígí daaha, wa tíitúté níi tíit."]], [["Malaakaa won wa tih : « ⁠ ⁠Ngënë tíití⁠ ⁠! Mi ac wonon yii neɓpe keloh, yii ay sosil keeññi ɓëewë ɓéeɓ níi sosil."]], [["Elgee woteh beh, di gin Dawit, lahte Sëmlëhí límɗúté rën, daa ri Kiristaa, daa ri Yíkëe."]], [["Te ɗon ay rii yúhsée ɗeh : ɗon ay ot baakeri lëmësú ndíimú, fënɗú mbalka ñamaa júr.⁠ ⁠»"]], [["Malaakaa na woc wona, malaaka caak yípútée ríi ɗeefiɗ, wa na njooɓru Koope wonu tih :"]], [["« ⁠ ⁠Koo laha ndam di sunaa-sun, te ɓëewë ri faha⁠ˈ wa ra ɓéeɓ lah jaamma feey fa.⁠ ⁠»"]], [["Nimiluu malaaka ya sun-Koo ra, níirëh yë na wonantuu hanndal ki wa tih : « ⁠ ⁠Yen yíppí koloh yen saañ Betle⁠ˈ⁠em, yen ole yee lah ra, yee teeɓ yen Koo-Yíkëe rë.⁠ ⁠»"]], [["Wa yípútée koloh suute na saamu. Lahuu wa ra, wa olute Maryaama a Suseef, wa ɗeefute baakera fënɗúté mbalka ñamaa júr."]], [["Oluu wa kúkëyë rë, wa ɓíllúté yee won wa malaakaa sun fi ra."]], [["Ɓëewë keluu ɓíllí níirëh yë rë ɓéeɓ éemúté woni wa níi éem."]], [["Ɗi fi Maryaama hampe iñƴaa ɓéeɓ afi, na níɓ në."]], [["Níirëh yë anutee koloh na nimilu yuppi wa, na kañu Koope, na njooɓru ri di iña keluu wa te olute wa ra. Iña ɓéeɓ lahte ti ɗee húmú wona⁠ˈ wa malaakaa ra nen."]], [["Nimila⁠ˈ bisa límú kúkëyë rë, wahtaa nay rii lecu ra lahte ; ɗi yerute tii Yéesú ti di húmú naha⁠ˈ ri malaakaa ɗeef yaafa pokay loo doom ra."]], [["Hompe níi wahtaa waɗ waa púusúun rë lahte ti ɗee túuƴë⁠ˈ rí kootii Mëyíis rë nen. Tígí daaha, Suseef a Maryaama koluute kúrúté Yéesú Yerusalem, jébëlúté rí Koo-Yíkëe,"]], [["ndée bíníyúté di kootii Koo-Yíkëe bitih :"], ["« ⁠ ⁠Koy ki saawi ƴaali límú ɓéeɓ ay jébëlú Koo-Yíkëe.⁠ ⁠»"]], [["Wa yeruute hawra na naha⁠ˈ kootii Koo-Yíkëe rë ɓal : hëtë ana mbée bëdú teem-teem ana"], ["."]], [["Húmú lahte ɓëyí dék Yerusalem, ɗi hínú Simewoŋ. Ɗi júɓpé, gémpé Koope níi gém, te lahte yaakaar ayi ɓëe⁠ˈ nay sëmlée ɓëy Israyel ra. Ruuh-Peseŋ húmú haalte ri,"]], [["te teeɓpe ri biti ɗi ay ot Buura Koo-Yíkëe fal ri ra, balaa ri húl."]], [["Ɗaaha, Ruuh-Peseŋ yeñce ri Faam fi gaani Koope. Kúrúu Suseef a Maryaama koy wa Yéesú paŋi yee naha⁠ˈ kootii Mëyíis rë,"]], [["Simewoŋ ɓeɓpe kúkëyë ɓoppe ri, símpé Koope na won tih :"]], [["« ⁠ ⁠Koo-Yíkëe, yee gap fu so⁠ˈ ra lahte woteh. Fu mín sëe yeris so⁠ˈ mi súrgúu mi húl, mi saañ a jaamma,"]], [["ndée mi tíkké íllí së⁠ˈ ngëeƴ sun fi Sëmlëhë wol fu ra,"]], [["te ɓëy ëldúnë ɓéeɓ ay rii ot."]], [["Daa ri niiña nay tahe heetta feey fa ɓéeɓ yúh rë rë ; ɗi ay on ɓëewú, ɓëy tali Israyel ndam.⁠ ⁠»"]], [["Boffa a yaafa éemúté yee won Simewoŋ sun fi kúkëyë rë."]], [["Simewoŋ ɗagiɗte wa antee won Maryaama yaafi Yéesú tih : « ⁠ ⁠Koope daa wol kúkëyí beh, kéenɗí a ɓéyrí ow caak Israyel. Ɗi ay hen tíinndëe te ɓëewë ay rii kaa⁠ˈ."]], [["Ɗi ay tah ow caak teeɓa⁠ˈ yee hom nuffi wa ra ; te ɗo fi yaafa, fay lah yii ay roo misik keeñu níi misik.⁠ ⁠»"]], [["Húmú lahte yonentii ɓitiffe níi ɓitif hínú Aane ; ɗi koy Penuwel fa tali Aseer. Ɓani ƴaala húmú kooɗ ri hena⁠ˈ ri cafaƴ ra pesute kíil paana, ƴaala antee húl."]], [["Kola⁠ˈ⁠te baaha, ɗi pesse níi ri lahte kíil sabay peeye a kíil iniil (84) te ri lahaatay ƴaal kay. Ɗi homa⁠ˈ Faam fi gaani Koope na⁠ˈ a elek oore, ɗage."]], [["Ɗi laha⁠ˈ daaha ɗeeffe wa na, ɗi yampe na sím Koope, na won ɓëewë në sehaaluu biti Koope ay sëmlë⁠ˈ Yerusalem ra ɓéeɓ yii leŋke kúkëyë në."]], [["Wocuu boffi Yéesú a yaafa paŋi yee naha⁠ˈ kootii Koo-Yíkëe rë, wa nimilute gin wa Nasaret di Galile."]], [["Yéesú na ooɗ, afa na ɓaatti kúnsëh na won wonaɗ ɓaha. Ɗi húmú neɓpe nuf te Koope yeɗɗay ri."]], [["Húmú lahaa kíil ɓéeɓ, boffi Yéesú a yaafa pay feedi PaagaYerusalem."]], [["Laha⁠ˈ Yéesú kíil sabboo a kíil ana ra, wa ñéerúuté a ri suute feedin, di ɓaahuu wa ri."]], [["Ɗúmë⁠ˈ feeda ra, ɓëewë në nimilu, ndaa Yéesú tasse Yerusalem te boffa a yaafa yíih yin na."]], [["Wa habuu biti koon ɓani kooƴƴa ñéerúu rë daa homu, níi wa tílúté bis múlgús. Kanuu wa ri ra, wa na anuu rii saam mboko ya a kooƴƴa na."]], [["Oluy wa ri ra, wa nimilute Yerusalem na saamu ri."]], [["Waali éeyë fë, wa ɗeefu ri filiɓ Faam fi gaani Koope tookke yëeddëh yë në, na síkírëh wë, na meel wa."]], [["Ɓëewë në síkírúu rí rë ɓéeɓ, éemúté ɗee ñaaña⁠ˈ ri ra a ɗee na lofa⁠ˈ ri won ra."]], [["Boffa a yaafa éemúté níi éem oluu wa ri ra. Yaafa won ri daaha tih : « ⁠ ⁠Ɗo fu paga⁠ˈ fun yii bee ɗíh ? Funi boffu moku moko saamu níi mok.⁠ ⁠»"]], [["Ɗi won wa tih : « ⁠ ⁠Ɗon saamuu so⁠ˈ yih ? Ɗon yíih biti mi waɗti homa faam Baaso⁠ˈ a ?⁠ ⁠»"]], [["Ndaa wa yíih yee faha⁠ˈ ri waa won baa ra."]], [["Yéesú kolohte ɓani wa nimilute Nasaret. Ɗi tassi ñeya⁠ˈ woni wa. Yaafa hampe iña lah ƴaa ra ɓéeɓ afi."]], [["Yéesú na ooɗ, nufa na ɓaatti neɓ ; ɗi ɓaattee neɓa⁠ˈ Koope a ɓëewë."]]], [[["Kíilí sabboo a iip fa homa⁠ˈ buura hínú Tibeer nguur ka ra, ɗeef Poos Pilaat daa húmú gëernëerí Yúdée, Erot kúɗté Galile, Fílíp ɓahii kúɗté Ítúré a Tarakonit, Lisañas kúɗté Abilen ;"]], [["Haan a Kayif daa húmú seeƴoh yi gaanna. Kíilí baaha, Saŋ fi Sakari hom luufa, liilte Una kola⁠ˈ Koope na ra, bee nay rii waareye ra."]], [["Ɗaaha, ɗi wërté deyi Yurdeŋ ɓéeɓ, na won ɓëewë biti wa warutee lof pesaɗ, wa bëtsú, Koope baal wa bakaaɗɗi wa"]], [["ti ɗee húmú bíníyúu rí téeríi yonente Isayii ra bitih :"], ["« ⁠ ⁠Lahte un ɓëyí ɗofohte luufa na won tih :"], ["“Ɗëɗɗí Yíkëe waal,"], ["ɗon yugusiɗ ɗi waalla nay rii ñeye ra níi júɓ."]], [["Húlúɓɓë ɓéeɓ púuɓún,"], ["daŋŋa a dúŋŋë ɓéeɓ ɗeelu ;"], ["waalla lúgúƴëh rë yugusuu,"], ["waalla lah ngas ra leeñu."]], [["Hen ɗaaha raa, ɓëewë ɓéeɓ ay ot biti Koope ay sëmlë⁠ˈ.”"], ["⁠ ⁠»"]], [["Ow caak ayute bëtsëh Saŋ na, ɗi won wa tih : « ⁠ ⁠Tisoh yi hiliññi ƴeh⁠ ⁠! Daa won ɗon biti ɗon mínú hegoh daanee ke Koope na ac ra ?"]], [["Hena biti kaah ɗon lofute pesaɗ raa, lah téeɓíi rí pagaɗɗon. Ngënë hëbí affon biti ɗon séttí Abraham rek doyte. Mee ron won ra ee biti Koope mín yídís la⁠ˈ yi ƴeh wa hen séttí Abraham⁠ ⁠!"]], [["Wëettíyíi affon⁠ ⁠! Yíinë caŋke leca⁠ˈ⁠i kilikka tal-tal ka ; kilki límëy koy ki lahte njiriñ ɓéeɓ ay lecu, betu kíi.⁠ ⁠»"]], [["Ɓëy mboolo ma na meelu Saŋ wonu ri tih : « ⁠ ⁠Koope faha⁠ˈ biti fun pagun yih ?⁠ ⁠»"]], [["Ɗi tahte won wa tih : « ⁠ ⁠Ɓëyí lah búuɓ ana, ona ɓëyí lahay búubí yínëe ; te ɓëyí lah yii ñama ri, wora⁠ˈ a ɓëyí lahay ñam.⁠ ⁠»"]], [["I yeekoh túm ayute bëtsëh ɓal, meelute ri wonu tih : « ⁠ ⁠A fun nék ɓahaa, fun waɗti pagun yih ?⁠ ⁠»"]], [["Ɗi tahte won wa tih : « ⁠ ⁠Ngënë méelíi yii luk ƴee nahu ron meela⁠ˈ túm rë.⁠ ⁠»"]], [["I soldaar ayute ɓal, meelute Saŋ wonu ri tih : « ⁠ ⁠A fun⁠ ⁠! Fun waɗti henun ɗíh ?⁠ ⁠» Ɗi won wa tih : « ⁠ ⁠Ngënë nëefí hélíis ow, te ngënë félí ow ron ɓeɓ hélsí. Lah téyí iña na yínlú ron ra.⁠ ⁠»"]], [["Ɓëewë lahute yaakaar níi wa ɓéeɓ na wonu nuffi wa nda Saŋ daa Buura Koo fal ri ra neh."]], [["Saŋ won wa ɓéeɓ tih : « ⁠ ⁠So⁠ˈ mi beh, mi bëtsë⁠ˈ ron a muluɓ, ndaa lahte ɓëyí ee ac ra, ɗi luk soo gaan fap, mi haaƴayti liil kotti"], [". Ɗi ay ron bëtsée a Ruuh-Peseŋ a kíi."]], [["Ɗi hampe ifi ya⁠ˈ⁠i : ɗi ay faaɗ too ka, soɗ peba misahi, tam fikiɗ fa filiɓ kíi kí ƴíméeh.⁠ ⁠»"]], [["Saŋ ñeya⁠ˈ yëeddë⁠ˈ yí ƴaaha a i won kay caak waareye ɓëewë Uni Neba."]], [["Ɗi wonte af gëernëer Erot ɓal, naafa naaf ri Erojat ɓeleɓ ɓahii ra a iñi ɓossi caakki kayya paŋ ri ra."]], [["Erot pagilte bi luk ƴaa ɓos, ɗi ɓekrohte Saŋ kasu."]], [["Saŋ húmú bëtíssé ɓëewë húmú daaha ra ɓéeɓ, ɗi bëtsëelëhté Yéesú në ɓal. Na húmú ɗaŋ Yéesú bee na bëtsú rí rë, sun-Koo kúnsëhté,"]], [["Ruuh-Peseŋ céppé sun fi man bëdú nen, antee lah uni ɗúhë⁠ˈ⁠té sun won tih : « ⁠ ⁠Daa fu Koy so⁠ˈ⁠ ⁠! Mi faha⁠ˈ⁠te ro níi faha⁠ˈ⁠ ⁠! Keeñ so⁠ˈ sosse ɗoo na níi sos⁠ ⁠!⁠ ⁠»"]], [["Na dal Yéesú légéyí rë, ɗeef ri waɗti lahaa kíil sabay éeyë (30). Ɓëewë húmú habuu biti ɗi koy Suseef fi Héelí."]], [["Héelí koy Matat fi Léwí ; Léwí koy Melki fi Yanay ; Yanay koy Suseef"]], [["fi Matacaas ; Matacaas koy Amos fi Nahum ; Nahum koy Esli fi Nagaay ;"]], [["Nagaay koy Maat fi Matacaas ; Matacaas koy Séméyín fi Yoseh ; Yoseh koy Yoda"]], [["fi Yowanan ; Yowanan koy Resaa fi Sorobabel ; Sorobabel koy Salasiyel fi Nérí ;"]], [["Nérí koy Melki fi Adi ; Adi koy Kosam fi Elmadam ; Elmadam koy Er"]], [["fi Yéesú ; Yéesú koy Eliyeseer fi Yorim ; Yorim koy Matat fi Léwí ;"]], [["Léwí koy Simewoŋ fi Yudaa ; Yudaa koy Suseef fi Yonam ; Yonam koy Eliyakim"]], [["fi Meleyaa ; Meleyaa koy Menna fi Matataa ; Matataa koy Natan fi Dawit ;"]], [["Dawit koy Yéssée fi Obet ; Obet koy Búus fi Sala ; Sala koy Nahson"]], [["fi Aminadap ; Aminadap koy Atmin fi Arni ; Arni koy Hesron fi Peres ; Peres koy Yudaa"]], [["fi Yakop ; Yakop koy Isaak fi Abraham ; Abraham koy Terah fi Nahoor ;"]], [["Nahoor koy Sérúk fi Réwú ; Réwú koy Pelek fi Ebeer ; Ebeer koy Selaa"]], [["fi Kenan ; Kenan koy Arpaksat fi Sem ; Sem koy Nowe fi Lemek ;"]], [["Lemek koy Matusalem fi Henok ; Henok koy Yeret fi Mahaleyel ; Mahaleyel koy Kenan"]], [["fi Enos ; Enos koy Set fi Aadama ; Aadama koy Koope."]]], [[["Yéesú líiffé a Ruuh-Peseŋ, kolohte laahi Yurdeŋ, Ruuha kúɗté rí na ɓen ri luufa."]], [["Ɗi hompe dín fë waal sabay iniil (40) Seytaane na saam fíirí. Waalli ƴaaha ɓéeɓ, ɗi túmëy yin loyi níi yaabi misikke míllë⁠ˈ⁠té ríi ham."]], [["Seytaanaa won ɗi tígí daaha tih : « ⁠ ⁠Hena biti fu Koy Koope kaah raa, túuƴé la⁠ˈ⁠i bee yíssëh ñam.⁠ ⁠»"]], [["Yéesú won ɗi tih : « ⁠ ⁠Bíníyúté Téerëe bitih :"], ["“Ow pesa⁠ˈ ñam neh kut.”"], ["⁠ ⁠»"]], [["Seytaanaa kúɗté rí sun fi daŋi utte, yíppée ríi teeɓ ginna feey fa ɓéeɓ,"]], [["antee rii won tih : « ⁠ ⁠May roo yeɗ nguur ka a alal ma ginni ƴee ɓéeɓ ; wa ɓéeɓ ee ya⁠ˈ so⁠ˈ, te mi mín wëe on ɓëyí neɓa⁠ˈ so⁠ˈ."]], [["Kon fu jaamiyoh so⁠ˈ raa, fu laha⁠ˈ wa ɓéeɓ.⁠ ⁠»"]], [["Yéesú won ɗi tih : « ⁠ ⁠Bíníyúté Téerëe bitih :"], ["“Fay ƴekre Koo-Yíkëe daa Koope fu ra te fay jaamiyee ri kut.”"], ["⁠ ⁠»"]], [["Filoon fi baaha, Seytaane kúɗté rí Yerusalem, cëgíɗté rí jibi Faam fi gaani Koope, antee rii won tih : « ⁠ ⁠Hena biti fu Koy Koope kaah raa, yeɗɗee feey."]], [["Bíníyúy Téerëe biti Koope ay nah malaaka yi níidú woo ?"]], [["Bíníyúté biti ɓal :"], ["“Wa ay roo meeɓ teŋel, toñeh fay kabinee la⁠ˈ.”"], ["⁠ ⁠»"]], [["Yéesú won ɗi tih : « ⁠ ⁠Bíníyúté Téerëe bitih :"], ["“Koo-Yíkëe daa Koope fu, ngana saam olsohi.”"], ["⁠ ⁠»"]], [["Filoon fi bee ñeya⁠ˈ ri pagaɗɗa ra ɓéeɓ na saam fíirí Yéesú rë, Seytaane saañce na séhíɗ waal kay."]], [["Yéesú kola⁠ˈ daaha, ñéerë⁠ˈ⁠té a doolii Ruuh-Peseŋ nimilte Galile. Tiyi hente lëyëŋ deyi baa ɓéeɓ."]], [["Ɗi húmú yëeddë⁠ˈ filiɓ ílíƴƴë na ɗaguu yëwúɗɗë Koope ra, ɓëewë ɓéeɓ kañe ri."]], [["Lahte bis, Yéesú kolohte saañce Nasaret fa kora⁠ˈ ri ra. Laha⁠ˈ bisa na hílsúu yëwúɗɗë rë, ɗi payte haalte tígë na ɗaguu Koope ra ti di na húmú paga⁠ˈ ri merees nen ; ɗi kolohte jaŋii Unni Koope."]], [["Ɗi yerute téerëe bíní yonente Isayii ra. Kúnsë⁠ˈ rí téerëe rë, ɗi otte tígë bíníyú unna na húmú saam ri ƴee ra :"]], [["« ⁠ ⁠Ruuhi Koo-Yíkëe ee soo na,"], ["ɗi falte so⁠ˈ waarii ñëkíɗɗë Uni Neba,"], ["ɗi wolte so⁠ˈ woni ɓëewë téƴú kasu ra biti wa ay yeɗɗu,"], ["woni búumíɗɗë biti wa ay ot a sëmlë⁠ˈ⁠í ɓëewë moklu ra."]], [["Ɗi wolte so⁠ˈ woni ɓëewë biti kíilë nay waa teeɓe Koo-Yíkëe naa⁠ˈ-keeñ ra ee ac ra.⁠ ⁠»"]], [["Jaŋiya⁠ˈ ri unna níi wocce ra, Yéesú kúnté téerëe, nimiliɗte ri ɓëe⁠ˈ në tooppitoh yii leŋke tígë na ɗaguu Koope ra, tookke ay yëeddée. Ɓëewë húmú daaha ra ɓéeɓ na yeelu ri."]], [["Ɗi won wa tígí daaha tih : « ⁠ ⁠Woteh fee Koo beh, Unnee téerëe keluu ron ƴaa ra, lahte kah-kah⁠ ⁠!⁠ ⁠»"]], [["Keeññi ɓëewë ɓéeɓ sosse Yéesú në te wa éemúté unni neɓɓa won ri ra, na wonu tih : « ⁠ ⁠Añcaŋ yaa koy Suseef kep ee⁠ ⁠!⁠ ⁠»"]], [["Ɗi won wa tih : « ⁠ ⁠Mi yúhté biti ɗon ay soo won léehí beh : “Ɗo fi naahee, paƴe afu⁠ ⁠!” Ɗon ay soo won biti ɓal : “Fun keluute iña paŋ fu Kafarnawum ra ɓéeɓ ; page mani wa filiɓ ginu noo, fun ot⁠ ⁠!”⁠ ⁠»"]], [["Ɗi ɓaatte won tih : « ⁠ ⁠Mee ron won kaaf ka ra ee : yonente na síkíríih gina dék rí rë."]], [["Cëe mi won ron : lante biti ɓeleɓɓi ƴaalli wa húlúté húmú caakute Israyel na pesa⁠ˈ yonente Éelí rë. Bín fë, Koo húmú toɓay níi hente kíil éeyë a caan, tahte yaabi misikke laɓpe gina ɓéeɓ."]], [["Añcaŋ, Koope húmú wolay Éelí ow yínë sah ɓeleɓɓi ƴaa na ; ɗi wol ri bi dék Sareptaa di deyi Sidon, te ri yëwúɗ neh."]], [["Guuñiɗ caak ɓal húmú Israyel na pesa⁠ˈ yonente Élísée rë ; añcaŋ, ow yínë sah waa na guuña laday faana ; faan Naamaan fa dék Sírí rë kut daa lan guuña, te ri yëwúɗ neh."], ["⁠ ⁠»"]], [["Keluu ɓëewë húmú tígë na ɗaguu Koope ra unni ƴah, keeññi wa ɓéeɓ haayte níi haay."]], [["Wa koluute, ɗúhrúté Yéesú gina, kúrúté rí af daŋa yípúu gin wa ra, na fahuu yeñi feey."]], [["Ndaa ri húussé leelii wa saañce."]], [["Yéesú lahte Kafarnawum di Galile. Bisa na hílsúu yëwúɗɗë rë, ɗi na yëedíɗ ɓëewë yee won Téerëe rë."]], [["Wa éemúté ɗee na yëeddë⁠ˈ rí rë, bi na yëeddë⁠ˈ rí a sañ-sañ."]], [["Ɗeef ɓëyí laha⁠ˈ yébítëh húmú waa na, di tígë na ɗaguu yëwúɗɗë Koope ra, ɗi foŋke sun won tih :"]], [["« ⁠ ⁠Yéesú fí ɓëy Nasaret, fu faha⁠ˈ paŋi fun yih ? Fu ac múklí fun a ? Mi yúh rë⁠ ⁠! Daa fu Ɓëyí selaa ɗúhë⁠ˈ Koope na ra.⁠ ⁠»"]], [["Tígí daaha, Yéesú digiɗte uni won afa tih : « ⁠ ⁠Héddée te fu yeris ɓëyí beh⁠ ⁠!⁠ ⁠» Yébítëh fë kéeníɗté ɓëe⁠ˈ feey fíi ɓëewë ɓéeɓ, yerisse ri te yin misikay ri."]], [["Ɓëewë ɓéeɓ éemúté, wa na wonantuu hanndal ki wa tih : « ⁠ ⁠Bee wonaɗ mën ɗí kan ? Ɓëyí bee túuƴë⁠ˈ yébítëh yë a sañ-sañ a doole : ɗi túuƴ wë yeris ow raa, wa yeris ri.⁠ ⁠»"]], [["Tii Yéesú yíppée hen lëyëŋ deyi baa ɓéeɓ."]], [["Yéesú ɗúhté tígë na ɗaguu yëwúɗɗë Koope ra, saañce faam Simoŋ"], [". Laha⁠ˈ ri ra, ɗeef jér fëníɗté pacool Simoŋ ɓeleɓ, faana tampe níi ti paloɓ nen. Yéesú ɗagute paƴi."]], [["Tígí daaha, ɗi sígímpé sun fi jérdë, digiɗte uni túuƴcé tami faana yeris ɗi. Tami faana yerisse ɓelaa, ɗi yíppée koloh na tooppitoh wa."]], [["Haala⁠ˈ na⁠ˈ ra, ɓëewë lahu jéríɗ rë ɓéeɓ, a di míntí man jérë, komute wa Yéesú. Ɗi tíkké wë ɓéeɓ ya⁠ˈ paƴce wa."]], [["I yébítëh yeɗɗute jéríɗ caak ɓal, na fogu wone tih : « ⁠ ⁠Daa fu Koy Koope⁠ ⁠!⁠ ⁠» Ndaa Yéesú digiɗte uni sun fi wa, kadda⁠ˈ⁠te waa won, ndah wa fi ƴaa yúhúté biti daa ri Buura Koo fal ri ra, te ɗi fahaay biti daa wa wonun yii baaha."]], [["Lada⁠ˈ Koo ra, Yéesú ɗúhté gina, saañce tígí ɗaayte. Ow caak koluute saami. Oluu wa ri ra, wa na fahuu hami, kaa⁠ˈ ri saañ hel wa."]], [["Ndaa ri won wa tih : « ⁠ ⁠Mi waɗtee pay ginni kayya ɓal, mi waare wa Uni Nebi Nguur ki Koope, ndée yii baaha daa tah Koope wol so⁠ˈ.⁠ ⁠»"]], [["Ɗaaha, ɗi kolohte na waare ílíƴƴë na ɗaguu yëwúɗɗë Koope Yúdée rë."]]], [[["Lahte bis, Yéesú húmú ɓúk laahi Senesaret"], [", ow caak ayute na yejantuu hëbísí, na fahuu síkírëhí Unni Koope."]], [["Ɗi otte gaal ana ɓúk laaha, ɗeef seeɓoh ya cépúté na hosu mbaalli wa."]], [["Tígí daaha, ɗi haalte gaali yínëe, bi Simoŋ daa laha⁠ˈ ri, nahte ri yeñi gaala filiɓ mulaa, ɗi hécëh ƴutuuɗ ɓúk laaha. Ɗi tookke filiɓ na yëedíɗ ɓëewë."]], [["Woca⁠ˈ ri wona ra, ɗi won Simoŋ tih : « ⁠ ⁠Kúré gaala tígí nooɗte, ɗon anti bac mbaallon, ɗon seeɓ.⁠ ⁠»"]], [["Simoŋ won ɗi tih : « ⁠ ⁠Ɓahaa, yee mínú fun ra fun pagute rí elga ɓéeɓ, fun habuy yin. Ndaa hém daa fu nah so⁠ˈ paŋi raa, fun ay bac mbaalla.⁠ ⁠»"]], [["Wa yeeluutee bac mbaalla. Jénnë habu wa ra caak caako níi mbaalla dalte pas."]], [["Tígí daaha, wa heegute ɓëewë húmú gaali yínëe rë ya⁠ˈ, wa ac habra⁠ˈ⁠i wa. Ayuu wa ra, wa líifrúté gaalli ana ya jén níi gaalla talla⁠ˈ honoh."]], [["Ola⁠ˈ Simoŋ Peer yii bah, ɗi yeɗɗohte ƴekke fíi Yéesú, won ɗi tih : « ⁠ ⁠Ɗamaay mi leɓee ro Yíkëe, ndée mi bakaaroh.⁠ ⁠»"]], [["Simoŋ a ɓëewë ɓani húmú rë ɓéeɓ tíitúté, bi caak jénnë habu wa ra níi caak."]], [["Saak a Saŋ koyyi Sebede, ƴee wani Simoŋ boku légéy rë tíitúté ɓal. Ndaa Yéesú won Simoŋ tih : « ⁠ ⁠Ngana tíit⁠ ⁠! Dala⁠ˈ⁠te woteh, fay soo tasee saamiɗ ow.⁠ ⁠»"]], [["Tígí daaha, wa teerute, helute iña lahuu wa ra ɓéeɓ ñeyute tal Yéesú."]], [["Lahte bis, Yéesú húmú gin-taah deyi baaha, ɓëyí faana yahte a guuñ púlëhté ɗii na. Ola⁠ˈ ɓëe⁠ˈ Yéesú, ɗi yeɗɗohte kotti líhëhté feey, na ɗaŋ ri won tih : « ⁠ ⁠Ɓahaa, mi yúhté biti fu mín sëe paƴ mi haalaat ɓëewë në"], [". Fii soo rii pagiɗ a ?⁠ ⁠»"]], [["Yéesú yeɗte ya⁠ˈ⁠i tíkké sun fi, won ɗi tih : « ⁠ ⁠Mi tahte ɗaŋu. Yípée wah⁠ ⁠!⁠ ⁠» Guuña yíppée lan faan ɓëe⁠ˈ."]], [["Yéesú kadda⁠ˈ⁠te ri ɓílíɗ won ɗi tih : « ⁠ ⁠Ngana won ow yii beh. Paye seeƴoha na ɗi olsoh ro, te fu yera⁠ˈ saraha naha⁠ˈ Mëyíis rë fu púusëh, teeɓi ɓëewë ɓéeɓ biti fu lante.⁠ ⁠»"]], [["Filiɓ fi baaha ɓéeɓ, tii Yéesú ɓaattee hen lëyëŋ ; ow caak na ayu síkírëhí, jéríɗɗë filiɓ fi wa nahee paƴ."]], [["Ndaa hom níi rëe Yéesú saañ tígí ɗaayte, ɗi hom dín fë ɗage Koope."]], [["Lahte bis, Yéesú hom yëeddë⁠ˈ, i fariseŋ a i yëeddëh yí kootii Mëyíis maasuute ; wa ɗúhúu ginna luufa di Galile a Yúdée, lahte ƴi ɗúhúu Yerusalem ɓal. Doolii Koo-Yíkëe húmú Yéesú në, tahte ri na paƴ jéríɗɗë."]], [["Lahte ɓëewí kúrú lëfëñíɗ sun dil ayute, na fahuu haal faam fa, komi ri Yéesú."]], [["Ndaa wa yíih tígë nay wa rii ñéyré rë af caagi ɓëewë. Wa míllúu ríi lëwíɗ sun fi lasa, saamute buut anutee yëellíɗ lëfëñídë hom sun fi dila ra fíi Yéesú leelii ɓëewë."]], [["Ola⁠ˈ Yéesú ɗee gémúu wë rí rë, ɗi won lëfëñídë tih : « ⁠ ⁠Ƴaal kowa, fu baalute bakaaɗɗu.⁠ ⁠»"]], [["Yëeddëh yí kootii Mëyíis a fariseŋŋa na wonu nuffi wa tih : « ⁠ ⁠Ɓëyée na sol Koope bee ra wa ? Daa mín baala⁠ˈ bakaaɗ henay Koope ?⁠ ⁠»"]], [["Bi yúh Yéesú yee nuffi wa, ɗi won wa tih : « ⁠ ⁠Ɗon níɓúu yii baa ɗíh ?"]], [["Yi daa lukki yooɓ biti mi won ɓëyí beh : fu baalute bakaaɗɗu, mbée kolee fu tíl ?"]], [["Woteh ɗon ay yúh biti so⁠ˈ mi Koy-ɓëe⁠ˈ, mi lahte sañ-sañi baalaa mi bakaaɗ feey fi beh.⁠ ⁠» Ɗi won lëfëñídë tígí daaha tih : « ⁠ ⁠Kolee fu pon dilu, fu saañ faam. Daa mi túuƴ ɗë rí.⁠ ⁠»"]], [["Lëfëñídë yíppée koloh fíi ɓëewë ɓéeɓ, ponte dila húmú fënɗú rí rë, na saañ faam, na kañ Koope."]], [["Ɓëewë ɓéeɓ éemúté níi éem, na kañu Koope ñéerë⁠ˈ⁠té a tíit na wonu tih : « ⁠ ⁠Bee woteh bee lëhírëy.⁠ ⁠»"]], [["Filoon fi baaha, Yéesú ɗúhté, otte yeekoh túm tookke tígë në légéyë⁠ˈ rí rë ; ɗi hínú Léwí. Yéesú won ɗi tih : « ⁠ ⁠Kolee fu ñee tal so⁠ˈ.⁠ ⁠»"]], [["Léwí yíppée koloh, yerisse ɓéeɓ, wa ñéerúuté."]], [["Léwí antee cëgíɗ ndaje faami, teeriyohi Yéesú. Wani i yeekoh túm caak a i ow kay daa boku ñama."]], [["Fariseŋŋa a yëeddëh yí kootii Mëyíis, ƴee nonu waa na ra, bi neɓaay wa yaa, wa wonu taalibe yi Yéesú tih : « ⁠ ⁠Yi tah ɗon na boku ñam a yeekoh yi túmë a bakaaroh ya ?⁠ ⁠»"]], [["Yéesú won wa tih : « ⁠ ⁠Jéríɗɗë daa sohluu paƴoh ndaa ɓëewë wahu ra neh."]], [["Bakaaroh ya daa tahu mi koloh nda wa lof pesaɗ, ndaa ɓëewë júɓú rë neh.⁠ ⁠»"]], [["I fariseŋ wonu Yéesú tih : « ⁠ ⁠Taalibe yi Saŋ na caakuu oor, ɗage ; ƴi fariseŋŋa henuu ɗaaha ɓal, ndaa taalibe yu dékúu ñam a han.⁠ ⁠»"]], [["Yéesú won wa tih : « ⁠ ⁠Bee kílëek lahte ra, ɗon habuu biti ɗon mínú oorloh kooƴƴa, te ɗeefa ɓëe⁠ˈ kooɗ ɗa lísë leelii wa a ? Ɗon halaatuy ri maan ? Funi taalibe yi so⁠ˈ nék madu a ɓëe⁠ˈ kooɗ baa ra hom a kooƴƴi ra nen."]], [["Bis ay lah, mi këllú leelii wa. Tígí daaha, wa ay oor.⁠ ⁠»"]], [["Yéesú wonte wa léehí bee ɓal : « ⁠ ⁠Ow na leceh nuf búuɓ has daafa⁠ˈ ri búuɓ kíilíɗ. Henun ɗaaha raa, búubí hasa ay lah ɗaɗ, te nuf píisí hasa ii ñéerë⁠ˈ a búubí kíildë."]], [["Te ow na soreh béeñí hasi anti dal poosa⁠ˈ filiɓ mbúus hun"], ["kíilíɗ. Henun ɗaaha raa, béeñë ay poo mbúusë, wa yúfëh, mbúusë yah."]], [["Béeñ has kay, soruu mbúus has."]], [["Ɓëyí meeɗte hani poosa⁠ˈ⁠te na faheeh han has ; ɗi haba⁠ˈ biti hana poosa⁠ˈ ra daa lukki neɓ.⁠ ⁠»"]]], [[["Bisa na hílsúu yëwúɗɗë rë ín, Yéesú a taalibe yi ñeyu waali húus filiɓ i meey bele. Taalibe ya homu waala, yabute na kodu yaaŋnga yi belaa, na ɓuluñu na húñú."]], [["Lahte fariseŋŋi wonu wa tih : « ⁠ ⁠Haala⁠ˈ yi níi ɗon na pagu yii Kootaa kadda⁠ˈ⁠te ri bisa na hílsúu rë ?⁠ ⁠»"]], [["Yéesú won wa tih : « ⁠ ⁠Ɗon yúhú yee húmú paŋ Dawit bee yaaɓuu ɓani ɓëewí rë maan ?"]], [["Ɗi húmú haal Faam Koope"], [", ñampe na mbúurëe yefu fíi Koope ra, ƴee seeƴoh ya kut daa waruu naa ñam ra, yeɗte na ɓëewí, wa ñamute ɓal.⁠ ⁠»"]], [["Yéesú ɓaatte won wa tih : « ⁠ ⁠So⁠ˈ mi Koy-ɓëe⁠ˈ, daa mi lah sañ-sañ sun fi bisa na hílsúu rë.⁠ ⁠»"]], [["Lahte bis hílsëe kay, Yéesú haalte tígë na ɗaguu yëwúɗɗë Koope ra, yampe na yëeddë⁠ˈ. Ɓëyí ya⁠ˈ⁠i ñamaa fa ɓeedohte húmú në."]], [["Yëeddëh yí kootii Mëyíis a fariseŋŋa na olsuu Yéesú nda ri ay paƴ ow bisa na hílsúu rë, nda wa lah yii yabun wa ri."]], [["Ndaa bi yúh rí yee nuffi wa, tígí daaha ɗi won ɓëe⁠ˈ tih : « ⁠ ⁠Kolee fu caŋ fíi ɓëewë ɓéeɓ deh.⁠ ⁠» Ɓëe⁠ˈ kolohte caŋke daaha."]], [["Yéesú antee waa won tih : « ⁠ ⁠Cëe mi meel ron : Kootaa naha⁠ˈ yi bisa na hílsúu rë ? Paŋ yin wun mbée paŋ yin ɓos ? Sëmlë⁠ˈ ow mbée yeris ɓëe⁠ˈ húl ?⁠ ⁠»"]], [["Ɗi yeelte ɓëewë ɓéeɓ níi, antee won ɓëe⁠ˈ ya⁠ˈ⁠a ɓeedoh ra tih : « ⁠ ⁠Yere ya⁠ˈ⁠u⁠ ⁠!⁠ ⁠» Ɓëe⁠ˈ yeɗte ya⁠ˈ⁠i, ya⁠ˈ⁠a yíppée wah koloŋ."]], [["Ndaa keeññi ɓëewë ñéerúuy a Yéesú rë haayte níi wa na peenu yee nay wa rii mínée paŋ ra."]], [["Lahte bis, Yéesú lappe sun daŋ ɗaŋi Koope, ɗi ɗaŋke elga ɓéeɓ."]], [["Lada⁠ˈ Koo ra, ɗi dëekké taalibe yi, tanisse na ow sabboo a ow ana, falte wa apootar."]], [["Tii yi wa daa wa ƴeh : Simoŋ fa Yéesú yeɗ ri tii Peer ra a Anndere koy-yaafi, Saak a Saŋ, Fílíp, Bartalemi,"]], [["Maccëe, Toomaa, Saak fi Alfe, Simoŋ fi jammbaara"], [","]], [["Yudaas fi Saak a Yudaas Iskariyot fa míllë⁠ˈ⁠tée yaay Yéesú rë."]], [["Yéesú kolohte ɓani apootarri na cépú daŋa. Laha⁠ˈ ri tígí yéeddë⁠ˈ⁠té di araal daŋa ra, ɗi caŋke daaha ɗeef taalibe caak húmú në. I ow caak kay húmú në ɓal : ƴee ɗúhúu Yerusalem a ginni kayya Yúdée ɓéeɓ, ƴee i gin-taah ɓúk kísí fë : Tíir a Sidon."]], [["Wa húmú ayu síkírëhí Yéesú a paƴohi jérrí wë. Ƴee yébítëh na ham wa ra wahute ɓal."]], [["Ɓëewë ɓéeɓ na saamu leɓi faan Yéesú af biti lahte yii na ɗúhë⁠ˈ ɗii na paƴe wa ɓéeɓ."]], [["Yéesú yeelte taalibe yi tígí daaha, won wa tih :"], ["« ⁠ ⁠Ɗon lahute sos-keeñ ɗon fi ñëkíɗɗë :"], ["daa ron lahuu Nguur ki Koope."]], [["Ɗon lahute sos-keeñ ɗon fa yaaɓu ra :"], ["ɗon ay lah njélí doyte."], ["Ɗon lahute sos-keeñ ɗon fa na looyu ra :"], ["ɗon ay lah neɓ."]], [["Ɗon lahute sos-keeñ biti ɓëewë kaa⁠ˈ ron, tík ɗon dín,"], ["sol ron te wa haba⁠ˈ biti ɗon ow ɓos"], ["af so⁠ˈ mi Koy-ɓëe⁠ˈ."]], [["Dëmíi ɗon bec ndah sos-keeñ biti iñƴaaha lah :"], ["waafi mitte ín ɗon seh sun-Koo ra."], ["Yúhí biti caacci wa húmú mokluu yonente ya ɗaaha."]], [["Ndaa mas ɗon fi yíkëe yí alalla :"], ["ɗon pesute nebi ron níi wocce⁠ ⁠!"]], [["Mas ɗon fa lahu njélí doyte ra :"], ["ɗon ay yaaɓ."], ["Mas ɗon fa neɓluu ra :"], ["ɗon ay lah dígëem ɗon looy."]], [["Mas biti ɓëewë ɓéeɓ wone wun sun fon."], ["Caacci wa húmú henuu yonente yi paɗɗah ya ɗaaha.⁠ ⁠»"]], [["Yéesú ɓaatte won tih : « ⁠ ⁠Ɗon fa síkírúu së⁠ˈ ƴee ra, mi won ɗon tee : lah fëhíi kaa⁠ˈ⁠oh yon ɗon pagiɗ haa⁠ˈ⁠oh yon yin wun ;"]], [["yéeníyíi ɓëewë në cuju ron ra yin wun, ɗon ɗagiɗ ɓëewë na moklu ron ra."]], [["Ow laɓ ro mbeƴ, lah yere ri kakaabi yínëe. Ow naaf sabidooru, ngana kadda⁠ˈ ri ɓeyi búubí jíitlëe ɓal."]], [["Ɓëyí ɗaŋ ro one ri. Ɓëyí ɓeɓ yii daa fu laha⁠ˈ ri, ngana meel ɗi ri."]], [["Iña fahuu ron biti ɓëewë pagiɗ ɗon wa ra, lah pëgíríi wë ɓëewí kayya ɗaaha."]], [["« ⁠ ⁠Ɗon fahuun ɓëewí fahuute ron kut raa, ɗon séentúu në waafi mën ɗíh ? Bakaaroh ya sah fahuute ɓëewë daa fahuu wa ra."]], [["Ɗon pagrun yin wun ɓëewë në pagiru ron yin wun kut raa, ɗon séentúu në waafi mën ɗíh ? Bakaaroh ya sah henuu ri ɗaaha."]], [["Te ɗon wëtɗún ɓëewë habuu ron biti kut wa ay ron yíníl rëe, ɗon séentúu në waafi mën ɗíh ? Bakaaroh ɓal na wëtíɗ bakaaroh, séentée biti ri ay yínlú teemi yee wëtɗë⁠ˈ rí rë."]], [["Ɗaa neh⁠ ⁠! Lah fëhíi kaa⁠ˈ⁠oh yon, ɗon pagiɗ wa yin wun te ngënë séentíi yíníl biti ron wëtɗë⁠ˈ. Hen ɗaaha raa, waafon ay gaan. Ɗon ay teeɓee biti ɗon koyyi Koope fa sunaa-sun ɗaaha, ndée keeña naa⁠ˈ⁠te ɓëewë në gérmíh a ƴee ɓosu ra na."]], [["Di naa⁠ˈ⁠a⁠ˈ Boffon keeñ níi naa⁠ˈ, lah mëdí ɗaaha nen naa⁠ˈ-keeñ."]], [["Ɗon heefuy ow raa, Koope ii ron heef ɓal ; ɗon habruy ow yin raa, Koope ii ron habiɗ yin ɓal ; lah bëelíi, Koope ay ron baal."]], [["Ëní ɓëewí kayya, Koope ay ron on : boonnon ay túmú níi líif, ɗegu níi yúfée. Ɗee na natɗuu ɗon ɓëewë rë, Koope ay ron natɗee ɗaaha.⁠ ⁠»"]], [["Yéesú ñeyaatte wa léeh won wa tih : « ⁠ ⁠Búumíɗ mínéh nook búumíɗ neh a ? Lahaa ɗaaha raa, wa ɓéeɓ ana ay keen ngas."]], [["Yoodoh lukeh yëeddëhí mín ; ndaa yoodohi yoon níi ɗúmël ɓéeɓ ay mín ti yëeddëhí nen."]], [["« ⁠ ⁠Fu olsoh yi losa íl koy-yaafu te fu kénsëey dúuñë ílú ?"]], [["Ɗo fa olay sah dúuñë ílú rë, fu mínë⁠ˈ won koy-yaafu biti fay rii nísíɗ losa ílí ɗíh ? Wonu teem ɓúkú⁠ ⁠! Nísé dúuñë ílú níi íllú lan paaƴ, fanti mín nís losa íl koy-yaafu."]], [["« ⁠ ⁠Tal kilki lahte njiriñ na líméh koy kilki lahay njiriñ, te tal kilki lahay njiriñ na líméh koy ki lahte njiriñ."]], [["Tal kilik yúhsúu koy ka : ñoltok na líméh koy sún te tal hak na líméh koy ɓa⁠ˈ."]], [["Ɓëyí naa⁠ˈ⁠te keeñ hom wona⁠ˈ yii wunte ndah keeñi naa⁠ˈ⁠a laha⁠ˈ ri ra ; ɓëyí ɓosse keeñ nék hom wona⁠ˈ yii ɓosse ndah ɓosi keeña homa⁠ˈ ri ra. Yii won ow ɓéeɓ ɗúhë⁠ˈ rí keeñi kaah."]], [["« ⁠ ⁠Yi tah ɗon dékée dëekë⁠ˈ⁠í së⁠ˈ Yíkëe te ɗon na pëgíh iña na won mi ron ra ?"]], [["Cëe mi teeɓ ron ɗee na man ɓëyí na ac soo na ɓéeɓ, na síkírëh unna na won mi ra te paga⁠ˈ wa ɗaaha :"]], [["ɗi mada⁠ˈ a ɓëyí saañ taɓahe faam, hacce feey fa níi daɓpe ngaŋa, yíppé taɓaha sun. Aya⁠ˈ mbënë më rë, mulaa na hút na laɓoh faam fa, ndaa mínéh ríi bëp bi híin taɓaha."]], [["Ndaa ɓëyí síkírëh së⁠ˈ te anti ñeyay woni so⁠ˈ, ɗi mada⁠ˈ a ɓëe⁠ˈ taɓah faami te hacay dalaa ra. Aya⁠ˈ mulaa laɓohte faam fa ra, ɗi yíppée bëp, poysa⁠ˈ⁠te ɓéeɓ.⁠ ⁠»"]]], [[["Woca⁠ˈ Yéesú woni ɓëewë iña ri faha⁠ˈ waa won ra ɓéeɓ, ɗi kolohte saañce Kafarnawum."]], [["Daaha, lahte kélfë soldaari lahte súrgíi ri foŋkote ri níi foŋko. Súrgëe antee jér níi na ŋaatoh."]], [["Kela⁠ˈ kélfëe ban fi Yéesú rë, ɗi wolte i ɓaha yëwúɗ ɗii na, woni biti ɗi ac sëmlë⁠ˈ súrgíi kúl kë."]], [["Lahuu wa Yéesú në rë, wa caguute ri na ɗagu wonu tih : « ⁠ ⁠Ɓëe⁠ˈ wol fun ɗoo na ra cal habra⁠ˈ,"]], [["ndée ɗi faha⁠ˈ⁠te yen fi yëwúɗɗë, te daa ri taɓahroh tígë na ɗaguu ɓëy gina Koope ra.⁠ ⁠»"]], [["Yéesú kolohte ñéerë⁠ˈ⁠té a wa. Leɓuu wa faam fa ra, kélfíi soldaara wolte i kooƴ ɗii na, lah wa woniɗ ri unni ƴeh : « ⁠ ⁠Ɓahaa, ngana mokil afu, mi caleh fu haale faam so⁠ˈ ;"]], [["daa tah mi haba⁠ˈ biti mi ƴinte caŋi fíyú. Wone un yínë kut, súrgíi së⁠ˈ ay wah."]], [["Fu ot mi won ɗo ri, biti so⁠ˈ mi bee mi lahte kélfë yí daa paa⁠ˈ⁠uu so⁠ˈ sun, te mi kélfë i soldaar ɓal. Mi won ow yínë waa na gété rëe, ɗi saañ. Mi won ow kay aye raa, ɗi ac. Te mi won súrgíi së⁠ˈ page yii bee raa ɓal, ɗi paŋ yaa.⁠ ⁠»"]], [["Kela⁠ˈ Yéesú unni kélfíi soldaara ra, ɗi éempé woni. Ɗi yíssëhté dúukëlí ɓëewë ñeyu tali ra na, won wa tih : « ⁠ ⁠Mee ron won ra ee : mi ëllëy ɓëyí gémë⁠ˈ⁠té ɗeh⁠ ⁠! Tali Israyel sah, mi ëllëy mani na.⁠ ⁠»"]], [["Nimiluu kooƴƴa wolu ra faam kélfëe rë, wa ɗeefu súrgëe wahte."]], [["Filoon fi baaha, Yéesú kolohte na saañ gin-taaha na wonuu Nayin ra, taalibe yi a i ow caak ñéerúuté a ri."]], [["Leɓa⁠ˈ ri haalaani gina ra, lahte ɓúudé fí na kúrú hacaa yin. Húldë húmú koy yínë yaafi na ; ɗi fi yaafa ƴaala húlté. I ow caak di ɓëy gina na ɓedu yaafa."]], [["Ola⁠ˈ ɗi fi Yíkëe ɓelaa ra, keeña ɗúmpé ɗii na, ɗi won ɗi tih : « ⁠ ⁠Yeɗɗe looya.⁠ ⁠»"]], [["Ɗi antee leɓoh, tíkké ya⁠ˈ yi jaada, ɓëewë kúrú ɓúudé fë rë cagute. Ɗi won ɓúudé fë tih : « ⁠ ⁠Kolee ƴaal kowa⁠ ⁠! Daa mi túuƴ ɗë rí⁠ ⁠!⁠ ⁠»"]], [["Húldë yíppée koloh, tookke na won. Yéesú won yaafa tih : « ⁠ ⁠Koohu abeh⁠ ⁠!⁠ ⁠»"]], [["Ɓëewë ɓéeɓ tíitúté níi tíit, wa na kañu Koope wonu tih : « ⁠ ⁠Yonente gaan acce yen na ; Koope acce sëmlë⁠ˈ⁠í ɓëewí.⁠ ⁠»"]], [["Ɓëy Yúdée a ɓëy deyi baa ɓéeɓ keluute yee paŋ Yéesú rë."]], [["Taalibe yi Saŋ ɓíllúté kélfíi wë iña na paŋ Yéesú rë ɓéeɓ. Tígí daaha, Saŋ dëekké ow ana waa na,"]], [["wolte wa ɗi fi Yíkëe në, meeli nda daa ri Sëmlëhë në séentúu rë mbée ɓëewë waɗti sehun ow kay."]], [["Lahuu taalibe yi Saŋ Yéesú në rë, wa wonu ri tih : « ⁠ ⁠Saŋ Batis daa wol fun meelu nda daa fu Sëmlëhë në séentúu rë mbée ɓëewë waɗti sehun ow kay ?⁠ ⁠»"]], [["Guuttaa baaha, Yéesú paƴce na ow caak : i jéríɗ, i misikiɗ, ɓëewí lahuu yébítëh, a i búumíɗ."]], [["Ɗi antee won taalibe yi Saŋ tih : « ⁠ ⁠Nímílí Saŋ na ɗon ɓílíɗ rí iña olu ron a ƴee keluu ron ra. Wëní rí biti búumíɗɗë yeelute, lëfëñíɗɗë koluute, guuñiɗɗa wahute"], [", likiɗɗa ee keluu ra, ɓëewë húlú rë këllúté ɓúudé, ñëkíɗɗë keluute Uni Neba."]], [["Ɓëyí af iñi so⁠ˈ taheh ɗi yeris ngémí, ɓëyí baa lahte sos-keeñ.⁠ ⁠»"]], [["Bi na suu ɓëewë húmú wolu ɗii na ra, Yéesú yampe na goneel a dúukëlí ɓëewë yii leŋke Saŋ Batis na, meelte wa won tih : « ⁠ ⁠Ɗon húmú payu olsoh yi luufa ? Tal bëhëerí ngilaaw ma na jaay ri neh maan ?"]], [["Kon ɗon húmú payu olsoh yih ? Ɓëyí ɓekoh búuɓɓí wunte neh maan ? Yíkëe yí búuɓɓí wunna na pesu pesi neɓpe ra oluu faam buur."]], [["Mantee, ɗon húmú payu olsoh yi luufa ? Yonente neh a ? Mee ron won ra biti ɗi yonente kaah ; ɗi luk sah yonente gaan⁠ ⁠!"]], [["Daa ri ɓëe⁠ˈ në wona⁠ˈ Koope Téerëe rë bitih :"], ["“Olsee⁠ ⁠! May wol ow këllëh ɗaɗɗi ro waal.”"], ["⁠ ⁠»"]], [["Yéesú ɓaatte won tih : « ⁠ ⁠Mee ron won ra ee : lahay ɓëyí límúté feey fi beh te luk Saŋ Batis gaan. Añcaŋ ɓëe⁠ˈ lukki ƴin Nguur ki Koope ra luk ɗii gaan.⁠ ⁠»"]], [["Ɓëewë ɓéeɓ níi luka⁠ˈ yeekoh yi túmë húmú síkírúu Saŋ níi rí bëtíssé wë rë tahute biti Koope júɓpé."]], [["Ndaa fariseŋŋa a yëeddëh yí kootii Mëyíis tahuy yee faha⁠ˈ Koope ra, wa húmú kaa⁠ˈ⁠uute biti Saŋ bëtís wë."]], [["Yéesú ɓaatilte won tih : « ⁠ ⁠May mínée mëldë⁠ˈ ɓëy jamanii bee a yih ? Wa maduu a yih ?"]], [["Wa maduu a tuŋki tooku këem, ƴee na wonu affi ƴee tih : “Fun poosute, ɗon becuy⁠ ⁠! Fun fogute, ɗon hílípúy fun⁠ ⁠!”"]], [["Húmú aya⁠ˈ Saŋ Batis kaa⁠ˈ⁠a⁠ˈ⁠te ñam a han ra, ɗon wonu ɗi laha⁠ˈ yébítëh."]], [["Aya⁠ˈ so⁠ˈ mi Koy-ɓëe⁠ˈ, mi na ñam maa han ra, ɗon wonu tih : “Ëlí⁠ ⁠! Ɓëyí bee ñam a han kut daa afa, te ɗi kooƴa⁠ˈ yeekoh yi túmë a i bakaaroh kay.”"]], [["Añcaŋ ɓëewë ñeyu Unni Koope ra ɓéeɓ olute biti waalli júɓpé.⁠ ⁠»"]], [["Húmú lahte fariseŋi hínú Simoŋ dëekké Yéesú ñam faami. Yéesú saañce faam fin, lahte wa na ñamu."]], [["Gini baaha, húmú lahte ɓelii ɓosse pesaɗ. Kela⁠ˈ ri biti Yéesú ín ñam faam fariseŋa ra, ɗi kúɗté bútlí yotuu la⁠ˈ⁠a na wonuu albataar ra, bi líiffé a laakkoloñi neɓpe,"]], [["hompe kotti Yéesú na looy, muun mi na hilsiɗ kotta. Ɗi antee ɓeɓ fen fi moosse wa, fëenté"], ["wë, túmpé wë laakkoloña."]], [["Ola⁠ˈ fariseŋa dëek Yéesú faami ra yii bah, ɗi won nufi tih : « ⁠ ⁠Ɓëyí bee hena yonente koon, tin ri ay yúh ɓelaa leɓ ɗii na bee ra a pesadi ɓosa homa⁠ˈ ɗi ra.⁠ ⁠»"]], [["Yéesú won fariseŋa tígí daaha tih : « ⁠ ⁠Simoŋ, mi lahte yii nay mi roo wone.⁠ ⁠» Simoŋ won ɗi tih : « ⁠ ⁠Wone mi keloh ɓahaa.⁠ ⁠»"]], [["Yéesú won ɗi tih : « ⁠ ⁠Lahte ɓëewí ana yi húmú lahrute ɓëyí në wëtɗë⁠ˈ kabut. Ɓëyí yínëe lahiɗte ri kabut caak, ƴi yínëe luk ƴaaha sabboo."]], [["Bi ow yínë waa na sah mínéh ríi yíníl kabut ka, ɗi baalte wa ɓéeɓ ana. Tígí daaha, fu haba⁠ˈ biti ɓëyí bi di wa fi ƴaaha nay lukee faha⁠ˈ ɓëe⁠ˈ wëtɗë⁠ˈ rë ?⁠ ⁠»"]], [["Simoŋ won ri tih : « ⁠ ⁠Mi haba⁠ˈ ri ɓëe⁠ˈ kabut ki lukki caak ra.⁠ ⁠» Yéesú won ɗi tih : « ⁠ ⁠Fu won kaah.⁠ ⁠»"]], [["Ɗi antee yíssëh ɓelaa na, won Simoŋ tih : « ⁠ ⁠Ole yee paŋ ɓelii bee ra⁠ ⁠! Haala⁠ˈ mi faamu, fu onay so⁠ˈ muluɓ hosaa kot ; ndaa ɓelaa hosse kotti so⁠ˈ a muun mi, moosse wa a fen fi."]], [["Fu fëenëy së⁠ˈ na wodoh fu so⁠ˈ ra ; ndaa haala⁠ˈ mi dee níinén, ɓelaa yeɗɗay fëení kotti so⁠ˈ."]], [["Fu túmëy díw af so⁠ˈ sah ; ndaa ɓelaa baaɓpe laakkoloñ kotti so⁠ˈ."]], [["Daa tah mi won ɗon tih : ɗee faha⁠ˈ so⁠ˈ ri níi faha⁠ˈ ra daa teeɓa⁠ˈ biti ri baalute bakaaɗɗi caakki ; ndaa ɓëe⁠ˈ baalu bakaaɗ ƴutuuɗ ɗa, faha⁠ˈ⁠i na gaaneh.⁠ ⁠»"]], [["Yéesú antee won ɓelaa tih : « ⁠ ⁠Fu baalute bakaaɗɗu.⁠ ⁠»"]], [["Ɓëewë ɓani wa húmú loona ra wonantuu hanndal ki wa tih : « ⁠ ⁠Ɓëyée daa wa níi na kaañ baala⁠ˈ bakaaɗ ?⁠ ⁠»"]], [["Ndaa Yéesú won ɓelaa tih : « ⁠ ⁠Ngémú sëmlë⁠ˈ⁠té rë ; kolee fu saañ a jaamma.⁠ ⁠»"]]], [[["Filoon fi baaha, Yéesú saañce na wër filiɓ ginna ɓéeɓ, na waare Uni Nebi Nguur ki Koope. Ɓani taalibe yi sabboo a ana ya daa húmú ñéerúu"]], [["a ɓeleɓɓi ɗi húmú líkíɗté wë yébítëh, ƴee ri paƴce jérrí wë. Tii yi wa daa wa ƴeh : Mari fi ɓëy Makdalaa bee líkɗú yébítëh paana ra,"]], [["Saan ɓeleɓ Kusaa fa iña faam Erot tíkú ya⁠ˈ⁠a ra, Susaan a i ɓeleɓ caak kay. Ɓeleɓɓi ƴaa ɓéeɓ ɓeyu alalli wa, na habruu Yéesú a taalibe yi."]], [["Ɓëewë húmú ɗúhúu gin-taah ya ɓéeɓ na ayu Yéesú në. Ɓëewë na ɓaatuu caak, ɗi yampe na won wa léehí beh :"]], [["« ⁠ ⁠Lahte ɓëyí húmú koloh sohi meeyi. Ɗi hom hasli tisoh ka, lahte peppi keente ɓúk waala, kotta ñeete sun, ƴakka ayute, tanute wa ɓéeɓ."]], [["Lahte ƴi keen feey fi laha⁠ˈ la⁠ˈ. Paala⁠ˈ wa ra, bi síit feey fa, wa yíppée tam."]], [["Lahte ƴi keen tígí paala⁠ˈ ñobitaan, wa pëeltúté, ñobitaan fa hampe wa, wa tampe."]], [["Lahte ƴi keen feey fi looɓpe. Wa paalte, talla kolohte, ɗúhíɗté íl, laaɓpe níi laaɓ"], [".⁠ ⁠» Yéesú ɓaatte won wa tih : « ⁠ ⁠Ɓëyí lah nuf kelaa, kelaan na⁠ ⁠!⁠ ⁠»"]], [["Filoon fi baaha, taalibe yi meelute ri yee faha⁠ˈ won léehë rë."]], [["Ɗi won wa tih : « ⁠ ⁠Ɗon, kúmpë yí Nguur ki Koope teeɓu ɗon, ndaa yii won mi ɓëewí kayya ɓéeɓ teya⁠ˈ léeh, nda"], ["wa yeele raa, wa ëlíh në, te wa kelee raa, wa yíih yee na wonu ra."]], [["« ⁠ ⁠Léehí baa faha⁠ˈ woni yii beh : tisoh ka daa Unni Koope."]], [["Ɓúk waala keen tisoh ka ra daa wa ɓëewë yéŋké biti keluu wa Unni Koope ra, Seytaane yíppée ac pahte wa keeññi wa, toñeh wa ay gémé Koope, wa múc."]], [["Feey fa laha⁠ˈ la⁠ˈ ra daa ɓëewë yéŋké biti keluu wa Unna ra, wa yípútée wëe tah a sos-keeñ ; ndaa Unna yípëy níil keeññi wa. Wa topuun waa ham guuttii baaha : misike waa na rek, wa koluun daaha yeris ngémë."]], [["Feey fa na paal ñobitaan ra daa ɓëewë yéŋké biti keluu wa Unna ra, tíl tílë níi sohle yi ëldúnë, alal a neɓ pes hampe wa tahte níi kaah púlëy waa na."]], [["Feey fi looba daa ɓëewë yéŋké biti keluu wa Unna ra, wa tahuute wa ya⁠ˈ ana, habuute wa a keeñi naa⁠ˈ⁠te, wa pokuute na níi wa ɗúhrúté njiriñ ra.⁠ ⁠»"]], [["Yéesú ɓaatte won tih : « ⁠ ⁠Ow na këɗɗéh lampa líh if sun, mbée ɓek ri fëgërëh tigal. Ɗaaha neh⁠ ⁠! Lampa líkúu líkëe, ɓëyí haal, ot kotti na."]], [["Yii ɗapu ɓéeɓ ay yúhú, yii laku ɓéeɓ ay olu."]], [["Yúhí ɗee na síkírúu ron Unni Koope ra⁠ ⁠! Ɓëyí ham yee yeru ri ra a ya⁠ˈ ana ay ɓaatu. Ɓëyí pagay yii baaha raa nék, yii ƴutuuda haba⁠ˈ ri biti ɗi lahte ri ra sah ay naafu"], [".⁠ ⁠»"]], [["Koy-yaayyi Yéesú a yaafi wa ayu ɗii na koon, ndaa caagi ɓëewë tahte wa míníh lah ɗii na."]], [["Tígí daaha, lahte ɓëyí won ɗi tih : « ⁠ ⁠Yaafu a koy-yaayyu ínú ëssín, na meeluu ro.⁠ ⁠»"]], [["Ndaa Yéesú won ɓëewë ɓéeɓ tih : « ⁠ ⁠Yaaso⁠ˈ a koy-yaayyi so⁠ˈ daa ɓëewë në síkírúu Unni Koope, te ñeye na ra.⁠ ⁠»"]], [["Lahte bis, Yéesú a taalibe yi haalute gaal, ɗi won wa tih : « ⁠ ⁠Yen saañ ɓúk laaha hatni bín.⁠ ⁠» Wa koluute na suu."]], [["Wa homu húusí laaha, Yéesú fanohte na nee⁠ˈ. Hom homo níi ngilaaw gaan yíppée laɓ laaha ; mulaa na maannda⁠ˈ líifrí gaala, lool daɓpe wa."]], [["Taalibe ya lahute Yéesú në tígí daaha, na fogu yúunúté rí wonu ri tih : « ⁠ ⁠Yen ee suu húlé rë Ɓahaa⁠ ⁠!⁠ ⁠» Yéesú kolohte, digiɗte uni túuƴcé ngilaaw ma a mboowaanna héddëh. Deyi baa ɓéeɓ hente tiɗ."]], [["Ɗi won taalibe ya tígí daaha tih : « ⁠ ⁠Ngémën tasa⁠ˈ⁠te ee⁠ ⁠!⁠ ⁠» Wa tíitú tíitë níi ñéerë⁠ˈ⁠té a éem, wa na meelantuu hanndal ki wa tih : « ⁠ ⁠Ɓëyí bee mën ɗí ow ɓal níi ɗi túuƴ ngilaaw ma a mulii laaha héddëh rëe sah, wa ñee woni ?⁠ ⁠»"]], [["Húusúu wë laaha ra, Yéesú a taalibe yi teeruu deyi Gerasaa, ɓúgí yíníi laaha jaannda⁠ˈ Galile ra."]], [["Kot Yéesú na lah feey, ow ƴaal di ɓëy gina, bi yébítëh caak na ham ri, téebílëhté rí. Hente yii maañce, ɗi na ɓekeeh búuɓ, na homeh faam. Ɗi dék hacaayin."]], [["Ola⁠ˈ ɓëe⁠ˈ Yéesú rë, ɗi yeɗɗohte kotta ɗaañnjohte won tih : « ⁠ ⁠Ɗo fi Yéesú Koy Koope fa sunaa-sun, fu faha⁠ˈ paŋi so⁠ˈ yih ? Daa mi na ɗaŋ ɗo ri, ngana torohal so⁠ˈ⁠ ⁠!⁠ ⁠»"]], [["Biti Yéesú ee lík yébítëh fë ɗii na ra daa tah ri won yii bah. Yébítëh fë haba⁠ˈ⁠te ɓëe⁠ˈ waal caak. Ya⁠ˈ ya a kotta pokalsuu tiiŋ kaa⁠ˈ ri fús koon raa, faraah ri korsa⁠ˈ wa, yébítëh fë yeñ ri luufin."]], [["Yéesú meelte ri won ɗi tih : « ⁠ ⁠Daa fu hínú ɗíh ?⁠ ⁠» Ɗi tahte won tih : « ⁠ ⁠Mi hínú Dúukël.⁠ ⁠» Biti yébítëh caak daa húmú ɗii na daa tah ri won yii bah."]], [["Yébítëh yë na anuu ɗaŋ Yéesú biti ri ɓan waa bet ngaara mi nuŋa."]], [["Ɗeef lahte yubi mbaam-túgëllí caakute na píisúu ñam araal daŋa hatni baaha. Yébítëh yë na ɗagu Yéesú nda wa mínú haal mbaammi ƴaaha na raa. Yéesú onte wa ri."]], [["Yébítëh yë yípútée yeris ɓëe⁠ˈ, haalute mbaamma na. Yuba yíppée yeɗɗoh yëellëen kí daŋa, mbaamma ɓéeɓ soruute laaha, húlúté."]], [["Oluu níirëh yí mbaamma yee lah ra, wa heguute suute gin-taahin a ginna luufa, na ɓíllú yee lah ra."]], [["Ɓëewë koluute olsohi yee na wonuu ra. Lahuu wa hëbís Yéesú rë, wa ɗeefu ɓëe⁠ˈ yébítëh yë húmú habu ri ra ɓekohte búuɓ, tookke hëbís Yéesú ñéerë⁠ˈ⁠té a sago fi. Wa yípútée tíit."]], [["Ɓëewë maasuu ra ɓíllúté wë ɗee paƴuu ɓëe⁠ˈ yébítëh yë húmú habu ri ra."]], [["Tíidí misiga tahte ɓëy Gerasaa ɓéeɓ ɗagute Yéesú ɗúh gin wa saañ. Ɗi yeeltee haalaat gaala tígí daaha na faha⁠ˈ saañ."]], [["Ɓëe⁠ˈ yébítëh yë yeris ri ra ɗaŋke Yéesú nda wa mínú ñéerë⁠ˈ rëe. Yéesú tahray ri, ndaa won ri tih :"]], [["« ⁠ ⁠Nimile faam, fu ɓílíɗ iña pagiɗ ro Koope ra ɓéeɓ.⁠ ⁠» Tígí daaha, ɓëe⁠ˈ ñeete filiɓ gina na ɓílíɗ iña pagiɗ ɗi Yéesú rë ɓéeɓ."]], [["Nimila⁠ˈ Yéesú rë, dúukëlí ɓëewë téebílëhté rí. Wa ɓéeɓ húmú sehu ri."]], [["Lahte ɓëyí hínú Yayrus, njíidí tígë na ɗaguu yëwúɗɗë Koope ra, acce wahtii baaha, yeɗɗohte kotti Yéesú, na ɗaŋ ri ac faami,"]], [["ndah ri hela⁠ˈ koy ki ɓelii na ŋaatoh. Ɗi laha⁠ˈ koy ki yíníi baa kut, bi waɗti lahaa kíil sabboo a kíil ana. Yéesú hom saaña, dúukëlí ɓëewë darute ri."]], [["Ɗeef lahte ɓelii húmú në, hente kíil sabboo a kíil ana yi ri yúfë⁠ˈ ñif. Ɗi túmpé iña laha⁠ˈ ri ra ɓéeɓ faammi paƴoh ya, ndaa ri píyëy yoofaa."]], [["Ɗi ñeya⁠ˈ⁠te Yéesú filoon, leɓpe nuf búubí, yíppée wah kotta-kotta."]], [["Yéesú meela⁠ˈ⁠te won tih : « ⁠ ⁠Daa leɓ soo na ?⁠ ⁠» Taasuu ɓëewë ɓéeɓ rë, Peer won ri tih : « ⁠ ⁠Ɓahaa⁠ ⁠! Fu olay biti ɓëewë ɓéeɓ ee yejantuu ra, na baɓuu ɗoo na hatinna ɓéeɓ ë ?⁠ ⁠»"]], [["Ndaa Yéesú won tih : « ⁠ ⁠Ow leɓpe soo na : mi yéŋké biti lahte yii kolohte faan so⁠ˈ.⁠ ⁠»"]], [["Ola⁠ˈ ɓelaa biti yee paŋ ri ra yúhúté rë, ɗi acce, yeɗɗohte kotti Yéesú faana ɓéeɓ na saak. Ɗi ɓílíɗté fíi ɓëewë ɓéeɓ yee tah ri leɓ Yéesú në rë a ɗee waha⁠ˈ ri kotta-kotta ra."]], [["Yéesú won ɗi tih : « ⁠ ⁠Yaa ow, ngémú tahte fu wahte. Fu mín saañ a jaamma.⁠ ⁠»"]], [["Yéesú hom wona, lahte ɓëyí kola⁠ˈ faam Yayrus acce, won kélfíi tih : « ⁠ ⁠Sohlaay fu mokle Yëeddëhë ; koohu húlté⁠ ⁠!⁠ ⁠»"]], [["Kela⁠ˈ Yéesú wona ra, ɗi won Yayrus tih : « ⁠ ⁠Ngana néekíñë⁠ˈ. Fu laakira⁠ˈ gém kut, koohu ay koloh.⁠ ⁠»"]], [["Laha⁠ˈ Yéesú faam fa ra, ɗi tahay biti ow kay haal a ri, henay Peer, Saŋ, Saak, boffi kúkëyë a yaafa."]], [["Húlí kúkëyë tahte ɓëewë ɓéeɓ na fogu na hawuu. Yéesú won tígí daaha tih : « ⁠ ⁠Ngënë fëgí : kúkëyë húlëy, ɗi nee⁠ˈ nee⁠ˈ⁠o rek.⁠ ⁠»"]], [["Ɓëewë yabute na ƴenu ri, ndah wa yúhúté biti kúkëyë húlté kaah."]], [["Ndaa Yéesú hampe ya⁠ˈ kúkëyë, ɓéyíɗté uni won ɗi tih : « ⁠ ⁠Kolee, kúkëy ɓeleɓ⁠ ⁠!⁠ ⁠»"]], [["Kúkëyë yíppée koloh. Yéesú nahte wa yeri ñam."]], [["Boffi kúkëyë a yaafa éemúté níi éem, ndaa Yéesú kadda⁠ˈ⁠te wa ɓílíɗ yee lah ra."]]], [[["Lahte bis, Yéesú dëekké taalibe yi sabboo a ana ya, onte wa ham-ham a sañ-sañ líkëe yébítëh ɓéeɓ a paƴaa jéríɗ."]], [["Ɗi antee waa wol waarii Nguur ki Koope a paƴi jéríɗɗë."]], [["Ɗi won wa tih : « ⁠ ⁠Ngënë kúrëelíi yin waalon : duuɗ neh, nafa neh, yii ñamun neh, hélíis neh, te ow ɓanan kúrëelëh búuɓ lofaa."]], [["Tígí habuun ron haneel ɓéeɓ, lah hëmí faam fa níi bín koluun ron gini baaha ra."]], [["Te ɗon pay ílíƴ ɓëewë kaa⁠ˈ hamon haneel raa, lah ɗúhí daaha, ɗon paaŋ pënë mí kotton, teeɓi wa biti wa homuy kaah.⁠ ⁠»"]], [["Ɗaaha, taalibe ya koluute suute, haalute ginna luufa ɓéeɓ na waariyu Uni Neba, na paƴu jéríɗɗë."]], [["Kela⁠ˈ Erot gëernëerí Galile iña na pagu Yéesú a taalibe yi ra, afa kúnëhté, ndah lahte ɓëewí wonu ti Saŋ Batis daa waɗti këllú ɓúudé."]], [["I ow kay wonu ti yonente Éelí daa feeñiyoh. Lahte ƴi wonu ti ow kay di yonente ya ɗéɓ rë daa këllú ɓúudé."]], [["Ndaa Erot won nufi tih : « ⁠ ⁠Mi lecɗohte lúum Saŋ Batis. Kon ɓëe⁠ˈ na paŋ iñi éemílë⁠ˈ yí ƴaa ɓéeɓ rë, waɗti henan wa ?⁠ ⁠» Erot na anti faha⁠ˈ oli Yéesú."]], [["Koluu apootarra waala húmú wol wa Yéesú rë, wa ɓíllúté rí iña pagu wa ra ɓéeɓ. Wa ɓéeɓ ñéerúuté, hécúuté waal gin-taaha na wonuu Betsaydaa ra."]], [["Keluu dúukëlí ɓëewë biti Yéesú saañce ra, wa koluute téebídí. Lahuu wa ɗii na ra, ɗi teeriyohte wa, wonte wa yii leŋke Nguur ki Koope, paƴce jéríɗɗë."]], [["Bi na yëellëh na⁠ˈ⁠a, taalibe yi sabboo a ana ya leɓuute ri, wonu ri tih : « ⁠ ⁠Wone ɓëewí ƴee saañ ginna leɓoh dee ra, wa saame yii túmún wë ɓúkkí wë a tígí homun wa, tígë homu yen dee ra lahay yin.⁠ ⁠»"]], [["Ndaa ɗi won wa tih : « ⁠ ⁠Ɗon fi ƴah, yérí wë yii nay waa ñame.⁠ ⁠» Wa wonu ri tih : « ⁠ ⁠Fun lahuu mbúurú iip a jén ana kut. Fu wonay biti fun nay lomre ɓëewí ƴee ɓéeɓ ñam maan ?⁠ ⁠»"]], [["Ɓëewí ƴaalla húmú në rë warutee mit ow júnní iip (5.000). Yéesú won taalibe yi tih : « ⁠ ⁠Wëní wë tooka⁠ˈ goomal-goomal, bina-bina ɓéeɓ waɗtee hen ow sabay iip (50).⁠ ⁠»"]], [["Taalibe ya pagute yee nahu wa ra, tëekrúuté ɓëewë ɓéeɓ ɗaaha."]], [["Yéesú ɓeɓpe mbúurú yí iippa a jénní ana ya, ɓéyíɗté afi yeelte sun, símpé Koope, antee waa lecsa⁠ˈ, yeɗte wa taalibe ya, nahte wa woralsa⁠ˈ wa ɓëewë."]], [["Ɓëewë ɓéeɓ ñamute níi laalute. Négírúu wooñnjiida ra, wa líiffé dama sabboo a dama ana."]], [["Lahte bis, Yéesú hécëhté na ɗaŋ Koope ; taalibe ya homute hëbísí. Ɗi meelte wa won tih : « ⁠ ⁠Ɓëewë wonuu biti daa mi wah ?⁠ ⁠»"]], [["Wa wonu ri tih : « ⁠ ⁠Lahte ɓëewí wonu biti fu Saŋ Batis, lahte ƴi wonu yonente Éelí, i ow kay ɓal wonu ti fu ow kay di yonente yee merees bi koloh ɓúudé.⁠ ⁠»"]], [["Yéesú meelte wa won tih : « ⁠ ⁠A ɗon, ɗon wonu biti daa mi wah ?⁠ ⁠» Peer tahte won tih : « ⁠ ⁠Daa fu Buura Koo fal ri ra.⁠ ⁠»"]], [["Tígí daaha, Yéesú kadda⁠ˈ⁠te wa won tih : « ⁠ ⁠Ngënë wëní ow kay yin na.⁠ ⁠»"]], [["Ɗi antee ɓaat won tih : « ⁠ ⁠So⁠ˈ mi Koy-ɓëe⁠ˈ, mi waɗtee mok níi mok : ɓaha ya, kélfë yí seeƴoh ya a yëeddëh yí kootii Mëyíis ii soo faha⁠ˈ tík íl ; may hawu húl, te waali éeyë fë filoon fi húlí së⁠ˈ, may këllú ɓúudé.⁠ ⁠»"]], [["Yéesú antee won ɓëewë ɓéeɓ tih : « ⁠ ⁠Ɓëyí faha⁠ˈ ñéerë⁠ˈ a so⁠ˈ, ɗi helan iñi afi, faraah ri enee kurwahi, anti ñee tal so⁠ˈ."]], [["Ɓëyí núp húl ay ñak ñíiní ; ndaa ɓëyí tah ñagi ñíiní af so⁠ˈ, ay lah pesa na ɗúméh rë."]], [["Kaah neh biti alal mi ëldúnë caleh ow yaay ñíiní, saŋku afi a ?"]], [["Ɓëyí iñi so⁠ˈ a wonni so⁠ˈ tah ri sopoh fíi ɓëewë, so⁠ˈ mi Koy-ɓëe⁠ˈ may rii súugëh yiin nay mii aye filiɓ ndami so⁠ˈ, daa ndami Baaso⁠ˈ a malaaka yi sela ya ra."]], [["Mee ron won kaaf ka ra ee : lahte ɓëewí ewu ɗon na deh, balaa wa húl, wa ay ot Nguur ki Koope.⁠ ⁠»"]], [["Yii waɗtee hen waal peeye filoon fi bee wona⁠ˈ ri iñƴaa ra, Yéesú dëekké Peer, Saŋ a Saak, wa lawute sun daŋ, ɗi na ɗaŋ Koope."]], [["Ɗi hom ɗaŋa, kanama lofisohte, búubí na⁠ˈ naa⁠ˈ⁠o níi na hap íl."]], [["Ɗee a ɗeh, ow ana feeñiyuute na gonlu a ri : wa húmú Mëyíis a yonente Éelí."]], [["Wa fi ƴaa ɓal, búuɓɓí wë naa⁠ˈ naa⁠ˈ⁠o níi na hap íl. Wa gonlu sun fi húlë waɗti húl Yéesú Yerusalem ra."]], [["Peer a kooƴƴi húmú nee⁠ˈ⁠ute nee⁠ˈ⁠i misikke. Yúunúu wë rë, wa olute ndami Yéesú a ɓëewí ana ya homu a ri ra."]], [["Tígë në takuu ɓëewë a Yéesú rë, Peer won ɗi tih : « ⁠ ⁠Ɓahaa, neɓpe biti yen homun tígí deh, fun yíp dút éeyë : fu lah yínë, Mëyíis yínë, Éelí yínë.⁠ ⁠» Peer húmú yéeh iña na won ɗi ra."]], [["Ɗi hom wona, lahte nérí acce húunté wë. Taalibe ya tíitúté húunë húun wë nérë rë."]], [["Lahte uni ɗofohte filiɓ nérë won tih : « ⁠ ⁠Bee daa Koy so⁠ˈ. Daa ri bee fal mi ra. Síkíríi rí⁠ ⁠!⁠ ⁠»"]], [["Wona⁠ˈ una níi wocce ra, taalibe ya olute biti Yéesú a afi kut daa tasu tígë. Wa habute yii baa waa na, te bín fë, wa ɓíllúy ow yee olu wa ra."]], [["Kéy fín fë, cépúu Yéesú a taalibe yi daŋa ra, lahte dúukëlí ɓëewí ayute téebílëhí."]], [["Ow di ɓëewë ɓéyíɗté uni won tih : « ⁠ ⁠Ɓahaa, mi ɗaŋ ro biti fu olsiɗ so⁠ˈ koy so⁠ˈ. Mi laha⁠ˈ ri koy kut."]], [["Yébítëh daa na ham ri. Te ri ham ri raa yíp ríi ɓeka⁠ˈ liik, hégíƴ faana hégíƴí misikke, púumíl ɓúgë ; balaa yébítëh fë yeris ri raa, hom rii mokla⁠ˈ mokloo níi⁠ ⁠!"]], [["Mi ɗaŋke taalibe yu lígí yébítëh fë, ndaa wa míníh yin na.⁠ ⁠»"]], [["Yéesú tahte won ɓëewë tígí daaha tih : « ⁠ ⁠Ɗon fi ɓëy jamanii beh, ɗon fi ɓossi ƴee gémúy Koope ƴee ra, may home ɗon na mi mújdé rën níi kirih ?⁠ ⁠» Ɗi antee won ɓëe⁠ˈ tih : « ⁠ ⁠Kom so⁠ˈ koohu deh⁠ ⁠!⁠ ⁠»"]], [["Kúkëyë na ac Yéesú në, yébítëh fë kéeníɗté rí feey, hégíƴcé faana hégíƴí misikke. Ndaa Yéesú digiɗte uni túuƴcé yébítëh fë ɗúh líkké rí, yeɗte kúkëyë boffi."]], [["Ɓëewë ɓéeɓ éemúté níi éem di ɗee gaana⁠ˈ Koope doole ra."], ["Bi homu ɓëewë ɓéeɓ éemí wë di iña paŋ Yéesú rë, ɗi won taalibe yi tih :"]], [["« ⁠ ⁠Hëbí yee nay mi ron wone bee ra affon : so⁠ˈ mi Koy-ɓëe⁠ˈ, may yaayu ɓëewë.⁠ ⁠»"]], [["Ndaa taalibe ya húmú yíih yee faha⁠ˈ ri waa won ɗa. Koo onay wa nufi yúhúun wë wona bín fë, te wa kaañuy meel Yéesú yin na."]], [["Filoon fe, taalibe ya na taasantuu ɓëe⁠ˈ lukki gaan waa na ra."]], [["Bi yúh Yéesú yee nuffi wa, ɗi ɓeɓ kúkëy ƴutuuɗ cëgíɗté hëbísí,"]], [["antee waa won tih : « ⁠ ⁠Ɓëyí af so⁠ˈ tah ɗi ham kúkëy ti bee nen a ya⁠ˈ ana, ɗeef ɗi ham so⁠ˈ ; te ɓëyí ham so⁠ˈ, ɗeef ɗi ham ɓëe⁠ˈ wol so⁠ˈ ra. Ɓëe⁠ˈ haba⁠ˈ afi biti daa ri lukki ƴin ɗon na ra, daa ri lukki gaan.⁠ ⁠»"]], [["Saŋ won tígí daaha tih : « ⁠ ⁠Ɓahaa, fun olute ɓëyí líkë⁠ˈ yébítëh tiyu. Biti ri noneh yen na tahte fun kadduute ri.⁠ ⁠»"]], [["Yéesú won tih : « ⁠ ⁠Ngënë këddíi rí⁠ ⁠! Yúhí biti ɓëyí kaa⁠ˈ⁠aay ron, ñéerë⁠ˈ a ron.⁠ ⁠»"]], [["Leɓa⁠ˈ wahtaa waɗ rii ɓéyrëe Koope sun ra, Yéesú caŋke lok biti ay saañ Yerusalem."]], [["Ɗi wolte i ow këllëh rí. Wa suute, haalute gin di Samari, saamɗi tígë nay rii home ra."]], [["Ndaa biti ri hom saañ Yerusalem tahte ɓëy gina kaa⁠ˈ⁠uute."]], [["Keluu Saak a Saŋ yii baa ra, wa wonu Yéesú tih : « ⁠ ⁠Ɓahaa, fu fahaay biti fun kéeníɗ pilliŋa sun fi wa, múkíl wë woo ?⁠ ⁠»"]], [["Ɗi yíssëhté waa na, wonte affi wa."]], [["Wa anutee koloh na suu gin kay."]], [["Homuu wa waala ra, lahte ɓëyí won Yéesú tih : « ⁠ ⁠Tígí mín fúu saañ ɓéeɓ, may ñee talu.⁠ ⁠»"]], [["Yéesú won ɗi tih : « ⁠ ⁠Tílé yë lahute faam, ƴakka lahute túf, ndaa so⁠ˈ mi Koy-ɓëe⁠ˈ, mi lahay dék.⁠ ⁠»"]], [["Yéesú won ow kay tih : « ⁠ ⁠Aye fu ñee tal so⁠ˈ.⁠ ⁠» Ndaa ɓëe⁠ˈ won ɗi tih : « ⁠ ⁠Ɓahaa, on so⁠ˈ paaƴ mi pay mi hace baaso⁠ˈ.⁠ ⁠»"]], [["Yéesú won ɗi tih : « ⁠ ⁠Légéyú hac ɓúudé neh"], ["; kolee fu waareye Nguur ki Koope.⁠ ⁠»"]], [["Ow kay wonil Yéesú tih : « ⁠ ⁠Ɓahaa, may ñéerë⁠ˈ a ro, ndaa on so⁠ˈ paaƴ, mi pay takohi ɓëyí faam so⁠ˈ.⁠ ⁠»"]], [["Yéesú won ɗi tih : « ⁠ ⁠Ɓëyí tílë⁠ˈ tílëe heeltee, mínéh non Nguur ki Koope.⁠ ⁠»"]]], [[["Filoon fi baaha, Yéesú-Yíkëe tanisse i ow kay. Wa ow sabay paana a ow ana (72), faha⁠ˈ woli wa ana-ana, wa këllëh rí gin-taah ya a ílíƴƴë waɗ rii ñeya ra ɓéeɓ."]], [["Ɗi won wa tih : « ⁠ ⁠Meeya laaɓpe te lecoh ya mítíh yin ; kon ɗëgí yíkíi meeya ɓaat i lecoh, wa ac leja."]], [["Këlíi mi wol ron ti ndeŋŋi suu filiɓ i gúmú nen."]], [["Ngënë kúrëelíi hélíis, mbée nafa, mbée ñafaɗ lofaa ; ngënë cëgëelíi wodoh ow waala."]], [["Ɗon haal faam, ɗéɓíi ɗagiɗ ɓëy faam fa jaamma."]], [["Ɓëyí sosse hom na raa, jaammaa ɗagu ɗon ra ay cép sun fi. Ɓëyí sosse homay na raa nék, jaammaa nimil ɗon na."]], [["Lah hëmí faam fi baaha, ɗon ñam te ron han yii yeru ron na. Ɓëyí légéy waɗtee yínlú opa⁠ˈ⁠i. Ngënë jëeɓëntíi faamma."]], [["Ɗon haal gin, ɗon habu na haneel raa, yii yeru ron lah ñëmí."]], [["Lah pëƴí jéríɗɗë gini baaha, te ron won ɓëewë dékú në rë ɓéeɓ biti Nguur ki Koope leɓohte wa."]], [["Ndaa ron haal gin, ɗon habuy na haneel raa, lah ɗúhí këemë, ɗon won ɓëewë tih :"]], [["“Pëndë mée ginon ñaak kotti fun ra, fun ee waa paagu ra, teeɓi ron biti ɗon homuy kaah. Añcaŋ, yúhí biti Nguur ki Koope leɓohte ron na.”"]], [["Mi won ɗon tee : yiin nay aattiyee Koope ɓëewë rë, daani ɓëy gini baaha ay luk bi ɓëy Sodom misik.⁠ ⁠»"]], [["Yéesú ɓaatte won tih : « ⁠ ⁠Mas ɗon fi ɓëy Korasin⁠ ⁠! Ɗon torohute, ɗon fi ɓëy Betsaydaa⁠ ⁠! Kimtaanna pagu gin ɗon ɗa, paguun Tíir a Sidon koon, tin ɓëy ginni ƴaaha maañutee lamboh saaku, wa leefoh yet, teeɓa⁠ˈ⁠i biti wa lofute pesaɗ."]], [["Daa tah yiin nay aattiyee Koope ɓëewë rë, daanon nay luke bi ɓëy Tíir a bi ɓëy Sidon misik."]], [["A ɗon fi ɓëy Kafarnawum, mbaa ɗon habuu biti ɗon ay ɓéyrú níi sun-Koo neh ? Ëe-ëe⁠ˈ⁠ ⁠! Añcaŋ, ɗon ay cépírú níi safara.⁠ ⁠»"]], [["Yéesú ɓaatte won taalibe yi tih : « ⁠ ⁠Ɓëyí síkírëh rën, ɗeef ɗi síkírëh së⁠ˈ ; ɓëyí kaa⁠ˈ síkírëhí rën, ɗeef ɗi kaa⁠ˈ síkírëhí së⁠ˈ ; te ɓëyí kaa⁠ˈ síkírëhí së⁠ˈ, ɗeef ɗi kaa⁠ˈ síkírëhí ɓëe⁠ˈ wol so⁠ˈ ra.⁠ ⁠»"]], [["Ayuu taalibe yi sabay paana a ana (72) ya waala koluu wa ra, keeññi wa sosse níi sos. Wa wonu Yéesú tih : « ⁠ ⁠Yíkëe, fun ñeya⁠ˈ tiyu fun túuƴ yébítëh yë paŋ yin raa sah, wa ñee na.⁠ ⁠»"]], [["Yéesú won wa tih : « ⁠ ⁠Mi otte Seytaane hélkísë⁠ˈ⁠té sun, keente ti héléƴ nen."]], [["Síkíríi : mi onte ron sañ-sañi tílúun ɗon sun goŋ a sun dagal a ɗakaƴa⁠ˈ⁠i Seytaane a ɗee gaana⁠ˈ ri doole ra ɓéeɓ, te yin ii ron míníl dara."]], [["Ndaa biti yébítëh yë ñeyute wonon ɓanan hen damaa ɗon na ; dëmíi biti kay, tii yon ín sun-Koo.⁠ ⁠»"]], [["Wahtii baaha, Ruuh-Peseŋ sosilte keeñ Yéesú níi sosil. Yéesú yíppée won tih : « ⁠ ⁠Baap, Yíkíi sun a feey⁠ ⁠! Mee roo sím rë, di yee teeɓa⁠ˈ fu ɓëewë ɓëy ëldúnë heefu wa ra iña ɗap fu ɓaha ya a ɓëewë jaŋiyu ra. Baap, yii baa daa neɓa⁠ˈ ro, daa tah ri laha⁠ˈ ɗaaha⁠ ⁠!⁠ ⁠»"]], [["Yéesú ɓaatte won ɓëewë tih : « ⁠ ⁠Baaso⁠ˈ tíkké iña ɓéeɓ ya⁠ˈ so⁠ˈ. Ow yéeh so⁠ˈ mi Koy ka hém henay Baaso⁠ˈ ; te ow yéeh Baaso⁠ˈ hém henay so⁠ˈ mi Koy ka a ɓëewë mi faha⁠ˈ wa rii teeɓ ra.⁠ ⁠»"]], [["Ɗi antee yíssëh taalibe yi na, won wa fi ƴaaha tih : « ⁠ ⁠Lahute sos-keeñ ɓëewë olu yee olu ron ra."]], [["Mee ron won ɗa ee : caakke yonente a buurri húmú fahuute ot yee olu ron ra, wa oluy ri ; te wa húmú fahuute keloh yee keluu ɗon ɗa, wa keluuy ri.⁠ ⁠»"]], [["Tígí daaha, ow di yëeddëh yí kootii Mëyíis kolohte na saam olsohi Yéesú, meelte ri won tih : « ⁠ ⁠Ɓahaa, mi waɗti paga yi níi mi lah pesa na ɗúméh rë ?⁠ ⁠»"]], [["Yéesú won ɗi tih : « ⁠ ⁠Kootaa won yi na ? Fu yoon yi na ?⁠ ⁠»"]], [["Ɓëe⁠ˈ tahte won tih : « ⁠ ⁠Kootaa won tih :"], ["“Lah fëhíi Koo-Yíkëe di keeññon ɓéeɓ, di peson ɓéeɓ, di dooloon ɓéeɓ a nuffon ɓéeɓ. Di fahuu ron affon, lah fëhíi moroommon ɗaaha.”"], ["⁠ ⁠»"]], [["Yéesú won ɗi tígí daaha tih : « ⁠ ⁠Yee won fu ra kaah. Fu paŋ yii baa raa, fay lah pesa na ɗúméh rë.⁠ ⁠»"]], [["Ndaa ɓëe⁠ˈ na saam layaa, meelte Yéesú won ɗi tih : « ⁠ ⁠A wa daa moroomi so⁠ˈ ?⁠ ⁠»"]], [["Yéesú won ɗi tih : « ⁠ ⁠Lahte ɓëyí húmú kola⁠ˈ Yerusalem na saañ Yéríkëe. Ɗi hom waali, i banndi gecsuute ri, naafute búuɓɓí, laɓute ri laɓɓi misikke, anutee saañ, helute ri hanndal ki húl a pes."]], [["Ɗeef lahte seeƴohi ñee waali baaha. Ola⁠ˈ ri ɓëe⁠ˈ rë, ɗi ñeete ɓúk waala hatni yínëe saañce."]], [["Ow di ɓëewë na habruu seeƴoh ya ra"], ["ñeete daaha ɓal, otte ɓëe⁠ˈ, ñeete ɓúk waala hatni yínëe ɓal saañce."]], [["Ow di ɓëy Samari saañ ɓaaɓ ñeete waali baaha ɓal. Laha⁠ˈ ɗi fi baa daaha otte ɓëe⁠ˈ rë, keeña ɗúmpé ces."]], [["Ɗi leɓohte ɓëe⁠ˈ, ɓeɓpe béeñ a díw paƴce gaañña"], [", ŋaawte wa, antee rii tík sun fi mbaam fi, kúɗté rí tígí ɗi mín nëe paƴu, tooppitohte ri."]], [["Kéy fín fë, ɗi yeɗte yíkíi faam fa hélíis caak, antee rii won tih : “Tooppitee ɓëyí beh ; mi ñeyaat dee raa, yii tíkëh sun fi hélsë yeɗ mi ro ƴee ra ɓéeɓ, may roo waa yíníl.”⁠ ⁠»"]], [["Yéesú meelte ri won tih : « ⁠ ⁠Di ɓëewí éeyë yí ƴah, fu haba⁠ˈ biti ɓëyí bi waa na daa pagiɗ ɓëe⁠ˈ hawu ra, ti di waɗti pagraa ow moroomi nen ?⁠ ⁠»"]], [["Yëeddëhí Kootaa won ɗi tih : « ⁠ ⁠Ɓëe⁠ˈ teeɓ ri naa⁠ˈ-keeñ, paƴce ri ra.⁠ ⁠» Yéesú won ɗi tígí daaha tih : « ⁠ ⁠Tílé fu hen ɗaaha.⁠ ⁠»"]], [["Yéesú hom waali a taalibe yi, ɗi lahte gin, ow ɓeleɓ di ɓëy gina hampe ri haneel faami. Ɓëyí ɓelaa hínú Martaa."]], [["Ɗi lahte koy-yaafi hínú Mari. Koy-yaafa acce, tookke hëbís ɗi fi Yíkëe, na síkírëh iña na won ɗi ra."]], [["Martaa nék, légéyí caaga faam fa hampe ri. Hompe níi ri lahte Yéesú në, won ɗi tih : « ⁠ ⁠Yíkëe, fu olay biti koy-yaaso⁠ˈ helte légéyí faam fa ɓéeɓ ya⁠ˈ so⁠ˈ a ? Wone ri habra⁠ˈ so⁠ˈ book.⁠ ⁠»"]], [["Ɗi fi Yíkëe won ɗi tih : « ⁠ ⁠Ɗo fi Martaa, iña mokil ɗo ra caakke,"]], [["ndaa yínë kut daa lah na solo. Mari tanis bee gén ɗë, te ow mínéh ríi kaa⁠ˈ síkírëhí së⁠ˈ.⁠ ⁠»"]]], [[["Lahte bis, Yéesú húmú ílíƴ na ɗaŋ Koope. Woca⁠ˈ ri ra, ow di taalibe yi won ɗi tih : « ⁠ ⁠Yíkëe, yëedíɗ fun di na ɗaguu Koope, ti ɗee húmú yëeddë⁠ˈ Saŋ taalibe yi ra nen.⁠ ⁠»"]], [["Yéesú won wa tih : « ⁠ ⁠Ɗon ƴahti ɗaŋ Koope raa, lah wëní tih :"], ["Baap,"], ["ɓëewë yúhún biti tiyu selate."], ["Nguur ku lahan ɓëewë në."]], [["Bisi yíilëe Koo ɓéeɓ, lah on fun njél."]], [["Baal fun bakaaɗɗi fun ;"], ["ndée ɓëyí tooñ fun ɓéeɓ, fun baal ri ɓal."], ["Ngana yeris nuf ɓos haal fun. Ɗémíin⁠ ⁠!⁠ ⁠»"]], [["Yéesú wonaat wa tih : « ⁠ ⁠Ow di ɗon na pay faam kooƴi leelu elek koon, won ɗi bitih : “Wëtíɗ së⁠ˈ bookaa kiiɗ éeyë daa noo, ƴaal kowa ;"]], [["mi laha⁠ˈ haneel faam so⁠ˈ, te mi lahay yii yera mi ri.”"]], [["Te kooji baa won ɗi biti raa : “Ngana ñogol so⁠ˈ⁠ ⁠! Mi wonte ílí las so⁠ˈ níi wocce, te funi koyyi so⁠ˈ fanuute. Mi mínéh koloh yeru yin⁠ ⁠!”"]], [["Daa mi won ɗon ɗi ee biti ɗi ay koloh yeri ñam. Ɗi ii kola⁠ˈ yeri ñam biti ɗi kooji dé⁠ˈ ; ɗi ay rii yeɗ iña sohla⁠ˈ ɗi ra ɓéeɓ, ndah ɓëe⁠ˈ na meela⁠ˈ ra ɓekay na sopoh, ñaakke meela⁠ˈ⁠a rek"], ["."]], [["« ⁠ ⁠Mi won ɗon tee ɓal : ɗëgí ɗon ay onu, sëemí ɗon ay ot, lëɓí ílë ɗon ay kúnsírú."]], [["Ahaŋkay⁠ ⁠! Ɓëyí ɗaŋ ay onu, ɓëyí saam ay ot, te ɓëyí laɓ íl ay kúnsírú."]], [["Boffi koy ki bi ɗon na, nay yere koohi goŋ biti ri ɗaga ri jén,"]], [["mbée yera ri dagal biti ri ɗaga ri wah ?"]], [["Ɓosuu ɗon níi, ɗon mínú pagiɗ koyyon yin wun. Kon ɗon mínú yii baaha raa, ɗeef luka⁠ˈ Boffa sunaa-sun neh : ɓëyí ɗaŋ ɗi Ruuh-Peseŋ, ɗi ay ri rii on.⁠ ⁠»"]], [["Lahte bis, Yéesú hom paƴi ɓëyí laha⁠ˈ yébítëh fí kadda⁠ˈ ri won. Yeɗɗa⁠ˈ yébítëh fë ɓëe⁠ˈ rë, ɓëe⁠ˈ dalaatte won. Ɓëewë húmú daaha ra ɓéeɓ éemúté."]], [["Ndaa i ow waa na wonu ɗi ñéerë⁠ˈ a Belsebul buuri yébítëh yë, daa tah ɗi mín wëe lík."]], [["I ow kay na saamu olsohi, nahute ri paŋ kimtaani nay teeɓee biti Koope daa wol ri."]], [["Ndaa bi yúh Yéesú yee nuffi wa, ɗi won wa tígí daaha tih : « ⁠ ⁠Ɓëewí daa boku nguur haa⁠ˈ⁠ee filiɓ fi wa raa, nguur ki baa ii míllë⁠ˈ keen a ? Ɓëewí daa boku faam haa⁠ˈ⁠ee filiɓ fi wa raa, faam fi baa ay míllée poo."]], [["Kon hena biti Seytaane haa⁠ˈ afi koon, nguur ki ay mínée caŋ ɗíh ? Ɗon wonu neh Belsebul daa yeɗ so⁠ˈ sañ-sañi líkëe mí yébítëh ë ?"]], [["Hena biti Belsebul daa yeɗ so⁠ˈ sañ-saña na líkë⁠ˈ mi yébítëh rëe, kon daa yeɗ ɓëewën sañ-saña na líkúu wë yébítëh rë ? Wa fi ƴaa teeɓute ron biti ɗon homuy kaah⁠ ⁠!"]], [["Yee lah ra biti kay, mi ñéerë⁠ˈ a Koope daa tah mi mín lík yébítëh. Baa daa teeɓa⁠ˈ biti Nguur ki Koope lahte níi ɗon na."]], [["« ⁠ ⁠Ɓëyí mitte ow ham ngodi, caŋ wohi faami raa, ow ii leɓ alal mi."]], [["Ndaa ɓëyí luk ɗi doole ac, yejoh ri haa⁠ˈ ɓaŋ ɗi raa, ɗi ay naaf ngoda húmú yaakaar ri ra, anti wora⁠ˈ iña ɓeɓ ri ɗii na ra ɓéeɓ."]], [["« ⁠ ⁠Ɓëyí ñéerëey a so⁠ˈ, kaa⁠ˈ⁠a⁠ˈ⁠te so⁠ˈ ; te ɓëyí habraay so⁠ˈ négírë⁠ˈ⁠í yubi so⁠ˈ, ɓëyí baa hasla⁠ˈ hasloo."]], [["« ⁠ ⁠Yébítëh ɗúh ow na raa, saya⁠ˈ mbale luufin saame tígí hílsëe rí. Ɗi olay raa, wona⁠ˈ nufi tih : “May nimil tígë húmú kola⁠ˈ mi ra.”"]], [["Ɗi nimil ɗeef ɓëe⁠ˈ man ti faam fi parute, yugusute níi wunte raa,"]], [["tígí daaha, ɗi ay pay saam yébítëh paana kay, ƴi luku rii sohoor, wa ac dék ɓëe⁠ˈ në. Hen ɗaaha raa, ɗee nay míllée ɓëe⁠ˈ rë ay luk ɗee man ɗi ɗéɓëenë rë ɓos.⁠ ⁠»"]], [["Yéesú hom wona, un ɓeleɓ ɗofohte filiɓ fi ɓëewë won ɗi tih : « ⁠ ⁠Ɓelaa kúɗ ɗë ëldúnë ɓëpíɗté rë rë lahte sos-keeñ.⁠ ⁠»"]], [["Ndaa Yéesú won ɗi tih : « ⁠ ⁠Ɓëewë në síkírúu Unni Koope te na ñeyu na ra kay, daa lahu sos-keeñ.⁠ ⁠»"]], [["Bi na ɓaatuu ɓëewë caak hëbís Yéesú, ɗi won wa tih : « ⁠ ⁠Ɗon fi ɓëy jamanii bee ɗon ɓosute ; ɗon meeluu kimtaani kola⁠ˈ Koope na a ? Añcaŋ ɗon ii teeɓu kimtaan hém henay yee húmú kat yonente Sonaas ra."]], [["Di húmú ñeya⁠ˈ Koope Sonaas na teeɓpe ɓëy Níníif doolii, ɗi ay ñeyee so⁠ˈ mi Koy-ɓëe⁠ˈ në ɗaaha ɓal, teeɓ ɓëy jamanii bee doolii."]], [["Yiin nay aattiyee Koope ɓëewë rë, buuri ɓelaa húmú ílíf deyi Sabaa ra ay koloh, caŋ fíi ɗon fi ɓëy jamanii beh, teeɓ ɗon biti ɗon homuy kaah. Ɗi húmú kola⁠ˈ ginna lukuu wuloh ra neh, acce síkírëhí wonnee ke Salomoo neɓ keloh níi rë ë ? Añcaŋ, ɓëyí luk Salomoo gaan daa deh."]], [["Yiin nay aattiyee Koope ɓëewë rë, ɓëy Níníif ɓal ay koloh caŋ fíi ɗon fi ɓëy jamanii beh, teeɓ ɗon biti ɗon homuy kaah. Keluu ɓëy Níníif waarii Sonaas ra, wa lofute pesaɗ neh a ? Añcaŋ, ɓëyí luk Sonaas gaan daa deh.⁠ ⁠»"]], [["Yéesú ɓaatte won tih : « ⁠ ⁠Ow na këɗɗéh lampa ɗap ri, mbée líh if sun fi. Ɗaaha neh⁠ ⁠! Lampa líkúu líkëe, ɓëyí haal, ot kotti na."]], [["Íllú daa lampii faanu : íllú wah raa, fu homa⁠ˈ leelii niiña ; ndaa íllú neɓay raa, fu homa⁠ˈ ñúusë."]], [["Kon lah olsee afu nda niiña ɗoo na ñúus neh."]], [["Hena biti fu homa niiñ níi cér yínë sah homay ñúus rëe, fay home niiñ ti ɗee na hawaana⁠ˈ ro lampii niiñce ra nen.⁠ ⁠»"]], [["Woca⁠ˈ Yéesú wona ra, lahte fariseŋi dëekké rí ñam faami. Laha⁠ˈ ri faam fa ra, ɗi haalte wa na ñamu."]], [["Fariseŋa éempé, ola⁠ˈ ri biti Yéesú ɓooñnjaay ɓooñnjohi ñeete waal na dal ri ñam ra."]], [["Ɗi fi Yíkëe won ɗi tígí daaha tih : « ⁠ ⁠Ëlí ɗon fi fariseŋŋa di madu ɗon : ɗon hom hosuu fëel fí guluŋŋa a loonna ɗon hel filiɓ. Ɗon hosuu faannon ɗon hel keeññon : ɗon caakute nuf lohaa te ɗon ɓosute nuf."]], [["Ɗon daa lúhú nuf⁠ ⁠! Ɓëe⁠ˈ sak fëel rë, daa sak filiɓ ɓal neh a ?"]], [["Ëní ñëkíɗɗë kay iña lahuu ɗon ra. Hen ɗaaha raa, ɗon ay lan ces."]], [["Mas ɗon fi fariseŋŋa⁠ ⁠! Yii lín ɗon ɓéeɓ, ɗon woɗ na Koope níi luka⁠ˈ ƴee lukki ñak solo ra, ndaa ɗon sarganuute paŋ yii júɓpé a faha⁠ˈ⁠i Koope. Añcaŋ, ƴaa daa iña waɗti pagun koon ɗa, ƴee tas ɗa ɓanti halu."]], [["Mas ɗon fi fariseŋŋa⁠ ⁠! Ɗon fahuu took ñaanna këllëh di ílíƴƴë na ɗaguu Koope ra, te ɗon fahuu biti ɗon woduun a ya⁠ˈ ana këemmë."]], [["Mas ɗon fa madu a luuyyi tíinndúuy, ɓëewë ñeyuu sun, te wa yíih biti wa ñeyuu sun luuy ra.⁠ ⁠»"]], [["Ow di yëeddëh yí kootii Mëyíis won ɗi tih : « ⁠ ⁠Ɓahaa, fu wonaa ɗaaha raa, ɗeef fee fun sol ra ɓal.⁠ ⁠»"]], [["Yéesú won ɗi tih : « ⁠ ⁠Íi⁠ ⁠! Mas ɗon fi yëeddëh yí Kootaa⁠ ⁠! Ɗon tíkúu ɓëewë eni ɓítté te ɗon na hëbíríih wë dalaa sah."]], [["Mas ɗon fa taɓahuu luuyyi yonente ya caaccon húmú bëemú wë rë taɓah yi wunte ra."]], [["Ɗaaha, ɗon teeɓuute biti ɗon ñéerúuté a yee húmú pagu caaccon ra : wa bëemúté yonente ya, ɗon ayute ɗon na taɓahu luuyyi wa."]], [["Yii baa daa tah Koope fa yúh ɓéeɓ ɗë won tih : “May wol i yonente a i apootar waa na, ay lah ƴi wa bëem wë, ƴee wa mokil wa níi mokil.”"]], [["Daa tah ñif mi yonente ya bëemú dala⁠ˈ⁠te sagi ëldúnë níi a woteh ra, ay keen sun fi ɓëy jamanii beh :"]], [["dala⁠ˈ⁠te bëemí Abeel"], ["níi bi Sakari fa bëemú baylii Faam fi gaani Koope, hanndal ki tígë na hawruu ra a tígí selaa. Mee ron won ɗa ee : kaah biti ɓëy jamanii bee ay yíníl ñíinnë kéenɗú ƴaa ra ɓéeɓ."]], [["Mas ɗon fi yëeddëh yí Kootaa⁠ ⁠! Ɗon wodute ílë në yúhúu yee won Koope ra ; ɗon fi ƴah, ɗon kaa⁠ˈ⁠uute haal, ɗon anutee kaa⁠ˈ ɓëewë fahuu ra haal.⁠ ⁠»"]], [["Kola⁠ˈ Yéesú tígí daaha ra, yëeddëh yí kootii Mëyíis a fariseŋŋa haayluute sun fi, na anuu rii meel yin fi yin ɓéeɓ."]], [["Wa na olsuu ri, nda ri ay won yii ñeyay waal raa."]]], [[["Wahtaa na wona⁠ˈ Yéesú fariseŋŋa na a yëeddëh yí kootii Mëyíis rë, i ow júnní-júnní na ɓaatuu ac ; caagi wa tahte wa na togantuu hanndal ki wa. Yéesú ɗéɓë⁠ˈ taalibe yi na won wa tih : « ⁠ ⁠Lah mëytíi lëwíirí fariseŋŋa"], [", daa ri wonnee ke wa teem ɓúkkí wë rë."]], [["Yii laku ɓéeɓ ay olu, yii ɗapu ɓéeɓ ay yúhú."]], [["Yii ɗon won ɗi filiɓ ñúus ɓéeɓ ay keluu na⁠ˈ këtëŋ, te yii ɗon mëddë⁠ˈ rí filiɓ las ɓéeɓ ay ɗaañnjuu këem."]], [["« ⁠ ⁠Mi won ɗon na, ɗon fi kooƴƴi so⁠ˈ : ngënë néehí ɓëewë na hawu ow húl rë, wa míníh yii luk baaha."]], [["Cëe mi teeɓ ɗon ɓëe⁠ˈ warun ɗon neeh ra : néehí Koope, ndah ri hap húl rëe mín ɓek safara. Mi won ɗon tee ɓal, ɗon waɗti neehun ɗi."]], [["« ⁠ ⁠Ndiit iip na yëeyíih fíttíŋ ana woo ? Añcaŋ, yínë sah na múuƴéh në Koope."]], [["Ɓaatte biti fen fi affon sah kídúté⁠ ⁠! Kon ngënë sídíi yin, ɗon génú líir ndiit fap⁠ ⁠!"]], [["« ⁠ ⁠Mi won ɗon tee : ɓëyí won fíi ɓëewë biti ɗi non ɓëewí so⁠ˈ mi Koy-ɓëe⁠ˈ, may won fíi malaaka yi Koope biti ɓëyí baa non ɓëewí së⁠ˈ."]], [["Ɓëyí won fíi ɓëewë biti ɗi yéeh së⁠ˈ nék, may won fíi malaaka yi Koope biti mi yéeh ɓëyí baaha ɓal."]], [["Ɓëyí won yin ɓos sun fi so⁠ˈ mi Koy-ɓëe⁠ˈ ɓéeɓ, ɗi mín baalu. Ƴaha sun fi Ruuh-Peseŋ raa nék, ɓëyí baa ii baalu."]], [["« ⁠ ⁠Ɗon tëekrú këem filiɓ ílíƴƴë na ɗaguu yëwúɗɗë Koope ra mbée fíi njíittí gina a ɓëewë homru nguur ka ra, ngënë sídíi : yee nay ron layee wahtii baaha teme ra ii kola⁠ˈ ɗon na, ay kolee Ruuh-Peseŋ na.⁠ ⁠»"]], [["« ⁠ ⁠Ɗon tëekrú këem filiɓ ílíƴƴë na ɗaguu yëwúɗɗë Koope ra mbée fíi njíittí gina a ɓëewë homru nguur ka ra, ngënë sídíi : yee nay ron layee wahtii baaha teme ra ii kola⁠ˈ ɗon na, ay kolee Ruuh-Peseŋ na.⁠ ⁠»"]], [["Tígí daaha, ow di ɓëewë won Yéesú tih : « ⁠ ⁠Ɓahaa, wone ɓahii so⁠ˈ woɗ so⁠ˈ na alal ma heliɗ fun boffi fun ra.⁠ ⁠»"]], [["Yéesú won ɗi tih : « ⁠ ⁠Kooja, daa fal so⁠ˈ aattiya⁠ˈ⁠i iñon mbée wora⁠ˈ⁠i alal mon ?⁠ ⁠»"]], [["Ɗi antee ɓaat won ɓëewë ɓéeɓ tih : « ⁠ ⁠Lah héní wun, ngënë fëhíi alal níi lukus, ndée caagi ow alal taheh ri laha⁠ˈ ñíiní.⁠ ⁠»"]], [["Tígí daaha, Yéesú ñeya⁠ˈ⁠te wa léeh won wa tih : « ⁠ ⁠Lahte yíkíi alal mi húmú laha⁠ˈ meeyyi laaɓpe níi laaɓ."]], [["Ɗi won nufi tih : “May hene ɗí ɗeh, bee lahay mi tígí túmë mí pebi so⁠ˈ bee ra ?"]], [["Mi ot na⁠ ⁠! May hene ɗeh : may ɓaate misah yi so⁠ˈ, mi túm pebi so⁠ˈ a iña laha⁠ˈ mi ra ɓéeɓ filiɓ."]], [["Mi anti won af so⁠ˈ tih : mi lahte alal mi ay soo mín kúɗ kíil caak ; mi talla⁠ˈ hílsëh, mi ñame, mi hane níi keeñ so⁠ˈ sos siiɓ.”"]], [["Ndaa Koo won ɗi tih : “Lúh nuf fe⁠ ⁠! Fay húl elgee woteh beh. Daa nay lahee iña yefiɗ fu afu ra ɓéeɓ leegi ?”⁠ ⁠»"]], [["Yéesú ɓaatte won tih : « ⁠ ⁠Ɓëyí homa⁠ˈ négírë⁠ˈ alal mi saañ afi na kut, saamay Koope, hom míllë⁠ˈ ɗaaha.⁠ ⁠»"]], [["Yéesú antee won taalibe yi tih : « ⁠ ⁠Yii baa daa tah mi won ɗon tee : ngënë sídíi yii ñamun ɗon, mbée yii ɓekuun ɗon."]], [["Pes luk ñam lah solo, te faan luk yéré lah solo ɓal."]], [["« ⁠ ⁠Ëlsíi ŋaakka : wa na sëhíh níi púlé lec, wa lahuy misah, lahuy túmëe, ndaa Koope ee waa ñëmíɗ rë⁠ ⁠! Ɗon nék, ɗon lúkíh ƴakka lah solo a ?"]], [["Wa ɗon na, sídë⁠ˈ⁠ë në sídë⁠ˈ rí rë, mín fehe níi ɓaat yin ƴutuuɗ pesi ?"]], [["Hém ɗon daa míníh yii ƴutuudi baa raa, ɗon sídúu yi yin kay ?"]], [["« ⁠ ⁠Ëlsíi ɗee man capussi gaaw fa luufa ra : wa na légéyíh te wa na mëkíh ɗíis búuɓ. Añcaŋ, mee ron won ra ee : ɗi fi buura hínú Salomoo ra sah, húmú laha⁠ˈ ri alal níi, ɗi lahay búuɓɓí mada⁠ˈ a capussi gaaw fi ƴaa wun⁠ ⁠!"]], [["Ngémën tasa⁠ˈ⁠te ee⁠ ⁠! Koope posil gaaw fa luufa woteh níi wa man ɗaaha wun, te teem kéy wa ay luuhu tamu raa, ɗi ay lukee ɓek ɗon fi ƴaa búuɓ neh a ?"]], [["Kon ngënë mëklí affon saami yii ñamun ɗon mbée yii hanun ɗon ; ngënë sídíi."]], [["Ɓëewë nëníh ɓëewí Koope feey fi bee ra daa na moklu affi wa saami iñƴaaha ɓéeɓ. Ndaa ɗon fi ƴah, Boffon yúhté biti ɗon sohluute wa ɓéeɓ."]], [["Nguur ki Koope daa mit saam ; bee tas ɗa ín ya⁠ˈ Koo⁠ ⁠!"]], [["Ɗon fa yubi ƴutuudi beh, ngënë néekíñíi, ndée Boffon daa faha⁠ˈ biti ɗon haal Nguur ki."]], [["Yëeyí alal mon ɗon sarah ñëkíɗɗë cadum fa. Sëemí tígí wëerté, négíríi alal mi mínéh ɗúm sun-Koo, tígí lohoh liileh na te lahay maasoh."]], [["Yúhí biti tígí hom alal mon, nuffon homa⁠ˈ na ɓal."]], [["« ⁠ ⁠Pëkíi, ɗon këríɗ lampa yon."]], [["Mëdíi a súrgë yí sehu kélfíi saañ kílëek, nda ri ac laɓ ílë rëe, wa yíp ríi kúnsíɗ."]], [["Lahute sos-keeñ, súrgë yí ƴaa yéŋké biti aya⁠ˈ kélfíi wë rë, ɗeef wa na sehu ra. Mee ron won kaaf ka ra ee bitih : ɗi fi kélfëe ay pokoh, tëekíɗ súrgë yë, yeɗ wa ñam."]], [["Wuti kélfëe elka⁠ˈ níi elka⁠ˈ raa sah, te ɗeef wa sehe ri, wa ay lah sos-keeñ."]], [["« ⁠ ⁠Ɗon yúhúté biti yíkëe faam yúh wahtaa nay aye lohoha faami ra koon, tin ɗi ii rii yeris poo faam fa."]], [["Kon këlíi affon ɗon ɓal, ndée so⁠ˈ mi Koy-ɓëe⁠ˈ, may nimile wahtii nuffon paay na.⁠ ⁠»"]], [["Peer won Yéesú tígí daaha tih : « ⁠ ⁠Yíkëe, fu woniɗ fun kut léehí bah, mbée fu ɓekke ɓëewë ɓéeɓ në ?⁠ ⁠»"]], [["Ɗi fi Yíkëe won ɗi tih : « ⁠ ⁠Mëdíi a súrgíi ñeya⁠ˈ woni kélfíi te ñaañce, bi kélfíi tík súrgë yí kayya faam fa ya⁠ˈ⁠i, yeri wa ñam biti wahtaa lah ra."]], [["Lahte sos-keeñ, súrgíi baa yéŋké biti yiin nay nimile kélfíi faam fa ra, ɗeefa ri page yee nahu ri ra."]], [["Mee ron won kaaf ka ra ee, kélfíi ay tík iña laha⁠ˈ ri ra ɓéeɓ ya⁠ˈ⁠i."]], [["Ndaa hena biti koon súrgíi baaha won nufi tih : “Kélfíi së⁠ˈ aay doom”, níi tah ɗi yam sun fi súrgë yí kayya hawsee wa, ɗi ñame ñami neɓpe, hane maniye,"]], [["kélfíi ay nimil wahtii ɗi yéeh rí te ɗeefa ri seheh ri. Tígí daaha, kélfíi ay rii bëkdë⁠ˈ ɓëewë gémúy Koope ra, mokil ri mokli misikke."]], [["Súrgíi yúh yee faha⁠ˈ kélfíi rë, antee cagay afi te pagay yii baaha, ay laɓu laɓɓi misikke."]], [["Ndaa súrgíi yéeh yee faha⁠ˈ kélfíi rë, anti paŋ yii cal hap, ii laɓu laɓ caak. Ɓëyí onu yin caak ay meelu caak ; ɓëyí déŋéenú yin caak ay meelu ƴi luk ƴi ɓëyí déŋéenú ƴutuuɗ.⁠ ⁠»"]], [["Yéesú ɓaatte won tih : « ⁠ ⁠Mi ac yíin kíi feey fa, a ɗee faha⁠ˈ mi biti ɗi yíppí kaɗ haat ɗa⁠ ⁠!"]], [["Mi waɗtee ñee coono"], [", keeñ so⁠ˈ antee tookay níi lëhín kí."]], [["Ɗon habuu biti mi ac kúɗ jaamma feey fa a ? Ëe-ëe⁠ˈ, mi won ɗon tee : mi ac ɗaralsa⁠ˈ."]], [["Dala⁠ˈ⁠te woteh, faam fi laha⁠ˈ ow iip ay ɗaralsa⁠ˈ : ɓëewí éeyë yë múuƴë⁠ˈ a ɓëewí ana ya, ɓëewí ana ya múuƴë⁠ˈ a ɓëewí éeyë yë."]], [["Baap ay múuƴë⁠ˈ a koy ki ƴaali, koy ka múuƴë⁠ˈ a boffi. Yaay ay múuƴë⁠ˈ a koy ki ɓelii, koy ka múuƴë⁠ˈ a yaafi. Pacool ay múuƴë⁠ˈ a ɓeleɓ koohi, ɓeleɓ koy ka múuƴë⁠ˈ a pacooli.⁠ ⁠»"]], [["Yéesú ɓaatte won ɓëewë tih : « ⁠ ⁠Ɗon ot Koo húuh rëe, ɗon yíppí yúh biti ɗi ay toɓ ; te yii baa daa na lah."]], [["Te ngilaaw ma kúlëe rën waal tagu raa, ɗon yúh biti ɗi ay mbëeyë ; te yi baa daa na lah."]], [["Wonnon teem ɓúkkën⁠ ⁠! Ɗon fa mínú tíinndë⁠ˈ iña na teeɓa⁠ˈ yii nay lahe feey fa a sun ra, haala⁠ˈ yi níi ɗon míníh tíinndë⁠ˈ iña na teeɓa⁠ˈ Koo woteh ƴee ra ?"]], [["« ⁠ ⁠Yi tah ɗon míníh yúh yee waɗti pagun ra ?"]], [["Ow yam ɗo yin níi ɗoni saye faam buur raa, ɗon lah waala, lah saame biti ɗoni júɓë⁠ˈ, toñeh ɗoni lah dín fë ɗi ey ro, buur tík rë ya⁠ˈ yi alkaati ya, fu téƴú."]], [["Daa mi won ɗon ɗi ee : fii ɗúh kasaa níi bín yínlëe fu kabut ka ɓéeɓ rë.⁠ ⁠»"]]], [[["Wahtii baaha, i ow ayute woni Yéesú biti Pilaat hawrohte i ow di ɓëy Galile húl, ɗeef wa na hawru Koope sarah."]], [["Yéesú won wa tih : « ⁠ ⁠Ɗon habuu biti bëemëdë bëemú ɓëy Galile yi ƴaa ra teeɓa⁠ˈ biti wa luku ɓëewí kayya Galile ɓos aa yih ?"]], [["Mi won ɗon ti ëe-ëe⁠ˈ⁠ ⁠! Te ɗon lofuy pesaɗ, ɗon ɓéeɓ ay saŋku ɓal."]], [["A ɓëewí sabboo a peeye yi ƴaa ɗakaƴa⁠ˈ taahi uda Silowe na bëp ɗí rë, ɗon habuu biti daa wa luku ɓëewí kayya Yerusalem ɓos aa yih ?"]], [["Mi won ɗon ti ëe-ëe⁠ˈ⁠ ⁠! Te ɗon lofuy pesaɗ, ɗon ɓéeɓ ay saŋku ɓal.⁠ ⁠»"]], [["Yéesú antee waa ñeya⁠ˈ léeh won wa tih : « ⁠ ⁠Lahte ɓëyí húmú laha⁠ˈ tal een meeyi. Ɗi acce na saam koy een ndaa ri olay."]], [["Tígí daaha, ɗi won súrgëe në lín meeya ra tih : “Ole⁠ ⁠! Kíil éeyë aƴee ɓéeɓ, mi ac saam koy een tal eeni beh, te mi na oleh. Ɗi ay homee naafi feey fa te ri lahay njiriñ a ? Hawe ri⁠ ⁠!”"]], [["« ⁠ ⁠Ndaa súrgëe won ɗi tih : “Ɓahaa, yeɗɗe ri kíilí beh, may júkët tala mi toh ri."]], [["Henu ɗaaha raa, heeƴce ɗi lím kíirkí ; ɗi límëy rëe fu hawroh ri.”⁠ ⁠»"]], [["Bisa na hílsúu yëwúɗɗë rë ín, Yéesú hompe na yëeddë⁠ˈ filiɓ tígë na ɗaguu yëwúɗɗë Koope ra."]], [["Ow ɓeleɓ misikiɗ húmú në : ɗi laha⁠ˈ yébítëh fí daa gogil ri ; hente kíil sabboo a kíil peeye (18), ɗi na mínéh caŋ níi júɓ dalaa sah."]], [["Ola⁠ˈ Yéesú ɓelaa, ɗi dëekké rí, won ɗi tih : « ⁠ ⁠Yaa ow⁠ ⁠! Misigu wocce⁠ ⁠!⁠ ⁠»"]], [["Ɗi tíkké ya⁠ˈ yi sun fi ɓelaa, ɓelaa yíppée júɓ, yampe na kañ Koope."]], [["Ndaa paƴa paƴ Yéesú ɓelaa bisa na hílsúu rë neɓaay njíidí tígë na ɗaguu Koope ra. Tígí daaha, ɗi won ɓëewë tih : « ⁠ ⁠Lahte waalli pëenë yí ɓëewë waɗti légéyún në ; lah ëyí paƴoh na, ndaa bisa na hílsúu rë neh⁠ ⁠!⁠ ⁠»"]], [["Ɗi fi Yíkëe loffe ri unni ƴeh won ɗi tih : « ⁠ ⁠Wonnon teem ɓúkkën⁠ ⁠! Bisa na hílsúu rë, ow fi ow ɗon na ɓéeɓ na pay yugiin, pëkís fanfi mbée mbaam fi, pay hënndí neh a ?"]], [["A ɓelii bee sédí Abraham bee ra, Seytaane antee rii pokalsa⁠ˈ yii hente kíil sabboo a kíil peeye (18) bee ra, ɗi waruyti sëmlúu pokki bisa na hílsúu rë ë ?⁠ ⁠»"]], [["Yee won Yéesú baa ra sëpíɗté kaa⁠ˈ⁠oh yi ɓéeɓ ; ndaa keeññi ɓëewí kayya ɓéeɓ sosse di iñi wunna na paŋ ri ra."]], [["Yéesú ɓaatte won tih : « ⁠ ⁠Nguur ki Koope mada⁠ˈ a yih ? May rii mëllée a yih ?"]], [["Ɗi mada⁠ˈ a pebi ƴutuudi baa"], ["ɓeɓ ow, sohte ri meeyi ra nen : ɗi paalte, ooɗte níi hente tal kilik ; ƴakka ayute túfúté ya⁠ˈ ya.⁠ ⁠»"]], [["Yéesú wonil tih : « ⁠ ⁠May mëllée Nguur ki Koope a yih ?"]], [["Ɗi mada⁠ˈ a lëwíirë ɓeɓ ow ɓeleɓ, boolla⁠ˈ⁠te wa a mún caak, íƴíɗté wë níi wa ɓéeɓ fuuɗte ra nen.⁠ ⁠»"]], [["Yéesú hom waali Yerusalem fa, ñeete ginna na yëeddë⁠ˈ."]], [["Lahte ɓëyí meelte ri won tih : « ⁠ ⁠Ɓahaa, ɓëewë nay múcé rë ac ƴutuuɗ a ?⁠ ⁠» Yéesú won ɓëewë maasuu ra tih :"]], [["« ⁠ ⁠Pëgí ɓéeɓ níi ɗon haala⁠ˈ ílí ƴutuuda ; daa mi won ɗon ɗi ee : ow caak ay étíɗ haal te wa ii rii mín."]], [["Yiin kolaa yíkíi faam fa níi won ílë ɗeefa ɗon hëelíh rë, ɗon ay home ëssë, ɗon laɓe ílë, ɗon wone tih : “Ɓahaa, kúnsíɗ fun⁠ ⁠!” Ɗi ay ron lofe tih : “Mi yéeh rën⁠ ⁠!”"]], [["Ɗon ay rii wone tígí daaha tih : “Yen bokuy ñam a han, te fu yëeddë⁠ˈ⁠té këemmë gin fun a ?”"]], [["Ɗi ay ɓaat won ɗon tih : “Mi yéeh rën⁠ ⁠! Wúlíi së⁠ˈ, ɗon fa paguu yin ɓos ra ɓéeɓ⁠ ⁠!”"]], [["Ɗon ot Abraham, Isaak, Yakop a yonente ya ɓéeɓ filiɓ Nguur ki Koope, ɗon anti líkú ɗon saañ ëssín rëe, ɗon ay looyee daaha, ɗon ŋafoh níi tíññën lec."]], [["Bín fë, ay lah ɓëewí kola⁠ˈ tígí hom ow feey fa ɓéeɓ, ac ñami ndaje ma cëgíɗ Koope Nguur ki ra."]], [["Di ɓëewë míllúu woteh ƴee ra, lahte na ƴi ay këllëh yiin fa, te di ƴee këllúu woteh ƴee ra, lahte na ƴi ay míllë⁠ˈ yiin fa.⁠ ⁠»"]], [["I fariseŋ leɓuute Yéesú wahtii baaha, wonu ri tih : « ⁠ ⁠Kolee dee fu saañ ílíƴ kay⁠ ⁠! Erot ee saam hawrohu húl rë.⁠ ⁠»"]], [["Yéesú won wa tih : « ⁠ ⁠Pëyí ɗon woniɗ so⁠ˈ tisoh ki gúmfí baa biti woteh a kéy mí lík yébítëh mi na paƴ jéríɗ, nah mi ɗúmël légéyí së⁠ˈ."]], [["Woteh, kéy a nah ɓéeɓ mi waɗti homa waali Yerusalem fi so⁠ˈ, ndée yonente waruy hawuu húl ílíƴ kay henay dín fë."]], [["« ⁠ ⁠Ɗon fi ɓëy Yerusalem daal, ɗon fa na bëemú yonente ya ra, ɗon fa na tawu ɓëewë Koope wol wa ɗon na la⁠ˈ níi wa húl rë, hente waal ɗíh ma na faha⁠ˈ négírë⁠ˈ⁠í rën hëbís së⁠ˈ ti di na négírë⁠ˈ paan ƴiilli paɓɓi nen ? Ndaa ɗon fahuuy⁠ ⁠!"]], [["Kon Koope yeɗɗa⁠ˈ⁠te ron ginon"], ["⁠ ⁠! Mee ron won ra ee : ɗon ii soo olil níi wahtaa nay ron wonee bitih :"], ["“Koo-Yíkëe barkela ɓëe⁠ˈ ɗi wol ri ra⁠ ⁠!”"], ["⁠ ⁠»"]]], [[["Bisa na hílsúu yëwúɗɗë rë ín, Yéesú dëekúté ñam faam ow di kélfë yí fariseŋŋa. Ɓëewë húmú në rë yípúté íllí wë sun fi na olsuu ri."]], [["Ɓëyí laha⁠ˈ jér hufil húmú në."]], [["Yéesú won yëeddëh yí kootii Mëyíis a fariseŋŋa tih : « ⁠ ⁠Kootii yen ona⁠ˈ⁠te ow paƴ jéríɗ bisa na hílsúu rë ëe onaay ?⁠ ⁠»"]], [["Ndaa wa kaa⁠ˈ⁠uute lofi. Tígí daaha, ɗi tíkké jérdë ya⁠ˈ paƴce ri, wonte ri saañ faam."]], [["Ɗi antee won ɓëewë tih : « ⁠ ⁠Ow di ɗon na lah koy mbée fanfi keen filiɓ yéem koon, wuti hena bisa na hílsúu rëe, ɗi ii rii yíppí nís ë ?⁠ ⁠»"]], [["Wa lahuy yii wonun wa di yee meel ri wa baa ra."]], [["Yéesú otte biti haneella tansuu tíkkë këllëh rë, ɗi na líkín wë won wa tih :"]], [["« ⁠ ⁠Ow gap ro ndaje raa, ngana pay fu tooke tíkkë këllëh rë. Mín lah ɓëyí luk roo gaan dëekúté,"]], [["yíkíi ndaje ma anti ac won ro tih : “Kolee fu on ɓëyí bee took.” Fay sopoh tígí daaha fu koloh, fu saañ tooke níi tíkkë míllë⁠ˈ rë."]], [["Ngana hen ɗah⁠ ⁠! Fu gapu ndaje raa, lah tooke tíkkë míllë⁠ˈ rë ; ɗaaha, yíkíi ndaje ma ac raa mín rëe won tih : “Leɓee dee kooja, fu took tíkkë këllëh rë.” Hen ɗaaha raa, ɓëewë ɗoni wa tooku ra ɓéeɓ ay roo haba⁠ˈ ow gaan."]], [["Yúhí biti ɓëyí ɓéyíɗ afi ɓéeɓ ay cépírú, te ɓëyí cépíɗ afi ɓéeɓ ay ɓéyrú.⁠ ⁠»"]], [["Yéesú antee won yíkíi ndaje ma tih : « ⁠ ⁠Fu ƴahti gapa⁠ˈ ndaje raa, ngana gap kooƴƴu, mbée koy-yaayyu, mbée mboko yu, mbée yíkëe yí alalla ɗoni wa dékú rë ; ndée wa fi ƴaaha mínú rëe dëek ñam ɓal, te bín fë rëe, ɗeef wa yínlú rë yee pagiɗ fu wa ra."]], [["Fu ƴahti gapa⁠ˈ ndaje raa, lah dëeké manti ñëkíɗɗë nen, ɓëewë cérrí wë mitay ra, lëfëñíɗɗë mbée búumíɗɗë."]], [["Fu paŋ yii baa raa, keeñu ay naa sos ; wa míníh rëe yíníl, Koope nay roo yínlé yiin nay rii këllé ɓëewë júɓú rë ɓúudé.⁠ ⁠»"]], [["Ow di haneella kela⁠ˈ ri unni ƴaa ra, won Yéesú tih : « ⁠ ⁠Ɓëe⁠ˈ nay maasee ñam Nguur ki Koope ra, keeña ay sos.⁠ ⁠»"]], [["Yéesú ñeya⁠ˈ⁠te ri léehí beh won ɗi tih : « ⁠ ⁠Lahte ɓëyí cëgíɗté ndaje, gappe ow caak ñama."]], [["Tígë në waaƴa⁠ˈ ñama woc ra, ɗi wolte súrgíi woni ɓëewë gapu ra biti ñama nonte."]], [["Ndaa ɓëyí rí pay ɗii na ɓéeɓ, ɓëe⁠ˈ won ɗi biti ɗi ii mín ac. Ɓëe⁠ˈ ɗéɓ ɗë won ɗi tih : “Lah wone ri baal so⁠ˈ⁠ ⁠! Mi liiltee lom meey te mi waɗtee pay kénsëhí.”"]], [["Ow kay won ɗi tih : “Lah wone ri baal so⁠ˈ⁠ ⁠! Mi lom fana lo⁠ˈ sabboo te mi saañ étɗí wë lín ɗee koon.”"]], [["Ow kay wonil tih : “Lah wone ri manti ɗúhë⁠ˈ kooɗ daa tah mii mín ac.”"]], [["« ⁠ ⁠Súrgëe nimilte kélfëe në, léhínté rí iña wonu ri ra. Keeñ kélfëe haayte, ɗi won súrgëe tih : “Yípée pay këemmë a waalla gina, fu kúɗ ñëkíɗɗë deh, ɓëewë cérrí wë mitay ra, búumíɗɗë a lëfëñíɗɗë.”"]], [["« ⁠ ⁠Hompe níi súrgëe acce, won tih : “Ɓahaa, mi paŋke yee nah fu so⁠ˈ ra ndaa tíkkë líssí tas.”"]], [["Kélfëe won súrgíi tígí daaha tih : “Tawee waalla luufa, fu cagoh ɓëewë ɗoni wa nay tee⁠ˈ⁠ee ra, wa ac haal nda faam so⁠ˈ líif."]], [["Mee ron won ra ee : ya⁠ˈ ow yínë sah di ɓëewë ɗéɓúu gapu ra ii haal looni so⁠ˈ.”⁠ ⁠»"]], [["Lahte bis, Yéesú na saañ, ow caak ñéerúuté a ri. Ɗi yíssëhté waa na, won wa tih :"]], [["« ⁠ ⁠Ɓëyí ac soo na te ri lukki pokoh boffi na, yaafi, ɓeleɓi, koyyi, koy-yaayyi, mbée ɗi fi afi na raa sah, ɗi mínéh hen taalibeyi so⁠ˈ."]], [["Ɓëyí enaay kurwahi ñee tal so⁠ˈ, mínéh hen taalibeyi so⁠ˈ."]], [["« ⁠ ⁠Ow faha⁠ˈ taɓah taahi utte raa, ɗi ii took paaƴ olsoh iña waɗ naa haal ra, ɗi yúh nda ɗi ay lah hélsí ay mín lúsíɗ taaha a ?"]], [["Henay bah, ɗi dal taɓah anti mínéh lúsíɗ rëe, ɓëewë nay ole yii baaha ra ɓéeɓ ay rii ñaawal"]], [["wone tih : “Ëlí ɓëyée dal taɓah bee te mínéh lúsíɗ rë⁠ ⁠!”"]], [["« ⁠ ⁠Te buur koloh haa⁠ˈ a buur kay raa, ɗi waray took paaƴ olsoh nda ɓëewí júnní sabboo (10.000) ya laha⁠ˈ ri ra, ɗi ay naa mín haa⁠ˈ a buura na yejoh ɗii na a ɓëewí lecsuu ƴii ana ra a ?"]], [["Hena biti ɗi mínéh rí rëe, ɗi ay wol i ow buuri yínëe në balaa ri koloh, wa ɗaŋ ri nda wa mín júɓë⁠ˈ."]], [["Ti ɗaaha nen, ow yínë di ɗon na mínéh hen taalibeyi so⁠ˈ, hém ri takaay a iña laha⁠ˈ ri ra ɓéeɓ."]], [["« ⁠ ⁠Ɗon yúhúté biti miraa yin wun, ndaa wa lahlilay cafka raa, wa ay nimiliruu cafkii wa ɗíh ?"]], [["Ɗi lahay njiriñ tígí daaha, ɗi wuneh sah tohaa ; ɗi ay yúfú sénín. Ɓëyí lah nuf kelaa, kelaan na⁠ ⁠!⁠ ⁠»"]]], [[["Yeekoh yi túmë a i bakaaroh kay leɓuute síkírëhí Yéesú."]], [["Yaa neɓaay fariseŋŋa a yëeddëh yí kootii Mëyíis, tahte wa na wonaaluu hanndal ki wa tih : « ⁠ ⁠Ɓëyí bee taha⁠ˈ bakaaroh ya a ya⁠ˈ ana na bok a wa ñam bee raa⁠ ⁠!⁠ ⁠»"]], [["Tígí daaha, Yéesú ñeya⁠ˈ⁠te wa léehí beh won wa tih :"]], [["« ⁠ ⁠Ow di ɗon na lah har tíméer (100), an naa múuƴlë⁠ˈ yínë rëe, ɗi ii hel harri sabay payniil a payniilla (99) níirëe yë, ɗi saañ saame bee múuƴ ɗë níi ɗi ot ɗi a ?"]], [["Te ɗi ot ɗi raa, keeña ay sos níi sos, ɗi ɓeɓ har fa tëgúm rí,"]], [["ɗi saañ faam, anti dëek kooƴƴi a ɓëewë ɓani wa dékú rë, won wa tih : “Yen bokun yen lah sos-keeñ, ndée mi otte har fee ke so⁠ˈ húmú múuƴ ɗë⁠ ⁠!”"]], [["Mee ron won ɗa ee : ti ɗaaha nen, bakaaroh yínë kut lof pesaɗ raa, Koope laha⁠ˈ sos-keeñ ɗaaha. Sosi keeña laha⁠ˈ ri ɓëe⁠ˈ lof pesaɗ baa ra, daa lukki gaan sosi keeña laha⁠ˈ ri ɓëewí sabay payniil a payniilla (99) júɓú te sohluuy lof pesaɗ ɗa.⁠ ⁠»"]], [["« ⁠ ⁠Mbée lah ɓelii lahaa hanjar úrís sabboo, an naa múuƴɗë⁠ˈ úrís yínë rëe, ɗi ii këríɗ lampa, saak faam fa saame níi ot ri a ?"]], [["Te ri ot ɗi raa, ɗi ay dëek kooƴƴi a ɓëewë ɓani wa dékú rë, won wa tih : “Mi otte hanjari úrísë múuƴɗë⁠ˈ mí rë ; ëyí yen bok yen lah sos-keeñ⁠ ⁠!”"]], [["Mee ron won ɗa ee biti ti ɗaaha nen : malaaka yi Koope ay lah sos-keeñ biti bakaaroh yínë kut lof pesaɗ.⁠ ⁠»"]], [["Yéesú ɓaatte ñeya⁠ˈ⁠te wa anili bee na léeh wë won tih : « ⁠ ⁠Lahte ɓëyí húmú laha⁠ˈ koy ƴaal ana."]], [["Lahte bis, bee paa⁠ˈ kúkëy rë won boffi tih : “Baap, mi faha⁠ˈ biti koon fu yeɗ so⁠ˈ wodi so⁠ˈ di alal ma lahuu yen ra.” Tígí daaha, boffa wora⁠ˈ⁠te wa alal ma."]], [["« ⁠ ⁠Tíkëh i waal, koy ka paa⁠ˈ kúkëy rë yaayte ƴee laha⁠ˈ ri ra, ɓeɓpe hélsë saañce gini wulte, hompe dín fë na paŋ yii neɓa⁠ˈ ri níi ri yahte alal mi ɗaaha."]], [["Yaaya⁠ˈ ri hélsë ɓéeɓ rë, yaabi misikke haalte gina, ɗi lahlay yii ñama ri."]], [["Ɗi yeeltee saañ, haalte légéy ow di ɓëy gina na ; ɓëe⁠ˈ yeñce ri meeyyin níirí mbaam-túgëllí."]], [["Yaaɓa⁠ˈ ri níi yaaɓ ɗa, nufa tasse ñam di ñami mbaamma, ndaa ow na oneh ri na."]], [["« ⁠ ⁠Tígí daaha, afa kúnsëhté, ɗi yíppée won nufi tih : “Ɓëewë në légéyírú baaso⁠ˈ ra caakute ñam níi míníh yin na, mi anti home dee mi húlé a yaaɓ a ?"]], [["May kolee koloo mi nimil faam baaso⁠ˈ, mi won ɗi tih : Baap, mi bakaaɗte fíi Koope te mi tooñce ro ɓal."]], [["Mi caleh fu habee so⁠ˈ koohu ; ɓeɓ so⁠ˈ mi légéyíɗ ɗë ti ɓëewí kayya nen.”"]], [["« ⁠ ⁠Ɗi yíppée koloh na nimil boffi na. Ɗi teem hanndal boffa séenté rí, keeña ɗúmpé ɗii na ces ; ɗi múkëté téebílëhí, yabaalohte faana, wodohte ri níi wodoh."]], [["Koy ka won ɗi tígí daaha tih : “Baap, mi bakaaɗte fíi Koope te mi tooñce ro ɓal, mi caleh fu habee so⁠ˈ koohu.”"]], [["Ndaa boffa yíppée lec woni, yíssëhté súrgë yí në won wa tih : “Yípíi kali búubë lukki wun ɗa, ɗon ɓek ri koy so⁠ˈ ; ɓékí rí supi kuna, ɗon ɓek ri ñafaɗ."]], [["Këlí fanfa lukki wun faan ɗa, ɗon hap ri, yen cëgíɗ ndaje."]], [["Koy kee ke so⁠ˈ húmú haba⁠ˈ mi biti húlté rë nimilte yéelíɗ ; ɗi húmú sooƴce te mi otte ri⁠ ⁠!” Ndaje ma yíppée dal."]], [["« ⁠ ⁠Wahtii baaha, ɗeef koy ki saawi ɓëe⁠ˈ húmú meey. Na nimil ri níi rí leɓohte faam fa ra, ɗi kelohte típpë a becca."]], [["Ɗi dëekké ow yínë súrgë yë në, meelte ri yee lah ra."]], [["Súrgëe won ɗi tih : “Ñéedú daa nimil, boffu antee hawroh fanfa lukki wun faan ɗa, af biti ri otte koohi te yin katay ri.”"]], [["Koy ki saawa yíppée neeɓ, kaa⁠ˈ⁠a⁠ˈ⁠te haal faam fa. Boffa ɗúhté ɗii na, ɗaŋke ri haal filiɓ."]], [["Ndaa ri won boffa tih : “Síkírëh së⁠ˈ baap⁠ ⁠! Hente kíil caak mi na hap faan so⁠ˈ légéyírú, te yii túuƴ fú së⁠ˈ ɓéeɓ mi paŋ ri. Añcaŋ, fu ënɗëy së⁠ˈ wuti ƴaha ndeŋ sah mi hap ri, funi kooƴƴi so⁠ˈ cëgíɗ ndaje."]], [["Ndaa aya⁠ˈ koohu ra, ɗi fa yah alal mu a ɓeleɓɓa na tílú rë, fu hawiɗte ri fanfa lukki wun faan ɗa.”"]], [["Boffa won ɗi tih : “Koy so⁠ˈ, fu mëssí hom soo na, te iña laha⁠ˈ mi ra ɓéeɓ daa fu laha⁠ˈ wa ɓal."]], [["Ndaa yen warutee cëgíɗ ndaje nam, yen lah sos-keeñ⁠ ⁠! Ñéedée ke ro bee húmú haba⁠ˈ mi biti húlté rë nimilte yéelíɗ ; ɗi húmú sooƴce mi otte ri.”⁠ ⁠»"]]], [[["Yéesú ñeyaatte taalibe yi anil na léeh wë won tih : « ⁠ ⁠Ɓëyí caakke yin húmú laha⁠ˈ dagi daa na tooppitoh alal mi ; ɗi antee keloh biti daga yaha⁠ˈ alal mi yahoo."]], [["Ɓëe⁠ˈ dëekké daga, won ɗi tih : “Yee keloh mi ɗoo na ra neɓaay so⁠ˈ⁠ ⁠! Teeɓ so⁠ˈ ɗee légéyë⁠ˈ fú rë ; woc raa fu yeris légéyë.”"]], [["Daga won nufi tih : “Bee nay mii líkúu légéy bee ra, may hene ɗíh ? Mi lahay doole línëe te mi sopohte saraatoh."]], [["Mi otte yee nay mii page ra, hen ɗaaha mi líkú légéyí së⁠ˈ rëe, lah ɓëewí mín sëe yef faam wa.”"]], [["Tígí daaha, ɗi dëekké ɓëewë lahru kélfíi kabut ra ɓéeɓ yínë-yínë. Ɗi won bee ɗéɓ ɗë tih : “Fu lahiɗ kélfíi së⁠ˈ yih ?”"]], [["Ɓëe⁠ˈ won ɗi tih : “Mi lahiɗ ɗi bërgú dúuléen tíméer (100).” Daga won ɗi tih : “Kéedí kabut ku abeh ; yípée took fu bíní bërgú sabay iip (50).”"]], [["Ɗi antee dëek ow kay, won ɗi tih : “Fu lahiɗ kélfíi së⁠ˈ yih ?” Ɓëe⁠ˈ won ɗi tih : “Mi lahiɗ ɗi saaku pep tíméer (100).” Daga won ɗi tih : “Kéedí kabut ku abeh ; bíníyé saaku sabay peeye (80).”"]], [["Kélfëe laasse ɗee laha⁠ˈ daga júɓëy rë nuf. Kaah biti ɓëewë fahuu ëldúnë rë luku ɓëewë homu niiña ra lah nuf pagaa yin hanndal ki wa.⁠ ⁠»"]], [["Yéesú ɓaatte won tih : « ⁠ ⁠Mantee ron won tee : sëemí kooƴ a alal ma lahuu ron feey fi bee ra, nda tíl níi ɗon lahluy wa raa, Koope tah ɗon faami níi kiri fi kirih."]], [["Ɓëyí júɓ di yin ƴutuuɗ, ay júɓ di yin gaan ɓal ; ɓëyí júɓëy di yin ƴutuuɗ, ii júɓ di yin gaan."]], [["Kon hena biti ɗon júɓúy di na kúrúu ron alal ma feey fi bee raa, ɗon habuu biti ɗon ay déŋéenú alal ma lukki lah solo ra a ?"]], [["Te hena biti ɗon júɓúy di yii leŋke alal ow kay raa, ɗon yaakaaru biti ɗon ay liil alal ma waɗ ɗon lahuun faraah ra a ?"]], [["Lahay súrgíi mín légéyíɗ kélfë ana : ɗi ay kaa⁠ˈ ow yínë waa na, pokoh ɓëyí yínëe në ; ɗi ay ñee won ow yínë waa na, kaa⁠ˈ síkírëhí ɓëyí yínëe. Ti ɗaaha nen, ɗon míníh boolla⁠ˈ foŋko Koope a foŋko hélíis.⁠ ⁠»"]], [["Fariseŋŋa tíkú hélíis kep affi wa ra, keluu wa unnee ke Yéesú ƴaa ra, wa ɓéeɓ na këekkëlíyú rí."]], [["Yéesú won wa tih : « ⁠ ⁠Ɗon fahuu biti ɓëewí kayya haba⁠ˈ ron ɓëewí júɓúté, ndaa Koope yúh yee keeññon. Yee na habuu ɓëewë biti daa lukki lah solo ra, ɗi yii ɓosse níi ɓos Koope na."]], [["Balaa Saŋ Batis, Koope húmú ñeya⁠ˈ Kootaa a téeré yí yonente ya yëeddée. Aya⁠ˈ Saŋ níinén Uni Nebi Nguur ki Koope daa na waariyu te ɓëyí faha⁠ˈ naa haal ɓéeɓ fay naa cagoh."]], [["Biti sun a feey muuy daa lukki yooɓ biti koy una lukki ƴin di Kootaa ra múuƴ."]], [["Ƴaali yes ɓeleɓi, kooɗ ɓeleɓ kay, njaaliyohte. Te ɓëyí kooɗ ɓelii yesute, njaaliyohte ɓal."]], [["« ⁠ ⁠Húmú laha⁠ˈ ɓëyí caakke alal, ɗi ɓeka⁠ˈ búuɓɓí wunte te kofeelte, faraah ɗi ñama⁠ˈ neɓ."]], [["Bín fë, húmú lahte ñëkídí hínú Lasaar, faana ɓéeɓ líiffé puul, fënɗúté helute ílí faam ɓëe⁠ˈ."]], [["Nufa tasse wooñnjiidi ñami ɓëe⁠ˈ, ndaa ri liileh na. Ɓaatte biti ɓuh ya na ayu ɗeewe puulla faana."]], [["« ⁠ ⁠Hompe níi ñëkídë húlté, malaaka ya kúrúté rí hëbís Abraham. Yíkíi alal ma húlté ɓal, hacute,"]], [["saañce safara, na mok dín fë. Ɓéyrë⁠ˈ rí afi ra, ɗi séenté Abraham, Lasaar tookke hëbísí."]], [["Ɗi won Abraham tígí daaha tih : “Caac Abraham yérém së⁠ˈ, fu wol Lasaar soop kuni muluɓ kom so⁠ˈ, mi hilsiɗ gol-gol so⁠ˈ, ndée mi mokke filiɓ kíi kí ƴee níi mok.”"]], [["Ndaa Abraham won ɗi tih : “Koy so⁠ˈ, nérsée biti fu liilte neɓu na húmú pesa⁠ˈ fu ra, te Lasaar húmú pesa⁠ˈ coono. Ɗi liilte nebi leegi, fu hompe coono."]], [["Ɓaatte biti nuŋ gaan ee hanndal ki yen, tahte ow mínéh koloh fun na ac ɗon na, te ow mínéh koloh ɗon na ac fun na.”"]], [["Yíkíi alal ma won Abraham tih : “Kon mi na ɗaŋ ɗo Caac, fu wol Lasaar faam fun ;"]], [["mi lahte na ñéyíɗ iip, lah raa ɗi líkín wë, toñeh wa ay soo ɗeefre coono fi beh.”"]], [["Abraham won ɗi tih : “Wa lahute kootii Mëyíis a téeré yí yonente ya waa na níi wocce, wa ñeyun iña wonu na ra.”"]], [["Yíkíi alal ma won ɗi tih : “Ëe-ëe⁠ˈ caac Abraham, ƴaa doyay ; ndaa ow koloh ɓúudé pay waa na raa, tígí daaha wa ay lof pesaɗ.”"]], [["Abraham won ɗi tih : “Wa kaa⁠ˈ keloh woni Mëyíis a yonente ya raa, wuti ow koloh ɓúudé ɗeefiɗ wa raa, wa ii rii síkírëh.”⁠ ⁠»"]]], [[["Yéesú won taalibe yi tih : « ⁠ ⁠Faraah ay lah iñi ay ɓeke ow bakaaɗ. Ndaa mas ɓëe⁠ˈ nay waa komee ra⁠ ⁠!"]], [["Ɗi poku la⁠ˈ gaan lúum betu kísí, daa nay géné ɗii na, balaa ri ɓek wuti ƴaha ow yínë di tuŋki ƴee bakaaɗ, wa fi taalibe yi so⁠ˈ⁠ ⁠!"]], [["Kon cëgí affon⁠ ⁠!"], ["« ⁠ ⁠Koy-yaafu tooñ ɗo, tëekɗé rí fu won ɗii na. Ɗi réeccíyëh rí níi ri won ɗo baaha raa, lah baale ri."]], [["Wuti ɗi tooña⁠ˈ ro waal paana bisa raa sah, te faraah ɗi ac wonu biti ɗi réeccíyëhté rëe, lah baale ri.⁠ ⁠»"]], [["Apootarra wonu Yéesú-Yíkëe tih : « ⁠ ⁠Ɓaate ngémí fun⁠ ⁠!⁠ ⁠»"]], [["Ɗi won wa tih : « ⁠ ⁠Ɗon lah ngém wuti ƴaha ƴutuuɗ koon sah, ɗon nah tal kilki bee saañ yípée kísí, ɗi ay ñee wonon.⁠ ⁠»"]], [["Yéesú wonil tih : « ⁠ ⁠Ow di ɗon na lah súrgíi línë⁠ˈ línëe mbée níirë⁠ˈ níirëe koon, ɗi ot ɗi ac meey fa raa, ɗi ay rii yíppí dëek ñam a ?"]], [["Ëe-ëe⁠ˈ⁠ ⁠! Ɗi ay rii wone ti kay : “Lofee búuɓ, fu pagiɗ so⁠ˈ ñam, fu tíkíɗ së⁠ˈ loona mi ñam. Mi woc ɗaa, fu anti mín ñam.”"]], [["Kon ɗi lahay yii nay rii gérmée súrgíi ; súrgëe paŋ yee waɗ ɗii na ra⁠ ⁠!"]], [["Ti ɗaaha nen, ɗon paŋ iña nahu ron ra ɓéeɓ rëe, lah hëbíi biti ɗon i súrgë kut, ɗon pagu yee waɗ ɗon na ra.⁠ ⁠»"]], [["Yéesú hom waali Yerusalem, ñeete hanndal ki Samari a Galile."]], [["Tílë⁠ˈ rí níi leɓohte gin ra, guuñiɗ sabboo téebílúuté rí, cagute hanndal,"]], [["anutee ɗaañnjoh na wonu ri tih : « ⁠ ⁠Ɓahaa yérém fun, hém neɓa⁠ˈ ro⁠ ⁠!⁠ ⁠»"]], [["Ola⁠ˈ wa Yéesú rë, ɗi won wa tih : « ⁠ ⁠Pëyí seeƴoh ya na, wa olsoh ron.⁠ ⁠» Wa homu saaña, wa wahute."]], [["Ow yínë waa na ola⁠ˈ ri biti wahte ra, ñeyaatte kotti na nimil, ɓéyíɗté uni sun na kañ Koope."]], [["Laha⁠ˈ ri Yéesú në rë, ɗi yeɗɗohte kotta, yíppé púkí feey na sím rí. Ɗi fi baa ɓëy Samari."]], [["Yéesú won tígí daaha tih : « ⁠ ⁠Ɓëewí sabboo ya ɓéeɓ daa wahu neh a ? A ɓëewí payniilla dih ?"]], [["Ow níɓëy nimil kañi Koope sah henay ɓëyée yëwúɗ neh bee ra.⁠ ⁠»"]], [["Yéesú antee rii won tih : « ⁠ ⁠Kolee fu saañ⁠ ⁠! Ngémú tahte fu wahte.⁠ ⁠»"]], [["Lahte bis, i fariseŋ meelute Yéesú wahtaa nay aye Nguur ki Koope ra. Ɗi won wa tih : « ⁠ ⁠Ayi Nguur ki Koope yii nay olu a íl neh."]], [["Ow mínéh won bitih : “Ëlí, ɗi abeh⁠ ⁠!” mbée “Ɗi abin⁠ ⁠!” Yúhí biti ɗi ee leeloon ee.⁠ ⁠»"]], [["Ɗi antee won taalibe yi tih : « ⁠ ⁠Ay lah jamanu, ɗon ay faha⁠ˈ hom a so⁠ˈ mi Koy-ɓëe⁠ˈ, wuti hena bis yínë kut, te ɗon ii rii lah."]], [["Ɗon ay wonu biti Koy-ɓëe⁠ˈ abeh, mbée ri abin ; ndaa ngënë tíkí në nuffon, ngënë pëyí në."]], [["Di na hélƴë⁠ˈ Koo hawaan feey fa ɓéeɓ, ayi so⁠ˈ mi Koy-ɓëe⁠ˈ ay made ɗaaha nen."]], [["Ndaa balaa baaha, ɓëy jamanii bee ii soo faha⁠ˈ tík íl te mi waɗtee mok níi mok."]], [["« ⁠ ⁠Jamanii nimili so⁠ˈ mi Koy-ɓëe⁠ˈ ay madee a yee húmú lah jamanii Nowe ra nen."]], [["Jamanii Nowe, ɓëewë húmú feey fa na ñamu na hanu, ƴee na koorantuu, níi yiin haal Nowe gaala ra. Mbënë më aya⁠ˈ tígí daaha kúɗté wë ɓéeɓ."]], [["« ⁠ ⁠Ɗi ay madee a jamanii Lot"], ["nen ɓal : ɓëewë homute na ñamu na hanu, ƴee na lomu, ƴee na yaayu, ƴee na sohu, ƴee na taɓahu ;"]], [["ndaa yiin koloh Lot Sodom ra, Koo toɓ kíi a la⁠ˈ yi na kaɗ, níi muuyilte wa ɓéeɓ."]], [["Jamanii nimili so⁠ˈ mi Koy-ɓëe⁠ˈ ay made ɗaaha nen ; daa mi won ɗon ɗi."]], [["« ⁠ ⁠Yiin fa, ɓëyí ɗúh këem, ɓanan haal kali yin faam ; ɓëyí liilti saañ meey, ɓanan nimil faam."]], [["Nérsíi yee húmú kat ɓeleɓ Lot ɗa."]], [["Ɓëyí núp húl ay ñak ñíiní ; ndaa ɓëyí tah ñagi ñíiní ay lah pesa na ɗúméh rë."]], [["Mee ron won ɗa ee bitih : elgi baaha, ow ana ay bok tigal ka yínë : ow yínë waa na ay kúrú, ɓëyí yínëe helu."]], [["Ɓeleɓ ana ɓal ay hom hoɗ : ow yínë waa na ay kúrú, ɓëyí yínëe helu. ["]], [["Ƴaal ana ay hom meey : ow yínë waa na ay kúrú, ɓëyí yínëe helu.]⁠ ⁠»"]], [["Taalibe ya meelute Yéesú wonu tih : « ⁠ ⁠Yíkëe, yii baa ay lahee tígí dih ?⁠ ⁠» Ɗi won wa tih : « ⁠ ⁠Tígí eta⁠ˈ médë, suulla tee⁠ˈ⁠uu na.⁠ ⁠»"]]], [[["Filoon fe, Yéesú na teeɓ taalibe yi biti ow waɗti ɗaga Koope ɗago faraah ɓanti jëbël. Ɗi ñeya⁠ˈ⁠te wa anili beh na léeh wë won tih :"]], [["« ⁠ ⁠Lahte aattiyohi húmú gina kíilë ; ɗi neehay Koope te ɗi yeray ow cér."]], [["Lahte ɓelii húmú gina ɓal ƴaala húlté, hom paya⁠ˈ payoo faraah ɗeefre aattiyoha, wone ri tih : “Aattiya⁠ˈ funi kaa⁠ˈ⁠ohi so⁠ˈ.”"]], [["Hente yii maañce, aattiyoha kaa⁠ˈ⁠a⁠ˈ⁠te síkírëhí ɓelaa. Hompe níi lahte bis, ɗi won nufi tih : “Kaah biti mi neehay Koo te mi yeray ow cér ;"]], [["ndaa may paŋ yee waɗ ɓelii bee na ñogol so⁠ˈ faraah bee ra. Henay baa ɗi ay dékée ac, te ɗi ay soo míllë⁠ˈ mokil níi mi tallee húl.”⁠ ⁠»"]], [["Ɗi fi Yíkëe antee ɓaat won tih : « ⁠ ⁠Kélíi yee won aattiyohi ɓosi baa ra⁠ ⁠!"]], [["Ɗon habuuy tígí daaha biti ɗi fi Koope ii yeɗ ɓëewë ri tanis wa ra kaah, wa fa na fogu ɗii na na⁠ˈ a elek ra a ? Ɗi ay waa yeris daa wa sehe a ?"]], [["Mee ron won ra ee bitih : ɗi ay waa yíppí yeɗ kaah. Ndaa so⁠ˈ mi Koy-ɓëe⁠ˈ mi ac raa, mbaa may ɗeef ngém feey fa ?⁠ ⁠»"]], [["Yéesú antee ñeya⁠ˈ anili beh na léeh ɓëewë habuu affi wa biti júɓúté íllí Koope te wonuy yin ɓëewí kayya ra, won tih :"]], [["« ⁠ ⁠Húmú lahte ɓëewí ana yi haalu ɗaŋ Faam fi gaani Koope : ɓëyí yínëe fariseŋ, yínëe yeekoh túm."]], [["Fariseŋa hom a afi na ɗaŋ Koope won tih : “Koope, mi na sím rë di yee maday mi a ɓëewí kayya ra : ƴee na lohu, ƴee na njaaliyuu a ɓëewí ɓossi kayya. Mi na sím rë di yee maday mi a yeekohi túmí bee ra."]], [["Bis níi nimil ki bis, mi na oor na waal ana, te yii lah mi ɓéeɓ, woruun sabboo raa, mi yeɗ ɗo wodi yínëe.”"]], [["Ɗi fi yeekohi túmë hompe filoon, kaañay sah ɓéyíɗ afi, yampe na laɓ araali won tih : “Koope yérém së⁠ˈ, so⁠ˈ mi bakaarohi beh.”⁠ ⁠»"]], [["Yéesú ɓaatte won tih : « ⁠ ⁠Mee ron won ɗa ee bitih : nimila⁠ˈ yeekohi túmë faam ra, Koope haba⁠ˈ⁠te ɗi fi baa ɓëyí júɓpé, ndaa habaay ri fariseŋa. Yúhí biti ɓëyí ɓéyíɗ afi ɓéeɓ ay cépírú, te ɓëyí cépíɗ afi ɓéeɓ ay ɓéyrú.⁠ ⁠»"]], [["Filoon fi baaha, lahte ɓëewí homu komi Yéesú i kúkëy, fahuu biti ɗi tík ya⁠ˈ yi sun fi wa, barkel wa. Oluu taalibe ya yii baa ra, wa na wonu affi wa."]], [["Ndaa Yéesú dëekrëhté tuŋka, won tih : « ⁠ ⁠Yéɗɗí tuŋka ac soo na, ngënë këddíi wë⁠ ⁠! Yúhí biti Nguur ki Koope saamɗu mani wa."]], [["Mee ron won kaaf ka ra ee : ɓëyí habaay Koope buur ti ɗee haba⁠ˈ kúkëy Koope ra nen, ii hëelíɗ Nguur ki.⁠ ⁠»"]], [["Ow di kélfë yí yëwúɗɗë meelte Yéesú won tih : « ⁠ ⁠Yëeddëhí baahi beh, mi waɗti paga yi níi mi lah pesa na ɗúméh rë ?⁠ ⁠»"]], [["Yéesú won ɗi tih : « ⁠ ⁠Fu dëekë⁠ˈ së⁠ˈ baah a ? Yi daa baah ? Henay Koope, lahay ɓëyí baahte."]], [["Yen nimil yee meela⁠ˈ fu koon ra ; fu yúh iña túuƴë⁠ˈ Koope ra maan ?"], ["“Ngënë mësíi njaaliyoh ; ngënë mësíi bëem ow ; ngënë mësíi loh ; ngënë mësíi feliɗ ow ; lah tëeppítíi baappon a yaayyon.”"], ["⁠ ⁠»"]], [["Ɓëe⁠ˈ won ɗi tih : « ⁠ ⁠Ɓahaa, yii waɗ so⁠ˈ iñƴaa ɓéeɓ mi ñee na kúkëy kí së⁠ˈ níi a ɗeh.⁠ ⁠»"]], [["Kela⁠ˈ Yéesú unni ƴaa ra, ɗi won ɓëe⁠ˈ tih : « ⁠ ⁠Fu talla⁠ˈ yin yínë : paye fu yaay iña laha⁠ˈ fu ra ɓéeɓ, fu wora⁠ˈ cadum fa ñëkíɗɗë. Hen ɗaaha raa, fay lah alal sun-Koo. Fu woc raa, fu ac fu ñee tal so⁠ˈ.⁠ ⁠»"]], [["Kela⁠ˈ ɓëe⁠ˈ unni ƴah, bi caak ri alal níi caak, yaa misikke ri keeñi níi misik."]], [["Ola⁠ˈ Yéesú biti yaa misikke ɓëe⁠ˈ rë, ɗi won tih : « ⁠ ⁠Haal Nguur ki Koope kofeelte yíkëe yí alalla na⁠ ⁠!"]], [["Géléem haal gúl kúuc daa lukki yooɓ biti yíkëe alal haal Nguur ki Koope.⁠ ⁠»"]], [["Ɓëewë në húmú síkírúu rí rë wonu tih : « ⁠ ⁠Kon daa míntí múc ?⁠ ⁠»"]], [["Yéesú won tih : « ⁠ ⁠Yii wooñ ow wooñeh Koope.⁠ ⁠»"]], [["Peer won tígí daaha tih : « ⁠ ⁠Ɓahaa ole⁠ ⁠! Fun helute iña húmú lahuu fun ra ɓéeɓ, fun ñeyute talu.⁠ ⁠»"]], [["Yéesú won wa tih : « ⁠ ⁠Mee ron won kaaf ka ra ee : ɓëyí af Nguur ki Koope tah ri hel faami, ɓeleɓi, koy-yaayyi, boffi, yaafi mbée koyyi,"]], [["ɗi ay lah ƴi luk ƴaa caak fap di jamanee woteh beh, te fayu ɗi ay lah pesa na ɗúméh rë.⁠ ⁠»"]], [["Filoon fi baaha, Yéesú hécëhté ƴutuuɗ a taalibe yi sabboo a ana ya, won wa tih : « ⁠ ⁠Síkíríi⁠ ⁠! Yen ee suu Yerusalem ra ee, te iña bíníyú yonente ya sun fi so⁠ˈ mi Koy-ɓëe⁠ˈ rë ɓéeɓ ay lah."]], [["May tíkú ya⁠ˈ yi ɓëewë yëwúɗ neh ra, te wa fi ƴaa ay soo ñaawal, solsa⁠ˈ so⁠ˈ, tuulsa⁠ˈ so⁠ˈ,"]], [["laɓisa⁠ˈ so⁠ˈ laraw, an soo hap húl. Te waali éeyë fë filoon fi húlí së⁠ˈ, may koloh ɓúudé.⁠ ⁠»"]], [["Ndaa taalibe ya húmú yíih yee faha⁠ˈ ri waa won ra ; wona kúnté affi wa."]], [["Na leɓoh Yéesú Yéríkëe rë, ɗeef lahte búumndí húmú took ɓúk waala na saraatoh."]], [["Kela⁠ˈ ri dúukëlí ɓëewë në gétú rë, ɗi meela⁠ˈ⁠te yee lah ra."]], [["Ɓëewë wonute ri biti Yéesú fi ɓëy Nasaret daa na ñee daaha."]], [["Ɗi foŋke tígí daaha won tih : « ⁠ ⁠Yéesú, sédí Dawit, yérém së⁠ˈ⁠ ⁠!⁠ ⁠»"]], [["Ɓëewë këllúu rë na wonu afa, fahuu biti ɗí héddëh, ndaa ri lukki foŋ na, na won tih : « ⁠ ⁠Sédí Dawit, yérém së⁠ˈ⁠ ⁠!⁠ ⁠»"]], [["Tígí daaha, Yéesú caŋke, kallirohte ri. Aya⁠ˈ ri ra, Yéesú meelte ri won tih :"]], [["« ⁠ ⁠Fu faha⁠ˈ biti mi pagira ro yih ?⁠ ⁠» Ɗi won tih : « ⁠ ⁠Yíkëe, page níi íllí së⁠ˈ wërsëh, mi mín ot⁠ ⁠!⁠ ⁠»"]], [["Yéesú won ɗi tih : « ⁠ ⁠Yeele, ngémú tahte fu wahte.⁠ ⁠»"]], [["Íllë yíppée wërsëh, ɗi na ot. Ɗi ñeete tal Yéesú na kañ Koope. Oluu ɓëewë yee lah ra, wa ɓéeɓ na kañu Koope."]]], [[["Yéesú haalte Yéríkëe na húus gina."]], [["Daaha, húmú lahte ɓëyí hínú Sase ; daa ri kélfíi yeekoh yi túmë, ɗi húmú yíkëe alal."]], [["Ɗi húmú faha⁠ˈ oli Yéesú, ndaa bi lúh rí, ɗi mínéh ríi ot af caagi ɓëewë."]], [["Ɗi yíppée múkë, këllëhté, lappe tal kilik, faha⁠ˈ⁠i oli Yéesú fë ay ñeye daaha ra."]], [["Laha⁠ˈ Yéesú tígí daaha ra, ɗi ɓéyíɗté afi won Sase tih : « ⁠ ⁠Yípée cép Sase ; mi waɗti hanlire ro woteh.⁠ ⁠»"]], [["Sase yíppée cép, kúɗté rí faami, hampe ri haneel a sos-keeñ."]], [["Ɓëewë maasuu ra ɓéeɓ, yaa neɓaay wa, tahte wa na wonu tih : « ⁠ ⁠Ɓëyée ay hanlire bakaaroh a ?⁠ ⁠»"]], [["Sase kolohte, won Yéesú tih : « ⁠ ⁠Síkírée noo Yíkëe, may on ñëkíɗɗë hatni yíníi alal mi so⁠ˈ ɓéeɓ, te ɓëyí mi liiltee rii nofa⁠ˈ mi ɓeɓpe hélsí ɓéeɓ, may rii nimiliɗ teemi wa iniil.⁠ ⁠»"]], [["Yéesú won ɗi tih : « ⁠ ⁠Ɓëy faam fi bee múcúté woteh. Íi, ɓëyí bee ɓal non séttí Abraham."]], [["Yúhí biti so⁠ˈ mi Koy-ɓëe⁠ˈ, mi ac saami ɓëe⁠ˈ múuƴ ɗë, mi sëmlë⁠ˈ rí.⁠ ⁠»"]], [["Ɓëewë homute na síkírúu rí. Bi leɓuu wa Yerusalem, te ɓëewë habuu biti Nguur ki Koope leŋ cép, ɗi ñeya⁠ˈ⁠te wa anili beh na léeh wë"]], [["won tih : « ⁠ ⁠Húmú lahte ɓëyí non tal kélfë, ɗi hom koloh saañi gini wulte nda ri lah dín fë falu buuri gin wa raa, ɗi nimil."]], [["Balaa ri saañ, ɗi dëekrëhté ow sabboo di súrgë yí, yeɗte ow di waa na ɓéeɓ hanjar úrís yínë, antee waa won tih : “Ɓéyí hélsí ƴeh, ɗon légéyë⁠ˈ wë níi bín nimilaa mi ra.”"]], [["« ⁠ ⁠Ɓëyí bah, ɓëy gin wa húmú fahuuy ri, daa tah saya⁠ˈ ri ra, wa yejute i ow filooni nda ɓëewí ƴaa lah raa, won biti wa fahuuy ɓëyí baa buur."]], [["Kaa⁠ˈ⁠eeh ɓëe⁠ˈ falute buur, nimilte gin wa. Aya⁠ˈ ri ra, ɗi dëekrëhté súrgë yë ɗi húmú déŋéen wë úrísë rë, yúhí iña tíkëh sun ra."]], [["Ɓëe⁠ˈ ɗéɓpí ac ɗa won tih : “Ɓahaa, mi lahte hanjar úrís sabboo sun fi bee déŋéen fú së⁠ˈ rë.”"]], [["Buura won ɗi tih : “Eera⁠ ⁠! Fu súrgíi wunte⁠ ⁠! Hém daa fu ñee woni so⁠ˈ, fu paŋke yii ƴutuudi baa raa, mi yeɗte ro fu kúɗ gin sabboo.”"]], [["Súrgíi ana fa acce, won tih : “Ɓahaa, mi lahte hanjar úrís iip sun fi bee déŋéen fú së⁠ˈ rë.”"]], [["Buura won ɗi fi baaha tih : “Ɗo ɓal, mi yeɗte ro fu kúɗ gin iip.”"]], [["Súrgë kay acce won tih : “Ɓahaa, úrsë déŋéen fú së⁠ˈ rë abeh ; mi húmú jok ri líil, mi ɗappe ri."]], [["Súhë súh fú keeñ ra daa tah mi kaañay ro. Fu ɓeya⁠ˈ yii fu yefay ri, te fu leca⁠ˈ yii fu sohay ri.”"]], [["Buura won ɗi tih : “Fu súrgíi ɓosse⁠ ⁠! May roo aattiyee unna won fu ra. Fu won neh mi ɓëyí súhté keeñ, mi ɓeya⁠ˈ yii mi yefay ri, te mi leca⁠ˈ yii mi sohay ri a ?"]], [["Kon haala⁠ˈ yi níi fu wëtɗëey hélsí së⁠ˈ ? Tin bee nimila⁠ˈ mi bee ra mi laheh na yii tíkëh sun a ?”"]], [["« ⁠ ⁠Ɗi antee won súrgë yë húmú daaha ra tih : “Nëefí bee ɗii na, ɗon yeɗ ɗi ɓëe⁠ˈ laha⁠ˈ sabboo ra.”"]], [["Wa wonu ri tih : “Ɓahaa, ɓëyí baa liiltee lah úrís sabboo níi wocce⁠ ⁠!”"]], [["Ɗi won wa tih : “Mee ron won ɗa ee bitih : ɓëyí ham yee yeru ri ra a ya⁠ˈ ana ay ɓaatu. Ɓëyí pagay yii baaha nék, yii ƴutuuda laha⁠ˈ ri ra sah ay naafu."]], [["Di yii leŋke kaa⁠ˈ⁠oh yee ke so⁠ˈ fahuuy biti mi hen buuri wa ra, këlí wë deh, ɗon hap wa húl fíi së⁠ˈ.”⁠ ⁠»"]], [["Wona⁠ˈ Yéesú níi wocce ra, ɗi këllëhté ɓëewë, wa ñéerúuté, ɗi na saañ Yerusalem."]], [["Tílë⁠ˈ rí níi leɓohte Betfase a Betani, hëbís daŋi Ëlíiffë rë, ɗi wolte ow ana di taalibe yi"]], [["won wa tih : « ⁠ ⁠Pëyí gina fíi bín. Ɗon haale na raa, ɗon ay naa ɗeef cúmbúr mbaam poku, bi ow yëegírëy rí. Lah pëkísí rí, ɗon kom so⁠ˈ ri deh."]], [["Ow meel ɗon yee tah ɗon na pëkísú rí rëe, lah wëní rí biti Yíkëe daa sohla⁠ˈ ri.⁠ ⁠»"]], [["Taalibe ya koluu daaha suute. Lahuu wa ra, wa ɗeefu iña ti ɗee wona⁠ˈ wa Yéesú rë nen."]], [["Wa homu pëkísí cúmbúrë, yíkëe yë wonu wa tih : « ⁠ ⁠Yi tah ɗon na pëkísú cúmbúrë ?⁠ ⁠»"]], [["Wa wonu tih : « ⁠ ⁠Yíkëe daa sohla⁠ˈ ri.⁠ ⁠»"]], [["Wa anutee kom Yéesú cúmbúrë, larute sabidoorri wa sun, habruute Yéesú yaagohte."]], [["Ɗi na saañ, ɓëewë ɓeyute sabidoorri wa larute waala."]], [["Leɓa⁠ˈ ri Yerusalem, na cép daŋi Ëlíiffë rë, keeññi mboolo mi taalibe ya ɓéeɓ sosse níi sos, wa ɓéyrúté unni wa sun na njooɓu Koope di kimtaanna olu wa ra ɓéeɓ"]], [["na wonu tih :"], ["« ⁠ ⁠Koo-Yíkëe barkela buura ɗi wol ri ra⁠ ⁠! Jaamma laha sun, Koo laha ndam di sunaa-sun⁠ ⁠!⁠ ⁠»"]], [["Lahte fariseŋŋi húmú ɓëewë në, na wonu Yéesú tih : « ⁠ ⁠Ɓahaa, wone taalibe yu héddëh⁠ ⁠!⁠ ⁠»"]], [["Yéesú won wa tih : « ⁠ ⁠Mee ron won ɗa biti wa héddëh rëe, la⁠ˈ ya ay waa tah⁠ ⁠!⁠ ⁠»"]], [["Ɓaata⁠ˈ Yéesú leɓoh Yerusalem níi rí otte ri ra, ɗi na looy af yee nay kate gina a ɓëewë filiɓ ra,"]], [["na won tih : « ⁠ ⁠Ɗon fi ɓëy Yerusalem, ɗon yúh yee nay ron one jaamma bisee woteh bee ra koon⁠ ⁠! Ndaa mas, ɗon míníh ríi ot."]], [["Ay lah jamanii yéŋké biti kaa⁠ˈ⁠oh yon ay ron geel, hac jul míirë, ƴégítëh rí, an ɗon yejoh haa⁠ˈ."]], [["Wa ay hap ɓëewë ɓéeɓ húl, ɗakaƴa⁠ˈ gina níi la⁠ˈ ii tíkëh sun la⁠ˈ. Ƴaa ɓéeɓ biti ɗon yúhsúuy wahtaa ac Koope sëmlë⁠ˈ⁠ën rë.⁠ ⁠»"]], [["Laha⁠ˈ Yéesú gina níi ɗi haalte baylii Faam fi gaani Koope ra, ɗi yampe na lík yaayoh ya homu na ra,"]], [["na won wa tih : « ⁠ ⁠Koo wonay Téerëe bitih :"], ["“Faam so⁠ˈ ac faam ɗagaa”"], ["a ? Ndaa ɗon yíssúté rí"], ["“faam lohoh”"], ["⁠ ⁠!⁠ ⁠»"]], [["Yéesú homa⁠ˈ Faam fi gaana faraah yëeddée. Kélfë yí seeƴoh ya, yëeddëh yí kootii Mëyíis a ɓaha ya gina na saamu hawi húl,"]], [["ndaa wa húmú yíih ɗee nay wa rii pagee ra, af biti ɓëy gina ɓéeɓ húmú síkírúu rí nuffi wa."]]], [[["Lahte bis, ɗeef Yéesú na yëeddë⁠ˈ filiɓ Faam fi gaani Koope, na waare Uni Neba, kélfë yí seeƴoh ya, yëeddëh yí kootii Mëyíis a ɓaha ya ɗeefute ri daaha,"]], [["wonu ri tih : « ⁠ ⁠Won fun sañ-saña na paga⁠ˈ fu iña na paŋ fu ra. Daa nah ro paŋi wa ?⁠ ⁠»"]], [["Ɗi won wa tih : « ⁠ ⁠So⁠ˈ ɓal may ron meel yin yínë. Wëní së⁠ˈ :"]], [["bëtsë në húmú bëtís Saŋ ɓëewë rë, Koope daa húmú nah ri mbée ɓëewë ?⁠ ⁠»"]], [["Tígí daaha, wa na wonantuu hanndal ki wa tih : « ⁠ ⁠Yen won biti Koope daa nah ri raa, ɗi ay yen meel yee tah níi yen gémúy iña won Saŋ ɗa."]], [["Te yen won biti ɓëewë daa nahu ri raa, ɓëewë ay yen tap la⁠ˈ níi yen húl, ndée wa ɓéeɓ gémúté biti Saŋ yonente.⁠ ⁠»"]], [["Wa wonu Yéesú tígí daaha tih : « ⁠ ⁠Fun yíih ɓëe⁠ˈ nah ri bëtís rë.⁠ ⁠»"]], [["Ɗi nampee waa won tih : « ⁠ ⁠Kon so⁠ˈ ɓal, mii ron won ɓëe⁠ˈ yeɗ so⁠ˈ sañ-saña na paga⁠ˈ mi wa ra.⁠ ⁠»"]], [["Filoon fi baaha, Yéesú ñeya⁠ˈ⁠te ɓëewë anil na léeh wë won tih : « ⁠ ⁠Laha⁠ˈ ɓëyí húmú yíp meey reseñ, yera⁠ˈ⁠te ri ndalu, antee saañ ɓaaɓi ɗi ay naa maañ."]], [["Nona⁠ˈ reseña ra, ɗi wolte súrgë línëh yë në, nda wa yeɗ ɗi wodi. Ndaa laha⁠ˈ ri ra, línëh yë habute ri, laɓute ri laɓɓi misikke, anutee rii yeris ɗi nimila⁠ˈ⁠te ya⁠ˈ holoŋ."]], [["Yíkíi meeya wolaatte súrgë kay. Laha⁠ˈ ri ra, wa laɓute ri laɓɓi misikke, solute ri solli misikke, anutee rii yeris nimila⁠ˈ⁠te ya⁠ˈ holoŋ."]], [["Ɗi wolaatte súrgë kay. Laha⁠ˈ ɗi fi baa ra ɓal, wa gaañute ri gaaññi misikke anutee rii ɗúhíɗ meeya."]], [["« ⁠ ⁠Yíkíi meeya won tígí daaha tih : “May page yih ? Mi ot na⁠ ⁠! May wole koy kee ke so⁠ˈ faha⁠ˈ mi níi faha⁠ˈ ra ; mín hen wa yeɗ ɗi cér.”"]], [["Ndaa séenúu línëh yë koy ka, wa wonu hanndal ki wa tih : “Lamoha abee kan⁠ ⁠! Ëyí yen hap ɗi húl, meeya hen bi yen.”"]], [["Laha⁠ˈ ri ra, wa yípútée ríi ham, ɗúhrúté rí meeya, hawute ri húl.⁠ ⁠»"], ["Tígí daaha, Yéesú won ɓëewë tih : « ⁠ ⁠Yíkíi meeya ay page línëh yí ƴaa yih ?"]], [["Ɗi ay aye ayo, hap wa ɓéeɓ húl, anti saam i línëh kay, yeɗ wa meeya.⁠ ⁠» Keluu ɓëewë unni ƴaa ra, wa wonu tih : « ⁠ ⁠Yii baa ɗamaayti lah⁠ ⁠!⁠ ⁠»"]], [["Yéesú yeelte wa níi antee won tih : « ⁠ ⁠Bíníyúté Téerëe bitih :"], ["“La⁠ˈ⁠a habuu taɓahoh ya"], ["biti lahay njiriñ ra"], ["daa míllë⁠ˈ ham lasa.”"], ["« ⁠ ⁠Unee ke Téerëe baa faha⁠ˈ won yih ?⁠ ⁠»"]], [["Yéesú ɓaatte won tih : « ⁠ ⁠Ɓëyí baɓoh la⁠ˈ⁠i baa ɓéeɓ ay korsa⁠ˈ, te la⁠ˈ⁠a keen sun ow ay rii ɗakaƴa⁠ˈ.⁠ ⁠»"]], [["Yúhúu yëeddëh yí kootii Mëyíis a kélfë yí seeƴoh ya biti Yéesú yuliɗ anili baa sun fi wa ra, wa na saamu ɗee nay wa rii habee wahtii baaha ra, ndaa wa kaañuy ɓëewë."]], [["Tígí daaha, wa koluute olsohi Yéesú, yejute i ow tala. Ɓëewë në ɓënɓënɗúu, ayuute ti ɓëewí júɓúté nen, na fahuu fíirí Yéesú di won. Wa húmú saamu yii ay mín tah gëernëer keen sun fi Yéesú."]], [["Wa wonu ri tih : « ⁠ ⁠Ɓahaa, fun yúhúté biti fu wona⁠ˈ kaah : fu yëeddë⁠ˈ yee naha⁠ˈ Koope ra kah-kah. Fu na yeeleeh ow jëmmíi."]], [["Kon won fun nda kootii yen ona⁠ˈ⁠te biti Sesaar"], ["yeru túm mbée onaay.⁠ ⁠»"]], [["Ndaa bi yúh Yéesú yee nuffi wa, ɗi won wa tih :"]], [["« ⁠ ⁠Téeɓí së⁠ˈ hélíis hanjar noo.⁠ ⁠» Yeruu ri hanjara, ɗi meelte wa won tih : « ⁠ ⁠Netli wa a tii wa daa na ?⁠ ⁠» Wa wonu ri tih : « ⁠ ⁠Ƴi Sesaar.⁠ ⁠»"]], [["Yéesú won wa tígí daaha tih : « ⁠ ⁠Kon yérí Sesaar yee laha⁠ˈ ri ra, ɗon yeɗ Koope yee laha⁠ˈ ri ra⁠ ⁠!⁠ ⁠»"]], [["Wa míníh ríi ham di iña won ɗi fíi ɓëewë rë. Yee won ɗi ra kay éemíl wë éemílë níi tahte wa lahluy yii wonun wa."]], [["Filoon fi baaha, i saduseŋ, wa fa wonu biti koloh ɓúudé lahay ra, ayute Yéesú në,"]], [["wonu ri tih : « ⁠ ⁠Ɓahaa, Mëyíis húmú túuƴcé yen bitih, ɓëyí húl hel ɓeleɓ te ɗeef ɓani ɓelaa liiluyti lah koy, ñéedë waɗtee lam ɓelaa, saamiɗ ɓahii tal."]], [["Te kíilë, húmú lahte koy-yaay paana : bee ɓaha waa na ra kooɗte, ɓani ɓelaa liiluyti lah koy, ɗi húlté."]], [["Bee ñee na ra kooɗte ɓelaa, yee kat ɓahaa ra katte ri."]], [["Ɓëyí éeyë fë ñeyilte kotta húlté. Na hen ɗaaha níi wa fi paana ya ɓéeɓ ñeyute kooda, húlúté te ow lahay na koy."]], [["Filoon fe, ɗi fi ɓelaa tahte ɓal húlté."]], [["Kon leegi, yiin nay kolee ɓëewë ɓúudé rë, daa nay lahee ɓelaa waa na te wa ɓéeɓ koorute ri ?⁠ ⁠»"]], [["Yéesú won wa tih : « ⁠ ⁠Ɓëewë feey fi bee na koorantuu ;"]], [["ndaa ɓëewë yéŋké biti Koope otte biti wa warutee koloh ɓúudé, wa haal pesa na ac ra, bín fë rëe, wa ii kooranta⁠ˈ."]], [["Wa ii míníl húl, wa ay madee a malaaka ya. Wa ay hene koyyi Koope, bi nay ri waa këllé ɓúudé."]], [["Biti ɓëewë húlú rë ay këllú ɓúudé, Mëyíis teeɓa⁠ˈ⁠te na yii lante filiɓ Téerëe na won ɗi Koo-Yíkëe filiɓ dúufë na njaaroh ra biti daa ri"], ["“Koope fi Abraham, Koope fi Isaak, Koope fi Yakop”"], ["ra.⁠ ⁠»"]], [["Yéesú ɓaatte won tih : « ⁠ ⁠Kon Koope, ɗi Koope fi ɓëewë húlú rë neh, ɗi Koope fi ɓëewë na pesu ra ; ndée di ɗii na, wa fi éeyë yí ƴaa ɓéeɓ lísúu pes.⁠ ⁠»"]], [["I ow di yëeddëh yí kootii Mëyíis ɓeyute una tígí daaha wonu ri tih : « ⁠ ⁠Ɓahaa, wonu ñeete waal.⁠ ⁠»"]], [["Ow kaañlay rii meelil yin kay."]], [["Yéesú ɓaatte won ɓëewë tih : « ⁠ ⁠Ow mínë⁠ˈ won biti Buura Koo fal ri ra sédí Dawit ɗíh ?"]], [["Ɗi fi Dawit won filiɓ téerëe laha⁠ˈ ƴeekaa yi kañaa ya ra tih :"], ["“Koo-Yíkëe won Yíkíi së⁠ˈ tih : Tooke hëbís së⁠ˈ, ya⁠ˈ⁠i ñamaa fi so⁠ˈ deh,"]], [["níi bín nëy míi yíssée kaa⁠ˈ⁠oh yu hen tíkëe yí kottu ra.”"]], [["Ɗi fi Dawit dëekë⁠ˈ rí Yíkëe rëe, kon Buura Koo fal ri ra mínë⁠ˈ hen sédí ɗíh ?⁠ ⁠»"]], [["Bi na síkírúu rí ɓëewë ɓéeɓ, Yéesú won taalibe yi tih :"]], [["« ⁠ ⁠Lah mëytíi yëeddëh yí kootii Mëyíis, wa fa tílëesúu a búuɓ gaan, te wa fahuu biti wa woduun a ya⁠ˈ ana këemmë rë. Wa tookuu ñaanna këllëh di ílíƴƴë na ɗaguu yëwúɗɗë Koope ra, te daa wa na ɗéɓúu ñam biti ndaje lah."]], [["Daa wa lukuu maañ ɗaŋ ndah teeɓa⁠ˈ⁠i affi wa, te añcaŋ, daa wa na ɓeyu alalli ɓeleɓɓa ƴaalli wa húlú rë. Daani wa nay lukee misik.⁠ ⁠»"]]], [[["Filoon fi baaha, Yéesú ɓéyíɗté afi, otte i yíkëe alal na ɓeku hélíis ifi saraha filiɓ Faam fi gaani Koope."]], [["Ɗi otte ɓelii ƴaala húlté ɓal, bi ñakke níi ñak, ɓekke na hanjar ƴutuuɗ ana."]], [["Ɗi won tígí daaha tih : « ⁠ ⁠Mee ron won kaaf ka ra ee bitih : saraha yera⁠ˈ ñëkídí bee lahay ƴaal bee ra, luk ƴi ɓëewí kayya ɓéeɓ lah solo."]], [["Ɓëewí kayya ɓéeɓ yeruu ƴee lukus alal mi wa ra, ndaa di filiɓ ñagi, ɓelaa yera⁠ˈ iña laha⁠ˈ ri ra ɓéeɓ, ƴee waɗ ɗii pesaa koon ra.⁠ ⁠»"]], [["Lahte ɓëewí na húmú wonu ɗee ɗama⁠ˈ Faam fi gaani Koope ra a la⁠ˈ yi wunna taɓahuu ri ra, a iñi wunlaa ya hom na, ƴee jébëlú ɓëewë Koope ra. Yéesú won wa tígí daaha tih :"]], [["« ⁠ ⁠Bis ay lah, iña olu ɗon ƴee ra ɓéeɓ ay bëp níi la⁠ˈ ii tíkëh sun la⁠ˈ kay.⁠ ⁠»"]], [["Ɓëewë meelute ri wonu tih : « ⁠ ⁠Ɓahaa, yii baaha ay lahe kirih ? Yi nay teeɓee biti yii baa ee saañ lahe ra ?⁠ ⁠»"]], [["Yéesú won wa tih : « ⁠ ⁠Mëytíi⁠ ⁠! Ow ɓanay ron nofa⁠ˈ. Ow caak ay aya⁠ˈ tii so⁠ˈ won biti daa wa Kiristaa, mbée wahtaa lahte. Ndaa ngënë síkíríi wë."]], [["Ɗon keloh ban haa⁠ˈ gin a gin a ban tíkëntë⁠ˈ af raa, ngënë tíití : iñƴaa waɗti laha laho paaƴ, ndaa ɗeefa túkkíi ëldúnë laheh doom.⁠ ⁠»"]], [["Ɗi ɓaatte won tih : « ⁠ ⁠Gin ay yejoh gin haa⁠ˈ, nguur haa⁠ˈ a nguur ;"]], [["feey fa ay hégíƴëh hégíƴëh yí misikke, yaaɓ a jérrí na kara⁠ˈ ay haal i ílíƴ feey fa ; kimtaanni tíitɗë⁠ˈ⁠té ɓal ay olu sun-Koo."]], [["Ndaa balaa ƴaaha ɓéeɓ rëe, af so⁠ˈ ay tah ɗon habu ɗon moklu. Ɗon ay kúrú, ɗon tëekɗú këem filiɓ ílíƴƴë na ɗaguu yëwúɗɗë Koope ra, wa aattiya⁠ˈ ron, ɗon ɓeku kasu. Ɗon ay kúrú fíi i buur a fíi i gëernëer."]], [["Iñƴaa ay tah ɗon seede yee yúhú ɗon soo na ra."]], [["Kon yúhí biti ɗon lahuy yii sídúun ɗon di yee nay ron layee ra,"]], [["ndée bín fë rëe, daa mi nay ron teeɓe yee nay ron wone ra, a nufa nay ron rii wonee ra, níi ow yínë sah di kaa⁠ˈ⁠oh yon ii naa mín yin te wa ii ron mín lof."]], [["Baappon sah a yaayyon, koy-yaayyon, mboko yon a kooƴƴon ay ron yaay ; i ow ɗon na ay hawu húl."]], [["Af so⁠ˈ ay tah ɓëewë ɓéeɓ kaa⁠ˈ ɗon."]], [["Ndaa karal fen yínë sah ii kanoh affon."]], [["Lah hëbí híin, ɗon ay múcée ɗaaha."]], [["Tíl níi ɗon ot i soldaar gíiw Yerusalem raa, lah yúhí biti poyi gina leɓohte."]], [["« ⁠ ⁠Tígí daaha, ɓëewë nay home Yúdée rë heguun daŋŋin, ɓëewë nay home Yerusalem ra wuloh, te ɓëewë nay home luufin ra ɓanti haal gina."]], [["Waalli ƴaaha, Koope ay keen sun fi ɓëewë, ti ɗee bíníyúu iña filiɓ Téerëe rë ɓéeɓ nen."]], [["Mas ɓeleɓɓa nay poke loo bín fë rë a ƴee nay ɓëpíré rë⁠ ⁠! Ndée ɓëy gina ɓéeɓ ay mok níi mok, ndah Koope ay teeɓa⁠ˈ neeɓi."]], [["Wa ay hawu húl a jépíl, wa habu ñaam hasluu filiɓ ginni kayya ɓéeɓ, te ɓëewë yëwúɗ neh ra ay togisa⁠ˈ Yerusalem níi wahtii wa lah.⁠ ⁠»"]], [["Yéesú ɓaatilte won tih : « ⁠ ⁠Ay lah iñi ay tíinndúu na⁠ˈ⁠a, céyín fë a hulla na. Húní mboowaanna kísí fë ay tah affi ɓëewë feey fa ɓéeɓ kúnëh pak ;"]], [["doole ya sun ɓéeɓ ay bëlkísëh. Ay lah ɓëewí tíit níi maanndee húl ndah níbí yee nay lahe feey fa ra."]], [["Tígí daaha, ɓëewë ay ot so⁠ˈ mi Koy-ɓëe⁠ˈ mi aye filiɓ nér, mi ñéerë⁠ˈ a doole a ndam gaan."]], [["Ɗon ot iñƴaaha dale lah rek, lah këlíi ɗon seh, ɗon yúh biti leŋ ron múc.⁠ ⁠»"]], [["Filoon fi baaha, Yéesú ñeyaatte wa léeh won tih : « ⁠ ⁠Ëlsíi tal kilik :"]], [["ɗon ot ɗi capuse rek, ɗon yúh biti lee ri lah koy."]], [["Ti ɗaaha nen, ɗon ot iñƴaaha lahe raa, lah yúhí biti Nguur ki Koope leɓohte."]], [["Mee ron won kaaf ka ra ee biti ɓëy jamanii bee ii múk te iñƴaaha ɓéeɓ laheh"], ["."]], [["Sun a feey ay múk, ndaa unni so⁠ˈ ii mëssí múk.⁠ ⁠»"]], [["Yéesú ɓaatte won tih : « ⁠ ⁠Cëgí affon⁠ ⁠! Keeññon ɓanay dérkís ñammi neɓɓa, hani misiga a iñi feey fi beh, toñeh bisi baa ay ron beettiye."]], [["Di na haba⁠ˈ mbëp ƴak nen, yii baa ay beettiyee ɓëewë feey fa ɓéeɓ ɗaaha."]], [["Cëgí affon, ɗon ɗage Koope faraah, nda ɗon mín lah doolii múcúun ɗon iña nay lahe ƴaa ra ɓéeɓ, te ɗon mín caŋ fíi so⁠ˈ mi Koy-ɓëe⁠ˈ.⁠ ⁠»"]], [["Yéesú enda⁠ˈ yëeddë⁠ˈ filiɓ Faam fi gaani Koope ; ndaa fíníin lah raa, ɗi saya⁠ˈ sun fi daŋi Ëlíiffë ɗi nee⁠ˈ na."]], [["Te Koo yíil ɓaaɓ cúɓ rëe, ɓëewë ɓéeɓ ayuu Faam fi gaani Koope síkírée rí."]]], [[["Feedi mbúurú njeñe ya na wonuu Paak ra ee saañ lahe ra."]], [["Kélfë yí seeƴoh ya a yëeddëh yí kootii Mëyíis na saamu nufa nay waa hawee Yéesú húl rë, ndaa wa kaañuy ɓëy gina."]], [["Tígí daaha, Seytaane haalte Yudaas fa na wonuu Iskariyot te non taalibe yi sabboo a ana ya ra."]], [["Ɗaaha, Yudaas yíppée pay kélfë yí seeƴoh ya na a kélfë yí wohoh yi Faam fi gaani Koope, wa peenute ɗee nay ri waa yaayee Yéesú rë."]], [["Keeññi wa sosse níi sos, wa gapute ri hélíis."]], [["Yudaas tahte yee wonu wa ra, na anti saam wahtaa nay rii ɗamaalee Yéesú níi ri yaay wa ri, te ow yégéh rë."]], [["Filiɓ feedi mbúurú njeñe ya, bisa na hawuu har fi Paaga ra lahte."]], [["Yéesú wolte Peer a Saŋ won wa tih : « ⁠ ⁠Tílí ɗon waaƴe reeri Paaga.⁠ ⁠»"]], [["Wa wonu ri tih : « ⁠ ⁠Fu faha⁠ˈ biti fun waaƴuun ɗi tígí dih ?⁠ ⁠»"]], [["Ɗi won wa tih : « ⁠ ⁠Síkíríi⁠ ⁠! Ɗon haale gina raa, ɗon ay tee⁠ˈ⁠a⁠ˈ a ow ƴaal kúɗ pen muluɓ. Lah ñéyí tala níi faam fa nay rii haale ra."]], [["Ɗon lah na raa, wëní yíkíi faam fa tih : “Yëeddëhë daa nah fun meel ro lasa nay ñamee ɓani taalibe yi reeri Paaga ra.”"]], [["Hen ɗaaha raa, ɗi ay ron teeɓ lasi gaani paa⁠ˈ sun, bi yugusute níi wocce : yii nay yen sohlee ɓéeɓ ín në. Ɗon ay waaƴee reeri Paaga daaha.⁠ ⁠»"]], [["Peer a Saŋ suute, wa ɗeefute iña ɓéeɓ ti ɗee húmú wona⁠ˈ wa Yéesú rë nen. Ɗaaha, wa waaƴute reeri Paaga."]], [["Laha⁠ˈ wahtaa ra, Yéesú a apootarri goorute na reeru."]], [["Ɗi won wa tih : « ⁠ ⁠A ɗee faha⁠ˈ mi biti yen bok reeri Paagi bee ra, balaa wahtaa nay mii mokluu ra lah⁠ ⁠!"]], [["Mee ron won ɗa ee bitih : mii ñamil reeri Paaga níi iti fi teeɓuu Nguur ki Koope.⁠ ⁠»"]], [["Ɗi ɓeɓpe kaas béeñ tígí daaha, símpé Koope won tih : « ⁠ ⁠Ɓéyí béeñí ƴeh, ɗon wora⁠ˈ wa hanndal kon ;"]], [["te mee ron won ra ee : dala⁠ˈ⁠te woteh, mii hanil béeñ níi bín nay ayee Nguur ki Koope ra.⁠ ⁠»"]], [["Filoon fi baaha, ɗi ɓeɓpe mbúurú, símpé Koope, lecsa⁠ˈ⁠te ri, yeɗte taalibe yi won wa tih : « ⁠ ⁠Mbúuríi bee faan so⁠ˈ, af ron tah mi yera⁠ˈ ri. Lah pëgí yii beh, nérsëhí së⁠ˈ.⁠ ⁠»"]], [["Reeruu wa níi wocce ra, ɗi yeɗte wa kaasi béeñë ɓal, won tih : « ⁠ ⁠Kaasi béeñí bee daa yii hasa pokalsa⁠ˈ Koope a ɓëewë ñeya⁠ˈ⁠te ri ñif mi so⁠ˈ ra. Wa ay keen ndah ɗon."]], [["Yúhí biti ɓëe⁠ˈ nay soo yaaye ra, funi daa boku loon ee."]], [["Kaah biti so⁠ˈ mi Koy-ɓëe⁠ˈ mi waɗtee húl ti di faha⁠ˈ ri Koope ra nen ; ndaa mas ɓëe⁠ˈ nay soo yaaye ra⁠ ⁠!⁠ ⁠»"]], [["Tígí daaha, taalibe ya na meelantuu ɓëe⁠ˈ nay page yii baa filiɓ fi wa ra."]], [["Filoon fi baaha, taalibe ya yefuute taasanta⁠ˈ⁠i misikke hanndal ki wa, fahuu yúh ɓëe⁠ˈ waɗti habuun biti daa ri lukki gaan waa na ra."]], [["Yéesú won wa tih : « ⁠ ⁠Buurri ginna daa na nootu ɓëewí kayya, kélfë yë saame tii sun fi ɓëewë."]], [["Ndaa ɗon waruy hena⁠ˈ ɗaaha. Ɓëe⁠ˈ lukki gaan ɗon na ra kay, waɗti habaa afi ɓëe⁠ˈ lukki ƴin ɗa ; ɓëe⁠ˈ në túuƴë⁠ˈ rë waɗti habaa afi súrgíi ɓëewë ɓéeɓ."]], [["Daa lukki gaan hanndal ki ɓëe⁠ˈ took na ñam ra a súrgëe tíkíɗ ɗí loona ra ? Ɗi bee na ñam ra neh a ? Añcaŋ, mi man súrgë ɗon na nen⁠ ⁠!"]], [["Ɗon fi ƴeh, ɗon mësúy sëe hel na moklu so⁠ˈ ɓëewë rë."]], [["Di yera⁠ˈ so⁠ˈ Baaso⁠ˈ Nguur ka, mi yera⁠ˈ ron ri ɗaaha ɓal :"]], [["yen ay bok ñam a han Nguur ki so⁠ˈ, te ɗon ay took ñaani Nguur ka, ɗon ílíf talli sabboo a ana yi Israyel.⁠ ⁠»"]], [["Filoon fi baaha, Yéesú won Peer tih : « ⁠ ⁠Simoŋ, síkírëh së⁠ˈ⁠ ⁠! Seytaane ɗaŋke nda ri mín rën hégíƴ ti di na níikë⁠ˈ ɓeleɓ nen."]], [["Ndaa mi ɗagiɗte ro nda fu ɓan soo súugëh. Te fu nimil soo na raa, lah one koy-yaayyu ya⁠ˈ.⁠ ⁠»"]], [["Peer won ɗi tih : « ⁠ ⁠Yíkëe, tígë nay fuu ɓekuu kasu ra, may naa ɓeku ; fu hawun húl, may naa hawu.⁠ ⁠»"]], [["Yéesú won ɗi tih : « ⁠ ⁠Mee roo won ɗa ee Peer : fiisiin ki paan, fay taasa⁠ˈ biti fu yúh së⁠ˈ níi hen waal éeyë.⁠ ⁠»"]], [["Yéesú antee waa won ɓéeɓ tih : « ⁠ ⁠Wola⁠ˈ mi ron, ɗon suute, ɗon kúrúy hélíis, ɗon kúrúy nafa a ñafaɗ ra, ɗon ñakute yin a ?⁠ ⁠» Wa wonu ri tih : « ⁠ ⁠Fun ñakuy yin.⁠ ⁠»"]], [["Ɗi won wa tígí daaha tih : « ⁠ ⁠Iña lofisohte⁠ ⁠! Dala⁠ˈ⁠te woteh, ɓëyí lah hélíis kúrë, ɓëyí lah nafa kúrë ; te ɓëyí lahay ganaay waɗtee yaay sabidoori lom yínë."]], [["Yúhí biti Téerëe won sun fi so⁠ˈ tih :"], ["“Ɗi kídëelúuté ɓëewí ɓossa na.”"], ["Mee ron won ɗa ee biti yii baa waɗti laha laho, te ri lahte níi wocce.⁠ ⁠»"]], [["Taalibe ya wonu tih : « ⁠ ⁠Yíkëe, jépíl ana aƴee ee⁠ ⁠!⁠ ⁠» Yéesú won wa tih : « ⁠ ⁠Wona ɗúmpé⁠ ⁠!⁠ ⁠»"]], [["Yéesú antee koloh saañce daŋi Ëlíiffë ti merees nen, taalibe yi ñeyute tali."]], [["Lahuu wa dín fë rë, ɗi won wa tih : « ⁠ ⁠Ɗëgí Koope toñeh ɗon ay keene fíirí Seytaane⁠ ⁠!⁠ ⁠»"]], [["Ɗi helte wa daaha hécëhté ƴutuuɗ, ƴekke na ɗaŋ Koope"]], [["won tih : « ⁠ ⁠Baap, hém neɓa⁠ˈ ro, éccíré gulii coono fi bee wuloh so⁠ˈ⁠ ⁠! Ndaa di mín ɗíi man ɓéeɓ, yee nay lahe ra ɓanan hen yee faha⁠ˈ mi ra, ndaa bee faha⁠ˈ fu ra.⁠ ⁠»"]], [["[Tígí daaha, malaaka di malaaka yi Koope céppé hílíbí."]], [["Keeña ɗúmpé ces, ɗi na ɓaatti ɗaŋ. Ɗi opa⁠ˈ opoo níi opa⁠ˈ⁠a man ñif nen, na síit feey.]"]], [["Woca⁠ˈ ri ɗaŋa ra, ɗi kolohte, nimilte taalibe yi na. Ɗi ɗeef wa súfúñú súfúñë níi wa na nee⁠ˈ⁠u,"]], [["ɗi won wa tih : « ⁠ ⁠Ɗon nee⁠ˈ⁠u yih ? Këlíi ɗon ɗaŋ toñeh ɗon ay keene fíirí Seytaane⁠ ⁠!⁠ ⁠»"]], [["Yéesú hom wona, lahte dúukëlí ɓëewí ayute, ñéerúuté a Yudaas fa non taalibe yi sabboo a ana ya ra. Yudaas leɓohte Yéesú, na faha⁠ˈ fëení."]], [["Yéesú won ɗi tih : « ⁠ ⁠Yudaas, fu ƴahti ac yaayi so⁠ˈ mi Koy-ɓëe⁠ˈ rëe, fay soo fëené fëenë ë ?⁠ ⁠»"]], [["Ɓëewë ñéerúu a Yéesú rë, oluu wa yee na saañ lahe ra, wonu ri tih : « ⁠ ⁠Yíkëe, fun ɓeɓ jépíllí fun, fun yejoh wa haa⁠ˈ a ?⁠ ⁠»"]], [["Tígí daaha, ow yínë waa na paaŋke súrgíi seeƴohi gaana jépíl, lecce nufi ñamaa fa."]], [["Yéesú won wa tih : « ⁠ ⁠Yéɗɗí⁠ ⁠! Topaa baaha⁠ ⁠!⁠ ⁠» Ɗi leɓpe nuf ɓëe⁠ˈ, nufa wahte."]], [["Ɗi na anti won a kélfë yí seeƴoh ya, kélfë yí wohoh yi Faam fi gaani Koope, a ɓaha ya gina ayu hami ra tih : « ⁠ ⁠Ɗon ayuu yi ɗeeha a jépíl a i duuɗ hami so⁠ˈ man mi banndi nen ?"]], [["Mi húmú homa⁠ˈ ɗon na faraah filiɓ Faam fi gaani Koope, te ɗon kaañuy soo ham. Ndaa wahtoon daa lah, elga onuu Seytaane doole sun fi so⁠ˈ ra.⁠ ⁠»"]], [["Wa habute Yéesú, kúrúté rí faam seeƴohi gaana. Peer húmú filoonaa filoon, ñeete talli wa."]], [["Lahte ɓëewí këɗɗúté kíi filiɓ faam fa, tookute na yoonnduu. Peer acce, tookke waa na."]], [["Lahte ɓelii légéyë⁠ˈ faam fa otte Peer niiñi kíi kë, ƴíiɗté rí níi won tih : « ⁠ ⁠Ɓëyí bee ɓal non ɓëewí.⁠ ⁠»"]], [["Ndaa Peer taasa⁠ˈ⁠te won tih : « ⁠ ⁠Mi yéeh ɓëe⁠ˈ na wona⁠ˈ fu ra yaa ow⁠ ⁠!⁠ ⁠»"]], [["Tíkëh ƴutuuɗ, ow kay otte ri, won tih : « ⁠ ⁠Ɗo ɓal fu non ɓëewí.⁠ ⁠» Peer won ɗi tih : « ⁠ ⁠Mi noneh na dé⁠ˈ⁠ ⁠!⁠ ⁠»"]], [["Hente kiis, ow kay ayilte, digiɗte uni won tih : « ⁠ ⁠Lahte íl ɓal⁠ ⁠! Ɓëyí bee non ɓëewí ; ndah ɗi ɓëy Galile.⁠ ⁠»"]], [["Ndaa Peer won ɗi tih : « ⁠ ⁠Mi yéeh yee na won fu ra ɗo⁠ ⁠!⁠ ⁠» Ɗi hom wona, na mín ríi lúsíɗ ɗë paan fiisohte."]], [["Yíkëe yíssëhté Peer na, yeelte ri. Tígí daaha, Peer nérsëhté yee húmú won ɗi Yíkëe rë biti fiisiin ki paan, ɗi ay taasa⁠ˈ biti ɗi yúh rí níi hen waal éeyë."]], [["Ɗi antee ɗúh ëssín na looy looyi misikke."]], [["Ɓëewë në húmú wohu Yéesú rë pokute íllë, na laɓisuu ri, na ñaawlu ri, meelute ri wonu tih : « ⁠ ⁠Fu yonente saa ɓal ? Wone ɓëe⁠ˈ laɓ ɗo ra⁠ ⁠!⁠ ⁠»"]], [["Ɓëewë në húmú wohu Yéesú rë pokute íllë, na laɓisuu ri, na ñaawlu ri, meelute ri wonu tih : « ⁠ ⁠Fu yonente saa ɓal ? Wone ɓëe⁠ˈ laɓ ɗo ra⁠ ⁠!⁠ ⁠»"]], [["Wa wonute ri i won ɓos kay caak."]], [["Yíilë⁠ˈ Koo ra, ɓaha yi yëwúɗɗë, kélfë yí seeƴoh ya a yëeddëh yí kootii Mëyíis tee⁠ˈ⁠uute, tëekrúté Yéesú këem,"]], [["meelute ri wonu tih : « ⁠ ⁠Won fun nda daa fu Buura Koo fal ri ra raa.⁠ ⁠» Ɗi won wa tih : « ⁠ ⁠Mi won ɗon biti daa mi, ɗon ii soo gém,"]], [["te mi meel ɗon, ɗon ii soo tiil."]], [["Ndaa, kola⁠ˈ⁠te woteh, so⁠ˈ mi Koy-ɓëe⁠ˈ, may took hëbís Koope fa mín ɓéeɓ rë, mi hom ya⁠ˈ⁠i ñamaa fi.⁠ ⁠»"]], [["Wa ɓéeɓ wonu tih : « ⁠ ⁠Kon fu Koy Koope a ?⁠ ⁠» Ɗi won wa tih : « ⁠ ⁠Ɗon wonute ri, daa mi⁠ ⁠!⁠ ⁠»"]], [["Wa wonu tígí daaha tih : « ⁠ ⁠Yen ay pagilee seede yih ? Ɗi ɗúhíɗté rí ɓúkí níi wocce⁠ ⁠!⁠ ⁠»"]]], [[["Ɓëewë ɓéeɓ koluute, kúrúté Yéesú Pilaat gëernëerë në,"]], [["na yabu ri iñƴee wonu tih : « ⁠ ⁠Ɗi homa⁠ˈ daaha ɓeke ɓëy gina nuf, kaddee wa yera⁠ˈ túm, te ri tík afi Buura Koo fal ri ra.⁠ ⁠»"]], [["Pilaat meelte Yéesú won ɗi tih : « ⁠ ⁠Daa fu buuri yëwúɗɗë ë ?⁠ ⁠» Yéesú won ɗi tih : « ⁠ ⁠Fu wonte ri, daa mi⁠ ⁠!⁠ ⁠»"]], [["Pilaat won kélfë yí seeƴoh ya a ɓëewí kayya húmú në rë ɓéeɓ tih : « ⁠ ⁠Mi olay yii mín tah ow keen sun fi ɓëyí beh.⁠ ⁠»"]], [["Ndaa ɓëewë ɓaatutee ɓéyíɗ unni wa sun na wonu tih : « ⁠ ⁠Ɗi ñeya⁠ˈ yëeddë⁠ˈ yí, yahe nuffi ɓëewë. Ɗi dala⁠ˈ Galile, ñeete Yúdée ɓéeɓ níi rí lahte dee woteh.⁠ ⁠»"]], [["Kela⁠ˈ Pilaat unni ƴaa ra, ɗi meela⁠ˈ⁠te won tih : « ⁠ ⁠Ɗi ɓëy Galile woo ?⁠ ⁠»"]], [["Ɓëewë wonu ri tih : « ⁠ ⁠Ɗi dék në kay⁠ ⁠!⁠ ⁠» Pilaat yúhté biti Erot daa ílíf Galile fi baaha, te ɗi fi Erot húmú Yerusalem waalli ƴaaha, ɗi yeeltee yeñ ɓëewë kúɗ Yéesú ɗii na."]], [["Ola⁠ˈ Erot Yéesú rë, keeña sosse níi sos, ndah ri húmú kelohte ban fi, te ri maañcee faha⁠ˈ oli. Ɗi faha⁠ˈ⁠te rii ot page kimtaan."]], [["Ɗi meelte ri yin caak, ndaa Yéesú tahay ɓúkí ɗii na."]], [["Kélfë yí seeƴoh ya a yëeddëh yí kootii Mëyíis digirute unni wa na yabu Yéesú yin caak."]], [["Erot a soldaarri ɓal na ñaawlu Yéesú, ɓekute ri búubí wunte na këekkëlíyú rí. Filoon fi baaha, Erot yejaatte ri Pilaat na."]], [["Erot a Pilaat na húmú tëfrëntíih kíi, ndaa dala⁠ˈ⁠te yiin fin fa wa henute kooƴ."]], [["Pilaat dëekrëhté kélfë yí seeƴoh ya, ɓaha ya a ɓëy gina,"]], [["won wa tih : « ⁠ ⁠Ɗon wonu ti ɓëe⁠ˈ komu ron so⁠ˈ bee ra yaha⁠ˈ nuffi ɓëy gina yahoo. Mi meela⁠ˈ ri fíiyën, ndaa mi olay yin di iña yabu ron ɗi ra."]], [["Erot ɓal ɗaaha, daa tah ɗi yeñ ri soo na. Ɓëyí bee pagay yii cal ɗi hawu húl."]], [["Cëe mi laɓiroh ri laraw, mi yeris ri.⁠ ⁠» ["]], [["]"]], [["Ndaa wa ɓéeɓ na ɗaañnjuu wonu tih : « ⁠ ⁠Hawe ri húl, fu ɗúhríɗ fun Barabaas.⁠ ⁠»"]], [["Ɗi fi Barabaas húmú non ɓëewë na haa⁠ˈ⁠uu njíittí gina ra, te ri húmú happe ow húl ɓal, daa tah ri téƴú kasu."]], [["Bi faha⁠ˈ Pilaat yeɗɗi Yéesú, ɗi ɓeyaatte una, woni biti Yéesú pagay yin ɓos."]], [["Ndaa ɓëewë ɓaatutee ɗaañnjoh na wonu tih : « ⁠ ⁠Daaƴe ri kurwah ɓal⁠ ⁠! Daaƴe ri kurwah⁠ ⁠!⁠ ⁠»"]], [["Pilaat ɓeyaatte una waali éeyë fë won wa tih : « ⁠ ⁠A ri paŋ yii ɓosi bih ? Mi ollay ri yii cal hawaa húl. Cëe mi laɓiroh ri laraw, mi yeris ri.⁠ ⁠»"]], [["Ndaa wa na ɓaatuu ɗaañnjoh na wonu tih : « ⁠ ⁠Daaƴe ri kurwah ɓal⁠ ⁠! Daaƴe ri kurwah⁠ ⁠!⁠ ⁠» Ɗaañnjohi misiga kúrëelëhté Pilaat"]], [["níi ri tahte pagri wa yee fahuu wa ra."]], [["Tígí daaha, Pilaat ɗúhíɗté Barabaas fa fahuu wa biti daa yeɗɗun ra, ɗi fa yahi nuffi ɓëewë a hap ow húl daa húmú tah ri téƴú rë, yeɗɗa⁠ˈ⁠te wa Yéesú."]], [["Na kúrú soldaarra Yéesú tígë nay rii hawuu húl rë, wa tee⁠ˈ⁠uute a ɓëyí dék Siren, hínú Simoŋ, ɗeef ɗi kola⁠ˈ meey. Wa habute ri, enute ri kurwaha, ñéyrúté rí filoon Yéesú."]], [["Ow caak ñeyute filoon Yéesú. Ɓeleɓ caak húmú filiɓ fi wa, na fogu ri na hawuu."]], [["Yéesú yíssëhté waa na, won wa tih : « ⁠ ⁠Ɗon fi ɓeleɓɓi ɓëy Yerusalem, ngënë lëeyí së⁠ˈ, lëeyí affon a koyyon⁠ ⁠!"]], [["Jamanu ay lah, ɓëewë won tih : “Lahute sos-keeñ, ɓeleɓɓa míníh pok loo ra, ƴee mësúy lah koy, ƴee mësúy kúu rë⁠ ⁠!”"]], [["Tígí daaha, ɓëewë ay nah daŋŋa keen sun fi wa, won dúŋŋë súuƴ wë."]], [["Kilik hilsiɗ daa míntí henu ɗee raa, mas kilik súhíɗ⁠ ⁠!⁠ ⁠»"]], [["Soldaarra kúrëelúuté banndi ana ɓal, ƴi ay hawu húl a Yéesú."]], [["Lahuu wa tígë në wonuu Këeŋ-af ra, wa daaƴute Yéesú kurwah. Wa daaƴaaluute banndi yi ana ya ɓal : ɓëyí yínëe paa⁠ˈ⁠te Yéesú ya⁠ˈ ñamaa, yínëe paa⁠ˈ⁠te ri ya⁠ˈ sugu."]], [["Yéesú won tígí daaha tih : « ⁠ ⁠Baap, baale wa, ndée wa yíih yee na pagu wa bee ra.⁠ ⁠» Soldaarra púlúfúté búuɓɓí Yéesú, woruute wa hanndal ki wa."]], [["Ɓëewë cagute na olsuu. Kélfë yí yëwúɗɗë na ñaawlu Yéesú wonu tih : « ⁠ ⁠Ɗi sëmlëey i ow kay woo ? Ɗi sëmlëe afi ɓal hena biti daa ri Buura Koo fal ri ra kaah⁠ ⁠!⁠ ⁠»"]], [["Soldaarra na ñaawlu ri ɓal. Wa ɓeyute bineegar, leɓuute ri na fahuu hënndí,"]], [["wonu ri tih : « ⁠ ⁠Hena biti daa fu buuri yëwúɗɗë rëe, sëmlée afu⁠ ⁠!⁠ ⁠»"]], [["Wa bíníyúté unni ƴee yeedda⁠ˈ ki afa sun : « ⁠ ⁠Ɓëyí bee daa buuri yëwúɗɗë.⁠ ⁠»"]], [["Banndii yínëe hom sun fi kurwahi, na sol Yéesú won ɗi tih : « ⁠ ⁠Fu won neh daa fu Buura Koo fal ri ra a ? Sëmlée afu, fu sëmlë⁠ˈ fun na ɓal⁠ ⁠!⁠ ⁠»"]], [["Ndaa banndii yínëe na won afa tih : « ⁠ ⁠Ɗo fu kaañce Koope dé⁠ˈ⁠ ⁠! Ɗoni ɓëyí bee daa boku daan ee."]], [["Bi yen waɗte : yen yínlú iña pagu yen ɗa kat⁠ ⁠! Ndaa ɗi fi bee pagay yin ɓos.⁠ ⁠»"]], [["Ɗi antee won tih : « ⁠ ⁠Yéesú, lah hele nuf soo na biti fu took Nguur ku.⁠ ⁠»"]], [["Yéesú won ɗi tih : « ⁠ ⁠Mee roo won kaaf ka ra ee : woteh fee Koo beh, fay home soo na Aljana.⁠ ⁠»"]], [["Laha⁠ˈ na⁠ˈ leelu af ra, gina ɓéeɓ ñúussé túɗ níi mitte wahtu éeyë. Rídíi ɓídí Faam fi gaani Koope ɗap tígí selaa níi sela ra, ɗaɗte dala⁠ˈ⁠te sun níi feey, ɓísëlsë⁠ˈ⁠té ana."]], [["Laha⁠ˈ na⁠ˈ leelu af ra, gina ɓéeɓ ñúussé túɗ níi mitte wahtu éeyë. Rídíi ɓídí Faam fi gaani Koope ɗap tígí selaa níi sela ra, ɗaɗte dala⁠ˈ⁠te sun níi feey, ɓísëlsë⁠ˈ⁠té ana."]], [["Yéesú ɗaasse foŋ tígí daaha won tih : « ⁠ ⁠Baap, mi tíkké coonaa fi so⁠ˈ ya⁠ˈ⁠u.⁠ ⁠» Wona⁠ˈ ri unni ƴaa níi wocce ra, ɗi yeɗɗohte lússé."]], [["Ola⁠ˈ kélfíi soldaara yee lah ra, ɗi kañce Koope won tih : « ⁠ ⁠Ɓëyí bee ɓëyí júɓpé kaah⁠ ⁠!⁠ ⁠»"]], [["Oluu ɓëewë maasuu ra yee lah ra, wa tíkúté ya⁠ˈ yi wa affi wa na looyu na nimilu faam."]], [["Kooƴƴi Yéesú ɓéeɓ cagu hanndal na olsuu yee lah ra. Ɓeleɓɓa húmú ñéerúu a Yéesú dala⁠ˈ⁠te Galile ra húmú filiɓ fi wa."]], [["Lahte ɓëyí dék Arimate di Yúdée, hínú Suseef, ɗi non ɓaha yi ɓëy këemí gaani yëwúɗɗë. Ɗi ɓëyí baahte te júɓpé, te ri na húmú sehaaloh ayi Nguur ki Koope. Húlë tíkú ɓaha ya Yéesú rë, ɗi ñéerëey në."]], [["Lahte ɓëyí dék Arimate di Yúdée, hínú Suseef, ɗi non ɓaha yi ɓëy këemí gaani yëwúɗɗë. Ɗi ɓëyí baahte te júɓpé, te ri na húmú sehaaloh ayi Nguur ki Koope. Húlë tíkú ɓaha ya Yéesú rë, ɗi ñéerëey në."]], [["Ɗi payte Pilaat na meelte ri ɓúudé fí Yéesú."]], [["Tahra⁠ˈ ri Pilaat ra, ɗi nuuliɗte ɓúudé fë kurwaha, líiwté rí perkal, kúɗté rí ɗappe ri kolom ki yotu loo la⁠ˈ, bi yéŋké biti ɓúudé hëcɗúy në."]], [["Wahtu ya tas balaa bisa na hílsúu yëwúɗɗë rë lah caaklilay."]], [["Ɓeleɓɓa na húmú ñéerúu a Yéesú dala⁠ˈ⁠te Galile ra, ñeyute tal Suseef, wa olsuute nuŋa, olute ɗee fënɗúu ɓúudé fí Yéesú rë."]], [["Wa nimilute faam, waaƴute i yin heeñlaa a laakkoloñ, yugusii ɓúudé fë. Laha⁠ˈ bisi hílsëe rë, wa hílsúuté ti di túuƴúu rí nen."]]], [[["Dímëesë, ɓeleɓɓa koluute miir-miirin, kúrëelúuté iñi heeñlaa ya húmú waaƴu wa ra, suute tígë hacuu Yéesú rë."]], [["Lahuu wa ra, wa olute biti la⁠ˈ⁠a húmú kúnúu ɓúk luuya ra píníŋúté hatin."]], [["Wa haalute, wa ɗeefuy na ɓúudé fí Yéesú-Yíkëe,"]], [["affi wa kúnëhté. Ow ana yi ɓekuu búuɓɓí na tak feeñiyuute wa tígí daaha."]], [["Ɓeleɓɓa tíitúté, líhúté púkkí wë feey. Ɓëewë wonu wa tígí daaha tih : « ⁠ ⁠Ɓëyí ee pes ɗa saamuu ɗí filiɓ ɓëewë húlú rë ?"]], [["Yéesú íníh në, ɗi këllúté ɓúudé. Nérsíi yee húmú won ɗi ron homa⁠ˈ ri Galile ra biti"]], [["ɗi fi Koy-ɓëe⁠ˈ waɗtee yaayu bakaaroh ya, ɗi daaƴu kurwah, waali éeyë fë filoon fi húlí ɗi koloh ɓúudé.⁠ ⁠»"]], [["Tígí daaha, wa nérsúuté unna húmú won Yéesú rë."]], [["Ɓeleɓɓa koluute luuya daaha suute, ɓíllúté iñƴaaha ɓéeɓ apootarri sabboo a yínë yë a ɓëewí kayya na húmú ñéerúu a Yéesú rë ɓéeɓ."]], [["Ɓeleɓɓi ƴaa húmú Mari fi ɓëy Makdalaa, Saan, Mari yaafi Saak a i ɓeleɓ kay. Ɓíllúu wë apootarra ra,"]], [["wa habuu biti ɓeleɓɓa yíih iña na wonu wa ra, tahte wa gémúy wë."]], [["Filiɓ fi baaha, Peer nampee múkë luuyin. Laha⁠ˈ ri yérëntëhté rë, ɗi ɗeef na boyya kut. Ɗi nimilte faam éempé níi éem di yee lah ra."]], [["Yiin fi baaha, lahte taalibe ana yi na suu gina na wonuu Emayus ra, bi hécëhté a Yerusalem yii mitte tíl wahtu ana,"]], [["na gonlu sun fi iña lah ra ɓéeɓ."]], [["Wa homu gonla unni wa na ɓéyrëh sun, Yéesú daɓpe wa waala ñéerë⁠ˈ⁠té a wa."]], [["Wa olute ri, ndaa lahte yii úmpé wë níi wa yúhsúuy rí."]], [["Ɗi won wa tih : « ⁠ ⁠Ɗon gonlu yi waala ?⁠ ⁠» Wa yípútée caŋ, kanammi wa súfúñcé níi súfúñ."]], [["Ow di waa na hínú Kelewofaas won ɗi tih : « ⁠ ⁠Ɗoni afu kut di Yerusalem daa yíih yee lah waalli ƴee ra maan ?⁠ ⁠»"]], [["Yéesú won wa tih : « ⁠ ⁠Baaha yi daaha ?⁠ ⁠» Wa tahute wonu tih : « ⁠ ⁠Fu kelaay yee kat Yéesú fí ɓëy Nasaret ra a ? Ɗi húmú yonentii lahte sañ-sañ di pagaɗ a wonaɗ fíi Koope a fíi ɓëewë ɓéeɓ."]], [["Kélfë yí seeƴoh yi yen a njíittí yen kúrúté rí faam buur, ɗi aattiyuute húl, daaƴute kurwah."]], [["Fun lahute yaakaar biti koon daa ri nay sëmlée Israyel ; ndaa see⁠ˈ⁠ ⁠! Di filiɓ fi baaha, iñƴaaha lahte hente waal éeyë woteh te ow olay yin."]], [["Añcaŋ, i ɓeleɓ di fun na éemílúté fun. Wa payu luuyin miir-miira oroh,"]], [["wa oluy ɓúudé fí Yéesú, wa ayute ɓíllúté fun biti i malaaka feeñiyuute wa, wonute wa biti ɗi ee pes ɗa."]], [["Filoon fe, i ow di fun na payute, olute biti iña wonu ɓeleɓɓa ra ɓéeɓ lahte. Ɗi fi Yéesú nék, wa oluy ri⁠ ⁠!⁠ ⁠»"]], [["Yéesú won taalibe yi ana ya tígí daaha tih : « ⁠ ⁠Lúh-nuffi ƴeh⁠ ⁠! Ɗon gémúy iña wonu yonente ya ra gémë doom a ?"]], [["Buura Koo fal ri ra waɗtee ñee coono fi bah, anti haal ndami.⁠ ⁠»"]], [["Ɗi na an waa poysiiɗ iña bíníyú sun fi ra ɓéeɓ, dala⁠ˈ⁠te kootii Mëyíis, ñeete téeré yë bíníyú yonente ya ra ɓéeɓ."]], [["Tílúu wë níi wa leɓuute gina na suu wa ra, Yéesú na ɓënɓënɗëh baret,"]], [["ndaa wa caguute ri wonu tih : « ⁠ ⁠Fu saañ dih ? Tase fun na deh⁠ ⁠! Na⁠ˈ⁠a yëellëhté te Koo ee saañ elke ra.⁠ ⁠» Tígí daaha ɗi ñéerë⁠ˈ⁠té a wa, wa suute faam."]], [["Wa tooku reer, Yéesú ɓeɓpe mbúurú símpé Koope, lecsa⁠ˈ⁠te ri yeɗte wa."]], [["Affi wa kúnsëhté tígí daaha, wa yúhsúuté rí. Ndaa ri hente mes, wa olluy ri."]], [["Wa na wonantuu hanndal ki wa tih : « ⁠ ⁠Yii baa daa tah keeññi yen sos níi sos na won ɗi a yen waala, na poysiiɗ yen iña bíníyú Téerëe rë⁠ ⁠!⁠ ⁠»"]], [["Wa yípútée koloh, nimilute Yerusalem. Lahuu wa ra, wa ɗeefute apootarri sabboo a yínë yë a ɓëewë në ñéerúu a wa ra tee⁠ˈ⁠uute."]], [["Wa wonu taalibe yi ana ya tih : « ⁠ ⁠Yíkëe këllúté ɓúudé kaah⁠ ⁠! Ɗi feeñiyohte Simoŋ.⁠ ⁠»"]], [["Wa fi ana yi ƴaa ɓal ɓíllúté wë yee lah waala ra a ɗee yúhsúu wë rí na lecsa⁠ˈ ri mbúurëe rë."]], [["Taalibe yi ana ya homu wona, Yéesú hente jalañ fíi wë ɓéeɓ, won wa tih : « ⁠ ⁠Cëlíirí yaawe⁠ ⁠! Hëmíi jaamma⁠ ⁠!⁠ ⁠»"]], [["Ndaa wa tíitú tíitë níi affi wa kúnëhté ; wa habuu biti koon yaa yébítëh."]], [["Yéesú won wa tih : « ⁠ ⁠Ɗon tíitú yih ? Haala⁠ˈ yi níi ɗon na lahu nuf ana ?"]], [["Ëlsíi ya⁠ˈ yi so⁠ˈ a kotti so⁠ˈ : yaa so⁠ˈ kay⁠ ⁠! Léɓí faan so⁠ˈ ɗon olsoh⁠ ⁠! Yébítëh na lah bo⁠ˈ faan ti so⁠ˈ nen a ?⁠ ⁠»"]], [["Wona⁠ˈ ri wa iñƴaa ra, ɗi teeɓpe wa ya⁠ˈ yi a kotti."]], [["Sosi keeña a éemë homuu wa ra, tahte wa míníh ríi gém doom. Tígí daaha, ɗi meelte wa won tih : « ⁠ ⁠Ɗon lahute yii ñamun dee a ?⁠ ⁠»"]], [["Wa yerute ri koy jén hútú."]], [["Ɗi ɓeɓpe jénë ñampe ri fíi wë."]], [["Ɗi antee waa won tih : « ⁠ ⁠Húmú homa⁠ˈ mi leeloon ra, mi wonte ron unni ƴeh : “Iña wonu sun fi so⁠ˈ filiɓ kootii Mëyíis a téeré yí yonente ya a Téeríi kañaa ya ra ɓéeɓ waɗtee lah.”⁠ ⁠»"]], [["Tígí daaha, Yéesú paŋke níi affi wa kúnsëhté, wa yúhúté yee won Téerëe rë."]], [["Ɗi won wa tih : « ⁠ ⁠Bíníyúté biti so⁠ˈ mi Buura Koo fal ri ra, mi waɗtee mok níi mok, te waali éeyë fë filoon fi húlí së⁠ˈ, may koloh ɓúudé."]], [["Te dala⁠ˈ⁠te Yerusalem, heetta ëldúnë ɓéeɓ warutee waariyu di tii so⁠ˈ, wa lof pesaɗ Koope baal wa bakaaɗɗi wa."]], [["Ɗon daa seede yi so⁠ˈ."]], [["Te so⁠ˈ mi beh, may cépíɗ sun fon Ruuh-Peseŋ fa húmú gap ɗon Baaso⁠ˈ ra. Ɗon nék, ngënë këlíi Yerusalem dee níi doolaa nay kolee sun ra cép ɗon na.⁠ ⁠»"]], [["Filoon fi baaha, Yéesú kúɗté wë waal Betani, ɓéyíɗté ya⁠ˈ yi na barkel wa."]], [["Ɗi hom barkeli wa na taka⁠ˈ a wa, Koo ɓéyíɗté rí kúɗté rí hëbísí sun."]], [["Wa fi taalibe ya jaamiyuute ri anutee nimil Yerusalem, keeññi wa sosse níi sos."]], [["Faraah wa homuu filiɓ Faam fi gaani Koope wa símé rí."]]]], "John": [[[["Dalaana ɗeef Una na ; Una a Koope daa húmú, te ɗi fi Una Koope."]], [["Una a Koope daa húmú dalaana."]], [["Koope ñeya⁠ˈ ɗii na, sakke iña ɓéeɓ ; lahay yii sakute te ñeyay ɗii na."]], [["Pesa hom ɗii na, te pesi baa daa niiñi ɓëewë."]], [["Niiña na ɗaɗ ñúusë, ñúusë habay ri."]], [["Koo húmú wolte ɓëyí hínú Saŋ"], ["."]], [["Saŋ acce seedii niiña, nda ɗi mín tah ɓëewë ɓéeɓ gém."]], [["Ɗi a faanaŋ fi, ɗi niiña neh ; seedii niiña daa tah ri koloh."]], [["Niiñi bah, daa niiñi kah-kah fa yéŋké biti ac ëldúnë niiñli ɓëewë ɓéeɓ rë."]], [["Una húmú ëldúnë. Koo ñeya⁠ˈ ɗii na sakke ëldúnë, añcaŋ, ɓëy ëldúnë yíih rí."]], [["Ɗi ac mboko yi na, ndaa mboko yi síkírúuy rí."]], [["Añcaŋ, kaa⁠ˈ⁠eeh lahte ɓëewí síkírúuté rí, te gémúté rí. Te ɗi onte ɓëewí ƴaa ɓéeɓ níi wa henute koyyi Koope."]], [["Wa henuuy koyyi Koope di pagaɗ ƴaal a ɓeleɓ. Ɗi yii ow daa faha⁠ˈ ri neh ɓal. Ëe-ëe⁠ˈ⁠ ⁠! Koo daa paŋ níi wa henute koyyi."]], [["Una hente ow, ɗi dékké filiɓ fi yen, ñéerë⁠ˈ⁠té a kaah koceec a malli mínéh ɗúm, yen na olu. Yen olute ndama liil ri Koo Boffi na ra, ndama yeɗ Boffa Koy ka laha⁠ˈ ri yínë kut ɗa."]], [["Saŋ fa seedeyiɗ ɗi ra, húmú ɓéyíɗté uni sun won tih : « ⁠ ⁠Bee daa ɓëe⁠ˈ na húmú wona⁠ˈ mi ron ra bitih : lahte ɓëyí ee ac filoon so⁠ˈ ra, ɗi luk soo gaan fap, ndah balaa mi ac, ɗeef ɗi húmú në.⁠ ⁠»"]], [["Malla kúɗ ɗí mínéh ɗúm ɗë, ɗi onte yen na ƴi caakke níi caak."]], [["Koope ñeya⁠ˈ Mëyíis në pokke Kootaa, ñéyíɗté mal a kaah Yéesú-Kiristaa na."]], [["Ow ëllëy Koope. Koy ka yínë kut daa ëlíɗ ɗí, te ɗi fi baa Koope. Ɗi fa hom a Boffa ra daa teeɓa⁠ˈ ɗee man ɗi fi Boffa ra."]], [["Saŋ seedeya⁠ˈ Yéesú ɗeh : kélfë yí yëwúɗɗë homu Yerusalem wolute seeƴoh ya a ɓëy tali Léwí Saŋ na nda meel ɗi ɗi fi baa daa ri wa. Meeluu wa ri ra, ɗi ɗapay dara, seedete won tih : « ⁠ ⁠So⁠ˈ mi Buura Koo fal ri ra neh⁠ ⁠!⁠ ⁠»"]], [["Saŋ seedeya⁠ˈ Yéesú ɗeh : kélfë yí yëwúɗɗë homu Yerusalem wolute seeƴoh ya a ɓëy tali Léwí Saŋ na nda meel ɗi ɗi fi baa daa ri wa. Meeluu wa ri ra, ɗi ɗapay dara, seedete won tih : « ⁠ ⁠So⁠ˈ mi Buura Koo fal ri ra neh⁠ ⁠!⁠ ⁠»"]], [["Wa meelaatute ri wonu tih : « ⁠ ⁠Kon fu wah ? Fu Éelí ë ?⁠ ⁠» Ɗi won wa tih : « ⁠ ⁠Ëe-ëe⁠ˈ, mi Éelí neh⁠ ⁠!⁠ ⁠» Wa wonaatu ri tih : « ⁠ ⁠Daa fu yonentaa a ?⁠ ⁠» Ɗi won wa tih : « ⁠ ⁠Ɗi so⁠ˈ neh dé⁠ˈ⁠ ⁠!⁠ ⁠»"]], [["Wa míllúu rí won tih : « ⁠ ⁠Kon daa fu wah ? Won fun ɓëe⁠ˈ hen fu ra, nda fun lah yii léhínún ɓëewë wolu fun ɗa.⁠ ⁠»"]], [["Saŋ lofa⁠ˈ⁠te wa a unna húmú won yonente Isayii ra, won wa tih : « ⁠ ⁠Daa mi una húmú ɗofoh luufa na won bitih :"], ["“Ɗëɗɗí Yíkëe waala níi júɓ.”"], ["⁠ ⁠»"]], [["I fariseŋ húmú filiɓ ɓëewë wolu Saŋ na ra."]], [["Wa yabaatute na meelu ri wonu tih : « ⁠ ⁠Fu won ti fu Buura Koo fal ri ra neh, fu Éelí neh te fu yonentaa waɗti ac ra neh. Kon yi tah fu na bëtís ɓëewë ?⁠ ⁠»"]], [["Saŋ won wa tih : « ⁠ ⁠Mi hom bëtsë⁠ˈ ɓëewë a muluɓ ; ndaa lahte ɓëyí ee filiɓ fi ɓëewë deh, te ɗon yíih rí."]], [["Ɗi ee ac filoon so⁠ˈ ra ndaa mi haaƴayti liil kotti"], [".⁠ ⁠»"]], [["Yii baa laha⁠ˈ énfí laahi Yurdeŋ di Betani"], [", tígë në bëtsë⁠ˈ Saŋ ɓëewë rë."]], [["Kéy fín fë, Saŋ ot Yéesú na ac ɗii na, ɗi yíppée won tih : « ⁠ ⁠Ëlí⁠ ⁠! Ɓëyí bee daa har fa nay yeree Koope sarah"], [", hosii bakaaɗɗi ɓëy ëldúnë rë⁠ ⁠!"]], [["Daa ri ɓëe⁠ˈ na húmú wona⁠ˈ mi ron ra bitih : lahte ɓëyí ee ac filoon so⁠ˈ ra, ɗi luk soo gaan fap, ndah balaa mi ac, ɗeef ɗi húmú në."]], [["So⁠ˈ mi bee sah, mi húmú yéeh ɓëe⁠ˈ waɗ ɗii hen koon ɗa, ndaa yee kúɗ aya ac mi, ma na bëtsë⁠ˈ muluɓ ra, ɗi biti koyyi Israyel yúh rí.⁠ ⁠»"]], [["Saŋ wonaat tih : « ⁠ ⁠Mi otte Ruuhi Koope kola⁠ˈ⁠te sun céppé sun fi man bëdú nen, hompe ɗii na."]], [["Mi húmú yéeh ɓëe⁠ˈ waɗ ɗii hen koon ɗa, ndaa Koope fa wol so⁠ˈ bëtís a muluɓ ra húmú won so⁠ˈ tih : “Fay ot Ruuha cép hom ow na ; ɓëyí baa nay bëtsée a Ruuh-Peseŋ.”"]], [["Te so⁠ˈ mi Saŋ mi otte yii baaha, te mi seedete biti ɓëyí baa daa Koy Koope.⁠ ⁠»"]], [["Kéy fín fë, Saŋ ayaatte tígë húmú wë aa⁠ˈ fin ra, caŋke a ow ana di taalibe yi."]], [["Ola⁠ˈ ri Yéesú na roommbiil, ɗi won tih : « ⁠ ⁠Ëlí⁠ ⁠! Ɓëyí bee daa har fa nay yeree Koope sarah ra⁠ ⁠!⁠ ⁠»"]], [["Keluu taalibe yi ana ya unni ƴah, wa ñeyute tal Yéesú."]], [["Heelta⁠ˈ Yéesú otte biti wa ñeyu tali ra, ɗi meelte wa won tih : « ⁠ ⁠Ɗon saamu yih ?⁠ ⁠» Wa dëekúuté rí a tii ɓëyí në yëeddë⁠ˈ Unni Koope, wonu ri tih : « ⁠ ⁠Rabbi, fu dék dih ?⁠ ⁠»"]], [["Ɗi won wa tih : « ⁠ ⁠Ëyí ɗon ot.⁠ ⁠» Tígí daaha, bi ɗeef na⁠ˈ⁠a konte, wani Yéesú ñéerúuté, wa yúhúté tígë dék ɗí rë, wa yeelutee ɗíidë⁠ˈ caan fi bisa a ɗi."]], [["Anndere koy-yaafi Simoŋ Peer, non ɓëewí ana ya keluu wa unni Saŋ, wa ñeyute tal Yéesú rë."]], [["Ɗi ɗéɓpí pay saami Simoŋ, won ɗi tih : « ⁠ ⁠Fun olute Méssíifë⁠ ⁠!⁠ ⁠» (Iti fi tii baa daa ri Kiristaa mbée Buura Koo fal ri ra.)"]], [["Anndere kúɗté Simoŋ Yéesú në. Yéesú yeelte Simoŋ níi won ɗi tih : « ⁠ ⁠Daa fu Simoŋ, koy Saŋ ; dala⁠ˈ⁠te woteh, fay dëekúu Sefaas.⁠ ⁠» (Iti fi tii baa daa ri : Peer. Iti fi tii Peer daa : la⁠ˈ)."]], [["Kéy fín fë, Yéesú hampe waali Galile. Laha⁠ˈ ri ra, ɗi tee⁠ˈ⁠a⁠ˈ⁠te a Fílíp, won ɗi tih : « ⁠ ⁠Aye fu ñee tal so⁠ˈ⁠ ⁠!⁠ ⁠»"]], [["Fílíp dék Betsaydaa, ɓani Anndere a Peer daa boku gin."]], [["Ɗi fi Fílíp nampee pay otte Natanayel, won ɗi tih : « ⁠ ⁠Fun olute ɓëe⁠ˈ në wona⁠ˈ Mëyíis téeríi Kootaa ra, bee na wonuu yonente ya Téerëe rë : yaa Yéesú fi Suseef, bee dék Nasaret ra.⁠ ⁠»"]], [["Natanayel won ɗi tih : « ⁠ ⁠Yin wun mín ɗúh Nasaret nagajek a ?⁠ ⁠» Fílíp won ɗi tih : « ⁠ ⁠Yen saañ fu tíkíɗ afu íl⁠ ⁠!⁠ ⁠»"]], [["Wa ɓeyute waala na suu. Ola⁠ˈ Yéesú Natanayel na ac ɗii na, ɗi won ɗi tih : « ⁠ ⁠Bee daa koy ki Israyel tígí-tígí, bi yéeh nofa⁠ˈ ow⁠ ⁠!⁠ ⁠»"]], [["Natanayel won ɗi tih : « ⁠ ⁠Fu yúhë⁠ˈ së⁠ˈ dih ?⁠ ⁠» Yéesú loffe ri won tih : « ⁠ ⁠Homa⁠ˈ fu tal eena ɗeef Fílíp dëekëy rë doom ra, mi otte ro.⁠ ⁠»"]], [["Natanayel ɓéyíɗté uni won tih : « ⁠ ⁠Ɓahaa, kon daa fu Koy Koope⁠ ⁠! Daa fu Buuri Israyel⁠ ⁠!⁠ ⁠»"]], [["Yéesú won ɗi tih : « ⁠ ⁠Wona won mi ro biti mi otte ro tal eena ra, daa tah fu gém ë ? Fay ot ƴi luk baa éemílë⁠ˈ.⁠ ⁠»"]], [["Ɗi antee ɓaat won tih : « ⁠ ⁠Mee ron won kaaf ka ra ee : ɗon ay ot sun-Koo kúnsëh, malaaka yi Koope lawe sun cépé, aye so⁠ˈ mi Koy-ɓëe⁠ˈ në.⁠ ⁠»"]]], [[["Waal ana filoon fi baaha, kílëek lahte Kanaa di Galile. Yaafi Yéesú húmú në."]], [["Yéesú a taalibe yi ɓal dëekúté kílëegë, wa ayute."]], [["Ɗúmë⁠ˈ béeñë ndaje ma ra, yaafa nduŋutte Yéesú baaha won ɗi tih : « ⁠ ⁠Wa lahluy béeñ.⁠ ⁠»"]], [["Yéesú won ɗi tih : « ⁠ ⁠Síkírëh së⁠ˈ yaa ow⁠ ⁠! Fu faha⁠ˈ biti mi paga yi te wahtii so⁠ˈ lahay doom ?⁠ ⁠»"]], [["Yaafa payte won koy-pagoh ya tih : « ⁠ ⁠Yii won ɗon ɗi ɓéeɓ, lah pëgí rí.⁠ ⁠»"]], [["Ɗeef lahte yaaɗ pëenë yí yugusuu la⁠ˈ húmú në, ƴi yëwúɗɗë ƴahti ɓukutoh raa efuu na. Bina-bina waa na ɓéeɓ waɗtee mín soɗ biŋwaar iniil mbée pëenë."]], [["Yéesú won koy-pagoh ya tih : « ⁠ ⁠Néhí yaaɗɗi ƴee muluɓ.⁠ ⁠» Wa nehute yaaɗɗa níi líiffé pew."]], [["Tígí daaha, Yéesú won wa tih : « ⁠ ⁠Leegi éfí në mulaa ɗon kom koy ki gaana.⁠ ⁠» Wa pagute yii baaha."]], [["Ɗíkísë⁠ˈ koy ki gaana efa, ɗeef mulaa yíssëhté béeñ. Ɗi yéeh tígë koluu koy-pagoh ya béeñë rë, ndaa wa fi ƴaa yúhú. Tígí daaha, koy ki gaana dëekké yíkíi kílëegë"]], [["won ɗi tih : « ⁠ ⁠Ndaje mi lah ɓéeɓ ɓëewë ɗéɓúu efa⁠ˈ béeñë lukki neɓ ɗa. Tíl níi ɓëewë sampi píi faanni wa raa nék, ƴee loolay níi rë anti ɗúhrú⁠ ⁠! Ɗo nék fu henay ɗah, fu yef béeñë lukki neɓ ɗa yefo níi a ɗeh.⁠ ⁠»"]], [["Baa daa kimtaana ɗéɓpí paŋ Yéesú rë. Ɗi paga⁠ˈ ri Kanaa di Galile. Ɗaaha, ɗi teeɓa⁠ˈ⁠te ndami, tahte taalibe yi gémúté rí."]], [["Filoon fi baaha, ɗi saañce Kafarnawum ɓani yaafi, koy-yaayyi a taalibe yi ; wa homute i waal daaha."]], [["Leɓa⁠ˈ Paagiyëwúɗɗë rë, Yéesú kolohte saañce Yerusalem."]], [["Laha⁠ˈ ri ɗi haalte baylii Faam fi gaani Koope ra, ɗi ɗeef júlë yë wani harra a fañnji wa filiɓ, yaayoh yi bëdú yë, a ɓëewë në lofrantuu hélíis rë."]], [["Tígí daaha, ɗi saampe dúɗ níh yugusse njooraa, líkké wë, ɗúhíɗté wë ɓéeɓ ëssín ɓani júrí wë ; ɗi júlkëñcé taabulli ɓëewë në lofrantuu hélíis rë, hasalte hélsí wë feey,"]], [["antee won yaayoh yi bëdú yë tih : « ⁠ ⁠Këllí iñƴee ɓéeɓ deh⁠ ⁠! Ngënë tíkí faam Baaso⁠ˈ yaayaa⁠ ⁠!⁠ ⁠»"]], [["Filoon fi baaha, nuffi taalibe yi payte unna bíníyú Téerëe rë bitih :"], ["« ⁠ ⁠Tígë teem so⁠ˈ Faamu ra, daa mi yúh rí keeñ so⁠ˈ⁠ ⁠!⁠ ⁠»"]], [["Tígí daaha, ɓaha yi yëwúɗɗë wonu ri tih : « ⁠ ⁠Pagiɗ fun yii éemílë⁠ˈ⁠í nay fun teeɓe biti fu lahte sañ-saña paga⁠ˈ fu yii bee ra⁠ ⁠!⁠ ⁠»"]], [["Yéesú tahte won wa tih : « ⁠ ⁠Ɗon poysa⁠ˈ Faam fi gaani Koope fi bee raa, may rii taɓahaat filiɓ waal éeyë.⁠ ⁠»"]], [["Ɓaha yi yëwúɗɗë wonu ri tih : « ⁠ ⁠Faam fi bee taɓahute kíil sabay iniil a kíil pëenë (46) bee ra, ɗo fantee won fu mín ɗíi taɓahaat filiɓ waal éeyë ë⁠ ⁠!⁠ ⁠»"]], [["Ndaa Faam fa na wona⁠ˈ Yéesú rë, ɗi yin kay neh gét nëe wona⁠ˈ faan ɗi fi baaha."]], [["Tílë⁠ˈ níi Yéesú këllúté ɓúudé rë, taalibe ya nérsúuté biti Yéesú na húmú won uni bah ; yii baa tahte wa gémúté yee won Téerëe rë a una húmú won Yéesú rë."]], [["Jamanaa homa⁠ˈ Yéesú Yerusalem feedi Paaga ra, ow caak gémúté rí oluu wa kimtaanna paŋ ɗi ra."]], [["Ndaa bi yúh Yéesú ɓëewë ɓéeɓ, ɗi lekaay wa."]], [["Ɗi húmú sohlaay biti ow ac ɗii na won biti díw man ɗeh, ndah yii homa⁠ˈ ow ɓéeɓ ɗi yúh rí."]]], [[["Lahte ɓëyí hínú Nikodem, ɗi non fariseŋŋa te ri kélfë yëwúɗ."]], [["Ɗi acce elek ɗeefiɗte Yéesú won ɗi tih : « ⁠ ⁠Ɓahaa, fun yúhúté biti Koope daa wol ro yëeddí fun, ndah ow mínéh paŋ kimtaanna paŋ fu ra hém Koope ñéerëey a ri.⁠ ⁠»"]], [["Yéesú tahte won ɗi tih : « ⁠ ⁠Mee roo won kaaf ka ra ee : ow mínéh yúh iña Nguur ki Koope, hém ɗi límëetúy.⁠ ⁠»"]], [["Nikodem meelte ri won tih : « ⁠ ⁠Ow tíl níi ɓaha raa, ɗi ay límëetúu ɗíh ? Ɗi ii nimil loo yaafi límëetú kay maan ?⁠ ⁠»"]], [["Yéesú tahte won ɗi tih : « ⁠ ⁠Mee roo won kaaf ka ra ee : ow mínéh haal Nguur ki Koope, hém ɗi ñeyay muluɓ a Ruuh-Peseŋ, ɗi límëetú."]], [["Ɓëyí límú ow, pesa⁠ˈ pes ow ; ɓëyí límúu Ruuhi Koope, pesa⁠ˈ Ruuhi Koope."]], [["Yin ɓanay roo jaahal di yee wona⁠ˈ mi ro biti ɓëewë warutee límëetú rë."]], [["Ngilaaw ma laɓa⁠ˈ tígí neɓa⁠ˈ ri fu kelee na neh a ? Añcaŋ, fu yéeh tígë kola⁠ˈ ri a tígë na saañ ɗi ra⁠ ⁠! Ɗi ɗaaha kep di ɓëyí límúu Ruuhi Koope⁠ ⁠!⁠ ⁠»"]], [["Nikodem won ɗi tígí daaha tih : « ⁠ ⁠Baa mínë⁠ˈ lah ɗíh ?⁠ ⁠»"]], [["Yéesú won ɗi tih : « ⁠ ⁠Yëeddëhë teempe ti ɗo nen Israyel fu yéeh yii baa a ?"]], [["Mee ron won kaaf ka ra ee : fun hom wonuu iña yúhú fun ɗa, fun seede iña na olu fun ɗa, ndaa ɗon fahuuy fun síkírëh."]], [["Mi won ɗon iñi ëldúnë ɗon gémúy së⁠ˈ rëe, ɗon ay soo gémée ɗíh biti mi wona ron iñi sun-Koo ?"]], [["Ow pëyrëy yúhí sun-Koo ; so⁠ˈ mi Koy-ɓëe⁠ˈ fë kola⁠ˈ na ra doŋ daa yúh rí."]], [["« ⁠ ⁠Ɗee kera⁠ˈ Mëyíis goŋ fa yugusuu përëm sun fi duuda, ɓéyíɗté rí luufa ra"], [", so⁠ˈ mi Koy-ɓëe⁠ˈ mi waɗti ɓéyrúun ɗaaha,"]], [["nda ɓëyí gém së⁠ˈ ɓéeɓ lah pesa na ɗúméh rë."]], [["Yúhí biti Koope faha⁠ˈ ɓëewë fahoo níi ɗi yera⁠ˈ⁠te Koy ka laha⁠ˈ ri ra kut, nda ɓëyí gém ɗii na ɓéeɓ ɓanti saŋku, lah pesa na ɗúméh rë."]], [["Koope wolay Koohi ëldúnë biti ri ac daani ɓëewë ; ëe-ëe⁠ˈ, ɗi wol ri sëmlë⁠ˈ⁠í wë."]], [["Kon ɓëyí gém Koy ka na ii daanu ; ɓëyí gémëy rí nék daanute níi wocce, af yee gémëy ɓëe⁠ˈ ɗi fi Koy ki yíníi Koope kut ra."]], [["Te yee haala⁠ˈ daana ra daa ri beh : niiña acce feey, ndaa ñúusë daa génël ɓëewë niiña ndah pagaɗɗi ɓossi wa."]], [["Ɓëyí na paŋ ɓos ɓéeɓ wonay yin niiña, ɗi hega⁠ˈ ri hegoo, ndah ɗi kaa⁠ˈ biti pagaɗɗi ɓossi feeñ."]], [["Ɓëyí paga⁠ˈ kaah nék saama⁠ˈ niiña, nda ɓëyí ot pagaɗɗi ɓéeɓ yúh biti Koope daa ɓek ɗi na.⁠ ⁠»"]], [["Filoon fi baaha, Yéesú a taalibe yi koluute suute Yúdée. Ɗi hompe i waal daaha a wa, ɗi na bëtís ɓëewë."]], [["Saŋ nampee hom Enon di hëbís Salim na bëtís daaha ɓal, bi caak tígë muluɓ. Ɓëewë aye ɗii na, ɗi bëtsé wë."]], [["Baaha ɗeef ɗi téƴúy kasu doom."]], [["Lahte bis, i ow di taalibe yi Saŋ na taasuu a yëwúɗ yii leŋke di na ɓukutuu."]], [["Wa payute Saŋ na wonu ri tih : « ⁠ ⁠Ɓahaa, fu nérsëhté ɓëe⁠ˈ ɗoni húmú énfí laahi Yurdeŋ fu na seedeyiɗ ɗi ra a ? Ɗi dalte bëtís te ɓëewë ɓéeɓ yuluu ɗii na.⁠ ⁠»"]], [["Saŋ won wa tih : « ⁠ ⁠Ow mínéh lah yii man ɗah, te Koo oneh ri ri."]], [["Ɗon mínú seede biti sah, mi wonte biti mi Buura Koo fal ri ra neh, a biti Koope wol so⁠ˈ këllëhí doŋ."]], [["Kílëek bi ƴaali ; kooji ƴaala nék homa⁠ˈ dah, kelee una, keeña sos níi sos. Daa mi kooji bah, yii baa daa tah keeñ so⁠ˈ sos níi sos."]], [["Ɗi waɗti laha maakaama laho saye, bi so⁠ˈ ëylée."]], [["« ⁠ ⁠Ɓëe⁠ˈ kola⁠ˈ sun-Koo ra daa paa⁠ˈ ɓéeɓ sun. Ɓëyí feey fi beh, míntí nona feey te wona⁠ˈ yii leŋ ëldúníi beh. Ɓëe⁠ˈ kola⁠ˈ sun-Koo ra nék [daa paa⁠ˈ ɓéeɓ sun] ;"]], [["ɗi seedeya⁠ˈ iña ot ɗi a ƴee keloh ri ra, ndaa ow na síkíréeh rí."]], [["Ɓëyí tah iña na won ɗi ra, déggëlté biti Koo wona⁠ˈ kaah."]], [["Ɓëe⁠ˈ Koope wol ri ra, léhínë⁠ˈ woni Koope, ndah Koope ɓeɓ Ruuhi Peseŋi ɓéeɓ soɗte ri ri."]], [["Boffa daa faha⁠ˈ Koy ka níi tíkké iña ɓéeɓ ya⁠ˈ⁠i."]], [["Ɓëyí gém Koy ka lahte pesa na ɗúméh rë ; ɓëyí kaa⁠ˈ gémí rëe nék ii yúh pesi bah, te Koope ay rii dékée teeɓ haay-keeñ.⁠ ⁠»"]]], [[["Waalli ƴaaha, fariseŋŋa keluute ban fi biti yee lah Yéesú taalibe, bëtíssé wë rë, luk ƴi Saŋ Batis. (Ɗeef nagajek ɗi fi Yéesú neh daa na húmú bëtís, taalibe yi daa na húmú pagu yaa tígë.) Yúhë⁠ˈ Yéesú biti yii baa halte nuffi fariseŋŋa ra nék,"]], [["Waalli ƴaaha, fariseŋŋa keluute ban fi biti yee lah Yéesú taalibe, bëtíssé wë rë, luk ƴi Saŋ Batis. (Ɗeef nagajek ɗi fi Yéesú neh daa na húmú bëtís, taalibe yi daa na húmú pagu yaa tígë.) Yúhë⁠ˈ Yéesú biti yii baa halte nuffi fariseŋŋa ra nék,"]], [["ɗi kolohte Yúdée, na nimil Galile."]], [["Ɗi ƴahti saañ dín fë rëe, ɗi waɗtee ñee Samari."]], [["Ɗaaha, ɗi tílté níi ɗi leɓohte gini hínú Sikaar non Samari, di hëbís feey fa húmú on Yakop koohi Suseef ra."]], [["Yakop húmú hacce yéem daaha. Bi mok Yéesú waali, ɗi tookke ɓúk yéemë na hílsëh, ɗeef na⁠ˈ lahte leelu af."]], [["Taalibe yi suute filiɓ ginin saam yii nay waa ñame."], ["Lahte ɓelii dék Samari acce neh wahtii baaha. Yéesú won ɗi tih : « ⁠ ⁠On so⁠ˈ muluɓ mi han yaa ow.⁠ ⁠»"]], [["Taalibe yi suute filiɓ ginin saam yii nay waa ñame."], ["Lahte ɓelii dék Samari acce neh wahtii baaha. Yéesú won ɗi tih : « ⁠ ⁠On so⁠ˈ muluɓ mi han yaa ow.⁠ ⁠»"]], [["Ɓelaa won ɗi tih : « ⁠ ⁠Mantee ɓal, fu ɗaga⁠ˈ so⁠ˈ muluɓ ɗíh te fu yëwúɗ, mi ɓëy Samari ?⁠ ⁠» (Ɗeef wa fi yëwúɗɗë nagajek, fahuuy bok a ɓëy Samari dara.)"]], [["Yéesú won ɗi tih : « ⁠ ⁠Fu yúh yii na ona⁠ˈ Koo a so⁠ˈ mi ɓëe⁠ˈ na won a ɗo ra koon, daa fay soo ɗage muluɓ, mi on ɗo mulaa na ona⁠ˈ pes ɗa.⁠ ⁠»"]], [["Ɓelaa tahte won ɗi tih : « ⁠ ⁠Ɓahaa, ɗo fu lahay hoc níi wocce, te yéemë nooɗte tíkké sun⁠ ⁠! Fay ɗúhée mulaa na ona⁠ˈ pes ɗa di kon ?"]], [["Ciffi fun Yakop daa heliɗ fun yéemí beh. Ɗi hante na mulaa, koyyi hanute na, yuppi hanute na, fantee haba⁠ˈ biti fu luk ɗii gaan a ?⁠ ⁠»"]], [["Yéesú won ɗi tih : « ⁠ ⁠Ɓëyí han na mulii yéemí bee ɓéeɓ, fay sifiraat ;"]], [["ndaa ɓëyí han na mulaa nay mi rii one ra, ii sifiriil ta⁠ˈ : mulaa nay mi rii one ra kay, ay yíssée culi julli pesi na ɗúméh ɗii na.⁠ ⁠»"]], [["Ɓelaa won ɗi tih : « ⁠ ⁠Ɓahaa, on so⁠ˈ na mulii ƴah, nda mi woc sifiroh te mi aylileh neh yéemí beh.⁠ ⁠»"]], [["Yéesú won ɗi tih : « ⁠ ⁠Kon paye fu kale ƴaalu fu ac.⁠ ⁠»"]], [["Ɓelaa won ɗi tih : « ⁠ ⁠Mi lahay ƴaal.⁠ ⁠» Yéesú won ɗi daaha tih : « ⁠ ⁠Fu won kaah biti fu lahay ƴaal,"]], [["ndah fu ñeete ƴaal iip, te ɓëe⁠ˈ ɗoni na pesu leegi ra ƴaalu neh. Kon fu won kaah⁠ ⁠!⁠ ⁠»"]], [["Tígí daaha, ɓelaa won ɗi tih : « ⁠ ⁠Ɓahaa mi ot na, fu yonente⁠ ⁠!"]], [["Caacci fun húmú jaamiyuu Koope sun fi daŋi beh, ndaa ɗon fi yëwúɗɗë, ɗon wonu ɗi waɗti jaamiyuun Yerusalem.⁠ ⁠»"]], [["Yéesú won ɗi tih : « ⁠ ⁠Yaa ow, gémé yee na won mi ro bee ra : ay tíl níi jaamiyohi ɓëewë Baap-Koo sun fi daŋi beh, mbée Yerusalem ii caak solo."]], [["Ɗon fi ɓëy Samari, ɗon na jaamiyuu, ndaa ɗon yíih Koope ; fun fi yëwúɗɗë nék, fun na jaamiyuu ri te fun yúhú rí, ndah ri ñeya⁠ˈ fun fi yëwúɗɗë në, múclí ëldúnë."]], [["Wahtaa hompe lah, te ri lahte, wahtaa nay jaamiyee ɓëewë na saamu Baap-Koo kah-kah ra, wa ñeya⁠ˈ ri Ruuh-Peseŋ a kaaf ka ra. Baap-Koo saam mani ɓëewí ƴah."]], [["Koope ɗi Ruuh, te ɓëyí na jaamiyoh ri waɗti ñeyaa Ruuhi a kaah.⁠ ⁠»"]], [["Ɓelaa won ɗi tih : « ⁠ ⁠Mi yúhté biti Buura Koo fal ri ra maanam Kiristaa, ac ayo. Ɗi ac ɗaa, ɗi ay fun teeɓ ɓéeɓ.⁠ ⁠»"]], [["Yéesú won ɗi tih : « ⁠ ⁠Daa mi, so⁠ˈ fa na won ɗoo na ra.⁠ ⁠»"]], [["Taalibe yi Yéesú lahuu tígí daaha. Oluu wa Yéesú na won a ɓeleɓ ra, wa éemúté níi éem, ndaa ow di waa na kaañay meel Yéesú yee na saam ɗi ra, a yee tah ɗi na won a ɓelaa ra."]], [["Tígí daaha, ɓelaa helte peni mulii, nimilte ginin won ɓëewë tih :"]], [["« ⁠ ⁠Ëyí ɗon ot ɓëe⁠ˈ abee wonte so⁠ˈ iña paŋ mi ra ɓéeɓ. Ɗi Buura Koo fal ri ra neh delem a ?⁠ ⁠»"]], [["Ɓëewë koluute, suute ɗeefri Yéesú."]], [["Filiɓ fi baaha, taalibe ya gangalu Yéesú ñam wonu tih : « ⁠ ⁠Ɓahaa, túmé yin lowu book⁠ ⁠!⁠ ⁠»"]], [["Ndaa ɗi won wa tih : « ⁠ ⁠Mi lahte ñami ɗon yíih rí.⁠ ⁠»"]], [["Tígí daaha, wa na meelantuu hanndal ki wa wonu tih : « ⁠ ⁠Ow kompe ri ñam neh a ?⁠ ⁠»"]], [["Yéesú won wa tih : « ⁠ ⁠Paŋ yee faha⁠ˈ ɓëe⁠ˈ wol so⁠ˈ ra níi mit sëk, daa ñami so⁠ˈ."]], [["« ⁠ ⁠Ɗon wonu neh dee a lec tas céyín iniil a ? So⁠ˈ mi won ɗon tee : ëlí meeyya⁠ ⁠! Iña nonte níi seh lec."]], [["Ɓëe⁠ˈ në lec ɗa ee liil yínlí rë, na négírë⁠ˈ peba na saañ pesa na ɗúméh rë. Hen ɗaaha raa, ɓëe⁠ˈ soh ra a bee lec ɗa bok, lah sos-keeñ."]], [["Léehë won kaah bitih : “Ɓëe⁠ˈ soh ra bokaay a bee lec ɗa.”"]], [["Mi yeñce ron lec meeyi ɗon mësúy nëe paŋ dara. I ow kay daa légéyú rí, ɗon daa njiriñuu ri.⁠ ⁠»"]], [["Kola⁠ˈ⁠te bee wona⁠ˈ wa ɓelaa biti Yéesú wonte ri iña paŋ ri ɓéeɓ rë, i ow caak di ɓëy Samari dékú gini baa ra gémúté Yéesú."]], [["Te ɗeefruu wa ri ra, wa ɗagute ri ɗi hom waa na daaha ; tígí daaha, ɗi hompe waal ana waa na."]], [["Iña na won ɗi ra tahte wa ɓaatuutee caak na haalu ngémë."]], [["Wa wonu ɓelaa tih : « ⁠ ⁠Iña ɓílíɗ fu fun ɗa daa tah fun gém neh doŋ, ndaa biti fun kellirute affi fun ɗi na won, te fun yúhúté biti daa ri Sëmlëhí ëldúnë kaah.⁠ ⁠»"]], [["Filoon fi waalli ana ya hom Yéesú daaha ra, ɗi kolohte saañce Galile."]], [["Ɗi woniɗte afi bitih : « ⁠ ⁠Yonente heefuu gina dék ɗí rë.⁠ ⁠»"]], [["Laha⁠ˈ ri Galile ra, ɓëy gina teeriyuute ri daaha, ndah payuu wa feedi Paaga Yerusalem ra, wa olute iña paŋ ɗi filiɓ feeda ra ɓéeɓ."]], [["Ɗaaha, Yéesú ñeyaatte Kanaa di Galile, tígë húmú yíssë⁠ˈ rí mulaa béeñ rë. Ɗeef ow di dakki buur dék Kafarnawum, koy ka keente jér."]], [["Kela⁠ˈ ri biti Yéesú kolohte Yúdée acce Galile ra, ɗi saañce ɗeefiɗte ri, ɗaŋke ri pay Kafarnawum paƴiɗ ɗi koy kee ke ri na maannda⁠ˈ húl rë."]], [["Yéesú won ɗi tih : « ⁠ ⁠Ɗon oluy kimtaan a iñi éemílë⁠ˈ⁠té rëe daal, won ti ɗon ii gém múk ë⁠ ⁠!⁠ ⁠»"]], [["Daga won ɗi tih : « ⁠ ⁠Ɓahaa, yípée ac faam balaa koy so⁠ˈ húl.⁠ ⁠»"]], [["Yéesú won ɗi tih : « ⁠ ⁠Nimile faam, koohu ɓéyíɗté af, yin ii rii kat.⁠ ⁠» Ɓëe⁠ˈ gémpé yee won ɗi Yéesú rë, kolohte na saañ faam."]], [["Ɗi hom waali faam fa, súrgë yí téebílúuté rí wonu ri tih : « ⁠ ⁠Ɓahaa, koohu kolohte⁠ ⁠!⁠ ⁠»"]], [["Ɗi meelte wa wahtaa koloh kúkëyë rë, wa wonute ri biti faan kúkëyë woc tama bee wota⁠ˈ na⁠ˈ ƴutuuɗ leelu af aa⁠ˈ fin ra."]], [["Boffi kúkëyë yíppée ot biti yaa wahtaa wona⁠ˈ ri Yéesú biti koohi ɓéyíɗté af ra. Kola⁠ˈ⁠te baaha, ɓani ɓëy faami ɓéeɓ gémúté Yéesú."]], [["Baa daa kimtaani ana fa paŋ Yéesú kola⁠ˈ ri Yúdée nimilte Galile ra."]]], [[["Filoon fi baaha, ndaje di ndaje yi yëwúɗɗë lahte Yerusalem, Yéesú kolohte saañce na."]], [["Gini baaha lahte laahi Ébrë yë wonuu ri Betsataa, hom hëbís ílë në wonuu Ílí Harra"], ["ra. Ɗi lahte mbaar iip."]], [["I jéríɗ caak daa fanuu mbaarri ƴaaha : búumíɗɗë deh, ɓëewë në yíiɓú rë deh, lëfëñíɗɗë deh. ["]], [["]"]], [["Filiɓ fi jéríɗɗí ƴaaha, lahte na ɓëyí hente kíil sabay éeyë a kíil peeye (38) ɗi fanohte ri jér."]], [["Ola⁠ˈ Yéesú ɓëe⁠ˈ fanohte feey te ri yúhté biti ɗi maañcee jér rë, ɗi meelte ri won tih : « ⁠ ⁠Fu faha⁠ˈ⁠te biti fu wah a ƴaal kowa ?⁠ ⁠»"]], [["Jérdë won ɗi tih : « ⁠ ⁠Ɓahaa, mulaa hégíƴëh rëe, mi na laheh ɓëyí mín sëe ɓek filiɓ laaha ; mi home étíɗ saañ haal raa, ow kay ɗéɓ së⁠ˈ filiɓ.⁠ ⁠»"]], [["Tígí daaha, Yéesú won ɗi tih : « ⁠ ⁠Kolee, fu pon dilu fu tíl.⁠ ⁠»"]], [["Ɓëe⁠ˈ yíppée wah, kolohte ponte dili na tíl."], ["Yiin paƴ Yéesú ɓëe⁠ˈ rë tee⁠ˈ⁠a⁠ˈ a bisa na hílsúu yëwúɗɗë rë."]], [["Oluu ɓaha yi yëwúɗɗë ɓëe⁠ˈ a dili, wa wonu ri tih : « ⁠ ⁠Fu waray meeɓ dilu bisee woteh beh, ɗi bisa na hílsúu rë⁠ ⁠!⁠ ⁠»"]], [["Ɓëe⁠ˈ won wa tih : « ⁠ ⁠Ɓëe⁠ˈ paƴ so⁠ˈ ra daa won so⁠ˈ mi ɓeɓ dili so⁠ˈ mi tíl.⁠ ⁠»"]], [["Wa meelute ri wonu tih : « ⁠ ⁠Ɓëe⁠ˈ won ɗo baaha ra wah ?⁠ ⁠»"]], [["Ndaa ɓëe⁠ˈ yéeh paƴohi, ɗi mínéh ríi teeɓa⁠ˈ, bi múuƴ Yéesú filiɓ dúukëlí ɓëewë húmú daaha ra."]], [["Filoon fe, Yéesú tee⁠ˈ⁠a⁠ˈ⁠te a ɓëe⁠ˈ filiɓ Faam fi gaani Koope, won ɗi tih : « ⁠ ⁠Fu abaa fu wahte leegi⁠ ⁠! Ngana bakaaril, toñeh yii luk baa misik ay roo kate.⁠ ⁠»"]], [["Kola⁠ˈ ɓëe⁠ˈ dah, ɗi payte wonte ɓaha yi yëwúɗɗë biti ɓëe⁠ˈ paƴ ɗi ra Yéesú."]], [["Kola⁠ˈ⁠te baaha, wa henute halañ sun fi Yéesú, di yee paƴa⁠ˈ ri ow bisa na hílsúu wë rë."]], [["Ndaa Yéesú won wa tih : « ⁠ ⁠Baaso⁠ˈ ee légéy rë na saañ, so⁠ˈ ɓal mee légéy rë maa saañ.⁠ ⁠»"]], [["Wona won ɗi baa ra, tahte ɓaha yi yëwúɗɗë ɓaatuutee caŋ hawi húl, ndah teyay biti doŋ ɗi poote kootii bisa na hílsúu rë, ndaa ɗi wona⁠ˈ ti Koope daa boffi, daa ri biti daa wa teyu."]], [["Yéesú tahaatte won tih : « ⁠ ⁠Mee ron won kaaf ka ra ee : so⁠ˈ mi Koy ka mi mínéh koloh rek mi paŋ ; mi paga⁠ˈ yee ot mi Baaso⁠ˈ na ra. Yii paŋ Baaso⁠ˈ ɓéeɓ, so⁠ˈ mi Koy ka mi paga⁠ˈ ri."]], [["Ɗi faha⁠ˈ⁠te so⁠ˈ, te ɗi na teeɓ so⁠ˈ iña na paŋ ɗi ra ɓéeɓ. Ɗi ay soo teeɓ ƴi ay pagu kay, ƴi luk ƴaa gaan fap níi ɗon éem :"]], [["di na këllë⁠ˈ Baaso⁠ˈ ow ɓúudé on ɗi pes, so⁠ˈ mi Koy ka ɓëyí neɓ so⁠ˈ mi on ɗi pes."]], [["Baaso⁠ˈ na aattiyeeh ow, ndaa ɗi onte so⁠ˈ mi Koy ka sañ-sañi aattiyaa mi ɓéeɓ,"]], [["nda ɓëewë ɓéeɓ yeɗ so⁠ˈ mi Koy ka cér ti di yeruu wa ri Baaso⁠ˈ nen. Ɓëyí yeray so⁠ˈ mi Koy ka cér, ɗeef yeray Baaso⁠ˈ fa wol so⁠ˈ ra cér."]], [["Mee ron won kaaf ka ra ee : ɓëyí síkírëh woni so⁠ˈ, te ri gém ɓëe⁠ˈ wol so⁠ˈ ra, lahte pesa na ɗúméh rë. Ɗi ii daanu : ɗi múccé kúl kë, haalte pesa."]], [["Kaaf ka bee ɓúk së⁠ˈ beh : wahtaa ee saañ lahe ra, te ri lahte níi wocce, wahtaa nay kelee ɓëewë húlú rë un so⁠ˈ mi Koy Koope ra, te ɓëewë nay kelee woni so⁠ˈ ra ay pes."]], [["Di homa⁠ˈ pesa Baaso⁠ˈ na, ɗi tahra⁠ˈ so⁠ˈ ri ɗaaha, pesa hompe soo na."]], [["Te ri onte so⁠ˈ mi Koy ka sañ-sañ aattiyaa, ndah daa mi Koy-ɓëe⁠ˈ."]], [["Yee won mi ɗon ra ɓanay ron jaahal : wahtaa ee ac ɗa, ɓëewë húlú hacu feey fi bee ra ɓéeɓ ay keloh un so⁠ˈ,"]], [["te wa ay koloh ɓúudé. Ɓëewë húmú paguu yin wun ra ay koloh, haal pesa na ɗúméh rë, ƴee húmú paguu yin ɓos ra koloh, daanu."]], [["So⁠ˈ mi Koy ka mi mínéh koloh rek mi paŋ, mi na pageh yee neɓa⁠ˈ so⁠ˈ ra, ndaa yee neɓa⁠ˈ ɓëe⁠ˈ wol so⁠ˈ ra. Mi hom aattiya⁠ˈ yee nah so⁠ˈ Koope ra, te aattiya⁠ˈ⁠i so⁠ˈ júɓpé."]], [["« ⁠ ⁠Daa mi seedeyira af so⁠ˈ iñi so⁠ˈ koon kep, ow ii tah biti mi won kaah."]], [["Ndaa ow kay daa na seedeyiɗ so⁠ˈ, te mi yúhté biti iña na won ɗi sun fi so⁠ˈ ra kaah."]], [["Ɗon wolute i ow Saŋ Batis na, te iña won ɗi sun fi so⁠ˈ ra kaah."]], [["Seedii leŋ sun fi so⁠ˈ ƴaha bi ow kut, mi sohlaay ; ndaa mi won ɗon woni Saŋ, nda ɗon mín múc."]], [["Saŋ húmú man lampii këɗɗú hawaanaa nen, te ɗon húmú dalute ot neɓ niiñi."]], [["Ndaa lahte seedii daa luk bi Saŋ lah solo : daa wa iña na paŋ mi ra. Ƴee nah so⁠ˈ Baaso⁠ˈ paŋ ra won sun fi so⁠ˈ, wa teeɓa⁠ˈ biti Baaso⁠ˈ daa wol so⁠ˈ."]], [["Te Baaso⁠ˈ fa wol so⁠ˈ ra, seedeyiɗ so⁠ˈ ɓal. Yaa biti kay, ɗon kéllúy ɗi na won, te ɗon ëllúy rí."]], [["Ɗon habuy unni ɗon na ndah ɗon gémúy so⁠ˈ mi ɓëe⁠ˈ ɗi wol ri ra."]], [["Ɗon ƴahti yoon Téerëe rëe, ɗon ɓekuu keeññon ɓéeɓ filiɓ, ndah ɗon séentúu pesa na ɗúméh rë në. Añcaŋ, Téerëe seedeyiɗ so⁠ˈ,"]], [["ɗon anutee kaa⁠ˈ ɗeefri so⁠ˈ, ɗon pes⁠ ⁠!"]], [["« ⁠ ⁠Mi sohlaay kañi kola⁠ˈ ow na."]], [["Mi yúh ɗon : mi yúhté biti ɗon fahuuy Koope."]], [["Mi ayiɗ Baaso⁠ˈ, ɗon kaa⁠ˈ⁠uute síkírëhí së⁠ˈ. Ndaa ow kay daa ayira afi raa, ɗon síkírëh rí."]], [["Ɗon fahuu biti rek ɗon kañantee affon, ɗon anutee fahuuy kañi kola⁠ˈ Koope fa yínë kut ɗa⁠ ⁠! Ɗon ay soo gémée ɗíh ?"]], [["Ngënë hëbíi biti daa mi nay ron teeɓee a Baaso⁠ˈ ; Mëyíis daa nay ron teeɓee, ɗi fa ɗon tíkú yaakaaron ɗii na ra."]], [["Nagajek, ɗon gém Mëyíis kaah koon, ɗon warutee soo gém, ndah ɗi bíníté yii leŋ soo na."]], [["Ndaa hém ɗon gémúy iña bíní rí rëe, ɗon ay gémée wonni so⁠ˈ ɗíh ?⁠ ⁠»"]]], [[["Filoon fi baaha, Yéesú húussé laahi Galile fa na wonuu ɓal laahi Tiberiyat ra, saañce ɓúgí yínëe."]], [["Bi olu ɓëewë kimtaanna na paŋ ɗi, ɗi na wahil jéríɗɗë rë, dúukël ow ñeete tala."]], [["Laha⁠ˈ ri ra, ɗi lappe daŋ, tookke a taalibe yi."]], [["Baaha, ɗeef feedi yëwúɗɗë na wonuu Paak ra leɓohte."]], [["Ɓéyrë⁠ˈ Yéesú afi, ɗi otte ɓëewí caakute níi caak na ayu ɗii na. Tígí daaha, ɗi meelte Fílíp won tih : « ⁠ ⁠Yen ay lomee mbúuríi mín ñëmíɗ ɓëewí ƴee dih ?⁠ ⁠»"]], [["Ɗi hom olsohi Fílíp, daa tah ɗi wona⁠ˈ ri ɗah ; ɗeef ɗi yúhté yee nay ri page ra níi wocce."]], [["Fílíp won ɗi tih : « ⁠ ⁠Wuti yen lah hélsí tam ɗúmléh wë koon"], [", ii mín lom mbúurú níi wa ɓéeɓ lah wuti ƴaha ñiip.⁠ ⁠»"]], [["Tígí daaha, ow kay di taalibe yi, Anndere koy-yaafi Simoŋ Peer won ɗi tih :"]], [["« ⁠ ⁠Lahte kúkëyí kúɗté mbúurú loorso"], ["iip a jén ana deh, ndaa wa ay taaɓe ɓëewí caakki ƴee yih ?⁠ ⁠»"]], [["Yéesú won wa tih : « ⁠ ⁠Wëní wë took.⁠ ⁠» Ɗeef tígë húmú caakke gaawa. Wonuu wa baaha ra, wa tookute. Ɓëewí ƴaalla húmú në rë warutee mit ow júnní iip (5.000)."]], [["Yéesú ɓeɓpe mbúurëe, símpé Koope, wora⁠ˈ⁠te wa ɓëewë. Ɗi ɓeɓpe jénë hente ɗaaha ɓal, wora⁠ˈ⁠te wa ɓëewë níi ow fi ow waa na ɓéeɓ lahte ƴi doyte ri."]], [["Ñamuu wa ɓéeɓ níi wa laalute ra, Yéesú won taalibe yi tih : « ⁠ ⁠Négíríi wooñnjiida, yin ɓan naa yah.⁠ ⁠»"]], [["Négírúu wooñnjiidi mbúurú yí iippa ñamu ɓëewë rë, wa líiffé dama sabboo a dama ana."]], [["Ola olu ɓëewë kimtaana paŋ Yéesú rë, tahte wa wonu tih : « ⁠ ⁠Ɓëyí bee daa yonentaa húmú wonu biti waɗtee ac ëldúnë rë kaah⁠ ⁠!⁠ ⁠»"]], [["Bi yúh Yéesú biti ɓëewë yuluu hami daaha tík ɗí buuri wa, ɗi hécíilté lappe daŋa, ɓani afi njunduŋ."]], [["Sos na⁠ˈ⁠in, taalibe yi Yéesú cépúté ɓúk laaha."]], [["Wa haalute gaal na húusú laaha yullute waal Kafarnawum. Koo elekke affi wa, ɗeef Yéesú ɗeefray wa doom."]], [["Bi gaan ngilaaw ma, mulii laaha yampe na hégíƴëh."]], [["Sayuu taalibe ya níi wa homute yii mitte kilomet iip mbée pëenë filiɓ laaha ra, wa séenúté ow na tíl sun fi mulaa, ɗeef Yéesú daa na ac waa na gaala ; wa yípútée tíit."]], [["Ndaa Yéesú won wa tih : « ⁠ ⁠Ngënë tíití⁠ ⁠! Yaa so⁠ˈ⁠ ⁠!⁠ ⁠»"]], [["Tígí daaha, taalibe ya homu woni ɗi haal gaala, wa yípútée teer tígë na suu wa koon ɗa."]], [["Yíilë⁠ˈ Koo kéy fín fë, dúukëlí ɓëewë húmú tasu ɓúk laaha ra húmú olute biti gaal yínë kut daa húmú daaha aa⁠ˈ fin ; te wa yúhúté biti na suu taalibe ya ra, Yéesú ñéerëey a wa filiɓ gaala ; wani affi wa kut daa suu."]], [["Tígí daaha, lahte gaalli koluu Tiberiyat ayute teerute hëbís tígë húmú ñamuu wa mbúurëe, bee símë⁠ˈ Yíkëe Koope ra."]], [["Bi olu wa biti ɗi fi Yéesú a taalibe yi húmúy në, wa haalute gaalli ƴaaha, na suu Kafarnawum saami."]], [["Ɗeefuu wa ri ɓúgí yíníi laaha ra, wa meelute ri wonu tih : « ⁠ ⁠Fu ac dee kiri ɓahaa ?⁠ ⁠»"]], [["Ɗi won wa tih : « ⁠ ⁠Mee ron won kaaf ka ra ee : wëerté së⁠ˈ biti mbúurëe ñamu ɗon níi looyon maƴce ra daa tah ɗon na saamu so⁠ˈ, ndaa biti ɗon yúhú iti fi kimtaanni so⁠ˈ neh."]], [["Ngënë mëkí ñami ay míllée yah. Lah mëkí bee na ona⁠ˈ pesa na ɗúméh rë kay, bee nay mii onee so⁠ˈ mi Koy-ɓëe⁠ˈ rë. Baap-Koo yeɗte so⁠ˈ sañ-sañi baaha.⁠ ⁠»"]], [["Wa meelute ri wonu tih : « ⁠ ⁠Koope faha⁠ˈ biti fun paŋ légéyí bih ?⁠ ⁠»"]], [["Ɗi won wa tih : « ⁠ ⁠Légéyë seh Koope ɗon na ra biti ɗon gém so⁠ˈ mi ɓëe⁠ˈ ɗi wol ri ra.⁠ ⁠»"]], [["Wa wonu ri tih : « ⁠ ⁠Fay fun teeɓe kimtaani bi níi tah fun gém ɗë ? Fay page yii bih ?"]], [["Caacci yen ñamute maan"], ["luufa ti di bíníyúu rí Téerëe bitih :"], ["“Ɗi onte wa yii ñamun wa, yii kola⁠ˈ sun-Koo.”"], ["⁠ ⁠»"]], [["Yéesú won wa tih : « ⁠ ⁠Mee ron won kaaf ka ra ee : Mëyíis neh daa ona⁠ˈ ñama kola⁠ˈ sun-Koo ra, Baaso⁠ˈ daa na on ɗon ñami kah-kah fa kola⁠ˈ sun-Koo ra."]], [["Ñama na ona⁠ˈ Koope ra, daa ri bee kola⁠ˈ sun te na on ɓëewë pesa na ɗúméh rë.⁠ ⁠»"]], [["Tígí daaha, wa wonu Yéesú tih : « ⁠ ⁠Ɓahaa on fun ñami ƴaa faraah.⁠ ⁠»"]], [["Ɗi won wa tih : « ⁠ ⁠Daa mi ñama na ona⁠ˈ pesa ra. Ɓëyí ɗeefiɗ so⁠ˈ wocce yaaɓ, ɓëyí gém së⁠ˈ wocce sifiroh."]], [["Mi wonte ron ri : ɗon olute so⁠ˈ ngëeƴ, ndaa ɗon kaa⁠ˈ⁠uute gémí së⁠ˈ."]], [["Ɓëyí Baaso⁠ˈ on so⁠ˈ ri ɓéeɓ ay soo ɗeefiɗ, te ɓëyí ɗeefiɗ so⁠ˈ mii rii lík,"]], [["ndah mi cépëy feey fa paŋi yee faha⁠ˈ mi ra, ndaa paŋi yee faha⁠ˈ ɓëe⁠ˈ wol so⁠ˈ ra."]], [["Yee faha⁠ˈ ɓëe⁠ˈ wol so⁠ˈ ra nék daa ri beh : mi ɓanti ñak ow yínë di ƴee déŋéen ɗí so⁠ˈ ra, ndaa mi waɗ waa këllë këllë ɓúudé yiin nay túkkíyé ëldúnë rë."]], [["Yee faha⁠ˈ Baaso⁠ˈ ra daa ri bitih : ɓëyí yeel so⁠ˈ mi Koy ka ɓéeɓ te ri gém së⁠ˈ, ɗi liil pesa na ɗúméh rë, mi këlíɗ ɗí ɓúudé yiin nay túkkíyé ëldúnë rë.⁠ ⁠»"]], [["Wona won Yéesú biti daa ri ñama kola⁠ˈ sun ɗa, tahte yëwúɗɗë në úlúm-úlúmú hanndal ki wa"]], [["wonu tih : « ⁠ ⁠Yaa Yéesú koy Suseef neh hanaa ? Yen yúhú boffi a yaafi⁠ ⁠! Ɗi wona⁠ˈ biti ɗi kola⁠ˈ sun ɗíh ?⁠ ⁠»"]], [["Yéesú won wa tih : « ⁠ ⁠Yéfí yee na wonu ron hanndal kon ɗa."]], [["Ow mínéh sëe ɗeefiɗ hém Boffa wol so⁠ˈ ra yejeh ri soo na ; te so⁠ˈ, may këlíɗ ɓëyí baaha ɓúudé yiin nay túkkíyé ëldúnë rë."]], [["Yonente ya bíníyúté yii beh :"], ["“Wa ɓéeɓ, Koope ay waa teeɓ.”"], ["Ɓëyí síkírëh Boffa ɓéeɓ te keloh woni, ɗeefiɗte so⁠ˈ."]], [["Baa homay won biti ow ëlíɗté Boffa. So⁠ˈ fa kola⁠ˈ Koope na ra kut daa mi ot ɗi."]], [["Mee ron won kaaf ka ra ee : ɓëyí gém së⁠ˈ liilte pesa na ɗúméh rë."]], [["Daa mi ñama na ona⁠ˈ pes ɗa."]], [["Caaccee ke ron ñamu maana luufa ra húlúy ë ?"]], [["Ndaa ɗee man ñama kola⁠ˈ sun ƴee ra, ɓëyí ñam na ɓéeɓ ii húl."]], [["Daa mi ñama kola⁠ˈ sun, na ona⁠ˈ pes ra. Ɓëyí ñam na ñami ƴeh, fay pes faw. Ñama nay mii onee ra daa faan so⁠ˈ ; may rii ona⁠ˈ nda ɓëewë pes.⁠ ⁠»"]], [["Unna won Yéesú ƴaa ra tahte yëwúɗɗë ɓéyrúté unni wa sun, na capuu hanndal ki wa wonu tih : « ⁠ ⁠Ɓëyí bee mínë⁠ˈ yen yeɗ faani ɗí níi yen ñam ?⁠ ⁠»"]], [["Ɗi won wa tih : « ⁠ ⁠Mee ron won kaaf ka ra ee : ɗon ñamuy na faan so⁠ˈ mi Koy-ɓëe⁠ˈ te ɗon hanuy na ñif mi so⁠ˈ, ɗon ii naa liil pesa."]], [["Ɓëyí ñam na faan so⁠ˈ te ri han na ñif mi so⁠ˈ, liilte pesa na ɗúméh rë te may rii këlíɗ ɓúudé yiin nay túkkíyé ëldúnë rë."]], [["Faan so⁠ˈ ñamaɗ kah-kah, ñif mi so⁠ˈ han kah-kah."]], [["Ɓëyí ñam na faan so⁠ˈ te han na ñif mi so⁠ˈ, ɗi pokohte soo na te mi pokohte ɗii na."]], [["Baaso⁠ˈ fa wol so⁠ˈ ra ee pes ɗa, te daa ri tah mi na pes ; ti ɗaaha nen, ɓëyí ñam na faan so⁠ˈ, daa may tahe ɗi pes."]], [["Ñama kola⁠ˈ sun-Koo ra daa reeni. Ɓani ƴee húmú ñamu caaccee ke ron húlú rë maduy. Ɓëyí ñam na ñami ƴah, fay pes faw.⁠ ⁠»"]], [["Na yëeddë⁠ˈ Yéesú unni ƴaa ra, ɗeef ɗi húmú filiɓ tígë na ɗaguu yëwúɗɗë Koope ra, di Kafarnawum."]], [["Síkírúu wë Yéesú níi wocce ra, i ow caak di taalibe yi wonu tih : « ⁠ ⁠Unna won ɗi ra neɓeh keloh⁠ ⁠! Wa ay tahuu ɗíh ?⁠ ⁠»"]], [["Bi yúhíɗ Yéesú afi biti taalibe ya úlúm-úlúmú wona won ɗi unni ƴaa ra, ɗi won wa tih : « ⁠ ⁠Baa daa ñogol ɗon a ?"]], [["Ɗon ot so⁠ˈ mi Koy-ɓëe⁠ˈ mi saye sun nimil tígë kola⁠ˈ mi raa, ɗon ay page yih ?"]], [["Ruuhi Koope daa na ona⁠ˈ pes. Ow tikkiyay yin. Unna won mi ɗon ra kola⁠ˈ Ruuhi Koope na, te daa wa na tah ow pes."]], [["Ndaa i ow ɗon na gémúy së⁠ˈ.⁠ ⁠» Ƴaaha ɓéeɓ, ɗeef Yéesú maañcee yúh ɓëewë gémúy rí rë, a ɓëe⁠ˈ nay rii yaaye ra."]], [["Ɗi ɓaatte won tih : « ⁠ ⁠Yii baa daa tah mi won ɗon biti ow mínéh sëe ɗeefiɗ, hém Baaso⁠ˈ tahreh ri ri.⁠ ⁠»"]], [["Kola⁠ˈ⁠te baaha, ow caak di taalibe yi heguute, wocute ñéerë⁠ˈ a ri."]], [["Tígí daaha, Yéesú won taalibe yi sabboo a ana ya tih : « ⁠ ⁠A ɗon, ɗon nampi fahuuy saañ neh a ?⁠ ⁠»"]], [["Simoŋ Peer loffe ri won tih : « ⁠ ⁠Yíkëe, fun ay ñee tal wah ? Daa fu na won unna na kúɗ ow pesa na ɗúméh rë."]], [["Fun gémúté, te fun yúhúté biti daa fu Ɓëyí selaa ɗúhë⁠ˈ Koope na ra.⁠ ⁠»"]], [["Yéesú won wa tih : « ⁠ ⁠Daa mi tanis ɗon fi sabboo a ana ya neh a ? Añcaŋ, ow yínë ɗon na seytaane gaan⁠ ⁠!⁠ ⁠»"]], [["Ɗeef ɗi wona⁠ˈ Yudaas koy Simoŋ Iskariyot. Ɗi fi Yudaas, nona⁠ˈ ri taalibe yi sabboo a ana ya níi, daa ri nay rii yaaye."]]], [[["Filoon fi baaha, Yéesú hompe filiɓ Galile na wër ; ɗi fahaay pay Yúdée ndah ɓaha yi yëwúɗɗë fahuu hawi húl."]], [["Filiɓ fi baaha ɓéeɓ, bi na leɓoh ndaje ma na homuu yëwúɗɗë dúttë rë,"]], [["koy-yaayyi wonu ri tih : « ⁠ ⁠Kolee dee fu saañ ndaje mín Yúdée, nda taalibe ya ɓéeɓ ot iñi éemílë⁠ˈ yë na paŋ fu ra."]], [["Ɓëyí faha⁠ˈ biti yúhú na ɗapeeh paŋi iñi. Fu mín paŋ iñƴee raa kay, feheye níi ɓëy ëldúnë ɓéeɓ yúh rë.⁠ ⁠»"]], [["Nagajek, wa fi koy-yaayyi gémúy rí."]], [["Yéesú won wa tih : « ⁠ ⁠Wahtii so⁠ˈ lahay doom ; ndaa ɗon, wahtu ya ɓéeɓ wun ɗon na."]], [["Ɓëewë míníh rën kaa⁠ˈ, ndaa wa kaa⁠ˈ⁠uute so⁠ˈ di yee teeɓa⁠ˈ mi wa biti pagaɗɗi wa ɓosse ra."]], [["Ɗon fi ƴaa tílí ɗon saañ feedin. So⁠ˈ mi saay, ndah wahtii so⁠ˈ lahay doom.⁠ ⁠»"]], [["Filoon fi unnee ke ri ƴah, ɗi tasse Galile daaha."]], [["Sayuu koy-yaayyi yi ndaje min ra, ɗi fi Yéesú nampee naa saañ ndaŋ feey, ow yéeh baaha."]], [["Ɓaha yi yëwúɗɗë homute filiɓ ndaje ma na saamu ri, na meeluu tígë waɗ ɗii homa ra."]], [["Úlúm-úlúmí ban fi Yéesú misikke filiɓ fi ɓëewë. Ƴee na wonu biti ɗi ɓëyí wunte, ƴee kaa⁠ˈ⁠uute na wonu biti ɗi yaha⁠ˈ nuffi ɓëewë yahoo."]], [["Di filiɓ ƴaaha ɓéeɓ, ow kaañay ɓéyíɗ uni sun, ndah wa helute nuf ɓaha yí yëwúɗɗë në."]], [["Tílë⁠ˈ feeda níi lahte leelaa ra, Yéesú saañce haalte Faam fi gaani Koope na yëeddë⁠ˈ."]], [["Yëwúɗɗë éemúté ɗee na yëeddë⁠ˈ rí rë, wonu tih : « ⁠ ⁠Ɗi yúhë⁠ˈ iñi caakki ƴee dih, te ri yooday ?⁠ ⁠»"]], [["Yéesú loffe wa won tih : « ⁠ ⁠Iña na yëeddë⁠ˈ mí rë ɗúhëey soo na, ɗúhë⁠ˈ Koope fa wol so⁠ˈ ra."]], [["Ɓëyí caŋke paŋi yee neɓa⁠ˈ Koope ra ay yúh nda iña na won mi ra kola⁠ˈ Koope na, nda mi won woni so⁠ˈ."]], [["Ɓëyí wona⁠ˈ woni, saamɗa⁠ˈ afi ndam. Ndaa so⁠ˈ fa saama⁠ˈ ndami ɓëe⁠ˈ wol so⁠ˈ ra, mi yéeh fel, mi wona⁠ˈ kaah."]], [["Mëyíis yeray ron Kootaa a ? Añcaŋ, ow yínë ɗon na pagay yee won ɗi ra⁠ ⁠! Ɗon fahuu hawi so⁠ˈ húl yih ?⁠ ⁠»"]], [["Ɓëewë wonu ri tih : « ⁠ ⁠Yébítëh ham ɗo neh a ? Daa faha⁠ˈ hawu húl ?⁠ ⁠»"]], [["Ɗi won wa tih : « ⁠ ⁠Mi paŋ kimtaan yínë kut ɗon ɓéeɓ éemúté⁠ ⁠!"]], [["Ëlsíi affon⁠ ⁠! Mëyíis nahte ron leji tuŋka. Te yii baa dalaay ɗii na, kola⁠ˈ níi caacci na. Biti Mëyíis daa nah ron ri, ɗon na pagu ri wuti ƴaha bisa na hílsúu rë, te ñogoleh ron."]], [["Kon ɗon ham kootii Mëyíis, ɗon mín lec kúkëy bisa na hílsúu rëe, ɗon ngaaruu so⁠ˈ yi paƴa paƴ mi ow múlgús bisi baaha ra ?"]], [["Ngënë ëlí rek ɗon yíppí aattiya⁠ˈ, lah ëettíyíi kaah.⁠ ⁠»"]], [["Filoon fi baaha, i ow di ɓëy Yerusalem wonu tih : « ⁠ ⁠Bee daa ɓëe⁠ˈ na fahuu hap húl rë saa ?"]], [["Ëlsíi di na wona⁠ˈ ri sun te ow hégíƴëey. Kélfë yë habuuy kah-kah biti daa ri Buura Koo fal ri ra a ?"]], [["Wonuy biti Buura Koo fal ri ra ƴahti ac ɗaa ow ii yúh tígë nay rii kolee ra a ? Ɓëyí bee nék yen yúhú tígë kola⁠ˈ ri ra⁠ ⁠!⁠ ⁠»"]], [["Filiɓ yëeddë⁠ˈ⁠í di Faam fi gaana, Yéesú ɓéyíɗté uni sun won tih : « ⁠ ⁠Ɗon wonu ti ɗon yúhú së⁠ˈ a tígë kola⁠ˈ mi ra⁠ ⁠! Yúhí biti nék neɓaay so⁠ˈ neɓoo rek mi acce, ɓëe⁠ˈ mit wëelíyëh rë daa wol so⁠ˈ, te ɗon yíih rí."]], [["So⁠ˈ nék mí yúh rí ndah mi kola⁠ˈ hëbísí, te daa ri wol so⁠ˈ.⁠ ⁠»"]], [["Tígí daaha, lahte ɓëewí na fahuu hami, ndaa bi lahay wahtii, ow tíkëy rí ya⁠ˈ."]], [["Di filiɓ ƴaaha ɓéeɓ, lahte ɓëewí caakki gémúté rí, wonu tih : « ⁠ ⁠Buura Koo fal ri ra ac ɗaa ay paŋ kimtaanni luk ƴee paŋ ɓëyí bee ra a ?⁠ ⁠»"]], [["Yee na úlúm-úlúmú ɓëewë sun fi Yéesú rë síitë⁠ˈ rí nuffi fariseŋŋa, ɓani kélfë yí seeƴoh ya yejute i ow di wohoh yi Faam fi gaani Koope hami."]], [["Lahuu wa ra, Yéesú won ɓëewë tih : « ⁠ ⁠Mi talla⁠ˈ⁠te hom filiɓ fon níi fíi ƴutuuɗ, mi anti saañ ɗeefri ɓëe⁠ˈ wol so⁠ˈ ra."]], [["Ay tíl níi ɗon ay soo saam ndaa ɗon ii soo ot, ndah ɗon míníh lah tígë në saañ mi ra.⁠ ⁠»"]], [["Yëwúɗɗë na wonantuu filiɓ fi wa tih : « ⁠ ⁠Ɗi ay saye di níi yen míníh nëe lah ? Ɗi saañ ɗeefri yëwúɗɗë tasaaruu ginni ɓëewí kayya ra neh, ɗi yeel hom dín fë yëeddé ɓëewí kayya ginni ƴaaha a ?"]], [["Yee wona⁠ˈ ri biti ay tíl níi yen ay rii saam ndaa yen ii rii ot, ndah yen míníh lah tígë në saañ ɗi ra, ɗi faha⁠ˈ won yi na ?⁠ ⁠»"]], [["Bisa míllë⁠ˈ feeda ra daa ri bisa lukki lah solo ra. Yiin fin fa, Yéesú caŋke fíi ɓëewë, ɓéyíɗté uni won tih : « ⁠ ⁠Ɓëyí sifiroh, aya soo na mi on ɗi han."]], [["Ɓëyí gém soo na, di bíníyúu rí Téerëe, culli mulii na ona⁠ˈ pes ay julli keeñi.⁠ ⁠»"]], [["Ɗi hom woni tígí daaha biti ɓëewë nay rii gémé rë ay liil Ruuhi Koope. Jamanu yi ƴaaha, ɗeef Koope cépírëy Ruuha sun fi ɓëewë gémú rë, ndah ɗeef ɗi teeɓaay ndami Yéesú doom."]], [["I ow filiɓ fi ɓëewë keluu wa unni ƴah, wonu tih : « ⁠ ⁠Ɓëyí bee daa Yonentaa kaah⁠ ⁠!⁠ ⁠»"]], [["Lahte ƴi wonu tih : « ⁠ ⁠Daa ri Buura Koo fal ri ra⁠ ⁠!⁠ ⁠» Ndaa lahte ƴi tahute wonu tih : « ⁠ ⁠Buura Koo fal ri ra mín ɗúhë⁠ˈ Galile a ?"]], [["Bíníyúy Téerëe biti"], ["Buura Koo fal ri ra ay coosaanee tali Dawit te ri ay ɗúhée Betle⁠ˈ⁠em"], [", gina húmú dék Dawit ra a ?⁠ ⁠»"]], [["Af Yéesú tahte wonni ɓëewë kéldëey."]], [["I ow waa na fahuu hami, ndaa ow tíkëy rí ya⁠ˈ."]], [["Nimiluu wohoh yi Faam fi gaani Koope húmú wolu ra, kélfë yí seeƴoh ya a fariseŋŋa meelute wa yee tah wa kúrëelúuy Yéesú rë."]], [["Wohoh ya wonu wa tih : « ⁠ ⁠Iña won ɓëyí baa ra, ow mësëy wëe won⁠ ⁠!⁠ ⁠»"]], [["Fariseŋŋa wonu wa tih : « ⁠ ⁠Ɓëe⁠ˈ kúrëelëhté ɗon ɓal a ?"]], [["Ɗon olute kélfë mbée fariseŋ yínë gémpé rí ë ?"]], [["Ɓëewë gémú rí rë yíih yin kootii Mëyíis⁠ ⁠! Wa ay alkoh⁠ ⁠!⁠ ⁠»"]], [["Nikodem fa non wa fi fariseŋŋa, te húmú pëyíɗté ɗeefri Yéesú rë won wa tih :"]], [["« ⁠ ⁠Kootii yen onay yen biti yen daan ow te ɗeefa yen síkíríih rí níi yen yúh yee paŋ ɗi ra.⁠ ⁠»"]], [["Wa wonu ri tih : « ⁠ ⁠Kon fu dék Galile ɗo ɓal⁠ ⁠! Kúnsé Téerëe fu saam nda yonente yínë kut waɗtee ɗúhë⁠ˈ Galile raa⁠ ⁠!⁠ ⁠» ["]], [["Filoon fi baaha, wa hasluute suute faam."]]], [[["Yéesú kola⁠ˈ daaha, saañce daŋi Ëlíiffë."]], [["Kéy ɓaaɓ fin cúɓ, ɗi nimilte Faam fi gaani Koope, ɓëewë ɓéeɓ ɗeefrute ri. Ɗi tookke na yëedíɗ wë."]], [["Hom homo níi, i ow di yëeddëh yí kootii Mëyíis a i fariseŋ kúrúté ɓelii habuu a ƴaal. Wa tíkúté rí fíi ɓëewë ɓéeɓ,"]], [["wonu Yéesú tih : « ⁠ ⁠Ɓahaa, ɓelii bee habuu a ƴaal."]], [["Te di filiɓ Kootaa, Mëyíis túuƴcé yen tap mani ɓelii bee la⁠ˈ níi rí húl. Ɗo nék, fu won yi na ?⁠ ⁠»"]], [["(Woni baa ɓéeɓ, wa homu fíirí Yéesú, nda wa mín lah yii yabun wa ri.) Ndaa Yéesú sígímpé, ɓeɓpe kuni yampe na fíis feey."]], [["Bi caguu wa Yéesú na sehu biti ɗi lof wa, ɗi ɓéyíɗté afi won wa tih : « ⁠ ⁠Ow di ɗon na, bi mësëy bakaaɗ, ɗéɓëe ríi tap.⁠ ⁠»"]], [["Ɗi antee sígímëet, yampe na fíisëet feey."]], [["Keluu wa unni ƴah, dala⁠ˈ⁠te ƴee lukuu ɓaha ra, wa sayuu yínë-yínë níi Yéesú a ɓelaa kep daa tasu, ɓelaa caŋke hompe tígë hom ɗi ra."]], [["Ɗi ɓéyrëetté afi, won ɓelaa tih : « ⁠ ⁠Ɓëewë kúrú rë dee ra di yaa ow ? Kon lahay ɓëyí daana ro waa na a ?⁠ ⁠»"]], [["Ɓelaa won ɗi tih : « ⁠ ⁠Lahay, ɓahaa.⁠ ⁠» Yéesú won ɗi tih : « ⁠ ⁠So⁠ˈ ɓal, mi daanay ro. Fu mín saañ, ndaa kola⁠ˈ⁠te woteh ngana bakaaril.⁠ ⁠»]"]], [["Yéesú wonaat ɓëewë filiɓ Faam fi gaani Koope tih : « ⁠ ⁠Daa mi niiñi ëldúnë ; ɓëyí ñee tal so⁠ˈ wocce tíl ñúus, ɗi ay tílé niiña na ona⁠ˈ pesa na ɗúméh rë.⁠ ⁠»"]], [["Tígí daaha, fariseŋŋa wonu ri tih : « ⁠ ⁠Gaaɗ na peleh kukuumi⁠ ⁠! Ow mínéh tah biti fu won kaah.⁠ ⁠»"]], [["Yéesú won wa tih : « ⁠ ⁠Wuti mi seedeyiɗ af so⁠ˈ raa, mi won kaah. Mi yúh tígë kola⁠ˈ mi ra a tígë na saañ mi ra ; ndaa ɗon, ɗon yíih tígë kola⁠ˈ mi ra níi púlé tígë na saañ mi ra."]], [["Ɗee na aattiyuu ɗon ɗa, homa⁠ˈ olaɗ ow ; so⁠ˈ mi na aattiyeeh ow."]], [["Ndaa tíl níi mi aattiya⁠ˈ raa, lah tëhí biti ri kaah ndah funi af so⁠ˈ na neh ; funi Baaso⁠ˈ fa wol so⁠ˈ ra daa na ñéerúu në."]], [["Kootii ron wonay biti tígí seedeyuun ow ana, ɗeef kaah woo ?"]], [["Kon mi seedeyiɗ af so⁠ˈ, te Baaso⁠ˈ fa wol so⁠ˈ ra seedeyiɗ so⁠ˈ ɓal⁠ ⁠!⁠ ⁠»"]], [["Tígí daaha, wa wonu ri tih : « ⁠ ⁠A boffu dih ɗo ?⁠ ⁠» Ɗi tahte won wa tih : « ⁠ ⁠Ɗon yíih së⁠ˈ, ɗon yíih Baaso⁠ˈ. Ɗon yúh së⁠ˈ koon, ɗon ay yúh Baaso⁠ˈ.⁠ ⁠»"]], [["Na won Yéesú unni ƴaa ra, ɗeef ɗi na yëeddë⁠ˈ filiɓ Faam fi gaani Koope, hëbís tígë na ɓekuu sarah ya ra, ndaa ow étɗëy hami, ndah ɗeef wahtii lahay doom."]], [["Yéesú wonil wa tih : « ⁠ ⁠Mee saañ ɗa ee ; ɗon ay soo saam ndaa ɗon ay húlée filiɓ bakaaɗɗon. Ɗon míníh lah tígë në saañ mi ra.⁠ ⁠»"]], [["Tígí daaha, yëwúɗɗë wonantuu hanndal ki wa tih : « ⁠ ⁠Mbaa ri faha⁠ˈ naadoh daa tah ɗi won biti yen míníh lah tígë na saañ ɗi ra neh ?⁠ ⁠»"]], [["Yéesú won wa tih : « ⁠ ⁠Ɗon dékú feey, ëldúníi beh, ndaa so⁠ˈ mi dékéh në, mi dék sun."]], [["Yii baa daa tah mi won ɗon biti ɗon ay húlée filiɓ bakaaɗɗon. Mee ron won ra ee ɗon gémúy biti daa mi"], ["raa, ɗon ay húlée filiɓ bakaaɗɗon.⁠ ⁠»"]], [["Wa meelute ri wonu tih : « ⁠ ⁠Daa fu wa kon ?⁠ ⁠» Ɗi won wa tih : « ⁠ ⁠Mi maañcee ron ri dal won bín fë níi a ɗeh⁠ ⁠!"]], [["Mi caakke yii mín míi won sun fon, a yii mín mí ron aattiya⁠ˈ, ndaa mi léhín ɓëy ëldúnë iña won so⁠ˈ ɓëe⁠ˈ wol so⁠ˈ ra, te ɗi fi ɓëyí baa wona⁠ˈ kaah.⁠ ⁠»"]], [["Bi yíih wë biti Yéesú wona⁠ˈ wa Boffa sun,"]], [["ɗi ɓaatte won wa tih : « ⁠ ⁠Tíl níi ɗon ɓéyíɗ so⁠ˈ mi Koy-ɓëe⁠ˈ rëe, ɗon ay yúh biti daa mi, te ɗon ay yúh biti ma na koleeh rek mi paŋ yin, ndaa mi léhínë⁠ˈ iña yëedíɗ së⁠ˈ Baaso⁠ˈ ra."]], [["Te ɗi fi ɓëe⁠ˈ wol so⁠ˈ ra funi ñéerúu, ɗi yeɗɗay so⁠ˈ a af so⁠ˈ, ndah mi dékë⁠ˈ paŋ yee neɓa⁠ˈ ri ra.⁠ ⁠»"]], [["Filiɓ woni iñƴah, i ow caak gémúté rí."]], [["Tígí daaha, Yéesú won yëwúɗɗë gémú rí rë tih : « ⁠ ⁠Ɗon pokoh unna won mi ron ra raa, ɗeef ɗon taalibe yi so⁠ˈ kaah."]], [["Hen ɗaaha raa, ɗon ay yúh kaah te kaaf ka ay ron pëkís, ɗon laha⁠ˈ affon.⁠ ⁠»"]], [["Wa wonu ri tih : « ⁠ ⁠Fun séttí Abraham, fun mësúy hen ñaam⁠ ⁠! Fu wona⁠ˈ fun biti fun ay laha⁠ˈ affi fun ɗíh ?⁠ ⁠»"]], [["Yéesú won wa tih : « ⁠ ⁠Mee ron won kaaf ka ra ee : ɓëyí paŋ bakaaɗ ɓéeɓ, ɗeef ɗi ñaam bakaaɗ."]], [["Te ñaam noneh faam, ndaa koy non faam faraah."]], [["Kon so⁠ˈ mi Koy ka daa mi pëkísë ron raa, ɗon ac ɓëewí lahuute affon kaah."]], [["Mi yúhté biti ɗon séttí Abraham ndaa ɗon fahuu hawi so⁠ˈ húl, ndah iña won mi ron ra haaleh affon."]], [["So⁠ˈ mi wona⁠ˈ iña ot mi Baaso⁠ˈ na ra. Ɗon nék, ɗon paguu iña keluu ron boffon na ra.⁠ ⁠»"]], [["Wa wonu Yéesú tih : « ⁠ ⁠Abraham daa boffi fun.⁠ ⁠» Yéesú won wa tih : « ⁠ ⁠Ɗon henun koyyi Abraham kaah koon, tin ɗon ñeyun kotti."]], [["Ndaa ɗon paguy bah, ɗon na anuu faha⁠ˈ hawi so⁠ˈ húl ndah mi wona⁠ˈ ron kaaf ka keloh mi Koope na ra. Iña na pagu ron ra, Abraham mësëy wëe paŋ."]], [["Ɗon paguu di na paga⁠ˈ boffon kep.⁠ ⁠» Wa wonu Yéesú tih : « ⁠ ⁠Fun koyyi píyúu waal neh⁠ ⁠! Fun lahuu baap yínë, te ri Koope.⁠ ⁠»"]], [["Yéesú won wa tih : « ⁠ ⁠Koope daa ƴaha Boffon kaah koon, tin ɗon faha⁠ˈ so⁠ˈ, ndée mi kola⁠ˈ ɗii na, te daa ri tah mi ac. Neɓaay so⁠ˈ neɓoo rek mi acce, daa ri wol so⁠ˈ."]], [["Yi tah ɗon kélíih woni so⁠ˈ ? Mi ot na : woni so⁠ˈ haaleh affon daa tah."]], [["Seytaane daa boffon tígí-tígí⁠ ⁠! Paŋ yii neɓa⁠ˈ ɗi fi boffon, neɓa⁠ˈ⁠te ron. Dalaana níi a ɗeh, ɗi mëssí saŋku ow saŋkuyo. Ɗi mësëy ñéerë⁠ˈ a kaah, ndah kaah íníh ɗii na. Ɗi home fel raa, ɗi na hélléeh yínë sah. Ɗi pesa⁠ˈ fel, te fel coosaana⁠ˈ ɗii na."]], [["Ndaa so⁠ˈ mi beh, mi wona⁠ˈ kaah daa tah ɗon gémúy iña na won mi ɗon ra."]], [["Wa di ɗon na daa mín caŋ won yii nay teeɓee biti mi bakaaɗte ? Kon mi won kaah raa, yi kaa⁠ˈ ɗon gém iña na won mi ra ?"]], [["Ɓëyí non ɓëewí Koope, kela⁠ˈ iña na won ɗi Koope ra. Ndaa ɗon nëníh ɓëewí daa tah ɗon kélíih iña na won ɗi ra.⁠ ⁠»"]], [["Yëwúɗɗë wonu Yéesú tih : « ⁠ ⁠Fun wonuy kaah biti nagajek fu heedi ɓëy Samari, te yébítëh daa ham ɗo a ?⁠ ⁠»"]], [["Ɗi nampee waa won tih : « ⁠ ⁠Yébítëh habay so⁠ˈ⁠ ⁠! So⁠ˈ kay mi yeɗ Baaso⁠ˈ cér ; ɗon daa yeruy so⁠ˈ cér⁠ ⁠!"]], [["So⁠ˈ mi saamɗay af so⁠ˈ ndam. Lahte ɓëyí daa na saamiɗ so⁠ˈ ri te daa ri na aattiya⁠ˈ."]], [["Mee ron won kaaf ka ra ee : ɓëyí ñee woni so⁠ˈ, ii mëssí húl.⁠ ⁠»"]], [["Wa wonu ri tih : « ⁠ ⁠Wëerté leegi biti yébítëh daa ham ɗo⁠ ⁠! Fu haba⁠ˈ biti ɗee fu luk ciffi fun Abraham gaan a ? Abraham húlté, yonente ya húlúté, fantee won biti ɓëyí ñee wonu ii mëssí húl ë ? Fu tík afu yih ?⁠ ⁠»"]], [["Wa wonu ri tih : « ⁠ ⁠Wëerté leegi biti yébítëh daa ham ɗo⁠ ⁠! Fu haba⁠ˈ biti ɗee fu luk ciffi fun Abraham gaan a ? Abraham húlté, yonente ya húlúté, fantee won biti ɓëyí ñee wonu ii mëssí húl ë ? Fu tík afu yih ?⁠ ⁠»"]], [["Yéesú won wa tih : « ⁠ ⁠Mi dëmndëe af so⁠ˈ raa, ay lahee njiriñ mi bih ? Baaso⁠ˈ kay daa na on so⁠ˈ ndam. Ɗon wonu ti ɗi Koope fon,"]], [["ɗon anutee rii yíih. So⁠ˈ mi bee mi yúh rí. Mi won biti mi yéeh rí rëe, mi ac feloh ti ɗon nen. Ndaa mi yúh rí, te mi ñeya⁠ˈ woni."]], [["Keeñ ciffon Abraham sosse níi sos séentë⁠ˈ rí biti mi ac ayo ra ; ɗi otte te keeña sosse.⁠ ⁠»"]], [["Wa wonu ri tih : « ⁠ ⁠Fu ola⁠ˈ Abraham ɗíh, te fu lahay kíil sabay iip (50) doom ?⁠ ⁠»"]], [["Yéesú won wa tih : « ⁠ ⁠Mee ron won kaaf ka ra ee : balaa Abraham límú, daa mi.⁠ ⁠»"]], [["Tígí daaha, wa na píyú i la⁠ˈ ay yeese ri, Yéesú múuƴcé filiɓ ɓëewë, ɗúhté Faam fi gaani Koope."]]], [[["Filoon fi baaha, Yéesú hom waal otte ɓëyí límú búumíɗ."]], [["Taalibe yi meelute ri wonu tih : « ⁠ ⁠Ɓahaa, bakaaɗɗi ɓëyí bee daa tah ɗi límú búumíɗ mbée bakaaɗɗi boffi a yaafi ?⁠ ⁠»"]], [["Yéesú won wa tih : « ⁠ ⁠Ñeyaay ɗii na, ñeyaay boffi a yaafi na. Ɗon ot ɗi búum, Koope daa faha⁠ˈ ñeya⁠ˈ ɗii na, teeɓa⁠ˈ doolii."]], [["Na⁠ˈ⁠a ɓéeɓ, yen warun paŋ légéyí ɓëe⁠ˈ wol so⁠ˈ ra ; te leŋ Koo elek, ow ii naa mín légéy."]], [["Homi so⁠ˈ ëldúnë ɓéeɓ, daa may niiñle ɓëewë.⁠ ⁠»"]], [["Kola⁠ˈ ri woni unni ƴah, Yéesú tuulte feey, túpëlsë⁠ˈ⁠té muluuc ma a feey fa, ɗi antee waa leef íllí búumndë,"]], [["won ɗi tih : « ⁠ ⁠Paye fu súlmée laahi Silowe.⁠ ⁠» (Iti fi tii Silowe daa wolu wolo.) Búumndë payte dín fë súlmëhté, nimilte yeelte."]], [["Oluu ri ɓëewë wani dékú rë a ƴee na olu ri merees ɗi na saraatoh ra, wa na wonantuu hanndal ki wa tih : « ⁠ ⁠Bee ɓëe⁠ˈ húmú took na saraatoh ra saa ?⁠ ⁠»"]], [["Lahte ɓëewí wonu tih : « ⁠ ⁠Yaa ɗi⁠ ⁠!⁠ ⁠» Lahte ƴi wonu tih : « ⁠ ⁠Ëe-ëe⁠ˈ, yaa ɗi neh, wa madu mado rek⁠ ⁠!⁠ ⁠» Ɓëe⁠ˈ won wa tígí daaha tih : « ⁠ ⁠Yaa so⁠ˈ kay⁠ ⁠!⁠ ⁠»"]], [["Tígí daaha, ɓëewë meelute ri wonu tih : « ⁠ ⁠Yi daa wëdís íllú ?⁠ ⁠»"]], [["Ɗi won wa tih : « ⁠ ⁠Ɓëe⁠ˈ hínú Yéesú rë daa hilsiɗ feey, leeffe íllí së⁠ˈ antee soo nah mi pay súlmëh laahi Silowe. Mi payte dín fë, mi súlmëhté íllí së⁠ˈ wërsëhté.⁠ ⁠»"]], [["Ɓëewë meelute ri wonu tih : « ⁠ ⁠Ɓëe⁠ˈ hom dih ?⁠ ⁠» Ɗi won wa tih : « ⁠ ⁠Mi yéeh tígë hom ɗi ra⁠ ⁠!⁠ ⁠»"]], [["Wa koluu daaha, ɓeyute ɓëe⁠ˈ, kúrúté rí fariseŋŋa na."]], [["Ɗeef Yéesú hilsiɗ feey fa wëdíssé íllí ɓëe⁠ˈ yiin bisa na hílsúu yëwúɗɗë rë."]], [["Wa fi fariseŋŋa ɓal namutee meel ɓëe⁠ˈ ɗee wërsë⁠ˈ íllí rë. Ɗi won wa tih : « ⁠ ⁠Ɗi leef so⁠ˈ feey hilsiɗ íl, mi súlmëhté, mi yíppée yeel.⁠ ⁠»"]], [["Tígí daaha, lahte fariseŋŋi wonu tih : « ⁠ ⁠Ɓëe⁠ˈ paŋ yii baa ra mínéh hen ɓëyí Koope daa wol ri, ndah ɗi ñeyay yee won kootii bisa na hílsúu rë.⁠ ⁠» Ndaa lahte ɓëewí wonu tih : « ⁠ ⁠Bakaaroh mínë⁠ˈ paŋ kimtaanni man ɗee ɗíh ?⁠ ⁠» Ɗaaha, wonni wa kéldëey."]], [["Fariseŋŋa meelaatute ɓëe⁠ˈ wonu ri tih : « ⁠ ⁠A ɗo, fu won yi ɓëe⁠ˈ wëdís íllú rë ?⁠ ⁠» Ɓëe⁠ˈ won wa tih : « ⁠ ⁠Ɗi yonente⁠ ⁠!⁠ ⁠»"]], [["Di filiɓ ƴaaha ɓéeɓ, kélfë yí yëwúɗɗë kaa⁠ˈ⁠uute gém biti ɓëe⁠ˈ na ot bee ra húmú búumíɗ. Yii baa tahte wa woluute boffi a yaafi,"]], [["meelute wa wonu tih : « ⁠ ⁠Won ti ɓëyí bee koohon kaah te ri límú búumíɗ ë ? Yi tah ɗi na ot leegi kon ?⁠ ⁠»"]], [["Boffa a yaafa wonu wa tih : « ⁠ ⁠Yee yúhú fun ɗa biti ɗi koy fun sah-sah, te ri límú búumíɗ kaah."]], [["Yee tah níi ɗi na ot leegi ra nék, fun yíih rí, a fun yíih ɓëe⁠ˈ paƴ ɗi ra ɓal. Méelí rí ɗi teeɓ ron⁠ ⁠! Ɗi kúkëy woo ?⁠ ⁠»"]], [["Biti wa kaañuy kélfë yí yëwúɗɗë daa tah wa lofa⁠ˈ ɗah, ndah ɗeef wa fi kélfë yí yëwúɗɗë pokute biti ɓëyí won ow biti Yéesú daa Buura Koo fal ri ra, ay líkú tígë na ɗaguu yëwúɗɗë Koope ra."]], [["Yii baa daa tah wa won biti wa meel ri, ɗi kúkëy neh."]], [["Fariseŋŋa dëekëetúté ɓëe⁠ˈ húmú búum ɗë, wonu ri tih : « ⁠ ⁠Fun yúhúté biti ɓëe⁠ˈ na wona⁠ˈ fu ra bakaaroh⁠ ⁠! Wone kaah di tii Koope.⁠ ⁠»"]], [["Ɗi won wa tih : « ⁠ ⁠Ɗi ƴaha bakaaroh mbée bakaaroh neh ɓéeɓ, mi yéeh yin na. Yee yúh mí rë biti mi húmú búumíɗ, mi yeelte leegi.⁠ ⁠»"]], [["Tígí daaha, wa meelute ri wonu tih : « ⁠ ⁠Ɗi paŋ ɗo yih ? Ɗi hen ɗíh níi paƴce íllú ?⁠ ⁠»"]], [["Ɓëe⁠ˈ won wa tih : « ⁠ ⁠Mi húmú wonte ron baaha, ɗon kaa⁠ˈ⁠uute síkírëh. Ɗon fahuu biti mi wonaat ɗon baaha yih ? Ɗon fahuu hen taalibe yi man bitih⁠ ⁠!⁠ ⁠»"]], [["Tígí daaha, wa solsuute ri anutee rii won tih : « ⁠ ⁠Ɗo kay, daa fu taalibii ɓëyí bah⁠ ⁠! Ndaa fun, fun taalibe yi Mëyíis."]], [["Fun yúhúté biti Koope wonte a Mëyíis, ndaa ɗi fi bah, fun lukki yíih tígë kola⁠ˈ ri ra sah⁠ ⁠!⁠ ⁠»"]], [["Ɓëe⁠ˈ tahte won wa tih : « ⁠ ⁠Ɗon yíih tígë kola⁠ˈ ɓëe⁠ˈ rë, te ri paƴce íllí së⁠ˈ⁠ ⁠! Baa daa yee téƴ af ra⁠ ⁠!"]], [["Yen yúhúté biti Koope na taheh ɗaŋ bakaaroh, ndaa ɓëyí neeh ri, ñee woni te paŋ yee faha⁠ˈ ri raa, ɗi tah ɗaŋi."]], [["Biti ow paƴce íllí ɓëyí límú búumíɗ níi na yeel, kéllúy⁠ ⁠!"]], [["Kon ɓëe⁠ˈ paŋ yii baa ra Koo daa wol ri ; henay baa koon ɗi mínéh paŋ kimtaan.⁠ ⁠»"]], [["Fariseŋŋa wonu ri tígí daaha tih : « ⁠ ⁠Límúu fú níi a ɗeh, fu mëssí hen bakaaroh, antee won daa fay fun yëeddé ë ?⁠ ⁠» Wa koluu daaha, líkúté rí tígë na ɗaguu ra, ɗúhrúté rí ëssín."]], [["Kela⁠ˈ Yéesú biti fariseŋŋa líkúté ɓëe⁠ˈ tígë na ɗaguu ra, ɗi ɗeefiɗte ri, won ɗi tih : « ⁠ ⁠Fu gémpé Koy-ɓëe⁠ˈ ë ?⁠ ⁠»"]], [["Ɓëe⁠ˈ won ɗi tih : « ⁠ ⁠Teeɓ so⁠ˈ ri ɓahaa, nda mi gém ɗí.⁠ ⁠»"]], [["Yéesú won ɗi tih : « ⁠ ⁠Fu otte ri, daa ri na won ɗoo na.⁠ ⁠»"]], [["Tígí daaha, ɗi ƴekke fíi Yéesú na jaamiyoh ri, won tih : « ⁠ ⁠Yíkëe, mi gémpé rë.⁠ ⁠»"]], [["Yéesú antee won tígí daaha tih : « ⁠ ⁠Mi ac aattiya⁠ˈ feey fi beh, nda búumíɗɗë yeel, te ɓëewë na yeelu ra yíssëh búumíɗ.⁠ ⁠»"]], [["Lahte fariseŋŋi húmú daaha, keluu wa unni ƴah, wa meelute Yéesú wonu ri tih : « ⁠ ⁠Fun i búumíɗ fun ɓal a ?⁠ ⁠»"]], [["Yéesú won wa tih : « ⁠ ⁠Ɗon ƴahun búumíɗ koon, tin ɗon ii lah bakaaɗ ; ndaa ɗon wonu ti ɗon olu na, yii baa daa tah bakaaɗɗon dék ɗon na⁠ ⁠!⁠ ⁠»"]]], [[["Yéesú tíkké won wa tih : « ⁠ ⁠Mee ron won kaaf ka ra ee : ɓëyí ñeyaay ílí gélgí harra, anti ɗara buut ñeyaa na, ɓëyí baa lohoh, ɗi banndi."]], [["Ndaa ɓëyí haalaa gélgë ílë, ɗeef daa ri níirëhí harra."]], [["Ɗi fi bah, wohohi yuba ay rii kúnsíɗ, te harra laha⁠ˈ ri ra ay yúhsë⁠ˈ una. Ɗi ay ñee tii yi wa dëek wë, ɗúhíɗ wë ëssín."]], [["Ɗi ɗúhíɗ wë ɓéeɓ níi woc raa, ɗi këllëh, harra ñee tali, bi yúhsúu wë uni."]], [["Wa ii ñee tal ɓëyí wa yíih rí nék ; wa ay rii hegee hegoo kay, ndah wa yíihsíih una⁠ ⁠!⁠ ⁠»"]], [["Yéesú ñeya⁠ˈ⁠te wa léehí bah, ndaa wa yíih yee faha⁠ˈ ri waa won ɗa."]], [["Tígí daaha, Yéesú wonaat wa tih : « ⁠ ⁠Mee ron won kaaf ka ra ee : daa mi ílí gélgí harra."]], [["Ɓëewë húmú këllúu së⁠ˈ dee ra ɓéeɓ, húmú i lohoh a i banndi, yii baa tahte níi harra síkírúuy wë."]], [["Daa mi ílë. Ɓëyí ñeya⁠ˈ soo na haal, ay múc ; ɗi ay mín haal, ɗi ɗúhé, ɗi lah yii pesaa ri faraah."]], [["Lohoh aya⁠ˈ loh, bëem a saŋku kut. So⁠ˈ nék, mi ac biti ɓëewë pes, wa pes pesi neɓpe."]], [["Daa mi níirëhí kah-kah fa. Níirëh kah-kah hom gara⁠ˈ ñíiní garoo harri na."]], [["Súrgë nék, ɗi lahaay harra ; ɗi níirëh kah-kah neh. Ɗi ole gúmú aye rek, ɗi hegoh, gúm fë yejoh sun fi harra, hasla⁠ˈ yuba."]], [["Súrgíi baa ay mínée hen ɗaaha, ndah ɗi séentëh hélíis légéyí kut, harra tahay ɗi koloh."]], [["Daa mi níirëhí kah-kah fa. Di yúhë⁠ˈ së⁠ˈ Baaso⁠ˈ mi yúhté rí, so⁠ˈ mi yúhë⁠ˈ harri so⁠ˈ ɗaaha wa yúhúté së⁠ˈ. Te af wa ay tah mi yera⁠ˈ ñíin së⁠ˈ."]], [["Daa mi níirëhí kah-kah fa. Di yúhë⁠ˈ së⁠ˈ Baaso⁠ˈ mi yúhté rí, so⁠ˈ mi yúhë⁠ˈ harri so⁠ˈ ɗaaha wa yúhúté së⁠ˈ. Te af wa ay tah mi yera⁠ˈ ñíin së⁠ˈ."]], [["Mi lahte harri kayyi íníh gélgí beh, te mi waɗtee waa níiɗ ɓal ; wa ay yúhsë⁠ˈ un so⁠ˈ, wani ƴee boolla⁠ˈ ɓéeɓ hen yup yínë, níirëhë hen yínë."]], [["May yera⁠ˈ ñíin së⁠ˈ, mi liilaat ɗi. Yii baa daa tah Baaso⁠ˈ faha⁠ˈ so⁠ˈ."]], [["Ow mínéh ɓek ñíin së⁠ˈ feey, daa mi mín ɗíi yera⁠ˈ. Daa mi mín ɗíi yera⁠ˈ, daa mi mín ɗíi liilaat. Baaso⁠ˈ túuƴ së⁠ˈ yii baaha.⁠ ⁠»"]], [["Unna won Yéesú ƴaa ra tahte yëwúɗɗë kéldúuy won."]], [["Ow caak waa na wonu tih : « ⁠ ⁠Nagajek ɗon síkírúu wa ? Bee yébítëh daa ham ɗi bee ra a ? Bee yulkiɗ bee ra a ?⁠ ⁠»"]], [["Ndaa lahte ɓëewí na wonu tih : « ⁠ ⁠Ɓëyí yébítëh daa ham ɗi na woneeh ɗeh⁠ ⁠! Yébítëh mín wëdís íl búumíɗ ë ?⁠ ⁠»"]], [["Feedi yëwúɗɗë, bee na nérsúu jébëlë jébëlú Koope Faam fi gaana ra lahte. Feedi baa húmú Yerusalem jamanii sosa. Jamanii baaha filiɓ feeda,"]], [["Yéesú na tílëesëh tígë në wonuu Mbaar mi Salomoo di filiɓ Faam fi gaana ra."]], [["Tígí daaha, yëwúɗɗë ayute gíiwúté rí, wonu ri tih : « ⁠ ⁠Fay home dee fu kúné affi fun níi kirih ? Daa fu ƴaha Buura Koo fal ri ra raa, won fun baaha⁠ ⁠!⁠ ⁠»"]], [["Ɗi won wa tih : « ⁠ ⁠Yee meelu so⁠ˈ ɗon ɗa, mi húmú wonte ɗon ɗi, ndaa ɗon gémúy së⁠ˈ. Añcaŋ, iña na paŋ mi di tii Baaso⁠ˈ ra seedeyiɗte so⁠ˈ,"]], [["ndaa ɗon gémúy së⁠ˈ, af biti ɗon nëníh harri so⁠ˈ."]], [["Harri so⁠ˈ yúhsúu un so⁠ˈ ; so⁠ˈ mi yúh wë, te wa ñeyuu tal so⁠ˈ."]], [["May waa on pesa na ɗúméh rë. Mii waa mëssí ñak, te ow mínéh wëe naaf ya⁠ˈ so⁠ˈ."]], [["Baaso⁠ˈ daa déŋéen së⁠ˈ wë, te daa ri lukki gaan ɓéeɓ. Ow mínéh naaf yin ya⁠ˈ Baaso⁠ˈ."]], [["Funi Baaso⁠ˈ daa lígínúu yínë.⁠ ⁠»"]], [["Wona⁠ˈ Yéesú uni bah, yëwúɗɗë yabaatute na píyú la⁠ˈ ay rii bëemé,"]], [["ɗi won wa tígí daaha tih : « ⁠ ⁠Mi paŋke iñi wunni caakki Baaso⁠ˈ daa nah so⁠ˈ wa. Yii bih di iñƴah daa tah ɗon na fahuu bëemí së⁠ˈ a la⁠ˈ ?⁠ ⁠»"]], [["Wa lofute ri wonu tih : « ⁠ ⁠Fun fahuuy hawu húl biti fu paŋ yin wun, ndaa biti fu solte Koope. Fu ow kut, fu na anti tík afu Koope a ?⁠ ⁠»"]], [["Yéesú won wa tih : « ⁠ ⁠Bíníyúté filiɓ téeríi kootii ron biti Koope won tih :"], ["“Ɗon i koope.”"]], [["Yee won Téerëe rë ow mínéh ríi nís maan ? Ɓëewë Koope yuliɗ woni waa na ra, ɗi wona⁠ˈ wa biti wa i koope neh a ?"]], [["A so⁠ˈ fa Baaso⁠ˈ fal so⁠ˈ, wol so⁠ˈ ëldúnë rë, ɗon wonuu biti mi sola⁠ˈ Koope soloo ɗíh di yee wona⁠ˈ mi biti mi Koy Koope ra ?"]], [["Hena biti mi pagay yee nah so⁠ˈ Baaso⁠ˈ raa, ngënë gémí së⁠ˈ⁠ ⁠!"]], [["Ndaa mi paŋ wa raa, wuti ɗon gémúy iña na won mi raa sah, gémí iña na paŋ mi ra book, nda ɗon ham affon biti Baaso⁠ˈ ee soo na, te mi ee ɗii na.⁠ ⁠»"]], [["Wona⁠ˈ Yéesú unni ƴah, wa yabaatute na fahuu hami, ndaa ɗi fússé wë."]], [["Yéesú kola⁠ˈ dah sayilte hatni yíníi laahi Yurdeŋ, tígë në húmú bëtsë⁠ˈSaŋ Batis ɓëewë rë, ɗi hompe daaha."]], [["I ow caak ɗeefute ri daaha. Ɓëewë na wonantuu hanndal ki wa tih : « ⁠ ⁠Kimtaan yínë sah Saŋ pagay ri, ndaa iña won ɗi sun fi ɓëyí bee ra ɓéeɓ kaah.⁠ ⁠»"]], [["I ow caak gémúté Yéesú daaha."]]], [[["Húmú laha⁠ˈ ɓëyí keente jér hínú Lasaar. Ɗi húmú dék Betani, ɓani koy-yaayyi ɓeleɓ Mari a Martaa. Mari daa ɓelaa nay túmé laakkoloña kotti Yíkëe, an waa moos a fen fi ra."]], [["Húmú laha⁠ˈ ɓëyí keente jér hínú Lasaar. Ɗi húmú dék Betani, ɓani koy-yaayyi ɓeleɓ Mari a Martaa. Mari daa ɓelaa nay túmé laakkoloña kotti Yíkëe, an waa moos a fen fi ra."]], [["Koy-yaayyi ɓeleɓɓi ana ya wolute ow woni Yíkëe biti kooji jéríɗ."]], [["Kela⁠ˈ ɗi fi Yéesú baaha, tígí daaha ɗi won tih : « ⁠ ⁠Jérí Lasaar jér húlëe neh ; Koo ay ñeye na teeɓa⁠ˈ gaanaa ki ndami ; hen ɗaaha raa, ndami so⁠ˈ mi Koy Koope yúhú.⁠ ⁠»"]], [["Yéesú húmú kooji Martaa, Mari a Lasaar."]], [["Di filiɓ ƴaaha ɓéeɓ, kela⁠ˈ ri biti Lasaar jéríɗ ɗë, ɗi hompe tígë hom ɗi daaha ra níi hente waal ana,"]], [["ɗi antee won taalibe yi biti ɓani wa ñéerë⁠ˈ nimil Yúdée."]], [["Taalibe yi wonu ri tih : « ⁠ ⁠Ɓahaa, maañay-maañay rek fu na fahuu bëem a la⁠ˈ dín fë, fan naa faha⁠ˈ nimil a ?⁠ ⁠»"]], [["Ɗi won wa tih : « ⁠ ⁠Na⁠ˈ homa⁠ˈ wahtu sabboo a wahtu ana neh a ? Ɓëyí tíl na⁠ˈ ii kabinoh ndah ɗi ot kotti na niiñi feey fi beh."]], [["Ɓëyí tíl ñúus nék ay kabinoh ndah niiña íníh ɗii na.⁠ ⁠»"]], [["Filoon fi bee wona⁠ˈ ri unni ƴaa ra, ɗi ɓaatte won wa tih : « ⁠ ⁠Kooji yen Lasaar nee⁠ˈ⁠te, ndaa may pay mi yúun ɗí.⁠ ⁠»"]], [["Taalibe yi wonu ri tih : « ⁠ ⁠Yíkëe, ɗi nee⁠ˈ nee⁠ˈ⁠o saa ? Kon ɗi ay wah⁠ ⁠!⁠ ⁠»"]], [["Taalibe ya habuu biti rek Yéesú won wa woni nee⁠ˈ pëní, ɗeef ɗi won wa biti Lasaar húl húlë."]], [["Tígí daaha, Yéesú míllë⁠ˈ wëe won tih : « ⁠ ⁠Lasaar húlté."]], [["Ɗon tahute keeñ so⁠ˈ sosse di yee ɗeefay so⁠ˈ ri dín fë rë. Di laha⁠ˈ ri ɗaaha daa nay tahe ɗon gém. Këlíi yen lah ɗii na⁠ ⁠!⁠ ⁠»"]], [["Tígí daaha, Toomaa fa na dëekúu Síisë rë won taalibe yi kayya tih : « ⁠ ⁠Yen ɓal yen saañ húlé a kélfíi yen⁠ ⁠!⁠ ⁠»"]], [["Tílúu Yéesú a taalibe yi níi wa tíimúté gina ra, ɗi kelohte biti Lasaar húlté níi nee⁠ˈ⁠te waal iniil feey."]], [["Betani wulaay a Yerusalem ; hanndal ki wa waɗti hena kilomet éeyë."]], [["I yëwúɗ caak ayute yérí Martaa a Mari na mësɗú wë húlí koy-yaafi wa."]], [["Kela⁠ˈ Martaa biti Yéesú ee ac ɗa, ɗi saañce téebílëhí ; ndaa Mari tasse faam."]], [["Tee⁠ˈ⁠a⁠ˈ Martaa a Yéesú rë, ɗi won ɗi tih : « ⁠ ⁠Fu homa dee koon Yíkëe koy-yaaso⁠ˈ húléh."]], [["Ndaa mi yúhté biti níi a ɗeh, yii fu ɗaŋ ɗi Koope ɓéeɓ, ɗi ay roo rii on.⁠ ⁠»"]], [["Yéesú won ɗi tih : « ⁠ ⁠Koy-yaafu ay koloh ɓúudé.⁠ ⁠»"]], [["Martaa won ɗi tih : « ⁠ ⁠Mi yúhté biti ɗi ay koloh yiin nay kolee ɓëewë ɓúudé rë biti ëldúnë túkkí.⁠ ⁠»"]], [["Yéesú won ɗi tih : « ⁠ ⁠Daa mi na këlíɗ ɓëewë ɓúudé, daa mi na on wa pes. Ɓëyí gém soo na wuti ɗi húl rëe sah, ɗi ay pes ;"]], [["te ɓëyí në pes, gémpé së⁠ˈ, ii mëssí húl. Fu gémpé baaha a ?⁠ ⁠»"]], [["Martaa won tih : « ⁠ ⁠Íi Yíkëe⁠ ⁠! Mi gémpé biti daa fu Buura Koo fal ri ra, Koy Koope fa húmú wonu biti daa nay aye ëldúnë rë.⁠ ⁠»"]], [["Filoon fi wonni ƴah, Martaa saañce dëegí Mari koy-yaafi, mëddë⁠ˈ⁠té rí won ɗi tih : « ⁠ ⁠Yëeddëhë acce, te ri won fu ac fu tiil ri.⁠ ⁠»"]], [["Kela⁠ˈ Mari woni bah, ɗi yíppée koloh saañce téebílëhí Yéesú."]], [["Wahtii baa ɗeef Yéesú haalay gina doom, ɗi húmú lís tígë tee⁠ˈ⁠uu ɓani Martaa ra."]], [["Yëwúɗɗë húmú faam fa na mësɗú Mari ra, oluu wa Mari yíppée koloh na ɗúh faam fa, wa ñeyute tala. Wa habuu biti ɗi saañ looy luuyin."]], [["Laha⁠ˈ Mari tígë hom Yéesú níi ri otte ri ra, ɗi yeɗɗohte kotta feey, won ɗi tih : « ⁠ ⁠Fu homa dee koon Yíkëe koy-yaaso⁠ˈ húléh.⁠ ⁠»"]], [["Ola⁠ˈ Yéesú Mari na foŋ, ɓëewë ñéerúu a ri ra na fogu ɓal ra, keeña ɗúmpé ces, afa kúnëhté,"]], [["ɗi meelte wa won tih : « ⁠ ⁠Ɗon ɗapuu ri dih ?⁠ ⁠» Ɓëewë wonu ri tih : « ⁠ ⁠Ɓahaa, aye fu ot.⁠ ⁠»"]], [["Yéesú yampe na looy."]], [["Tígí daaha, yëwúɗɗë na wonu hanndal ki wa tih : « ⁠ ⁠Ëlí di húmú faha⁠ˈ ri ri kan⁠ ⁠!⁠ ⁠»"]], [["Ndaa lahte ƴi na wonu waa na tih : « ⁠ ⁠Ɗi fa paƴ íllí búumndë rë, ɗi mínéh kaa⁠ˈ Lasaar húl koon a ?⁠ ⁠»"]], [["Keeñ Yéesú ɗúmëetté ces, ɗi lahte luuyin. Luuya, kili kúnúu a la⁠ˈ gaan."]], [["Ɗi won ɓëewë tih : « ⁠ ⁠Píníŋí la⁠ˈ⁠a⁠ ⁠!⁠ ⁠» Martaa koy-yaafi húlëhë won ɗi tih : « ⁠ ⁠Ɓúudé fë waɗtee yah Yíkëe, hente waal iniil woteh, ɗi ee deh.⁠ ⁠»"]], [["Yéesú won ɗi tih : « ⁠ ⁠Mi wonay ro ri wono a ? Fu gém soo na raa, fay ot ndami Koope.⁠ ⁠»"]], [["Tígí daaha, la⁠ˈ⁠a píníŋúté, Yéesú ɓéyíɗté afi, yeelte sun-Koo won tih : « ⁠ ⁠Baap, mi na sím ɗë di yee taha⁠ˈ fu ɗaŋi so⁠ˈ ra."]], [["Mi yúhté biti wahtii ɗagaa mi ro ɓéeɓ fu tahiɗ so⁠ˈ, ndaa fu ot mi won ɗi sun, ɓëewí ƴee gíiwú së⁠ˈ ƴee ra daa tah, nda wa gém biti daa fu wol so⁠ˈ.⁠ ⁠»"]], [["Woca⁠ˈ ri woni baa ra, ɗi ɓéyíɗté uni sun won tih : « ⁠ ⁠Lasaar, ɗúhé deh⁠ ⁠!⁠ ⁠»"]], [["Lasaar fa húmú húl rë ɗúhté, kotta, ya⁠ˈ ya a afa ɓéeɓ líiwúté boy. Yéesú won tígí daaha tih : « ⁠ ⁠Nísí boyya faana ɗon yeris ɗi tíl.⁠ ⁠»"]], [["Ow caak di yëwúɗɗë húmú faam Mari te olute iña na paŋ Yéesú rë, gémúté ɗii na."]], [["Ndaa i ow waa na payute olute fariseŋŋa, ɓíllúté wë iña paŋ ri ra."]], [["Tígí daaha, kélfë yí seeƴoh ya a fariseŋŋa dëekúté ɓëy këemí gaani yëwúɗɗë ɓéeɓ, wonu tih : « ⁠ ⁠Yen ay hene ɗíh ɓal ? Ɓëyí bee ee paŋ kimtaanni caakke ra dé⁠ˈ⁠ ⁠!"]], [["Yen took yen olsee ri page iñƴeh, ɓëewë ɓéeɓ ay gém ɗii na, te ɓëy Rom ay koloh ɗakaƴa⁠ˈ Faam fi gaani Koope a heedi yen⁠ ⁠!⁠ ⁠»"]], [["Lahte ɓëyí hínú Kayif waa na, kíilí baaha ɗeef daa ri húmú seeƴohi gaana, won wa tih : « ⁠ ⁠Yin íníh affon⁠ ⁠!"]], [["Ɗon yíih biti ow yínë kut ñak ñíiní ndah ɓëewë, daa gén biti heedi yëwúɗɗë ɓéeɓ saŋku a ?⁠ ⁠»"]], [["Yee won ɗi baa ra kolaay ɗii na nék. Kíilí baaha, bi daa ri húmú seeƴohi gaana, Koope daa wonɗoh ri ɗaaha teeɓa⁠ˈ⁠i biti Yéesú ay húlíɗ heedi yëwúɗɗë."]], [["Te ri ii teem húlídí yëwúɗɗë doŋ, ɗi ay húllé koyyi Koope ɓéeɓ, ɗi négírë⁠ˈ ƴee hasluu ra, wa hen yínë."]], [["Kola⁠ˈ⁠te yiin fin fa, kélfë yí yëwúɗɗë habute biti wa ay hap Yéesú húl."]], [["Yii baa tahte ɗi wocce haal filiɓ fi yëwúɗɗë. Ɗi kolohte saañce waal luufa di gina na wonuu Efarayim ra, ɗi hompe daaha a taalibe yi."]], [["Leɓa⁠ˈ Paagi yëwúɗɗë rë, ow caak di ɓëy gina koluute na suu ɓukutoh a sehi feeda Yerusalem."]], [["Wa homu filiɓ Faam fi gaana na saamu Yéesú, na meelantuu filiɓ fi wa wonu tih : « ⁠ ⁠Ɗi ayoh feeda aa ɗi ayoh neh ? Ɗon wonu yi na ?⁠ ⁠»"]], [["Kélfë yí seeƴoh ya a fariseŋŋa nahuute wonu tih : « ⁠ ⁠Ɓëyí yúh tígë hom ɗi ra, teeɓaa ri, ɗi habu.⁠ ⁠»"]]], [[["Waal pëenë balaa feedi Paaga, Yéesú kolohte saañce Betani, tígë dék Lasaar fa ɗi húmú këlíɗ ɗí ɓúudé rë."]], [["Laha⁠ˈ ri daaha ra, ɗi pagirute ñam. Martaa daa na húmú norsa⁠ˈ ñama. Lasaar húmú non ɓëewë boku a Yéesú loon ra."]], [["Mari nampee ɓeɓ bútéel laakkoloñ, ƴi yugusuu naarde kah-kah te kofeelte, bi mitte genwal líitër, yíinté wë kotti Yéesú, na an waa moos a fen fi. Faam fa ɓéeɓ líiwëlsë⁠ˈ⁠té a ngedi laakkoloña."]], [["Yudaas Iskariyot, ow di taalibe yi Yéesú, bee míllë⁠ˈ ríi yaay ra, won tígí daaha tih :"]], [["« ⁠ ⁠Laakkoloñi ƴee yaayeeh hélíis caak koon cadum fa yeru ñëkíɗɗë ë ?⁠ ⁠»"]], [["Yee won ɗi baa ra, ɗi wonɗay ri ñëkíɗɗë dé⁠ˈ⁠ ⁠! Biti ri lohoh te daa ri yef keesi wa, ɗi núhë⁠ˈ në tílé sohle yi daa tah."]], [["Yéesú won ɗi tígí daaha tih : « ⁠ ⁠Baale jaambura afi⁠ ⁠! Ɗi waaƴ hacadi so⁠ˈ daa tah ɗi yef wa níi a ɗeh."]], [["Ñëkíɗ ii koloh filiɓ fon ; ndaa so⁠ˈ mi bee mii hom filiɓ fon dee faraah.⁠ ⁠»"]], [["I ow caak di yëwúɗɗë keluu wa biti Yéesú ín Betani ra, wa suute dín fë. Af ɗi neh doŋ daa kúɗ wë në, ndaa olaalohi Lasaar fa ɗi këlíɗ ɗí ɓúudé rë."]], [["Tígí daaha, kélfë yí seeƴoh ya habute biti Lasaar ay hawu húl ɓal,"]], [["ndah af ɗi tahte yëwúɗ caak helute wa, gémúté Yéesú."]], [["Kéy fín fë, ɓëewí caakka húmú ayu feedi Paaga ra keluute biti Yéesú ee ac Yerusalem ra."]], [["Wa saamute soor-soor, ɗúhúté gina na téebílúu rí, ɓéyrúté unni wa sun na njooɓu ri wonu tih :"], ["« ⁠ ⁠Oosaanaa⁠ ⁠! Koo-Yíkëe barkela ɓëe⁠ˈ ɗi wol ri ra⁠ ⁠! Koo barkela buuri Israyel⁠ ⁠!⁠ ⁠»"]], [["Ɗeef Yéesú húmú saampe cúmbúr mbaam. Ɗi yaagohte sun ti di bíníyúu rí Téerëe bitih :"]], [["« ⁠ ⁠Ngënë néekíñíi, ɗon fi ɓëy Siyoŋ⁠ ⁠! Ëlí⁠ ⁠! Buuron ee ac ɗa, yaagoh cúmbúr.⁠ ⁠»"]], [["Filiɓ fi iñƴaaha ɓéeɓ, taalibe ya húmú yíih iti fi wa ; ndaa tílë⁠ˈ níi Koope teeɓa⁠ˈ⁠te ndami Yéesú rë, nuffi wa onte wa biti yee húmú bíníyú Téerëe rë won sun fi, te ri laha⁠ˈ ɗaaha."]], [["Ɓëewë húmú a Yéesú na won ɗi Lasaar ɗúh nuŋa këlíɗté rí ɓúudé rë, ɓíllúté yee olu wa ra."]], [["Ɗaaha, ow caak keluute biti Yéesú paŋke kimtaani bah, wa ayute téebílëhí."]], [["Tígí daaha, fariseŋŋa na wonantuu filiɓ fi wa tih : « ⁠ ⁠Yen míníh yin na⁠ ⁠! Ɓëewë ɓéeɓ ñeyuu tala⁠ ⁠!⁠ ⁠»"]], [["Ɓëewë ayu feeda Yerusalem jaamiyohi Koope ra, lahte Gerekki húmú filiɓ fi wa."]], [["Wa leɓuute Fílíp fi ɓëy Betsaydaa fa hom Galile ra, wonu ri tih : « ⁠ ⁠Ɓahaa, fun fahuu oli Yéesú koon.⁠ ⁠»"]], [["Fílíp payte wonte Anndere baaha, wa ɓéeɓ ana ñéerúuté léhíní Yéesú."]], [["Wonuu wa ri baa ra, Yéesú won wa tih : « ⁠ ⁠Wahtaa nay teeɓee Koope ndami so⁠ˈ mi Koy-ɓëe⁠ˈ rë lahte."]], [["Mee ron won kaaf ka ra ee : pep bele teem pep bele kep biti ñíinë haaleh feey. Ndaa ñíinë haal feey raa ay ɗúhíɗ pep caak."]], [["Ti ɗaaha nen, ɓëyí pokoh ñíiní ay rii ñak ; ndaa ɓëyí kaa⁠ˈ pokohi ñíiní ëldúnë fi beh ay lah pesa na ɗúméh rë."]], [["Ɓëyí hen súrgíi së⁠ˈ ñeya tal so⁠ˈ ; te tígí hom mi, ɗi ay home na ɓal. Ɓëyí hen súrgíi së⁠ˈ, Baaso⁠ˈ ay rii ɓéyíɗ."]], [["« ⁠ ⁠Tígë homa⁠ˈ mi bee ra, af so⁠ˈ kúnëhté níi mi yéeh yii wona mi⁠ ⁠! Mbaa may wone Baaso⁠ˈ biti sëmlë⁠ˈ së⁠ˈ wahtii coono fa na saañ mii pese bee ra neh ? Ndaa coono fi baa daa tah mi ac feey nék⁠ ⁠!"]], [["Kon Baap, teeɓee ndamu⁠ ⁠!⁠ ⁠» Tígí daaha, un ɗofohte sun won tih : « ⁠ ⁠Mi teeɓpe ɓëewë ndami so⁠ˈ níi wocce, te may waa rii teeɓaat.⁠ ⁠»"]], [["Ɓëewë húmú daaha keluu una ra wonu tih : « ⁠ ⁠Yaa híníŋ⁠ ⁠!⁠ ⁠» Lahte ƴi wonu tih : « ⁠ ⁠Malaaka daa won ɗii na⁠ ⁠!⁠ ⁠»"]], [["Ndaa Yéesú won wa tih : « ⁠ ⁠Uni baa wonɗuy so⁠ˈ, wonɗu ɗon⁠ ⁠!"]], [["Wahtaa waɗti aattiyuun ëldúnë rë lahte ; kélfëe hom afa ra ay líkú leegi."]], [["Te so⁠ˈ, mi ɓéyrú mi paa⁠ˈ feey fa sun raa, may héc ɓëewë ɓéeɓ soo na.⁠ ⁠»"]], [["Wonee ke Yéesú bah, ɗi teeɓa⁠ˈ ɗee nay rii húlée rë."]], [["Ɓëewë wonu ri tih : « ⁠ ⁠Yee yoodu fun téeríi kootii yen ra biti Buura Koo fal ri ra ay pese peso faraah. Kon fu wona⁠ˈ biti Koy-ɓëe⁠ˈ ay keru sun ɗíh ? Koy-ɓëe⁠ˈ fë wah ?⁠ ⁠»"]], [["Ɗi won wa tih : « ⁠ ⁠Niiña ee filiɓ fon ndaa ri tallaay yin caak. Kon tílí niiña bee homa⁠ˈ ri ɗon na bee ra, toñeh ñúusë beetti ron, ndah ɓëyí tíl ñúus yéeh tígë na saañ ɗi ra."]], [["Gémí niiña bee homa⁠ˈ ri filiɓ fon ɗa, nda ɗon hen ɓëy niiña.⁠ ⁠»"], ["Wona⁠ˈ Yéesú iñƴaa níi wocce ra, ɗi hécëhté, ɗapohte wa."]], [["Kimtaanna paŋ Yéesú fíi ɓëewë rë ɓéeɓ, taheh wa gém ɗí."]], [["Yee húmú won yonente Isayii ra laha⁠ˈ⁠te ɗah. Ɗi húmú won tih :"], ["« ⁠ ⁠Yíkëe, daa gém yee wonu yen ra ?"], ["Yíkëe, fu teeɓ ɓídí ya⁠ˈ⁠u wah ?⁠ ⁠»"]], [["Isayii wonte yee tah ɓëewë míníh gém rë, won tih :"]], [["« ⁠ ⁠Koope búumílté wë,"], ["súhílté keeññi wa,"], ["toñeh wa ay ole,"], ["keeññi wa ay kúnsée ndín"], ["wa lof pesaɗ, mi paƴ wa yee homuu wa ra.⁠ ⁠»"]], [["Isayii húmú wona⁠ˈ Yéesú bín fë, ɗeef ɗi séenté ndami."]], [["Filiɓ fi ƴaaha ɓéeɓ, kaa⁠ˈ⁠eeh ow caak di kélfë yí yëwúɗɗë gémúté Yéesú. Ndaa bi helu wa nuf fariseŋŋa na, wa kaañuy rii teeɓa⁠ˈ toñeh wa ay líkú tígë na ɗaguu yëwúɗɗë Koope ra,"]], [["ndah biti ow daa kaña wa, daa génël wë biti Koope daa kaña wa."]], [["Yéesú ɓéyíɗté uni won tih : « ⁠ ⁠Ɓëyí gém soo na, gémëy soo na doŋ, ɗi gémpé ɓëe⁠ˈ wol so⁠ˈ ra ɓal."]], [["Ɓëyí ot so⁠ˈ, ɗeef otte ɓëe⁠ˈ wol so⁠ˈ ra."]], [["So⁠ˈ mi ac ëldúnë hawaanri ɓëewë, nda ɓëyí gém soo na dékéeh ñúusë."]], [["Ɓëyí keloh woni so⁠ˈ te ri ñeyeh na, daa may ri daane neh, ndah mi ac sëmlë⁠ˈ⁠í ɓëy ëldúnë ndaa daani wa neh."]], [["Ɓëyí fahaay soo ot te kaa⁠ˈ⁠a⁠ˈ⁠te keloh woni so⁠ˈ, iña won mi ra nay rii aattiyee yiin nay túkkíyé ëldúnë rë."]], [["Nagajek, mi kolaay koloo rek mi na won, Baaso⁠ˈ fa wol so⁠ˈ ra daa túuƴ së⁠ˈ won iña yëeddë⁠ˈ mí rë."]], [["Te mi yúhté biti yee túuƴë⁠ˈ rí rë daa na ona⁠ˈ pesa na ɗúméh rë. Ti ɗaaha nen, iña na won mi ra, mi wona⁠ˈ wa ti di naha⁠ˈ so⁠ˈ wa Baaso⁠ˈ nen.⁠ ⁠»"]]], [[["Bisa míllë⁠ˈ balaa Paagi yëwúɗɗë rë lahte. Yéesú yúhté biti wahtaa waɗ ɗii koloh ëldúnë, ɗi ɗeefiɗ Boffi ra lahte. Ɗi mëssí faha⁠ˈ ɓëewée ké rí nay rii hele feey fa ra fahoo. Te ri teeɓpe wa ɗee faha⁠ˈ ri wa níi tígí teem faha⁠ˈ ra."]], [["Yéesú a taalibe yi homu reer, ɗeef Seytaanaa ɓekke Yudaas koy Simoŋ Iskariyot nufa nay rii yaayee Yéesú rë."]], [["Yéesú yúhté biti Boffi tíkké iña ɓéeɓ ya⁠ˈ⁠i, ɗi yúhté biti ɓal ɗi kola⁠ˈ ɗii na te ri ay nimile ɗii na."]], [["Ɗaaha, ɗi kolohte loona, níssé búubí, ɓeɓpe ndíimú moosaa pokke kinohi,"]], [["antee ɓeɓ if, túmpé muluɓ, ñeete taalibe yi na, na hos kotti wa ; bi ri hosiɗ ɗi kotti ɓéeɓ, ɗi moosiɗ ɗi wa a ndíimëe pok ɗi kinohi ra."]], [["Laha⁠ˈ ri Simoŋ Peer na ra, Peer won ɗi tih : « ⁠ ⁠Ɗo fi Yíkëe, fu hosiɗ so⁠ˈ kotti so⁠ˈ a ?⁠ ⁠»"]], [["Yéesú won ɗi tih : « ⁠ ⁠Fu yéeh iti fi yee na paŋ mi ra doom, fay rii yúhé fayu.⁠ ⁠»"]], [["Peer won ɗi tih : « ⁠ ⁠Ɗamaay fu hosɗe so⁠ˈ kotti so⁠ˈ⁠ ⁠!⁠ ⁠» Yéesú tahte won ɗi tih : « ⁠ ⁠Mi hosɗay ro kottu raa, ɗeef hanndal ki yen ɗúmpé.⁠ ⁠»"]], [["Peer won ɗi tih : « ⁠ ⁠Kon Yíkëe, ngana teem kotti so⁠ˈ kut, lahe níi ya⁠ˈ yi so⁠ˈ a af so⁠ˈ ɓal⁠ ⁠!⁠ ⁠»"]], [["Yéesú won ɗi tih : « ⁠ ⁠Ɓëyí kola⁠ˈ ɓoohoh, faana ɓéeɓ lante, sohlaay ɗi ɓoohlee"], [". Ɗon fi ƴee ɗon ladute, ndaa ɗon ɓéeɓ daa ladu neh.⁠ ⁠»"]], [["Ɗeef Yéesú yúhté ɓëe⁠ˈ nay rii yaaye ra, daa tah ɗi won biti wa ɓéeɓ daa ladu neh."]], [["Hosa⁠ˈ Yéesú kotti taalibe yi níi wocce ra, ɗi ɓekaatte búubí, tookaatte loona, antee waa won tih : « ⁠ ⁠Ɗon yúhú iti fi yee pagiɗ mi ron ra a ?"]], [["Ɗon dëekúu së⁠ˈ yëeddëh a Yíkëe, te ɗon wonu kaah, mi ɗi."]], [["Hém so⁠ˈ mi Yíkëen, so⁠ˈ mi yëeddëhën, daa mi hos kotton raa, kon ɗon warutee hosanta⁠ˈ kot hanndal kon ɓal."]], [["Ɗon ot mi pagiɗ ɗon yii bah, ɗeef mi faha⁠ˈ biti ɗon pagee ri ɗaaha."]], [["Mee ron won kaaf ka ra ee : súrgë lukeh kélfíi gaan, ɓëe⁠ˈ wolu ra lukeh ɓëe⁠ˈ wol ri ra gaan."]], [["Bee yúhúu ron iñƴaa leegi ra, ɗon ñee na raa, keeññon ay sos."]], [["Mi wonaay ɗon ɓéeɓ nék⁠ ⁠! Mi yúh ɓëewë tanis mi ra. Ndaa yee bíníyú Téerëe rë waɗti laha laho. Téerëe won tih :"], ["“Ɓëe⁠ˈ funi woruu mbúuríi së⁠ˈ rë, daa míllë⁠ˈ hen kaa⁠ˈ⁠ohi so⁠ˈ.”"]], [["Mi wonte ron baaha abah balaa wahtaa lah. Hen ɗaa wahtaa lah raa, ɗon ay gém biti daa mi"], ["."]], [["Mee ron won kaaf ka ra ee : ɓëyí tah ɓëyí daa mi wol ri a ya⁠ˈ ana, ɗeef ɗi tah so⁠ˈ ; te ɓëyí tah so⁠ˈ, ɗeef ɗi tah ɓëe⁠ˈ wol so⁠ˈ ra.⁠ ⁠»"]], [["Woca⁠ˈ Yéesú woni baa ra, afa kúnëhté pak, ɗi won tih : « ⁠ ⁠Mee ron won kaaf ka ra ee : ow di ɗon na ay soo yaay.⁠ ⁠»"]], [["Taalibe ya yíih ɓëe⁠ˈ na wona⁠ˈ Yéesú rë, wa na yeelantuu affi wa."]], [["Ow di taalibe ya, kooji Yéesú, húmú hëbísí."]], [["Tígí daaha, Simoŋ Peer paŋke yodaɗ, nahte ri meel Yéesú ɓëe⁠ˈ na wona⁠ˈ ri ra."]], [["Taalibee sígímpé nuf Yéesú, meelte ri won tih : « ⁠ ⁠Fu wona⁠ˈ wa Yíkëe ?⁠ ⁠»"]], [["Yéesú loffe won tih : « ⁠ ⁠Mee saañ soop mbúurú loona ra ee : ɓëe⁠ˈ nay mi rii yere ra, ɗi ɓëyí baaha.⁠ ⁠» Tígí daaha, Yéesú ɓeɓpe mbúurú, sooppe ri loona, yeɗte ri Yudaas fi Simoŋ Iskariyot."]], [["Yudaas na tah mbúurëe, Seytaane na haal ri. Yéesú won ɗi tih : « ⁠ ⁠Yee nay fuu page ra, page ri gaaw⁠ ⁠!⁠ ⁠»"]], [["Ow yínë sah di wa fi taalibe ya húmú loona ra, yéeh yee faha⁠ˈ rii won ɗa."]], [["Bi Yudaas daa yef keesi wa, i ow waa na habuu biti Yéesú nah ri pay saam iña nay waa sohlee feeda ra, mbée nah ri komi ñëkíɗɗë sarah."]], [["Taha⁠ˈ Yudaas mbúurëe rë, ɗi yíppée ɗúh ëssín. Wahtii baaha ɗeef Koo elekke."]], [["Ɗúhë⁠ˈ Yudaas ëssín ɗë, Yéesú won tih : « ⁠ ⁠Leegi Koope teeɓa⁠ˈ ndami so⁠ˈ mi Koy-ɓëe⁠ˈ, mi teeɓa⁠ˈ ndami ɗi fi Koope."]], [["[Te mi teeɓa⁠ˈ ndami Koope raa,] Koope ɓal ay teeɓa⁠ˈ ndami so⁠ˈ, te ri yuloh paŋi, maañlay."]], [["Yee talla⁠ˈ mi hom filiɓ fon ɗa gaanlay yaawe⁠ ⁠! Ɗon ay soo saam, ndaa cëe mí won ɗon yee won mi yëwúɗɗë rë : ɗon míníh lah tígë në saañ mi ra."]], [["Mee ron yeɗ túuƴë⁠ˈ has ɗa ee : lah fëhëntíi hanndal kon. Di faha⁠ˈ mi ron, lah fëhëntíi ɗaaha hanndal kon."]], [["Ɗon fahanta⁠ˈ hanndal kon raa, tígí daaha ɓëewë ɓéeɓ ay yúh biti ɗon taalibe yi so⁠ˈ.⁠ ⁠»"]], [["Filoon fi baaha, Simoŋ Peer meelte Yéesú won tih : « ⁠ ⁠Fu saañ di Yíkëe ?⁠ ⁠» Ɗi loffe Peer won tih : « ⁠ ⁠Tígë homu yen bee ra kep fu mínéh ñee tal so⁠ˈ níi fu lah tígë na saañ mi ra, sehe níi fayu, fay naa lah.⁠ ⁠»"]], [["Peer won ɗi tih : « ⁠ ⁠Yíkëe, yi tah mi mínéh ñee talu leegi ? Mi tahte ñagi ñíin së⁠ˈ ndah ɗo⁠ ⁠!⁠ ⁠»"]], [["Yéesú won ɗi tih : « ⁠ ⁠Fu won kaah biti fu tahte ñagi ñíinú ndah so⁠ˈ a ? Mee roo won kaaf ka ra ee : añcaŋ, fiisiin ki paan, fay taasa⁠ˈ biti fu yúh së⁠ˈ níi hen waal éeyë.⁠ ⁠»"]]], [[["Yéesú antee won taalibe yi ɓéeɓ tih : « ⁠ ⁠Affon ɓanay kúnëh⁠ ⁠! Gémí Koope, te ɗon gém së⁠ˈ ɓal⁠ ⁠!"]], [["Faam Baaso⁠ˈ haŋke ; may pay mi waaƴiɗ ɗon tígí nay ron home. Henay baa koon mi woneh ron ɗi⁠ ⁠!"]], [["Mi pay mi waaƴiɗ ɗon ɗi níi woc ɗaa, may nimil mi kali ron. Hen ɗaaha raa, tígë nay mii home ra, ɗon ay home na ɓal."]], [["Ɗon yúhú waala yuliɗ tígë na saañ mi ra.⁠ ⁠»"]], [["Toomaa won ɗi tígí daaha tih : « ⁠ ⁠Yíkëe, fun yíih tígë na saañ fu ra, fun ay yúhée waala yuliɗ na ra ɗíh ?⁠ ⁠»"]], [["Yéesú won ɗi tih : « ⁠ ⁠Daa mi waala, daa mi kaaf ka, daa mi na ona⁠ˈ pesa. Ow mínéh pay Boffa na te ñeyeh soo na."]], [["Ɗon yúhú së⁠ˈ rëe kay, ɗon ay yúh Baaso⁠ˈ ɓal⁠ ⁠! Te dala⁠ˈ⁠te woteh, ɗon yúhúté rí te ɗon olute ri⁠ ⁠!⁠ ⁠»"]], [["Fílíp won ɗi tígí daaha tih : « ⁠ ⁠Yíkëe, teeɓ fun Boffa kut, fun sohluuy yin kay.⁠ ⁠»"]], [["Yéesú won ɗi tih : « ⁠ ⁠Fílíp, maaña maañ mi filiɓ fon ɗa ɓéeɓ fu yéeh së⁠ˈ doom a ? Ɓëyí ot so⁠ˈ, ɗeef otte Boffa⁠ ⁠! Kon fu wona⁠ˈ biti mi teeɓ ɗon Boffa ɗíh ?"]], [["Fu gémëy biti mee Baaso⁠ˈ na, te ri ee soo na a ? Unna won mi ɗon ra ɓéeɓ, kolaay soo na, ɗi fi Boffa hom soo na ra kay daa na paŋ légéyí."]], [["Gémí së⁠ˈ di yee wona⁠ˈ mi biti mee Baaso⁠ˈ na, te ri ee soo na ra. Ɗon gémúy unna won mi ɗon ƴaa raa, iña na paŋ mi ra waɗtee tah ɗon gém book⁠ ⁠!"]], [["Mee ron won kaaf ka ra ee : ɓëyí gém së⁠ˈ, ɗi fi ɓëyí baa ɓal ay paŋ iña na paŋ mi ra. Ɗi ay paŋ ƴi luk waa gaan sah, ndah mi saañ Boffa na,"]], [["te yii ɗon ɗaŋ ɗi ɓéeɓ, ɗon ñeya⁠ˈ ri tii so⁠ˈ, may ron rii pagiɗ, nda so⁠ˈ mi Koy ka mi teeɓa⁠ˈ ndami Boffa."]], [["Yii ɗon ɗaŋ ɗi, ɗon ñeya⁠ˈ ri tii so⁠ˈ, may rii paŋ."]], [["« ⁠ ⁠Ɗon faha⁠ˈ so⁠ˈ raa, ɗon ay ñee iña na túuƴ mí ɗon ɗa."]], [["Ɗaaha raa, may ɗaŋ Baaso⁠ˈ kom ɗon Dímlëh kay, bi ay home ɗon na faraah."]], [["Daa ri Ruuha na teeɓ ɓëewë kaaf ka ra. Ɓëewë feey fi bee míníh ríi haba⁠ˈ Dímlëh, ndah wa oluy ri, wa yíih rí. Ɗon nék, ɗon yúhú rí ; ɗi ee filiɓ fon te ri ay home ow fi ow ɗon na faraah."]], [["Mii ron yeɗɗa⁠ˈ baayu, may ayaat ɗon na."]], [["Tasse ƴutuuɗ fíi ɓëewë feey fi bee ii soo olil, ndaa ɗon ay ot biti mee pes ɗa, te ɗon ɓal ɗon ay pes."]], [["Bín fë rëe, ɗon ay yúh biti mee Baaso⁠ˈ na, ɗon ewu soo na, te mi ee ɗon na."]], [["Ɓëyí ham iña na túuƴë⁠ˈ mí rë afi te ri ñee na, ɗeef ɓëyí baa faha⁠ˈ⁠te so⁠ˈ. Ɓëyí faha⁠ˈ so⁠ˈ, Baaso⁠ˈ ay rii faha⁠ˈ ; so⁠ˈ ɓal may rii faha⁠ˈ te may rii teekiroh.⁠ ⁠»"]], [["Taalibee na wonuu Yudaas, bokaay a Yudaas Iskariyot ra, won Yéesú tih : « ⁠ ⁠Yíkëe, yi tah fay teekiree fun, fii teekiroh ɓëewí kayya ?⁠ ⁠»"]], [["Yéesú won ɗi tih : « ⁠ ⁠Ɓëyí faha⁠ˈ so⁠ˈ, ay ñee iña na won mi ra ; Baaso⁠ˈ ay faha⁠ˈ ɓëyí baaha, te funi Baaso⁠ˈ ay haal ɗii na, fun dék ɗii na."]], [["Ɓëyí fahaay so⁠ˈ, na ñeyeh iña na won mi ra. Te iña na keluu ɗon maa won wa ra, kolaay soo na, wa kola⁠ˈ Baaso⁠ˈ fa wol so⁠ˈ ra."]], [["« ⁠ ⁠Mi won ɗon iñƴah bee homa⁠ˈ mi leeloon bee ra."]], [["Lahte Dímlëhí ee ac filoon fi so⁠ˈ ra, daa ri Ruuh-Peseŋ fa nay wolee Baaso⁠ˈ di tii so⁠ˈ ra. Ɗi nay ron yëeddé ɓéeɓ, ɗi nédís ɗon iña won mi ron ra ɓéeɓ."]], [["Mi saañ sayo, ndaa may ron heliɗ jaamma, jaammaa laha⁠ˈ mi ra. Mii ron rii hella⁠ˈ ti di na paguu ri ɓëy ëldúnë nen. Affon ɓanay kúnëh, te ngënë tíití."]], [["Ɗon keluute woni so⁠ˈ ron biti mi saañ sayo ndaa may ayaat ɗon na ra maan ? Ɗon faha⁠ˈ so⁠ˈ koon, saaña na saañ mi Baaso⁠ˈ na ra, keeññon ay naa sose soso. Mi saañ Baaso⁠ˈ na, Baaso⁠ˈ fa luk soo gaan ɗa."]], [["Mi wonte ron baa leegi balaa iñƴaa lah, nda bín fë rëe, ɗon gém."]], [["Mii wonil caak a ɗon, ndah kélfíi feey fi bee ee ac ɗa. Ɗi mínéh yin soo na, daa may rii yeɗɗee yee nay lahe ra."]], [["Ƴaaha ɓéeɓ, nda ɓëewë yúh biti mi faha⁠ˈ⁠te Baaso⁠ˈ te mi paga⁠ˈ yee na nah ri so⁠ˈ ra. Këlíi yen saañ⁠ ⁠!⁠ ⁠»"]]], [[["Yéesú wonil tih : « ⁠ ⁠Daa mi tal béeñí kah-kah fa, te Baaso⁠ˈ daa na tooppitoh tal béeñë."]], [["Ya⁠ˈ⁠i tokoh so⁠ˈ mi tal béeñë ɓéeɓ te límëy, Baaso⁠ˈ ay rii lec. Ndaa bi na lím, ɗi ay rii yugus níi lan, ɗi ɓaatti lím."]], [["Ɗon fi ƴee nék, ɗon yugusute níi ɗon ladute. Unna won mi ron ra daa yugus ɗon níi ɗon madute ɗaa lan."]], [["Kon pëkíi soo na ti di poka⁠ˈ mi ɗon na nen. Ya⁠ˈ béeñí tokaay tala, ɓani afi kep dín mínéh lím ; ti ɗaaha nen, ɗon a affon kut ɗon míníh ɗúhíɗ njiriñ hém ɗon pokuuy soo na."]], [["« ⁠ ⁠Daa mi tal béeñë, ɗon daa ya⁠ˈ ya. Ɓëyí pokoh soo na, te mi pokoh ɗii na ay ɗúhíɗ njiriñ mi gaante. Ɗon míníh paŋ yin ɗeefa ɗon pëkíih soo na."]], [["Ɓëyí pokaay soo na ay betu ti ya⁠ˈ béeñí lecu leco, betute súhté nen ; ya⁠ˈ yi béeñí man ɗah ay luuhu luuho, betu kíi wa tam."]], [["Ɗon pokoh soo na, te ɗon ham unni so⁠ˈ ɗon na raa, ɗëgí yii neɓa⁠ˈ ron, ɗon ay rii liil."]], [["Ndami Baaso⁠ˈ yúhúu biti ɗon ɗúhíɗ njiriñ caak, ɗon teeɓa⁠ˈ biti ɗon taalibe yi so⁠ˈ."]], [["Di faha⁠ˈ so⁠ˈ Baaso⁠ˈ, mi faha⁠ˈ ron ɗaaha. Pésíi filiɓ faha⁠ˈ⁠a faha⁠ˈ mi ron ra."]], [["Di ñeya⁠ˈ mi túuƴë⁠ˈ yí Baaso⁠ˈ, mi na pes filiɓ faha⁠ˈ⁠a faha⁠ˈ ɗi so⁠ˈ ra, ɗon ñee túuƴë⁠ˈ yí së⁠ˈ rëe, ɗon ay pesee ɗaaha filiɓ faha⁠ˈ⁠a faha⁠ˈ mi ron ra."]], [["« ⁠ ⁠Ɗon ot mi won ɗon yii bah, mi faha⁠ˈ biti sosi keeñ so⁠ˈ hom ɗon na, te sosi keeñon mit sëk."]], [["Túuƴë⁠ˈ⁠í së⁠ˈ daa ri beh : Di faha⁠ˈ mi ron, lah fëhëntíi ɗaaha hanndal kon."]], [["Lahay ɓëyí faha⁠ˈ⁠te ow níi luk ɓëyí tah yera⁠ˈ⁠i ñíiní af kooƴƴi."]], [["Ɗon paŋ yii won mi ɗon raa, ɗeef ɗon kooƴƴi so⁠ˈ."]], [["Mii ron dëekíil súrgë, ndah súrgë na yéeh yii paŋ kélfíi. Mi dëekë⁠ˈ rën kooƴ, ndah mi teeɓpe ron iña kola⁠ˈ mi Baaso⁠ˈ na ra ɓéeɓ."]], [["Ɗon neh daa tansu so⁠ˈ ; daa mi tanis ron. Daa mi fal ron, mi wolte ron, ɗon ɗúhíɗ njiriñ, njiriñ mi na ɗúméh. Hen ɗaaha raa, yii ɗon ɗaŋ ɗi ɓéeɓ, ɗon ñeya⁠ˈ ri tii so⁠ˈ, Baaso⁠ˈ ay ron rii on."]], [["Filiɓ iñƴaa ɓéeɓ, mi faha⁠ˈ woni ron biti lah fëhëntíi hanndal kon."]], [["« ⁠ ⁠Ɗon ot ɓëewë feey fi bee kaa⁠ˈ ron, yúhí biti wa ɗéɓúu kaa⁠ˈ so⁠ˈ."]], [["Ɗon nonun ɓëy feey fi bee koon, tin wa ay ron faha⁠ˈ ndah ɗon nonu waa na. Ndaa mi tanisse ron mi ɗúhíɗté rën waa na, tahte ɗon nënlíh waa na. Yii baa daa tah wa kaa⁠ˈ ron."]], [["Nérsíi yee húmú won mi ron biti súrgë lukeh kélfíi gaan ɗa. Ɓëewë moklute so⁠ˈ raa, kon wa ay ron mokil ; ƴee ñeyu woni so⁠ˈ ra ay ñee wonnon ɓal."]], [["Yii wa paŋ ɗi ɗon ɓéeɓ daa mi tah, ndah wa yíih ɓëe⁠ˈ wol so⁠ˈ ra."]], [["Hena biti mi ayay te mi wonay a wa koon, tin wa ii habuu bakaaroh. Ndaa tígë homuu wa bee ra kep, wa lahluy layaa."]], [["Ɓëyí kaa⁠ˈ so⁠ˈ, ɗeef kaa⁠ˈ⁠a⁠ˈ⁠te Baaso⁠ˈ ɓal."]], [["Hena biti mi pagay kimtaanni ow kay mësëy wëe paŋ fíi wë koon, tin wa ii habuu bakaaroh. Leegi wa olute kimtaanni so⁠ˈ, wa anutee kaa⁠ˈ funi Baaso⁠ˈ ɓéeɓ."]], [["Yee bíníyú téeríi kootii wa ra laha⁠ˈ⁠te ɗah. Bíníyúté bitih :"], ["“Yee kaa⁠ˈ⁠uu wa so⁠ˈ ra lahay dalaa⁠ ⁠!”"]], [["Dímlëhí ron ac ayo : daa ri Ruuha na teeɓa⁠ˈ kaaf ka ra. Ruuha kola⁠ˈ Boffa na. May ñee⁠ˈ⁠ee Baaso⁠ˈ na mi wola⁠ˈ ron ri, te ri ay soo seedeyiɗ."]], [["Te ɗon ɓal, ɗon ay soo seedeyiɗ ndah yen daa húmú dalaana níi a ɗeh.⁠ ⁠»"]]], [[["Yéesú ɓaatte won tih : « ⁠ ⁠Ɗon ot mi won ɗon yii bah, nda ɗon ɓanti sélít."]], [["Yúhí biti ɗon ay líkú ílíƴƴë na ɗaguu yëwúɗɗë Koope ra ; te ay tíl níi sah, ɓëyí ƴahti ron bëem ay rii habee biti jaamiyoh Koope."]], [["Biti wa yíih Boffa te wa yíih so⁠ˈ ɓal daa nay tahe wa paŋ yii baaha."]], [["Mi won ɗon yii baaha biti lah na bín fë rëe, ɗon nérsëh yee húmú won mi ron ra. Biti mi mëssí hom leeloon daa tah mi wonay ron yin na daluu yen ñéerë⁠ˈ bín fë níi a ɗeh."]], [["« ⁠ ⁠Leegi mee saañ ɓëe⁠ˈ wol so⁠ˈ na ra, te ow di ɗon na meelay so⁠ˈ tígë në saañ mi ra."]], [["Yee won mi ɗon baa ra tahte keeññon ɗúmpé ces."]], [["Añcaŋ, mi won ɗon kaah : biti mi saañ daa gén ɗon na. Nagajek, mi saay raa, Dímlëhë waɗti ac ɗon na ra ii ayil⁠ ⁠! Ndaa mi saañ ɗaa, may ron ɗii wola⁠ˈ."]], [["Te ri ac ɗaa, ɗi ay teeɓ ɓëy ëldúnë biti wa homuy kaah di yii leŋke ɗee na oluu wa bakaaɗ ɗa, ɗee na oluu wa júɓ ɗë, a ɗee na oluu wa aattiya⁠ˈ ra :"]], [["wa homuy kaah di yii leŋke bakaaɗ, ndah wa gémúy së⁠ˈ ;"]], [["di yii leŋke júɓ, ndah mee saañ Baaso⁠ˈ na ra, te ɗon ii soo ollil ;"]], [["di yii leŋke aattiya⁠ˈ, ndah kélfíi feey fi bee daanute níi wocce."]], [["« ⁠ ⁠Mi talla⁠ˈ⁠te iñi caakki wona mi ron, ndaa tígë homuu yen bee ra kep wa ɗameh affon."]], [["Ruuha na teeɓa⁠ˈ kaaf ki Koope ra ac ɗaa, ɗi ay ɗon ñéyíɗ kaaf ka ɓéeɓ. Iña nay rii wone ra ii kola⁠ˈ ɗii na, ɗi ay wone iña keloh ri ra, ɗi teeɓ ɗon yii nay lahe."]], [["Daa ri nay teeɓee ndami so⁠ˈ, ndah ɗi ay ɓeyee iña soo na, teeɓ ɗon wa."]], [["Yii Baaso⁠ˈ daa laha⁠ˈ ri ɓéeɓ, daa mi laha⁠ˈ. Daa tah mi won ɗon biti Ruuha ay ɓeyee iña soo na, teeɓ ɗon wa.⁠ ⁠»"]], [["Yéesú wonil taalibe yi tih : « ⁠ ⁠Tasse i waal fíi ɗon ii soo ot, tíkëh i waal ɗon an soo olaat.⁠ ⁠»"]], [["I ow di taalibe yi na wonantuu hanndal ki wa tih : « ⁠ ⁠Ɗi faha⁠ˈ won yi biti tasse i waal yen ii rii ot, tíkëh i waal raa yen an ɗii olaat ? Ɗi faha⁠ˈ won yi biti ɓal ɗi saañ Boffa na ?⁠ ⁠»"]], [["Wa na wonaaluu wonu tih : « ⁠ ⁠I waal fi bah, ɗi faha⁠ˈ won yi na ? Ow yéeh yee na faha⁠ˈ rii won ra kat⁠ ⁠!⁠ ⁠»"]], [["Yéesú otte biti wa fahuu meeli, ɗi won wa tígí daaha tih : « ⁠ ⁠Yee wona⁠ˈ mi ron biti tasse i waal ɗon ii soo ot, tíkëh i waal raa ɗon an soo olaat ra, ɗon meelantuu baaha a ?"]], [["Mee ron won kaaf ka ra ee : ɗon ay foŋ ɗon hawoh, ɗeefa ɓëy ëldúnë homun sos-keeñ ; ɗon ay súfúñ lool, ndaa súfúñ fë ay yíssëh sos-keeñ."]], [["Loo ɓeleɓ ham raa na misik ɗii na, ndah ɗeef lowa daa lah ; ɗi múc ɗëe nék, ɗi hal misiga keeña sos níi sos, ndah ɗi kúɗté koy ëldúnë."]], [["Ɗon ɓal, tígë homuu ɗon bee ra, ɗon homuu misik a súfúñ ; ndaa may ron olaat, keeññon ay sos te ow ii mín kaa⁠ˈ keeññon sos."]], [["Bín fë rëe, ɗon ii soo meellil yin. Mee ron won kaaf ka ra ee : yii ɗon ɗaŋ ɗi ɓéeɓ, ɗon ñeya⁠ˈ ri tii so⁠ˈ, Baaso⁠ˈ ay ron rii on."]], [["Níi a ɗeh, ɗon ñeyuy tii so⁠ˈ ɗon ɗagute yin. Mantee ɗëgí, ɗon ay liil ; ɗaaha, keeññon ay sos dotooƴ.⁠ ⁠»"]], [["Yéesú antee tík won tih : « ⁠ ⁠Iña won mi ron ƴaa ra ɓéeɓ, mi ñeya⁠ˈ wa léeh. Wahtu ín ac fíi rë nék mii ron wonliil ɗaaha, may ron wonee iñi Baaso⁠ˈ ɓëñéet."]], [["Bín fë rëe, ɗon ay ñee⁠ˈ⁠ee tii so⁠ˈ ɗon ɗaŋ Boffa. Mi wonay ron biti may ron ɗagire ɗii na, ɗon daa nay ɗagire affon."]], [["Ɗi fi Boffa faha⁠ˈ⁠te ron ndah ɗon fahuute so⁠ˈ, te ɗon gémúté biti daa ri wol so⁠ˈ."]], [["Mi kola⁠ˈ Boffa na mi acce ëldúnë. Leegi may koloh ëldúnë, mi nimil Boffa na.⁠ ⁠»"]], [["Taalibe yi wonu ri tígí daaha tih : « ⁠ ⁠Ɗi ɗeh⁠ ⁠! Fu wonte wonni lante te fu ñeyaay léeh."]], [["Biti fu yúh ɓéeɓ te sohlaay ow meelle ro yin, haalte affi fun leegi, daa tah fun gém biti fu kola⁠ˈ Koope na.⁠ ⁠»"]], [["Yéesú won wa tih : « ⁠ ⁠Ɗon wonu kaah biti ɗon gémúté leegi a ?"]], [["A⁠ˈ⁠ ⁠! Wahtaa ee saañ lahe ra kat, te ri lahte níi wocce, wahtaa nay ron hasluu ra, ow fi ow ɗon na ɓéeɓ nimil faam wa, ɗon hel so⁠ˈ njunduŋ⁠ ⁠! Añcaŋ, mi homay a af so⁠ˈ njunuŋ kat, ndah Baaso⁠ˈ ee hëbís së⁠ˈ⁠ ⁠!"]], [["Ɗon ot mi won ɗon iñƴah, nda ɗon pokoh soo na, ɗon lah jaamma. Ɗon ay mok ëldúnë nék⁠ ⁠! Ndaa lah hëbí híin, mi ɓaŋke nguur ki ëldúnë⁠ ⁠!⁠ ⁠»"]]], [[["Wona⁠ˈ Yéesú iñƴaa níi wocce ra, ɗi ɓéyíɗté afi sun won tih : « ⁠ ⁠Baap, wahtaa lahte : teeɓee ndami so⁠ˈ mi Koohu, nda mi mín teeɓa⁠ˈ ndamu ɓal."]], [["Fu onte so⁠ˈ sañ-sañ sun fi ɓëewë ɓéeɓ, nda mi mín on ɓëewë déŋéen fú së⁠ˈ rë ɓéeɓ pesa na ɗúméh rë."]], [["Pesa na ɗúméh rë nék, toka⁠ˈ níil yúhí ɗo fi Koope fi kah-kah fa yínë kut ɗa, a yúhí so⁠ˈ mi Yéesú-Kiristaa fa wol fu ra."]], [["Mi paŋke légéyë nah fu so⁠ˈ ra, mi teeɓa⁠ˈ⁠te ndamu feey fa."]], [["Baap, kon leegi on so⁠ˈ ndam hëbísú, ndama húmú laha⁠ˈ mi ɗoo na, na lahay ëldúnë doom ra."]], [["« ⁠ ⁠Ɓëewë ɓeɓ fu ëldúnë fu déŋéenté së⁠ˈ wë rë, mi teeɓpe wa daa fu wah. Daa fu laha⁠ˈ wa, fu déŋéenté së⁠ˈ wë, wa ñeyute wonu."]], [["Leegi, wa yúhúté biti iña on fu so⁠ˈ ra ɓéeɓ kola⁠ˈ ɗoo na."]], [["Mi wonte wa unna won fu so⁠ˈ ra, te wa tahute wa. Wa yúhúté biti mi kola⁠ˈ ɗoo na kah-kah, wa gémúté biti daa fu wol so⁠ˈ."]], [["Af wa daa tah mi na ɗaŋ ɗo. Mi ɗagiray ɓëewë feey fi beh, mi ɗagiɗ ɓëewë déŋéen fú së⁠ˈ rë, ndah wa ƴuu."]], [["Yii lah mi ɓéeɓ daa fu laha⁠ˈ, te yii lah fu ɓéeɓ daa mi laha⁠ˈ ; te ndami so⁠ˈ feeñce waa na."]], [["Tasse ƴutuuɗ mii homil ëldúnë ; mi yuloh ɗoo na, ndaa wa fi ƴeh, wa lísú ëldúnë. Baap, ɗo fa sela ra, níirée wë tii gaanu, bee on fu so⁠ˈ ra, nda di lígínúu yen ana yen henute yínë, wa hen yínë ɗaaha."]], [["Homa⁠ˈ mi a wa ra, mi húmú níirë⁠ˈ wë a tii gaanu, bee on fu so⁠ˈ ra. Mi níiɗté wë, te ow múuƴëy waa na, henay ɓëe⁠ˈ waɗti múuƴ ɗë, nda yee won Téerëe rë lah."]], [["« ⁠ ⁠Bi leegi mi yuloh ɗoo na, mi won wa iñƴah bee lís mí ëldúnë bee ra, nda sosi keeña laha⁠ˈ mi ra hom waa na, keeññi wa sos dotooƴ."]], [["Mi léhínté wë yee won fu so⁠ˈ ra, ɓëy ëldúnë anutee waa kaa⁠ˈ, ndah wa nëníh ɓëy ëldúnë ti so⁠ˈ nen."]], [["Mi ɗaŋ ɗo biti fu sëmlë⁠ˈ wë ya⁠ˈ Seytaane, ndaa biti fu këlíɗ wë ëldúnë neh."]], [["Wa nëníh ëldúnë ti so⁠ˈ nen."]], [["Ɓukutee wa kaaf ka, wa hen ƴuu ; wonu daa kaaf ka."]], [["Mi wolte wa ëldúnë ti di wola⁠ˈ fu so⁠ˈ ëldúnë nen."]], [["Af wa tahte mi jébëlté rë af so⁠ˈ mi hente buu, nda wa ɓukutoh kaaf ka raa, wa hen ƴuu ɓal."]], [["« ⁠ ⁠Mi ɗagiɗ wa neh doŋ, ndaa a ɓëewë nay soo gémé filoon fe ndah iña nay wone wa fi ƴee sun fi so⁠ˈ ra."]], [["Baap, mi ɗaŋ ɗo biti wa ɓéeɓ hen yínë. Di homa⁠ˈ fu soo na mi hompe ɗoo na, wa ɓal homuun yen na ɗaaha. Hen ɗaaha raa, ɓëy ëldúnë ay gém biti daa fu wol so⁠ˈ."]], [["Ndama on fu so⁠ˈ ra mi onte wa ri, nda wa hen yínë ti di henuu yen yínë nen,"]], [["mi hom waa na, fu hom soo na, wa ɓéeɓ bok hen yínë. Hen ɗaaha raa, ɓëy ëldúnë ay gém biti daa fu wol so⁠ˈ, te fu faha⁠ˈ⁠te wa ti di faha⁠ˈ fu so⁠ˈ nen."]], [["Baap, tígë na saañ mi ra, mi faha⁠ˈ⁠te biti ɓëewë déŋéen fú së⁠ˈ rë hom na ɓal, nda wa ot ndama on fu so⁠ˈ ra, ndah fu maañcee soo faha⁠ˈ balaa ëldúnë saku."]], [["Te Baap, ɗo fa júɓ ɗë, ɓëy ëldúnë yíih rë, ndaa mi yúh rë, te ɓëewée ke so⁠ˈ ƴee yúhúté biti daa fu wol so⁠ˈ."]], [["Mi teeɓpe wa níi wa yúhúté daa fu wah, te may waa rii ɓaatti teeɓ, nda faha⁠ˈ⁠a faha⁠ˈ fu so⁠ˈ ra hom waa na, te so⁠ˈ ɓal mi hom waa na.⁠ ⁠»"]]], [[["Wona⁠ˈ Yéesú iñƴaa níi wocce ra, ɗi kolohte dah ɓani taalibe yi húusúté húlbí Sedoroŋ, haalute meey daaha."]], [["Ɗi fi Yudaas fa nay rii yaaye ra yúh hatni baaha, ndah Yéesú a taalibe yi na húmú nëfíh daaha."]], [["Ɗi kúɗté goomal soldaar a i wohoh di Faam fi gaani Koope ƴi yéŋké biti kélfë yí seeƴoh ya a fariseŋŋa daa yeru ri wa. Wa ayute, kúrëelúuté i lampa, kocom hawaanaa a ganaay."]], [["Bi yúh Yéesú iña nay rii kate ra ɓéeɓ, ɗi leɓohte wa won wa tih : « ⁠ ⁠Ɗon saamu wah ?⁠ ⁠»"]], [["Wa tahute wonu ri tih : « ⁠ ⁠Fun saamu Yéesú fí ɓëy Nasaret.⁠ ⁠» Ɗi won wa tih : « ⁠ ⁠Daa mi⁠ ⁠!⁠ ⁠» Ƴaaha ɓéeɓ, ɗeef Yudaas fa na saañ ɗii yaaye ra húmú filiɓ fi wa."]], [["Yéesú na won wa bitih « ⁠ ⁠daa mi⁠ ⁠» rek, wa sajalute, lasuute feey."]], [["Yéesú meelaatte wa won tih : « ⁠ ⁠Ɗon saamu wah ?⁠ ⁠» Wa wonu ri tih : « ⁠ ⁠Fun saamu Yéesú fí ɓëy Nasaret.⁠ ⁠»"]], [["Ɗi wonaat wa tih : « ⁠ ⁠Mi wonte ron ri koon, daa mi⁠ ⁠! Ɗon saamun so⁠ˈ kut ɗaa, yéɗɗí ɓëewí ƴee saañ.⁠ ⁠»"]], [["Yee húmú won Yéesú rë laha⁠ˈ⁠te ɗah. Ɗi húmú won tih : « ⁠ ⁠Baap, mi ñakay ow yínë sah di ɓëewë déŋéen fú së⁠ˈ rë.⁠ ⁠»"]], [["Ɗeef Simoŋ Peer kúɗté jépíl. Ɗi yíppée ríi fúul, paaŋke ri súrgíi seeƴohi gaana, lecce nufi ñamaa fa. Súrgëe nufa lecu ra hínú Malkus."]], [["Yéesú won Peer tígí daaha tih : « ⁠ ⁠Nimilire jépílú mbari⁠ ⁠! Gulii coono fa yeɗ so⁠ˈ Baaso⁠ˈ ra mi waray rii han waro a ?⁠ ⁠»"]], [["Soldaarra a kélfíi wë, a wohoh yi Faam fi gaani Koope habute Yéesú tígí daaha, pokalsuute ri a níh."]], [["Wa ɗéɓúu ríi kúɗ faam Haan. Haan daa pacool Kayif fa húmú seeƴohi gaana kíilí baaha ra."]], [["Ɗi fi Kayif daa húmú won yëwúɗɗë biti ow yínë kut ñak ñíiní ndah ɓëewë daa gén."]], [["Na kúrú wë Yéesú faam seeƴohi gaana ra, Simoŋ Peer a ow kay di taalibe ya ñeyute tala. Bi yúh seeƴohi gaana taalibii bah, tahte ɗi fi taalibee a Yéesú daa hëeltú filiɓ faam fa."]], [["Ndaa Peer húmú ëssín, hëbís ílë. Tígí daaha, taalibee koon ɗúhté, wonte a ɓelaa na woh ílë rë, ɓekke Peer filiɓ."]], [["Ɓelaa won Peer tih : « ⁠ ⁠Ɗo fi bee ɓal, fu noneh taalibe yi ɓëyí bee nagajek a ?⁠ ⁠» Peer won ɗi tih : « ⁠ ⁠Mi noneh na dé⁠ˈ⁠ ⁠!⁠ ⁠»"]], [["Bi húmú sos Koo, súrgë yë a wohoh ya këɗɗúté kíi na yoonnduu ; Peer hompe a wa na yoonndoh ɓal."]], [["Seeƴohi gaana"], ["yampe na meel Yéesú yii leŋke taalibe yi na a yee na yëeddë⁠ˈ rí rë."]], [["Yéesú won ɗi tih : « ⁠ ⁠Iña won mi ra, mi wona⁠ˈ wa sun ɓëewë ɓéeɓ na keluu. So⁠ˈ mi mëssí yëeddë⁠ˈ filiɓ ílíƴƴë na ɗaguu yëwúɗɗë Koope ra a filiɓ Faam fi gaani Koope, te yëwúɗɗë ɓéeɓ tee⁠ˈ⁠uu na ; mi wonay yin las⁠ ⁠!"]], [["Ngana meel so⁠ˈ⁠ ⁠! Iña won mi ra, meele wa ɓëewë síkírúu së⁠ˈ rë. Wa yúhú iña won mi ra.⁠ ⁠»"]], [["Wona⁠ˈ Yéesú woni bah, lahte wohohi húmú në, fúuɗté rí mbeƴ, won tih : « ⁠ ⁠Fay lofee seeƴohi gaana ɗaaha a ?⁠ ⁠»"]], [["Yéesú won ɗi tih : « ⁠ ⁠Woni so⁠ˈ ñeyay waal raa, teeɓ so⁠ˈ tígë héllë⁠ˈ mí rë, ndaa hena biti mi wona kaah raa, ɗeef fu laɓa⁠ˈ so⁠ˈ yih ?⁠ ⁠»"]], [["Tígí daaha, Haan yeñce Yéesú faam Kayif seeƴohi gaana, ɗeef Yéesú lís pokki."]], [["Filiɓ fi ƴaaha ɓéeɓ, Simoŋ Peer hompe na yoonndoh rek. Lahte ɓëyí won ɗi tih : « ⁠ ⁠Ɗo fi bee ɓal, fu noneh taalibe yi nagajek a ?⁠ ⁠» Peer taasa⁠ˈ⁠te won ɗi tih : « ⁠ ⁠Mi noneh na dé⁠ˈ⁠ ⁠!⁠ ⁠»"]], [["Filoon fi baaha, ow di súrgë yí seeƴohi gaana, mboko mi ɓëe⁠ˈ Peer lec nufa ra, won ɗi tih : « ⁠ ⁠Mi ot ɗo fi bee a ɗi filiɓ meeya neh nagajek a ?⁠ ⁠»"]], [["Taasa⁠ˈ Peer waali yínée, paan yíppée fiisoh."]], [["Yéesú ɓeyute faam Kayif daaha, kúrúté faam gëernëer ɓaabin cúɓ. Ndaa lahuu wa ra, wa haaluy filiɓ, wa kaa⁠ˈ⁠uu biti wa ay sobeye nda wa mín ñam ñami feedi Paaga."]], [["Tígí daaha, Pilaat ɗeefiɗte wa won wa tih : « ⁠ ⁠Ɗon wonu ti ɓëyí bee paŋ yih ?⁠ ⁠»"]], [["Wa lofute ri wonu tih : « ⁠ ⁠Ɗi henay ow ɓos koon fun këmí rë rí⁠ ⁠!⁠ ⁠»"]], [["Pilaat won wa tih : « ⁠ ⁠Ɗon fi ƴaa ɓéyí rí, ɗon ñee yee won kootii ron ra ɗon aattiya⁠ˈ ri⁠ ⁠!⁠ ⁠» Wa wonu ri tih : « ⁠ ⁠Fun lahuy sañ-sañi tíkúun fun húl sun ow, fun hap ri.⁠ ⁠»"]], [["Yee húmú won Yéesú rë laha⁠ˈ⁠te ɗah sun fi ɗee nay rii húlée rë."]], [["Tígí daaha, Pilaat nimilte filiɓ faam fa, dëekrëhté Yéesú meelte ri won tih : « ⁠ ⁠Daa fu buuri yëwúɗɗë ë ?⁠ ⁠»"]], [["Yéesú won ɗi tih : « ⁠ ⁠Woni baa kola⁠ˈ ɗoo na mbée ow daa won ɗo baaha sun fi so⁠ˈ ?⁠ ⁠»"]], [["Pilaat tahte won tih : « ⁠ ⁠Maa mi yëwúɗ ë ? Ɓëy heedon a kélfë yí seeƴoh yon daa komu so⁠ˈ ro⁠ ⁠! Kon fu paŋ yih ?⁠ ⁠»"]], [["Yéesú loffe ri won tih : « ⁠ ⁠Nguur ki so⁠ˈ nguur ki feey fi bee neh. Nguur ki so⁠ˈ ƴaha nguur ki feey fi bee koon, tin súrgë yí së⁠ˈ ay soo haa⁠ˈ⁠iɗ níi mi yëeyíh yëwúɗɗë ; ëe-ëe⁠ˈ, nguur ki so⁠ˈ nguur ki feey fi bee neh.⁠ ⁠»"]], [["Pilaat won ɗi tih : « ⁠ ⁠Kon fu buur a ?⁠ ⁠» Yéesú won ɗi tih : « ⁠ ⁠Fu wonte ri, daa mi⁠ ⁠! Seedii kaaf ka daa tah mi límú, seedii kaaf ka daa tah mi ac feey fi beh. Te ɓëyí hom kaaf ka ɓéeɓ, helte nuf iña na won mi ra.⁠ ⁠»"]], [["Pilaat won ɗi tih : « ⁠ ⁠Úh⁠ ⁠! Yi daa kaah ?⁠ ⁠»"], ["Kola⁠ˈ ri woni bah, Pilaat ɗúhëetté ëssín ɗeefiɗte yëwúɗɗë, won wa tih : « ⁠ ⁠So⁠ˈ mi olay yii mín tíkú sun fi ɓëyí beh,"]], [["te ɗon ɓaahuu biti lahaa Paak ɓéeɓ, mi ɗúhríɗ ɗon ow yínë kasu. Ɗon fahuuy biti mi yessiɗ ɗon buuri yëwúɗɗë ë ?⁠ ⁠»"]], [["Tígí daaha, wa ɓéyrúté unni wa sun wonu tih : « ⁠ ⁠Ëe-ëe⁠ˈ⁠ ⁠! Ɗi neh⁠ ⁠! Ɗúhríɗ fun Barabaas.⁠ ⁠» Ɗeef ɗi fi Barabaas fa banndi."]]], [[["Filoon fi baaha, Pilaat naha⁠ˈ⁠te fúuɗɗëhí Yéesú laraw."]], [["Soldaarra ɓeyute ñap yugusute baane, ɓekute ri af Yéesú, tíkúté paltu luum sun fi,"]], [["leɓuute ri wonu ri tih : « ⁠ ⁠Coleere buuri yëwúɗɗë⁠ ⁠!⁠ ⁠» Wa na anuu rii fúuɗsë⁠ˈ mbeƴ."]], [["Pilaat ɗúhëetté yëwúɗɗë në, won wa tih : « ⁠ ⁠Cëe mi ac mi komɗoh ron ri ëssë, nda ɗon yúh biti mi olay yii mín tíkú sun fi ɓëyí beh.⁠ ⁠»"]], [["Tígí daaha, Yéesú ɗúhté, ɓani baanii yëlbí a paltii luumi. Pilaat won ɓëewë tih : « ⁠ ⁠Ɓëe⁠ˈ abah⁠ ⁠!⁠ ⁠»"]], [["Kélfë yí seeƴoh ya a wohoh ya oluu wa Yéesú, wa ɓéyrúté unni wa sun na wonu tih : « ⁠ ⁠Daaƴe ri kurwah ɓal⁠ ⁠! Daaƴe ri kurwah⁠ ⁠!⁠ ⁠» Pilaat won wa tih : « ⁠ ⁠Ɓéyí rí ɗon daaƴiɗ ɗi affon. So⁠ˈ mi olay yii mín tíkú sun fi.⁠ ⁠»"]], [["Yëwúɗɗë wonu Pilaat tih : « ⁠ ⁠Kootii fun kadda⁠ˈ⁠te ow sol Koope, te ri wonte biti ɗi Koy Koope. Kon ɗi waɗti hawun húl⁠ ⁠!⁠ ⁠»"]], [["Kela⁠ˈ Pilaat woni bah, ɗi ɓaattee tíit."]], [["Ɗi haalaatte faam, meelte Yéesú won ɗi tih : « ⁠ ⁠Fu ɗúhë⁠ˈ dih ?⁠ ⁠» Yéesú hente tiɗ, lofay ri."]], [["Tígí daaha, Pilaat won ɗi tih : « ⁠ ⁠Fii soo tiil a ? Fu yéeh biti mi mín ɗëe yeris te mi mín ɗëe daaƴɗoh kurwah a ?⁠ ⁠»"]], [["Yéesú won ɗi tih : « ⁠ ⁠Fu mínéh yin yínë sah sun fi so⁠ˈ, henay yee yeɗ ɗo Koope fa sun ɗa. Yii baa daa tah bakaadi ɓëe⁠ˈ yeñ so⁠ˈ ɗoo na ra luk buu gaan.⁠ ⁠»"]], [["Pilaat kola⁠ˈ daaha na saam ɗee nay rii yeɗɗee Yéesú rë. Ndaa yëwúɗɗë ɓéyrúté unni wa wonu tih : « ⁠ ⁠Fu yeris ɓëyí bee ɗeef fu ñéerëey a Sesaar"], [". Ɓëyí tík afi buur, ɗeef haa⁠ˈ Sesaar.⁠ ⁠»"]], [["Kela⁠ˈ Pilaat unni ƴah, ɗi ɗúhíɗté Yéesú fëel, antee took ñaana na aattiyuu, hom ëssë dérúu a la⁠ˈ, na wonuu yëwúɗɗë Gabataa ra."]], [["Yiin fi baaha, tee⁠ˈ⁠a⁠ˈ a bisa míllë⁠ˈ waaji Paagi yëwúɗɗë, bee laha⁠ˈ na⁠ˈ leelu af ra. Pilaat won wa tígí daaha tih : « ⁠ ⁠Buuron abah⁠ ⁠!⁠ ⁠»"]], [["Ndaa wa ɓéyrúté unni wa na wonu tih : « ⁠ ⁠Ɗi húlë ɓal⁠ ⁠! Ɗi húlë⁠ ⁠! Daaƴe ri kurwah⁠ ⁠!⁠ ⁠» Pilaat won wa tih : « ⁠ ⁠May daaƴe buuron kurwah nam a ?⁠ ⁠» Kélfë yí seeƴoh ya wonu ri tih : « ⁠ ⁠Henay Sesaar, fun lahuy buur kay.⁠ ⁠»"]], [["Tígí daaha, Pilaat yeɗɗa⁠ˈ⁠te wa Yéesú, wa daaƴe ri kurwah."], ["Soldaarra yípútée ham Yéesú."]], [["Ɗi fi Yéesú daa enoh kurwahi, wa ɗúhúté gina, yullute tígë në wonuu « ⁠ ⁠Këeŋ-af⁠ ⁠» ra. Tígí daaha wonuu « ⁠ ⁠Golgotaa⁠ ⁠» di ébrë."]], [["Lahuu wa ra, soldaarra daaƴute Yéesú kurwaha. Wa daaƴaaluute ow ana kay kurwah : ɓëyí yínëe paa⁠ˈ⁠te Yéesú ya⁠ˈ ñamaa, yínëe paa⁠ˈ⁠te ri ya⁠ˈ sugu, Yéesú hompe leelaa."]], [["Pilaat naha⁠ˈ⁠te bíníi a tíkrëhí unni ƴee sun fi kurwaha. Unna won yii beh : « ⁠ ⁠Yéesú fí ɓëy Nasaret, buuri yëwúɗɗë.⁠ ⁠»"]], [["Bi wulay tígë daaƴuu Yéesú rë gina, te unna bíníyú ébrë, lateñ a gerek, ow caak olute, yúhúté yee bíníyú rë."]], [["Yee bíníyú baa ra neɓaay kélfë yí seeƴoh ya, wa payute wonu Pilaat tih : « ⁠ ⁠Fu waray bíní “buuri yëwúɗɗë” koon. Fu waɗti bíníyë biti “ɓëyí bee won ti daa ri buuri yëwúɗɗë”.⁠ ⁠»"]], [["Pilaat won wa tih : « ⁠ ⁠Yee bíní mí rë, mi bíníté rí níi wocce.⁠ ⁠»"]], [["Daaƴuu soldaarra Yéesú níi wocce ra, wa ɓeyute yéré yí woruute wa cér iniil hanndal ki wa. Wa anutee ɓeɓ búubée ké rí teru sun níi feey te lahay ɗíis ɗë,"]], [["wonu tih : « ⁠ ⁠Génë biti yen ɗarun ri ɗaro raa, yen púlúf rí yen ot ɓëe⁠ˈ nay rii lahee ra.⁠ ⁠» Yee húmú bíníyú Téerëe rë laha⁠ˈ⁠te ɗah. Téerëe húmú won tih :"], ["« ⁠ ⁠Wa woruute yéré yí së⁠ˈ, púlúfúté búubí së⁠ˈ.⁠ ⁠»"], ["Ɗee bíníyúu rí ɗaa ra, soldaarra paguu ri ɗaaha kep."]], [["Yaafi Yéesú húmú caŋ hëbís kurwaha ɓani koy-yaafa ɓeleɓ, a Mari ɓeleɓ Kolopas, a Mari fi ɓëy Makdalaa."]], [["Yéesú otte yaafi, otte taalibee daa kooji ra hompe hëbísí, ɗi won tih : « ⁠ ⁠Yaa ow, koohu abah.⁠ ⁠»"]], [["Ɗi won taalibee tih : « ⁠ ⁠Yaafu abah.⁠ ⁠» Kola⁠ˈ⁠te baaha, taalibee ɓeɓpe yaafi Yéesú yeffe ri faami."]], [["Nda yee won Téerëe rë lah, filoon fi baaha, bi yúh Yéesú biti iña ɓéeɓ púlgísë⁠ˈ⁠té leegi, ɗi won tih : « ⁠ ⁠Mi sifirohte.⁠ ⁠»"]], [["Ɗeef lahte yaadi líiffé bineegar húmú hatinni ƴaaha. Soldaarra yípútée ɓeɓ líil soopute ri bineegar, pokute ri ya⁠ˈ isop, yullute ri ɓúk Yéesú na fahuu hënndí."]], [["Ɗíkísë⁠ˈ Yéesú bineegara, ɗi won tih : « ⁠ ⁠Iña ɓéeɓ púlgísë⁠ˈ⁠té.⁠ ⁠» Ɗi sígímpé, yeɗɗohte lússé."]], [["Wahtu yi ƴaaha, ɗeef bisa na hílsúu yëwúɗɗë rë ee saañ dale ra. Kélfë yí yëwúɗɗë fahuuy biti ɓúudé hom sun kurwah bis hílsëe, ɓaatte biti bisi hílsíi bee bis gaan. Tígí daaha, wa payute Pilaat na, wonute ri biti ɗi naha⁠ˈ korsa⁠ˈ⁠i kotti ɓëewë daaƴu ra"], [", ɓúudé yë këllú tígë."]], [["Nahuu soldaarra baaha ra, wa ñeyute ɓëewë daaƴu a Yéesú rë, korsuute kotti bee ɗéɓ ɗë, ñeyute ana fa na, korsuute kotta."]], [["Ɗi fi Yéesú nék, lahuu soldaarra ɗii na olute biti ɗi húlté níi wocce ra, tígí daaha, wa korsuuy kotta."]], [["Ndaa ow di soldaarra tappe ri juun hatin araal, ñif a muluɓ yíppée nëe ɗúh."]], [["Ɓëe⁠ˈ ɓílíɗ iñƴee ra tíkké íllí në ngëeƴ, te iña won ɗi ra laha⁠ˈ ɗaaha. Ɗi a faanaŋ fi yúhté biti iña laha⁠ˈ ɗaaha. Ɗon ot ɗi won iñƴeh, nda ɗon gém ɗon ɓal."]], [["Iñƴaa ɓéeɓ laha⁠ˈ⁠te ɗah, nda yee bíníyú Téerëe rë lah. Bíníyúté Téerëe bitih :"], ["« ⁠ ⁠Ƴuh yínë sah ii kon faana.⁠ ⁠»"]], [["Bíníyúté biti ɓal :"], ["« ⁠ ⁠Wa ay ƴíiɗ ɓëe⁠ˈ wa jabu ri ra.⁠ ⁠»"]], [["Filoon fi baaha, lahte ɓëyí hínú Suseef dék Arimate, payte Pilaat na, meelte ri ɓúudé fí Yéesú. Ɗi non taalibe yi Yéesú ndaa bi húmú neeh ri kélfë yí yëwúɗɗë, ɗi húmú teekiraay baaha. Pilaat tahiɗte ri, Suseef payte ɓeɓpe ɓúudé fë."]], [["Tígí daaha, Nikodem ɓal acce habra⁠ˈ⁠te ri. (Nikodem fi baa húmú mëssée pay yérí Yéesú elek.) Wa kúrúté laakkoloñi yugusuu míirí boolluu a barbosaa, ƴi waɗtee mit kílë sabay éeyë."]], [["Wa ɓeyute ɓúudé fí Yéesú, na líiwú rí boy, na túmú rí yin heeñlaa ti di ɓaahuu ri yëwúɗɗë nen biti wa ƴahti hac ɓúudé."]], [["Tígë daaƴuu Yéesú kurwah ra lahte meey, bi kolom ki ow mësúy nëe hacu húmú në."]], [["Bi na saañ dale bisa na hílsúu yëwúɗɗë rë te kolom ka wulay daaha, wa ɗapute ɓúudé fí Yéesú në."]]], [[["Hagadi dímëesë, Mari fi ɓëy Makdalaa kolohte saañce tígë hacuu Yéesú rë. Laha⁠ˈ ri ra, ɗi ɗeef la⁠ˈ⁠a húmú ɓúk luuya ra éccírúté."]], [["Ɗi yíppée múkë Simoŋ Peer na a taalibii yínëe Yéesú kooƴa⁠ˈ ri ra, won wa tih : « ⁠ ⁠Ɓúudé fí Yíkëe ɓeyute nuŋa, te fun yíih tígë kúrú rí rë.⁠ ⁠»"]], [["Tígí daaha, Peer a taalibii yínëe koluute na suu luuyin."]], [["Wa húmú múkëyú múkëyë na suu wa ra. Bi luk taalibii yínëe Peer gaaw, ɗi ɗéɓpé rí luuya."]], [["Laha⁠ˈ ri ra, ɗi yérëntëhté otte boyya filiɓ, ndaa ri haalay."]], [["Simoŋ Peer laha⁠ˈ daaha, haalte na yeel boyya."]], [["Boya húmú af Yéesú rë homay a boyyi kayya ; ɗi túlúñú túlúñë, hompe kay."]], [["Taalibii yínëe ɗéɓpí lah ra haala⁠ˈ daaha otte boyya, gémpé biti Yéesú kolohte."]], [["Yúhí biti níi a baaha, ɗeef taalibe ya yíih yee faha⁠ˈ won Téerëe rë doom, biti Yéesú waɗtee koloh ɓúudé."]], [["Taalibe yi ana ya koluu daaha, suute faam."]], [["Ɗi fi Mari, nimila⁠ˈ ri ra, hom fëel fí luuya na looy. Ɗi hom looya yérëntëhté filiɓ,"]], [["otte malaaka ana yi ɓekuu búuɓ naa⁠ˈ, tookute tígë húmú fënɗú ɓúudé fí Yéesú rë, bee hompe hatna húmú afa ra, yínëe hompe hatna húmú paa⁠ˈ kotta ra."]], [["Wa wonu ri tih : « ⁠ ⁠Fu looy yi yaa ow ?⁠ ⁠» Ɗi won wa tih : « ⁠ ⁠Ɓúudé fí Yíkíi së⁠ˈ ɓeyute, te mi yéeh tígë kúrú rí rë.⁠ ⁠»"]], [["Ɗi hom woni yii baa na heeltoh, ɗi otte ow caŋke hëbísí ndaa ri yéeh ɓëe⁠ˈ, ɗeef yaa Yéesú."]], [["Yéesú won ɗi tih : « ⁠ ⁠Fu looy yi yaa ow ? Fu saam wah ?⁠ ⁠» Bi haba⁠ˈ Mari biti yaa wohohi meeya, ɗi won ɓëe⁠ˈ tih : « ⁠ ⁠Ɓahaa, daa fu kúrë rí rëe, won so⁠ˈ tígë ɗap fu ri ra, mi kale ri.⁠ ⁠»"]], [["Yéesú won ɗi tígí daaha tih : « ⁠ ⁠Mari⁠ ⁠!⁠ ⁠» Ɗi yíssëhté Yéesú në, won tih : « ⁠ ⁠Rabbuni⁠ ⁠!⁠ ⁠» (daa ri yëeddëh di ébrë)."]], [["Yéesú won ɗi tih : « ⁠ ⁠Ngana ham so⁠ˈ deh, ndah mi lahay Baaso⁠ˈ na doom. Tílé fu won koy-yaayyi so⁠ˈ biti mi hom kotti saañi Baaso⁠ˈ na daa Boffon ɗa, Koope fi so⁠ˈ na daa Koope fon ɗa.⁠ ⁠»"]], [["Mari fi ɓëy Makdalaa yíppée saañ, wonte taalibe ya biti ɗi otte Yíkëe, léhínté wë yee won ɗi ra."]], [["Sosaɗ na⁠ˈ⁠i dímëesí baaha, bi ɗeef taalibe ya kaañuy kélfë yí yëwúɗɗë, wa téƴúuté faam. Yéesú acce hente bereeh leelii wa, won wa tih : « ⁠ ⁠Cëlíirí yaawe⁠ ⁠! Hëmíi jaamma⁠ ⁠!⁠ ⁠»"]], [["Wona⁠ˈ ri wa iñƴaa ra, ɗi teeɓpe wa ya⁠ˈ yi a hatni yíníi araali. Keeññi taalibe ya sos soso níi ola olu wa Yíkëe rë."]], [["Yéesú wonaat wa tih : « ⁠ ⁠Cëlíirí yaawe⁠ ⁠! Hëmíi jaamma⁠ ⁠! Di wola⁠ˈ so⁠ˈ Baaso⁠ˈ, so⁠ˈ mi wola⁠ˈ ron ɗaaha.⁠ ⁠»"]], [["Kola⁠ˈ ri woni baa ra, ɗi ëffé sun fi wa, won wa tih : « ⁠ ⁠Tëhí Ruuh-Peseŋ⁠ ⁠!"]], [["Ɓëyí ɗon baal ri bakaaɗɗi, ɗeef Koope baalte ri. Ɓëyí ɗon habiɗ ɗi bakaaɗɗi, ɗeef Koope habiɗte ri wa.⁠ ⁠»"]], [["Toomaa fa na dëekúu Síisë rë non taalibe yi sabboo a ana ya, ɗeefaay na ac Yéesú rë."]], [["Aya⁠ˈ ri taalibe yi kayya wonute ri biti wa olute Yíkëe rë, ɗi won wa tih : « ⁠ ⁠Hém so⁠ˈ mi olay daaƴiitti pontu ya ya⁠ˈ ya, hém so⁠ˈ mi ɓekay kun so⁠ˈ ílíƴƴë daaƴuu ri faana ra, te mi ɓekay ya⁠ˈ so⁠ˈ lafi araali, mii mëssí gém biti ɗi kolohte ɓúudé.⁠ ⁠»"]], [["Nimila⁠ˈ bisi baa ɗeef taalibe yi Yéesú téƴëetúté faam fa, Toomaa hompe a wa ra, Yéesú acce hente bereeh waa na won tih : « ⁠ ⁠Cëlíirí yaawe⁠ ⁠! Hëmíi jaamma⁠ ⁠!⁠ ⁠»"]], [["Ɗi antee won Toomaa tih : « ⁠ ⁠Ɓeke kunu nuŋŋi ya⁠ˈ yi so⁠ˈ fu olsoh ; ɓeke ya⁠ˈ⁠u araal so⁠ˈ. Yeɗɗe lah nuf ana, fu gém⁠ ⁠!⁠ ⁠»"]], [["Toomaa won ɗi tih : « ⁠ ⁠Daa fu Yíkíi së⁠ˈ, daa fu Koope fi so⁠ˈ⁠ ⁠!⁠ ⁠»"]], [["Yéesú won ɗi tih : « ⁠ ⁠Biti fu otte so⁠ˈ daa tah fu gém ë ? Ɓëyí gém së⁠ˈ te olay so⁠ˈ, lahte sos-keeñ.⁠ ⁠»"]], [["Yéesú paŋke kimtaan kay caak fíi taalibe yi, ƴi yéŋké biti ɓíllúy téeríi beh."]], [["Ƴee filiɓ téeríi bee nék, ɓíllú biti ɗon gém biti Yéesú daa Buura Koo fal ri ra, Koy Koope. Te ɗon gém ɗii na raa, ɗon ay pes ndah ɗi."]]], [[["Filoon fi baaha, Yéesú feeñiyaatte taalibe yi ɓúk laahi Tiberiyat"], [". Ɗi feeñiya⁠ˈ wa ɗeh :"]], [["Simoŋ Peer a Toomaa fa na dëekúu Síisë rë daa húmú, a Natanayel fi ɓëy Kanaa di Galile, a koyyi Sebede, a taalibe yi Yéesú ana kay."]], [["Simoŋ Peer won wa tih : « ⁠ ⁠Mee saañ seeɓ ɗa.⁠ ⁠» Wa wonu ri tih : « ⁠ ⁠Caa fun ñéerë⁠ˈ a ro fun ɓal.⁠ ⁠» Tígí daaha, wa ñéerúuté haalute gaala. Ndaa elgi baaha ɓéeɓ wa habuy yin."]], [["Yíilë⁠ˈ Koo ra, Yéesú acce caŋke ɓúk laaha, ndaa taalibe ya yíihsíih rí."]], [["Ɗi won taalibe ya tih : « ⁠ ⁠Ɗon habute jén saa yaawe ?⁠ ⁠» Wa wonu ri tih : « ⁠ ⁠Fun habuy yin.⁠ ⁠»"]], [["Ɗi won wa tih : « ⁠ ⁠Yéesí mbaala hatna paa⁠ˈ ya⁠ˈ ñamaa di gaala ra, ɗon ay ham.⁠ ⁠» Tígí daaha, wa yeesute mbaala. Mbaala hampe jén, líif líifë níi wa míníh ríi ɗúhíɗ mulaa."]], [["Ow di taalibe ya, kooji Yéesú, won Peer tih : « ⁠ ⁠Yaa Yíkëe⁠ ⁠!⁠ ⁠» Kela⁠ˈ Simoŋ Peer uni bah, ɗi yíppée ɓekoh búubée ké rí húmú nís ɗí na seeɓ ɗi ra, yíppée haal mulaa."]], [["Taalibe yi kayya ayuu a gaala, na fasu mbaala líif jén ɗë. Wa húmú wuluuy ɓúk laaha, yee talluu wa ra waɗti hena jaak tíméer (100)."]], [["Lahuu wa cépúté gaala ra, wa olute jén tíkúté sun kíi, mbúurú hompe hatni beh."]], [["Tígí daaha, Yéesú won wa tih : « ⁠ ⁠Jénë ɗúhúu ron ham ɗa, kúrí i koy na deh.⁠ ⁠»"]], [["Simoŋ Peer haalaatte gaala, fasse mbaala líif jén ɗë, ɗúhíɗté rí ëssë. Jénë ɓéeɓ hente koy tíméer a koy sabay iip a koy éeyë (153), te ɗee teem wa ra ɓéeɓ tahay mbaala ɗaɗ."]], [["Filoon fi baaha, Yéesú won wa tih : « ⁠ ⁠Ëyí ɗon ñam⁠ ⁠!⁠ ⁠» Ow yínë sah di taalibe ya kaañay rii meel daa ri wah, ndaa wa yúhúté biti yaa Yíkëe."]], [["Yéesú leɓohte, ɓeɓpe mbúurëe wora⁠ˈ⁠te wa, ɗi ɓeɓpe jénë ɓal hente ɗaaha."]], [["Baa daa waali éeyë fë feeñiyoh Yéesú taalibe yi, këllúu rí ɓúudé rë."]], [["Ñamuu wa níi wocute ra, Yéesú meelte Simoŋ Peer won ɗi tih : « ⁠ ⁠Simoŋ fi Saŋ, di faha⁠ˈ fu so⁠ˈ luk di fahuu so⁠ˈ ɓëewí ƴee a ?⁠ ⁠» Peer won ɗi tih : « ⁠ ⁠Yíkëe, fu yúhté biti mi faha⁠ˈ⁠te ro.⁠ ⁠» Yéesú won ɗi tih : « ⁠ ⁠Lah tooppitee harri so⁠ˈ.⁠ ⁠»"]], [["Yéesú meelaatte ri won tih : « ⁠ ⁠Simoŋ fi Saŋ, fu faha⁠ˈ⁠te so⁠ˈ a ?⁠ ⁠» Peer won ɗi tih : « ⁠ ⁠Yíkëe, fu yúhté biti mi faha⁠ˈ⁠te ro kay⁠ ⁠!⁠ ⁠» Yéesú won ɗi tih : « ⁠ ⁠Lah níiré harri so⁠ˈ.⁠ ⁠»"]], [["Ɗi wonil ri waali éeyë fë tih : « ⁠ ⁠Simoŋ fi Saŋ, fu faha⁠ˈ⁠te so⁠ˈ a ?⁠ ⁠» Yee meela⁠ˈ ri Yéesú waali éeyë fë biti nda ri faha⁠ˈ⁠te ri ra, ɗúmëlté keeña. Ɗi loffe Yéesú won tih : « ⁠ ⁠Yíkëe, fu yúh ɓéeɓ⁠ ⁠! Kon fu yúhté biti mi faha⁠ˈ⁠te ro⁠ ⁠!⁠ ⁠» Yéesú wonil ri tih : « ⁠ ⁠Lah tooppitee harri so⁠ˈ."]], [["Mee roo won kaaf ka ra ee : hena⁠ˈ fu kúkëy rë, daa fu na húmú pokit afu geñuu, fu pay tígí neɓa⁠ˈ ro ; ndaa tíl níi fu ɓaha raa, fay ɓéyíɗ ya⁠ˈ yu, ow kay pokiɗ ɗo geñuu, kúɗ ɗë tígí fu fahaay naa pay.⁠ ⁠»"]], [["(Unna won Yéesú ƴaa ra, ɗi hom teeɓa⁠ˈ⁠i ɗee nay húlée Peer ra. Peer ay teeɓee ndami Koope ɗaaha.) Yéesú antee tík won ɗi tih : « ⁠ ⁠Ñeye tal so⁠ˈ.⁠ ⁠»"]], [["Filoon fi baaha, Peer heeltohte, otte taalibee Yéesú kooƴa⁠ˈ ri ra na ac filoon wa. Daa ri taalibee húmú sígím nuf Yéesú homuu wa ñama, meelte ɗi fi Yíkëe ɓëe⁠ˈ nay rii yaaye ra."]], [["Ola⁠ˈ Peer taalibee ra, ɗi meelte ɗi fi Yéesú won ɗi tih : « ⁠ ⁠A ɗi fi bee nék Yíkëe ?⁠ ⁠»"]], [["Yéesú won ɗi tih : « ⁠ ⁠Mi faha⁠ˈ biti ɗi pes níi mi nimil raa, waal fu ƴaha yi na ? Fu laha⁠ˈ biti fu ñee tal so⁠ˈ.⁠ ⁠»"]], [["Yaa bah, wona líiwëlsë⁠ˈ⁠té filiɓ fi ɓëewë gémú Yéesú në rë biti taalibii baa ii ñee húl. Añcaŋ, Yéesú wonay biti ri ii húl, ɗi won wono ndék tee : « ⁠ ⁠Mi faha⁠ˈ biti ɗi pes níi mi nimil raa, waal fu ƴaha yi na ?⁠ ⁠»"]], [["Ɗi fi taalibee sah-sah daa ɓílíɗ iñƴaa bíníté wë, te fun yúhúté biti iña won ɗi ra kaah."]], [["Yéesú paŋke i yin kay caak ƴi fu yéŋké biti ñeyun yínë-yínë bíníyú koon, mi lahte yaakaari biti téeré yë ii ɗam feey fi beh."]]]], "Philippians": [[[["Ɗon fi ɓëy Fílíp, so⁠ˈ mi Pool, funi Timoote, fun fi súrgë yí Yéesú-Kiristaa, fun na woduu ɗon ɓéeɓ, ɗon fa nonu ɓëewí Koope ndah Yéesú-Kiristaa ra, ɗoni njíittën a ɓëewë na habruu wa ra."]], [["Baap-Koo a Yéesú-Kiristaa Yíkëe líhún ron mal, on ɗon jaamma⁠ ⁠!"]], [["Koy-yaayyi ƴeh, wahtii payaa nuf so⁠ˈ ɗon na ɓéeɓ, mi sím Koope."]], [["Kolaa mi ɗagiri ron faraah, mi paga⁠ˈ ri a sos-keeñ."]], [["Mi símpé Koope di yee ɓekuu ɗon ya⁠ˈ yon waarii Uni Neba ra, dala⁠ˈ⁠te bee liiluu ɗon ɗi níi a woteh ra."]], [["Wëerté së⁠ˈ biti di dala⁠ˈ Koope légéyí wunee ke ri baa ɗon na, ɗi ay rii lúsɗée ɗaaha níi yiin nay nimile Yéesú-Kiristaa ra."]], [["Faha⁠ˈ⁠a faha⁠ˈ mi ron ɓéeɓ baa ra waɗ waro, ndah mi ɓek ɗon ɓeko keeñ so⁠ˈ. Nagajek, na húmú waare mi Uni Neba mi na won biti ɗi kaah níi a bee homa⁠ˈ mi kasu bee ra ɓéeɓ, mala lah mi Koope na ra, yen daa boku ri."]], [["Koope yúhté biti mi faha⁠ˈ⁠te ɗon ɓéeɓ, te faha⁠ˈ⁠i baa mi kola⁠ˈ ri Yéesú-Kiristaa na."]], [["Mi ƴahti ɗaŋ raa, mi ɗaga⁠ˈ biti ɗon ɓaatti fahantee ɗon saye, te fahanta⁠ˈ⁠i baaha ñéerë⁠ˈ a ɓaatti yúhsë⁠ˈ a ɓíssë⁠ˈ yii lante,"]], [["nda ɗon mín yúhsë⁠ˈ yee gén ɗë. Hen ɗaaha raa, ɗon ay lan, ɗon lëhíh dara yii wonun sun fon yiin nay nimile Kiristaa ra."]], [["Ɗi fi Yéesú-Kiristaa ay tah níi ɗon júɓ níi júɓ. Hen ɗaa raa, ɓëewë ay njooɓ Koope, kañ ɗi."]], [["Koy-yaayyi ƴeh, mi faha⁠ˈ ɗon yúh bitih, nagajek téjë téƴú mí kasu ra non yee ɓaatti yeñ Uni Neba fíi rë."]], [["Leegi, ɓëewë ɓéeɓ, ƴee faam buur a ƴee ílíƴƴí kayya ɓéeɓ yúhúté biti légéyírí Yéesú-Kiristaa daa tah mi ɓeku kasu."]], [["I ow caak di koy-yaayya filiɓ ngémë oluu wa mi téƴúté rë, wa ɓaatuutee yaakaar Yíkëe në, na kaañu waarii Unni Koope te neehuy na dara."]], [["Lahte ɓëewí awu waa na, nagajek iñaan a haa⁠ˈ⁠i so⁠ˈ daa tah wa na waariyu Kiristaa, ndaa lahte na ƴi haaluu na a nufi lante."]], [["Ɓëewí ƴaaha paguu ri a keeñi naa⁠ˈ⁠te, ndah wa yúhúté biti wona na won mi biti Uni Neba kaah ra daa tah mi téƴú kasu ɗeh."]], [["Ɓëewí kayya haa⁠ˈ⁠i so⁠ˈ daa tah wa na waariyu Kiristaa ra nék, nuffi wa laday. Wa habuu biti wa mínú ɓaat súfúñ fí së⁠ˈ kasu."]], [["Eɓoh⁠ ⁠! Yee tah wa koloh ra, ƴaha kaah waa na ƴaha paɗɗah ɓéeɓ, Kiristaa waariyute rek, keeñ so⁠ˈ sosse, te ay lukee sos na. Ahaŋkay, keeñ so⁠ˈ ay lukee sos na,"]], [["ndah mi yúh yúhë biti mújí së⁠ˈ nay naa míllée af ɗaŋŋi ron a habra⁠ˈ⁠a na habra⁠ˈ so⁠ˈ Ruuhi Yéesú-Kiristaa ra."]], [["Mi olay yii tah so⁠ˈ mi sopoh di yee na seh mi, mi tíkké yaakaari so⁠ˈ na ra. Dalaani so⁠ˈ níi a yee tas fíi rë kay, may pok fídí së⁠ˈ mi teeɓee gaanaa ki Kiristaa, mi pesa peso mbée mi húlë húlë ɓéeɓ,"]], [["ndah mi haba⁠ˈ biti Kiristaa daa pesa, te kúl kë ay soo ɓaate ɓaato."]], [["Ndaa hena biti ɓaatohi so⁠ˈ pes ay kúɗ njiriñ raa, tanis ay soo kofeel."]], [["Iñi ana yi bokuuy daa na tíl af so⁠ˈ : mi koloh pesi bee mi saañ ɗeefiɗ Yéesú-Kiristaa koon daa génël së⁠ˈ fap ;"]], [["ndaa mi tas pesa daa lukki lah solo ɗon na."]], [["So⁠ˈ nék, wëerté së⁠ˈ biti may tas mi pes, mi hom a ɗon ɓéeɓ mi habra⁠ˈ ron ɗon gëergëerlëh, ɗon lah sos-keeñ filiɓ ngémën."]], [["Ɗaaha, mi nimil mi hom hëbíssën ɗëe, ɗon ɓaatti lah sos-keeñ di yee nonuu ron Yéesú-Kiristaa na ra."]], [["Mi nah ron yii beh : Pésíi pesi ñéerë⁠ˈ Uni Nebi Yéesú-Kiristaa rek. Hen ɗaaha raa, mi ac yérën mi aay ɓéeɓ, may keloh biti ɗon habute híin henute yínë, ɗon bokute nuf te ɗon ñéerúuté haa⁠ˈri yii leŋke ngémë tíkëh sun fi Uni Neba ra."]], [["Ɓëewë na haa⁠ˈ⁠uu ron ra ɓanuy ɗon tíitíɗ, baa daa nay waa teeɓe biti wa leɓuute alkoh, te ɗon homute kotti múc. Yii baa kola⁠ˈ Koope na,"]], [["ndah ɗi onte ron ɗon gémúté Yéesú-Kiristaa na, teyay bah ɗon mokute af ɗi."]], [["Yee na húmú haa⁠ˈ mi ɗon na olu ri, te ɗon keluute biti mi lís ɗíi haa⁠ˈ ra, ɗon ee rii haa⁠ˈ⁠uu ra leegi."]]], [[["Koy-yaayyi ƴeh, nona nonu ron Kiristaa na ra onay ron doole a ? Faha⁠ˈ⁠a faha⁠ˈ ri ron ɗa ɓeddaay ron a ? Nona nonu ron Ruuha na ra tahay ɗon henute yínë ë ? Ɗon pokuuy hanndal kon ɗon naa⁠ˈ⁠antuute keeñ a ?"]], [["Kon sësɗí keeñ so⁠ˈ níi hen dotooƴ di iñƴeneeni : ɗon bok ɗon fahanta⁠ˈ, ɗon bok keeñ yínë, ɗon bok nuf yínë."]], [["Yii ƴaa ɗon paŋ ɓéeɓ, ngënë hëe⁠ˈ⁠í ow, ngënë sëemí tii, cépírí affon rek ɗon haba⁠ˈ biti ɓëewí kayya luku ron gaan."]], [["Ngënë díiɗɗí affon kep, lah hélí nuf ɓëewí kayya na."]], [["Lah pésíi filiɓ fon ti di na pesuu ɓëewí nonu Yéesú-Kiristaa na nen :"]], [["Ɗi fi Yéesú-Kiristaa,"], ["ɗi fa bín fë níi a ɗeh,"], ["yii hom Koope na ɓéeɓ ee ɗii na ra,"], ["ɓani Koope daa teyu naam,"], ["ndaa ri tíkëy rí afi."]], [["Ɗi kay cépíɗ afi cépírë iña ɓéeɓ"], ["yíssëhté súrgë"], ["hente ow."], ["Ɗi hente ow hompe filiɓ fi ɓëewë,"], ["habuute biti ɗi ow."]], [["Ɗi cépíɗté afi"], ["ñeete iña nahu ri ra"], ["níi ri húlté në sah faf,"], ["níi rí húlté sun kurwah."]], [["Yii baa daa tah Koope ɓéyíɗ ɗí,"], ["ɗí këllëh ɓéeɓ,"], ["yeɗte ri tii lukki gaan di tii ya"]], [["níi tii Yéesú tah mbínéeffë ɓéeɓ :"], ["ƴín sun-Koo,"], ["ƴee feey fa,"], ["ƴee fëgërëh fí feey fa ɓéeɓ ƴek,"]], [["wa ɓéeɓ bok kañe Baap-Koo"], ["wone biti Yéesú-Kiristaa daa Yíkëe."]], [["Koy-yaayyi ƴee faha⁠ˈ mi níi faha⁠ˈ ra, húmú homa⁠ˈ mi filiɓ fon ɗa, yii wonu ron, ɗon mësúu ríi paŋ pago. Lah lúkíi ríi paŋ leegi bee homay mi na ra. Yii ƴaa ɗon paŋ ɓéeɓ, lah cépírí affon ɗon boolla⁠ˈ na a neeh Koope. Pésíi biti ɗon múcúté kaah,"]], [["ndah Koope ñéerë⁠ˈ⁠té a ron, te ɗi onte ron níi ɗon faha⁠ˈ paŋ yee ñéerë⁠ˈ a yii wuna neɓa⁠ˈ ri raa, ɗon paŋ ri."]], [["Yii ƴaa ron paŋ ɓéeɓ, ngënë cëpítíi, ngënë íñíi,"]], [["nda ɗon lëhíh yii wonun sun fon, ɗon lan ces, ɗon hen ɓëewí Koope, ƴi lahuy síkkë di filiɓ ɓëy jamanii beh, ƴee ɓosu níi ɓos ëldúnë rë. Ɗon waɗti niiñun niiño leelii wa ti di na niiña⁠ˈ hulla sun-Koo nen,"]], [["ɗon fa na komu wa fi ɓëewë ɓosu ƴaa ra Unna na ona⁠ˈ pes ɗa. Hen ɗaaha raa, ɗon ay tah mi mín damoh yiin nay aye Yéesú-Kiristaa ra. Bín fë rëe, may yúh biti múkëmí së⁠ˈ a mogi so⁠ˈ ɓéeɓ pëtíh neh."]], [["Bi ngémën man sarah nen Koope na, mín hen ñif mi so⁠ˈ waɗti keen ti hana nay ɓaaddee sarahi baa ra nen. Lahaa ɗaaha raa, keeñ so⁠ˈ ay naa sos ɗeefiɗ keeññon ɓéeɓ."]], [["Ti ɗaaha nen, keeññon sosa ɓal ɗeefiɗ keeñ so⁠ˈ."]], [["Hém neɓa⁠ˈ Yéesú-Yíkëe moos, mi lahte yaakaar biti leŋ mi wola⁠ˈ ron Timoote, nda mi keloh yee homuu ron ɗa raa, so⁠ˈ mi bee af so⁠ˈ took."]], [["Ɗi fi baa kut daa bok a so⁠ˈ nuf, nufa ɓéeɓ homa⁠ˈ ɗon na."]], [["Ɓëewí kayya, iñi affi wa daa tah wa koloh ndée iñi Yéesú-Kiristaa neh."]], [["Ɗon ollute affon sah iña na paŋ Timoote te dékë⁠ˈ në rë : ɗi yera⁠ˈ⁠te afi hompe soo na waarii Uni Neba ti di na habra⁠ˈ koy boffi nen."]], [["Kon, mi yúhé yii lante so⁠ˈ téjë téƴú mí bee ra raa rek, may ron rii yíppí wola⁠ˈ."]], [["Wëerté së⁠ˈ biti Yíkëe ay soo on so⁠ˈ mi beh, mi ac yérën, te ii maañ."]], [["Mi otte biti mi waɗtee ron nimiliɗ koy-yaafi yen Epaforodit, bee hom na légéy a so⁠ˈ fun bokute haa⁠ˈ⁠a ra, ɗi fa ɗon húmú yeju ri habra⁠ˈ⁠i so⁠ˈ ra."]], [["Ɗi namute ron ɓéeɓ nék te nufa ɓéeɓ ee ɗon na, ndah ɗi yúhté biti ɗon keluute jérí."]], [["Ɗi húmú jérté níi leɓohte húl sah, ndaa Koope yérémpé rí, yérémpé së⁠ˈ na ɓal nda mi ɓanti lah yii misik so⁠ˈ lool."]], [["Tígë homa⁠ˈ mi bee ra, mi ot biti kep mi yíp ɗon ɗii wola⁠ˈ nda keeññon sos biti ɗon ot ɗi ndín, af so⁠ˈ féeh."]], [["Lah téertíyíi rí a sos-keeñ ndah ɗi koy-yaay filiɓ ngémë. Lah fëŋkëyí ɓëewë madu ɗaaha ra,"]], [["ndah ɗi húmú talla⁠ˈ ñak ñíiní af légéyérí Kiristaa : ɗi húmú tahte ñagi ñíiní, hompe hëbís së⁠ˈ na habra⁠ˈ so⁠ˈ habra⁠ˈ⁠i ɗon mínɗíh së⁠ˈ rí."]]], [[["Kon koy-yaayyi ƴeh, keeññon sosa nona nonu ron Yíkëe në rë. Mi ñeyaat unna húmú bíní mí ron ra ñogoleh so⁠ˈ, te daa nay géné ɗon na sah."]], [["Lah mëytíi ɓëewí ɓossa, wa fi ɓuh yi ɓossi ƴah, wa fa lukuu foŋko lecoh, na wonu biti lec bo⁠ˈ faan daa na tah ow múc ɗë⁠ ⁠!"]], [["Yen kay yen daa lecuu lecohi kah-kah fa, yen fa yéŋké biti yen ƴahti jaamiyoh Koope raa, yen ñee⁠ˈ⁠uu ri Ruuhi, te yen damuu Yéesú-Kiristaa ra. Yen tíkúy yaakaari yen pagaɗ ow."]], [["Añcaŋ, so⁠ˈ mi mín tík yaakaari so⁠ˈ pagaɗɗee ke ow ƴaa koon, ndah iñƴaa ɓéeɓ ow lukay so⁠ˈ naa ñee :"]], [["So⁠ˈ mi lecu bee nimila⁠ˈ bisa límú mí rë, mi koy ki Israyel tígí-tígí, mi non tali Beŋsame, mi ébrë koceec. Mi húmú ñeya⁠ˈ yee won kootiiyëwúɗɗë rë toŋ ti di na paga⁠ˈ ri fariseŋ ɓéeɓ nen,"]], [["te mi húmú lukusiɗ lukusiro níi mi tassi mokla⁠ˈ ɓëy ílí jaŋaa mokloo. Ɗee na pesuu pesi júɓë naha⁠ˈ Kootaa ra, ow mínéh so⁠ˈ naa won dara."]], [["Iñƴaa húmú haba⁠ˈ mi biti ɓaat so⁠ˈ ɓaato ra nék, leegi Kiristaa tahte mi haba⁠ˈ wa iñi ëyíl së⁠ˈ ëylë."]], [["Te iña ɓéeɓ, mi haba⁠ˈ wa paɗɗah biti mi cëldë⁠ˈ wë a yee dara mínéh rí daɓ bee ra, daa ri : yúh Yéesú-Kiristaa Yíkíi së⁠ˈ, ɗi fa tah mi yeris yii na kom so⁠ˈ yin merees ra ɓéeɓ. Mi haba⁠ˈ ƴaa ɓéeɓ púukëré, nda mi lah Kiristaa,"]], [["mi non ɗii na leŋ. Kon ñeya na húmú ñee mi Kootaa ra neh daa tah mi júɓ. Gémë gém mí Kiristaa na ra kay daa tah mi júɓ, te júbí baa kola⁠ˈ Koope na te tíkëh ngém."]], [["Yee hom af so⁠ˈ ra ɓéeɓ, ɗi yúhí Yéesú-Kiristaa a doolaa këlíɗ ɗí ɓúudé rë, mi ñee misikka ñee ri ra níi mí húl ti ɗi nen,"]], [["ñéerë⁠ˈ a yaakaari biti mi koloh ɓúudé so⁠ˈ ɓal."]], [["Yee hom af so⁠ˈ baa ra, mi wonay biti mi liilte ri mbée mi lahte tígë na saañ mi ra, ndaa mi ee múkë filoon yii baa ra ndah Yéesú-Kiristaa saampe so⁠ˈ níi otte so⁠ˈ."]], [["Koy-yaayyi ƴeh, mi ɓekay af so⁠ˈ biti mi liilte yee faha⁠ˈ mi ra níi wocce dé⁠ˈ, mi won wono tee : ƴee tíl mí filoon ɗa mi halte wa ; mi ɓéɓírëetté te mi tassi yuliɗ daɓaadi yee fíi."]], [["Ɗaaha, mi tassi yuliɗ fíi ciɗ nda mi liil yee na seh so⁠ˈ sun ɗa. Koope ñeya⁠ˈ Yéesú-Kiristaa na dëekké së⁠ˈ, nda mi liil yii baaha."]], [["Koy-yaayyi yi ƴeh, yen fa maanu ngémë rë, yen tík iñƴaa affi yen. Lah na bi ɗon oluuy ri ɗaaha raa, Koope ay ron rii poysiiɗ níi lan affon."]], [["Di mín ɗíi man ɓéeɓ, yen ham waala habu yen níi a ɗee ra, yen saañ fíi."]], [["Koy-yaayyi ƴeh, mëdíi a so⁠ˈ ɗon yeel ɓëewë në ñeyu kotti fun, homuu fun filiɓ fon ɗa."]], [["Mi húmú dékë⁠ˈ woni ron ri te mee ron rii wonaat ɗa ee a keeñi líiffé bitih : caakke ɓëewí fí yúhté biti wa kaa⁠ˈ⁠oh yi Kiristaa te wa pesuu ri ɗaaha, ndah húlë húl rí kurwaha ra safay wa."]], [["Wa ay míllée saŋku. Wa gémú loo yi wa te tígë warun waa sopoh koon ɗa, wa gaan-gaanluu tígí daaha te pesi wa ɓéeɓ wa téyírúté rí iñi ëldúnë."]], [["Yen nék, yen ɓëewí sun-Koo, sun-Koo fa na sehuu yen cébí Sëmlëhí yen Yéesú-Kiristaa Yíkëe rë."]], [["Bín fë rëe, ɗi ay ɓeɓ faannee ke yen bo⁠ˈ kut ƴee ra, yídís wë níi mada⁠ˈ faanee ke ri líif a ndam ra. Ɗi ay rii pagee a doolaa tah ɗi paa⁠ˈ iña ɓéeɓ sun ɗa."]]], [[["Koy-yaayya faha⁠ˈ mi níi faha⁠ˈ ƴee ra, Koope kep daa yúh ɗee faha⁠ˈ mi ron tíkëet íl rë⁠ ⁠! Ɗon daa sësɗú keeñ so⁠ˈ, ɗon daa baanii ndami so⁠ˈ. Hëbí yee habuu ron Yíkëe në rë híin⁠ ⁠!"]], [["Ɗo fi Ewodi a ɗo fi Sentise, mi ɗaŋ ɗon biti ɗon bok nuf nona nonu ron Yíkëe në rë."]], [["Ɗo fa yen na ñéerúu légéy bee ra nék, ɗo fa tídëey dara ra, lah ɓeddee ɓeleɓɓi ƴeh. Wa habruute so⁠ˈ habra⁠ˈ⁠i mitte waarii Uni Neba, a Kelma ɓal a ɓëewí kayya, ƴee tii yi wa ín téerëe bíníyú tii yi ɓëewë nay haale pesa na ɗúméh rë."]], [["Lëhí sos-keeñ Yíkëe në faraah di yee nonuu ron ɗii na ra ; mantee ɓal lëhí sos-keeñ⁠ ⁠!"]], [["Ɓëewë ɓéeɓ yúhún biti ɗon ɓëewí sosute. Nimili Yíkëe wullilay."]], [["Ngënë sídíi yin⁠ ⁠! Di mín ɗii man ɓéeɓ, ɗëgí Koope ɗon won ɗi sohle yon. Ɗon ƴahti ɗaŋ raa, lah símí rí."]], [["Hen ɗaaha raa, jaammee ke Koope ƴúukké af, lahuu ron di yee nonuu ron Yéesú-Kiristaa na ra, ay níiɗ keeññon a níɓɓën."]], [["Leegi mi won ɗon tee koy-yaayyi ƴeh : lah nuffon homa yii hente kaah, yii mit on cér, yii júɓpé, yii lante íllí Koope, yii wunte a yii mit laas. Yii baahte mbée yii mit sím ɓéeɓ, nuffon homa na."]], [["Iña ɓeyu ron soo na mi yëedíɗté ron wa ra ɓéeɓ, lah pëgí wë : ƴee won mi ron a ƴee olu ron mi na paŋ wa ra. Ɗon hena⁠ˈ ri ɗaaha raa, Koope fa na ona⁠ˈ jaamma ra ii ron yeris."]], [["Yíkëe tahte keeñ so⁠ˈ sosse siiɓ ndah ɗon hellaatute nuf soo na ɗon hílípúté së⁠ˈ. Mi yúhté biti nuffon húmú tasse hílíbí së⁠ˈ lool ndaa ɗon lahuy ílí paguun ɗon ɗi."]], [["Mi homay woni biti mi húmú sohla⁠ˈ⁠te yin ow na, ndah mi yoonte pesa⁠ˈ yii laha⁠ˈ mi, mi doyloh wa."]], [["Mi lah mbée mi ñak ɓéeɓ, keeñ so⁠ˈ sos. Mi hereñce pesa⁠ˈ yii laha⁠ˈ mi a tígí mín míi hom a yii mín sëe ɗeef ílíƴ, ɗeefa mi lah mbée mi ñak, loo so⁠ˈ maƴ mbée mi yaaɓ ɓéeɓ, ndah mi yoonte ri."]], [["So⁠ˈ mi mín paŋ ɓéeɓ af doolaa on so⁠ˈ Yéesú-Kiristaa ra."]], [["Di filiɓ fi baaha, ɗon pagute yii ette bee bokuu ron a so⁠ˈ coono fi so⁠ˈ ɗon habruute so⁠ˈ ra."]], [["Ɗon fi ɓëy Fílíp, ɗon yúhúté biti kola⁠ˈ mi Maseduwaan jamanaa anuu dal waarii Uni Neba ra, lahay ílí jaŋii habra⁠ˈ⁠te so⁠ˈ sohle yi so⁠ˈ henay ɓëy ílí jaŋii ron."]], [["Homa⁠ˈ mi Tesalonik ra, ɗon kéyrúuté së⁠ˈ iña sohla⁠ˈ mi ra, te ri teyay waal yínë."]], [["So⁠ˈ mi homay saam biti mi habruu dé⁠ˈ⁠ ⁠! Mi ham af so⁠ˈ biti kay Koope ɓaat ɗon mal di iña pagiru so⁠ˈ ɗon ɗa."]], [["Tígë homa⁠ˈ mi bee ra kep, mi lahte yii sohla⁠ˈ mi ɓéeɓ níi lukusse sah aya⁠ˈ Epaforodit kompe so⁠ˈ iña yeru so⁠ˈ ɗon ɗa. Mi ñakay dara. Wa man sarahi heeñi baa neɓa⁠ˈ⁠te Koope te ri tahte ri ra nen."]], [["Koope fa na jaamiyoh mi te dara wooñeh ri ra ay ron on yii sohla⁠ˈ ɗon ɓéeɓ, ñeya⁠ˈ wa Yéesú-Kiristaa na."]], [["Koope laha ndam, ɗi fi Boffi yen laha ndam dee níi kiri fi kirih⁠ ⁠! Ɗémíin⁠ ⁠!"]], [["Wëddí së⁠ˈ ɓëewë nonu Yéesú-Kiristaa na ra, wa fi ɓëewí Koope yi ƴah. Koy-yaayya funi wa homu dee ra na woduu ɗon."]], [["Ɓëewí Yéesú yë homu dee ɓéeɓ rë ɓal, níi luka⁠ˈ ƴee na légéyú faam buur ra, na woduu ron."]], [["Yéesú-Kiristaa Yíkëe líhë rën mal⁠ ⁠!"]]]], "I Thessalonians": [[[["Ɗon fi ɓëy ílí jaŋii Tesalonik fa nonu ɓëewí Baap-Koo a Yéesú-Kiristaa Yíkëe rë, so⁠ˈ mi Pool, funi Silaas a Timoote, fun na woduu ron. Koope líhë rën mal, on ɗon jaamma."]], [["Fun na símú Koope faraah ndah ɗon ɓéeɓ, fun mësúy ɗon hal filiɓ ɗaŋŋi fun."]], [["Nuffi fun na koleeh ɗon na biti fun home ɗaŋi Koo, ɗi fi Boffi yen, di iña na pagu ron ndah gémë gémú ron Yéesú-Kiristaa Yíkëe rë, a pagaɗɗon ndah faha⁠ˈ fahuu ron ri ra, a yaakaara dékúu rën lah ɗii na ra."]], [["Koy-yaayyi ƴee Koope faha⁠ˈ⁠te ron ƴee ra, fun yúhúté biti daa ri tanis ɗon,"]], [["ndah na waariyu fun ɗon Uni Neba ra, húmú teyay won doŋ, ndaa húmú ñéerë⁠ˈ a doole, a Ruuh-Peseŋ, a ngémí híinté. Ɗon olute ɗee húmú homuu fun ɗon na, komi ron yii wunte ɗon na ra maan ?"]], [["Te ɗon, ɗon ñeyute kotti fun a kotti Yíkëe bee tahuu ron Una ra. Tahuu ron ri ra nék, ɗon deƴute coono ndaa Ruuh-Peseŋ tahte keeññon sosse."]], [["Ɗaaha, ɓëewë gémú te dékú Maseduwaan a Akaay ra ɓéeɓ yeeluu ɗon na."]], [["Af ɗon tahte unni Yíkëe teyay Maseduwaan a Akaay doŋ, ndaa hasla⁠ˈ⁠te gina ɓéeɓ ndah gémë gémú ɗon Koope ra hente lëyëŋ. Kon miteh fun wonle yin na."]], [["Ɓëewë gonluu sun fi ɗee habuu ɗon fun ayuu fun ɗon na ra. Wa na wonu ɓal sun fi ɗee súugúu ɗon yúullë ɗon yíssúuté Koope na, jaamiyohi ɗi fa na pes te daa kaaf ka ra"]], [["a sehaalohi kola⁠ˈ⁠i Koohi Yéesú sun cép feey ra. Ɗi fi Yéesú fa ɗi këlíɗ ɗí ɓúudé rë, sëmlë⁠ˈ⁠té yen níi yen ay múc neebi Koope yiin bis-këem."]]], [[["Koy-yaayyi ƴeh, ɗon yúhrúté affon biti sah aya húmú ayu fun ginon ɗa pëtíh neh."]], [["Ɗon yúhúté biti ɓal, balaa baaha fun maluute sol te fun ñeyute mok di Fílíp. Ayuu fun ginon ɗa ɓal, fun maluute tolof tolof caak daaha, ndaa Koope habra⁠ˈ⁠te fun níi fun waariyute ron Uni Neba te fun neehuy na dara."]], [["Te na waariyu fun ɗa ɓéeɓ, fun tíkúy wonni fun sun fi yii lahay, fun tíɓúy në nuf ɓos, te fun saamuy na nofa⁠ˈ ow."]], [["Fun kay, fun waariyuu Uni Neba ɗee faha⁠ˈ ri Koope ra. Ɗi otte biti fun mínú rí, daa tah ɗi déŋéen fun ɗi. Fun saamuy yii neɓa⁠ˈ ow, fun saamu yii neɓa⁠ˈ Koope, ɗi fa na olsoh níɓɓí fun ra."]], [["Ɗon yúhúté biti fun mësúy jay ow, te fun mësúy ñeya⁠ˈ wonni fun fun saame yin ow na. Koope yúhté baaha⁠ ⁠!"]], [["Fun saamuy kañ ow na : ɗon na neh te ow kay na neh ;"]], [["te añcaŋ, fun mínú ron cagoh koon ɗon paŋ yee fahuu fun ɗa ndah fun apootarriKiristaa, ndaa fun paguy ri⁠ ⁠! Fun kay, fun sosu soso filiɓ fon ti ɓelii na tooppitoh koyyi nen."]], [["Pokoha pokuu fun ɗon na ra tahte fun húmú teyuy waarii ron Uni Nebi Koope kep, fun bokute a ɗon pes, ndah fun fahuute ron níi faha⁠ˈ."]], [["Koy-yaayyi ƴeh, ɗon nérsúuté ɗee húmú mokuu fun níi mok ɗa maan ? Fun húmú légéyúu yii ñamun fun légéyëe na⁠ˈ a elek, kaa⁠ˈ fun mokil ow yínë sah ɗon na, na húmú waariyu fun ɗon Uni Nebi Koope ra."]], [["Ɗon mínú fun ɗii seedeyiɗ, te Koope mín fun ɗii seedeyiɗ ɓal biti ɗee tílúu fun a ɗon fa gémú rë lante, júɓpé te tíkëhté waal."]], [["Ɗon yúhúté biti ɗee tílúu fun a ow fi ow ɗon na ra ɓéeɓ, man hanndal baap a koyyi nen :"]], [["fun líkínúté ron te fun onute ron doole, fun caguute ɗon nda ɗon pes pesada neɓa⁠ˈ Koope, ɗi fa na dëek ɗon, ɗon non Nguur ki a ndami ra."]], [["Yee tah fun ay dékée símí Koope ra biti ɓal : liiluu ron Un Koope fa komu fun ɗon ɗa, ɗon habute ri, te ɗon habuuy ri ti di na habuu un ow kese nen. Ɗon habuu ri biti ɗi Un Koope, te ri Un Koope kaah. Una ee paŋ yii wunte ɗon fa gémú Yéesú në rë."]], [["Koy-yaayyi ƴeh, ɗon ñeyute kotti ɓëy ílí jaŋii Yúdée yë gémú Koope te nonu Yéesú-Kiristaa na ra ndah di mokluu wa yëwúɗɗë, ɓëy ginon mokluu ron ɗaaha ɓal."]], [["Wa fi yëwúɗɗë hawute yonente ya húl, hawute Yéesú-Yíkëe, moklute fun níi mokil. Wa neɓuuy Koope, fahiruy ow yin wun,"]], [["kadduute fun waarii heetti kayya Una mín tah wa múc ɗë. Wa homute na ɓaatuu bakaaɗ rek na suu níi bakaaɗɗi wa mitte, neebi Koope keente sun fi wa."]], [["Koy-yaayyi ƴeh, fun nék fun húmú koluute ɗon na fun suute, ndaa fun sayuy faraah. Fun húmú lahuy fehey saañi fun, ndaa keeññi fun húmú kolaay ɗon na. Fun húmú kosuuy biti fun ay ron tíkíl íl, tahte lahay yii paguy fun nda yii baa mín lah⁠ ⁠!"]], [["Fun húmú habute biti nagajek fun ay nimil ginon, te so⁠ˈ mi Pool mi étíɗté rí i waal, ndaa Seytaane daa na yah waali fun."]], [["Kon henay ɗon moos, heneh ow kay⁠ ⁠! Ɗon daa yaakaari fun, ɗon daa sësɗú keeññi fun te ɗon daa baanii ndama nay teeɓee biti fun ɓagute níi fun damoh fíi Yéesú-Yíkëe yiin nay rii aye ra."]], [["Wa ɗon kay⁠ ⁠! Ɗon daa ndami fun, te ɗon daa sësɗú keeññi fun."]]], [[["Sehuu fun níi fun mínlíh rë, fun olute biti yee gén ɗë daa ri biti funi affi fun tas Aten ndín,"]], [["fun yeñ koy-yaafi fun Timoote ɗon na. Ɗi fi baa funi daa boku fun na légéyú a Koope, waarii Uni NebiKiristaa. Fun húmú yeju ri ɗon na oni ron doole, nda ɗon ɓaatti híinndëh ɗon ham ngémë,"]], [["ow di ɗon na ɓanti yeɗɗoh ndah mokla na moklu ɗon ɗa. Ɗon yúhrúté affon biti sah ƴaa ɓéeɓ non iña waaƴiɗ yen Koope ra."]], [["Nagajek, húmú homuu fun ɗon na ra, fun húmú wonute ɗon biti yen ay moklu, te ɗon yúhúté biti daa ri yee lah woteh bee ra."]], [["Yii baa daa tah seha⁠ˈ mi níi mi mínléh rë, mi yeñce Timoote ɗon na kénsëhí tígë teem ngémën ɗë. Mi húmú sídë⁠ˈ biti Seytaane fíir rën, iña légéyú fun ɗon na ra ɓéeɓ sooƴ teem ɗaaha."]], [["Kola⁠ˈ Timoote ginon nimilte fun na ra, kompe fun unni neɓpe keloh di yii leŋke ngémën a ɗee fahuu ɗon ow ra. Ɗi wonte fun biti ɓal nuffon húmú homa⁠ˈ fun na faraah níi ɗon ñamaasee, te ɗon húmú sesuute oli fun ti di sesuu fun olaadi ron nen."]], [["Ɗon fi koy-yaayyi yi ƴeh, yii baa tahte homuu fun filiɓ súfúñ fí fun a filiɓ coono fi fun ɓéeɓ ɗë, fun ɓaatuutee lah doole ndah ngémën."]], [["Fun lëeysírúté keeñ leegi hém daa ron habu híin Yíkëe në."]], [["Fun ay símée Koope ɗí níi mit ? Ɗon tahute keeññi fun sosse níi sos fíyí⁠ ⁠!"]], [["Fun dékúu ɗaŋi na⁠ˈ a elek, nda fun mín ɗon tíkëet íl ngëeƴ níi fun mitsiɗ yee tasa⁠ˈ ngémën ɗë."]], [["Ɗémíin Koope, ɗi fi Boffi yen, a Yéesú Yíkíi yen pariɗ fun waala yuliɗ ginon ɗa⁠ ⁠!"]], [["Yíkëe ona ron, ɗon ɓaatee fahanta⁠ˈ hanndal kon níi tígí teem fahanta⁠ˈ, a hanndal ki ɗoni ɓëewë ɓéeɓ ti di fahuu fun ɗon nen."]], [["Hen ɗaaha raa, Yíkëe ay ron on doole níi yiin nay aye Yéesú Yíkíi yen, ñéerë⁠ˈ a ɓëewí ɓéeɓ rë, ɗon lan ces níi ɗon lëhíh yii wonun sun fon, ɗon caga⁠ˈ wun fíi Koope, ɗi fi Boffi yen."]]], [[["Leegi nék koy-yaayyi ƴeh, fun teeɓute ron ɗee waruu ron pesa⁠ˈ níi ɗon neɓa⁠ˈ Koope ra, te fun yúhúté biti ɗon pesuu ɗaaha níi a ɗeh. Kon fun na líkínú ron te na ɗagu ron di tii Yéesú-Yíkëe biti ɗon ɓaatti ham híin,"]], [["ndée, ɗon yúhúté túuƴë⁠ˈ yë teeɓu fun ɗon ra, te wa ɗúhë⁠ˈ Yéesú-Yíkëe në."]], [["Koope faha⁠ˈ biti ɗon lan, te lani baa daa ri bitih : ɗon moytoh paŋ yii tappe njaaliyoh ɓéeɓ,"]], [["ow fi ow ɗon na ɓéeɓ ham afi sútërël faani, ñéerë⁠ˈ a lan"], [","]], [["fah-ɓeleɓ ɓan ɗii kúrëelëh ti ɓëewë nëníh ɓëewí Koope ra nen, wa fa yíih Koope ra."]], [["Ow ɓanay tooñ moroomi filiɓ yee wonu baa ra ndín leɓ yii daa ri laha⁠ˈ ri. Fun húmú wonute ɗon biti Yíkëe ay keen sun fi ɓëyí paŋ mani pagaɗɗi ƴah."]], [["Koope dëekëy yen paŋ yin ɓos, ɗi túuƴ yen lan."]], [["Kon ɓëyí faaliyaay yee wonu baa ra, ɗeef ɗi faaliyaay won ow neh, ɗi faaliyaay Koope fa on ɗon Ruuh-Peseŋ ɗa."]], [["Yii leŋke fahanta⁠ˈ hanndal kon, miteh ow won ɗon yin na, Koope yëedíɗté ɗon baaha níi wocce."]], [["Daa ri yee teeɓu ɗon koy-yaayya Maseduwaan ɓéeɓ ɗë, ndaa kaa⁠ˈ⁠eeh fun won ɗon biti ɗon ɓaat ya⁠ˈ yon,"]], [["ɗon paŋ ɓéeɓ ɗon pesa⁠ˈ jaamma, ow fi ow ɗon na ɓéeɓ tooppitoh iñi afi, ɗon yuloh légéy ɗon kúɗ affon, ti di húmú wonuu fun ɗon ɗi nen."]], [["Hen ɗaaha raa, ɓëewë gémúy rë ii ron yap te ɗon ii seh dara ow na."]], [["Koy-yaayyi ƴeh, fun fahuu biti ɗon yúh yee homuu ɓëewë húlúu a ngémí wë Kiristaa na ra, ɗon ɓanti tík misiga keeññon níi lukus ti ɓëewí kayya lahuy yaakaar ra nen."]], [["Yen gémú biti neh Yéesú húlté te ri kolohte ɓúudé ë ? Ti ɗaaha nen, yen gémúté biti ɓal Koope ay këlíɗ ɓëewë húlúu a ngémí wë Yéesú në rë."]], [["Cëe fun ɓílíɗ ɗon yee won Yíkëe rë : ɓëewë nay lísée pes yen na níi a baaha ra, wa fa nay maasee nimili Yíkëe rë, wa ii këllëh ɓëewë húlú rë."]], [["Yiin fin fa, wa ay keloh uni diŋke, un kélfë malaaka a un kúlúɓ ki Koope tiil, ɗi fi Yíkëe kola⁠ˈ sun cépé. Bín fë rëe, ɓëewë húlúu a ngémí wë Kiristaa na ra nay ɗéɓée koloh,"]], [["ɓëewë nay lísée pes níi a baaha ra, anti ɓéyrú wa ñéerë⁠ˈ a wa filiɓ nérrë, wa tee⁠ˈ⁠ee a Yíkëe sun. Hen ɗaa raa, yen fa gémú ɗii na ra ɓéeɓ yen hom a ɗi faw."]], [["Kon, lah ënëntíi doole a unni ƴah."]]], [[["Koy-yaayyi ƴeh, di yii leŋke wahtaa a jamanaa nay nimile Yíkëe rë nék, miteh fun won ɗon yin na,"]], [["ndah ɗon yúhrúté affon biti yiin nay nimile Yíkëe rë ay beettiya⁠ˈ ti lohoh elek nen."]], [["Tígë nay habee ɓëewë biti homuute jaamma, lahuy dara yii sídúun wë rë, gina ay yípée bëp affi wa daaha, ti di na yíppí haba⁠ˈ loo ɓeleɓ nen. Ow ii naa mín fús."]], [["Ndaa ɗon fi koy-yaayyi ƴeh, bi homuy ɗon ñúusë, bisi baa ii ron beetti ti di na beettiya⁠ˈ lohoh nen."]], [["Nagajek ɗon ɓéeɓ, ɗon nonu ɓëy niiña, ɗon tílúu na⁠ˈ. Yen nëníh ɓëy elga, ɓëy ñúusë."]], [["Kon, yen ɓanuy nee⁠ˈ ti di na nee⁠ˈ⁠uu ɓëewí kayya nen ; yen yeelun yen teey."]], [["Ɓëewë në nee⁠ˈ⁠u ra nee⁠ˈ⁠uu elek, ƴee na maniyu ra maniyuu elek,"]], [["ndaa yen fa na tílú na⁠ˈ ra, yen warun teey teeyo. Yen habun ngémë, yen faha⁠ˈ ow wa hen búuɓ túl yen na, yen haba⁠ˈ yaakaari mújë baane haa⁠ˈ⁠aa yen na."]], [["Ndée nagajek, Koope cagay biti ɗi ay kéeníɗ neebi sun fi yen, ɗi caŋ biti yen haal mújë nay onee Yéesú-Kiristaa Yíkëe rë."]], [["Kiristaa húlíɗté yen. Ɗaaha, bisa nay rii nimile ra ɗeefa yen pesun peso mbée yen húlún húlë ɓéeɓ, yen ay pes a ɗi."]], [["Kon ɓëetíi onanta⁠ˈ doole, ɗon tojanta⁠ˈ filiɓ ngémë ti di na pagantuu ɗon ɗi nen."]], [["Koy-yaayyi ƴeh, leegi fun fahuu biti ɓëewë homu filiɓ fon na moku, Yíkëe nah wa níidí ɗon a líkíní ɗon ra, ɗon yeɗ wa cér."]], [["Hëbí wë, ɗon faha⁠ˈ wa níi faha⁠ˈ ndah légéyí wë. Pésíi jaamma filiɓ fon."]], [["Koy-yaayyi ƴeh, fun ee ron wonu ra ee : líkíní ɗëpësíɗɗë, ɗon ɓen ɓëewë neehu ra, ɗon habra⁠ˈ ɓëewë gooyu ra, ɗon mújíɗ ɓëewë ɓéeɓ."]], [["Mëytíi yíllëntë⁠ˈ ɓos filiɓ fon ; sëemí wuna faraah hanndal kon a hanndal ki ɗoni ɓëewë ɓéeɓ."]], [["Pésíi sos-keeñ faraah,"]], [["ɗon dékë⁠ˈ ɗaŋ."]], [["Yii mín ɗon homa⁠ˈ ɓéeɓ ɗon sím Koope. Baa daa yee faha⁠ˈ ri pesi ɗon fa nonu Yéesú-Kiristaa na ra."]], [["Ngënë këe⁠ˈ⁠íi pagaɗɗi Ruuh-Peseŋ,"]], [["ngënë hégíi unna léhínú kola⁠ˈ Koope na ra."]], [["Kénsíi wë ɓéeɓ, ɗon ham ƴee wun ɗa ;"]], [["yii hente ɓos ɓéeɓ ɗon moytoh ri."]], [["Ɗi fi Koope fa na ona⁠ˈ jaamma ra ladla ɗon ces ; ɗi níirë níɓɓën, níiɗ keeññon a faannon ɓéeɓ níi ow laheh yii wona ri ron, yiin nay nimile Yéesú-Kiristaa Yíkíi yen ɗa."]], [["Koope fa dëek ɗon ɗa, yii won ɗi ɓéeɓ ɗi paŋ ri, te ri ay ron rii pagiree ɗaaha."]], [["Koy-yaayyi ƴeh, lah ɗëgírí fun ɓal."]], [["Lah wëddí fun koy-yaayya ɓéeɓ níi wodoh"], ["."]], [["Mee ron rii won ra ee di tii Yíkëe, lah léhíní wë ɓéeɓ unni ƴah."]], [["Yéesú-Kiristaa Yíkíi yen líhë rën mal⁠ ⁠!"]]]], "II Thessalonians": [[[["Ɗon fi ɓëy ílí jaŋii Tesalonik fa nonu ɓëewí Baap-Koo a Yéesú-Kiristaa Yíkëe rë, so⁠ˈ mi Pool, funi Silaas a Timoote fun na woduu ron."]], [["Baap-Koo a Yéesú-Kiristaa Yíkëe líhún ron mal, on ɗon jaamma⁠ ⁠!"]], [["Koy-yaayyi ƴeh, fun míníh ɓanti dékë⁠ˈ símí Koope ndah ɗon. Fun warutee ri sím ndah ngémën ɓaatohte caak, te fahanta⁠ˈ⁠a hom hanndal kon ɗa ɓaatoh ɓaatoo na saañ."]], [["Yii baa daa tah ílí jaŋii pay fun ɓéeɓ, fun sawoor won ɓëewë filiɓ yii leŋke ɗon na, ndah filiɓ mokla na moklu ɗon ɗa a súfúñ fën ɓéeɓ, ɗon habute ngémën híin."]], [["Baa daa nay teeɓee biti aattiya⁠ˈ⁠i Koope tíkë⁠ˈ waal, nda ɗon habuu ɓëewí Nguur ki Koope waɗte wa, nguur ka tah ɗon na súfúñú rë."]], [["Koope, ɗi fa júɓ ɗë ay mokil ɓëewë moklu ɗon ɗa ti di mokluu wa ɗon nen, te nagajek baa daa kaah."]], [["Ɗi ay hílsíɗ ɗon fa na súfúñú rë, hílsíɗ fun na ɓal. Yiin nay feeñiyee Yéesú-Yíkëe sun-Koo, ñéerë⁠ˈ a doolii malaaka yi ra, iñƴaa ay lahee na."]], [["Ɗi ay ayee filiɓ njaar kíi, keen sun fi ɓëewë kaa⁠ˈ⁠uu yúhí Koope, te kaa⁠ˈ⁠uute ñeyi Uni Nebi Yéesú-Yíkëe rë."]], [["Daana nay keene sun fi wa ra ay dékée saŋkii wa, wa wulliru tígí eta⁠ˈ Yíkëe, wulliru tígí eta⁠ˈ ndami gaani."]], [["Yii baa ay lahe yiin nay nimile Yíkëe rë. Yiin fi baaha, ɓëewë nonu ɗii na te gémúté ɗii na ra ɓéeɓ ɓéyíɗ ɗí, ɗi neɓa⁠ˈ wa yeel. Ɗon fi ƴaa ɗon ay none ɓëewí ƴaaha na, ndah ɗon gémúté unna komu fun ɗon ɗa."]], [["Yii baa daa tah fun na ɗagiru ron faraah. Fun ɗaguu Koope biti ɗi on ɗon, ɗon yeeliyoh pesa dëek ɗi ɗon ɗa. Fun ɗagu biti di doolii, ɗi habra⁠ˈ ron ɗon paŋ yee fahuu ɗon paŋ di yin wun ɗa ɓéeɓ, te ri habra⁠ˈ ron yee na pagu ɗon filiɓ ngémën ɗë."]], [["Ɗaaha, ɗon ɓaatti ɓéyíɗ tii Yéesú Yíkíi yen, ɗi ɓéyíɗ ɗon fi ƴaa ɓal. Ƴaa ay kolee mala nay onee Koope fi yen a Yéesú-Kiristaa Yíkëe rë."]]], [[["Koy-yaayyi ƴeh, di yii leŋke nimili Yéesú-Kiristaa Yíkíi yen a négírë⁠ˈ⁠í yen fíyí, fun ɗagu ɗon na yin yínë :"]], [["affon ɓanay gaawti kúnëh te ngënë tíití biti ow won ɗon biti wahtii nimili Yíkëe lahte. Wuti ow won ɗon biti ɗi léhín unni kola⁠ˈ Koope na, mbée ɗon keloh ri ɓëewë na waariyu Unni Koope ra, mbée bíníyún bíníyë wonu biti kola⁠ˈ fun na, ngënë gémí."]], [["Di mín ɗíi man ɓéeɓ, ow ɓanay ɗon nofa⁠ˈ yínë sah. Balaa bisa nay nimile Yíkëe baa ra, ow caak ay tíkë⁠ˈ Koope af paaƴ, ɓëe⁠ˈ na ñeyeh woni Koope ra, bee nay saŋkuye ra teekiroh."]], [["Ɓëyí baa ay ɓéyíɗ afi kadda⁠ˈ ɓëewë haanoh ala a yii na haanuu wa merees ɓéeɓ. Ay pay níi ɗi haal Faam fi gaani Koope took, ɗi won biti daa ri Koope."]], [["Ɗon nérsúuy biti mi húmú wonte ron baaha homa⁠ˈ mi leeloon ra a ?"]], [["Ɗon yúhú yee ham ɓëyí baa tígë homa⁠ˈ ri bee ra, te yii baa tahte wahtii ay lahe laho ɗi anti ɗúh."]], [["Doolaa ɗapoh ɓëewë në ñéyíh woni Koope ra ee teekiroh ra haat ; ɗi ay lukee teekiroh biti nék ɓëe⁠ˈ lís ɗíi ham ɗa këllú tígí daaha."]], [["Ɓëyí baa këllú tígë rëe, ɗi fi ɓëe⁠ˈ na ñeyeh woni Koope ra ay teekiroh, te Yéesú-Yíkëe ay rii saŋku a ngilaaw mi ɓúkí, hap ri húl a niiña nay rii ñéerée biti ɗi nimil ra."]], [["Ɗi fi ɓëyí baaha, doolii Seytaane nay rii yeje ɗi ac, ɗi paŋ kawtéef gaan, kimtaan a iñi éemílë⁠ˈ⁠té ɓéeɓ, ƴi ay nofee ɓëewë."]], [["Ɗi ay paŋ pagaɗ ɓos ɓéeɓ nofa⁠ˈ⁠i ɓëewë në suu saŋkuye ra. Wa ay saŋku ndah wa tahuy kúnsí keeññi wa kaaf ka waɗ waa sëmlë⁠ˈ koon ɗa."]], [["Yii baa daa tah Koope yeñ wa yii ay waa múuƴíɗ, wa gémé fel."]], [["Ɗaaha, ɓëewë gémúy kaaf ka ra ɓéeɓ, te oluu neɓ pagaɗ ɓos ɗa, Koope ay keen sun fi wa."]], [["Koy-yaayyi ƴeh, fun nék fun míníh ɓanti dékë⁠ˈ símí Koope ndah ɗon, ɗon fa Yíkëe faha⁠ˈ ɗon ɗa ndah Koope daa tanis ɗon dalaana, nda ɗon múc. Ɗi ñeya⁠ˈ Ruuha ladil ɗon ra, a gémë gémú ɗon kaaf ka ra, ɗi múcëlté ron."]], [["Koope ñeya⁠ˈ Uni Neba waariyu fun ɗon ɗa dëekké ɗon yii baaha nda ɗon mit na ndami Yéesú-Kiristaa Yíkíi yen."]], [["Koy-yaayyi ƴeh, kon híinndíi te ɗon ham iña yëeddú fun ɗon ɗa : ƴee wonu fun mbée ƴee bíníyú fun ɗa ɓéeɓ."]], [["Koo Boffi yen faha⁠ˈ⁠te yen, onte yen mal níi yen lahute míní múñí na ɗúméh a yaakaari neɓpe. Ɗémíin ɗi fi Yéesú-Kiristaa Yíkíi yen a Koo Boffi yen"]], [["on ɗon doole, on ɗon keeñi paguun ɗon yin wun faraah : ƴaha yii ay pagu pago mbée yii ay wonu wono ɓéeɓ."]]], [[["Leegi nék koy-yaayyi ƴeh, ɗëgírí fun nda unni Yíkëe yíppí líiwëlsë⁠ˈ gina te wa lah ndam ti di man wa ɗon na nen."]], [["Ɗëgírí fun Koope nda ri sëmlë⁠ˈ fun ɓëewë ɓosu níi ɓos ra na, ndah ɓëewë ɓéeɓ neh daa gémú iña na wonu fun ra."]], [["Te añcaŋ Yíkëe daa mit gém. Ɗi ay ron on doole, níiɗ ɗën níi Seytaane ii ron leɓoh."]], [["Yíkëe onte fun níi fun lekuute ron : fun olute biti ɗon ee pagu iña wonu fun ɗon ɗa, te ɗon ay lúsɗée ɗaaha."]], [["Yíkëe ona ron keeñi fahuun ɗon Koope, on ɗon ɗon múñ ti ɗi fi Kiristaa nen."]], [["Koy-yaayyi ƴeh, lahte ɓëewí ɗapasute filiɓ fi yen, na ñéyíh iña yëeddú fun wa ra. Fun na nahu ron di tii Yéesú-Kiristaa Yíkëe, ɗon wuloh wa."]], [["Ɗon yúhrúté affon ɗee waɗti ñeyuun kotti fun ɗa. Homuu fun ginon ɗa fun mësúy tídëh."]], [["Fun yeekuy ow ñam. Fun húmú légéyúu yii ñamun fun légéyëe na⁠ˈ a elek, kaa⁠ˈ fun mokil ow yínë sah ɗon na."]], [["Fun paguuy ri biti ɗon waruy fun pagiɗ yin pagiro, ndaa fun fahuu biti ɗon ñee kotti ƴaaha,"]], [["ndah húmú homuu fun gin ɗon ɗa, fun wonute ron biti ɓëyí kaa⁠ˈ légéy waray ñam."]], [["Fun nék, fun keluute biti lahte ɓëewí awu ɗon na pesuu tídëh, në pëgíh yin gét nëe haal yii waal fi wa íníh në."]], [["Di tii Yéesú-Kiristaa Yíkëe, fun túuƴú ɓëewí ƴaa fun na caguu wa bitih, wa koloh affi wa yuloh légéy nda wa kúɗ affi wa."]], [["Ɗon fi koy-yaayyi so⁠ˈ nék, lah hëbí híin ɗon dékë⁠ˈ paŋ yin wun."]], [["Hena biti lahte ɓëyí kaa⁠ˈ ñee unna bíníyú fun ƴee ra raa, lah wëní rí sun, ɗon ɓan ɗii leɓoh nda ri sopoh ndín, koloh afi."]], [["Di filiɓ ƴaa ɓéeɓ nék, ngënë hëbíi rí kaa⁠ˈ⁠ohon, lah hëbíi rí koy-yaafon, ɗon líkín ɗí."]], [["Ɗémíin Yíkëe fë në ona⁠ˈ jaamma ra on ɗon jaamma faraah, a yii mín ɗon homa⁠ˈ. Yíkëe ñéerëe a ɗon ɓéeɓ."]], [["So⁠ˈ mi Pool daa mi bíní unna míllë⁠ˈ ƴee ra"], [". Mi ƴahti téƴ unni so⁠ˈ raa, mi hena⁠ˈ ɗeh : so⁠ˈ mi Pool daa mi na bíní a ya⁠ˈ so⁠ˈ. Hen ɗaa raa, ɓëewë ay yúhsë⁠ˈ bíníyí së⁠ˈ."]], [["Yéesú-Kiristaa Yíkíi yen líhë rën ɓéeɓ mal⁠ ⁠!"]]]], "II Timothy": [[[["Ɗo fi Timoote, ɗo fa haba⁠ˈ mi koy soo na te mi faha⁠ˈ⁠te ro níi faha⁠ˈ ra, so⁠ˈ mi Pool, daa mi na wodoh ro. So⁠ˈ mi apootari Yéesú-Kiristaa ndah Koope daa faha⁠ˈ baaha. Mi nahu woni ɓëewë yii leŋke pesa gap Koope ɓëewë nay none Yéesú-Kiristaa na ra. Baap-Koo a Yéesú-Kiristaa Yíkíi yen líhún ɗë mal, teeɓ ɗo naa⁠ˈ-keeñ, on ɗo jaamma⁠ ⁠!"]], [["Ɗo fi Timoote, ɗo fa haba⁠ˈ mi koy soo na te mi faha⁠ˈ⁠te ro níi faha⁠ˈ ra, so⁠ˈ mi Pool, daa mi na wodoh ro. So⁠ˈ mi apootari Yéesú-Kiristaa ndah Koope daa faha⁠ˈ baaha. Mi nahu woni ɓëewë yii leŋke pesa gap Koope ɓëewë nay none Yéesú-Kiristaa na ra. Baap-Koo a Yéesú-Kiristaa Yíkíi yen líhún ɗë mal, teeɓ ɗo naa⁠ˈ-keeñ, on ɗo jaamma⁠ ⁠!"]], [["Ma na sím Koope fa na jaamiyoh mi ra ti di na húmú paguu ri caacci so⁠ˈ koon nen, te mi paga⁠ˈ ri a afi tookke. Na⁠ˈ a elek ɓéeɓ, ɗagaa mi faraah mi cap tiyu"]], [["te nuf so⁠ˈ payte muun ma húmú yook fu na húmú takuu yen bín fë rë, tahte mi sesohte tíkëedú íl níi keeñ so⁠ˈ sos siiɓ."]], [["Nuf so⁠ˈ na koleeh ɗee hena⁠ˈ ngémú kaah ɗoo na ra, te ngémí baa daa húmú ciffu Lëyíis a yaafu Ëníis në, te ri ee ɗoo na ɓal. Baa wëerté së⁠ˈ këŋ⁠ ⁠!"]], [["Yii baa daa tah mi na nédís rë ee biti fu ɓaatti hubis yee on ɗo Koope, bee húmú tíkë⁠ˈ mí rë ya⁠ˈ mi falte ro ra, ndah"]], [["Koope onay yen Ruuh-Peseŋ nda yen hen ɓëewí neehute. Ruuha kay taha⁠ˈ yen lah doole, yen fahanta⁠ˈ, yen mín ham affi yen."]], [["Kon, ngana sopoh waarii yii leŋke Yíkíi yen na te ngana sopoh ɓal téjë téƴú mí kasu af ri ra. Ɗo kay, habe rek yen bok coono fa laha⁠ˈ mi waarii Uni Neba ra, Koope ay yen on doole."]], [["Daa ri sëmlë⁠ˈ yen, dëekké yen nda yen hen ɓëewí ladute. Pagaɗɗi yen daa tah neh Koope dëek yen. Yee tah ɗi dëek yen ɗa kay, neɓa⁠ˈ ri neɓoo ɓaatte biti ɗi onte yen mal. Mali baa húmú ñéyíɗ ɗí Yéesú-Kiristaa na onte yen ɗi ɗeef ëldúnë sakuy doom ra,"]], [["feeñce yen na leegi, bee aya⁠ˈ Sëmlëhí yen Yéesú-Kiristaa ëldúnë rë. Ɗi ɓaŋke kúl kë, ñeya⁠ˈ⁠te Uni Neba teeɓpe yen biti lahte pesi na ɗúméh."]], [["So⁠ˈ nék, Koope fal so⁠ˈ apootar nda mi waare ɓëewë Uni Nebi bah, mi yëedíɗ wë rí."]], [["Yii baa daa tah mi deƴ coono ɗeh, ndaa mi sopaay na ndah mi yúh ɓëe⁠ˈ mi tík yaakaari so⁠ˈ ɗii na ra, te wëerté së⁠ˈ biti ɗi mín níiɗ yee déŋéen ɗí së⁠ˈ rë níi yiin bis-këem."]], [["Fu kelohte unni kaah ya won mi ro ra. Lah nérsée wë fu ham na a ngémí híinë lahu yen a faha⁠ˈ⁠a fahuu yen ow ndah nona nonu yen Yéesú-Kiristaa na ra."]], [["Lah habe iñi wunna déŋéenú fú ƴaa ra híin, Ruuh-Peseŋ fa dék yen na ra ay roo ɓedda⁠ˈ."]], [["Ɗo nék, fu yúhté biti sah koy-yaayya deyi Aasi ɓéeɓ yessute so⁠ˈ, Fisel a Hermosen nonu ɓëewí ƴaaha."]], [["Onesifoor nék, na hoñ soo toñ te homa hom mi kasaa bee ra, ɗi sopaay na. Kon, Yíkëe ɗémpí teeɓ ɓëy faami naa⁠ˈ-keeñ."]], [["Ɗi kay, hena⁠ˈ ri Rom cëp, ɗi yam saami so⁠ˈ níi ri otte so⁠ˈ."]], [["Yíkëe ɗém ɗíi teeɓ naa⁠ˈ-keeñ yiin bis-këem⁠ ⁠! Ɗo fi bah, fu luk ɓëewë ɓéeɓ yúh ɗee habra⁠ˈ ri so⁠ˈ Efes ra."]]], [[["Kon book, ɗo fa haba⁠ˈ mi koy soo na ra, ɓeye mala lahuu yen di yee nonuu yen Yéesú-Kiristaa na ra, hen dooluu."]], [["Iña keloh fu maa yëeddë⁠ˈ wë fíi i ow caak ra, lah yëeddé wë ɓëewí mitu lekoh nda wa fi ƴaa ɓal, wa mín wëe yëedíɗ i ow kay."]], [["Ɓeye wodu coono fa ti soldaar kah-kah Yéesú-Kiristaa na nen."]], [["Soldaar nék, faha⁠ˈ biti keeñ kélfíi sos ɗii na raa, ay moytoh yii taway soldaar ɓéeɓ."]], [["Te ɓal, ɓëyí fi hom saadanta⁠ˈ, ɗi ñeyay unna poku ɓëewë rë rek, ii waafu."]], [["Ti ɗaaha nen ɓal, línëhí mokke légéyí meeyi daa waɗti ɗéɓëe ɗëɓírëh iña lecu meeya ra."]], [["Lah níɓé sun fi iña won mi ro ƴaa ra. Yíkëe sah ay waa ɓek ɓéeɓ afu."]], [["Nérsée Yéesú-Kiristaa, ɗi fa këllú ɓúudé te coosaana⁠ˈ tali Dawit ti di wonuu ri filiɓ Uni Neba waare mi ra nen."]], [["Uni Nebi baa daa tah mi deƴ coono níi mi téƴúté kasu ti banndi nen, ndaa Un Koope ow téƴëy rí."]], [["Yii baa daa tah mi múñ coono yi ƴaa ɓéeɓ ndah ɓëewë Koo tanis wa ra. Hen ɗaa raa, wa non ɓëewë Yéesú-Kiristaa múcël wë, on wa ndami na ɗúméh rë."]], [["Woni wëerté abeh :"], ["Yen húlúté a Kiristaa raa,"], ["yen ay pes a ɗi."]], [["Yen múñ coono ti ɗi nen,"], ["yen ay took nguur ka a ɗi."], ["Yen taasoh biti yen yúhú rí,"], ["ɗi ɓal ay taasoh biti ɗi yúh yen."]], [["Wuti yen paguy iña won ɗi yen ɗa raa sah,"], ["yii won ɗi ɓéeɓ ɗi paŋ ri,"], ["ndah ɗi na lofiseeh."]], [["Lah dékée nérsí ɓëewë iñƴaa ɓéeɓ, fu cagoh fu túuƴ wë fíi Koope biti wa moytoh capa⁠ˈ sun i won, ndah baa ii wa ɓaat dara gét nëe yahi ɓëewë në síkírúu rë."]], [["Page ɓéeɓ níi fu caŋ fíi Koope raa, ɗi laas ɗo. Yëeddée Unni kaah yi Koope níi ñee waal. Hen ɗaa raa, fii sopoh légéyú."]], [["Lah moytee wonna lahay njiriñ te won yii leŋke ëldúnë kep ra. Ɓëewë na ɓeku wonni ƴaa kut affi wa ra, ɓaatuu kaañ Koope ɓaatoo faraah."]], [["Wonni wa man puuli ngal ngalo nen, ɓaata⁠ˈ ɓaatoo rek saye. Himene a Filet nonu ɓëewí ƴaaha,"]], [["wa wuluute kaaf ka, na wonu biti Koope këlíɗté yen ɓúudé níi wocce. Yii baa tahte lahte ɓëewí ngémí wë saatate."]], [["Ndaa nék, taɓahi Koope daa yíp ɗí híinë⁠ˈ híinëe gíŋ te unni ƴee daa na bíníyú sun fi tígë yípëh taɓaha ra : « ⁠ ⁠Yíkëe yúh ɓëewë nonu ɗii na ra⁠ ⁠» a « ⁠ ⁠Ɓëyí won biti ɗi non Yíkëe në, wulaa pagaɗ ɓos.⁠ ⁠»"]], [["Filiɓ faam fi wunte nék, iñi pagaa ya filiɓ ɓéeɓ úrís neh mbée hélíis : Lahte na ƴi hente barngal mbée yugusuu a dépëh. Ƴaa aana hom ɗúhrúu bis feet, ƴaa aana faraah ɗúh."]], [["Ɓëyí fí ɓukut afi yii na sobeyil raa nék, ay lah njiriñ, ɗi homiɗ Yíkíi kep, ɗi man a iñi pagaa ya hom ɗúhrúu bis feet ɗa. Yii hente yin wun ɓéeɓ, ɗi fi ɓëyí baa sohluute na."]], [["Lah moytee yii hente pagaɗ kúkëy, fu yuliɗ : yii hente júɓ, fu ham ngémë, fu faha⁠ˈ ow, fu lah jaamma, ɗoni ɓëewë na ɗagu Yíkëe a keeñi lante ra ñéerë⁠ˈ në."]], [["Ngana síkírëh wonaɗ ñak-af, ƴi lahay af a lúk ndah fu yúhté biti wa kúrë⁠ˈ íñë⁠ˈ,"]], [["te ɓëyí hen súrgíi Koo-Yíkëe, íñë⁠ˈ waray ri. Ɗi waɗti hena ɓëyí faha⁠ˈ⁠te ow, ɓëyí mínté yëeddë⁠ˈ te mín múñ coono ɓéeɓ."]], [["Ɗi waɗti hena ɓëyí mín nofanta⁠ˈ a ɓëewë ñéerúuy a iña na yëeddë⁠ˈ rí rë, nda heeƴce Koope paŋ níi wa lof pesaɗ ndín, wa yúh kaaf ka."]], [["Hen ɗaa raa, affi wa ay kúnsëh, wa múc ya⁠ˈ Seytaane fa ham wa fíirí, wa na ñeyu yii faha⁠ˈ ri ɓéeɓ rë."]]], [[["Lah yúhé biti jamanaa míllë⁠ˈ rë ay misik níi misik."]], [["Ɓëewë ay tasee faha⁠ˈ affi wa kep, wa tík hélíis kep affi wa, wa gaan-gaanlee, wa tík affi wa kep ow, wa solee. Wa ay kaa⁠ˈ ñee woni yaayyi wa a baappi wa. Wa ay hen ɓëewí në gérmíh ow, wa ii on yii nonte Koope na cér."]], [["Wa ay súh keeñ, wa hen ɓëewí híinúté, wa ay wone ɓos kep sun ow. Wa ii míníl ham affi wa, wa ay made raɓɓi sohoorri ƴaa nen, wa ii faha⁠ˈ sah yii hente wun."]], [["Wa ay tasee ñee loo yi ɓëewë, wa hen ɓëewí cëeppëlúté te damuute. Iñi ëldúnë ay waa génël Koope."]], [["Wa ay lakaata⁠ˈ biti wa pokuute Koope na, te ɗeef wa kaa⁠ˈ⁠uute biti doolii Koope lofis wa. Lah moytee ɓëewí ƴah."]], [["Ƴaa aana waa na ƴootuu ƴootoo haale faamma, nofee ɓeleɓɓa fahuuy affi wa ra, wa fi ɓeleɓɓa yéŋké biti enuu bakaaɗ caak te fah pes-neɓ kúrëelëh wë rë."]], [["Wa fi ɓeleɓɓi ƴah, hom síkírúu yëeddë⁠ˈ yë ɓéeɓ te taheh wa yúh kaaf ka."]], [["Di húmú kaa⁠ˈ⁠uu Sanes a Sambares"], ["Mëyíis filoon, wa fi ɓëewí ƴaa na yëeddúu múuƴɗé ɓëewí kayya ra kaa⁠ˈ⁠uu kaaf ka ɗaaha kep. Wa ɓëewí nuffi wa yahte, te ngémí wë lahay njiriñ."]], [["Nguur ki wa ii maañ, ndah ɓëewë ɓéeɓ ay míllë⁠ˈ ot ñagi afi wa ti di húmú kata⁠ˈ ri Sanes a Sambares nen."]], [["Ɗo nék, fu yúh iña yëedíɗ mí ɓëewë rë, ɗee húmú man mi ra, a yee na húmú saam mi na ra. Fu yúh ɓal ɗee teem ngémí së⁠ˈ rë, ɗee mújë⁠ˈ mí rë, ɗee faha⁠ˈ mi ow ra a ɗee haba⁠ˈ mi híin ɗë."]], [["Fu yúh ɗee húmú mokluu mi ra, ɗee deƴa⁠ˈ mi coono Añcos, a Ikoñum a Lístër rë. Ƴaha coono rek, mi deƴce ri⁠ ⁠! Añcaŋ, Yíkëe sëmlë⁠ˈ⁠té së⁠ˈ në ɓéeɓ."]], [["Te sah, ɓëewë nonu Yéesú-Kiristaa na te fahuute pesa⁠ˈ pokoh Koope na ra ɓéeɓ ay moklu."]], [["Ndaa ɓëewí ɓossa a ƴee na nofuu ɓëewë rë ay ɓaatee ɓos ɓoso faraah, wa nofee ɓëewë níi nofa⁠ˈ sah affi wa."]], [["Ɗo nék, iña yoon fu te fu lekohte wa níi lekoh ra, lah habe wa híin ndah fu yúh ɓëewë yëeddú rë wë rë."]], [["Nagajek, fu yúh iña bíníyú Téeríi selaa ra kúkëy kú níinén, te daa wa mín yúun ow, ɓëe⁠ˈ múc biti ɗi gém Yéesú-Kiristaa."]], [["Iña bíníyú Téeríi selaa ra ɓéeɓ kola⁠ˈ Koope na te wa lahte njiriñ. Daa wa na yëeddúu ɓëewë, daa wa na teeɓuu ow biti ɗi homay kaah, daa wa na wëegísírúu ow kaaf ka te daa wa na líkínúu ow pes pesi júɓpé,"]], [["nda ɓëyí hente ɓëyí Koope mín mit, ɗi hen ɓëyí mín paŋ yii wunte ɓéeɓ."]]], [[["Kon, di fíi Koope a Yéesú-Kiristaa fa nay nimile hom nguur ki, nay aattiyee ɓëewë nay pese a ƴee húlú rë, mee roo won ɗa ee faa keloh :"]], [["lah waariye Un Koope, fu cagoh na faraah. Fu lah na neɓ mbée fu laheh na neɓ ɓéeɓ lah cagee na, fu teeɓ ɓëewë homuy kaah ra waala. Lah wone affi ɓëewë në pëgíh pagaɗ ow ra, fu híinndëh fu on wa doole fu yëedíɗ wë,"]], [["ndah jamanu ay lah, ɓëewë ii fahiil sah síkírëh kaaf ka. Wa ay tasee pesa⁠ˈ fah-neɓ, wa saame ɓëewí caakki ay yëeddé wa fi ƴaaha iña fahuu wa keloh ra."]], [["Wa ay dap nuffi wa kaa⁠ˈ keloh kaaf ka, wa síkírée wonni saku sako."]], [["Ɗo nék, lah teeye iña ɓéeɓ, fu múñ coono ya, fu waare Uni Neba fu paŋ yee waɗ ɗo di légéyë yeɗ ɗo Koope ra."]], [["So⁠ˈ nék, mi ee jébëlú Koope ra ee ti hana seeƴuu saraha ra nen. Wahtaa nay mii kolee ëldúnë rë lahte."]], [["Mi ɓeɓpe wodi so⁠ˈ haa⁠ˈ⁠a níi mitte, mi múkëté níi mi lahte tígë waɗ mii lah ra, te mi helay ngémí së⁠ˈ."]], [["Leegi nék, waafa waaƴɗu ɓëe⁠ˈ ɓaŋ ɗa, seh so⁠ˈ kep ɗeh. Daa ri baanii ndama waɗ ɓëyí júɓpé rë. Yíkëe, ɗi fi aattiyoha júɓ ɗë, ay soo rii yeɗ yiin bis-këem. Ɗi ii teem soo na doŋ, ɗi ay yeɗ waafi baa ɓal ɓëyí tík yaakaari ɓéeɓ sun fi nimili ɗi fi Yíkëe."]], [["Ɗo nék, yípée ac fu ɗeefiɗ so⁠ˈ ɗee luka⁠ˈ ri gaaw ra,"]], [["ndah faha⁠ˈ⁠i iñi ëldúnë tahte Demaas helte so⁠ˈ, saañce Tesalonik. Keresaŋ saañce Galasi, Tít saañce Dalmasi."]], [["Lúkkë kep daa tas soo na. Kon fu ƴahti ac, lah kúrëelée Marka. Ɗi ay soo lahiɗ njiriñ légéyí së⁠ˈ lool."]], [["Tísík nék, mi yeñce ri Efes."]], [["Fu ƴahti ac, lah komaaloh so⁠ˈ paltee ke so⁠ˈ húmú hel mi faam Karpos di Torowas ra. Lah komaaloh so⁠ˈ ɓal téeré yí së⁠ˈ, te ngana hal ƴee lukki lah solo yugusuu a hun ɗa."]], [["Ɗi fi Iliksaan sísíbë nék, ƴaha ɓos rek ɗi paŋke so⁠ˈ ri, ndaa Yíkëe ay rii yíníl iña paŋ ɗi ra."]], [["Ɗo fi baa nék, lah moytee ri ndah ɗi haa⁠ˈ⁠te iña na yëeddúu yen ɗa haa⁠ˈ⁠i misikke."]], [["Yiin ɗéɓ míi caŋ tígë në aattiyuu maa layiɗ af so⁠ˈ ra, ɓëyí tappe soo na aay níi habra⁠ˈ⁠te so⁠ˈ, ɓëewë ɓéeɓ daa heguu so⁠ˈ. Koo baala wa⁠ ⁠!"]], [["Ɗi fi Yíkëe nék cagohte so⁠ˈ, onte so⁠ˈ doole, tahte mi waarete Uni Neba níi mitte, ɓëewë yëwúɗ neh ra ɓéeɓ keluute ri. Ɗi múcëlté së⁠ˈ tígí ñíin së⁠ˈ mín nëe teem koon,"]], [["te ri ay soo sëmlë⁠ˈ yii hente ɓos ɓéeɓ, ɗi sëmlë⁠ˈ së⁠ˈ níi mi haal nguur ki, sun-Koo. Ɗi laha ndam dee níi kiri fi kirih⁠ ⁠! Ɗémíin⁠ ⁠!"]], [["Lah wodee Pírísíl a Akilaas a ɓëy faam Onesifoor."]], [["Erasta ín tasse Korente ra te mín helte Torofiim Milet ra, ndah faana neɓay."]], [["Page ɓéeɓ nék fu ac balaa líjë dal."], ["Ëbúl, Púdënsë, Línús, Kúlëdín a koy-yaayya filiɓ ngémë ɓéeɓ na woduu ro."]], [["Yíkëe ñéerëe a ro, te ri líh rën ɓéeɓ mal⁠ ⁠!"]]]], "Titus": [[[["Ɗo fi Tít, ɗo fa haba⁠ˈ mi koy so⁠ˈ kah-kah filiɓ ngémë boku yen ɗa, so⁠ˈ mi Pool, so⁠ˈ mi súrgíi Koope a apootari Yéesú-Kiristaa, daa mi na wodoh ro. Mi nahu habra⁠ˈ⁠i ɓëewë Koope tanis wa ra wa ham ngémë, mi teeɓ wa kaaf ka, kaaf ka ñéerë⁠ˈ a pesadi ɓëewí pokuute Koope na. Hen ɗaa raa, ay waa wëer biti wa ay haal pesa na ɗúméh, gapa⁠ˈ Koope ɗeef ëldúnë sakuy doom ra, ɗi fa na woneh yii lahay ra. Laha⁠ˈ wahtaa faha⁠ˈ ri ra, ɗi fi Koope Sëmlëhí yen teeɓa⁠ˈ⁠te yii leŋke pesi baa filiɓ Unee ke ri túuƴ ɗí së⁠ˈ waare ra. Kon book Tít, Baap-Koo a Yéesú-Kiristaa Sëmlëhí yen líhún ɗë mal, on ɗo jaamma⁠ ⁠!"]], [["Ɗo fi Tít, ɗo fa haba⁠ˈ mi koy so⁠ˈ kah-kah filiɓ ngémë boku yen ɗa, so⁠ˈ mi Pool, so⁠ˈ mi súrgíi Koope a apootari Yéesú-Kiristaa, daa mi na wodoh ro. Mi nahu habra⁠ˈ⁠i ɓëewë Koope tanis wa ra wa ham ngémë, mi teeɓ wa kaaf ka, kaaf ka ñéerë⁠ˈ a pesadi ɓëewí pokuute Koope na. Hen ɗaa raa, ay waa wëer biti wa ay haal pesa na ɗúméh, gapa⁠ˈ Koope ɗeef ëldúnë sakuy doom ra, ɗi fa na woneh yii lahay ra. Laha⁠ˈ wahtaa faha⁠ˈ ri ra, ɗi fi Koope Sëmlëhí yen teeɓa⁠ˈ⁠te yii leŋke pesi baa filiɓ Unee ke ri túuƴ ɗí së⁠ˈ waare ra. Kon book Tít, Baap-Koo a Yéesú-Kiristaa Sëmlëhí yen líhún ɗë mal, on ɗo jaamma⁠ ⁠!"]], [["Ɗo fi Tít, ɗo fa haba⁠ˈ mi koy so⁠ˈ kah-kah filiɓ ngémë boku yen ɗa, so⁠ˈ mi Pool, so⁠ˈ mi súrgíi Koope a apootari Yéesú-Kiristaa, daa mi na wodoh ro. Mi nahu habra⁠ˈ⁠i ɓëewë Koope tanis wa ra wa ham ngémë, mi teeɓ wa kaaf ka, kaaf ka ñéerë⁠ˈ a pesadi ɓëewí pokuute Koope na. Hen ɗaa raa, ay waa wëer biti wa ay haal pesa na ɗúméh, gapa⁠ˈ Koope ɗeef ëldúnë sakuy doom ra, ɗi fa na woneh yii lahay ra. Laha⁠ˈ wahtaa faha⁠ˈ ri ra, ɗi fi Koope Sëmlëhí yen teeɓa⁠ˈ⁠te yii leŋke pesi baa filiɓ Unee ke ri túuƴ ɗí së⁠ˈ waare ra. Kon book Tít, Baap-Koo a Yéesú-Kiristaa Sëmlëhí yen líhún ɗë mal, on ɗo jaamma⁠ ⁠!"]], [["Ɗo fi Tít, ɗo fa haba⁠ˈ mi koy so⁠ˈ kah-kah filiɓ ngémë boku yen ɗa, so⁠ˈ mi Pool, so⁠ˈ mi súrgíi Koope a apootari Yéesú-Kiristaa, daa mi na wodoh ro. Mi nahu habra⁠ˈ⁠i ɓëewë Koope tanis wa ra wa ham ngémë, mi teeɓ wa kaaf ka, kaaf ka ñéerë⁠ˈ a pesadi ɓëewí pokuute Koope na. Hen ɗaa raa, ay waa wëer biti wa ay haal pesa na ɗúméh, gapa⁠ˈ Koope ɗeef ëldúnë sakuy doom ra, ɗi fa na woneh yii lahay ra. Laha⁠ˈ wahtaa faha⁠ˈ ri ra, ɗi fi Koope Sëmlëhí yen teeɓa⁠ˈ⁠te yii leŋke pesi baa filiɓ Unee ke ri túuƴ ɗí së⁠ˈ waare ra. Kon book Tít, Baap-Koo a Yéesú-Kiristaa Sëmlëhí yen líhún ɗë mal, on ɗo jaamma⁠ ⁠!"]], [["So⁠ˈ nék, fu ot mi hel ro Keret, faha⁠ˈ⁠i biti fu lúsíɗ yee húmú tas légéyë rë níi iña ɓéeɓ tíkëh waal, te gin fi gin ɓéeɓ fu fal na i njíit jaŋi ti di naha⁠ˈ mi ro ri nen."]], [["Njíit jaŋi nék, waɗti hena ɓëyí lahay yii wonun sun fi, teem ɓeleɓi na kut, koyya ƴahun ɓëewí gémúté Kiristaa"], [", ow ɓan waa haba⁠ˈ walaŋkaane, wa hen ɓëewí koruute."]], [["Njíit jaŋi daa na tooppitoh yii leŋke iñi Koope, daa tah ɗi waɗti hen ɓëyí lahay yii wonun sun fi. Ɗi waray hen ɓëyí gaan-gaanla⁠ˈ gaan-gaanloo, waray hen ɓëyí keeña wuneh, waray hen ɓëyí han kep daa afa, waray hen ɓëyí faha⁠ˈ⁠te haa⁠ˈ, waray hen ɓëyí paga⁠ˈ yii waray, saame na alal."]], [["Ɗi waɗti hena ɓëyí mínté haneel, faha⁠ˈ yin wun, ɗi hen ɓëyí teeyte, júɓpé, ɗi hen ɓëyí lante te mín ham afi."]], [["Ɗi waɗti hena ɓal ɓëyí pokohte híin Una mit lekoh ra ti di yëeddúu rí nen. Hen ɗaa raa, ɗi ay mín yëedíɗ ɓëewí kayya kaah, ɗi on wa doole, teeɓ ɓëewë na haa⁠ˈ⁠uu ri iña na yëeddë⁠ˈ rí rë biti wa homuy kaah."]], [["Caakute ɓëewí fí yúhté biti faaliyuuy yii na wonu wa, níi luka⁠ˈ yëwúɗɗë haalu ngémë rë, wa anti homuu daaha nofee ɓëewë a wonni lahay njiriñña waa na."]], [["Lah feheye níi wa nís wonni ƴaa ɓúkkí wë, ndah wa powute faam caak. Wa yëeddúu iñi yéŋké biti waray, wa saame na alal."]], [["Húmú lahte ɓëyí dék Keret, bi ɓëy gin wa húmú habuu ri yonente. Ɓëyí baa húmú won tih : « ⁠ ⁠Ɓëy Keret mësúu hen i feloh, wa ɓëewí ɓosute ti raɓɓa luufa nen, wa ɓëewí ɗapasute te kamute⁠ ⁠»,"]], [["te yee won ɗi baa ra kaah. Yii baa daa tah lah wonee ɓëewë në a unni diŋke nda wa lah ngémí híinté."]], [["Wa ɓanuy síkírëh yëwúɗɗë na wonu wonni saku sako ra, wa ɓanuy ñee iña na túuƴú wë ɓëewí súugúuté kaaf ka."]], [["Ɓëewí ladute, yin na sobeyeh waa na. Ɓëewí laduy nék, ƴee gémúy rë, iña ɓéeɓ sobeya⁠ˈ sobeyoo waa na ndah níɓɓí wë na ladeh, wa na lëhíh jom."]], [["Wa digiruu biti wa yúhú Koope, te pagaɗɗi wa teeɓa⁠ˈ⁠te biti wa wonuy yin ɗii na. Wa ɓëewí ɓosute ɓosi woneeh, faaliyuuy yii na wonu wa te wa míníh paŋ dara yii wunte."]]], [[["Ɗo fi Tít nék, lah yëeddé ɓëewë iñi ñéerë⁠ˈ kaah."]], [["Lah wone ɓaha ya biti wa hen ɓëewí teeyute, ɓëewí mitu yeɗ cér, ɓëewí mínú ham affi wa, wa ham ngémë híin, wa faha⁠ˈ ow, wa mín múñ."]], [["Ti ɗaaha nen, wone ɓitiffa biti wa pes pesi neɓa⁠ˈ⁠te Koope, wa ɓanti won ɓos sun ow, wa ɓanti hen ɓëewí han kep daa affi wa te wa yëeddée yin wun."]], [["Wa yëeddún jéegí teɓ-teba faha⁠ˈ⁠i ƴaalli wa a koyyi wa,"]], [["wa won wa mín ham affi wa, wa lan íllí Koope, wa tooppitoh faammi wa, wa baah, wa on ƴaalli wa cér. Hen ɗaa raa, ɓos ii wonu sun fi Un Koope."]], [["Ti ɗaaha nen ɓal, lah wone wahambaane ya biti wa hen ɓëewí mínú ham affi wa."]], [["Ɗo fi baa nék, lah page yin wun di yii mín ɗíi hen ɓéeɓ ndín, ɓëewë yeele ɗoo na wa ñee kottu. Fu ƴahti yëeddë⁠ˈ rëe, lah núhée rí keeñu ñéerë⁠ˈ a fayda,"]], [["fu ñee kaaf ka toŋ nda ow laheh dara yii wona ri na. Hen ɗaa raa, kaa⁠ˈ⁠oh yi yen ii mín won ɓos sun fi yen. Tígí daaha, wa ay sopoh."]], [["Lah wone ɓëewë habu ñaam ra ɓal biti wa on kélfë yí wë cér di yii mín ɗíi hen ɓéeɓ. Wa paŋ yee neɓa⁠ˈ wa ra, ɓanti capa⁠ˈ a wa"]], [["mbée lohre wa. Wa henun ɓëewí mitute lekoh faraah. Hen ɗaa raa, wa ay tah ɓëewë on iña na yëeddúu yen sun fi Koope, ɗi fi Sëmlëhí yen ɗa cér."]], [["Ɗi fi Koope teeɓpe ɓëewë biti onte wa mal. Mali baa daa kúnsíɗ wë ɓéeɓ íl múcëe,"]], [["yëedíɗté yen yeris kaañ Koope a súugëh iñi ëldúnë, te yen pesa⁠ˈ ëldúnée woteh a júɓ, pokoh Koope na, yen ham affi yen,"]], [["yen sehaaloh bisa yaakaaru yen, nay sosle keeññi yen ɗa. Bisi baa daa bisa nay aye Yéesú-Kiristaa a ndam ra, ɗi fa daa Koope fi gaana lahuu yen na sëmlë⁠ˈ yen ɗa."]], [["Ɗi yera⁠ˈ⁠te ñíiní tosi yen tooññi yen ɓéeɓ a ladli yen, yen hen ɓëewí sah-sah, ɓëewí saamuun paŋ yin wun kep."]], [["Iña waɗ fuu yëedíɗ ɓëy ílí jaŋaa ra, daa wa ƴah. Lah wonee wa a sañ-sañi mitte, fu on ɓëewë në síkírúu rë rë doole, fu won affi ƴee kaa⁠ˈ⁠uu síkírëhú rë. Ow ɓanay roo heef⁠ ⁠!"]]], [[["Lah nérsé ɓëewë biti wa warutee on njíittí gina cér a ɓëewë homru nguur ka ra, wa ñee iña na wonu wa ra, wa caŋ paŋ yii hente wun ɓéeɓ."]], [["Wa henun ɓëewí në wëníh ɓos sun ow a ɓëewí në íñíih. Wa henun ɓëewí sosute níi sos, wa lah jaamma a ɓëewë ɓéeɓ."]], [["Yee tah mi won ɗo yii baa ra bitih : filoon, yeni wa ɓéeɓ húmú lahuy af. Yen húmú kaa⁠ˈ⁠uute ñee yee won Koope ra, yen húmú ɓëewí múuƴú múuƴë. Fah-neɓ a pagaɗ ɓos húmú hampe yen ñaam, yen na tasuu pesa⁠ˈ ɓos nuf a iñaan. Ow húmú fahaay yen tík íl te yen húmú fahuuy tíkëntë⁠ˈ íl."]], [["Ndaa, teeɓa⁠ˈ Koope fa daa Sëmlëhí yen naa⁠ˈ⁠i keeñi a ɗee faha⁠ˈ ri ɓëewë rë,"]], [["ɗi sëmlë⁠ˈ⁠té yen. Biti yen pagu yii júɓpé neh daa tah ɗi sëmlë⁠ˈ yen ; ɗi yérém yen yérmë. Ɗi hosse keeññi yen sëmlë⁠ˈ⁠té yen. Ɗi ñeya⁠ˈ doolii Ruuh-Peseŋ yen límëetúté, yen lahute pes has."]], [["Ɗi ñeya⁠ˈ⁠te Yéesú-Kiristaa Sëmlëhí yen na, líifíɗté yen a Ruuhi baaha."]], [["Ɗaaha, on-Koo tahte ɗi haba⁠ˈ⁠te yen ɓëewí júɓúté nda yen hen ɓëewí ay haal pesa na ɗúméh, na yaakaaru yen ɗa."]], [["Woni wëerté abah, te mi faha⁠ˈ⁠te biti fu ɓaat naa wone nda ɓëewë gémú Koope ra ɓéeɓ pokoh paŋ yin wun. Baa daa yee wun te lahiɗ ɓëewë ɓéeɓ njiriñ ra."]], [["Ndaa nék, lah moytee capa⁠ˈ pëtíh, cabi tii yi caacci mínéh ɗúm, íñë⁠ˈ a taasanta⁠ˈ di yii leŋke Kootaa. Ƴaa ɓéeɓ wonni lahay af a lúk te lahay njiriñ."]], [["Lah ɓëyí fí yéŋké biti hom ɗaralsa⁠ˈ ɓëewë ɗaralsoo raa, lah dëeké rí fu won ɗii na. Ɗi kaa⁠ˈ síkírëhú rëe, fú dëekëet ɗí fú wonaat ɗii na. Ɗi kaa⁠ˈ síkírëhú waali ana fa raa nék, lah ɗúhé ɗii na níi lan,"]], [["te fu yúh biti ɓëyí baa helte waala wun ɗa te bakaaɗɗi teeɓa⁠ˈ⁠te biti daan waɗte ri, te daa ri koma⁠ˈ ri afi."]], [["So⁠ˈ nék, may roo wola⁠ˈ Artemaas mbée Tísík. Ow di waa na ac ɗaa, lah yípée ac fu ɗeef so⁠ˈ Nikopolis, may líƴée në."]], [["Lah page yii mín fú ɓéeɓ sun fi ɓaaba na suu Senaas fi layoha a Apolos ra, fu waaƴiɗ wa níi iñi wa ɓéeɓ mit."]], [["Koy-yaayya filiɓ ngémë ɓal warutee pokoh paŋ yin wun nda wa lah njiriñ, wa dímlë⁠ˈ ɓëewë homu coono ra."]], [["Ɓëewë funi wa homu dee ra ɓéeɓ na woduu ro. Lah wodee kooƴƴee ke yen filiɓ ngémë."], ["Koope líhë rën mal ɓéeɓ⁠ ⁠!"]]]], "Philemon": [[[["Ɗo fi Filemoo kooji fun, ɗo fa bok a fun légéy rë, so⁠ˈ mi Pool, so⁠ˈ fa téƴú kasu ndah Yéesú-Kiristaa ra, funi Timoote koy-yaafi yen filiɓ ngémë, fun na woduu ro."]], [["Fun na woduu Apiyaa"], ["koy-yaafi yen filiɓ ngémë ɓal, a Arkipe fa yeni boku haa⁠ˈ⁠a ra, a ɓëy ílí jaŋaa na tee⁠ˈ⁠uu faamu ra."]], [["Baap-Koo a Yéesú-Kiristaa Yíkëe líhún rën mal, on ɗon jaamma⁠ ⁠!"]], [["Filemoo, wahtii ɗagaa mi níi nuf so⁠ˈ pay ɗoo na rek, faraah mi sím Koope fi yen,"]], [["ndah mi kelohte ɗee gémë⁠ˈ a ɗee faha⁠ˈ fu Yéesú-Kiristaa Yíkëe te lahiɗte ɓëewí Koope ɓéeɓ njiriñ ra."]], [["So⁠ˈ nék, yee na ɗaŋ mi ra daa ri bitih, ngémë boku yen baa ra lah njiriñ, nda fu yúh níi lan iñi wunna ɓéeɓ lahu yen gémë gémú yen Yéesú-Kiristaa na ra, ɗi lah ndam."]], [["Ɗo fi koy-yaaso⁠ˈ, faha⁠ˈ⁠a faha⁠ˈ fu ɓëewí Koope ra, onte wa doole, sosilte keeñ so⁠ˈ, yëellíɗté rí."]], [["Ɗaaha, Kiristaa onte so⁠ˈ sañ-sañi túuƴëe mí rë yee nay fuu page ra sah ndaa,"]], [["yee nay mi roo ɗage bee ra nék, mi fahaay biti mi túuƴë rë rí túuƴë. Fu pagaa ri biti fu faha⁠ˈ so⁠ˈ fahoo daa génël së⁠ˈ. So⁠ˈ mi Pool, so⁠ˈ fa faan so⁠ˈ maan bee ra, ɓaatte biti mi téƴúté kasu abee ndah Yéesú-Kiristaa ra, daa mi na ɗaŋ ɗo."]], [["Yee nay mi roo ɗage ra nék, mi ɗagiɗ ɗi Onesime fa hen koy soo na, mi hente baap ɗii na filiɓ ngémë di kasaa hom mi bee ra."]], [["Ɗéɓëenë, ɗi lahray ro njiriñ ndaa leegi ɗi lahiɗte yen ɓéeɓ ana njiriñ"], ["."]], [["Kon, mee roo rii nimiliɗ ɗa te lah yúhé biti daa ri keeñ so⁠ˈ."]], [["Mi yef ri soo na dee koon daa génël së⁠ˈ nda ri légéyíɗ së⁠ˈ iña nay fu soo légéyíré koon homi so⁠ˈ filiɓ kasaa bee ndah Uni Neba ra,"]], [["ndaa mi fahaay paŋ dara te fu ñéeréeh në. Mi fahaay gangalu paŋi yii wuni bah, mi faha⁠ˈ biti fu núhëe rí keeñu."]], [["Mín hena ɗah, taka⁠ˈ ee ke ɗoni Onesime baa waɗ waro, nda maañeh fíi fu liilaat ɗi faw."]], [["Leegi, ɗi henlay ñaam kep, ɗi gén ñaam fap, ɗi koy-yaay, bi fahuute níi faha⁠ˈ. So⁠ˈ mi bee dé⁠ˈ, mi faha⁠ˈ⁠te ri níi faha⁠ˈ, ndaa ɗo fu waɗtee rii faha⁠ˈ faha⁠ˈ⁠i luk bi funi af biti ɗi súrgúu, te ri koy-yaafu filiɓ ngémë."]], [["Ƴaha biti fu hampe ñéerë⁠ˈ⁠í yen raa nék, lah habee ri ti biti fu ham so⁠ˈ nen."]], [["Ƴaha biti ɗi tooñ ro tooño mbée ɗi lahiɗ ɗo kabut, pegoh so⁠ˈ wa."]], [["So⁠ˈ mi Pool daa mi na bíní a ya⁠ˈ so⁠ˈ ee bitih : « ⁠ ⁠So⁠ˈ mi beh, daa mi nay roo yínlé.⁠ ⁠» So⁠ˈ nék, mi fahaay roo won biti ɗo ɓal, fu lahiɗte so⁠ˈ kabut te kabut ka, ɗi pesu, ɗo fi bah."]], [["Ahaŋkay, ɗo fi koy-yaaso⁠ˈ, pagiɗ so⁠ˈ yii baa ndah Yíkëe, fu yëellíɗ keeñ so⁠ˈ ndah nona nonu yen Kiristaa na ra."]], [["Wëerté së⁠ˈ biti iña bíní mi ro ƴee ra, fay waa paŋ níi fu ɓaat na kay sah."]], [["Lah saamiɗ so⁠ˈ tígí homa mi ɓal ndah mi yaakaarte bitih ɗaŋŋi ron tahte leegi mi nimiliru ron."]], [["Epafaraas fa funi homu kasaa ndah Yéesú-Kiristaa ra na wodoh ro,"]], [["ɓani Marka a Aristarka a Demaas a Lúkkë, ƴee funi wa boku légéyë rë."]], [["Yéesú-Kiristaa Yíkëe líhë rën mal⁠ ⁠!"]]]], "James": [[[["Ɗon fi talli sabboo a ana ya, ɗon fi ɓëewí Koope ya hasluu ëldúnë ɓéeɓ rë, so⁠ˈ mi Saak súrgíi Koope a Yéesú-Kiristaa Yíkëe ma na wodoh ron."]], [["Ɗon fi koy-yaayyi ƴeh, keeññon sosa níi sos biti ɗon ñee coono fi mín ɗíi hen ɓéeɓ,"]], [["ndah ɗon yúhúté biti coono fi ñéerë⁠ˈ a ngém daa na kúɗ múñ."]], [["Te múñí baa homa ɗon na faraah raa, ɗon ay hen ɓëewí lahuy síkkë te nonute, ɗon hen ɓëewí mitute sëk."]], [["Ndaa nék, ƴaha biti ow di ɗon na yéeh yii paga ri raa, ɗi ɗaga, Koope ay rii teeɓ yee nay ri page ra. Koope yéwénté, na oneeh ona⁠ˈ⁠i lahay keeñi, ɗi ona⁠ˈ ɓëewë ɓéeɓ."]], [["Ɓëe⁠ˈ ɗaga a ngém rek, ɓanti lah nuf ana, ndée ɓëyí na lah nuf ana mada⁠ˈ a mboowaana kísí fë baa ngilaaw ma na ɓéyíɗ ɗí, na jaay ri hatinna ɓéeɓ rë nen."]], [["Ɓëyí baa ɓanay haba⁠ˈ biti ɗi ay lah yin Yíkëe në,"]], [["ndah ɗi laha⁠ˈ nuf ana. Ɗi laɓa⁠ˈ laɓoo rek."]], [["Ɓëyí fí hente ñëkíɗ te gémpé Yéesú, damaa ndah Koope ɓéyíɗté rí."]], [["Ɓëyí fí hente yíkëe alal, bíƴëe ɓal ndah Koope cépíɗté rí, ɗi ay muuy. Ɗi ay made ti capussi gaaw fa luufa nen :"]], [["na⁠ˈ⁠a fetlee rek, gaaw fa tam, capussa yookoh, wuni teem daaha. Ti ɗaaha nen, ɓëe⁠ˈ hen yíkëe alal ra ay muuy ɗeefa ɗi takaña⁠ˈ légéyí."]], [["Lahte sos-keeñ, ɓëe⁠ˈ nay home coono ɗi múñ ɗí rë⁠ ⁠! Ɗi ham híin níi ɗi ɗúh në rëe, ɗi ay ɓeku baanii ndami pesa na ɗúméh rë, bee gap Koope ɓëewë fahuu ɗi fi Koope ra."]], [["Ɓëyí paŋ yin ɓos hom nufi ɓanan won biti Koope daa fíir rí, ndah ow mínéh fíir Koope te Koope na fíiréh ow."]], [["Yee na fíir ow ra kay, daa ri biti ɓëe⁠ˈ faha⁠ˈ pes-neɓ níi neba hécé rí."]], [["Te faha⁠ˈ pes-neɓ mada⁠ˈ loo-koy nen te límë⁠ˈ bakaaɗ, te koy ki baa hen gaan raa límë⁠ˈ húl."]], [["Kon ɗon fi koy-yaayyi ƴeh, ɗon fa faha⁠ˈ mi níi faha⁠ˈ ra, ngënë nëfíi affon."]], [["Yii wunte a yii ñeete waal ɓéeɓ kola⁠ˈ sun-Koo. Wa kola⁠ˈ Koope na, ɗi fa sak na⁠ˈ⁠a, céyín fë a hulla ra. Ɗi na lofiseeh, na laayeh níi ñúusɗé ow."]], [["Di coobarii, ɗi ñeya⁠ˈ⁠te Unee ke ri daa kaaf ka ra yen límëetúté, nda yen hen ɓëewë këllúu di iña sak ri ra ɓéeɓ ti iña ɗéɓpí lecu meeyya jébëlúté Koope ra nen."]], [["Koy-yaayyi ƴeh, ɗon fa faha⁠ˈ mi níi faha⁠ˈ ra, yúhí biti ɓëyí në ɓéeɓ síkírëh waɗtee rii yooɓ. Won mbée neeɓ nék waray rii yooɓ ;"]], [["ndah ɓëyí neeɓ, na pageh yii júɓpé fíi Koope."]], [["Kon, hégíi sobe a kaañ paŋ yin ɓos, ɗon cépíɗ affon, ɗon tah Una soh Koope ɗon na ra. Uni baa daa mín ɗën sëmlë⁠ˈ."]], [["Uni baa nék, ngënë téyí síkírëhí kut ndaa lah ñéyí në, henay bah, ɗon ay nofa⁠ˈ affon."]], [["Ɓëyí fí síkírëh Una te fu ñeyay na, fu mada⁠ˈ a ɓëe⁠ˈ caŋ seetaan baa na olsoh afi ra nen."]], [["Olsa⁠ˈ ri afi níi wocce ra, saañce yíppée hal ɗee man ɗi ra."]], [["Ɓëyí kúnís nuffi ɓéeɓ síkírëh Kootaa júɓ na tah ow laha⁠ˈ afi te haleh iña keloh ri ra, pokoh na ñee na raa nék, ɓëyí baa ay lah sos-keeñ di yii paŋ ɗi ɓéeɓ."]], [["Ɓëyí haba⁠ˈ afi biti ɗi ɓëyí gémpé te ɗeefa ɗi mínéh ham ɓúkí, ɓëyí baa nofa⁠ˈ⁠te afi, ngémí lahay njiriñ."]], [["Di fíi Baap-Koo, ɓëe⁠ˈ gém kah-kah te ngémí lante ra, daa ɓëe⁠ˈ në dímlë⁠ˈ baayu ya a jëtíɗɗë súfúñ fí wë, te hampe afi yii na sobeyil ow ëldúnë rë."]]], [[["Koy-yaayyi ƴeh, ɗon fa gémú Yéesú-Kiristaa Yíkëe fë líif a ndam ra, ngënë génëntélíi ɓëewë."]], [["Mín hen ɗon lah teya⁠ˈ, lah ɓëewí ana yi ac teya⁠ˈ⁠i baaha, ɓëyí yínëe ɓekoh supi úrís a búuɓɓí wunte, ɓëyí yínëe hen ñëkíɗ ɓekoh sif."]], [["Ɗon yeɗ ɓëe⁠ˈ ɓekoh búuɓɓí wunna cér ɗon won ɗi ac took paa⁠ˈ fíi, ɗon won ñëkdë caŋ dín mbée ɗon won ɗi took kotton feey raa,"]], [["ɗeef ɗon génëntélúuté hanndal kon. Ɗon oluun ri ɗaaha raa, ɗeef baa af neh⁠ ⁠! Te ɗon daa i wa níi sah ɗon ɓíssée ɓëewë ?"]], [["Kon ɗon fi koy-yaayyi ƴee faha⁠ˈ mi níi faha⁠ˈ ra, kúnsí nuffon ɗon síkírëh⁠ ⁠! Koope tanis ɓëewë henu ñëkíɗ ëldúnë rë nda wa lah ngémí híinté hen alal mi wa neh a ? Ɗi tanis wa ɓal nda wa haal nguur ka gap ɗi ɓëewë fahuu ɗi fi Koope ra⁠ ⁠!"]], [["Ndaa ɗon, ɗon heefuu ñëkíɗ heefoo. Te añcaŋ, yíkëe yí alalla daa na moklu ron, daa na tëekɗú ɗën këem."]], [["Wa fi yíkëe yí alalli ƴaa daa na solu tii neɓee ke Kiristaa fa ɗon teyu ɗii na ra."]], [["Bíníyúté Téerëe bitih :"], ["« ⁠ ⁠Di fahuu ron affon, lah fëhíi moroommon ɗaaha.⁠ ⁠»"], ["Ɗon ñee túuƴë⁠ˈ⁠ée ké Koope Buur baa raa, ɗeef ɗon pagute yii wunte."]], [["Ɗon génëntélë⁠ˈ rëe nék, ɗeef ɗon bakaarute te Kootaa ay keen sun fon, ndah ɗon ñeyuy na."]], [["Ɓëyí ñeyay yin yínë kut di túuƴë⁠ˈ yí Kootaa, wuti ɗi ñee ƴee tas ɗa ɓéeɓ rëe sah ɗeef ɗi tooñce, daa ri biti ɗi ñeyay wa ɓéeɓ."]], [["Koope daa won tih :"], ["« ⁠ ⁠Ngënë mësíi njaaliyoh.⁠ ⁠»"], ["Daa ri won ɓal tih :"], ["« ⁠ ⁠Ngënë mësíi bëem ow.⁠ ⁠»"], ["Kon ɓëyí bëem ow, wuti ri njaaliyaay raa sah, ɗeef ɗi ñeyay Kootaa."]], [["Ɗon ƴahti paŋ yin mbée ɗon ƴahti won yin raa, lah hélí nuf biti Koope ay ron aattiyee Kootaa na tah ow laha⁠ˈ afi ra."]], [["Ɓëyí në yérméeh, ii yérmú. Yermaande daa lukki lah solo aattiya⁠ˈ."]], [["Koy-yaayyi ƴeh, ow won biti ɗi gémpé te na teeɓeeh ri pagaɗɗi raa, ngémí baa lahte njiriñ a ? Ngémí baa ay rii sëmlë⁠ˈ ë ?"]], [["Mín hen ow di koy-yaayyon filiɓ ngémë ɓekaa sif te laheh líif-loo."]], [["Ow di ɗon na won ɓëyí baa bitih : « ⁠ ⁠Toge mbook⁠ ⁠! Lah ɓekee níi fu wun, fu ñam níi lowu maƴ, sos siɓ⁠ ⁠!⁠ ⁠» Ɗi won ɓëe⁠ˈ unni ƴaa te yereh ri yee waɗ ɗii na raa, woni baa ɗeef lahte njiriñ a ?"]], [["Ti ɗaaha nen, ngémí ay teye ɓúk ii teeɓuu pagaɗ, ngémí baa lahay njiriñ, saatate."]], [["Heeƴce ow ay won biti lahte ɓëewí gémú Koope, lahte ƴi paguu yin wun. Yee nay mii wone ɓëyí baa ra daa ri biti rek tee : ow mínéh teeɓa⁠ˈ biti ɗi gémpé Koope te ɗeef ɗi na pageh yin wun. Iñi wunna nay rii page ra kay daa nay teeɓee biti ɗi gémpé."]], [["Ɗi gémëy biti Koope yínë kut woo ? Baa yii wunte, ndaa ɗi yúhë biti yébítëh yë ɓal gémúté baaha te tíitúté në níi na saaku⁠ ⁠!"]], [["Ɗi yúhë biti ɓal ɗi lahay af⁠ ⁠! Caa nék mi won ɗi yee tah ngémí teeɓuuy pagaɗ lahay njiriñ ra, hém ɗi faha⁠ˈ yúh."]], [["Ɗi fi ɓëyí baa nérsëe bitih : Koope haba⁠ˈ caac Abraham ɓëyí júɓpé bee tahra⁠ˈ ri ri, ɓeɓpe koohi Isaak na waaƴ jébëlí sarah sun fi tígë na hawruu ra neh a ?"]], [["Kon, ɓëyí baa otte biti ngémí Abraham a yii wuna paŋ ri, tahiɗte Koope ra daa ñéerë⁠ˈ, te yii baa tahte ngémí mitte sëk."]], [["Yee húmú bíníyú Téerëe rë laha⁠ˈ⁠te ɗah. Húmú bíníyú Téerëe bitih :"], ["« ⁠ ⁠Abraham gémpé Koope, te ngémí baa daa tah Koope haba⁠ˈ⁠te ri ɓëyí júɓpé.⁠ ⁠»"], ["Yii baa daa tah ɗi na dëekúu kooji Koope."]], [["Leegi, ɗon olute biti ɓëe⁠ˈ júɓ fíi Koo ra, ɗi ɓëe⁠ˈ teyay gém kep ra, ndaa ɗi ɓëe⁠ˈ na paŋ yin wun ɗa."]], [["Ti ɗaaha nen, ɓelii tílëhë hínú Rahap ra, ɓekke i wolu-wolu di ɓëy Israyel faami sompe wa, ñéyíɗté wë waal kay wa heguute."], ["Yii baa daa tah ɓal Koope haba⁠ˈ ri ɓëyí júɓpé."]], [["Faan lahay coonaa raa, ɗeef ɗi húlté. Ti ɗaaha nen, ngémí ñéerëey a pagaɗ wun, ngémí baa lahay njiriñ, saatate."]]], [[["Koy-yaayyi ƴeh, ngënë héní yëeddëh ɓéeɓ. Ɗon yúhúté biti fun fi yëeddëh yí ƴeh, aattiya⁠ˈ⁠i fun nay luke bi ɓëewë ɓéeɓ misik te ay yooɓ."]], [["Yen ɓéeɓ yen na pagu yii tíkëey waal, a di mín ɗii man ɓéeɓ neh a ? Ɓëe⁠ˈ na won yii tíkëh waal faraah ra nék, ɓëyí baa ow kah-kah, te ri mín ham afi iña ɓéeɓ."]], [["Yen ɓekuu pënís lakaaɓ ɓúk, yen héc ɗi a daa teem ɗi ɓéeɓ hatni neɓa⁠ˈ yen ɗi ñee na neh a ?"]], [["Ëlsíi ɓal gaalli gaanna kísí fë, ƴee yéŋké biti ngilaaw mi gaante daa na yeñ wa ra⁠ ⁠! Añcaŋ, wa kúrúu a duuɗ ƴutuuɗ. Bina-bina waa na ɓéeɓ, ɓëe⁠ˈ në kúɗ ɗí rë hécë⁠ˈ duuda hatna neɓa⁠ˈ ri ra kep, gaala a daa teem ɗi ɓéeɓ ñee hatni baaha."]], [["Ti ɗaaha nen, ƴina⁠ˈ ɓúk níi, mínë⁠ˈ won yii gaante ɗaaha."], ["Te ɗon yúhúté biti kíi wuti ƴin ƴin, mín tam luufa ɓéeɓ."]], [["Ɓúk man kíi nen kep⁠ ⁠! Ɗi non faan, iñi ɓossa ɗúhë⁠ˈ në ti kíi kí kola⁠ˈ safara nen, kaɗ cérrí yen, kaɗ pesi yen ɓéeɓ."]], [["Ow mín ílíf raɓɓa ɓéeɓ : ƴee luufa, ƴakka, fasoh fa, a raɓɓa kísí fë te daa ri yee lah ra,"]], [["ndaa ɓúk ow mínéh ríi ílíf. Ɓúk wuneh, na hílséeh, te iña na ɗúh në rë na hawa⁠ˈ."]], [["Yen símúu Yíkëe Boffi yen a ɓúk, yen ƴujuu ow fa Koope daa sak ɗi ti di man ɗi fi Koope nen ra a ɓúk."]], [["Sím a ƴuja⁠ˈ ɓéeɓ ɗúhë⁠ˈ ɓúgë yínë. Koy-yaayyi ƴeh, yii baa waray laha⁠ˈ ɗaaha⁠ ⁠!"]], [["Mulii neɓeh a mulii neɓpe na ɗúh cula yínë ë ?"]], [["Koy-yaayyi ƴeh, tal een na lím ëlíif ë ? Tal béeñ na lím een a ? Ti ɗaaha nen, culi na ɗúhíɗ mulii neɓeh mínéh ɗúhíɗ mulii neɓpe."]], [["Ɓëe⁠ˈ haba⁠ˈ afi biti ɗi ɓëyí ñaañce te neɓpe nuf ɗon na ra wa ? Ɓëyí ñaañce cépírë⁠ˈ afi cépírëe paŋ iñi wunte, pes pesi wunte. Ɗon ay teeɓee biti ɗon ñaañute ɗaaha."]], [["Ndaa, ƴaha biti ɗon ɓëewí pesuu eeñnja⁠ˈ ow, fahiru affi wa kep yin wun raa, ngënë dëmíi biti ɗon ñaañute, te ngënë këe⁠ˈ⁠íi kaaf ka⁠ ⁠!"]], [["Ñaañadi baa kolaay Koope na, ɗi non iñi ëldúnë, ɗi pagaɗ ow kep te kola⁠ˈ Seytaane na."]], [["Tígí lahte ɓëewí eeñnjuu ow, fahiru affi wa kep yin wun ra, tígí daa dara ii naa ñee waal, henay yii hente ɓos."]], [["Ñaañada kola⁠ˈ Koope na ra nék, ladila⁠ˈ keeñ ow ladiloo níi woc, ɓëe⁠ˈ lah jaamma a moroommi, ɗi sos, neɓ woniɗ, ɗi naa⁠ˈ-keeñ níi naa⁠ˈ, ɗi líif a pagaɗ wun, ɗi ɓanti génëntélë⁠ˈ ɓëewë, ɓanti hen ɓëyí në poos fíi poos filoon."]], [["Ɓëewë na sohu jaamma hanndal ki ɓëewë te paguu ri a jaamma ra, jaammaa sohu wa baa ra, pesi júɓpé daa nay naa púlée."]]], [[["Haa⁠ˈ ya a íñë⁠ˈ yë filiɓ fon haala⁠ˈ yih ? Wa haala⁠ˈ faha⁠ˈ⁠i pesi nebi na woƴ faannon neh nagajek a ?"]], [["Ɗon na fahuu lah yin ɗon lëhíh yaa, ɗon këe⁠ˈ⁠íih në sah hap ow húl. Ɗon na ɓosu íl yin ow, ɗon míníh rii lah. Hen ɗaa raa nék ɗon íñée, ɗon haa⁠ˈ⁠ee filiɓ fon. Ɗon míníh lah yee fahuu ɗon ɗa, ndah ɗon ɗaguy ri Koope⁠ ⁠!"]], [["Te wuti ɗon ɗaŋ Koope raa sah, ɗon líilíh dara, ndah ɗee na ɗaguu ɗon ɗa etay. Ɗon ɗaguu yii nay neɓle peson kep⁠ ⁠!"]], [["Ɗon yégúy Koope⁠ ⁠! Ɗon yíih biti ɓëyí pokoh iñi ëldúnë, ɓëyí baa kaa⁠ˈ⁠ohi Koope a ? Kon, yúhí biti ɓëyí fí faha⁠ˈ pokoh iñi ëldúnë, ɓëyí baa hente kaa⁠ˈ⁠ohi Koope."]], [["Ngënë hëbíi biti iña bíníyú Téerëe rë bíníyú pëtíh ee⁠ ⁠! Bíníyúté filiɓ Téerëe bitih : « ⁠ ⁠Koope fiira⁠ˈ⁠te yen, fiira⁠ˈ⁠te coonaa fa ɓek ɗi yen ɗa, te faha⁠ˈ biti yen tíkún nuffi yen ɗii na kut.⁠ ⁠»"]], [["Ndaa kaa⁠ˈ⁠eeh biti ɗi onte yen mali mitte sëk ndée bíníyúté biti ɓal :"], ["« ⁠ ⁠Koope ñéerëey a ɓëewë na gaan-gaanluu ra, ɗi ona⁠ˈ ɓëewë cépírú affi wa ra mal.⁠ ⁠»"]], [["Kon, ñéyí yee faha⁠ˈ Koope ra⁠ ⁠! Hëe⁠ˈ⁠íi Seytaane, ɗi ay ron wuloh⁠ ⁠!"]], [["Léɓíi Koope, ɗi ay ron leɓoh⁠ ⁠! Ɗon fi bakaaroh ya, ɓëeñnjíi bakaaɗɗon⁠ ⁠! Ɗon fa lahuu nuf ana ra, hësí keeññon⁠ ⁠!"]], [["Pésí pes súfúñíɗ⁠ ⁠! Fëgí ɗon hawoh⁠ ⁠! Ƴennon yíssëe looy, sosi keeññon yíssëh súfúñ."]], [["Cépírí affon fíi Yíkëe, ɗi ay ron ɓéyíɗ."]], [["Koy-yaayyi ƴeh, ngënë wënëntíi ɓos sun fon. Ɓëyí won ɓos sun fi moroomi mbée heef ri, ɗeef ɗi won ɓosa sun fi kootii Koope te ri heef Kootaa. Ɓëyí heef Kootaa nék, ɗeef ɗi aattiya⁠ˈ ri aattiyoo, ɗi ñeyay yee won Kootaa ra."]], [["Koope kut daa yera⁠ˈ Kootaa, Koope kut daa na aattiya⁠ˈ, Koope kut daa mín sëmlë⁠ˈ ow, Koope kut daa mín saŋku ow. Ɗon fa na heefu moroommon ƴaa ra nék, ɗon homuu biti daa ron i wah sah ?"]], [["Leegi nék, síkíríi së⁠ˈ ɗon fa na wonu biti woteh mbée kéy, ɗon ay pay gini man naŋam, ɗon baana-baana dín fë níi hen kíil, ɗon lah hélíis ɗë."]], [["Ɗon yúhú yin kéy fën ë ? Ɗon yíih biti peson man maal nen kep a ? Maal laha⁠ˈ wahtu ɗee rek, ɗi yíppí gét."]], [["Ɗon kay, ɗon waɗti wonun biti ɗon ay pes, ɗon paŋ yii man naŋam, hém neɓa⁠ˈ Yíkëe."]], [["Ndaa, tígë homuu ɗon bee ra, ɗon tasuu gaan-gaanloh gaan-gaanloo a wonni dëmíiɗɗë ɗon na, te gaan-gaanloh ti ɗaa nen wuneh."]], [["Kon ɓëyí yúh yii wunte te pageh ri, ɗeef ɗi bakaaɗte."]]], [[["Leegi nék, ɗon fi yíkëe yí alalla síkíríi së⁠ˈ⁠ ⁠! Fëgí, ɗon hawoh ndah súfúñ fë nay keene sun fon ɗa⁠ ⁠!"]], [["Alal mon yahte, búuɓɓën maasse,"]], [["úríssën a tiiŋŋi hélíissën homaakke te homaagi baa daa teeɓa⁠ˈ biti ɗon homuy kaah te ri ay ron saŋku ti di na muuyla⁠ˈ kíi gaawa nen. Ɗon homute ɗon na garu alal, te ëldúnë túkkíté níi wocce."]], [["Ɗon kaa⁠ˈ⁠uute yínlí ɓëewë légéyírú rën meeyyon ɗa, te hélsë warun ɗon waa yíníl koon ɗa daa teeɓa⁠ˈ níi lante biti ɗon homuy kaah. Ɓëewë légéyírú rën ƴaa ra fogute, te Koo-Yíkëe Kélfíi gaana kelohte wa."]], [["Ɗon pesuu caakla⁠ˈ a neɓ feey fi beh, ɗon na yefaluu ti júrí suu hawu hawo nen."]], [["Ɗon daanute ɓëewí júɓúté, ɗon hawute wa húl te wa hécëntúuy a ɗon."]], [["Koy-yaayyi ƴeh, lah híinndíi níi yiin nimili Yíkëe. Ɗon olute ɗee na híinndë⁠ˈ línëh sehe iña nay rii lece meeyi ra maan ? Te añcaŋ, ɗi ay seh mulaa nay ɗéɓée tap Koo feey níi ƴee nay míllée rë paaƴ, ɗi anti lec."]], [["Kon ɗon fi ƴaa ɓal, lah mújí ɗon ham híin, nimili Yíkëe wullilay."]], [["Ɗon fi koy-yaayyi ƴeh, ngënë cëpítíi hanndal kon toñeh Koope ay ron daane. Aattiyoha aa saañ haale ra aa sah faf⁠ ⁠!"]], [["Koy-yaayyi ƴeh, yonente ya na húmú wonu di tii Koo-Yíkëe rë deƴute coono ndaa mújúté. Kon, lah mëdí ti wa nen."]], [["Ɗon yúhúté biti ɓëewë në mújú coono yi wa ra, yen dëekúu wë « ⁠ ⁠sos-keeññi ƴeh⁠ ⁠». Ɗon keluute ɗee mújë⁠ˈ Yop coono fi ra a tígë míllúu ɓani Koo-Yíkëe rë maan ? Ɗon olute ɗee naa⁠ˈ⁠a⁠ˈ Koo-Yíkëe keeñ a ɗee baaha⁠ˈ ri ra maan"], ["?"]], [["Koy-yaayyi ƴeh, yee lukki lah solo ra nék daa ri bitih : ngënë ëñíi⁠ ⁠! Ngënë ëñíi níi ɗon cap sun-Koo mbée feey fi beh. Ƴaha biti ɗon ay wone « ⁠ ⁠íi⁠ ⁠» rëe, wëní « ⁠ ⁠íi⁠ ⁠» kut ɗon teem daaha. Ƴaha biti ɗon ay wone « ⁠ ⁠ëe-ëe⁠ˈ⁠ ⁠» rëe, wëní « ⁠ ⁠ëe-ëe⁠ˈ⁠ ⁠» kut ɗon teem daaha. Ngënë ëñíi añohi mín ɗíi man ɓéeɓ⁠ ⁠! Hen ɗaa raa, ɗon ii daanu fayu."]], [["Ɓëe⁠ˈ hom coono ɗon na ra ɗaga⁠ ⁠! Ɓëe⁠ˈ lah sos-keeñ ɗon na ra laɓɗa Koope kañaa⁠ ⁠!"]], [["Ɓëe⁠ˈ jér ɗon na ra dëekrëe njíittí jaŋaa, wa leef ɗi díw di tii Yíkëe, ɗagiɗ ɗi."]], [["Ɗaŋi manna⁠ˈ ɗah, ñéerée a ngém rek sëmlée jérdë, Yíkëe cëgíɗ ɗí cot. Ƴaha biti ɗi bakaaɗte raa, Koo-Yíkëe baal ri."]], [["Kon, wëní bakaaɗɗon hanndal kon, ɗon ɗagiranta⁠ˈ ndín, ɗon wah këlëŋ. Ɗaŋi ɓëyí júɓpé hom laha⁠ˈ doole."]], [["Éelí húmú ow ti yen nen ndaa ɗaga⁠ˈ ri biti Koo ɓanti toɓ híinté ɗaŋi ra, muluɓ taway feey fa níi hente kíil éeyë a caan."]], [["Filoon fi baaha ɗi ɗaŋke biti Koo dalaat toɓ, bacala lasse, gañcaha paalte níi meeyya nonte."]], [["Koy-yaayyi ƴeh, ow di ɗon na hel waali, ow kay habra⁠ˈ ri wëegísíɗ ɗí kaaf ka raa,"]], [["ɓëe⁠ˈ wëegísíɗ ɗí kaaf ka baa ra hela nuf biti ɓëyí habra⁠ˈ bakaaroh wëegísíɗ ɗí waala wun ɗa, ɗeef ɗi sëmlë⁠ˈ⁠té rí kúl kë te ri ay tah bakaaroha baalu bakaaɗ caak."]]]], "I Peter": [[[["Koy-yaayyi ƴeh, ɗon fi ɓëewë Koope tanis wa ra, ɗon fi doha-ndéemmë tasaaruu ginna na wonuu Ponto, Galasi, Kapados, Aasi a Bítíní rë, so⁠ˈ mi Peer apootari Yéesú-Kiristaa, daa mi na wodoh ron."]], [["Koo Boffa daa tanis ɗon ti di húmú maaña⁠ˈ ri ri faha⁠ˈ nen. Ruuhi tahte ɗon henute ɓëewí, nda ɗon ñee yee won Yéesú-Kiristaa ra ndín, ñif mi ɓukut ɗon."], ["Koope hëpë rën mal, on ɗon jaamma⁠ ⁠!"]], [["Yen sím Koope, ɗi fi boffi Yéesú-Kiristaa Yíkíi yen⁠ ⁠! Di naa⁠ˈ⁠i keeñi, ɗi onte yen pes has bee këllë⁠ˈ rí Yéesú ɓúudé rë. Ɗaaha, yen lahute yaakaari mínéh ɗúm,"]], [["yen na sehaaluu iña yefiɗ Koope ɓëewí rë. Daa wa iña mínéh yah ra, ƴee na sísíɓéeh rë, ƴee hena⁠ˈ has faraah ra. Koope yefiɗte ron wa ín sun."]], [["Ɗi ñeya⁠ˈ gémë gémú ron ra, ɗi na níiɗ ɗon a doolii nda ɗon múc, te yii baa ay yúhúu yiin nay ɗúmé pesa ra."]], [["Iña yefiɗ ɗon Yíkëe ƴaa ra daa tah keeññon sos. Tígë homuu ɗon bee ra kep, wuti coono fi mín ɗíi man ɓéeɓ tah ɗon ñee mok ƴutuuɗ ɗaa sah, keeññon sos."]], [["Úrís sah na yah, ndaa balaa ow yúh biti ɗi kah-kah, ɗi ay ñee kíi. Ti ɗaaha nen, ngémën luka⁠ˈ ri úrís lah solo níi, balaa ow yúh biti ɗi kah-kah, ɗon ay ñee misik. Hen ɗaa raa, yiin nay nimile Yéesú-Kiristaa ra, ɗon ay yeeliyoh kañ, ndam a ɓéyíɗ."]], [["Ɗon fahuute ri te ɗon oluy ri, ɗon gémúté ɗii na te ɗon oluy ri doom. Yii baa daa tah ɗon lah sosi keeñi gaani ow yéeh daa teem,"]], [["ndah ɗon homute liili yee na saamu ɗon ngémën ɗë : daa ri mújí rën."]], [["Merees, yonente ya húmú saamute yúhí yii leŋke mújí baa níi saam, te wa húmú léhínúté ɓëewë mala nay ron one Koope ra."]], [["Ruuhi Kiristaa húmú waa na, teeɓpe wa biti ɗi fi Kiristaa ay ñee coono, te ri lah ndam filoon fi baaha. Yii baa daa tah wa fi yonente ya saam níi saam yúhí wahtaa a ɗee nay lahee iñƴaa ra."]], [["Koope teeɓpe yonente ya biti iña na wonu wa ra húmú yullay wa fi ƴaaha na, wa yuliɗ ɗon na. Waariyoh yi Uni Neba komute ron wonni ƴaa leegi, te wa wonuu ri doolii Ruuh-Peseŋ fa kola⁠ˈ sun-Koo ra. Malaaka ya sah fahuute yúhí wë níi faha⁠ˈ."]], [["Ɗon lahute mali na seh ron sun-Koo yiin nay nimile Yéesú-Kiristaa raa kay, kon këlíi affon ɗon yeel, ɗon tík yaakaaron ɓéeɓ në."]], [["Ñéyí yee naha⁠ˈ Koope ra, ti di na ñeya⁠ˈ koy yee nah ri boffi ra, ɗon yeris iña húmú neɓa⁠ˈ ron merees na húmú yíih rën rë."]], [["Yii paŋ ɗon ɓéeɓ lah lëdí në ti di lada⁠ˈ Koope fa dëek ɗën ɗë nen,"]], [["ndah Koope won filiɓ Téerëe tih :"], ["« ⁠ ⁠Héní ɓëewí ladute, ndah so⁠ˈ mi lante.⁠ ⁠»"]], [["Bee ɗon homute ɗaŋ ɗa, ɗon hom wonuu Koope Baap te daa ri na aattiya⁠ˈ ow fi ow ɓéeɓ di iña paŋ ɗi ra, te ri na lúukíréeh ow. Kon yee talluu ron pesa feey fa ɗon haneel na bee ra, pesadon teeɓaa neeha neehu ron ri ra."]], [["Ɗon yúhrúté affon ɗee tosa⁠ˈ ri ron pesada lahay njiriñ koruu ron caaccon ɗa maan ? Ɗi tosaay ron a yii ay yahe yaho ti tiiŋ hélíis mbée úrís nen."]], [["Ëe-ëe⁠ˈ⁠ ⁠! Ɗon sëmlúu a ñif mi cëllúuy a dara, ñif mi Kiristaa fa lahay dara yii wonun sun fi ti har fi lahay síkkë nen ra."]], [["Koope daa tanis ri, tíkké rí yii baaha balaa ri sak ëldúnë, te ri cépíɗté rí feey fa nda ɓëewë yúh rí jamanu ya míllë⁠ˈ ƴee ra, ndah ɗon."]], [["Ɗon ñee⁠ˈ⁠uu ɗii na ɗon gémúté Koope fa këlíɗ ɗí ɓúudé, onte ri ndam ra. Ngémën a yaakaaron, ɗon tíkúu wë Koope na ɗaaha."]], [["Ɗon ɓukutuute ndah ɗon ñéerúuté a kaaf ka. Yii baa daa tah ɗon faha⁠ˈ koy-yaayyon filiɓ ngémë faha⁠ˈ kah-kah. Kon, fëhëntíi hanndal kon níi fahanta⁠ˈ di keeññon ɓéeɓ."]], [["Yúhí biti unni Koope tahte ɗon límëetúté. Ow neh daa límëet ɗën, ndah ow man tal gañcahi ay húlé húlë nen. Unni Koope nék, man tal gañcahi ii húl nen. Ɗi ee pes ɗa te ay home na faraah."]], [["Ndah bíníyúté Téerëe bitih :"], ["« ⁠ ⁠Ow ɓéeɓ man gaawa nen,"], ["ndami man capussi gaaw fa meeyya nen :"], ["gaawa súhë⁠ˈ súhëe,"], ["capus yooka⁠ˈ yookoo."]], [["Unni Yíkëe nék ay home na faraah.⁠ ⁠»"], ["Te unni ƴaa daa Uni Neba húmú waariyu ron ra."]]], [[["Hém unni Koope tahte ɗon límëetúté rëe kay, kon yii hente ɓos ɓéeɓ hégíi rí, ɗon hegoh fel, paŋ yii bokaay a yee na wonu ron ra, iñaan a won yin ɓos sun ow."]], [["Di na sesa⁠ˈ baaker ɓabi miis mi yaafi daa kah-kah fa ra, sésíi síkírëhí unni Koope ɗaaha, ndah daa wa kah-kah fa. Ɗon pesa⁠ˈ na raa, ɗon ay ooɗ te ɗon ay múc."]], [["Nagajek, bíníyúté Téerëe bitih :"], ["« ⁠ ⁠Ɗon ɗíkísúuté Yíkëe, ɗon olute ɗee neɓa⁠ˈ ri ra⁠ ⁠!⁠ ⁠»"], ["Ɗon pesuu yii baa neh a ?"]], [["Ëyí Yéesú-Yíkëe në, ɗi fa daa la⁠ˈ⁠a na pes habuu ɓëewë biti lahay njiriñ, ndaa daa ri bee Koope tanis ɗi otte biti ɗi la⁠ˈ⁠i lahte njiriñ ra."]], [["Ɗon fi ƴaa ɓal nëní taɓahi faam fa nay déké Ruuh-Peseŋ ra ti la⁠ˈ yi na pesu nen. Hen ɗaa raa, ɗon ay hen goomali seeƴoh yi jébëlú Koope, ɗon yeɗ ɗi sarahi neɓa⁠ˈ⁠te ri di nay ron rii nahee Ruuha, ƴi ay ñee⁠ˈ⁠ee Yéesú-Kiristaa na."]], [["Ndah bíníyúté Téerëe bitih :"], ["« ⁠ ⁠Ëlsíi⁠ ⁠!"], ["Mee yíp la⁠ˈ Siyoŋ ra,"], ["la⁠ˈ⁠i nay habe faam fa,"], ["la⁠ˈ⁠i daa mi tanis ɗi,"], ["la⁠ˈ⁠i lahte njiriñ,"], ["ɓëyí fí gém ɗii na,"], ["fii mëssí sopoh.⁠ ⁠»"]], [["Kon ɗon fa gémú rë, ɓéyrí affon sun, ndaa ƴaha ɓëewë gémúy rë rëe, bíníyúté bitih :"], ["« ⁠ ⁠La⁠ˈ⁠a habuu taɓahoh ya biti lahay njiriñ ra,"], ["daa míllë⁠ˈ ham lasa.⁠ ⁠»"]], [["Lahte tígí bíníyúté biti ɓal :"], ["« ⁠ ⁠Ɗi la⁠ˈ⁠i na kabina⁠ˈ,"], ["la⁠ˈ⁠i gaani na kéenɗë⁠ˈ.⁠ ⁠»"], ["Ɗon ot ɓëewí ƴaa kabinoh, biti wa kaa⁠ˈ⁠uute ñeyi unni Koope, te nagajek, Koope daa faha⁠ˈ ri ɗaaha waa na."]], [["Ndaa ɗon, ɗon daa heeda tansu ra, seeƴoh yi Buura, heeda jébëlú Koope ra, ɓëewí Koope. Ɗi tanis ɗon nda ɗon mín waare iñi éemílë⁠ˈ yë paŋ ɗi ra, ɗi fa dëek ɗën, ɗúhíɗté rën ñúusë kúɗté rën niiñee ke ri hen saw ra."]], [["Ɗon húmú ɓëewí neh merees, ndaa woteh ɗon ɓëewí ; naa⁠ˈ⁠i keeñ Koope ɗon húmú bëkíh në, ndaa ɗi tahiɗte ron ɗi leegi."]], [["Ɗon fa faha⁠ˈ mi níi faha⁠ˈ ra, ɗon fa nëníh ɓëy ëldúnë fi bee ɗon haneel kut waa na ra, mi ɗaŋ ɗon biti ɗon moytoh faha⁠ˈ⁠i pesi-neba na yuloh yahi nuffon ti mbërí na faha⁠ˈ kéenɗí moroomi nen ra."]], [["Lah pésíi wun leelii ɓëewë nëníh ɓëewí Koope ra ; ɗon hena⁠ˈ ri ɗaaha raa wuti wa tík ɗon yin ɓos, won biti ɗon i pagoh ɓos raa sah, wa ay ot biti ɗon pagu yin wun, wa kañ Koope yiin nay ri waa feeñiyee ra."]], [["Af Yíkëe taha ɗon on kélfë yë cér : maanam buur fa daa ílíf ɓëy gina ɓéeɓ rë,"]], [["a gëernëerrë buur wol wa daani pagoh yi ɓossa a ɓëyí fí paŋ yin wun wa gérém rí rë."]], [["Nagajek, Koope faha⁠ˈ biti ɗon pagun yin wun ɗon téƴ ɓúkkí ɓëewë yíih yin ra, ƴee na wëníh wonaɗ ow ra."]], [["Koope onte ron ɗon lahuute affon. Kon lah pésíi pesi ɓëyí daa laha⁠ˈ afi. Di filiɓ baaha ɓéeɓ nék, baa ɓanay tah ɗon ɗap ɓos ɗon na. Ɗon súrgë Koope na, kon lah pésíi ɗaaha."]], [["Lah ëní ɓëewë ɓéeɓ cér, ɗon faha⁠ˈ koy-yaayyon filiɓ ngémë, ɗon neeh Koope, ɗon on buuri gina cér."]], [["Ɗon fi súrgë yë, lah ñéyí woni ɓëewë në légéyírúu ron ra, ɗon on wa cér. Wa wun keeñ te wa baah, wa sohoor ɓéeɓ, lah ëní wë cér."]], [["Ndée nagajek, ɗon múñ súfúñ fí waray ɗon koon ndah Koope raa, baa yin wun."]], [["Ɗon tooñ níi ɗon laɓaa ɗon múñ ɗí rëe nék, ɗon sehu laasi bih na ? Ndaa hena biti ɗon pagun yin wun ɗon laɓaa ɗon múñ ɗí rëe, baa yii wunte íllí Koope."]], [["Koope dëekë⁠ˈ ɗën baaha, ndah Kiristaa ñeete coono af ɗon, nda ɗon ƴíiɗ yee paŋ ri baa ra, ɗon ñee kotti."]], [["Ɗi mësëy bakaaɗ, fel mësëy ɗúh ɓúgë."]], [["Soluu ri bín fë rë, ɗi yíllëey ; mokluu ri ra, ɗi gapaay yíllëh. Ɗi yerisse ɓéeɓ ya⁠ˈ Koope fa aattiya⁠ˈ⁠i júɓpé rë."]], [["Homa⁠ˈ ri sun fi kurwaha"], ["ra, ɗi a faanaŋ fi séfëhté bakaaɗɗi yen, nda yen ɓísë⁠ˈ a bakaaɗ yen pes pesi júɓpé. Gaañ-gaaññi Kiristaa daa paƴ yen."]], [["Ɗon húmú madu harri múuƴú múuƴë nen, ndaa ɗon nimilirute níirëhée ké ron na tooppitoh ron ra."]]], [[["Ɗon fi ɓeleɓɓa ɓal, ëní ƴaallon cér⁠ ⁠! Hen ɗaa wa ot ɗon pagee ri ɗaaha raa, wuti ɗeef wa gémúy unni Koope merees raa, yii baa ay tah wa ay gém te ɗon ii waa won dara :"]], [["wa ot tílëdën lan a ɗee koruu ron níi koroh raa rek, wocce⁠ ⁠!"]], [["Ngënë mëkí wunaaloh ɗon múukée garaŋ, ɗon pokee takkaayyi úríssën, ɗon ɓekee búuɓɓí píisë kofeelte."]], [["Wunon kay homa filiɓ keeññon, ɗon teey ɗon sos. Wuni baa homa⁠ˈ na faraah. Baa daa yee lah solo íllí Koope ra."]], [["Ɓeleɓɓa húmú gémú filoon tíkúté yaakaari wa ya⁠ˈ Koope ra, húmú teeɓuu wuni wa ɗaaha. Wa húmú onute ƴaalli wa cér,"]], [["ti di húmú ona⁠ˈ Saara Abraham cér, na dëekë⁠ˈ rí nijaay ra nen. Ɗon ay hen koyyi Saara biti ɗon page yin wun te ɗon néehíh në dara."]], [["Ɗon fi ƴaalla nék, lah kúrí ɓeleɓɓon ɗon homa⁠ˈ wun, ɗon yúh biti ɗoni wa maduy. Ëní wë cér, ndah pesa na ɗúméh nay ron one Koope ra, waɗte wa ɓal. Héníi rí ɗaaha nda Koope ɓanti kaa⁠ˈ ɗaŋŋon."]], [["Kon sëyíi nuf yínë, ɗon bok keeñ ; fëhëntíi filiɓ fon ti i koy-yaay nen ɗon naa⁠ˈ⁠anta⁠ˈ keeñ, ɗon cépíɗ affon fíi moroommon."]], [["Ɓëyí paŋ ɗon yin ɓos mbée sol ron, ngënë yíllíi. Ɗon kay, lah ɗëgírí rí biti Koope barkel ri, ndah Koope dëekë⁠ˈ rën baaha. Hen ɗaa raa, Koope barkel ron."]], [["Ndée bíníyúté Téerëe bitih :"], ["« ⁠ ⁠Ɓëyí fí faha⁠ˈ lah keeñi sosse,"], ["lah jaamma pesi,"], ["waɗtee moytoh won ɓos,"], ["fel ɓanti ɗúh ɓúgë."]], [["Ɓëyí baa waɗtee hegoh ɓos."], ["Ɗi waɗti paga yin wun,"], ["waɗti dékëe saam jaamma."]], [["Íllí Yíkëe yípëh sun fi ɓëewë júɓú rë,"], ["ɗi kúníssé nufi na síkírëh ɗaŋŋi wa ;"], ["Yíkëe bota⁠ˈ ɓëewë na pagu ɓos ɗa botoo.⁠ ⁠»"]], [["Daa nay ron page yin ɓos biti ɗon saamuun paŋ wun kep ?"]], [["Wuti ɗon ñee mok koon ndah biti ɗon pagu yii júɓpé rëe sah, ɗon ay lah sos-keeñ. Ngënë néehí ɓëewí kayya, ngënë sídíi yin."]], [["Ɗon kay, ɓékí affon biti kep Kiristaa daa Yíkëen. Cëgíi faraah ɗon mín lof ɓëyí meel ɗon yee tah ɗon tík yaakaaron Yíkëe në rë."]], [["Ɗon ƴahti rii lof raa nék, lah pëgíi rí a teey, ɗon on ɗi cér. Lah sëyíi nufi lante, nda ɓëewë na yahu tii yon af pesadi wunon Kiristaa na ra sopoh wonni wa."]], [["Ow mokluun paŋ yin wun, te ɗeefa Koope fahaa ri ɗaaha raa, daa gén biti ɗi mokluun paŋ yin ɓos."]], [["Ɗi fi Kiristaa, af bakaaɗɗi yen tahte ɗi ñeete mok, te mogi baa ri moka⁠ˈ waal yínë, teempe waali yíníi baaha faw ; ɗi fa júɓ ɗë tahte húl ndah yen fa júɓúy rë nda ri kúɗ yen Koope na. Faana daa hawu húl, ndaa Ruuh-Peseŋ këlíɗté rí, ɗi na pes."]], [["Doolii Ruuhi baa nék daa tah ɗi pay waare coonaa ya húmú kasu ra."]], [["Daa wa ɓëewë húmú ñéerúuy a Koope jamanaa na húmú yugusa⁠ˈ Nowe gaala ra, te ɗeef ɗi fi Koope múñëlté wë, na seh. Ɓëewë húmú múcú mulii mbënë më rë húmú caakuy, wa húmú ow peeye daa haalu gaala."]], [["Baa daa maanam bëtsée ké yen woteh ; mulii bëtsí baa wonay biti hosse sísíɓ fë faanni yen dé⁠ˈ, iti fi bëtsë daa ri biti yen pokoh Koope na a nufi lante"], [". Bëtsë múcël yen múcëlë ndah kolohi Yéesú-Kiristaa ɓúudé,"]], [["ɗi fa saañ sun-Koo tookke hëbís Koope, hompe ya⁠ˈ⁠i ñamaa fi ra. Malaaka ya, mbínéeffí lahu un a yii lahte doole sun ɓéeɓ onute ri cér."]]], [[["Koy-yaayyi ƴeh, hém faan Kiristaa daa ñee coono raa, tëhí ñee coono ti Kiristaa nen ; ndah ɓëyí faana híssí ñee coono, woca⁠ˈ⁠te a bakaaɗ."]], [["Kon tígë homuu ɗon bee ra kep, yee talluu ron peson ɗa waɗti hena yee faha⁠ˈ Koope ra ndaa fah pes-neɓ neh."]], [["Pesee ke ron filoon ɓéeɓ, na húmú dékúu ɗon paŋ yii neɓa⁠ˈ ɓëewë nëníh ɓëewí Koope ra doyte ɗon na leegi : ɗon húmú pesuu pagaɗ ɓos a fah pes-neɓ, mani, mbumbaay níi ɗon ɗúmëlúté mbumbaay. Ɗon na yúulúu ala ɓal, pagadi sëpírë⁠ˈ⁠í bah."]], [["Woteh fee Koo bee nék, ɓëewë nëníh ɓëewí Koope ra éemúté di yee wocuu ron a wa di pesadi ɓosi misigi baa ra, wa na solu ron."]], [["Ndaa wani Koope fa caŋ aattiya⁠ˈ⁠i ɓëewë na pesu a ƴee húlú rë ay naa teeya⁠ˈ."]], [["Yii baa daa tah Uni Neba waariyu sah ɓëewë húlú rë. Wa aattiyuu iña pagu wa bee na húmú pesuu wa feey ra naam ti ɓëewë ɓéeɓ nen, ndaa af Ruuha tahte wa pesuu ti di na pesa⁠ˈ Koope nen."]], [["Ëldúnë ɗúmpé níi wocce. Kon téeyí ɗon yeel, nda ɗon mín ɗaŋ Koope."]], [["Yee lukki lah solo ra ɓéeɓ nék, daa ri biti ɗon fahanta⁠ˈ hanndal kon di keeññon, ndah faha⁠ˈ ow daa na múur bakaaɗ caak."]], [["Kúnsírëntíi íllí faammon, ɓanti ñéerë⁠ˈ a capitoh."]], [["Ow fi ow ɗon na ɓéeɓ, habraa moroomi di yee on ɗon Koope ra. Hen ɗaaha raa, ɗeef iñi bokuuy ya on ɗon Koope ra ɓéeɓ, ɗon kúrúté wë kúrí wunte."]], [["Ɓëyí fí yúhté biti ay wone wono, ɓeka woni baa waarii unni Koope ; ɓëyí ay habree ow, pagaa ri a mín-mínë déŋéen ɗí Koope ra. Hen ɗaaha raa, ɓëewë ñeya⁠ˈ Yéesú-Kiristaa na kañ Koope di iña ɓéeɓ, ɗi fa laha⁠ˈ ndam a doole dee níi kiri fi kiri ra⁠ ⁠! Ɗémíin⁠ ⁠!"]], [["Ɗon fa faha⁠ˈ mi níi faha⁠ˈ ra, coono fi misiga homuu ron ra ɓanay tah affon kúnëh níi ɗon won biti yii baa waray ɗon kat."]], [["Keeññon kay waɗti sosa soso biti ɗon bok a Kiristaa coono. Hen ɗaa raa, yiin nay rii teeɓe ɓëewë ɓéeɓ ndami ra, keeññon sos níi sos."]], [["Af Kiristaa tah ɗon solu raa, ɗon lahute sos-keeñ ndah Ruuhi Koope, ɗi fi Ruuha lah ndam ra ee ɗon na."]], [["Coono fon ɓanay ñeya⁠ˈ biti ɗon hawun ow húl, mbée biti ɗon lohun loho, ɗon pagun yin ɓos, mbée ɗon haalun yii waal fon íníh në."]], [["Ndaa hena henu ron kerceen ra daa taha ɗon hom coono raa, ngënë sëpíi në ; ɗon warun naa kañ Koope kaño di yee nonuu ron Kiristaa na ra."]], [["Wahtaa nay dale aattiya⁠ˈ⁠a ra lahte, te ay ɗéɓúu yen fi ɓëy Faam Koope na. Daluun yen na raa nék, lah ɓëewë yéŋké biti gémúy Uni Nebi Koope raa, ay made ɗíh waa na ?"]], [["Ndah bíníyúté Téerëe bitih :"], ["« ⁠ ⁠Hém mújí ɓëe⁠ˈ júɓ ɗë"], ["daa misik raa,"], ["lah bakaaroha na,"], ["ɗi fa kaañ Koope ra raa,"], ["ay made ɗíh ?⁠ ⁠»"]], [["Kon, ɓëewë Koope daa faha⁠ˈ biti wa ñee coono ra, pagun wun rek saye, wa tík pesi wa ya⁠ˈ Koope fa daa sak wa ra, ɗi fa yii won ɗi ɓéeɓ ɗi paŋ ri ra."]]], [[["Ɓëewë homu filiɓ fon te wa i njíit jaŋi ra, so⁠ˈ mi won ɗon na, so⁠ˈ fa njíit jaŋi ti ɗon nen ra. So⁠ˈ mi tíkké íllí së⁠ˈ coono fi Kiristaa ngëeƴ te may non ndamee ke ri nay teeɓuu ra. So⁠ˈ mi won ɗon tee :"]], [["tëeppítíi yuba déŋéen ɗën Koope ra. Yéelí në, ɗon ɓan ɗii paga⁠ˈ biti ɗon túuƴú rí túuƴë, pëgí rí ɗon núhë⁠ˈ rí keeññon, ɗee faha⁠ˈ ri Koope ra. Ngënë pëgíi rí biti ɗon ay naa saame alal, pëgíi rí a sawoor."]], [["Ngënë mëklí ɓëewë déŋéenú ɗon ɗa. Ɗon kay, wa waɗti ƴíirún ɗon na⁠ ⁠!"]], [["Hen ɗaa raa, yiin nay nimile kélfíi níirëh yë rë, ɗon ɓeku baane-ndam, bi ay hene has faraah."]], [["Ɗon fi tuŋka nék, lah ëní ɓëewë ɓahayu ron ra cér. Ɗon ɓéeɓ nék, cépírí affon hanndal kon, ndah bíníyúté Téerëe bitih :"], ["« ⁠ ⁠Koope ñéerëey a ɓëewë na gaan-gaanluu ra, ɗi ona⁠ˈ ɓëewë cépírú affi wa ra mal.⁠ ⁠»"]], [["Kon, cépírí affon fíi Koope fi Sërndëŋë, nda wahtaa lah raa, ɗi ɓéyíɗ ɗon."]], [["Hélí iña na sídúu ɗon ɗa ɓéeɓ ya⁠ˈ⁠i, daa ri na tooppitoh ɗon."]], [["Téeyí ɗon yeel⁠ ⁠! Seytaane, kaa⁠ˈ⁠ohon ee yídëelëh rë, man gaynde fi na híigëh, na ɓoorsoh ɓëyí ñama ri nen."]], [["Hëbí ngémë híin ɗon haa⁠ˈ a ɗi fi Seytaane, ɗon yúh biti koy-yaayyon filiɓ ngémë homu feey fa ra ɓéeɓ ñeyuu coono ɗaaha."]], [["Ɗon lísúu hom coono kaah, ndaa Koope fa na ona⁠ˈ ɓéeɓ rë dëekké ɗon ɗon haal ndamee ke ri na ɗúméh rë, af biti ɗon nonu Yéesú-Kiristaa na. Tasse ƴutuuɗ ɗi ay ron ɓaatti yugus, habra⁠ˈ ron, on ɗon doole, tík ɗon ɗon caga⁠ˈ a kotti híinté."]], [["Koope laha doole dee níi kiri fi kirih⁠ ⁠! Ɗémíin⁠ ⁠!"]], [["Silaas"], ["fa haba⁠ˈ mi koy-yaafi pokohte Kiristaa na ra daa habra⁠ˈ so⁠ˈ bíníi ɗon koy unni ƴeh. Ɓedda⁠ˈ⁠i ron a woni ron biti mali Koope kaah te ɗon ham na híin, daa tah mi bíní ron unni ƴeh."]], [["Ɓëy Babilonna"], ["dee nonu jaŋaa ra, ƴee Koope tanis wa ti di tansa⁠ˈ ri ron nen ra, a Marka fa haba⁠ˈ mi koy kah-kah soo na ra na woduu ron."]], [["Wëdëntíi hanndal kon níi wodanta⁠ˈ"], ["."], ["Koope ona ron fa nonu Kiristaa na ra ɓéeɓ jaamma⁠ ⁠!"]]]], "I John": [[[["Koy-yaayyi ƴeh, mi bíní ron unni ƴee teeɓi ɗon yii leŋke Una na ona⁠ˈ pesa ra. Dalaana, Una húmú në. Fun keluute ri filoon fe, fun tíkúté rí íl ngëeƴ, fun yeelute ri te ya⁠ˈ yi fun tíkëhté sun fi."]], [["Pesi baa feeñiyohte, fun olute ri. Fun homu seedeyidi, fun na wonu yii leŋke pesee na ɗúméh baa ra. Ɗi húmú hëbís Boffa, te ri feeñiyohte fun."]], [["Yee olu fun, fun keluute ri ra, fun homu woni ɗon fi ƴaa ri, hen ɗaa raa, ɗon non fun na yen hen yínë, ɗon non Boffa a Koy ka Yéesú-Kiristaa na ti di nonuu fun waa na nen."]], [["Ɗon ot fun bíní ron unni ƴeh, fun saamu biti sosi keeññi fun mit sëk."]], [["Una liilu fun Yéesú-Kiristaa, fun na wonu ron ri ra daa ri beh : « ⁠ ⁠Koope niiñ koceec, yii ñúussé íníh ɗii na.⁠ ⁠»"]], [["Yen won biti yen nonu ɗii na, yen anti pesuun ñúus rëe, ɗeef yen felu felo, yen ñeyuy kaaf ka."]], [["Yen pesuun niiña ti di homa⁠ˈ ɗi fi Koope niiña nen raa nék, ɗeef yen henute yínë hanndal ki yen, ñif mi Yéesú Koohi hosse bakaaɗɗi yen ɓéeɓ."]], [["Yen won biti yen lahuy bakaaɗ ɗaa, ɗeef yen nofuute affi yen, yen yíih kaah."]], [["Hena biti raa nék yen tahute biti yen bakaarute, yen ɗúhíɗ ɗí ɓúkkí yen raa, yii ɓosi hom yen na ɓéeɓ, Koope ay yen ɗii baal, ladil yen. Koope júɓpé te yii won ɗi ɓéeɓ paŋ ɗi."]], [["Yen won biti yen bakaaruy raa, ɗeef yen tíkúté Koope feloh, te unni haalay keeññi yen."]]], [[["Ɗon fi koyyi so⁠ˈ, ɗon ot mi bíní ron unni ƴeh, nda ɗon ɓanti bakaaɗ. Ndaa tíl níi lah ɓëyí bakaaɗ ɗon na raa, yen lahute ɓëyí nay yen layre fíi Boffa : daa ri Yéesú-Kiristaa, ɗi fa júɓ ɗë."]], [["Ɗi fi Yéesú-Kiristaa fi baaha daa yera⁠ˈ afi sarah nda yen baalu bakaaɗɗi yen. Af yen neh kep daa tah ɗi yera⁠ˈ afi sarah, ndaa af ɓëewë ëldúnë ɓéeɓ."]], [["Yii bee daa teeɓ yen biti yen yúhúté Koope : ñeya ñeyu yen túuƴë⁠ˈ yí Koope ra daa teeɓa⁠ˈ baaha."]], [["Ɓëyí won biti yúh Koope te ɗeef ɗi na ñeyeh túuƴë⁠ˈ yí rëe nék, ɓëyí baa feloh, yéeh kaah."]], [["Ɓëyí ñee woni Koope raa nék, ɗeef faha⁠ˈ⁠i ɓani Koope mitte sëk. Yii baa daa teeɓ yen biti yen pokuute Koope na."]], [["Ɓëyí fí won biti pokohte Koope na, waɗti pesaa ɗee pesa⁠ˈ Yéesú rë."]], [["Ɗon fa faha⁠ˈ mi níi faha⁠ˈ ƴee ra, túuƴë⁠ˈ⁠ë bíní mí ron bee ra has neh ; ɗi túuƴë⁠ˈ⁠í maañce, bi ɗon liilute ri dalaanin. Túuƴë⁠ˈ⁠í baa daa una mësúu ron keloh ra."]], [["Di filiɓ fi baaha ɓéeɓ, lahte yin has filiɓ túuƴë⁠ˈ⁠ë bíní mí ron bee ra. Kaaf ka hom na ra feeñce Yéesú në, feeñce ɗon na ɓal. Yee teeɓa⁠ˈ ri ra daa ri biti ñúusë hompe gét te niiñi kah-kah fa acce níi wocce."]], [["Ɓëyí fí won biti pesa⁠ˈ niiña te ɗeefa faheeh tík koy-yaafee ke ri filiɓ ngémë íl, ɗeef ɗi lís ñúusë."]], [["Ɓëyí fí faha⁠ˈ koy-yaafee ke ri filiɓ ngémë nék, ɗeef ɗi pesa⁠ˈ filiɓ niiña, te lahay yii mín ɗíi ɓek bakaaɗ."]], [["Ɓëyí fí fahaay tík koy-yaafee ke ri filiɓ ngémë íl nék, ɗeef ɗi aa ñúusë ; ɗi tílë⁠ˈ ñúusë, yéeh tígë në saañ ɗi ra, ndah ñúusë búumílté rí."]], [["Ɗon fi koyyi so⁠ˈ,"], ["ɗon ot mi bíní ron unni ƴeh,"], ["biti bakaaɗɗon baalute ron"], ["ndah Yéesú-Kiristaa."]], [["Ɗon ot mi bíní ɗon fi baappi ƴeh,"], ["biti ɗon yúhúté"], ["ɓëe⁠ˈ húmú në dalaana níi a ɗee ra."], ["Ɗon ot mi bíní ɗon fi wahambaane ya"], ["a cafaƴƴi ƴeh,"], ["biti ɗon ɓagute Seytaane."]], [["Ɗon ot mi bíní ɗon fi tuŋki ƴeh,"], ["biti ɗon yúhúté Boffa."], ["Ɗon ot mi bíní ɗon fi baappi ƴeh,"], ["biti ɗon yúhúté"], ["ɓëe⁠ˈ húmú në dalaana níi a ɗee ra."], ["Ɗon ot mi bíní ɗon fi wahambaane ya"], ["a cafaƴƴi ƴeh,"], ["biti ɗon maanute filiɓ ngémë :"], ["Unni Koope ee ɗon na,"], ["te ɗon ɓagute Seytaane."]], [["Ngënë fëhíi ëldúnë níi luka⁠ˈ iña filiɓ. Ɓëyí fí faha⁠ˈ ëldúnë, mínéh faha⁠ˈ Baap-Koo,"]], [["ndah iñi ëldúnë daa wa ƴeh : paŋ yii ɓosi meela⁠ˈ faannon, faha⁠ˈ yii fu ot ɗi, a gaan-gaanloh af iñi feey fi beh. Te iñƴaaha ɓéeɓ kolaay Boffa na, wa kola⁠ˈ ëldúnë."]], [["Ëldúnë a iña neɓa⁠ˈ ow filiɓ ɗa ɓéeɓ hompe ɗúm, ndaa ɓëyí fí paga⁠ˈ yii neɓ Koope ay pes faraah."]], [["Ɗon fi koyyi so⁠ˈ, yen homute míllëen jamanu⁠ ⁠! Ɗon keluute biti kaa⁠ˈ⁠ohi Kiristaa ac ayo maan ? Tígë homuu yen bee ra kep, caakke kaa⁠ˈ⁠oh yi Kiristaa yi ayute. Yii baa daa teeɓ yen biti yen homute míllëen jamanu."]], [["Wa fi ƴaa koluu yen na, ndaa nagajek wa nëníh yen na. Wa nonun yen na koon, wa tasun yen na. Ndaa míntí hena ɗaaha, nda lan biti ow yínë sah waa na noneh yen na."]], [["Ɗon nék, ɗon liilute Ruuh-Peseŋ Ɓëyí selaa na, daa tah ɗon ɓéeɓ ɗon yúh kaaf ka."]], [["Ɗon ot mi bíní ron nék, biti ɗon yíih kaaf ka yúhë neh. Yúhë yúhú ron kaaf ka ra kay daa tah mí bíní ron⁠ ⁠! Ɗon yúhúté biti ɓal fel a kaah míníh ñéerë⁠ˈ."]], [["Kon daa feloha ? Daa ri ɓëe⁠ˈ kaa⁠ˈ ra, ɓëe⁠ˈ won biti Yéesú Buura Koo fal ri ra neh. Ɓëyí baa daa kaa⁠ˈ⁠ohi Kiristaa⁠ ⁠! Ɗi boolla⁠ˈ Boffa a Koy ka ɓéeɓ kaa⁠ˈ⁠a⁠ˈ⁠te,"]], [["ndah ɓëyí kaa⁠ˈ Koy ka, kaa⁠ˈ⁠a⁠ˈ⁠te Boffa, te ɓëyí tah Koy ka ɗeef tahte Boffa ɓal."]], [["Daa tah mi won ɗon tee : pëkíi iña keluu ron dalaanin ɗa. Ɗon pokoh iña keluu ron dalaanin ɗa raa, ɗon ɓal ɗon ay pokoh Boffa a Koy ka na."]], [["Kiristaa gappe yen biti nagajek ɗi ay yen on pesa na ɗúméh rë."]], [["Ɓëewë na fahuu múuƴɗí ɗon ra daa tah mi bíní ron iñƴeh."]], [["Ndaa ɗon nék, mi yúhté biti Ruuha liilu ron Kiristaa na ra pokohte ɗon na, tahte níi sohlaay ow teeɓle ron. Ruuha daa na teeɓ ɗon yin ɓéeɓ. Ɗi teeɓa⁠ˈ yii hente kaah, na yëeddéeh yii hente fel. Kon pëgí yee nah ri ron ra : hëmí ɗon pokoh Kiristaa na."]], [["Mi won ɗon tee koyyi so⁠ˈ : hëmí ɗon pokoh Kiristaa na, nda yen lëhíh dara yii sídúun yen biti ri nimil. Hen ɗaaha raa, yen ii húl a sopoh fíyí yiin fi baaha."]], [["Ɗon yúhúté biti Kiristaa júɓpé, kon ɗon waɗtee yúh biti ɓëyí fí tíl kotti júɓpé, ɗeef ɗi koy Koope ɓal."]]], [[["Koy-yaayyi ƴeh, ëlí ɗee faha⁠ˈ yen Boffa ra kan⁠ ⁠! Ɗi faha⁠ˈ yen fahoo níi tahte yen na dëekúu koyyi Koope, te yen koyyi ɓal⁠ ⁠! Bi ɓëy ëldúnë yíih Koope, daa tah wa yíih yen."]], [["Ɗon fa faha⁠ˈ mi níi faha⁠ˈ ƴee ra, yen henute koyyi Koope níi wocce. Di nay yen made fayu nék, feeñiyuy yen níi lante doom, ndaa yen yúhún biti yiin nay feeñiyee Koy Koope ra, yeni nay made ndah yen ay ot di man ɗi."]], [["Te ɓëyí fí tík yaakaari yii baa Koy Koope na, ɓukuta⁠ˈ afi ɓukutoo, dékë⁠ˈ lan ti di lada⁠ˈ ɗi fi Koy Koope nen."]], [["Ɓëyí fí bakaaɗ nék, ɗeef ɗi kaa⁠ˈ ñee woni Koope, ndah bakaaɗ daa ri kaa⁠ˈ ñee woni Koope."]], [["Ɗon yúhúté biti Yéesú-Kiristaa ac hosi bakaaɗɗi yen, te ɗi fi baa bakaaɗ íníh ɗii na."]], [["Yii baa tahte níi ɓëyí fí pokohte ɗii na, na bakaareh ; ɓëyí fí dékë⁠ˈ bakaaɗ nék, ɗeef teeɓa⁠ˈ⁠te biti olay Yéesú-Kiristaa te yéeh rí."]], [["Ɗon fi koyyi so⁠ˈ, ow ɓanay ron múuƴíɗ⁠ ⁠! Ɓëyí fí paŋ yii júɓpé, ɗeef ɓëyí baa júɓpé ti di júɓë⁠ˈ Yéesú-Kiristaa nen."]], [["Ɓëe⁠ˈ dékë⁠ˈ bakaaɗ ɗa non ɓëewí Seytaane, ndah Seytaane dal bakaaɗ dalaanin níi a ɗeh. Koy Koope nék ac yahi légéyí Seytaane⁠ ⁠!"]], [["Ɓëyí fí hente koy Koope, na dékéeh bakaaɗ ndah yee hom Koope na ra daa hom ɗii na. Koope daa Boffi raa kay, ɗi mínéh dékë⁠ˈ bakaaɗ⁠ ⁠!"]], [["Yii bee daa na teeɓa⁠ˈ ɓëyí hen koy Koope a bee hen koy Seytaane na ra : ɓëyí na dékéeh paŋ yii júɓpé mbée fahaay koy-yaafee ke ri filiɓ ngémë, noneh koyyi Koope."]], [["Nagajek, una keluu ɗon dalaanin ra daa ri beh : yen fahantuun hanndal ki yen."]], [["Yen ɓanuy mada⁠ˈ Kayeŋ"], ["múk⁠ ⁠! Ɗi húmú non ɓëewí Seytaane bëempé koy-yaafi. Yi tah ɗi bëem ɗí nék ? Biti pagaɗɗi wuneh te ƴi koy-yaafa húmú júɓpé daa tah ɗi bëem ɗí."]], [["Koy-yaayyi ƴeh, dara waray kún affon biti ɓëewë feey fi bee kaa⁠ˈ ɗon."]], [["Faha⁠ˈ⁠a fahantuu yen ɗa daa teeɓ yen biti yen koluute kúl kë, yen ayute pesa. Ɓëyí fí fahaay koy-yaafee ke ri filiɓ ngémë, ɗeef ɗi pokoh kúl kë."]], [["Ɓëyí fí fahaay tík koy-yaafee ke ri filiɓ ngémë íl ɓéeɓ, ɗeef ɗi bëemëh ow. Te ɗon yúhúté biti bëemëh ow lahay pesa na ɗúméh rë."]], [["Yii bee daa teeɓ yen ɗee waɗti fahaa ow koy-yaafi ra : Yéesú-Kiristaa yera⁠ˈ⁠te ñíiní ndah yen. Kon yen warutee yera⁠ˈ ñíinní yen ndah koy-yaayyi yen."]], [["Lah ɓëyí caakla⁠ˈ⁠te anti ot koy-yaafi laheh yin, ɗi faaliyeeh ri raa, ɓëyí baa ay mínúu won biti ɗi faha⁠ˈ⁠te Koope ɗíh ?"]], [["Mantee ɗon fi koyyi so⁠ˈ, yen fahanta⁠ˈ hanndal ki yen : won a ɓúk rek teeɓaay faha⁠ˈ ow ; koloh paŋ kep daa mín teeɓa⁠ˈ faha⁠ˈ ow kaah."]], [["Yen hena⁠ˈ ri ɗaaha raa, yii baa daa nay yen teeɓe biti yen nonu ɓëy kaaf ka, te affi yen ay took biti yen home ɗaŋ Koope."]], [["Wuti affi yen tookay ndah pagaɗɗi yen raa, yen yúhún biti Koope luk yen lah yermaande, te ri yúh ɓéeɓ."]], [["Ɗon fi ƴee faha⁠ˈ mi níi faha⁠ˈ ƴee ra, affi yen took raa nék, yen ii sídë⁠ˈ biti yen ɗage Koope."]], [["Ɗi ay yen on yii yen ɗaŋ ɗi ri ɓéeɓ, ndah yen ñeyuu túuƴë⁠ˈ yí te yen paguu yii neɓa⁠ˈ ri."]], [["Yee túuƴ ɗí yen ɗa daa ri beh : yen gém Yéesú-Kiristaa Koohi na, te yen fahanta⁠ˈ hanndal ki yen ti di naha⁠ˈ ri yen Kiristaa nen."]], [["Ɓëyí fí ñee túuƴë⁠ˈ yí Koope, ɗeef ɓëyí baa pokohte Koope na te Koope pokohte ɗii na. Yii bee daa teeɓ yen biti Koope pokohte yen na : Ruuh-Peseŋ fa on ɗi yen ɗa daa teeɓa⁠ˈ baaha."]]], [[["Ɗon fa faha⁠ˈ mi níi faha⁠ˈ ra, ngënë gëewí gém ɓëyí won ɗon biti Ruuh-Peseŋ ee ɗii na. Lah síkíríi rí a nuf, ɗon ay yúh nda Ruuhi Koope ee ɗii na mbée íníh ɗii na, ndah yonente paɗɗah caak tasaaruute feey fa."]], [["Yii bee daa na teeɓa⁠ˈ ɓëyí Ruuhi Koope ee ɗii na : ɗi won biti Yéesú-Kiristaa acce hente ow raa, ɗeef Ruuhi Koope aa ɓëyí baa na."]], [["Ndaa ɓëyí fí kaa⁠ˈ yii baa Yéesú në, Ruuhi Koope íníh ɓëyí baa na, bi kaa⁠ˈ⁠ohi Kiristaa daa ɗii na. Ɗon húmú keluute biti kaa⁠ˈ⁠ohee ke Kiristaa baa ac ayo neh a ? Tígë homuu yen bee ra kep, ɗi ee ëldúnë nék."]], [["Ndaa ɗon fi koyyi so⁠ˈ, ɗon nonu ɓëewí Koope te ɗon ɓagute yonente yi paɗɗah ya, ndah Ruuha hom ɗon na ra luk bee hom wa fi ƴaa nonu ɓëy feey fi bee ra doole."]], [["Wa fi yonente yi paɗɗah ya, wa ɓëy feey fi beh. Yii baa tahte gonli wa ɓéeɓ yulla⁠ˈ yii neɓa⁠ˈ ɓëy ëldúnë te ɓëewë nonu ëldúnë rë daa na síkírúu wë."]], [["Yen nék, yen nonu ɓëewí Koope. Ɓëyí fí yúh Koope ay yen síkírëh ; ɓëyí noneh ɓëewí Koope ii yen síkírëh. Yii baa daa nay teeɓee Ruuhi Koope fa na yeñ ow kaah ra a Seytaane fa na múuƴíɗ ow ra."]], [["Ɗon fa faha⁠ˈ mi níi faha⁠ˈ ra, yen fahantuun hanndal ki yen, ndah faha⁠ˈ kola⁠ˈ Koope na. Ɓëyí fí faha⁠ˈ moroomi, ɗeef ɗi koy Koope te ri yúh Koope."]], [["Ɓëyí fí fahaay moroomi nék, ɗeef yéeh Koope ndah faha⁠ˈ ow teem Koope na."]], [["Koope teeɓa⁠ˈ biti ri faha⁠ˈ⁠te yen ɗeh : ɗi cépíɗté Koy ka laha⁠ˈ ri yínë kut ɗa feey fa, nda yen ñeya⁠ˈ ɗii na, yen lah pesa na ɗúméh rë."]], [["Faha⁠ˈ gétëy beh : yen neh daa fahuu Koope faha⁠ˈ⁠a gén ɗë. Ɗi fi baa kay daa faha⁠ˈ yen faha⁠ˈ⁠a gén ɗë, wola⁠ˈ⁠te yen Koohi hawute sarah nda yen baalu bakaaɗɗi yen."]], [["Ɗon fa faha⁠ˈ mi níi faha⁠ˈ ra, Koope daa faha⁠ˈ yen ɗaaha raa, yen warutee fahanta⁠ˈ hanndal ki yen ɓal."]], [["Ow ëllëy Koope⁠ ⁠! Ndaa yen fahanta⁠ˈ hanndal ki yen ɗaa, daa ri biti Koope pokohte yen na, te faha⁠ˈ⁠a faha⁠ˈ ri yen ɗa feeñce yen na níi mitte sëk."]], [["Yii bee daa teeɓ yen biti yen pokuute ɗii na ɗi pokohte yen na : ona on ɗi yen Ruuha ra daa teeɓa⁠ˈ baaha."]], [["Te fun olute, fun seedeyute biti Boffa wolte Koy ka sëmlë⁠ˈ⁠í ɓëy ëldúnë."]], [["Ɓëyí fí won biti Yéesú Koy Koope, ɗeef Koope pokohte ɗii na, te ɗi pokohte Koope na."]], [["Yen nék, yen yúhúté te yen gémúté biti Koope faha⁠ˈ⁠te yen. Ahaŋkay, faha⁠ˈ ow teem Koope na⁠ ⁠! Ɓëyí fí faha⁠ˈ⁠te ow pokoh na, ɗeef ɓëyí baa pokohte Koope na te Koope pokohte ɗii na."]], [["Faha⁠ˈ⁠i yen ow mit sëk rëe, yiin bis-këem, yen ay wëelíyëh affi yen, ndah ɗeef ɗee pesuu yen feey fi bee ra a ɗee pesa⁠ˈ Yéesú-Kiristaa ra daa madu."]], [["Faha⁠ˈ na ñéeréeh a neeh ; faha⁠ˈ mit sëk rëe, bota⁠ˈ neeh botoo. Ɓëyí fí neeh, ɗeef séentëh daan, te faha⁠ˈ⁠a faha⁠ˈ yen Koope ra feeñay ɗii na níi mitte sëk."]], [["Yen nék, Koope daa ɗéɓ yen faha⁠ˈ daa tah yen faha⁠ˈ ɓani ɓëewë ɓéeɓ."]], [["Ɓëyí fí kaa⁠ˈ koy-yaafee ke ri filiɓ ngémë anti won biti faha⁠ˈ⁠te Koope ɗeef ɓëyí baa fel felo, ndah ɓëyí fahaay koy-yaafee ke ri tík ɗí íl rë, mínéh faha⁠ˈ Koope fa ɗi tíkëy rí íl rë."]], [["Túuƴë⁠ˈ⁠ë heliɗ yen Kiristaa ra daa ri beh : Ɓëyí fí faha⁠ˈ Koope waɗtee faha⁠ˈ koy-yaafi ɓal."]]], [[["Koy-yaayyi ƴeh, ɓëyí fí gém biti Yéesú daa Buura Koo fal ri ra, ɗeef ɓëyí baaha koy Koope ; te ɓëyí faha⁠ˈ baap ɗeef faha⁠ˈ⁠te koyyi."]], [["Yii bee daa teeɓ yen biti yen fahuute koyyi Koope : faha⁠ˈ⁠a fahuu yen Koope, yen na ñeyu túuƴë⁠ˈ yí rë daa teeɓa⁠ˈ baaha."]], [["Nagajek, yen faha⁠ˈ Koope raa daa ri biti yen ñeyuu túuƴë⁠ˈ yí. Túuƴë⁠ˈ yí misikay,"]], [["ndah ɓëyí fí hente koy Koope rek, fu faasse pesi ëldúnë. Yee tah yen faas pesi ëldúnë rë nék, ee ngémí yen."]], [["Kon daa faas pesi ëldúnë henay ɓëe⁠ˈ gém biti Yéesú Koy Koope ra ?"]], [["Yéesú-Kiristaa daa ɓëe⁠ˈ aya⁠ˈ muluɓ a ñif ra. Ɗi ayay a muluɓ doŋ, ndaa ɗi aya⁠ˈ muluɓ a ñif. Ruuh-Peseŋ seedete yii baaha, te ɗi fi Ruuh-Peseŋ daa kaaf ka."]], [["Kon seede ya henute éeyë :"]], [["Ruuha, mulaa a ñif ma, te wa fi éeyë yë ɓéeɓ daa boku una yínë."]], [["Hém ow daa na won iña ot ɗi, yen gém rí rëe kay, assumaa wonni Koope neh, ƴee seedeyiɗ ɗi Koohi ra⁠ ⁠!"]], [["Ɗaaha, ɓëyí fí gém Koy Koope na, kúɗté seedii baa ɗii na ; ndaa ɓëyí gémëy Koope, ɗeef yampe ri fel ndah ɗi gémëy yee won Koope sun fi Koohi ra."]], [["Yee wonu ra daa ri beh : Koope onte yen pesa na ɗúméh rë, te pesi baa ee Koohi na."]], [["Ɓëyí fí non Koy Koope na, lahte pesa ; ɓëyí fí noneh Koy ka na nék, lahay pesa."]], [["Ɗon fa gémú Koy Koope ra, ɗon ot mi won ɗon unni ƴah, nda ɗon yúh biti ɗon lahute pesa na ɗúméh rë."]], [["Wëerté yen biti yen ɗaŋ yii ñéerë⁠ˈ⁠té a yee faha⁠ˈ Koope raa, ɗi ay naal nufi yen na. Yii baa daa tah yen ƴahti ɗaŋ Koope raa, yen na sídíih dara⁠ ⁠!"]], [["Kon wëer yen biti ɗi naalte nufi yen na raa kay, yen yúhún biti rek yen ay liil yee ɗagu ri yen ra."]], [["Ɓëyí ot koy-yaafi filiɓ ngémë paŋ bakaadi kúréh ow safara raa, ɗi ɗagira ri, Koope ay on koy-yaafee ke ri baa pesa na ɗúméh rë. Baa wonuu ɓëyí paŋ bakaadi kúréh ow safara. Ndaa ƴaha bakaadi ay kúré ow safara raa, mi wonay biti ɓëyí baa daa nay ɗagiru⁠ ⁠!"]], [["Yin ɓos ɓéeɓ bakaaɗ naam, ndaa bakaaɗ ɓéeɓ neh daa na kúɗ ow safara."]], [["Yen yúhúté biti ɓëyí fí hente koy Koope na bakaareh saye, ndah Koy ka kola⁠ˈ Koope na ra daa na níiɗ ɗí níi Seytaane mínléh rí yin."]], [["Yen yúhúté biti yen nonu ɓëewí Koope te ɓëy ëldúníi bee Seytaane laha⁠ˈ⁠te wa."]], [["Yen yúhúté biti Koy Koope acce te daa ri on yen afa tah yen yúh Koope fi kah-kah fa ra. Yen henute yínë a Koope fi kah-kah fa af Koohi Yéesú-Kiristaa. Daa rii Koope fi kah-kah fa, daa ri pesa na ɗúméh rë."]], [["Mantee ɗon fi koyyi so⁠ˈ, mëytíi ala ya⁠ ⁠!"]]]], "II John": [[[["So⁠ˈ mi njíidí jaŋaa dé⁠ˈ, mi na wodoh ɗo fi Ɓelaa"], ["Koope tanis ro ra ɗoni koyyu, ɗon fa faha⁠ˈ mi kah-kah ra. Funi af so⁠ˈ neh kep daa fahuu ron, ndaa ɓëewë yúhú kaah ra ɓéeɓ fahuute ron,"]], [["ndah kaaf ka ee yen na te ri ay home na faraah."]], [["Koo Boffa a Yéesú-Kiristaa Koy Boffa ay yen líh mal, teeɓ yen naa⁠ˈ-keeñ, on yen jaamma yen fa na pesuu filiɓ kaaf ka ñéerë⁠ˈ a fahanta⁠ˈ ra."]], [["Keeñ so⁠ˈ sosse níi sos ola⁠ˈ mi biti filiɓ fi koyyu, lahte na ƴi pesuu kaah ti di túuƴë⁠ˈ rí yen Boffa nen."]], [["Leegi daa mi na ɗaŋ ɗo yii bee Yaa ow : yen bokun ɓéeɓ yen fahanta⁠ˈ hanndal ki yen. Yee bíní mí rë baa ra nék ɗi túuƴë⁠ˈ has neh ; ɗi bee liilu yen dalaanin ɗa."]], [["Fahanta⁠ˈ, daa ri pesa⁠ˈ túuƴë⁠ˈ yí Koope, te túuƴë⁠ˈ⁠ë yoodu ɗon dalaanin ɗa naha⁠ˈ biti ɗon pesuun fahanta⁠ˈ."]], [["Ɗon ot mi won ɗon yii bah, biti i feloh caak tasaaruute feey fa, wa kaa⁠ˈ⁠uute biti Yéesú-Kiristaa acce hente ow. Wa fi ƴaa i feloh, wa kaa⁠ˈ⁠oh yi Kiristaa."]], [["Këlíi affon toñeh ɗon ay ñake iña légéyú yen ɗa. Ɗon waɗti liilun waafon liilo níi mit sëk⁠ ⁠!"]], [["Ɓëyí fí pokaay yëeddë⁠ˈ yí Kiristaa ñeya yin kay raa, noneh Koope na. Ɓëyí fí pokoh yëeddë⁠ˈ yí nék, non Boffa a Koy ka na."]], [["Ow ac ɗon na yëeddí ron yin kay raa nék, ngënë hëbí rí faamon, ngënë tëhí ɗii na sah,"]], [["ndah ɓëyí tah ɗii na ɗeef habra⁠ˈ⁠te ri iñi ɓossa na paŋ ri ra."]], [["Lahte iñi caakki mi mín ɗon waa won koon, ndaa daa mi fahaay waa bíní kéet. Mi lahte yaakaari biti may ac ginon, yen olanta⁠ˈ yen won, hen ɗaa raa keeññi yen bok sos níi sos."]], [["Koyyi koy-yaafee"], ["ke ro Koope tanis ri ra ɓal na woduu ro."]]]], "III John": [[[["So⁠ˈ mi njíidí jaŋaa, daa mi na wodoh ɗo fi Gayus fa faha⁠ˈ mi kah-kah ra."]], [["Kooja, daa mi na ɗagiɗ ɗo nda yii koloh fuu paŋ ɓéeɓ Koo ñéerë⁠ˈ në, faanu sos lah jaamma, ti di laha⁠ˈ keeñu jaamma Koope na ra nen."]], [["Lahte i ow di koy-yaayya filiɓ ngémë ayute, ɓíllúté së⁠ˈ ɗee haba⁠ˈ fu kaaf ka te fu pesa⁠ˈ ri ra. Keeñ so⁠ˈ sosse yii baaha níi sos."]], [["Lahay yii lukki sosil keeñ so⁠ˈ bee mi kelohte biti koyyi so⁠ˈ pesuu kaah toŋ ra."]], [["Kooja, fu paŋke ɓéeɓ fu hompe fa na habra⁠ˈ koy-yaayya filiɓ ngémë, níi luka⁠ˈ ƴee fu yéeh wë rë sah. Yii baa daa teeɓa⁠ˈ biti fu gémpé."]], [["Wa seedeyute ɗee faha⁠ˈ fu ow ra fíi ɓëy ílí jaŋii fun. So⁠ˈ mi ɗaŋ ro biti fu ɓaat waa habra⁠ˈ habra⁠ˈ⁠i neɓa⁠ˈ⁠te Koope, wa lúsíɗ waali wa."]], [["Wa fi ƴaa nagajek, wa koluu légéyírí Yéesú-Kiristaa, kaa⁠ˈ⁠uute tah yin ya⁠ˈ ɓëyí noneh ɓëewí Koope."]], [["Kon waɗte yen biti yen habra⁠ˈ mani ɓëewí ƴah. Hen ɗaa raa yen ɓal, yen bok légéyë nay tahe kaaf ka ɓaatti líiwëlsë⁠ˈ rë."]], [["So⁠ˈ mi kéyrë⁠ˈ⁠té ɓëy jaŋii ron un, ndaa bi faha⁠ˈ Joteref këllëh, kaa⁠ˈ⁠a⁠ˈ⁠te kelohi woni fun fi njíittí jaŋaa."]], [["Mi ac daa raa, may won iñi ɓossa paŋ ɗi ra, ɗi fa na yakka tii yi yen na feliɗ yen ɗa. Teyay baaha doŋ : ɗi kaa⁠ˈ⁠a⁠ˈ⁠te koy-yaayya na waariyu ra haal faami, kadda⁠ˈ⁠te ɓëewí kayya fahuu waa kúɗ faammi wa ra, líkké wa fi ɓëewí ƴaaha jaŋaa."]], [["Mantee kooja, ngana mëllë⁠ˈ pagaɗ ɓos, lah mëllée pagaɗ wun. Ɓëyí fí paga⁠ˈ wun, non ɓëewí Koope ; ɓëyí fí paga⁠ˈ ɓos nék yéeh Koope."]], [["Ɗi fi Démétíríyús nék, ɓëewë ɓéeɓ seedeyute biti ɗi paga⁠ˈ wun, pesadi kaaf ka homa⁠ˈ ri ra sah teeɓa⁠ˈ⁠te ri. Fun fi ƴee sah fun seedeyirute ri, te fu yúhté biti fun wonuu kaah."]], [["Lahte iñi caakki mi mín ɗon waa won koon, ndaa daa mi fahaay waa bíní kéet."]], [["Mi lahte yaakaari biti leŋ mi olaat ro yen won."]], [["Koope ona ro jaamma⁠ ⁠! Kooƴƴa dee na woduu ro. Wodiiɗ fun kooƴƴee ke yen daaha, ow fi ow waa na ɓéeɓ di tiyi a símíi."]]]], "Jude": [[[["Ɗon fa dëek Baap-Koo ra, so⁠ˈ mi Yúɗ súrgíi Yéesú-Kiristaa, so⁠ˈ mi koy-yaafi Saak, daa mi na wodoh ron. Baap-Koo faha⁠ˈ⁠te ron ɗon fa yefru Yéesú-Kiristaa ra."]], [["Koope teeɓa ron naa⁠ˈ⁠i-keeñi mínéh ɗúm, hëp rën jaamma, faha⁠ˈ ron faha⁠ˈ⁠i mínéh ɗúm⁠ ⁠!"]], [["Ɗon fa faha⁠ˈ mi níi faha⁠ˈ ƴee ra, mi húmú sawoorte bíníi ron yii leŋke mújë boku yen ra lool. Ndaa lahte yii tahte leegi mi mínéh ron ɓanti bíní, mi cagoh ron, ɗon haa⁠ˈ ɗon ham ngémë on Koope ɓëewí rë híin. Ngémí baa daa ri bee ona⁠ˈ ri waal yínë kut teempe waali yíníi baa faw ra."]], [["Ndah lahte ɓëewí kaañute Koope haalute filiɓ fon ndaŋka, na wonu biti mali Koope tahte ow mín paŋ yii ɓosi neɓa⁠ˈ ri ɓéeɓ. Wa kaa⁠ˈ⁠uute yúhí Yéesú-Kiristaa, ɗi fa kut daa Kélfíi yen a Yíkíi yen ɗa. Húmú maañutee bíníyú Téerëe biti Koope ay daan wa fi ɓëewí ɓossi ƴah."]], [["Yee nay mi ron wone bee ra, ɗon yúhúté rí níi lante naam, ndaa mi faha⁠ˈ biti rek mí nérís rën ɗí. Nérsíi biti Koo-Yíkëe húmú sëmlë⁠ˈ⁠té ɓëewí ɗúhíɗté wë Ésíp. Filoon fi baaha, ɗi happe ƴee kaa⁠ˈ⁠uu gém ɗii na waa na ra húl."]], [["Nérsíi ɓal yee kat malaaka ya húmú heefu sañ-saña yeɗ wa Koope ra níi wa koluute tígë húmú tíkú wë rë. Koope hampe wa pokalsa⁠ˈ⁠te, ɓekke wa tígí ñúussé túɗ yeffe wa na níi yiin bisi gaana nay rii aattiyee ëldúnë rë."]], [["Nérsíi ɓal yee húmú kat ɓëy Sodom a ɓëy Gomoor a ginna húmú hatni baaha ra. Wa húmú pesuu ɓos ti malaaka yi ƴaa nen, wa húmú saamute fanoh a i mbínéeffí bokuuy a wa."], ["Tígë homuu wa bee ra, wa daanute ɓekute kíi kí në ƴíméh níi kiri fi kiri ra. Baa daa teeɓ ɓëewë yee nay kate ɓëyí paga⁠ˈ ɓos ra."]], [["Ɓëewë haalu filiɓ fon ƴaa ra madu ti ɓëy ginni ƴaa nen kep. Wa níɓúu iñi saku sako, wa ñeye pagaɗɗi ɓossa na sobeyil faanni wa ra, faaliyuuy Koope anti sole mbínéeffë sun."]], [["Añcaŋ Misel a faanaŋ fi, ɗi fa daa kélfíi malaaka ya ra sah, húmú poo⁠ˈ⁠uu ɓani Seytaane filoon di yii leŋke ɓúudé fí Mëyíis rë, ɗi kaañay sol Seytaane. Ɗi won ɗi wono rek tih : « ⁠ ⁠Yíkëe ɗémpí bëp afu⁠ ⁠!⁠ ⁠»"]], [["Ndaa, ɓëewë haalu filiɓ fon ƴaa ra soluu yii wa yíih rí. Ƴee yúhú wë rë, wa yúhúu wë yúhëɗ raɓ, wa na níɓíh, te iñƴaa daa nay tahe wa saŋku."]], [["Wa torohute ndah wa ñeyu kotti Kayeŋ"], ["; wa helute waala wun ɗa ndah hélíis, ti di na húmú paga⁠ˈ ri Baalam"], ["nen ; wa tíkúu Koope af ti di húmú tíkë⁠ˈ Kore Koope af nen. Yii baa daa tah wa saŋkuyute ti Kore"], ["nen."]], [["Ayi wa ndaje ílí jaŋaa koma⁠ˈ gace, ndah wa yípírúu yípírëe hécé fíi yí wë te në sëpíih në dara. Wa madu nérrí lahay muluɓ ngilaaw ma na kúɗ wë nen. Wa kilikki na líméh koy⁠ ⁠! Wuti wahtii wa lah raa sah, wa líméh koy⁠ ⁠! Hen ɗaa raa, wa lecuu tal-tal ka, wa húlë⁠ˈ yínë faw."]], [["Ɓëewë haalu filiɓ fon ƴaa ra madu a mboowaanni gaanna kísí fë nen. Iñi sëpírë⁠ˈ yë na pagu wa ra mada⁠ˈ a lossa na bet mboowaanna tíñ kísí fë rë nen. Wa madu a hulla na hëmíh ílíƴ yínë rë nen. Hulli ƴah, Koope heliɗte wa tík tígë lukki ñúus ɗë, wa hom daaha faw."]], [["Henok"], ["fa non jamanii paana fa dala⁠ˈ⁠te Aadama ra húmú maañcee won yii leŋke ɓëewí ƴaa na won tih : « ⁠ ⁠Síkíríi⁠ ⁠! Yíkëe ac ayo a malaaka yi sela yi, ƴi caakute níi caak,"]], [["ɗi aattiya⁠ˈ ɓëewë ɓéeɓ. Ɗi ay daan ɓëewë tíkúu rí af ra ɓéeɓ ndah pagaɗɗi kaañ-Koope ya ɓéeɓ na paguu wa a kaañ-Koo ra. Wa fi bakaaroh ya kaañu Koope ƴaa ra, Koope ay waa daan ndah solla solu wa ri ra ɓéeɓ ɓal.⁠ ⁠»"]], [["Wa fi ɓëewí ƴah, keeññi wa dékë⁠ˈ haay, wa dékúu wonaaloh. Wa fahuu pes-neɓ, neɓute ɓúk, te wa laas ow ɗeef séentúu në yin."]], [["Ɗon fa faha⁠ˈ mi níi faha⁠ˈ ƴee ra nék, nérsíi unna húmú wonu apootarri Yéesú-Kiristaa Yíkíi yen filoon ɗa."]], [["Wa húmú wonu ron tih : « ⁠ ⁠Míllëen jamanu, ay lah ɓëewí ay ayee ñaawla⁠ˈ te wa ay pesee fah pes-neɓ ndah kaañ-Koo.⁠ ⁠»"]], [["Wa fi ƴaa daa ɗaralsuu koy-yaayya filiɓ ngémë. Wa níɓúu iñi ëldúnë kep, Ruuhi Koope íníh waa na."]], [["Ndaa, ɗon fi ƴee faha⁠ˈ mi níi faha⁠ˈ ƴee ra, pëgí ɓéeɓ ɗon pokoh yee gémú ron te kola⁠ˈ Koope na ra, ɗon saye. Lah ɗëgí Koope faraah, Ruuh-Peseŋ ɓedda⁠ˈ ron na."]], [["Pëkíi faha⁠ˈ⁠a faha⁠ˈ ron Koope ra, ɗon sehe Yéesú-Kiristaa Yíkíi yen, ɗi fa nay yen teeɓe naa⁠ˈ-keeñ biti wahtaa lah, on yen pesa na ɗúméh rë."]], [["Lah yérmí ɓëewë lahu nuf ana yee nay waa gémé rë, ɗon habra⁠ˈ wa."]], [["Lahte na ƴi fí yúhté biti pagaɗɗi wa saañ waa ɓeke saŋku. Kon, fúulí wë në. Ƴaa aa na nék, lah yérmí wë, ndaa lah hélí nuf waa na. Ngënë léɓí sah yii daa wa lahuu ri níi luka⁠ˈ búuɓɓée ké wë sobe ndah pagaɗɗi ɓossi wa ra."]], [["Koope laha ndam, ɗi fa daa mín ɗon kaa⁠ˈ keen bakaaɗ, cëgíɗ ɗën fíi ɗi fa líif a ndam ra, ɗon lëhíh síkkë, keeññon sos. Ɗi fi Koope, ɗi fa yínë kut ɗa, ɗi fa ñeya⁠ˈ Yéesú-Kiristaa Yíkíi yen na sëmlë⁠ˈ⁠té yen ɗa laha ndam, lah doole, katan a sañ-sañ dala⁠ˈ⁠te bín fë, a dee níi kiri fi kirih⁠ ⁠! Ɗémíin⁠ ⁠!"]], [["Koope laha ndam, ɗi fa daa mín ɗon kaa⁠ˈ keen bakaaɗ, cëgíɗ ɗën fíi ɗi fa líif a ndam ra, ɗon lëhíh síkkë, keeññon sos. Ɗi fi Koope, ɗi fa yínë kut ɗa, ɗi fa ñeya⁠ˈ Yéesú-Kiristaa Yíkíi yen na sëmlë⁠ˈ⁠té yen ɗa laha ndam, lah doole, katan a sañ-sañ dala⁠ˈ⁠te bín fë, a dee níi kiri fi kirih⁠ ⁠! Ɗémíin⁠ ⁠!"]]]], "Revelation of John": [[[["Téeríi bee ëmbë iña feeñal Yéesú-Kiristaa te kola⁠ˈ Koope na ra, teeɓi súrgë yí yee na saañ lahe te wulay wulay ra. Yéesú nék wol malaakii Saŋ na, Saŋ fa súrgíi rë, teeɓi baaha."]], [["Ɗi fi Saŋ nék seede seedeyo dee biti iña ot ɗi ra ɓéeɓ Unni Koope, te ri wonte biti Yéesú-Kiristaa seedete ri."]], [["Kon ɓëyí jaŋi téeríi bee a ɓëyí síkírëh rí ɓéeɓ te tík ɗí nufi, ay lah sos-keeñ ndah iña wonu filiɓ ra leŋ lah."]], [["So⁠ˈ mi Saŋ, daa mi bíní ɗon fi ɓëy íllí jaŋi yi paana ya deyi Aasi unni ƴeh : Koope fa húmú në, ee na, te ac ayo ra líhë rën mal, on ɗon jaamma⁠ ⁠! Ruuh yi paana yi, ƴee hom fíi ñaani nguur ki ra líhún rën mal, on ɗon jaamma⁠ ⁠!"]], [["Yéesú-Kiristaa, ɗi fi seedii kah-kah fa ɗéɓpí koloh ɓúudé rë, te ri buuri buurra feey fa ra líhë rën mal, on ɗon jaamma⁠ ⁠!"], ["Kiristaa faha⁠ˈ⁠te yen te ri múcëlté yen bakaaɗɗi yen a ñif mi"], ["."]], [["Ɗi paŋke níi yen henute ɓëewí nonu Nguur ki Koope, yen henute seeƴoh yi Koope, ɗi fi Boffi. Ɗi laha ndam, ɗi lahe doole dee níi kiri fi kirih⁠ ⁠! Ɗémíin⁠ ⁠!"]], [["Ëlsíi, ɗi ee ac ɗa, ñéerë⁠ˈ⁠té a nérrë⁠ ⁠! Ɓëewë ɓéeɓ ay rii ot níi luka⁠ˈ ɓëewë jabu ri ra. Ɓëewë feey fa ɓéeɓ ay foŋ, hawoh af ri. Ahaŋkay⁠ ⁠! Ɗémíin⁠ ⁠!"]], [["Koo-Yíkëe won tih : « ⁠ ⁠Daa mi Alfaa daa mi Omegaa"], [", daa mi húmú në, mi ee na, te mi ac ayo, so⁠ˈ fa mín ɓéeɓ rë.⁠ ⁠»"]], [["Daa mi koy-yaafon Saŋ fa bok a ɗon, yen henute yínë Yéesú në rë di coono, nguur a múñ. Mi húmú kúrú kúrë gina na wonuu Patmos hom filiɓ kísí fë rë mi betute daaha, af waaraa na waare mi Unni Koope ra a yee na seedeyiɗ mi Yéesú rë."]], [["Bisi Yíkëe ín, Ruuh-Peseŋ haalte so⁠ˈ, mi kelohte un ɗofohte filoon so⁠ˈ saleet man kúlúɓ kí na lúuɓ nen won tih :"]], [["« ⁠ ⁠Bíníyé iña ot fu ra, fu kéyrë⁠ˈ wë ɓëy íllí jaŋi yi paana yi ƴeh : bi Efes, Simirne, Pergaam, Catiir, Sardes, Filadelfi a bi Lawodise.⁠ ⁠»"]], [["So⁠ˈ mi heeltoh oli ɓëe⁠ˈ na won soo na ra, mi ot lampa úrís paana."]], [["Lahte mbínéefí mada⁠ˈ a ow húmú leelii lampa ya, ɓekoh sabidoor, pokohte geñu úrís kinohi."]], [["Fen fa afa naa⁠ˈ dúr, naa⁠ˈ ti lékít nen, íllë na ñah ti kíi nen ;"]], [["kotta man përëmí teƴute, séewísúté níi lante, moosute níi na tiriñ nen, una man di na tiila⁠ˈ mboowaanna kísí fë nen."]], [["Ɗi hampe hul paana ya⁠ˈ⁠i ñamaa fi, jépílí laha⁠ˈ kañaa ana yi dahasute na ɗúh ɓúgë. Kanama man ndiŋ-ndiŋ na⁠ˈ nen taac."]], [["Ola⁠ˈ mi ri ra, mi yíppée keen kotta ti húlíɗ nen. Ɗi tíkké ya⁠ˈ⁠i ñamaa fi sun fi so⁠ˈ tígí daaha, won so⁠ˈ tih : « ⁠ ⁠Ngana tíit⁠ ⁠! Daa mi ɗéɓ te daa mi míllë⁠ˈ."]], [["Daa mi ɓëe⁠ˈ na pes ɗa. Mi húmú húlté, ndaa mi ee pes ɗa ee, te may pese peso faraah. Daa mi lah sañ-sañ sun fi kúl kë a sun fi gin ɓëewë húlú rë."]], [["Kon bíníyé iña ot fu ra : ƴee lah ƴee ra a ƴee na ac fayu ra ɓéeɓ."]], [["Síkírée mi won iti fi hulli paana ya ot fu ya⁠ˈ⁠i ñamaa fi so⁠ˈ ra, a iti fi lampa yi úríssí paana ya : hulli paana ya daa malaaka yi jaŋi yi paana ya, te lampa yi paana ya daa jaŋi yi paana ya.⁠ ⁠»"]]], [[["Ɓëe⁠ˈ won so⁠ˈ tih : « ⁠ ⁠Bíníyé malaakii jaŋii Efes fu won ɓëewë tih : so⁠ˈ mi ɓëe⁠ˈ ham hulli paana ya ya⁠ˈ⁠i ñamaa fi so⁠ˈ, ma na tíl hanndal ki lampa yi paana yi úríssë rë, mi won tee :"]], [["so⁠ˈ mi otte yee pagu ron ra, légéyí ron, a míní múñën. Mi yúhté biti ɗon míníh dék a ɓëyí ɓosse. Ɓëewë në wonu biti wa i apootar te wa apootar neh ra, ɗon semantaluute wa níi ɗon yúhúté biti wa i feloh."]], [["Ɗon lahute múñ : af so⁠ˈ tahte ɗon ñeyute coono, te ɗon yeɗɗuuy."]], [["Di filiɓ ƴaaha ɓéeɓ nék, so⁠ˈ mi otte yin ɗon na : di húmú fahuu ɗon so⁠ˈ ɗéɓëenë daal, henlay ɗaaha⁠ ⁠!"]], [["Ëlsíi di daluu ron wun a ɗee míllúu ron ra, ɗon lof pesaɗ ɗon nimil di na húmú pesuu ron merees nen. Henay bah, may ac mi pah lampaa mi këlíɗ ɗí tígë hom ɗi ra."]], [["Di filiɓ ƴaaha ɓéeɓ nék, mi otte yii neɓa⁠ˈ⁠te so⁠ˈ ɗon na : ɗon wonuy yin iña na pagu ɓëewí Nikol ra dalaa ti so⁠ˈ nen."]], [["« ⁠ ⁠Ɓëyí lah nuf, kelaa yee won Ruuh-Peseŋ ɓëy ílí jaŋaa ra. Ɓëewë nay ɓage ra, may waa on wa ñam na di koyyi kilka na ona⁠ˈ pes hom filiɓ meey Koope ra.⁠ ⁠»"]], [["Ɓëe⁠ˈ wonil so⁠ˈ tih : « ⁠ ⁠Bíníyé malaakii jaŋii Simirne fu won ɓëewë tih : so⁠ˈ mi ɓëe⁠ˈ ɗéɓ te daa mi míllë⁠ˈ rë, so⁠ˈ fa húmú húl mi nimilte ma na pes ɗa, mi won tee :"]], [["so⁠ˈ mi otte súfúñ fon a ñagon, añcaŋ ɗon lahute kat⁠ ⁠! Mi kelohte iñi ɓossa na wonu ɓëewë sun fi ron ra, ɓëewë na damuu biti wa i yëwúɗ, wa ɓëewí Koope, ɗeefa kaah neh. Wa goomal ɓëewí Seytaane doŋ⁠ ⁠!"]], [["Yee na sayu ron súfúñé rë, ngënë néehí yin na. Síkíríi, Seytaane ay ɓekroh i ow ɗon na kasu olsohi ron, ɗon moklu níi hen waal sabboo. Hëbí híin níi húlën. May ron ɓek baanii ndami pesa na ɗúméh rë."]], [["« ⁠ ⁠Ɓëyí lah nuf, kelaa yee won Ruuh-Peseŋ ɓëy ílí jaŋaa ra. Ɓëewë nay ɓage ra ii ñee húlí ana fa.⁠ ⁠»"]], [["Ɓëe⁠ˈ wonil so⁠ˈ tih : « ⁠ ⁠Bíníyé malaakii jaŋii Pergaam fu won ɓëewë tih : so⁠ˈ mi ɓëe⁠ˈ laha⁠ˈ jépílë laha⁠ˈ kaañaa yi ana ya dahasu ra, mi won tee :"]], [["so⁠ˈ mi yúh tígë dékú ron ra. Ɗon dékú tígë yípë⁠ˈ Seytaane nguur ki ra, kaa⁠ˈ⁠eeh ɗon habute soo na híin. Ɗon taasuuy biti ɗon gémúté së⁠ˈ, níi luka⁠ˈ na húmú hawu Antipaas, ɗi fa húmú seede kah-kah soo na, húl ginon ra, gina dék Seytaane ra."]], [["Di filiɓ ƴaaha ɓéeɓ nék, mi otte yin ɗon na : lahte ɓëewí ewu filiɓ fon ñeyuu iña yëeddë⁠ˈ Baalam ra, Baalam fa húmú ɓek Balak nuf na fíir ɓëy Israyel, tah wa ñame bo⁠ˈ yúul, wa na njaaliyuu ra."]], [["Lahte ɓëewí ewu filiɓ fon ɓal ñeyuu iña na yëeddúu ɓëewí Nikol ra."]], [["Kon lëfí pesaɗ, henay baa mi ac ayo waalli ƴee mi haa⁠ˈ ɓëewí ƴaa a jépílë na ɗúh ɓúk së⁠ˈ rë."]], [["« ⁠ ⁠Ɓëyí lah nuf, kelaa yee won Ruuh-Peseŋ ɓëy ílí jaŋaa ra. Ɓëewë nay ɓage ra, may waa naa on maana"], ["ɗapoh ra, mi yeɗ wa la⁠ˈ⁠i naa⁠ˈ⁠i bíníyú tii hasi ow yéeh rí henay ɓëe⁠ˈ nay rii liile ra.⁠ ⁠»"]], [["Ɓëe⁠ˈ wonil so⁠ˈ tih : « ⁠ ⁠Bíníyé malaakii jaŋii Catiir fu won ɓëewë tih : so⁠ˈ mi Koy Koope, so⁠ˈ fa íllí së⁠ˈ na ñah ti kíi nen te kotti so⁠ˈ man përëmí moosu mooso níi na tiriñ nen ra, mi won tee :"]], [["so⁠ˈ mi otte yee pagu ron ra : ɗee fahuu ron ow ra, ɗee gémúu ron so⁠ˈ ra, iñi wunna na pagiru ron morommon ra a míní múñën. Mi otte biti ɗee sawooruu ron légéyë leegi ra luk bee ɗéɓëenë."]], [["Di filiɓ ƴaaha ɓéeɓ nék, so⁠ˈ mi otte yin ɗon na : ɗon yeɗɗute ɓelaa na wonuu Sesabel tík afi yonente ra, na múuƴíɗ súrgë yí së⁠ˈ. Daa ri ɓek wa njaaliyoh a ñam bo⁠ˈ yúul."]], [["Añcaŋ mi onte ri, mi yerisse heeƴce ɗi lof pesaɗ, ndaa ɗi kaa⁠ˈ⁠a⁠ˈ⁠te yeris njaaliyoh."]], [["Síkírée⁠ ⁠! May rii fëníɗ, ɗi hen misikiɗ ; te ɓëewë fanuu a ri ra, may waa tík coono fi misikke hém wa lofuy pesadi ɓosa na ɓek wa ɓelaa ra."]], [["Mii teem daa kep, may hap koyyi ɓelaa húl, hen ɗaa raa ɓëy ílí jaŋaa ɓéeɓ yúh biti yii hom nuf a yii hom keeñ ow ɓéeɓ, so⁠ˈ mi yúh rí ; te yii paŋ ow ɗon na ɓéeɓ, may ri rii yíníl."]], [["Ɗon fi ɓëy Catiir nék, ɗon fa ɓekuy affon iñi ɓossi ƴaa na yëeddúu ƴaa ra, te ɗon yooduy yee na wonuu ɓëewë “iñi lakoh yi Seytaane” ra, mi won ɗon tee : mi tíkëy ron yin kay."]], [["Mi won ɗon biti kep ɗon ham yee habu ron ra híin níi mi nimil."]], [["« ⁠ ⁠Ɓëewë nay page yee faha⁠ˈ mi ra níi míllëenë rë, ɓëewí ƴaa daa ɓagu. May wa yeɗ sañ-saña kola⁠ˈ mi Baaso⁠ˈ na ra, mi tík wë sun fi heetti kayya wa kúɗ wë kúrí híinté, wa ɗakaƴa⁠ˈ wa ti yaaɗ nen."], ["May waa yeɗ hula na niiñ hagaɗ ɗa ɓal."]], [["« ⁠ ⁠Ɓëewë nay page yee faha⁠ˈ mi ra níi míllëenë rë, ɓëewí ƴaa daa ɓagu. May wa yeɗ sañ-saña kola⁠ˈ mi Baaso⁠ˈ na ra, mi tík wë sun fi heetti kayya wa kúɗ wë kúrí híinté, wa ɗakaƴa⁠ˈ wa ti yaaɗ nen."], ["May waa yeɗ hula na niiñ hagaɗ ɗa ɓal."]], [["« ⁠ ⁠Ɓëewë nay page yee faha⁠ˈ mi ra níi míllëenë rë, ɓëewí ƴaa daa ɓagu. May wa yeɗ sañ-saña kola⁠ˈ mi Baaso⁠ˈ na ra, mi tík wë sun fi heetti kayya wa kúɗ wë kúrí híinté, wa ɗakaƴa⁠ˈ wa ti yaaɗ nen."], ["May waa yeɗ hula na niiñ hagaɗ ɗa ɓal."]], [["Ɓëyí lah nuf, kelaa yee won Ruuh-Peseŋ ɓëy ílí jaŋaa ra.⁠ ⁠»"]]], [[["Ɓëe⁠ˈ wonil so⁠ˈ tih : « ⁠ ⁠Bíníyé malaakii jaŋii Sardes fu won ɓëewë tih : so⁠ˈ mi ɓëe⁠ˈ kúɗ Ruuh yi paana yi Koope a hulli paana ya ra, mi won tee : mi otte yee pagu ron ra : ɓëewë habuu biti ɗon homu pes ɗeef ɗon húlúté."]], [["Kon yúuníi ɗon ham yee na waaƴ húl ɗon na ra híin, toñeh ɗon ñak ɗi faf, ndée mi otte biti iñi wunna pagu ron ra tasa⁠ˈ⁠te fíi Koope."]], [["Nérsíi iña húmú yëeddú ɗon a ɗee húmú keluu ron Unni Koope ra ; hëbí në te ɗon lof pesaɗ. Ɗon yúunúuy, so⁠ˈ may ac bis ɗon ii yéŋ, mi beetti ron ti lohoh nen."]], [["Di filiɓ ƴaaha ɓéeɓ, i ow ewu filiɓ fon Sardes dee sísíɓílúy búuɓɓí wë. Wa fi ƴah, funi wa ay ñéerë⁠ˈ ɓani búuɓɓí naa⁠ˈ yi wa, ndah wa mitu ri mito."]], [["« ⁠ ⁠Ɓëewë nay ɓage ra ay ɓekee búuɓ naa⁠ˈ ti ɗaa nen. Mii nís tii yi wa téerëe bíníyú tii yi ɓëewë nay haale pesa na ɗúméh rë, mi won fíi Baaso⁠ˈ a fíi malaaka ya biti wa nonu soo na."]], [["« ⁠ ⁠Ɓëyí lah nuf, kelaa yee won Ruuh-Peseŋ ɓëy ílí jaŋaa ra.⁠ ⁠»"]], [["Ɓëe⁠ˈ wonil so⁠ˈ tih : « ⁠ ⁠Bíníyé malaakii jaŋii Filadelfi fu won ɓëewë tih : so⁠ˈ mi ɓëyí selaa te daa mi kaaf ka ra, so⁠ˈ fa ham céebíi Dawit buura, mi kúnís ɗëe ow mínéh téƴ, te mi téƴ ɗëe ow mínéh kúnís rë, mi won tee :"]], [["so⁠ˈ mi otte yee pagu ron ra. Mi yúhté biti ɗon lahuy doole níi, ndaa ɗon habute unni so⁠ˈ híin, ɗon kaa⁠ˈ⁠uute súugëhí së⁠ˈ. Síkíríi⁠ ⁠! Mi kúnsíɗté ron íl fíiyën abah, bi fí yúhté biti ow mínéh ríi won."]], [["Ɓëewë nonu goomal ɓëewí Seytaane ra nék, feloh yi ƴaa damuu biti wa i yëwúɗ, wa ɓëewí Koope te ɗeefa kaah neh ra, may paŋ níi wa ac ƴek fíiyën, wa yúh biti mi faha⁠ˈ⁠te ron."]], [["Hém ɗon daa habu unni so⁠ˈ híin ti di naha⁠ˈ mi ri nen, wahtaa nay mii cépíré loola ëldúnë ɓéeɓ olsohi ɓëewë feey fa ra, so⁠ˈ ɓal may ron sëmlë⁠ˈ."]], [["Mi leŋ nimil, hëbí yee habu ron ra híin toñeh ow ay aye ɓeɓ baanii ndamon."]], [["« ⁠ ⁠Ɓëewë nay ɓage ra, may waa yíp filiɓ Faam fi gaani Koope fi so⁠ˈ ti cíp nen, te wa ii naa koloh ta⁠ˈ. May bíní tii Koope fi so⁠ˈ sun fi wa, mi bíní tii gin Koope fi so⁠ˈ na ɓal, gini baa daa Yerusalem fi hasa kola⁠ˈ sun, Koope fi so⁠ˈ cépíɗ ɗí feey ra. May bíní tii hasi so⁠ˈ sun fi wa ɓal."]], [["« ⁠ ⁠Ɓëyí lah nuf, kelaa yee won Ruuh-Peseŋ ɓëy ílí jaŋaa ra.⁠ ⁠»"]], [["Ɓëe⁠ˈ wonil so⁠ˈ tih : « ⁠ ⁠Bíníyé malaakii jaŋii Lawodise fu won ɓëewë tih : so⁠ˈ mi ɓëe⁠ˈ në wonuu Ɗémíin ɗë, so⁠ˈ mi seedii kah-kah fa mit wëelíyëh rë, so⁠ˈ fa iña sak Koope ra ɓéeɓ ñeya⁠ˈ soo na ra, mi won tee :"]], [["so⁠ˈ mi otte yee pagu ron ra. Ɗon madu muluɓ nen : ɗon sosuuy ɗon woƴuy. Ɗon sosa⁠ˈ mbée ɗon woƴ koon daa nay géné⁠ ⁠!"]], [["Ndaa ɗon sosuuy ɗon woƴuy, ɗon homu leelaa te yii baa ay tah may ron hok feey⁠ ⁠!"]], [["Ɗon habuu affon biti ɗon lahute yin, iñon ɓéeɓ ee tíl rë, ɗon ñakuy dara ; ɗon anutee yíih ɗee mokuu ron a ɗee súfúñúu ron ra⁠ ⁠! Ɗon i ñëkíɗ, ɗon i búumíɗ te ɗon lahuy yii ɓekun ɗon faannon⁠ ⁠!"]], [["Yee nay mi ron wone ra daa ri biti ndék tee, ɗon ac ɗon lom úrís kah-kah soo na, ɗon caak yin. Ɗon lomaaloh yéré naa⁠ˈ ɓal ɗon ɓekoh, ɗon ɓanilti hen faan holoŋ fíi ɓëewë ɗon sopoh. Ɗon saamaloh kilki ay paƴe íllën, ɗon yeel."]], [["Mi hom wona⁠ˈ affi ɓëewë faha⁠ˈ mi ra mi tík wë waal. Kon këlíi, ɗon lof pesaɗ."]], [["Síkíríi, mee caŋke ílí faam fa ra ma na laɓ ílë ; ɓëyí keloh un so⁠ˈ te kúnsíɗ së⁠ˈ, may haal faami, funi bok loon."]], [["« ⁠ ⁠Ɓëewë nay ɓage ra, may waa yeris wa took hëbís së⁠ˈ ñaani nguur ki so⁠ˈ ti bee ɓaga⁠ˈ mi, mi payte mi tookke a Baaso⁠ˈ ñaani nguur ki ra nen."]], [["« ⁠ ⁠Ɓëyí lah nuf, kelaa yee won Ruuh-Peseŋ ɓëy ílí jaŋaa ra.⁠ ⁠»"]]], [[["Filoon fi baaha, lahaatte yii feeñiyohte so⁠ˈ : Hom homo níi mi otte íl kúnsëhté sun-Koo. Una na húmú won soo na man kúlúɓ kí na lúuɓ nen ra won so⁠ˈ tih : « ⁠ ⁠Lawe dee mi teeɓ ɗo yee waɗ naa tíkëh rë.⁠ ⁠»"]], [["Ɗee a ɗeh, Ruuha haalte so⁠ˈ, mi otte ñaan nguur sun-Koo daaha ow tookke sun."]], [["Ɓëe⁠ˈ na tak ti la⁠ˈ⁠i miriñ luum a hilil nen. Kuɗ ki Koo na tak ti la⁠ˈ⁠i na miriñ nen ɓal, gíiwté ñaani nguur ka."]], [["Ñaan sabay ana a ñaan iniil (24) kay gíiwúté ñaani nguur ka, ƴi fí yúhté biti ɓaha sabay ana a ɓaha iniilli (24) ɓekuu búuɓ naa⁠ˈ, ɓekuute baane úrís daa tooku sun."]], [["Lahte héléƴƴí ɗofa⁠ˈ ñaani nguur ka ñéerë⁠ˈ⁠té a i un a pilliŋŋi na tiil. Lampa paana na njaaroh fíyí, daa wa Ruuh yi paana yi Koope."]], [["Yii manti kísí, heleŋ ti pilaatu nen hompe fíi ñaana. Mbínéeffí iniilli faanni wa ɓéeɓ líiffé íl ow, homute leelaa gíiwúté ñaana."]], [["Bee ɗéɓ ɗë man gaynde nen, bee tíkëh në rë man yuuh fana nen, bee ñee na ra kúɗ kanam ow, bee míllë⁠ˈ rë man njaaŋ fi hom pún nen."]], [["Mbínéeffí iniilla, bina-bina waa na ɓéeɓ lahte paɓ pëenë yí líiffé íl. Wa dékúu ƴeek na⁠ˈ a elek wone tih :"], ["« ⁠ ⁠Fu peseŋ⁠ ⁠! Fu peseŋ⁠ ⁠! Fu peseŋ"], ["ɗo fi Yíkëe, Koope fa mín ɓéeɓ rë,"], ["ɗo fa húmú në,"], ["fu ee na,"], ["te fu ac ayo ra.⁠ ⁠»"]], [["Wahtii homuun mbínéeffí iniilla kañe, wa ɓéyré, wa símé ɓëe⁠ˈ took ñaani nguur ka na pes faraah ra,"]], [["ɓaha yi sabay ana a iniilla (24) ƴek fíi ɓëe⁠ˈ took ñaana ra, jaamiyee ɓëe⁠ˈ na pes faraah ra, wa bet baane yi wa fíi ñaana wone tih :"]], [["« ⁠ ⁠Yíkëe Koope fi fun,"], ["daa fu yeeliyoh ndam,"], ["daa fu mit ɓéyíɗ,"], ["daa fu yeeliyoh doole di yee saka⁠ˈ fu iña ɓéeɓ rë."], ["Daa fu faha⁠ˈ ri,"], ["daa tah wa hen.⁠ ⁠»"]]], [[["Filoon fi baaha, mi otte téeríi túlúñú túlúñë hompe ya⁠ˈ⁠i ñamaa fi ɓëe⁠ˈ took sun fi ñaani nguur ka ra ; hatinna ɓéeɓ ana bíníyúté, ɗi antee túlúñú síitɗúté sondeel, leewute leew paana."]], [["Mi otte malaakii mitte, ɓéyíɗté uni sun won tih : « ⁠ ⁠Daa yeeliyoh këcísí leewwa, kúnís téerëe ?⁠ ⁠»"]], [["Ndaa sun-Koo neh, feey fa neh, filiɓ feey fa neh, lahay ɓëyí mín kúnís téerëe, olsoh yee filiɓ."]], [["Ola⁠ˈ mi biti lahay ɓëyí yeeliyohte kúnsí téerëe olsoh yee filiɓ ra, mi looyte looyi misikke."]], [["Ow di ɓaha ya won so⁠ˈ tígí daaha tih : « ⁠ ⁠Ngana looy ƴaal⁠ ⁠! Ole, gaynde fa tali Yudaa, sédí Dawit daa ɓaŋ ; ɗi nay këcísé leewwi paana ya, kúnís téerëe.⁠ ⁠»"]], [["Filoon fi baaha, mi otte Har caŋke leelii ñaani nguur ka, mbínéeffí iniilla a ɓaha ya gíiwúté rí. Har fa man oolu oolo nen, lahte wic paana a íl paana yi daa Ruuh yi paana yi Koope, ƴee wolu feey fa ɓéeɓ rë."]], [["Har fa acce ɓeɓpe téerëe ya⁠ˈ⁠i ñamaa fi ɓëe⁠ˈ took ñaana ra."]], [["Ɓeya⁠ˈ ri téerëe rë, mbínéeffí iniilla a ɓaha yi sabay ana a iniilla (24) yípútée ƴek fíyí. Ow fi ow waa na ɓéeɓ hampe koraa a i annda úrís ƴi líiffé a cuuraay. Cuuraayi ƴaa nam daa maanam ɗaŋŋi ɓëewí Koope."]], [["Wa na anuu ƴeek ƴeekaa has tabuu tih :"], ["« ⁠ ⁠Daa fu yeeliyoh ɓeyi téerëe,"], ["daa fu yeeliyoh këcísí leewwa."], ["Daa fu húmú hawu sarah,"], ["ñif mu tosiɗte Koope ow,"], ["ɓëewí koluu talla ɓéeɓ,"], ["wonaɗɗa ɓéeɓ,"], ["heetta ɓéeɓ,"], ["ginna ɓéeɓ."]], [["Fu tahte wa nonute Nguur ki Koope"], ["wa henute heet seeƴoh yi Koope fi fun,"], ["wa hen buur feey fa ɓéeɓ.⁠ ⁠»"]], [["Mi homilte maa yeel, mi keloh i un malaaka caak gíiwúté ñaani nguur ka, mbínéeffë a ɓaha ya. Wa madu pep feey nen caak,"]], [["ɓéyrúté unni wa sun na ƴeeku, tabuu tih :"], ["« ⁠ ⁠Har fa húmú hawu sarah ra"], ["yeeliyohte doole,"], ["yeeliyohte alal,"], ["yeeliyohte hereñ a katan,"], ["yeeliyohte ɓéyíɗ,"], ["yeeliyohte ndam a kañ⁠ ⁠!⁠ ⁠»"]], [["Mi keliilte mbínéeffë ɓéeɓ : ƴee sun neh, ƴee feey fa neh, ƴee filiɓ feey fa neh, ƴee filiɓ kísí fë neh ; mbínéeffë ëldúnë ɓéeɓ na ƴeeku, tabuu tih :"], ["« ⁠ ⁠Ɓëe⁠ˈ took ñaani nguur ka ra a Har fa"], ["daa ron mitu kañ,"], ["daa ron mitu ɓéyíɗ,"], ["daa ron yeeliyuu ndam,"], ["daa ron yeeliyuu sañ-sañ dee níi kiri fi kirih⁠ ⁠!⁠ ⁠»"]], [["Mbínéeffí iniilla tabuu : « ⁠ ⁠Ɗémíin⁠ ⁠!⁠ ⁠» Ɓaha ya na ƴeku na jaamiyuu rek."]]], [[["Homilte níi mi ot Har fa këcíssé leewa ɗéɓ ɗë, mi kelohte un mbínéef yínë di mbínéeffí iniilla ɗofohte ti pilliŋ nen won tih : « ⁠ ⁠Aye⁠ ⁠!⁠ ⁠»"]], [["Mi hen ɗeh, mi ot pënís naa⁠ˈ, ɓëe⁠ˈ yaagoh ri ra hampe hél kas, ɗi yerute baane ɓagoh, saañce a ndam, saañ ɓagaat."]], [["Har fa këcíssé leewi ana fa, mi kelohte mbínéefí ana fa foŋke won tih : « ⁠ ⁠Aye⁠ ⁠!⁠ ⁠»"]], [["Pënís kay yíppée ɗúh, luum cuƴ ti ƴuƴ kíi nen ; ɓëe⁠ˈ yaagoh ri ra yerute sañ-sañ ɗi lík jaamma feey fa, ɓëewë bëemëntée filiɓ fi wa. Ɗi yeru jépílí gaante⁠ ⁠!"]], [["Har fa këcíssé leewi éeyë fë, mi kelohte mbínéefí éeyë fë foŋke won tih : « ⁠ ⁠Aye⁠ ⁠!⁠ ⁠» Mi henil ɗeh, mi ot pënís kay yíppée ɗúh, ɗi súul ; ɓëe⁠ˈ yaagoh ri ra hampe peeseyaa."]], [["Mi kelohte yin ti un nen ɗofohte leelii mbínéeffí iniilla na won tih : « ⁠ ⁠Kílë súuné yínë daa ganjarma légéy ow bis múlgús, kílë bësí éeyë daa ganjarma légéy ow bis múlgús, yii leŋke dúuléenë a béeñë nék, ngana leɓ na⁠ ⁠!⁠ ⁠»"]], [["Har fa këcíssé leewi iniil fa, mi kelohte un mbínéefí iniil fa won tih : « ⁠ ⁠Aye⁠ ⁠!⁠ ⁠»"]], [["Mi olilte pënís kay yíppée ɗúh, ɗi hilil ; ɓëe⁠ˈ yaagoh ri ra dëekúu kúl kë, gin ɓëewë húlú rë ñeete filooni. Wa onute sañ-sañ sun fi hatin yínë di hatinni iniilla feey fa, wa hap ɓëewë dékú në rë ɓéeɓ húl a jépíl, a yaaɓ, a jér ɓos a raɓɓi sohoorute."]], [["Har fa këcíssé leewi iip fa, mi otte i coonaa fëgërëh fí tígë na hawruu ra, coonaa yi ɓëewë húmú bëemú ndah Unni Koope a yee húmú waariyuu wa Unna ɓëewë rë."]], [["Coonaa ya na fogu sun wonu tih : « ⁠ ⁠Koo-Yíkëe, ɗo fa sela te daa fu kaaf ka ra, fu seh yi aattiya⁠ˈ⁠i ɓëewë feey, fu yíllíɗ fun di yee kéenɗúu wë ñif mi fun feey ra ?⁠ ⁠»"]], [["Tígí daaha, ow fi ow waa na ɓéeɓ yerute sabidoor naa⁠ˈ, wa wonute biti wa sehaaloh ƴutuuɗ níi koy-yaayyi wa, ɓëewë wani wa húmú boku légéy rë hawu húl ti wa nen paaƴ, ac mitsiɗ wa."]], [["Mi henil ɗeh, mi ot Har fa këcísílté leewi pëenë fë, feey fa yíppée hégíƴëh hégíƴëhí misikke ; na⁠ˈ⁠a súulté kúk ti bílëes nen, di teem céyín fë ɓéeɓ luumpe cuƴ ti ñif nen ;"]], [["hulla sun na keen feey ti koy eenni hililli ngilaaw gaan hégíƴ tala nen."]], [["Sun-Koo hente fur saañce ti téeríi túlúñú túlúñë nen ; daŋŋa a ginna kísí fë ɓéeɓ ɗofute ílíƴƴë húmú wë rë."]], [["Buurra feey fa, njíittë, kélfë yí soldaarra, yíkëe yí alalla, jammbaarra, ñaamma a ɓëewë lahuu affi wa ra, ɓëewë ɓéeɓ na ɗapuu filiɓ killa, na lakuu la⁠ˈ yi gaanna daŋŋa,"]], [["wa na wonu daŋŋa a la⁠ˈ yi gaanna tih : « ⁠ ⁠Bëpí sun fi fun, ɗon ɗap fun fun lakoh íllí ɓëe⁠ˈ took ñaani nguur ka ra, fun wuloh haayi keeñ Har fa,"]], [["ndah bisi gaana lahte, bisa haaya⁠ˈ keeñi níi haay ra⁠ ⁠! Daa nay naa múcé ?⁠ ⁠»"]]], [[["Filoon fi baaha, mi otte malaaka iniil cagute hatinni iniilla feey fa, fútúté ngilaaw ma na haala⁠ˈ ílíƴƴí iniilla ra, kaa⁠ˈ ri laɓ sun fi feey fa, sun fi kísí fë a sun fi kilikka."]], [["Mi otte malaaka kay ɓal, bi kola⁠ˈ waal púlëen na⁠ˈ na ac. Ɗi kúɗté tiiŋ ñaasaa, bee Koope fa na pes ɗa hom tíinndë⁠ˈ rí rë, ɓéyíɗté uni sun na won malaaka yi iniilla yeru sañ-sañi yahun wa feey fa a kísí fë rë tih :"]], [["« ⁠ ⁠Bëyít, cëgí⁠ ⁠! Ngënë léɓí feey fa, ngënë léɓí kísí fë, te ngënë léɓí kilikka te ɗeefa yen ñëesíh súrgë yí Koope púk, yen tíinndë⁠ˈ wë.⁠ ⁠»"]], [["Tígí daaha, mi kelohte ɗee teyu ɓëewë ñaasu púk tíinndúuté rë : wa henute ow júnní tíméer a ow júnní sabay iniil a ow júnní iniil (144.000). Tal fi tal di talli sabboo a ana ya Israyel ɓéeɓ, ow júnní sabboo a ow júnní ana tíinndúuté (12.000) :"]], [["ow júnní sabboo a ow júnní ana di tali Yudaa ; ow júnní sabboo a ow júnní ana (12.000) di tali Ruben ; ow júnní sabboo a ow júnní ana (12.000) di tali Gaat ;"]], [["ow júnní sabboo a ow júnní ana (12.000) di tali Aseer ; ow júnní sabboo a ow júnní ana (12.000) di tali Neftali ; ow júnní sabboo a ow júnní ana (12.000) di tali Manase ;"]], [["ow júnní sabboo a ow júnní ana (12.000) di tali Simewoŋ ; ow júnní sabboo a ow júnní ana (12.000) di tali Léwí ; ow júnní sabboo a ow júnní ana (12.000) di tali Isakaar ;"]], [["ow júnní sabboo a ow júnní ana (12.000) di tali Sabuloŋ ; ow júnní sabboo a ow júnní ana (12.000) di tali Suseef ; ow júnní sabboo a ow júnní ana (12.000) di tali Beŋsame."]], [["Filoon fi baaha, mi otte dúukëlí ɓëewí ow yéeh ɗee teyu wa ra caak, dúukëlí ɓëewí ɗúhúu ginna ɓéeɓ, talla ɓéeɓ, heetta ɓéeɓ a wonaɗɗa ɓéeɓ. Wa cagute fíi ñaani Nguur ka, fíi Har fa yera⁠ˈ Koope sarah ra, ɓekuute búuɓ naa⁠ˈ, habute soor-soor ya⁠ˈ yi wa."]], [["Wa ɓéyrúté unni wa sun na wonu tih :"], ["« ⁠ ⁠Múc kola⁠ˈ Koope fi yen na,"], ["ɗi fa took ñaani Nguur ka ra,"], ["múc kola⁠ˈ Har fa yera⁠ˈ ri sarah ra⁠ ⁠!⁠ ⁠»"]], [["Malaaka ya ɓéeɓ gíiwúté ñaani Nguur ka, gíiwúté ɓaha ya a mbínéeffí iniilla, yeɗɗuute líhúuté kíp feey fíi ñaana na jaamiyuu Koope"]], [["na wonu tih :"], ["« ⁠ ⁠Ahaŋkay⁠ ⁠! Koope fi yen daa mit kañ,"], ["daa ri yeeliyoh ndam,"], ["daa ri yeeliyoh hereñ,"], ["daa ri mit sím,"], ["daa ri mit ɓéyíɗ,"], ["daa ri yeeliyoh doole a katan dee níi kiri fi kirih⁠ ⁠!"], ["Ɗémíin⁠ ⁠!⁠ ⁠»"]], [["Ow di ɓaha ya meelte so⁠ˈ won tih : « ⁠ ⁠Ɓëewí ƴee ɓéeɓ ɓekuu búuɓ naa⁠ˈ ra, fu yúh daa wa i wa a tígë koluu wa ra a ?⁠ ⁠»"]], [["So⁠ˈ mi won ɗi tih : « ⁠ ⁠Daa fu gisa⁠ˈ so⁠ˈ na kat ɓahaa⁠ ⁠!⁠ ⁠» Ɗi won so⁠ˈ tígí daaha tih : « ⁠ ⁠Ƴee daa ɓëewë ñeyu mogi misiga ra ; wa hosu búuɓɓí wë hoso, wa ɓukutu wa ɓukuto a ñif mi Har fa yera⁠ˈ Koope sarah ra níi naa⁠ˈ⁠te."]], [["Yii baa daa tah wa hom fíi ñaani Nguur ki Koope, wa na jaamiyuu ri na⁠ˈ a elek filiɓ Faam fi gaani Koope. Ɓëe⁠ˈ took ñaani Nguur ka ra ay waa uuf."]], [["Wa wocute yaaɓ a sifiroh ; na⁠ˈ wocce tami wa, op wocce mokli wa,"]], [["ndah Har fa yera⁠ˈ Koope sarah hom sun fi ñaani Nguur ka ra daa nay hene níirëhí wë, kúɗ wë culli mulaa na ona⁠ˈ pesa na ɗúméh rë. Te Koope ay moos muun ma íllí wë níi lan.⁠ ⁠»"]]], [[["Har fa këcíssé leewi paana fa, sun-Koo hente tiɗ níi mitte genwal wahtu."]], [["Mi otte malaaka yi paana ya na homu fíi Koo ra ; wa yerute kúlúɓ paana."]], [["Malaaka kay acce caŋke hëbís tígë na hawruu ra, hampe annda cuuraay, bi tíɓúu úrís. Ɗi yerute cuuraay caak, ƴi ɗi ay waa yeree sarah sun fi tígë na hawruu ra fíi ñaani nguur ka, ñéerë⁠ˈ a ɗaŋŋi ɓëewí Koope."]], [["Ɗúukíi cuuraaya hom ya⁠ˈ malaakaa ra ɓéyrëhté na saañ Koope na ñéerë⁠ˈ⁠té a ɗaŋŋi ɓëewí Koope."]], [["Filoon fi baaha, malaakaa toffe na kíi kë sun fi tígë na hawruu ra túmpé anndaa, bette ri feey fa. Tígí daaha, pilliŋŋa tiilte, i un ɗofohte, héléƴƴë takke, feey fa na hégíƴëh."]], [["Malaaka yi paana ya kúrú kúlúɓɓí paana ya ra cagute na waaƴu fiisi kúlúɓɓë."]], [["Malaakaa ɗéɓ ɗë fiisse, i ɗiŋ galaas a kíi ñéerë⁠ˈ a ñif na keen feey fa : hatin yínë di hatinni éeyë yë feey fa tampe níi muuyte, hatin yínë di hatinni éeyë yí kilikka tampe níi muuyte, gaaw fi hilila ɓéeɓ tampe níi muuyte ɓal."]], [["Malaakii ana fa fiisse, yin júndëŋ ti daŋi njaaroh kíi nen betute filiɓ kísí fë, hatin yínë di hatinni éeyë yí kísí fë yíssëhté ñif."]], [["Hatin yínë di hatinni éeyë yí mbínéeffë na pesu kísí fë rë húlúté, hatin yínë di hatinni éeyë yí gaalla filiɓ kísí fë yahte."]], [["Malaakii éeyë fë fiisse, huli gaani na kaɗ ti njaar kíi nen kola⁠ˈ⁠te sun keente feey : ɗi keen sun fi hatin yínë di hatinni éeyë yí laah ya, a culli muluɓɓa."]], [["Hula wonuu Beedok. Hatin yínë di hatinni éeyë yí mulaa hente haay, te ow caak di ɓëewë hanu na mulaa ra húlúté ndah haayi mulaa."]], [["Malaakii iniil fa fiisse kúlúɓ kí, hatin yínë di hatinni éeyë yí na⁠ˈ⁠a laɓute, hatin yínë di hatinni éeyë yí céyín fë laɓute, hatin yínë di hatinni éeyë yí hulla laɓute níi hatin yínë di hatinni éeyë yí niiñi wa ɓéeɓ ƴímpé : hatin yínë di hatinni éeyë yí niiñi na⁠ˈ⁠a a elga ɓéeɓ ƴímpé."]], [["Mi homilte maa yeel, mi kelohte njaaŋ fi na pún sunaa-sun, una hente sun daŋ won tih : « ⁠ ⁠Mas⁠ ⁠! Mantee mas⁠ ⁠! Mas ɓëewë feey fa nay maasee fiisi malaaka yi éeyë yë tasu fiisi kúlúɓɓí wë rë⁠ ⁠!⁠ ⁠»"]]], [[["Hompe níi malaakii iip fa fiisse kúlúɓ kí. Tígí daaha, mi otte huli kola⁠ˈ sun keente feey, yerute céebíi ngaara mi nuŋi nooda."]], [["Ɗi kúníssé ngaara ma, ɗúukíi man ɗúukëe njaar kíi nen ɗofohte na, na⁠ˈ⁠a a deyi baa ɓéeɓ ñúussé."]], [["Lahte paƴƴi ɗúhúté ɗúukëe, hasaluute feey fa ɓéeɓ ; wa onute doole tawaa ti dagal nen."]], [["Wa túuƴúté biti wa ɓanti leɓ gaaw fa feey fa, gañcaha, a kilikka ; wa túuƴú yejohi ɓëewë púkkí wë tíinndúuy a ñaasii Koope ra kut."]], [["Wa nahuy biti wa ay waa hawe húl, wa nahu biti wa ay waa page iñi misikke níi hen céyín iip. Te yii misiga nay wa waa page ra, ay made biti dagal tap ow nen."]], [["Waalli ƴaaha, ɓëewë ay faha⁠ˈ húl, wa ii rii ot ; wa ay saam kúl kë ndaa kúl kë ay waa hegee hegoo⁠ ⁠!"]], [["Paƴƴa madu pëníssí cagute saañ haa⁠ˈ nen. Mante ti baane úrís nen hompe affi wa, kanammi wa man kanam ow nen ;"]], [["fen fi wa man fen ow ɓeleɓ nen, síssí wë man sís gaynde nen ;"]], [["búuɓ tiiŋ daa húun araalli wa, yodadi paɓɓi wa man yodaɗ sareetti pënís caakki homu múkë na suu haa⁠ˈ daa na hécú wë nen."]], [["Wa lahuu lúk, ñéerë⁠ˈ a suut ti dagal nen, te wa onute sañ-sañ wa mokle ɓëewë a lúkkée ké wë ƴaa níi hen céyín iip."]], [["Malaakii ngaara mi nuŋa daa buuri paƴƴa. Ɗi hínú « ⁠ ⁠Abadon⁠ ⁠» di ébrë, mbée « ⁠ ⁠Apoliyon⁠ ⁠» di gerek, daa ri « ⁠ ⁠bee na yah ra⁠ ⁠»."]], [["Ɗaaha, loola ɗéɓ ɗë gétté, lool ana kay ee ayil ra."]], [["Malaakii pëenë fë nampee fiis kúlúɓ kí ɓal, mi kelohte uni kola⁠ˈ wicci iniilla tígí hawraa yugusuu úrís hom fíi Koope ra."]], [["Una won malaakii pëenë fë kúɗ kúlúɓ kë rë tih : « ⁠ ⁠Pëkísé malaaka yi iniilla pokalsuu hëbís Efarat, laahi gaana ra.⁠ ⁠»"]], [["Ɗaaha, malaaka yi iniilla pëkísúté. Daa wa malaaka ya húmú waaƴɗu kíilí baa koon ɗa, di céyín fi bah, bisi baa a wahtii baa koon ɗa kep, wa hap hatni yínëe di hatinni éeyë yí ɓëewë feey fa ra."]], [["Goomali soldaarra yaaguu pëníssë ñéerúu a wa ra henute ow miliyoŋ tíméer ana (200.000.000). Ɗee teyu wa ra, mi wonuu ri ɗaaha."]], [["Yii leŋke pëníssë a soldaarra nék, wa feeñiyuu so⁠ˈ ɗeh : wa ɓekuu búuɓ tiiŋ luum cuƴ ti ƴuƴ kíi nen, ƴi tappe búlëh ti sun-Koo nen, mbaasaante ti pënndël tuutaabi ɗúukísírú ɗúukísírë nen ; wa fi pëníssë nék, affi wa man af gaynde nen, ɓúkkí wë na ɗúh kíi, ɗúukëe a gél-kíi."]], [["Ɗaaha, hatin yínë di hatinni éeyë yí ɓëewë húlúté loolli éeyë yí ƴah : kíi kë, ɗúukëe a gélë dúh ɓúkkí pëníssë rë."]], [["Doolii pëníssë ɗúhë⁠ˈ ɓúkkë ndaa na ɗúh në lúkkí wë ɓal, ndah lúkkí wë man goŋ nen te kúɗté af. Te wa mokluu ɓëewë a affi ƴaaha."]], [["Di filiɓ ƴaaha ɓéeɓ nék, ɓëewë fúsú loolli ƴaa ra kaa⁠ˈ⁠uute lofisoh di iña yugusuu wa a ya⁠ˈ yi wa ra. Wa habute na jaamiyuu ala ya, a ala yi tíɓúu úrís, tiiŋ hélíis, përëm, ƴee peluu la⁠ˈ a kilik ra : ala yi na ëlíh, na kélíih te na tílíh."]], [["Wa kaa⁠ˈ⁠uute woc bëemëntë⁠ˈ, pagaɗɗi luunni wa, paŋ yii tappe njaaliyoh ɓéeɓ, a loh."]]], [[["Mi henil ɗeh, mi otte malaakii mitte kola⁠ˈ⁠te sun na cép, lambohte nér, kuɗ ki Koope hompe afa ; kanama man na⁠ˈ nen, kotta man cíp kíi nen."]], [["Ɗi hampe téeré ƴutuuɗ, bi kúnsúté ya⁠ˈ⁠i, tíkké kodi ñamaa fi sun fi kísí fë, kodi sugu fa hompe sun fi feey fa."]], [["Ɗi ɓéyíɗté uni sun na ɗaañnjoh ti gaynde fi na foŋ nen. Una na lús, pilliŋŋi paana ya na tiil."]], [["So⁠ˈ mi saañ bíníi yee won pilliŋŋa ra koon, mi kelohte un kola⁠ˈ⁠te sun won so⁠ˈ tih : « ⁠ ⁠Yee won pilliŋŋi paana ya ra ɓanay ɗúh ɓúkú, te ngana bíní⁠ ⁠!⁠ ⁠»"]], [["Tígí daaha, malaakaa ot mi caŋke sun fi kísí fë a sun fi feey fa ra, ɓéyíɗté ya⁠ˈ⁠i ñamaa fi sun,"]], [["na añoh di tii Koope fa na pes faraah, sak sun, sakke feey, sakke kísí fë a iña hom filiɓ fi wa ɓéeɓ rë, won tih : « ⁠ ⁠Leegi seha doyte⁠ ⁠!"]], [["Malaakii paana fa fiise kúlúɓ kë rek, Koope page yee nufi, ti di húmú wona⁠ˈ ri súrgë yí, yonente ya ra nen.⁠ ⁠»"]], [["Filoon fi baaha, una na húmú keloh mi ɗúhë⁠ˈ sun ra wonil so⁠ˈ tih : « ⁠ ⁠Paye fu ɓeɓ téerëe kúnsú hom ya⁠ˈ malaakaa caŋ sun fi kísí fë a feey fa ra.⁠ ⁠»"]], [["Mi leɓohte malaakaa mi meelte ri téerëe, ɗi won so⁠ˈ tih : « ⁠ ⁠Ɓeye fu ñam, ay made kúum nen neɓ ɓúkú ndaa lah lowu raa ay haay dé⁠ˈ⁠ ⁠!⁠ ⁠»"]], [["Mi tahte téerëe ya⁠ˈ malaakaa, mi ñampe ri. Ɗi man kúum nen neɓ ɓúk së⁠ˈ, ndaa hona⁠ˈ mi ri ra, loo so⁠ˈ ɓéeɓ na haaya⁠ˈ."]], [["Tígí daaha, mi wonu tih : « ⁠ ⁠Fu waɗtee waareyaat di tii Koope yii leŋke heet caak, gin caak, wonaɗ caak a buur caak.⁠ ⁠»"]]], [[["Filoon fi baaha, mi yerute duuɗ bëhëer, bi saamu nataa, una won so⁠ˈ tih : « ⁠ ⁠Paye fu nat Faam fi gaani Koope a tígë na hawruu ra, fu kín ɓëewë në jaamiyuu filiɓ ra."]], [["Ndaa ngana nat baylii ëssí Faam fi gaana, ndah ɗi yeɗɗuute ɓëewë nëníh ɓëewí Koope ra. Ɓëewí ƴaa nay togisee Yerusalem gini selaa níi hen céyín sabay iniil a céyín ana (42)."]], [["So⁠ˈ may wol seede yi ana yi so⁠ˈ, wa ay ɓekee saaku ti jëtíɗ nen, wa léhín unni so⁠ˈ níi hen bis júnní a bis tíméer ana a bis sabay pëenë (1.260).⁠ ⁠»"]], [["Seede yi ana ya daa talli ëlíiffí ana ya a lampa yi ana ya hom fíi Yíkíi ëldúnë rë."]], [["Ɓëyí fí nar waa paŋ yin ɓos, kíi nay ɗúhé ɓúkkí wë muuyil kaa⁠ˈ⁠oh yi wa. Ahaŋkay, ɓëyí nar waa paŋ yin ɓos rek ay húlée ɗaaha."]], [["Wa lahute sañ-sañ wa téƴ sun-Koo, Koo ɓanti toɓ wahtaa nay waa léhínée unni kola⁠ˈ Koope na ra. Wa lahute sañ-sañ wa yídís muluɓɓa ñif, wahtii neɓa⁠ˈ wa wa cépíɗ loolli caakki bokaay feey fa."]], [["Wa woc seedii wa raa, raba nay ɗúhé ngaara mi nuŋa ra ay wa yejoh, ɓaŋ wa, hap wa húl."]], [["Ɓúudé yí wë ay tase këemí gini gaana sëeddúu « ⁠ ⁠Sodom⁠ ⁠» mbée « ⁠ ⁠Ésíp⁠ ⁠», tígë daaƴuu Yíkíi wë kurwah ra."]], [["Ay hen yii mit bis éeyë a caan, ɓúudé yí wë ay home daaha, heetta ɓéeɓ, talla ɓéeɓ, wonaɗɗa ɓéeɓ a ginna ɓéeɓ ole wa, kaa⁠ˈ biti wa hacu."]], [["Keeññi ɓëewë feey fa ay sos di húlë húlú wë rë, wa ay yeranta⁠ˈ kuun ndah yonente yi ana yi ƴaa moklute wa."]], [["Ndaa filoon fi bissi éeyë yë a caan fa, Koo wolte coonaa, ɓekke ri ɓúudé yí yonente yi ana ya, wa koluute. Ɓëewë olu wa ra ɓéeɓ tíitú tíitë níi tíit⁠ ⁠!"]], [["Yonente yi ana ya keluute uni ɓéyrëhté kola⁠ˈ⁠te sun won wa tih : « ⁠ ⁠Lëwí sun dee ɗon⁠ ⁠!⁠ ⁠» Tígí daaha, lahte nérí húunté wë, wa na lawu sun, kaa⁠ˈ⁠oh yi wa na tíkú íllí wë në ngëeƴ."]], [["Ɗee a ɗeh, feey fa hégíƴëhté hégíƴëhí misikke ; hatin yínë di hatinni sabboo yi gina bëppé, ow júnní paana (7.000) tíkké húlúté në. Ɓëewë múcú në rë tíitúté, wa na kañu Koope fa sun."]], [["Ɗaaha, looli ana fa gétté, éeyë fë leŋ ac⁠ ⁠!"]], [["Malaakii paana fa fiisse kúlúɓ kí, lahte unni ɓéyrëhté keluute sun-Koo na won tih : « ⁠ ⁠Nguur ki ëldúnë ee ya⁠ˈ Yíkíi yen leegi a ya⁠ˈ Buura ɗi fal ri ra, te ii naa koloh ta⁠ˈ⁠ ⁠!⁠ ⁠»"]], [["Tígí daaha, ɓaha yi sabay ana a ɓaha yi iniilla (24) tooku ñaanni nguur ki wa hëbís Koope ra yeɗɗuute líhúuté kíp feey na jaamiyuu Koope"]], [["na wonu tih :"], ["« ⁠ ⁠Koo-Yíkëe fë mín ɓéeɓ rë"], ["ɗo fa ee na te fu húmú në rë,"], ["fun na símú rë di yee míllë⁠ˈ fuu caŋ"], ["fu ɓeɓpe dooluu fu yíppé nguur ku ra."]], [["Heetta húmú dee na haayluu,"], ["ndaa daa fu haayloh woteh."], ["Wahtaa nay fuu aattiyee ɓëewë húlú rë lahte,"], ["wahtaa nay fuu waafe súrgë yú,"], ["wa fa yonente yu ra,"], ["wahtaa nay fuu waafe ɓëewú,"], ["wa fa ɓëewë neehu ro ra,"], ["wa ƴahun ow gaan mbée baadoole ɓéeɓ ;"], ["daa ri wahtaa nay fuu ɗakaƴee ɓëewë rë,"], ["ɓëewë yahu ëldúnë rë.⁠ ⁠»"]], [["Tígí daaha, Faam fi gaani Koope sun kúnsëhté, wahandii Kootaa feeñce filiɓ. Héléƴƴë tiilte, i un na won, pilliŋŋa na faaɗ, feey fa na hégíƴëh, ɗi na bacal i ɗiŋ galaas."]]], [[["Filoon fi baaha, lahte yii éemílë⁠ˈ⁠té feeñiyohte sun : yaa ow ɓeleɓ, ɗi ɓekoh na⁠ˈ⁠a, céyín fë hompe kotti feey, baanii laha⁠ˈ hul sabboo a hul ana hompe afa."]], [["Ɓelaa húmú loo. Bi ham lowa nék, ɗi na foŋ ndah misik."]], [["Tígí daaha, yin kay feeñiyaatte sun : niŋkinaŋka gaan, luum cuƴ, bi laha⁠ˈ af paana a wic sabboo. Affi paana ya ɓéeɓ ɓekute baane-buur."]], [["Hatin yínë di hatinni éeyë yí hulla sun ɓéeɓ lúk niŋkinaŋka fa paɗte wa, lasse wa feey fa. Ɗi fi niŋkinaŋka fa nék, hompe fíi ɓelaa na saañ ɓëslé rë na woh biti ɗi ɓësíil rëe ndín, ɗi ñam baakera."]], [["Ɓelaa ɓësíilté, lahte koy ƴaal. Koy ki ƴaali baa daa ri bee nay kúré heetta ɓéeɓ kúrí híinté rë. Bi hom niŋkinaŋka fa na seh, límúu kúkëyë, ɗi yíppée pahu kúrúté hompe hëbís Koope a ñaani nguur ki."]], [["Ɗi fi ɓelaa nék, hegohte saañce luufin, ɗeef Koope liiltee rii saamiɗ tígí homa ri daaha, ɗi tooppituu níi hen bis júnní a bis tíméer ana a bis sabay pëenë (1.260)."]], [["Tígí daaha, haa⁠ˈ⁠a takke sun-Koo : malaakii gaana na wonuu Misel ra a këewí na haa⁠ˈ⁠uu a niŋkinaŋka fa a këewí."]], [["Misel a këewí ɓagute niŋkinaŋka fa a këewí. Ɓaguu niŋkinaŋka fa a këewí rë, wa ɗëmlíh sun-Koo."]], [["Puŋkal mi niŋkinaŋka fa líkúté. Ɗi fi goŋ fee kíilë na húmú wonuu tuumaloh mbée Seytaane ra, ɗi fa na húmú nofa⁠ˈ ɓëy ëldúnë ɓéeɓ rë líkúté betute feey, ɓani këewí."]], [["Mi yíppée keloh uni ɓéyrëhté kola⁠ˈ⁠te sun-Koo won tih :"], ["« ⁠ ⁠Wahtu múc lahte leegi,"], ["wahtaa teeɓa⁠ˈ Koope fi yen doolii ra,"], ["wahtaa teeɓa⁠ˈ ri nguur ki ra,"], ["wahtaa haala⁠ˈ sañ-saña ya⁠ˈ Buura ɗi fal ri ra lahte leegi,"], ["ndah tuumalohi koy-yaayya filiɓ ngémë líkúté betute feey,"], ["ɗi fa na húmú tuumal wa na⁠ˈ a elek fíi Koope fi yen ra."]], [["Koy-yaayya daa míllúu ríi ɓaŋ,"], ["daa míllúu ríi ɓaŋ yúfëhë yúfëh ñif mi Har fa ra,"], ["Har fa yera⁠ˈ Koope sarah ra,"], ["a di yee seedeyuu wa Unni Koope ra."], ["Wa húmú kaa⁠ˈ⁠uuy na dara pesi wa,"], ["kaa⁠ˈ⁠uuy na dara níi húl ɗeef wa na sah."]], [["Mi won tee ɓal :"], ["bíƴíi ɓëy sun-Koo,"], ["bíƴíi ɗon fa dékú në rë⁠ ⁠!"], ["Ndaa mas ɗon fi ɓëy feey fa,"], ["mas ɗon fi ɓëy kísí fë,"], ["ndah Seytaane céppé ɗon na a ŋaŋ,"], ["céppé ɗon na a ŋaŋ ndah ɗi yúhté biti ɗi talla ƴutuuɗ ɗúmël.⁠ ⁠»"]], [["Ola⁠ˈ niŋkinaŋka fa biti ɗi betu feey fa ra, ɗi yampe na ɓoorsoh ɓelaa húmú lah koy ƴaal baa ra."]], [["Ndaa ɓelaa saamɗute paɓ ana ti paɓ dúut nen, ƴi nay rii kúré tígë saamiɗ ɗi Koope luufin, ɗi hom daaha tooppituu níi hen kíil éeyë a caan, wuloh niŋkinaŋka"], ["fa."]], [["Niŋkinaŋka fa púussé muluɓ caak ti húlbí na bas nen filoon ɓelaa, na faha⁠ˈ biti mulaa pah ri."]], [["Ndaa feey fa hílíppé ɓelaa, haaŋke, hante mulaa púus niŋkinaŋka fa ra ɓéeɓ."]], [["Bi haay keeñ niŋkinaŋka fa ɓelaa níi haay, ɗi saañce yejohi koyyi kay yi, ƴee na ñeyu túuƴë⁠ˈ yí Koope ra te dékúu seedeyidi Yéesú rë."]], [["Kola⁠ˈ niŋkinaŋka fa dah, ɗi payte caŋke ɓúk kísí na seh."]]], [[["Filoon fi baaha, mi otte raɓ ɗúhté kísí fë. Ɗi lahte af paana a wic sabboo. Baane-buur sabboo hompe wicca ; tii yi soluu Koope bíníyúté affa."]], [["Raba ot mi ra man baade nen, kotta man kot raba na wonuu úrsë rë nen, ɓúgë man ɓúk gaynde nen. Niŋkinaŋka fa déŋéenté rí doolii a nguur ki, onte ri sañ-sañi gaante."]], [["Af yínë di affi raba gaañohte gaañohi misigi fí yúhté biti man ay rii hap húl nen, ndaa gaaña yíppée wah. Ɓëewë feey fa ɓéeɓ éemúté, wa ñeyute tal raba."]], [["Wa ɓéeɓ na jaamiyuu niŋkinaŋka fa di yee ona⁠ˈ ri raba sañ-sañ ra. Wa na jaamiyuu raba ɓal na wonu tih : « ⁠ ⁠Bee raɓ lahay man kan⁠ ⁠! Daa mín ɗíi tíkë⁠ˈ af ?⁠ ⁠»"]], [["Ɗi fi raba onute biti ɗi gaan gaanloh ɗi sole Koope ; ɗi ay homee sañ-sañi baaha níi hen céyín sabay iniil a céyín ana (42)."]], [["Ɗaaha, ɗi yampe na sol Koope, na won yin ɓos sun fi tiyi, sun fi tígë dék ɗí rë a sun fi ɓëewë dékú sun ɗa."]], [["Ɗi onute sañ-sañi haa⁠ˈ⁠aa ri ɓëewí Koope ɗi ɓaŋ wa ; ɗi onute sañ-sañ sun fi ɓëewë ɓéeɓ : talla ɓéeɓ, heetta ɓéeɓ, wonaɗɗa ɓéeɓ, a ginna ɓéeɓ."]], [["Ɓëewë feey fa ɓéeɓ ay jaamiyee ri : ɓëewë tiyi wa bíníyúy dalaani pesa filiɓ téerëe bíníyú tii yi ɓëewë nay haale pesa na ɗúméh rë, téerée ké Har fa yera⁠ˈ Koope sarah hawute húl rë."]], [["Ɓëyí lah nuf, kelaa na⁠ ⁠!"]], [["Ɓëyí Koope won biti ay habu ñaam, ii fús ; ɓëyí Koope won biti nék ay húlée jépíl, ay húlée në. Yii baa daa tah ɓëewí Koope warutee múñ, wa ham ngémë."]], [["Filoon fi baaha, mi olilte raɓ kay na ɗúh feey. Ɗi laha⁠ˈ wic ana man wic koy har nen, ndaa ri wona⁠ˈ wonaɗ niŋkinaŋka."]], [["Sañ-saña laha⁠ˈ raba ɗéɓ ɗë ɓéeɓ, ɗi laha⁠ˈ ri te ri paga⁠ˈ ri hëbísí, anti túuƴé feey fa a ɓëewë feey fa ɓéeɓ jaamiyohi ɗi fi raba ɗéɓ húmú gaañoh gaañohi misiga níi wahte ra."]], [["Ɗi fi rabi ana fa paŋke i kimtaan gaan ; ɗi na kala⁠ˈ njaar kíi sun-Koo, cépíɗ ɗí feey íllí ɓëewë ɓéeɓ."]], [["Ɗaaha, ɗi hompe na nofa⁠ˈ ɓëewë feey fa kimtaanna na paŋ ɗi ra fíi raba ɗéɓ ɗë. Ɗi luk waa nah yugus netli raba ɗéɓ ɗë húmú gaañoh a jépílë, te míllë⁠ˈ⁠tée koloh ra."]], [["Ɗi fi rabi ana fa onute sañ-sañi ɓekaa ri netli raba ɗéɓ ɗë coonaa ɗi pes níi wone ndín, hawroh ɓëewë nay kaa⁠ˈ⁠ee jaamiyohi netla ra húl."]], [["Ɗi túuƴcé ɓëewë ɓéeɓ samɗu tíinndëe ya⁠ˈ ñamaa mbée púk : ow gaan mbée baadoole, yíkëe alal mbée ñëkíɗ, fu laha⁠ˈ afu mbée fu ñaam ɓéeɓ fay tíinndúu."]], [["Ow waray lom mbée yaay te laheh tíinndë⁠ˈ⁠í bah : tíinndë⁠ˈ⁠ë, ɗi tii raba mbée síifërë ñéerë⁠ˈ a tiya ra."]], [["Tígí dee nék, meela⁠ˈ ñaañ : ɓëyí fí hereñ raa, fay mín kín síifërí raba, ndah síifërë ñéerë⁠ˈ⁠té a tii ow, te daa ri beh : tíméer pëenë a sabay pëenë a pëenë (666)."]]], [[["Mi homilte maa yeel, mi otte Har fa yera⁠ˈ Koope sarah ra caŋke sun fi daŋi Siyoŋ, ñéerë⁠ˈ⁠té a ow júnní tíméer a ow júnní sabay iniil a ow júnní iniil (144.000), ƴi fí yúhté biti tii ɗi fi Har fa a tii Boffi daa bíníyú púkkí wë."]], [["Mi kelohte un kola⁠ˈ⁠te sun-Koo tiilte man pagaɗ mboowaanna kísí nen, man híndíŋí ɓídí baa nen. Una keloh mi ra man un koraa, bee i ɓëelú homute típ rë nen."]], [["Ɓëewë homute fíi ñaani nguur ka a fíi mbínéeffí iniilla a ɓaha ya, na ƴeeku ƴeekaa has. Ƴeekaa mínéh haal af ow kay gét nëe wa fi ɓëewí júnní tíméer a júnní sabay iniil a júnní iniilla (144.000) Koope tos wa feey fa ra."]], [["Wa fi ɓëewí ƴaa daa wa ƴee mësúy leɓ ɓeleɓ níi wa sobeye ra ndah wa yíih ɓeleɓ. Daa wa ƴee fí yúhté biti tígí ñee Har fa ɓéeɓ wa ñee na ra. Ɓëewí ƴaa daa wa ƴee tosu filiɓ fi ɓëewë henute ƴi Koope a ƴi Har fa ra. Daa wa maanam iña ɗéɓúu lec meeyya jébëlúté Koope ra."]], [["Fel mësëy ɗúh ɓúkkí wë, wa lahuy síkkë."]], [["Filoon fi baaha, mi otte malaaka kay feeñiyohte na pún sunaa-sun. Ɗi kúɗ Uni Neba na ɗúméh rë. Ɗi ay rii waareye ɓëewë feey fa ɓéeɓ : ginna ɓéeɓ, talla ɓéeɓ, wonaɗɗa ɓéeɓ a heetta ɓéeɓ."]], [["Ɗi ɓéyíɗté uni sun won tih : « ⁠ ⁠Néehí Koope ɗon kañ ɗí, ndah wahtaa nay rii aattiyee ɓëewë rë lahte⁠ ⁠! Jëemíyíi ɓëe⁠ˈ sak sun-Koo, sakke feey fa, kísí fë a culli muluɓɓa ra⁠ ⁠!⁠ ⁠»"]], [["Malaaka kay feeñiyohte filoon bee ɗéɓ ɗë won tih : « ⁠ ⁠Babilon ɗakaƴa⁠ˈ⁠te⁠ ⁠! Babilon fi gaana ɗakaƴa⁠ˈ⁠te, ɗi fa ɓek heetta ɓéeɓ pagaɗɗi ɓossi ra, ɗi fa ɓek wa hani gulii njaaliyohi misiga homa⁠ˈ ri ra⁠ ⁠!⁠ ⁠»"]], [["Malaakii éeyë fë feeñiyohte filoon fi ana ya ɗéɓ ɗë, ɓéyíɗté uni sun won tih : « ⁠ ⁠Ɓëyí fí jaamiyoh raba a netli, ɓëyí fí lah tíinndë⁠ˈ⁠ë púkí mbée ya⁠ˈ⁠i,"]], [["ɗi fi ɓëyí baaha ay naa han béeñí neeɓi Koope, ƴi fí yúhté biti rahay dara yíidúté gulii neebi. Ɓëyí baa, Koope ay rii ɓek filiɓ kíi a gél. Ɗi ay pítípée misik ɗaaha fíi malaaka yi sela ya a fíi Har fa yera⁠ˈ Koope sarah ra."]], [["Te ɗúukíi kíi kë nay rii tame ra ay kolee koloo faraah. Ɓëyí fí jaamiyoh raba a netli, ɓëyí fí lah tíinndë⁠ˈ⁠ë bíníyú tiyi ra, na⁠ˈ neh elek neh, ɓëyí baa wocce hílsëh.⁠ ⁠»"]], [["Yii baa daa tah ɓëewí Koope, ƴee na ñeyu túuƴë⁠ˈ yí te gémúté Yéesú rë, warutee múñ."]], [["Henil ɗeh, mi kelohte uni kola⁠ˈ⁠te sun won so⁠ˈ tih : « ⁠ ⁠Bíníyé unni ƴee fu won tih : “Dala⁠ˈ⁠te woteh, lahute sos-keeñ ɓëewë húlúu ngémí wë di Yíkëe në rë⁠ ⁠! Ruuh-Peseŋ won tih : Ahaŋkay, wa lahute sos-keeñ, leegi wa mínú hílsëh légéyí misigi wa, ndah wa kúrëelúuté iñi wunna pagu wa ra.”⁠ ⁠»"]], [["Mi homilte maa yeel, mi otte nér naa⁠ˈ lahte yii tookke sun man ow nen. Yaa ɓekoh baane úrís afi, hampe sarcii kaañce ya⁠ˈ⁠i."]], [["Malaaka kay ɗúhté Faam fi gaani Koope ɓéyíɗté uni sun won ɓëe⁠ˈ took sun fi nérë rë tih : « ⁠ ⁠Ɓeye sarcuu fu lec, wahtaa lahte : tooka nonte gina ɓéeɓ, tas lec.⁠ ⁠»"]], [["Tígí daaha, ɓëe⁠ˈ took sun fi nérë rë ɓeɓpe sarcii laɓpe héccé, tooka feey fa ɓéeɓ lecce."]], [["Malaaka kay ɗúhté Faam fi gaana sun, ɗi fi baaha ɓal hampe sarcii kaañce ya⁠ˈ⁠i."]], [["Malaaka kay ɓal, bi daa lah sañ-sañ sun fi kíi kë ɗúhté tígë na hawruu ra foŋke af bee ham sarcii kaaña ra won tih : « ⁠ ⁠Ɓeye sarcuu fu lec goññi reseña meeyi béeñë feey fa, wa nonte.⁠ ⁠»"]], [["Malaakaa ɓeɓpe sarcaa laɓpe héccé, lecce goññi reseña meeya feey fa, yíinté wë ndoŋi neeɓi Koope na lopotuu ra,"]], [["goññi reseña ɗúhrúté gina lopotute, ñif na ɗúh ndoŋa na hút na lap níi lahte pënís ɓúk, na laɗ níi mitte kilomet tíméer éeyë (300)."]]], [[["Filoon fi baaha, mi otte yin kay, yii gaante te éemílë⁠ˈ⁠té sun-Koo : mi ot malaaka paana yi kúrú lool paana, loolli paana ya míllë⁠ˈ, teeɓa⁠ˈ Koope ɓëewë neebi ra."]], [["Mi olaatte yin ti kísí fí mulaa heleŋ ti pilaatu nen ñéerë⁠ˈ⁠té a kíi. Ɓëewë ɓagu raba, ɓagute netli a síifërí tiyi ra cagute sun fi kísí fë na tiriñ ra, wa habute koraa yi Koope daa yeɗ wa wa,"]], [["wa na ƴeeku ƴeekii Mëyíis súrgíi Koope a ƴeekii Har fa yera⁠ˈ Koope sarah ra na wonu tih :"], ["« ⁠ ⁠Ɗo fi Koo-Yíkëe fë mín ɓéeɓ ɗë,"], ["fu gaante pagaɗ,"], ["fu éemílë⁠ˈ⁠té pagaɗ."], ["Ɗo fi Buuri heetta,"], ["waallu júɓpé,"], ["waallu kaah."]], [["Daa kaañ roo neeheh Yíkëe ?"], ["Daa kaañ roo kañeh ?"], ["Ɗo kep daa fu sela⁠ ⁠!"], ["Heetta ɓéeɓ ay ac fíyú,"], ["heetta ɓéeɓ ay ac jaamiyohu."], ["Iña paŋ fu ra júɓpé,"], ["iña paŋ fu ra teeɓa⁠ˈ⁠te affi wa.⁠ ⁠»"]], [["Filoon fi baaha, mi otte Faam fi gaani Koope, bee ëmbë taantaa na nédís ɓëewë biti Koope ee leelii wa ra, kúnsëhté sun-Koo."]], [["Malaaka yi paana ya kúrú loolli paana ya ra ɗúhúté Faam fi gaana ; wa ɓekuu búuɓ naa⁠ˈ peyeɓ, ƴi yugusuu píisí kofeelte, pokuute geñu úrís kinoh yi wa."]], [["Mbínéef yínë di mbínéeffí iniilla yeɗte malaaka yi paana ya guluŋŋi úríssí paana ya túm neeɓi Koope ra níi líiffé, Koope fa na pes faraah ra."]], [["Faam fi gaana yíppée líif a ɗúukëe, teeɓa⁠ˈ⁠i ndami Koope a doolii. Te ow mínéh haal Faam fa te ɗeefa loolli paana ya kúrú malaaka ya ra laɓeh níi gét."]]], [[["Filoon fi baaha, mi kelohte un ɓéyrëhté sun kola⁠ˈ filiɓ Faam fi gaani Koope na won malaaka yi paana ya tih : « ⁠ ⁠Pëyí ɗon yíin guluŋŋi paana ya túm neebi Koope ra feey fa⁠ ⁠!⁠ ⁠»"]], [["Malaakaa ɗéɓ ɗë payte yíinté gulii feey fa. Ɓëewë húmú lahuu tíinndë⁠ˈ⁠í raba, na jaamiyuu netli ra ɓéeɓ faanni wa lecce puulli ɓosse te misikke."]], [["Malaakaa tíkëh në rë payte yíinté bii kísí fë. Mulii kísí fë yíppée yíssëh, man ñif ɓúudé nen. Yii na pes kísí fë ɓéeɓ húlté."]], [["Malaakii éeyë fë payte yíinté gulii laah ya a culli muluɓɓa ɓéeɓ. Muluɓɓa ɓéeɓ yíssëhté ñif."]], [["Tígí daaha, mi kelohte un malaakaa lah sañ-sañ sun fi muluɓɓa ra na won tih :"], ["« ⁠ ⁠Ɗo fa Sela ra,"], ["ɗo fa júɓ ɗë,"], ["ɗo fa húmú në aa⁠ˈ,"], ["daa fi na woteh ra,"], ["daana daan fu wa ra ñeete waal."]], [["Fu onte ɓëewë han,"], ["ɓëewë kéenɗú ñif mi ɓëewú rë,"], ["ɓëewë kéenɗú ñif mi yonente ya ra,"], ["fu onte wa han."], ["Fu on wa ñif wa hanute,"], ["te wa yeeliyuu ri⁠ ⁠!⁠ ⁠»"]], [["Filoon fi baaha, mi kelohte uni kola⁠ˈ tígë na hawruu ra na won tih :"], ["« ⁠ ⁠Ahaŋkay ɗo fi Koo-Yíkëe,"], ["ɗo fa mín ɓéeɓ rë,"], ["fu aattiya⁠ˈ kaah,"], ["te aattiya⁠ˈ⁠u júɓpé.⁠ ⁠»"]], [["Malaakii iniil fa yíinté gulii sun fi na⁠ˈ⁠a, na⁠ˈ⁠a onute sañ-sañ fetlohte na bërëɓ ɓëewë."]], [["Na⁠ˈ⁠a tampe ɓëewë tami misikke, wa na solu Koope fa na cépíɗ loolla a sañ-sañi ra. Ɓëewë kaa⁠ˈ⁠uute lof pesaɗ, kaa⁠ˈ⁠uute kañi Koope."]], [["Malaakii iip fa yíinté gulii sun fi ñaani nguur ki raba, nguur ki yíppée ñúus túɗ. Ɓëewë na pataaƴuu misik,"]], [["wa na solu Koope fa sun di misiga homuu wa a puulla faanni wa ra, wa kaa⁠ˈ⁠uute súugëh pagaɗɗi ɓossi wa."]], [["Malaakii pëenë fë yíinté gulii filiɓ laahi gaana na wonuu Efarat ra, mulaa filiɓ síiñcé, heliɗ buurra koluu púlëen na⁠ˈ ra waal."]], [["Filoon fi baaha, mi otte yébítëh éeyë yí madu mbook nen : yínë ɗúhté në ɓúk niŋkinaŋka fa, kay ɗúhté ɓúk raba, lahte bi ɗúhë⁠ˈ ɓúk yonentii paɗɗah fa."]], [["Wa yébítëh yí Seytaane daa wol wa, ƴi na hoñuu paŋ kimtaan. Wa na payu buurra feey fa ɓéeɓ, négírée wë nda wa waaƴ haa⁠ˈ⁠a nay lahe bisi gaani Koope fa mín ɓéeɓ rë."]], [["Yíkëe won tih : « ⁠ ⁠Síkírée, so⁠ˈ may ac mi beetti ron ti lohoh nen⁠ ⁠! Ɓëyí nee⁠ˈ⁠ay, yeffe búubí kaa⁠ˈ biti tílë⁠ˈ faan holoŋ toñeh ay sopee, ɓëyí baa lahte sos-keeñ.⁠ ⁠»"]], [["Ɗaaha, yébítëh yë négírúuté buurra ílíƴ, tígë në wonuu Armagedoŋ ra di ébrë."]], [["Malaakii paana fa hasalte gulii sun, un ɓéyrëhté sun ɗúhë⁠ˈ Faam fi gaana, kola⁠ˈ ñaani nguur ka won tih : « ⁠ ⁠Iña ɓéeɓ paama⁠ˈ⁠te⁠ ⁠!⁠ ⁠»"]], [["Tígí daaha, héléƴƴë a i un a pilliŋŋa ñéerë⁠ˈ⁠té a hégíƴëhí feey fi misikke takke. Hégíƴëhí feey fa misikke misigi fí yúhté biti lëhírëy hena⁠ˈ ow pot ëldúnë níi a baaha."]], [["Gini gaana lecsa⁠ˈ⁠te éeyë, ginni heetta feey fa ɓéeɓ bëppé. Koope halay Babilon, Babilon fi gaana : ɗi hëndíɗté rí në gulii, gulii neebi misigi⁠ ⁠!"]], [["Ginna hom filiɓ kísí fë rë ɓéeɓ sooƴce, ow mínléh olil daŋ."]], [["Ɗiŋŋi galaassi gúussé kola⁠ˈ⁠te sun na toɓ sun fi ɓëewë. Ɓëewë na solu Koope di yee na toɓa⁠ˈ ri ɗiŋ galaas ra, ndah yee lah ra misikke níi misik."]]], [[["Filoon fi baaha, malaaka di malaaka ya habu guluŋŋi paana ya ya⁠ˈ yi wa ra acce won so⁠ˈ tih : « ⁠ ⁠Aye mi teeɓ ɗo daana na saañ keene sun fi ɓelii tílëhí gaana ra, daa ri gini gaana hom ɓúk laah yi caakka ra."]], [["Buurra feey fa fanuute a ri, te ɓëewë hanute na gulii njaaliyohi níi maniyute.⁠ ⁠»"]], [["Ruuh-Peseŋ haalte so⁠ˈ, malaakaa yíppée sëe kúɗ luufin. Ɗee a ɗeh, mi otte ow ɓeleɓ yaagohte raɓ luum cuƴ bi faana ɓéeɓ bíníyú tii yi soluu Koope. Raba kúɗté af paana a wic sabboo."]], [["Ɓelaa ɓekoh yéré yi kofeelte ot, luum cuƴ, pokohte takkaay úrís a jamaa, a feme. Ɗi hampe guluŋ úrís ya⁠ˈ⁠i, bi líiffé pagaɗ ɓos, a sobii njaaliyohi."]], [["Tiyi léehúu léehëe bíníyúté púgë. Tiya daa ri beh : « ⁠ ⁠Babilon fi gaana, yaafi tílëh yë a iñi ɓossa feey fa.⁠ ⁠»"]], [["Mi otte biti ɓelaa han ñif mi ɓëewí Koope níi ɗi manite, ñif mi ɓëewë hawu húl af yee seedeyuu wa Yéesú rë."], ["Ola⁠ˈ mi di man ɗi, af so⁠ˈ kúnëhté."]], [["Malaakaa won so⁠ˈ tígí daaha tih : « ⁠ ⁠Afu kúnëh yi ɗeeha ? Síkírëh së⁠ˈ, may roo teeɓ iti fi ɓelii beh, a iti fi raba kúɗ ɗí, laha⁠ˈ affi paana ya a wicci sabboo ya ra."]], [["Raba ot fu bee ra húmú yéelíɗ, ndaa ri peslay. Ɗi leŋ ɗúhé ngaara mi nuŋa, ndaa ɗi saañ saŋkuye saŋkuyo. Te ɓëewë feey fa tii yi wa íníh téerëe bíníyú tii yi ɓëewë nay haale pesa na ɗúméh rë dala⁠ˈ⁠te dalaani pesa ra, wa fi ƴaa nay éemé biti wa ot raba. Ndée nagajek, raba húmú yéelíɗ, ndaa peslay, te ri ay nimil pes kéy."]], [["« ⁠ ⁠Tígí dee nék, meela⁠ˈ ñaañ a hereñ : affi paana ya daa daŋŋi paana ya took ɓelaa ra. Wa buur paana ɓal."]], [["Filiɓ fi buurri paana ya, iippa keenute, lahte bi líssí took, paana fa aay doom ; te ri ac ɗaa, toogi ii maañ."]], [["Raba húmú yéelíɗ te peslay ra, ɗi fi baaha daa ri buuri peeye fa ; ɗi non buurri paana ya ɓal te ri saañ saŋkuye saŋkuyo."]], [["« ⁠ ⁠Wicci sabboo ya ot fu ra, wa buur sabboo yi tookuy nguur doom, ndaa wa ay yeru sañ-sañi tookuun wa a raba nguur ka níi hen wahtu."]], [["Yee níɓú wë rë ɓéeɓ yínë : wa yeɗ doole yi wa a sañ-saññi wa raba."]], [["Wa ay yejoh Har fa haa⁠ˈ, ndaa ɗi ay waa ɓaŋ ndah daa ri Yíkëe fë lukki gaan ɗa, daa ri Buuri buurra ; ɗi ay ñéerée a ɓëewë ɗi tanis wa dëekké wë rë, ɓëewë gémú rí rë, ɗi ɓaŋ wa.⁠ ⁠»"]], [["Malaakaa wonil so⁠ˈ tih : « ⁠ ⁠Mulaa ot fu ƴee ra, tígë took ɓelii tílëhë rë, wa i heet, wa dúukël i ow, wa i gin a i wonaɗ."]], [["Wicci sabboo ya ot fu ra nék a raba, ay míllë⁠ˈ kaa⁠ˈ ɓelii tílëhë : wa ay ɓeɓ iña laha⁠ˈ ri ra ɓéeɓ níi luka⁠ˈ yéré yë ɗi hen faan holoŋ, wa ñam ɗi, wa tam caan fa kíi."]], [["Koope daa soɗ wa nufi paguun wa yee faha⁠ˈ ri ra : wa négírë⁠ˈ sañ-sañi nguur ki wa légéyíɗ raba níi yee won Koope ra lah."]], [["« ⁠ ⁠Ɓelaa ot fu ra nék, daa ri gini gaana ílíf buurra feey fa ra.⁠ ⁠»"]]], [[["Filoon fi baaha, mi otte malaaka kay kola⁠ˈ sun na cép feey. Ɗi lahte sañ-sañ gaan te ndami hawaante feey fa ɓéeɓ."]], [["Ɗi ɓéyíɗté uni sun won tih : « ⁠ ⁠Babilon ɗakaƴa⁠ˈ⁠te⁠ ⁠! Babilon fi gaana ɗakaƴa⁠ˈ⁠te⁠ ⁠! Ɗi tas gin yébítëh leegi, ɗi tas ɗapaa yébítëh, ɗi tas gin ƴakki ɓossa wúníh hawiɗ ɗa, ɗi tas gin raɓɓi ɓossa wúníh hawiɗ ɗa."]], [["Ginna ɓéeɓ hanute na gulii njaaliyohi misiga homa⁠ˈ ri ra : buurra feey fa fanuute a ri te yiikoh ya líifrúté nafa yi wa, af biti ɓëewë míníh doyloh neɓ.⁠ ⁠»"]], [["Mi keliilte un kola⁠ˈ⁠te sun won tih : « ⁠ ⁠Ɗúhí gina, ɗon fa henu heedi so⁠ˈ ra, toñeh ɗon ay bakaare ti wa nen, loolla na ac ɗa laɓ ɗon na."]], [["Bakaaɗɗi caak caako níi lahte sun, te Koope halay pagaɗɗi ɓossi."]], [["Yínlí rí iña paŋ ɗi ɓëewí kayya ra, yínlí rí wë ana. Éfí rí guluŋ líifíɗ, éfí rí hani luk ƴee yeɗ ɗi ɓëewí kayya ra ɗah ana, ɗon yeɗ ɗi han."]], [["Tíkí rí coono, ɗon tík ɗí súfúñ ti di húmú lahuu wa neɓ a ndam, ndah ɗi húmú won nufi tih : “So⁠ˈ mi buur. So⁠ˈ mi jëtíɗ neh te mii mëssí yúh luuy.”"]], [["Yii baa daa tah loolla waaƴɗu ri ra ay keenee sun fi waal yínë : jérí misikke, luuy a yaaɓ ; ɗi tam níi muuy. Koo-Yíkëe fë aattiya⁠ˈ ri ra gaante doole.⁠ ⁠»"]], [["Buurra feey fa ñéerúu a ri njaaliyoh a yin neɓ ra ay looy, te wa ay hawoh biti wa séen ɗúukëe biti gina tame."]], [["Wa ay tíit níi wa caŋ, wa wuloh af yee kat gina ra, wa wone tih :"], ["« ⁠ ⁠Wëey looli yaafi⁠ ⁠!"], ["Looli yaafi kan taan⁠ ⁠!"], ["Wahtaa yíníi baa kut,"], ["Babilon, ɗi fi gini gaana aattiyuute haat⁠ ⁠!⁠ ⁠»"]], [["Tígí daaha, yiikoh ya feey fa na looyu na capituu ɓal ndah ow lomlay iña na yaayu wa ra :"]], [["tiiŋŋi úríssë, tiiŋŋi hélíssë, jamaa ya a feme ya ; píissí kofeella, cúuppë a píissí suwaa ya ; kilikki heeñce, barngalli kofeelte, përëmmë, tiiŋŋa, iñi yugusuu a luk caa⁠ˈ, a la⁠ˈ yi marbe ya ;"]], [["liiɓɓi kilikki heeñce, laakkoloñña, cuuraayya a iñi heeñlaa ya ɓéeɓ ; hanna, dúuléennë, múnnë a bele ya ; fañnja a harra, pëníssë a sareetta ; ñaamma a ɓëewë habu ra ɓéeɓ, ow lomlay wa."]], [["Ay wonu tih : « ⁠ ⁠Iña na yaakaar gina koon ra ɓéeɓ sooƴce teempe ɗaaha. Ɗi ñakke alal mi a iñi wunni ɓéeɓ te ri wocce oli wa ta⁠ˈ⁠ ⁠!⁠ ⁠»"]], [["Yiikoh ya na húmú yaayu te caakuu yin daaha ra ay tíit níi wa caŋ, wa wuloh af yee kat gina ra. Wa ay looy wa capitoh"]], [["wone tih :"], ["« ⁠ ⁠Wëey looli yaafi⁠ ⁠!"], ["Looli yaafi kan taan⁠ ⁠!"], ["Ɗi fi gini gaana húmú ɓeka⁠ˈ"], ["búuɓɓí yugusuu píisí kofeelte, a cúup luum cuƴ,"], ["pokoh takkaay úrís, la⁠ˈ⁠i na miriñ, a feme,"]], [["wahtaa yíníi baa kut"], ["alal mi ƴaa ɓéeɓ hente dureet⁠ ⁠!⁠ ⁠»"], ["Ɓëewë në kúrú gaalli gaanna kísí fë rë a ɓëewë sayu ɓaaɓ homu filiɓ ra ɓéeɓ, ƴee na légéyú filiɓ a ƴee na légéyú kísí rë ɓéeɓ cagute, wuluute"]], [["bee séenúu wë ɗúukëe gina na tam ra, na fogu wonu tih : « ⁠ ⁠Gini teemma⁠ˈ gini bee gaan lëhírëy kan⁠ ⁠!⁠ ⁠»"]], [["Wa homute na túmú affi wa feey, na looyu, na capituu, na fogu wonu tih :"], ["« ⁠ ⁠Wëey looli yaafi⁠ ⁠!"], ["Looli yaafi kan taan⁠ ⁠!"], ["Moo yíkëe yí gaalla kísí fë"], ["caakuu yin gini gaana ee⁠ ⁠!"], ["Wahtaa yíníi baa kut"], ["gin hente dureet⁠ ⁠!⁠ ⁠»"]], [["« ⁠ ⁠Këlíi ɗon bíƴëh ɗon fa sun, yaha yah gini gaana ra⁠ ⁠! Bíƴíi ɗon fi ɓëewí Koope, bíƴíi ɗon fi apootarra a yonente ya, ndah Koope daa aattiya⁠ˈ ri di iñi ɓossa paŋ ri ɗon ra⁠ ⁠!⁠ ⁠»"]], [["Tígí daaha, lahte malaakii mitte, ɓeɓpe la⁠ˈ gaan bette filiɓ kísí fë na won tih : « ⁠ ⁠Ɗee keena⁠ˈ la⁠ˈ⁠i bee filiɓ mulaa ra, ɗo fi Babilon fi gini gaana fay henee ɗaaha júmmúƴ, te ow ii roo ollil ta⁠ˈ."]], [["Un koraa yi na típ, un ƴeekoh,"], ["un kiis a un kúlúɓ,"], ["ow wocce waa keloh ɗoo na ta⁠ˈ ;"], ["ɓëyí hereñce yugus yin"], ["a di mín ɗíi hen ɓéeɓ,"], ["ow wocce rii ot ɗoo na ta⁠ˈ ;"], ["un kuɗ wocutee keloh ɗoo na ta⁠ˈ."]], [["Lampa wocce niiñ ɗoo na ta⁠ˈ ;"], ["ƴeekaa kílëek wocutee keloh ɗoo na ta⁠ˈ,"], ["ndah yiikoh yu"], ["daa húmú lukuu lah tii ëldúnë,"], ["te pagaɗɗi ɓonnu"], ["kúrëelëhté heetta ɓéeɓ."]], [["Ñif mi yonente ya,"], ["ƴi ɓëewí Koope"], ["a ƴi ɓëewë hawu feey fa ra ɓéeɓ"], ["keena⁠ˈ ya⁠ˈ yu.⁠ ⁠»"]]], [[["Filoon fi baaha, mi kelohte uni ɓéyrëhté man un dúukël i ow nen, kola⁠ˈ sun-Koo na won tih :"], ["« ⁠ ⁠Alleeluyaa"], ["⁠ ⁠!"], ["Koope fi yen daa na sëmlë⁠ˈ,"], ["daa ri yeeliyoh ndam,"], ["daa ri yeeliyoh doole⁠ ⁠!"]], [["Aattiya⁠ˈ⁠i kaah⁠ ⁠!"], ["Aattiya⁠ˈ⁠i júɓpé⁠ ⁠!"], ["Ɗi keente sun fi ɓelii tílëhí gaana,"], ["ɓelii tílëhí gaana na húmú yah ɓëewë feey fa ra,"], ["na húmú yah ɓëewë feey fa a njaaliyoh yi ra ;"], ["ɗi yíllíɗté súrgë yí,"], ["yíllíɗté wë ñif mee ke wa keen ɗa.⁠ ⁠»"]], [["Una tíkëetté won tih :"], ["« ⁠ ⁠Alleeluyaa⁠ ⁠!"], ["Ɗúukíi gini gaana kolohte⁠ ⁠!"], ["Ɗúukíi gini gaana tamu ra kolohte faw⁠ ⁠!⁠ ⁠»"]], [["Ɓaha yi sabay ana a iniilla (24) a mbínéeffí iniilla ƴekute na jaamiyuu Koope fa took ñaani nguur ka ra, na wonu tih : « ⁠ ⁠Ɗémíin⁠ ⁠! Alleeluyaa⁠ ⁠!⁠ ⁠»"]], [["Tígí daaha, un ɗofohte ñaani nguur ka na won tih :"], ["« ⁠ ⁠Njëeɓí Koope fi yen ɗon fi súrgë yí ɓéeɓ ;"], ["njëeɓí rí, ɗon fa neehu ri ra⁠ ⁠!"], ["Njëeɓí rí, baadoole neh ow gaan neh⁠ ⁠!⁠ ⁠»"]], [["Mi henil ɗeh, mi keliilte un man un dúukël i ow nen. Una man di na laɓa⁠ˈ mboowaanna kísí fë nen, man di na tiila⁠ˈ piilliŋ nen, na won tih :"], ["« ⁠ ⁠Alleeluyaa⁠ ⁠!"], ["Koo-Yíkëe fí yen fa mín ɓéeɓ rë"], ["cëgíɗté nguur ki⁠ ⁠!"]], [["Yen lahun sos-keeñ"], ["yen bíƴëh,"], ["yen kañ ɗí"], ["ndah kílëegí Har fa lahte"], ["te ɓelaa caŋke na seh,"]], [["onute biti ɗi ɓekoh yéré,"], ["ɓekoh yéré yí ɗíisúu píisí kofeelte,"], ["ɗíisúu píisí na miriñ-miriñ,"], ["ɗíisúu píis naa⁠ˈ peyeɓ, hente peseŋ.⁠ ⁠»"], ["(Píisí kofeeli baa teeɓa⁠ˈ iñi júɓɓë pagu ɓëewí Koope ra.)"]], [["Filoon fi baaha, malaakaa won so⁠ˈ tih : « ⁠ ⁠Bíníyé yii beh : lahute sos-keeñ ɓëewë gapu ñami kílëegí Har fa ra.⁠ ⁠» Ɗi tíkké won tih : « ⁠ ⁠Unni ƴaa Unni Koope sah-sah⁠ ⁠!⁠ ⁠»"]], [["Mi yeɗɗohte kotta ma na saañ jaamiyohi, ndaa ɗi won so⁠ˈ tih : « ⁠ ⁠Bëyít⁠ ⁠! Ngana paŋ ɗi⁠ ⁠! So⁠ˈ mi súrgë ti ɗo a koy-yaayyee ke ro filiɓ ngémë nen, ƴee na seedeyu unni Yéesú rë. Fu waɗti jaamiyaa Koope kep, ndah iña seede Yéesú rë daa ɓaat yonente ya nuf.⁠ ⁠»"]], [["Filoon fi baaha, mi otte sun-Koo kúnsëhté, pënís naa⁠ˈ feeñiyohte. Ɓëe⁠ˈ yaagoh ri ra wonuu Ɓëyí-mit-wëelíyëh a Kaah ; ɗi aattiya⁠ˈ júɓ, te júɓ daa tah ɗi na haa⁠ˈ."]], [["Íllë na ñah ti kíi nen, afa ɓéeɓ baane-buur⁠ ⁠! Tiyi daa ri yúh rí kut bíníyúté faana."]], [["Ɗi ɓekohte paltii líiffé a ñif ; ɗi hínú : « ⁠ ⁠Un Koope⁠ ⁠»."]], [["Jammbaarra sun-Koo ɓekuute yéré yí ɗíisúu a píisí kofeelte, naa⁠ˈ peyeɓ hente peseŋ, yaaguute pënís naa⁠ˈ, ñeyute tala."]], [["Jépílí kaañce na ɗúh ɓúgë, jépílë nay laɓe ginna ra. Ɗi ay waa kúɗ kúrí híinté, ɗi lopot wa ti reseñi lopotuu ndoŋi neeɓi misigi Koope fa mín ɓéeɓ rë nen."]], [["Yii bee daa bíníyú sun fi paltii a koti : « ⁠ ⁠Buuri buurra a Yíkëe fë lukki gaan ɗa.⁠ ⁠»"]], [["Filoon fi baaha, mi otte malaaka caŋke na⁠ˈ⁠a, ɓéyíɗté uni sun dëekké ƴakka na njuŋkaanu sun-Koo ra won wa tih : « ⁠ ⁠Ëyí ɗon tee⁠ˈ⁠a⁠ˈ ñami ndaje mi Koope⁠ ⁠!"]], [["Ëyí ɗon ñam bo⁠ˈ yi soldaarra, ƴi kélfë yí wë a ƴi buurra ; ëyí ɗon ñam bo⁠ˈ yi pëníssë a ƴi yíkëe yí wë, bo⁠ˈ yi ɓëewë ɓéeɓ : bi laha⁠ˈ afi a ƴi ñaamma, ƴi baadoole ya a ƴi ɓëewí gaanna ɓéeɓ.⁠ ⁠»"]], [["Mi henil ɗeh, mi otte raba, buurra feey fa a soldaarri wa tee⁠ˈ⁠uute, ay yejee ɓëe⁠ˈ yaagoh pënís fí naa⁠ˈ⁠a a soldaarri ra haa⁠ˈ."]], [["Tígí daaha, raba a yonentii paɗɗah fa habute. Yonentii paɗɗah fi baa daa paŋ kimtaana fíi raba, múuƴɗí ɓëewë kúrú ñaasi raba faanni wa, na húmú jaamiyuu netli ra. Raba a yonentii paɗɗah fa betute filiɓ laahi gélë yéelíɗ."]], [["Soldaarri wa ɓéeɓ hawute a jépílë ɗúh ɓúk ɓëe⁠ˈ yaagoh pënís fí naa⁠ˈ⁠a ra, ƴakka ɓéeɓ ñamute bo⁠ˈ yi wa níi beniyute."]]], [[["Filoon fi baaha, mi otte malaaka kola⁠ˈ⁠te sun na cép feey. Ɗi hampe céebíi ngaara mi nuŋa a níh tiiŋki gúussé ya⁠ˈ⁠i."]], [["Ɗi hampe niŋkinaŋka fa, goŋ fee kíilë, tuumaloha daa Seytaane ra, pokalsa⁠ˈ⁠te ri yuliɗte ri kíil júnní fíi (1.000)."]], [["Malaakaa bette ri ngaara ma, kúnté rí, téƴcé a céebí, leewte sun nda ri ɓanti bet heetta níi kíillí júnní (1.000) yë mit. Bín fë rëe, ɗi pëkísú yeɗɗu ƴutuuɗ."]], [["Filoon fi baaha, mi otte i ñaan nguur. Ɓëewë tooku na ra onute sañ-sañ aattiya⁠ˈ. Mi otte coonaa yi ɓëewë húmú hawu húl di yee húmú seedeyuu wa Yéesú rë, a di yee na húmú waariyuu wa Unni Koope ra. Daa wa ɓëewë húmú jaamiyuuy raba a netli ra, ɓëewë húmú kúrúy ñaasi raba púkkí wë mbée ya⁠ˈ yi wa ra. Ɓëewí ƴaa daa nimilu na pesu, tookute a Kiristaa nguur ka, na suu kíil júnní (1.000) fíi."]], [["Ƴaa daa ɓëewë ɗéɓúu koloh ɓúudé rë. Ɓëewí kayya húlú rë nék ii koloh dee níi kíil júnní (1.000) fíi."]], [["Lahute sos-keeñ ɓëewë ɗéɓúu koloh ɓúudé ƴaa ra⁠ ⁠! Wa ɓëewí Koope te húlë⁠ˈ⁠í ana fa mínléh wë dara. Daa wa nay hene seeƴoh yi Koope a Kiristaa, wani Kiristaa hom nguur ka yuliɗ ɗi kíil júnní (1.000) fíi."]], [["Kíillí júnní (1.000) yë gét ɗëe, Seytaane ay yeɗɗu ɗúh ngaara mi nuŋa,"]], [["ɗi saañ nofee heetta ginna ɓéeɓ, ginna na wonuu Gok a Magok ra. Ɗi négírë⁠ˈ wë wa caak níi ti peppi feey fa kísí nen, wa saañ haa⁠ˈ."]], [["Wa hasluute filiɓ gina ɓéeɓ, wa gíiwúté tígë homu ɓëewí Koope ra, gina faha⁠ˈ Koope ra, ndaa lahte kíi kí kola⁠ˈ sun-Koo, muuyilte wa."]], [["Te Seytaanaa nofa⁠ˈ wa ra betute laahi gélë, tígë hom raba a yonentii paɗɗah fa ra. Wa ay home daaha wa pítípée misik kíi kë, na⁠ˈ a elek níi kiri fi kirih."]], [["Filoon fi baaha, mi otte ñaan-nguur naa⁠ˈ gaan, a ɓëe⁠ˈ took sun ɗa. Feey fa a sun-Koo yípútée hegoh, wuluute ri, te ow ollilay wa."]], [["Mi henil ɗeh, mi ot ɓëewí gaanna a baadoole ya húlú rë ɓéeɓ cagute fíi ñaana, lahte téeré yí kúnsúté. Lahaatte téeríi kúnsúté kay, daa ri téerëe bíníyú tii yi ɓëewë nay haale pesa na ɗúméh rë. Ɓëewë húlú rë aattiyuu di iña pagu wa ra ti ɗee bíníyúu rí téeré yí ƴaa ra nen."]], [["Kísí fë hokke ɓúudé yë filiɓ fi, kúl kë a gin ɓëewë húlú rë kúrúté ƴi wa ɓal, ow fi ow waa na ɓéeɓ aattiyuu iña paŋ ɗi ra."]], [["Tígí daaha, kúl kë a gin ɓëewë húlú rë betute filiɓ laahi kíi kë. Laahi baaha nék daa húlë⁠ˈ⁠í ana fa."]], [["Ɓëyí tiyi homay téerëe bíníyú tii yi ɓëewë nay haale pesa na ɗúméh rë ɓéeɓ betute filiɓ laahi kíi kë."]]], [[["Filoon fi baaha, mi ot feey has a sun-Koo has. Feey fa ɗéɓ ɗë a sun-Koo fa ɗéɓ ɗë sooƴce, kísí fë múkké në ɓal."]], [["Mi hen ɗeh, mi otte gini selaa, Yerusalem fi hasa kola⁠ˈ⁠te sun na cép feey. Koope daa wol ri. Ɗi man kílëegë yugusoh níi wunte baa saañ téebílëhí ƴaali ra nen."]], [["Mi kelohte un ɓéyrëhté sun kola⁠ˈ ñaani nguur ka won tih : « ⁠ ⁠Ëlí kan⁠ ⁠! Koope dék filiɓ fi ɓëewë leegi⁠ ⁠! Ɗi ay déké a ɓëewë, wa hen ɓëewí. Ɗi fi Koope ay déké waa na, ɗi hen Koope fi wa."]], [["Ɗi ay moos muun ma íllí wë ɓéeɓ : húl wocce, luuy ɗúmpé ; hawoh wocce, misik ɗúmpé. Iña ɗéɓ ɗë ɓéeɓ ɗúmpé⁠ ⁠!⁠ ⁠»"]], [["Tígí daaha, ɓëe⁠ˈ took ñaana ra won tih : « ⁠ ⁠Olsee, mi yugusse iña ɓéeɓ hente has.⁠ ⁠» Ɗi antee tík won so⁠ˈ tih : « ⁠ ⁠Bíníyé yii bah, ndah unni ƴaa wëerté te wa kaah.⁠ ⁠»"]], [["Ɗi tíkílté won so⁠ˈ tih : « ⁠ ⁠Iña ɓéeɓ paama⁠ˈ⁠te⁠ ⁠! Daa mi Alfaa daa mi Omegaa"], [", daa mi dalaana daa mi lúsëenë. Ɓëyí fí sifira⁠ˈ han, may rii on ɗi han di culi mulaa na ona⁠ˈ pesa na ɗúméh rë, te mi sehay na yin."]], [["Ɓëewë nay ɓage ra ay liil waafi baa soo na ; te may hen Koope fi wa, wa hen koyyi so⁠ˈ."]], [["Neehoh ya nék, ƴee gémúy Yéesú rë, pagoh yi iñi ɓossa, bëemëh yí ɓëewë, ƴee na pagu yii tappe njaaliyoh ɓéeɓ ɗë, luunna, ɓëy yúullë a feloh ya ɓéeɓ ay míllée laahi gélë daa húlë⁠ˈ⁠í ana fa ra.⁠ ⁠»"]], [["Filoon fi baaha, malaaka di malaaka yi paana ya habu guluŋŋi paana ya líif a loolli paana ya míllë⁠ˈ rë acce won so⁠ˈ tih : « ⁠ ⁠Aye mi teeɓ ɗo kílëegë, kílëegí Har fa.⁠ ⁠»"]], [["Ruuh-Peseŋ haalte so⁠ˈ, malaakaa kúɗté së⁠ˈ jibi daŋi utte, teeɓpe so⁠ˈ gini selaa, Yerusalem fi hasa Koope wol ri, kola⁠ˈ sun na cép rë."]], [["Gina na ñah a ndami Koope ti la⁠ˈ⁠i na miriñ nen ; ɗi heleŋ ti pilaatu nen, na tak wiriñ wiriñ ti jamaa hilil nen."]], [["Ɗi wërúté a míirí udi laha⁠ˈ íl sabboo a íl ana yi malaaka sabboo a malaaka ana daa na wohu wa. Sun fi íllë bíníyú tii yi talli sabboo a ana yi ɓëy Israyel."]], [["Íllë ɗúhrúu ɗeh míirë : íl éeyë hompe waal púlëen na⁠ˈ, íl éeyë hompe waal ƴuuŋ, íl éeyë hompe waal haalaan na⁠ˈ, íl éeyë hompe waal feey-feey."]], [["Míirí gina tíkëh sun la⁠ˈ sabboo a la⁠ˈ ana yi tii yi apootarri sabboo a apootarri ana yi Har fa daa bíníyú në."]], [["Malaakaa na won soo na ra hampe duuɗ úrís, bi ay natuu gina, míirë a íllë."]], [["Gina koñ-kaare, utaa fa a hagaa ka daa teyu. Malaakaa yampe na nat gina a duuda : utaa fa hente estaat"], ["júnní sabboo a estaat júnní ana (12.000), hagaa ka ɗaaha, cagaa ka ɗaaha ɓal."]], [["Ɗi ɓeyaatte duuda natte míirë ɓal : utaa ka hente suŋ tíméer a suŋ sabay iniil a suŋ iniil (144). Ɗi nata⁠ˈ ɗaaha ti di na nata⁠ˈ ow nen."]], [["Míirí gina taɓahuu a jamaa, gina taɓahuu a úrís kah-kah, heleŋ ti pilaatu nen."]], [["Yii hente la⁠ˈ⁠i wunte te kofeelte rek daa wunaaluu ílíƴƴë yípëh míirí gina ra : bee ɗéɓ ɗë jamaa hilil ; ana fa man sun-Koo nen, wonuu safiir ; éeyë fë hilil, wonuu kalseduwaan ; iniil fa hilil na tak, wonuu émërëet ;"]], [["iip fa luum, wonuu sardonikse ; pëenë fë luum cuƴ, wonuu sarduwaan ; paana fa mbaasaan ti tutaaɓ nen, wonuu kirisolit ; peeye fa hilili tappe búlëh ti kísí nen, wonuu béríl ; payniil fa mbaasaan ti tutaaɓ nen, wonuu topaas ; sabboo fa hilil, wonuu kirisoparaas ; sabboo a yínë fë búlëh, wonuu yasente ; sabboo a ana fa luum luumaɗ feey tagu, wonuu ametiste"], ["."]], [["Íllí sabboo a ana ya, wa i koy suumi. Íl fí íl ɓéeɓ yugusuu koy suumi yínë kut. Këemí gina nék yugusuu úrís kah-kah, heleŋ ti pilaatu nen."]], [["Mi olay Faam Koope gina nék, ndah ɗi fi Koo-Yíkëe daa ri Faam fa, Koope fa mín ɓéeɓ rë, ɓani Har fa."]], [["Gina sohlaay na⁠ˈ sohlaay céyín niiñlaa, ndah ndami Koope daa na niiñil ri te Har fa daa lampaa."]], [["Heetta ay tílée niiñi, te buurra feey fa ay kúɗ ndami wa gina."]], [["Íllí gina ay wërsée wërsëe bisa ɓéeɓ, wa ii lukki wodlu wodlo sah ndah elek wocce."]], [["Ndami heetta a alal mi wa ay kúrú daaha."]], [["Yin ii haal gini bah : yii sobete neh, ɓëyí na paŋ yin ɓos neh, ɓëyí na fel neh. Ɓëewë nay naa haale ra daa wa ƴee tii yi wa hom téerëe bíníyú tii yi ɓëewë nay haale pesa na ɗúméh rë, daa ri téeríi Har fa."]]], [[["Filoon fi baaha, malaakaa teeɓpe so⁠ˈ laahi mulaa na ona⁠ˈ pesa na ɗúméh rë, bi hente heleŋ ti pilaatu nen, kola⁠ˈ ñaani Nguur ki Koope a Har fa,"]], [["na hút këemí gina. Hanndal ki salli laaha, tal kilka na ona⁠ˈ pesa na ɗúméh rë hompe na, bee na límë⁠ˈ waal sabboo a waal ana kíilë rë, lahaa céyín ɓéeɓ ɗi lah koy ra. Saaffa daa na paƴ heetta."]], [["Alkoh wocce, ñaani Nguur ki Koope a Har fa ay home filiɓ gina, súrgë yë jaamiyee ri."]], [["Wa ay ot kanama, te tiyi ay bíníyú púkkí wë."]], [["Elek wocce, wa ii sohliil lampii nay waa niiñle, sohluuy na⁠ˈ⁠a, ndah Koo-Yíkëe ay waa niiñil, wa hom nguur ka faw."]], [["Filoon fi baaha, malaakaa won so⁠ˈ tih : « ⁠ ⁠Unni ƴaa wëerté te wa kaah. Koo-Yíkëe fë në soɗ yonente ya Ruuhi ra daa wol malaakii teeɓi súrgë yí yee na saañ lahe te wulay wulay ra.⁠ ⁠»"]], [["Yéesú won tih : « ⁠ ⁠Síkíríi⁠ ⁠! So⁠ˈ may nimil te ii maañ⁠ ⁠! Lahute sos-keeñ ɓëewë helu nuf unnee ke Koope filiɓ téeríi bee ra⁠ ⁠!⁠ ⁠»"]], [["So⁠ˈ mi Saŋ, mi kelohte te mi otte iñƴaaha. Filoon fi bee kela⁠ˈ mi wa mi otte wa ra nék, mi yeɗɗohte kotti malaakaa teeɓ so⁠ˈ wa ra, ma na saañ jaamiyohi,"]], [["ndaa ɗi won so⁠ˈ tih : « ⁠ ⁠Bëyít⁠ ⁠! Ngana paŋ ɗi⁠ ⁠! So⁠ˈ mi súrgë ti ɗo a koy-yaayyu yonente ya, a ɓëyí fí helte nuf unna filiɓ téeríi bee ra nen. Fu waɗti jaamiyaa Koope kep⁠ ⁠!⁠ ⁠»"]], [["Malaakaa ɓaatte won tih : « ⁠ ⁠Ngana ɗap yin unnee ke Koope filiɓ téeríi beh, ndah wahtii wa ee saañ lahe ra."]], [["Ɓëyí ɓosse haba paŋ yin ɓos ; ɓëyí sobete homaa a sobii ; ɓëyí júɓpé haba paŋ yin júɓ ; ɓëyí selate, súhë në.⁠ ⁠»"]], [["Yéesú won tígí daaha tih : « ⁠ ⁠Síkíríi⁠ ⁠! So⁠ˈ may nimil te ii maañ, mi yíníl ow fi ow ɓéeɓ yee légéy rí rë."]], [["Daa mi Alfaa daa mi Omegaa"], [", daa mi ɗéɓ daa mi míllë⁠ˈ, daa mi dalaana daa mi lúsëenë."]], [["Lahute sos-keeñ ɓëewë na hosu búuɓɓí wë rë, wa ay mín ñam na koy kilka na ona⁠ˈ pesa na ɗúméh rë, wa ñeya⁠ˈ íllë, wa haal filiɓ gina."]], [["Ɓëewí ɓossa nék : wa fi luunna, ɓëewë na njaaliyuu ra, ƴee na bëemú ow ra, ɓëy yúullë a ɓëewë fahuu fel te dékúu në rë homun ëssín."]], [["« ⁠ ⁠So⁠ˈ mi Yéesú, daa mi wol malaakii so⁠ˈ teeɓi ɗon fi ɓëy ílí jaŋaa iñƴeh : So⁠ˈ mi sédí Dawit, te daa mi hula na niiñ hagaɗ ɗa.⁠ ⁠»"]], [["Ruuh-Peseŋ a kílëegí Har fa wonu tih : « ⁠ ⁠Aye⁠ ⁠!⁠ ⁠»"], ["Ɓëyí fí keloh uni baa rek wona : « ⁠ ⁠Aye⁠ ⁠!⁠ ⁠»"], ["Ɓëyí fí sifiroh aya⁠ ⁠!"], ["Ɓëyí fí faha⁠ˈ na mulaa na ona⁠ˈ pesa na ɗúméh rë meeluy na dara⁠ ⁠!"]], [["So⁠ˈ mi Saŋ, mi won a ɗon, ɗon fi ɓëewë keluu Unni Koope filiɓ téeríi bee ra ɓéeɓ në : ɓëyí fí ɓaat na yin, Koope ay rii ɓaat loolla wonu filiɓ ra."]], [["Te ɓëyí nís në yin, Koope ay rii nísíɗ wodi di koyyi kilka na ona⁠ˈ pesa na ɗúméh rë, nísíɗ ɗí tígí di gini selaa na wonuu filiɓ téeríi bee ra."]], [["Ɓëe⁠ˈ won biti iñƴaa ɓéeɓ kaah ra won tih : « ⁠ ⁠Mantee : So⁠ˈ may nimil te ii maañ⁠ ⁠!⁠ ⁠»"], ["Ɗémíin⁠ ⁠! Aye Yéesú-Yíkëe⁠ ⁠!"]], [["Yéesú-Yíkëe líhë rën ɓéeɓ mal⁠ ⁠!"]]]]}}