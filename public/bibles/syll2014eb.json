{"version": "syll2014eb", "versionName": null, "meta": {"description": "Sylheti New Testament (Latin)", "source": "sword", "swordVersion": "14.48", "swordVersionDate": "2025-04-04", "encoding": "utf-8", "language": "syl", "license": "Copyrighted; Permission to distribute granted to eBible.org", "copyright": "Copyright © 2014 Ahle Kitab Society"}, "books": {"Exodus": [[[["Allae Hozrot Iakubor noea nam disla Israil, erlagi tan bongshor nam oilo Boni Israil. Iakube tan bibi-baichcha ar foribaror hoḳolre loia Mishor desho gelagi. Ou shomoe tan loge oia zera gela, erar nam oilo,"]], [["Ruben, Shimion, Lebi, Ehuda,"]], [["Isaḳor, Shobulon, Bin-Iamin,"]], [["Dan, Noftali, Sadu ar Ashir."]], [["Iakubor bongshor hoḳoltae milia shottoir zon asla. Ar Iusuf ag taki-u Mishoro taḳta."]], [["Bade Iusuf, tan baiain, ar hi amolor hoḳol mara gela."]], [["Oile tarar bador bongshodor baṛia kub bolala oila. Era sairobae sitria asta Mishor desh borigela."]], [["Ermaze Mishoro eḳzon noea bashsha oila, ein Iusufre sinoin na."]], [["Ein nizor proza oḳolre ḳoila, “Saia deḳo, Boni Israil oḳol amra taki beshio ar bolalao."]], [["Te ao, amra eḳ fondi ḳori, ita zenu ar na baṛoin. Arnae tara baṛia heshe zuddor ḳalo amrar dushmonor loge milia amrar birudde zuddo ḳorbo, bade amrar desh taki zaibogi.”"]], [["Teu tara shordar lagaila erare maria-doria zur-zulum ḳoria ḳam ḳoranir lagi. Era Feraunor foshol raḳar lagi Pitum ar Ramashesh namor duiṭa ṭauno banaila."]], [["Oile erar ufre zoto beshi zur-zulum ḳora oilo, erao oto beshi baṛila ar sitrila. Erlagi Mishori oḳole Boni Israilre kub ḍoraigela."]], [["Ḍoraia eraredi aro ḳoṭin ḳam ḳoraila."]], [["Maṭi ḳam, iṭor ḳam ar ketor maze ḳosṭor ḳam ḳoraia erar zanre titta banaililo. Ar tara zur-zulum ḳoria nisṭur-pashanor laḳan ḳam ḳoraito."]], [["Bade Mishoror bashshae Shifra ar Fua namor duizon Ibrani dai beṭire hukum dila,"]], [["“Tumra Ibrani beṭintor dai girit gia, itar fuain foeda oile-u marilaio, ḳali fuṛintore zita rakio.”"]], [["Oile hi dai beṭinte Allare ḍoraita gotike, Mishori bashshar hukum na mania fuaintoreo zita raḳto."]], [["Teu bashshae erare nia zikaila, “Ita ḳam ḳene ḳorlae? Fuaintore ḳene zita raḳlae?”"]], [["Tara zuaf dila, “Ibrani beṭin Mishori beṭintor laḳan nae, tara bout bolala. Dai tarar ḳasat zaibar age-u tarar hurutta foeda oizae.”"]], [["Ou duio beṭie Allare ḍoraita ḳori, Allae rohomot ḳoria tarareo aolad dila. Ar Boni Israilo aro beshi ḳori baṛia kub shoktiman oila."]], [["Ou duio beṭie Allare ḍoraita ḳori, Allae rohomot ḳoria tarareo aolad dila. Ar Boni Israilo aro beshi ḳori baṛia kub shoktiman oila."]], [["Ita dekia Feraune nizor proza oḳolre hukum dila, “Ibrani oḳolor kunu fuain oile-u tumra Nil nodo falai dio, ḳali fuṛintore zita rakio.”"]]], [[["Ermaze Lebi gusṭir eḳzon manshe, tan nizor gusṭir ek koinnare shadi ḳorla."]], [["Ou ḳoinnar goro eḳ fuar zonom oilo. Fuagu deḳte kub shundor oae, tin mash dori lukai raḳla."]], [["Heshe ar lukaita na faria, tain nol-ḳagṛar eḳ ṭukri loila. Ou ṭukrit maṭia tel ar alḳatra lefia ogur bitre hurutare haraia, gangor soror nol bonor maze toia aila."]], [["Ar er kita dosha oe deḳar lagi, tar boin duroi ubailo."]], [["Tuṛa bade Feraunor fuṛi gango naoat aila. Gangor faro tan bandi oḳol guragurit asil. Tain soror nol-ḳagṛar maze ou ṭukri dekia, tan bandire ḳoila, “Ou ṭukrigu an.”"]], [["Ṭukrir ḍala kulia deḳla, er bitre eḳ fuae ḳander. Dekia tan maea lagigelo. Tain ḳoila, “Ish, igu to kunu Ibranir fua.”"]], [["Ou shomoe fuar boin aia Feraunor fuṛire zikailo, “Rani ma, i huruttare dud ḳaoanir lagi kunu Ibrani beṭire faile afnar gese antam ni?”"]], [["Feraunor fuṛie ḳoila, “Za angi.” Teu fuṛie gia fuar maʼre loia ailo."]], [["Feraunor fuṛie tanre ḳoila, “Ogo, ami tumar beton dimune, tumi amar oia ou fuagure buḳor dud ḳaoao.” Ou hi beṭie nia huruttare dud ḳaoaia falila."]], [["Fuagu kisu boṛo oar bade tain nia Feraunor fuṛir gese dilaila. Feraunor fuṛie enre nizor fua banai falila. Tain ḳoila, “Ami tare fani taki ṭania tulsi.” Erlagi tar nam raḳla Musa [mani, ṭania tula]."]], [["Heshe Musa boṛo oigele eḳdin tan nizor zatir baiaintor gese gia deḳla, tara kub ḳosṭor ḳam ḳorra. Ermaze deḳla, tan nizor Ibrani zatir eḳ beṭare, eḳ Mishorie mair-doir ḳorer."]], [["Dekia sairobae saia ar kunu manush na deḳae, tain hou Mishorire kun ḳoria balur tole gaṛilla."]], [["Bador dino tain hirbar bare gela. Gia deḳla, duizon Ibranie nize nize maramari ḳorer. Ou tain dushi zonre ḳoila, “Oba, tumar baire ḳene marrae?”"]], [["He ḳoilo, “Tumare ḳegie amrar hakim banaia bisar ḳorat faṭailo? Ḳail zela hou Mishorire kun ḳorso, oula amareo kun ḳoriltae sairae ni?” Ou Musae ḍoraigela. Tain buzla ita to zana-zani oigese."]], [["Ar Ferauneo ita hunia Musare marilta saila. Ou shomoe Musa Feraunor ges taki bagi gela. Bagia Madian desho boshot ḳorar lagi aila. Aia honor ek kuar ḳasat boila."]], [["Madian desho Shuaib namor eḳ imam sab asla. Tan shatzon fuṛin asoin. Ou fuṛinte kuar faro aia, tarar bafor sagol-meṛare fani ḳaoaibar lagi gamla borat lagla."]], [["Ou shomoe oinno raḳal oḳole tarare ḳedaia dilailo. Oile Musa ubaia tarare shaijjo ḳorla, ar tarar falre fani ḳaoaila."]], [["Tara tarar bafor daro gia harle tain zikaila, “Tumra aiz oto zoldi ḳemne ailae?”"]], [["Tara ḳoila, “Eḳ Mishori beṭae amrare raḳal oḳolor at taki basaisoin. Ein amrar sagol-meṛare fani tulia ḳaoaisoin.”"]], [["Teu tain zikaila, “I manushgu kuai? Tumra tare toia aillae ḳene? Ere ḍakia ania ḳana ḳaoao.”"]], [["Erbade Musae ou imamor baṛit roite razi oila. Imam sabe tan fuṛi Sofurare Musar loge shadi dila."]], [["Bade Sofurar goro eḳ fua oile Musae ḳoila, “Ami to boitol bonia bidesho roiram.” Erlagi ou fuar nam raḳla Zarsum [mani, boitol]."]], [["Bout din bade Mishoror bashsha morigela. Boni Israile gulamir lagi ḳator oia ḳanda-ḳaṭi ḳorlo. Tarar ḳandon Allar gese ḳobul oigelo."]], [["Allae tarar foriad hunla. Tain Ibrahim, Isʼhak ar Iakubor loge tan oadar ḳota iad ḳorla."]], [["Ar Boni Israilor bae muḳ firaila, doyar nozore tarar bae saila."]]], [[["Musae tan hour Madiani imam sab Shuaibor sagol-meṛa raḳta. Eḳdin tan sagolor fal loia morubumir hesh galat Allar faṛ Turor ḳasat gela."]], [["Hono eḳ zonglar maze Mabudor firistae agunir laḳan nuror maz taki tanre deḳa dila. Musae deḳla, zonglar maze aguin zoler otoso zongla zoler na."]], [["Ou tain taijjub oia ḳoila, “Zongla ze zoler na er ḳaron kita? Te aro ḳasat gia deki sain.”"]], [["Mabude zebla deḳla ein deḳar lagi ḳasat zairagi, ou shomoe tain zonglar maz taki ḍakia ḳoila, “Musa, O Musa!” Musae ḳoila, “Ounu ami.”"]], [["Allae ḳoila, “Ar samne aguaio na. Tumar fao taki zuta kulilao. Zano ni, tumi oḳon ze zagat ubaiso ikan faḳ zaga."]], [["Huno, ami tumar bafor Alla, Ibrahimor Alla, Isʼhakor Alla ar Iakubor Alla.” Ikan huniau Musae tan muḳ lukailla. Allar bae saite tan dilo ḍor hamaigelo."]], [["Mabude formaila, “Ami Mishor desho amar bonda oḳolor duḳ-mosibot dekiar. Mishori shordar oḳolor lagi tarar ḳandon huniar. Tarar duk-koshṭo hoḳolta ami deḳsi."]], [["Dekia Mishori oḳolor zulum taki tarare basaitam ḳori ami nize lamia aisi. Te ami tarare Mishor taki horaia nimugi. Nia roshail zomir bout boṛo shundor eḳ desh dimu. Ikan dud ar mour banḍarala desh. Ou desh oilo oḳonkur Kenani, Hiṭṭi, Amuri, Farizi, Hibbi ar Zibuzi oḳolor desh."]], [["Boni Israilor foriad amar dorbaro aise, Mishori oḳole tarare zela sataira, ita ami dekiar."]], [["Erlagi ami tumare Feraunor gese faṭaiar. Tumi zao, gia amar bonda Boni Israilre Mishor taki bar ḳoria ano.”"]], [["Musae zuaf dila, “Ami aroḳzon ḳe, zein Feraunor samne gia Mishor desh taki tarare horaitam farmu?”"]], [["Allae ḳoila, “Ami to tumar loge loge roimu. Tumi Mishor taki manshore horaia ania, tarare loia ou faṛo amar ebadot ḳorbae. Teu buzbae amiu tumare faṭaisi.”"]], [["Musae aroz ḳorla, “Deḳoukka, ami zebla Boni Israilre gia ḳoimu, tumrar baf-dadar Allae amare bezisoin, ou shomoe tara zudi zikain tan nam kita, te tarare kita zuaf ditam?”"]], [["Allae ḳoila, “Ami zein asi, asiu. Boni Israilre oula ḳoio, zen nam ‘ami asi’ tain amare tumrar gese bezisoin."]], [["Tumi gia tarare ḳoio, ‘Mabud’ zein hor-hamesha asoin, ein tumrar baf-dadar Alla, Ibrahimor Alla, Isʼhak ar Iakubor Alla, einu amare tumrar gese bezisoin. Amar hor-hameshakur nam ‘Mabud, zein asoin’. Zuge zuge, purushe purushe ou nam ḳaim roibo."]], [["Tumi zao, gia Boni Israilor murobbi oḳolre eḳano dola ḳoria ḳo, Mabud, zein tarar baf-dadar Alla, Ibrahimor Alla, Isʼhak ar Iakubor Alla, tain tumare didar dia ḳoisoin, ami tumrar bae kial ḳorsi, tumrar uforor zulum-mosibot deḳsi, Mishoro tumrar bae zeta ḳora or eota kial ḳorsi."]], [["Ita dekia ami ḳoiar, ami Mishoror gulami taki tumrare basaia Kenani, Hiṭṭi, Amuri, Farizi, Hibbi ar Zibuzi oḳolor dud ar mour banḍarala desho nimugi."]], [["“Israilor murobbi oḳole tumar ḳota hunba, tumi tarare loge loia Mishoror bashshar gese zaio. Gia ḳoio, ‘Mabud, zein Ibrani oḳolor Alla, tain amare doroshon disoin. Erlagi amra tan name eḳan kurbani ḳortam saiar, amra morubumir bae tin dinor fot gia kurbani dimu, te amrare zaoar onumoti deukka.’"]], [["Oile ami zani Mishoror bashshae tumrare zaite dito nae, zur-zobordosti ḳorleo dito nae."]], [["Teu ami amar kudroti at lagaimu ar oula asanoḳ gozob nazil ḳormu, zate he tumrare zaite dey."]], [["Ar ami Mishori oḳolor dilor maze Boni Israilor bae emon eḳ doyar bab foeda ḳoraimu, era zanu Mishor taki ḳali ate na zain."]], [["Hoḳol Israili beṭinte tarar ari-fori ba zerar baṛit tara roin, oula Mishori beṭintor ges taki tarar shuna-rufar goena-gaṭi ar bala ḳafoṛ-sufoṛ ḳuzia nio. Ota dia tumrar fua-fuṛinreo hazaio, ou nomunae tumra Mishorintor don-samana doḳol ḳorbae.”"]]], [[["Musae zuaf dila, “Mabud, tara zudi amare ekin na ḳoroin, amar mat na hunoin ba tara zudi ḳoin, Mabude tumare doroshon disoin na, te ami kita ḳortam?”"]], [["Ou Mabude tane zikaila, “Tumar ato igu kita?” Tain ḳoila, “Egu laṭi.”"]], [["Mabude ḳoila, “Oḳṭa maṭit falao.” Musae laṭire maṭit falaiteu iṭa haf oigelo. Haf dekiau tain faldi horla."]], [["Mabude tane hukum ḳorla, “At baṛaia ogur lenjo doro.” Ar tain dorar loge loge ogu hirbar laṭi oigelo."]], [["Bade Mabude ḳoila, “Tumio oula ḳorio, teu tara hasau ekin ḳorba tarar baf-dadaintor Alla, Ibrahimor Alla, Isʼhak ar Iakubor Allae tumare doroshon disoin.”"]], [["Mabude hirbar ḳoila, “Tumar at tumar saddoror tole harao.” Tain at haraila, ar bar ḳorar badeu tan at kusṭo-dolbeda bemare dudor laḳan dola oigelo."]], [["Mabude ḳoila, “Tumar at hirbar hono harao.” Tain haraila ar saddoror tol taki bar ḳoria deḳoin, agor laḳan bala oigese."]], [["Mabude ḳoila, “Tara zudi tumare ekin na ḳoroin, te tumar laṭire haf oa deḳle ekin ḳorba, ar eoṭae ekin na ḳorle tumar ator bemaror keramoti deḳle tara ekin ḳorba."]], [["Ar zudi i duio keramotieo ekin na ḳoroin, tumar ḳota na manoin, te tumi Nil nod taki tuṛa fani ania hukna maṭit falaio, deḳbae maṭit foṛiau i fani lou oizibo.”"]], [["Ou Musae Mabudre ḳoila, “O malik, ami to bala ḳori mat-ḳotau mattam fari na, ageo fartam na ar afne i gulamor loge batchit ḳorar badeo fari na, amar to zifra baṛua.”"]], [["Mabude ḳoila, “Manshor muk ke banaise, ami nae ni? Ḳe manshore buba, ḳalua ba anda banain? Souḳe deḳar lagi sokur faoar ḳe dein? Ita to ami Mabudeu dei na ni?"]], [["Te tumi zao, gia kita mattae ami hikaia dimu. Tumar muḳor zobanre ami shaijjo ḳormu.”"]], [["Tain ḳoila, “O malik, ami minot ḳoriar, oinno ḳeurore faṭai deukka.”"]], [["Ou Musar ufre Mabudor gusa uṭlo. Tain ḳoila, “Tumar bai Harun bin Lebi ase na ni? Ami zani, he bala boktita dito fare. He oḳon tumar loge deḳa ḳorat ar, tumare dekia he kub kushi oibo."]], [["Tumi hikaia dio ar ḳoio he kita matito. Ami tumra duiozonor muḳor zobanre shaijjo ḳormu. Ar hono gia kita ḳortae ami hikaia dimu."]], [["Tumar bai Harunor muḳ oibo tumar muḳ, he tumar oia manshor loge matibo. Fegambor oḳole zela Allar ḳalam ḳoin, Harune oula tumar buli ḳoibo."]], [["Ou laṭi tumar ato rakio, iṭa dia hou keramoti-muzeza oḳol zair ḳorbae.”"]], [["Madian desho taḳteu Mabude Musare hukum ḳorsla, “Tumi Mishoro zaogi, ḳaron Mishoror zeta manshe tumare kun ḳorta saisla, ita oḳon mori gesoin.” Teu Musae tan hour Shuaibor ḳasat gia ḳoila, “Ami amar zonom maṭi Mishor desho zaitam sairam, amar ḳesh-kuṭum oḳol zita asoin ki na, tarar hal-hokikot deḳat zaitam, te amare zaoar onumoti deukka.” Houre ḳoila, “Aichcha, sohi-salamote zao.”"]], [["Madian desho taḳteu Mabude Musare hukum ḳorsla, “Tumi Mishoro zaogi, ḳaron Mishoror zeta manshe tumare kun ḳorta saisla, ita oḳon mori gesoin.” Teu Musae tan hour Shuaibor ḳasat gia ḳoila, “Ami amar zonom maṭi Mishor desho zaitam sairam, amar ḳesh-kuṭum oḳol zita asoin ki na, tarar hal-hokikot deḳat zaitam, te amare zaoar onumoti deukka.” Houre ḳoila, “Aichcha, sohi-salamote zao.”"]], [["Ou Musae tan bibi ar fuaintore gadar ufre soṛaia Mishoror fote roana oila. Tan ato Allai keramotir hou laṭi raḳla."]], [["Mabude Musare hukum dila, “Tumi Mishoro gia harle amar deoa keramoti oḳol Feraunor samne deḳaio, oile ami tar dilre fashan banailimu, he manshore saṛto nae."]], [["Tumi Feraunre ḳoio, Mabude nize ḳoisoin, ‘Boni Israil to amar boṛo futor laḳan."]], [["Ami nize tumare hukum ḳorslam, amar ebadoto zaita ḳori tumi amar futre saṛi ditae, oile tumi mancho na. Erdae amio tumar boṛo futre marilimu.’ ”"]], [["Bade Mishoro zaoar foto rait ḳaṭaibar zagat aile Mabude Musare marilita ḳori mukamuki oila."]], [["Oile tan bibi Sofurae eḳan darail fattor loia tan fuar mosolmani ḳorailla ar oḳṭa tan zamai Musar faor maze suaia ḳoila, “Lour bodola ami tumare zamai hishabe faisi.”"]], [["Teu Musare Mabude saṛi dila. Mosolmani ḳamor befare Sofurae to ou ḳotau ḳoisla."]], [["Ermaze Mabude Harunre ḳoila, “Tumi morubumit gia Musar loge deḳa ḳoro.” Ou tain gela ar Allar faṛ Turor gese aia Musare faia suma dila."]], [["Ar Mabude zeta zeta ḳoibar lagi Musare hukum disla, Musae ita hokkolta Harunre zanaila. Mabude zoto laḳan keramoti deḳanir hukum disoin, ita hoḳoltau tain Harunre buzaila."]], [["Bade Musa ar Harun Mishor desho gia Boni Israilor hoḳol murobbire dola ḳorla."]], [["Mabude Musare zotota ḳoisla, Harune ita hoḳolta tarare zanaila, ar hou keramoti oḳolo manshor samne deḳaila."]], [["Erlagi manshe ita ekin ḳorla. Tara zebla hunla, Mabude tarar bae kial ḳorsoin, tarar uforor zulum-mosibot deḳsoin, ou tara tanre shoizda ḳorla."]]], [[["Musa ar Harune gia Feraunre ḳoila, “Mabud, zein Boni Israilor Alla, tain nize ḳoisoin, amar bonda oḳolre tumi saṛi deo, amar name hoj ḳorar lagi, tara morubumit hizrot ḳorte oibo, tumi tarare saṛo.”"]], [["Feraune zuaf dilo, “I Mabud aroḳzon ḳe, zen hukum mania ami Boni Israilre saṛi ditam? Ila kunu Mabudre ami sini na, ar Boni Israilreo ami saṛtam nae.”"]], [["Tara ḳoila, “Ibrani oḳolor Allae amrare doroshon disoin. Erlagi amra minot ḳoriar amrare morubumir bae tin dinor fot gia, amrar Mabud Allar name kurbani ḳorte deukka, arnae tain hoeto amrare gozobi bemar dia ba zuddor maze falaia marilaiba.”"]], [["Mishoror bashshae zuaf dila, “O Musa ar Harun, tumra manshore ḳene ḳamo taki firairae? Zao, tumrao gia ḳamo lago."]], [["Deḳrae ni, desho tumrar manush bout baṛi gesoin, ar tumrar lai faia itae kunu ḳam ḳorra na.”"]], [["Ou Feraune hou dinu Mishori zalim shordar ar Israili subedar oḳolre hukum ḳorla,"]], [["“Iṭ banaibar lagi tumra manshore agor laḳan ḳer-nera ania dio na, tara gia ita zugaṛ ḳoruk."]], [["Oile age tara zotoḳan iṭ banaito oḳono otoḳan banaite oibo, eḳano ḳom oito nae. Ita alshia oigesoin ḳori, ono aia tarar Allar namor kurbani ḳorta ḳoia sillaira."]], [["Tumra tarare aro ḳosṭor ḳamo lagao, teu itae kunu laḳan baze mat na hunia ḳamor maze mon diba.”"]], [["Ou hi shordar ar subedar oḳol baroi gia manshore ḳoila, “Feraune ḳoisoin, oḳon taki tain ar iṭ bananir ḳer zugai dita nae."]], [["Tumra zen taki faro ḳer-nera zugaio, oile tumrar ḳam kuntau ḳomail oito nae.”"]], [["Ou manshe ḳer-nera tukaibar lagi hara Mishor desho sitri gela."]], [["Ar shordar oḳole bare bare tagda dia ḳoilo, “Age ḳer zugaia deoar bala tumra forteḳ din zotoḳan iṭ banaitae, oḳono otoḳan banao.”"]], [["Feraunor zalim shordar oḳole Boni Israilor ufre ze subedar lagaisil, hou shordar oḳol aia subedar oḳolre mair-doir ḳoria zikailo, “Tumra age zotoḳan iṭ ditae, oḳon otoḳan deo na ḳene?”"]], [["Ou Boni Israilor subedar oḳole aia Feraunor gese nalish dila, “Afnar i gulam oḳolor loge ila bebohar ḳene ḳorra?"]], [["Shordar oḳole amrare ḳer-nera zugai dein na, ta-o iṭ banaibar hukum dein ar afnar i gulam oḳolre mair-doir ḳoroin, oile dush to afnar nizor shordaror.”"]], [["Feraune zuaf dilo, “Tumra alshia, kuṛia, erlagi ḳoirae Mabudor name kurbani ḳorat zaitam."]], [["Zao, ḳam ḳoro gia. Tumrare ḳer deoa zaito nae, ta-o forteḳ din zotoḳan iṭ banaibar ḳota asil, otoḳanu banaite oibo.”"]], [["Ou Boni Israilor subedar oḳole buzla, tara bifodor maze foṛsoin, ḳaron tarare hukum ḳora oise, age zotoḳan iṭ banani lagto, oḳono otoḳan iṭ banaite oibo, ḳom oito nae."]], [["Tara Feraunor ges taki zaoar foto Musa ar Harunor loge deḳa oilo, era ubaia bar saoat asla."]], [["Subedar oḳole ḳoila, “Mabude afnarar faona shaza diba, afnara Feraun ar tar uzir-naziror gese amrare fosa-ganda banaia, amrare kun ḳorar lagi toluar nia tarar ato disoin.”"]], [["Ou Musae hirbar gia Mabudor gese foriad ḳorla, “O din duniar malik, tumi ḳene tumar bondare musiboto falailae? Ar amare kitallagi bezilae?"]], [["Feraunor gese tumar ḳota hunanir bad takiu tumar bonda oḳolor ufre zulum to aro baṛise. Oile tumi to kuntau ḳorlae na.”"]]], [[["Mabude Musare ḳoila, “Feraunor kita dosha oe tumi dekio, amar ator zur deḳleu he manshore saṛi dibo. Zurala ator kudrot deḳleu he tar desh taki erare ḳedai dibo.”"]], [["Allae Musar loge batchit ḳori ḳoila, “Ami ‘Mabud zein asoin’."]], [["Ami Ibrahim, Isʼhak ar Iakubor gese shorbo-shoktiman Alla name didar ditam, ‘Mabud zein asoin’ name tarare didar ditam na."]], [["Ami tarar loge ou oada ḳorslam, ami tumrare Kenan desh dimu, ze desho tumra musafir oia ro, ou deshu ami tumrare dimu."]], [["Ḳas ḳori Mishori oḳole Boni Israilre gulami ḳoranir lagi erar ḳandon hunia, amar hou oada iad ḳorlam."]], [["Oḳon tumi gia Boni Israilre ḳo, Mabude ḳoisoin, ami Mabud, ami tumrare Mishori oḳolor tol taki bar ḳori anmu, tarar gulami taki azad ḳormu. Tarare deḳar moto shaza dia, amar kudroti atdi tumrare ḳalas ḳormu."]], [["Heshe tumrare amar nizor bonda banaimu, ami nize tumrar Alla oimu. Teu tumra buzbae, ami Allau tumrar Mabud, ar Mishori oḳolor baror tol taki amiu tumrare basaisi."]], [["Ami Ibrahim, Isʼhak, Iakubor loge ze deshor ḳota oada ḳorsi, hou desho tumrare loia zaimu, tumra hou deshor malik oibae. Amiu Mabud.”"]], [["Musae gia ita hoḳolta tarare zanaila, oile hi betaea zulum-toklif ar gulami ḳorte ḳorte mon-mora oizaoae, tara ar Musar mate ḳan dila na."]], [["Ou Mabude Musare ḳoila,"]], [["“Tumi gia Mishoror bashsha Feraunre ḳo, he zanu tar desh taki erare zaite dey.”"]], [["Musae zuaf dila, “Boni Israileu zebla amar mat huner na, te Feraune kila hunbo? Ar amar to matte muḳo lagizae.”"]], [["Teu Mabude Musa ar Harunre ḳoila, “Tumra Boni Israil ar Mishoror raza Feraunre ḳo, Mabude amrare hukum disoin, Boni Israilre Mishor taki bar ḳori neoar lagi.”"]], [["Musa nobir nizor zati Boni Israilor fordan murobbi oila Hozrot Iakub, Allae ou Iakubor noea nam disla Israil. Israilor fuain oila Ruben, Shimion, Lebi shoho muṭ barozon, ou Lebi oila Musa ar Harun ḳandanor mul-murobbi."], ["Israilor boṛo fua Rubenor fuain oila Honuk, Pollu, Hasir ar Kormi, era Ruben ḳandanor mul-murobbi."]], [["Shimionor fuain oila Jimuel, Jamin, Ohod, Jakin, Shuhor ar tar Kenani bour torofa fua Shoul, era Shimion ḳandanor mul-murobbi."]], [["Ḳandan taliḳa hishabe Lebir fuain oila Zarsun, Kahat ar Marari. Lebi eḳ-sho shaṛtish boros basisla."]], [["Zarzir gusṭir fordan hishabe Zarsunor fuain oila Libni ar Shimio."]], [["Kahator fuain oila Imran, Izhar, Hebron ar Ujjol. Kahat eḳ-sho tetrish boros basisla."]], [["Mararir fuain oila, Moholi ar Mushi."], ["Erau oila Lebir ḳandanor mul-murobbi."]], [["Imranor fuain oila Musa ar Harun. Imrane tan fufu Iuḳabezre bia ḳorsla, tan feṭo erar zonom oisil. Imran eḳ-sho shaṛtish boros basisla."]], [["Ujjolor fuain Mishael, Ilshafon ar Zitri."]], [["Ar Harune Aminadabor fuṛi Nahishor boin Ilishebare bia ḳorae, tan hurutta oila Nadab, Abihu, Ali-Azor ar Isamar."]], [["Gusṭi hishabe era oila Lebi ḳandanor mul-murobbi."]], [["Ou Harun ar Musare Mabude hukum ḳorsla, tumra Boni Israilre sifai dolor laḳan Mishor taki bar ḳoro."]], [["Musa ar Haruneu Boni Israilre Mishor taki bar ḳori anar ḳota Mishoror bashsha Feraunor loge matisla."]], [["Mabude Musar loge zedin Mishor desho batchit ḳorla,"]], [["hou din tain ḳoila, “Ami Mabud. Te tumare oḳon zeta zeta ḳoimu, ita hoḳolta tumi Mishoror bashsha Feraunre ḳoio.”"]], [["Musae Mabudor dorbaro aroz ḳorla, “Deḳoukka, amar to matte muḳo lagizae, Feraune kunu amar mat hunbo ni?”"]]], [[["Ou Mabude Musare ḳoila “Huno, ami Feraunor gese tumare Allar laḳan banaimu. Ar tumar bai Harunre banaimu tumar nobi."]], [["Ami tumare zela hukum ḳormu, tumi oula Harunre ḳoibae, ar Harune ota Feraunre ḳoibo; zate he Boni Israilre tar desh taki saṛi dey."]], [["Oile ami Feraunor dilre fashan ḳorilimu. Mishor desho ami bout keramoti ar kudroti lila-ḳela deḳaimu."]], [["Tar badeo Feraune tumrar mator dam dito nae. Teu ami Mishoror ufre amar at lagaia, deḳar moto shaza dia Mishor desh taki amar nizor bonda Boni Israilre sifair laḳan dole dole bar ḳormu."]], [["Mishoror maze amar nizor at lagaimu, Mishori oḳolor maz taki Boni Israilre bar ḳoria anmu, oudin tara buzba amiu Mabud.”"]], [["Bade Musa ar Harune oula ḳorla, Mabudor hukum mafik kam ḳorla."]], [["Feraunor loge mat-ḳotar shomoe Musar boeosh asil ashi, ar Harunor tirashi boros."]], [["Ou shomoe Mabude Musa ar Harunre ḳoila,"]], [["“Feraune zebla ḳoibo, tumrar nizor kunu keramoti ḳam deḳao, teu tumi Harunre ḳoio, tar laṭi nia Feraunor samne falaito, falanir loge logeu iṭa haf oizibo.”"]], [["Bade Musa ar Harun Feraunor gese gela, gia Mabudor hukum mafik kam ḳorla. Harune Feraun ar tar uzir-naziror samne hou laṭi falanir loge logeu iṭa haf oigelo."]], [["Ou Ferauneo tar gunin ar zadugir oḳolre anailo, tarao tarar zadu-montro dia oula deḳaila."]], [["Tara hoḳoleu zarzir laṭi saṛlo, ar eota haf oigelo, oile Harunor laṭie tarar hokkol laṭire gilililo."]], [["Ita dekiao Feraunor dil fashan roilo, he erar mate ḳan dilo na, zela Mabude age ḳoisla."]], [["Bade Mabude Musare ḳoila, “Feraunor dil to fashan, he manshore saṛte razi nae."]], [["Te tumi biani bala Feraunor gese zaio, gele deḳbae he fanir gese zaibo, tumi tar loge deḳa ḳorar lagi Nil nodor faro ubaio. Tumar ze laṭi haf oisil, ou laṭi ato ḳori nio."]], [["Nia tare ḳoio, ‘Mabud, zein Ibrani oḳolor Alla, tain nize amare faṭaisoin afnare oḳan ḳoitam, tumi amar bonda oḳolre saṛi deo, tara amar bondegi ḳorar lagi morubumit hizrot ḳoruk, ta-o oḳono tumi hunrae na."]], [["Erlagi oḳon tumi buzbae, amiu Mabud.’ Oḳan ḳoia hari tumi ḳoio, ‘Deḳoukka, ami nizor ator laṭi dia ou Nil nodor fanit baṛi marmu, ar hokkol fani lou oizibo."]], [["Hokkol mas morizibo ar fosa gondo baroibo, teu Mishori oḳole ou Nil nodor fani ḳaita farta nae.’ ”"]], [["Mabude Musare ḳoila, “Harunre ou ḳota ḳo, tumi nizor laṭi loia Mishori oḳolor hokkol fanir ufre, deshor gang-nala, ḳal-bil, aor-baor sairobae tumar at baṛao, teu itar hokkol fani lou oizibo. Fattor kudia banail ba laḳṛir fatil-ḳoloshir maze toa fanio lou oizibo.”"]], [["Ou Musa ar Harune Mabudor hukum mafik oula ḳorla, tain laṭi usa ḳori Feraun ar tar uzir-naziror samne Nil nodor fanit baṛi marla, teu hoḳol fani lou oigelo."]], [["Nil nodor hoḳol mas morigelo, hoḳol fanit fosa gondo baroilo, Mishori oḳole fani ar ḳaita farla na, Mishor deshor hoḳol fani lou oigelo."]], [["Mishori zadugir oḳoleo tarar zadu-montro saṛia oula ḳorlo, ete Feraunor dil fashan roilo. He erar mato ḳan dilo na, zela Mabude age ḳoisla."]], [["Bade Feraune Musa ar Harunre fis dia tar razbaṛit gelogi, ita kuntatu ḳan dilo na."]], [["Oile kunu Mishorie gangor fani ḳaite na farae, fani ḳaoar lagi gangor faror sairobae tara gat kudila."]], [["Nil nodor fanit Mabudor gozob nazil oar bade shat din guzori gelo."]]], [[["Ou shat din bade Mabude Musare ḳoila, “Tumi Feraunor gese zao, gia tare ḳo, Mabude nize ḳoira, amar kezmot ḳorar lagi amar bonda oḳolre saṛi deo."]], [["Tarare na saṛia kunu bada dile, ami beng dia tumar asta desho gozob ḍalmu."]], [["Asta Nil nod benge boriziba, ar ita aia tumar razbaṛit, hutibar goro, tumar bisnat uṭiba. Ar tumar uzir-naziror goro, tumar proza oḳolor goro, tumar undal ar fiṭa banaibar gamlato aia hamaiba."]], [["Tumar, ar tumar uzir-naziror, ar proza oḳolor gotoro beng uṭiba.”"]], [["Bade Mabude Musare ḳoila, “Harunre ḳo, tumi Nil nod ar ḳal-bilor ufre hou laṭiala at baṛaia asta Mishoro beng anao.”"]], [["Ou Harune Mishoror hoḳol fanir ufre tan at baṛaila, teu bengainte aia Mishor desh boria jam oigela, kunu zaga ḳali roilo na."]], [["Oile zadugir oḳoleo tarar zadu-montro dia Mishoro oula beng anlo."]], [["Bade Feraune Musa ar Harunre anaia ḳoila, “Mabudor gese aroz ḳoro, tain amar ges taki ar amar proza oḳolor ges taki i beng oḳol horaia neukka, taile ami manshore saṛi dimu, zate tara gia Mabudor name kurbani ḳorto fare.”"]], [["Ougi Musae Feraunre ḳoila, “Afne amare ṭik kori ḳoukka, ami kun shomoekur lagi minoti ḳortam, kun shomoe afnar gor, afnar uzir-nazir ar proza oḳolor gor taki beng oḳol horia zaitagi, gia ḳali gango roita?”"]], [["Tain ḳoila “Ḳailkur lagi.” Ou Musae ḳoila, “Afnar zoban motou ouk, zate afne buzta faroin, amrar Mabud Allar homani ar keu nai."]], [["Bengainte afnar ges taki, afnar gor-baṛi taki, afnar uzir-nazir ar proza oḳolor gor taki horia gia ḳali Nil nodo roiba.”"]], [["Musa ar Harun Feraunor ges taki bare gela, gia Musae Mabudor gese foriad ḳorla, Feraunor ufor taki bengor gozob horanir lagi."]], [["Mabude Musar arzi ḳobul ḳorae, tarar baṛi-gor, uṭan ar bondor hoḳol beng morigelo."]], [["Ar manshe itare zagae zagae dola ḳorle, fosia desho gondo baroilo."]], [["Oile Feraune zebla deḳlo, gozob to horigese, ou he tar dil fashan ḳorillo. Erar mato ar ḳan dilo na, zela Mabude age ḳoisla."]], [["Bade Mabude Musare ḳoila, “Tumi Harunre ḳo, tumi tumar laṭi baṛaia maṭir dulit baṛi maro, teu i duil mosha oia asta Mishor desh borizibo.”"]], [["Tara oula ḳorla, Harune tan laṭiala at baṛaia maṭir dulit baṛi marla, teu maṭir hokkol duil mosha oigelo. Ou moshae manush, zanuar ar Mishoror hokkol bae borigelo."]], [["Ar zadugir oḳoleo tarar zadu-montro dia oula mosha banaito sailo, oile farlo na. Manush ar zanuaror maze mosha roilo."]], [["Teu zadugir oḳole Feraunre ḳoila, “Ita to Allar kudrot.” Ta-o Feraunor dil fashan roilo, he erar mate ḳan dilo na, zela Mabude age ḳoisla."]], [["Bade Mabude Musare ḳoila, “Tumi fozore uṭia Feraunor gese azir o, gele deḳbae he fanir gese aibo. Tumi tare oula ḳoio, Mabude nize ḳoira, amar kezmot ḳorar lagi tumi amar bonda oḳolre saṛi deo."]], [["Zudi na saṛo taile ami tumar, tumar uzir-nazir, tumar proza oḳolor ufre, ar tumar goraintor maze ḳamṛaora fuḳor fal faṭaimu, ita fale-fale aia Mishori oḳolor goro ar tarar boshot-biṭa shoho hoḳol zagat jam oiziba."]], [["Oile ami amar bonda oḳolor boshot ḳana Gushon elaḳare ita taki basaimu, ino fuḳor fal aita nae. Teu tumi buztae farbae, ami Mabud i desho asi."]], [["Ami to amar bonda ar tumar prozar maze tofat-fartokko ḳormu, ḳail i nomuna deḳbae.”"]], [["Ar Mabude oula ḳorla, Feraun ar tar uzir-naziror goro ḳamṛaora fuḳor fal ailo, asta Mishor deshor hokkol bae fuḳor lagi shorbonash oigelo."]], [["Teu Feraune Musa ar Harunre ḍakaia ḳoila, “Tumra zao, deshor bitre tumrar Allar name kurbani ḳorogi.”"]], [["Musae ḳoila, “Ila ḳora ṭik nae, ḳaron amrar Mabud Allar name Mishori oḳolor ginna ḳora kurbani ḳorte oibo. Ar deḳoukka, Mishori oḳolor samne tarar ginna ḳora kurbani ḳorle tara to amrare ḳankoṛdi iṭaia mariliba."]], [["Te amrar Mabud Allae zela hukum ḳorba, amra morubumir bae tin dinor fot horia gia, tan name oula kurbani ḳormu.”"]], [["Feraune ḳoila, “Ami tumrare saṛi diar, tumra morubumit gia tumrar Allar kurbani ḳoro. Oile beshi duroi zaio na, tumra amar lagio minot ḳorio.”"]], [["Ou Musae ḳoila, “Deḳoukka, ami afnar ges taki horia gia Mabudor gese minoti ḳormu, teu ḳail afnar ges taki, afnar uzir-nazir ar afnar proza oḳolor ges taki fuḳor fal horiziba. Oile manshe Mabudor kurbani ḳorat zaite afne ar kunu baotabazi ḳoroin na zanu.”"]], [["Bade Musae Feraunor ges taki gia Mabudor gese minoti ḳorla."]], [["Ar Mabude Musar arzi mafik kam ḳorla. Feraun, tar uzir-nazir ar tar proza oḳolor ges taki hokkol fuk horigela, eguo roila na."]], [["Oile hirbar Feraune tar dil fashan ḳorillo, manshore saṛlo na."]]], [[["Bade Mabude Musare ḳoila, “Tumi Feraunor ḳasat gia tare ḳo, Mabud, zein Ibrani oḳolor Alla, tain nize ḳoira, amar ebadot ḳorar lagi amar bonda oḳolre saṛi deo."]], [["Tarare saṛte razi na oia oḳono bada dile,"]], [["hunia raḳo, bondor maze tumar foshuintor ufre, guṛaintor, gadaintor, uṭ, ar goru-sagol, meṛaintor ufreo ami Mabude at dimu, betaea bemaror moṛki saṛimu."]], [["Oile ami Mabude Mishoror ar Boni Israilor foshur maze tofat ḳormu; Boni Israilor kunu foshu morta nae.”"]], [["Ar Mabude shomoeo ṭik koria dilaila, samnor ḳail tain desho i ḳam ḳorba."]], [["Hasau bador din Mabude oulau ḳorla, teu Mishoror hokkol foshu morigela, oile Boni Israilor egu foshuo morla na."]], [["Feraune manushdi ḳobor loia deḳlo, Boni Israilor egu foshuo morsoin na; ta-o tar dil fashan roilo, he manshore saṛlo na."]], [["Ou Mabude Musa ar Harunre ḳoila, “Tumra duiozonor muiṭ boria undalor sali ano, ania Musae ou salire Feraunor samne ufredi siṭai deo."]], [["Deḳbaene, ita hara Mishor deshor maze fatla duil oia hoḳol zagar manush ar foshuintor gotoro fuṭ oia ga oibo.”"]], [["Teu tara undalor sali ania Feraunor samne ubaia, Musae ufredi siṭai dila, ete manshor ar foshuintor gotoro ga-ala fuṭ oilo."]], [["Ar ou gar lagi zadugir oḳole Musar samne ubaita farla na, hoḳol Mishori ar zadugir oḳolor gotoro-o fuṭ oilo."]], [["Oile Mabude Feraunor dil fashan ḳorilla. He erar mate ḳan dilo na, zela Mabude age ḳoisla."]], [["Bade Mabude Musare ḳoila, “Tumi biane uṭia Feraunor samne ubaia oula ḳoio, Mabud, zein Ibrani oḳolor Alla, tain nize ḳoira, amar ebadot ḳorar lagi amar bonda oḳolre saṛi deo."]], [["Naile i fira ami tumar, tumar uzir-nazir ar tumar proza oḳolor maze amar hokkol zator gozob saṛimu. Teu tumi buzbae, hara duniait amar homani ḳeu nai."]], [["Er ageu ami amar at baṛaia betaea moṛki dia tumare ar tumar proza oḳolre martam farlam one; tumi duniai taki binash oigelae one."]], [["Asole erlagiu ami tumare duniait otodin basaisi, zate tumare amar lila-ḳela deḳai, ar hara duniait amar nam zair oe."]], [["Tumi oḳono amar bonda oḳolre saṛrae na, tumar beṭagiri deḳairae,"]], [["te dekio, ḳail i shomoye ami ou laḳan hil-tufan ar meg dimu, zeta Mishoror zonom taki aiz forzonto kunudin oise na."]], [["Erlagi bondor maze tumar foshuin ar zotota ase, itare ania goro harao; manush ba foshuin zeta goro hamaita nae, itar ufre hil foṛia hokkolṭi morba.”"]], [["Teu Feraunor uzir-naziror maze zera Mabudor zobane ḍoraila, tara zoldi ḳori nizor gulam ar foshuintore goror bitre anaila;"]], [["Oile Mabudor zobanre zetae dam dilo na, tarar gulam ar foshuintore bondor maze toilo."]], [["Bade Mabude Musare ḳoila, “Tumi asmanor bae nizor at baṛao, teu Mishoror hokkol zagat hil-tufan oibo, Mishoror manush, foshu ar ketor hoḳol gas-gasalir ufre ita foṛbo.”"]], [["Ou Musae tan ator laṭi ufredi tulla, Mabude Mishor deshor ufre megor ḍak-zilḳanir loge hil-tufan deoaila; ar asmani ṭaṭa zomino foṛlo."]], [["Ou hilor loge megor zilkani ar ṭaṭao asil. I laḳan gozobi hil-tufan Mishor deshor zonom taki kunudino oise na."]], [["Hara Mishor deshor bondor mazor hokkol manush ar foshuintor ufreo kub zure zure hil foṛlo, ar ketor hoḳol foshol nosṭo oigelo ar hoḳol gas-gasalio bangi gelo."]], [["Ḳali Boni Israilor boshot ḳana Gushon elaḳat hil-tufan oilo na."]], [["Bade Feraune manush faṭaia Musa ar Harunre anaia ḳoilo, “I fira ami oforad ḳorsi. Mabud to pak-fobitro, oile ami ar amar proza oḳol oforadi."]], [["Te gozobi megor ḍaḳ ar hil-tufan to bout oise, ar zartam fariar na. Erlagi ami oḳon tumrare saṛi dimu, ar aṭḳaitam nae. Tumra amar lagi Mabudor gese minot ḳoro.”"]], [["Musae tare ḳoila, “Ami ṭaunor baire giau Mabudor gese at tulmu, teu megor ḍaḳ, hil-tufan bondo oizibo, zate afne buzta faroin i duniai to Mabudor."]], [["Oile ami to zani, afne ba afnar uzir-nazir oḳole oḳono Alla Mabudre ḍoraira na.”"]], [["I shomoe ketor hoḳol nalia gas ar barli nosṭo oigelo, ḳaron nalia gasor ful ar barlir soṛa baroi gesil."]], [["Oile kunu zator gomor gas boṛo na oae itar ḳeti oilo na."]], [["Teu Musae Feraunor samne taki ṭaunor bare gia Mabudor gese at tulla, loge loge megor ḍaḳ, hil-tufan bondo oilo, megor zoṛio bondo oigelo."]], [["Oile Feraun ar tar uzir-nazir oḳole meg, megor ḍaḳ ar hil foṛa bondo oigese dekia tarar dil fashan ḳorilla. Feraune hirbar guna ḳorlo."]], [["Tar dil fashan oizaoae, he Boni Israilre saṛlo na, Mabude age zela Musare ḳoisla."]]], [[["Mabude Musare ḳoila, “Tumi Feraunor gese zao; ami to tar ar tar uzir-naziror dilre fashan ḳorilisi, zate tarar samne ami amar kudroti lila-ḳela deḳaitam fari."]], [["Ami Mishori oḳolor ufre zeta zeta ḳoṭin gozob disi, tarar maze kudroti zeta lila-ḳela zair ḳorsi, tumi ita tumar aolad ar nati-futir gese gof ḳortae faro, ar amiu zen Mabud iṭa buztae faro.”"]], [["Teu Musa ar Harune Feraunor gese gia ḳoila, “Alla, zein Ibrani oḳolor Mabud, tain nize ḳoira, tumi amar samne mata nuaite ar ḳotodin horail roitae? Huno, tumi amar bonda oḳolre amar ebadot ḳorar lagi saṛi deo."]], [["Tarare saṛte razi na oile dekio, ami ḳail tumar shimanat fongofal oḳol saṛimu."]], [["Itae aia tumar asta zominre oula beriliba, kunu manshe maṭi deḳto farto nae. Hil-tufan taki zotota basigese, ketor maze zoto gas-gasali roise, ita hokkolta tara ḳailiba."]], [["Tumar nizor gor-baṛi, tumar uzir-naziror gorain, ar hokkol Mishori oḳolor gorain boria jam oiziba. Tumar moe-murobbi ar tarar baf-dada oḳoleo duniait tarar zonom taki aiz forzonto kunudin oula deḳsoin na.” Oḳan ḳoiau tain muḳ firaia Feraunor ges taki bare gelagi."]], [["Feraunor uzir-nazire tare ḳoilo, “I beṭae ar ḳotodin amrare sataito? Otar Alla Mabudor ebadotor lagi otare saṛi deukka. Afne oḳono kunta buzra na ni, asta Mishor desh nu sarḳar oizar?”"]], [["Ou Feraune Musa ar Harunre hirbar anailo, anaia ḳoilo, “Tumra zaogi, gia tumrar Alla Mabudor ebadot ḳoro. Oile ḳe ḳe zaitae sairae?”"]], [["Musae ḳoila, “Amra to Mabudor name hojo zairam. Te amrar huruttain, murobbi, fua-fuṛin ar goru-sagol loia zaimu.”"]], [["Feraune ḳoilo, “Aichcha, ami zudi hasau tumrare huruta-muruta dia saṛi dei, te tumrar ou Mabudo zanu tumrar loge oia zaegi. Ḳobordar! Tumrar motlob to bala nae."]], [["Na, ila to oito nae, tumrar hokkolta nite ditam nae. Tumra zebla zaitaeu sairae, te ḳali beṭain zaogi.” Oḳan ḳoia hari Feraune tar samne taki Musa ar Harunre ḳedai dilo."]], [["Teu Mabude Musare ḳoila, “Tumi Mishor deshor ufre fongofalor lagi at tulo, fongofale aia Mishoror zominor hoḳol gas-gasali ḳailibo. Hil-tufan taki zotota basise, ita hokkolta ḳailibo.”"]], [["Musae Mishoror ufre tan laṭi melia dorla, ar Mabude hara din, hara rait deshor maze fubali haoa saṛla, ou fubali haoae biane fongofal loia azilo."]], [["Hara Mishor deshor ufre fongofale jam oigela. Mishoror hoḳol zagat fongofale gis-gis ḳorla, kub bezati fongofal aila, oula fongofal er ageo kunudin oisoin na ar badeo kunudin oita nae."]], [["Tara asta zominor ufor gurilila, desh andair oigelo, ar zominor zoto ket, gas-gasali hil-tufan taki basi gesil, ita hokkolta ḳailila. Asta Mishoror kunu gas-gasali ba ketor foshol kuntau roilo na."]], [["Feraune zoldi ḳori Musa ar Harunre anaia ḳoilo, “Ami to tumra ar tumrar Alla Mabudor gese gunagar oigesi."]], [["Te minot ḳoriar, ḳali eḳan bar amar guna maf ḳori deo. Amar ges taki i ḳa’l oḳolre horai neoar lagi, tumrar Alla Mabudre minot ḳoro.”"]], [["Ou Musae Feraunor ges taki horia gia Mabudor gese minot ḳorla;"]], [["Ar Mabude kub zure fochchima haoa saṛla, itae fongofal oḳolre ḳedaia saf ḳoria Nil doriat falailo, Mishoror kunu zagat egu fuḳo roilo na."]], [["Oile Mabude Feraunor dil fashan ḳorilla, he Boni Israilre saṛlo na."]], [["Bade Mabude Musare ḳoila, “Tumi asman muka tumar at baṛao; teu hara desho oto gono andair oibo, i andair at dia soa zaibo.”"]], [["Musae asman muka at baṛaile tin din forzonto hara Mishor desh kub gono andair oilo."]], [["Tin din ḳeu ḳeuror muḳo deḳto farlo na, ḳeu zaga taki loṛto farlo na. Oile Boni Israil oḳolor goro kunu rushonir obab asil na."]], [["Feraune Musare anaia ḳoilo, “Zao, tumra gia tumrar Mabudor ebadot ḳoro, tumrar huruttainreo neogi, ḳali tumrar goru-sagolor fal taḳuk.”"]], [["Musae ḳoila, “Amrar Mabud Allar name dibar lagi, foshu kurbani ar Zalail Kurbanir foshuin amrar loge nite oibo."]], [["Amrar loge oia amrar foshuino zaiba, foshur eḳan kuṛao toia zaitam nae. Amrar Mabud Allar ebadotor lagi on taki kurbani ḳora lagbo, ar kita kita kurbani ḳortam, ita amra hono na gele ḳoitam fartam nae.”"]], [["Oile Mabude Feraunor dil fashan ḳorilla, he erare saṛte razi oilo na."]], [["Feraune ḳoilo, “Amar samne taki bago. Ḳobordar! Amar muḳor samne ar kunudin aio na. Amar samne zedin aibae, hidin zan ḳuaibae.”"]], [["Musae ḳoila, “Balare bala! Ami shok koria kunudinu afnar muḳ deḳat aitam nae.”"]]], [[["Mabude Musare ḳoila, “Ami Feraun ar Mishor deshor ufre ar matro eḳṭa gozob saṛmu, erbade he tumrare on tone saṛi dibo, saṛar bala he tumrare ekkebare ḳedai dibo."]], [["Tumi Boni Israilre hikai deo, hokkol beṭain-beṭinte tarar Mishori ari-forir ges taki shuna-rufar goena-gaṭi ḳuzia neuk.”"]], [["Ou haloto Mishori oḳolor nozoro maea faite Mabude shaijjo ḳorla. Ermaze Mishor desho Feraunor uzir-nazir ar proza oḳolor gese Hozrot Musa kub ijjoti bonigela."]], [["Musae Feraunre ḳoila, “Mabude nize ḳoira, ami ada raitkur bala Mishor deshor mazdi zaimu."]], [["Ete godit boa Feraunor boṛo fua taki bara-banra bandir fua forzonto, Mishor deshor maze rora hokkol foribaror boṛo fuain moriziba. Erloge hoḳol foshuintor foela meda baichchao moriziba."]], [["I laḳan dosha Mishor desho kunudin oiseo na ar oito-o nae, asta Mishor desho ou laḳan ḳandon ḳandiba."]], [["Oile Boni Israilor kunu manush ba foshur bae egu kukureo uh ḳorto nae, zate afnara buzta faroin ami Mabude Mishori ar Boni Israilor maze tofat ḳori.”"]], [["Heshe Musae Feraunre ḳoila, “Ou shomoe afnar hokkol uzir-nazire aia amar ṭengo foṛia ḳoiba, afne afnar hoḳol manshore loia bidae neingi, erbade ami baroimu.” Oḳan ḳoia tain gusae aguin oia Feraunor ges taki baroi gela."]], [["Mabude Musare ḳoisla, “Feraune tumar ḳota manto nae, zate Mishor desho amar keramotir foriman aro baṛe.”"]], [["Erlagi Musa ar Harune Feraunor samne ou keramoti oḳol deḳaila. Oile Mabude Feraunor dilre fashan ḳorilla, he nizor desh taki Boni Israilre saṛlo na."]]], [[["Bade ou Mishor deshor bitre Mabude Musa ar Harunre ḳoila,"]], [["“I sandḳan bosoror foela sand oibo, tumra i sandre bosoror foela sand gonio."]], [["Tumitain tamam Boni Israilre dola ḳori zanai deo, ou sandor dosh tariḳo tumrar hoḳol foribaror murobbie, zarzir foribaror lagi egu ḳori meṛa ba sagolor baichcha nibae."]], [["Oile kunu foribaro er gust ḳaoar manush ḳom oile, laga goror manshor loge milia, duio foribare zotoḳan ḳaita faroin, hou onumane meṛa ba sagolor baichcha nibae."]], [["I baichcha oibo nikut, eḳ boros boeoshor faṭa baichcha oite oibo; tumra meṛa ba sagolor baichcha nitae farbae."]], [["Ar ou sandor souddo tariḳ forzonto iṭar zoton ḳorbae, bade tamam Boni Israil eḳloge milia, tara hainja bala zarzir foribare ou baichchain zobo ḳorba."]], [["Zobo ḳorar bade tara er kisu lou nia zoto goro er gust ḳaiba, oto goror duaror soukaṭor duio galat ar uforor soukaṭo ou lou lagaiba."]], [["Hou raitu tara i gust aguindi sekia ḳamir saṛa ruṭi ar titta hagor loge milaia ḳaiba."]], [["I gust tumra ḳasa, ba fanidi randia ḳaio na. Ḳali aguindi sekia ḳaio, er ṭeng, ḳolla shudda bitoror hokkolta eḳano sekio, bade ḳaio."]], [["Rait fuanir age ḳani shesh ḳorio, bian forzonto kuntau baki toio na. Zudi kunta baki roizae, te aguindi zalailio."]], [["I ḳani ḳaoar bala tumrar ḳomoror ḳafoṛ mozbut ḳori findio, faot zuta lagaio, ator laṭi loio. Zoldi ḳori ḳani ḳaio. Iṭa oilo Mabudor namor Azadi Id."]], [["Hou raitu ami Mishor deshor mazdi zaimu, deshor hokkol manshor boṛo fuare ar foshur foela meda baichchareo marilimu. Mishoror hoḳol deb-debir bisar ḳoria shaza dimu; amiu Mabud."]], [["Oile tumrar duaror soukaṭo lefa lou deḳle ami buzmu i goro tumra ro. Erlagi ami Mishor desho gozob ḍalibar shomoe, lou lefa ou gor bad dia samnedi zaimu. Moutor gozob tone tumra rehai faibae."]], [["Ou dinre tumra iad rakio ar ami Mabudor name idor din manio. I idre tumra amar hukum mono ḳoria hor-hamesha oarishor for oarish dori mania zaio.”"]], [["Mabude ḳoila, “Tumra shat din forzonto ḳamir saṛa ruṭi ḳaibae. Foela dinu zarzir gor taki hoḳol ḳamir falai dibae. I shato dinor maze zegue ḳamirala ruṭi ḳaibo, tare Boni Israil tone fusia falail oibo."]], [["Foela din ar shat nombor din tumra fobitro milon-mahfil adae ḳorbae, i dui din ḳali zoruri ḳaoa-daoa saṛa dusra kunu ḳam-ḳaz ḳorbae na."]], [["Ou laḳan tumra ḳamir saṛa ruṭir i id adae ḳorio, amar hukum mono ḳoria oarishor for oarish dori hor-hamesha i id adae ḳorio. Ou dinu ami tumrare sifai dolor laḳan ḳori Mishor desh taki bar ḳori anmu."]], [["Tumra foela sandor souddo tariḳor hainja taki shuru ḳoria, eḳoish tariḳor hainja forzonto ḳamir saṛa ruṭi ḳaio."]], [["Ou shat din zate tumrar goro ḳamiror kunu nam-nishana na taḳe, ou shomoe ḳeu zudi ḳamirala ḳani ḳae, te he tumrar nizor zatir ouk ba bin zatir ouk, tare Boni Israilor shomaz taki fusia falail oibo."]], [["I shat din tumra zenou ro na ḳene ḳamirala kuntau ḳaio na; ḳali ḳamir saṛa ruṭi ḳaio.”"]], [["Musae Boni Israilor hoḳol moe-murobbire dola ḳoria ḳoila, “Afnara zaukka, gia zarzir foribaror lagi Azadi Idor meṛar baichcha ania zobo ḳoroukka."]], [["Ar ‘esub’ gasor eḳ aṭi ḍeṭa loia, fatilo toa lout buṛaia duaror soukaṭor duio galat ar ufre lagaio. Shabdan! Shuruz uṭar age ḳeu goror bare baroio na."]], [["Mishori oḳolre marar lagi Mabude zebla Mishor deshor mazdi toshrif niba, ou shomoe tumrar soukaṭor ufre ar duio galat lou deḳle, tain i gor bad dia samnedi aguaiba. Azrail firistare tumrar goro hamaia marte dita nae."]], [["“Amar batail hukum mono ḳoria tumra ar tumrar aolad oḳole i idre adae ḳorio."]], [["Ami amar nizor oada mafik tumrare ze desh dimu, hou desho gia harleo tumra i id adae ḳorio."]], [["Tumrar huruttainte zebla tumrare zikaiba, i idor ḳaron kita? Iṭa kila aise?"]], [["Te tumra zuaf dio, iṭa Mabudor name Azadi Idor kurbani. Mishori oḳolre marbar bala tain Mishor desho Boni Israilor gor bad dia samnedi aguai gia, amrare azad ḳorsla.” Ikan hunia hoḳol manshe Mabudre shoizda ḳorla."]], [["Musa ar Harunre Mabude zela batai disla, Boni Israil oḳol tarar goro gia ou laḳan ḳam ḳorla."]], [["Heshe maz raite ou laḳan goṭlo, Mabude godit boa Feraunor fua tone zel ḳanar bondir fua forzonto hokkolre marilila. Mishor deshor hokkol foribaror boṛo fuain ar foshuintor foela meda baichchareo tain marilila."]], [["Teu Feraun ar tar uzir-nazir oḳol, Mishoror hoḳol manush hozag oia uṭla, asta Mishor desho betaea ḳandonor ruil foṛlo; ḳaron ola kunu gor roisil na, ze goro ḳeu na ḳeu morse na."]], [["Hou raitu Feraune Musa ar Harunre anaia ḳoilo, “Tumra zoldi zao, Boni Israilre loia amar prozar ges tone horo. Tumra zela ḳoiso, oula gia Mabudor ebadot ḳoro."]], [["Tumrar zoban motou tumrar goru-meṛar fal neogi. Tumra amareo nek dua deo.”"]], [["Mishori oḳole kub ḍoraila, tara mono ḳorla tarao moriziba. Erlagi tara tagda dita lagla, Boni Israil hokkol zoldi ḳori bidae oita."]], [["Boni Israile tarar moedar ḳair maze ḳamir furaibar ageu, ḳai shoho gamlain ḳafoṛdi gaiṭ bandia ḳando loila."]], [["Hoḳol Boni Israile Musar foramish moto, Mishori oḳolor shuna-rufar goena-gaṭi ar ḳafoṛ-sufoṛ ḳuzia nila."]], [["Mabude ag toneu Mishori oḳolor dilor maze eḳ doya-maea foeda ḳorsla, zate Boni Israile zeta ḳuziba, otau zanu tarare dein. Ou laḳan ḳori tara Mishori oḳolor bout don-douloto ḳobza ḳorla."]], [["Ota nia Boni Israil oḳol Ramashesh elaḳa taki Shukkotor muka roana oila. Tarar maze onuman soe lak shobol beṭain aṭia gela. Erar loge beṭin ar huruttaino asla."]], [["Boni Israil badeo tarar loge rora aro bout manush, goru-meṛar fal hoḳolta milia bout boṛo dol bandia roana dila."]], [["Bade tara Mishor taki ana hou moedar ḳai dia ḳamir saṛa ruṭi banaila. Mishor taki tarare zoldi ḳori bidae deoae i ḳait ḳamir maḳaibar shomoeu faisla na, ar fotor lagi kunu mosao nita farsla na."]], [["Boni Israil oḳol Mishoro hoḳoltae sair-sho tish boros boshot ḳorsla."]], [["Ṭik ou sair-sho tish boros fura oibar dino Mabudor hokkol bonda, sifai dolor laḳan hazia Mishor desh taki baroila."]], [["Ou rait Mabude afon kudroti saeae fahara dia tarare Mishor desh taki bar ḳoria anae, i raitḳan ebadotir rait. Hokkol Boni Israilor lagi oarishor for oarish dori, Mabudor name uzagori ḳorar ek kas rait."]], [["Mabude Musa ar Harunre ḳoila, “Azadi Idor kurbanir niom-ḳanun ami tumrare hikai diar. Huno, oinno kunu zatir manshore er gust ḳaite dibae na."]], [["Oile ḳorida gulame mosolmani ḳoranir bade ita ḳaito farbo."]], [["Oinno zekunu zatir musafir ba betondari ḳamlareo ita ḳaoaio na."]], [["Tumra zar baṛit foshu zobo ḳorbae hou baṛitu er gust ḳaite oibo; baṛir bare kuntau nibae na, foshur kunu aḍḍi bangibae na."]], [["Tamam Boni Israile ou id adae ḳorbae."]], [["Tumrar loge rora kunu abadire zudi Mabudor namor i id manto sae, te foela tar foribaror hoḳol beṭaintor mosolmani ḳorani lagbo. Bade he Boni Israilor laḳan id adae ḳorto farbo. Oile mosolmani ḳorani saṛa ḳeu i gust ḳaito farto nae."]], [["Boni Israilor lagi ar abadir lagio eḳ homan ain zari oilo.”"]], [["Mabude Musa ar Harunre zela hukum disla, Boni Israile hasaror oulau amol ḳorla."]], [["Mabude hou dinu sifai dolor laḳan ḳori, Boni Israil oḳolre Mishor desh taki bar ḳori anla."]]], [[["Mabude Musare hukum dila,"]], [["“Tumi Boni Israilor hokkol foribaror boṛo fuainre amar name alog ḳoria shofia deo. Ita kunu manshor fua ouk ba foshur baichcha ouk. Hoḳoltar boṛo fuain amaru.”"]], [["Teu Musae manshore ḳoila, “I dinkanre tumra iad rakio, ou dinu tumra Mishoror gulami taki azad oiso. Mabude tan kudroti at dia tumrare hon taki bar ḳorsoin. I din kunu zator ḳamirala ḳana ḳaio na."]], [["Abib sandor ou tariḳo tumra baroilae."]], [["Mabude tumrar baf-dadar gese oada ḳorsoin, Kenani, Hiṭṭi, Amuri, Hibbi ar Zibuzi oḳolor desho tumrare nibagi. I desh dud ar mour banḍarala desh. Te hono gia harleo tumra forteḳ bosor Abib sandor ou id adae ḳorio."]], [["“Tumra shat din forzonto ḳamir saṛa ruṭi ḳaio, bade shat nombor dino Mabudor name id adae ḳorio."]], [["I shato din ḳamir saṛa ruṭi ḳaoa lagbo, tumrar gese ḳamirala kunu zator ḳana zate na deki, tumrar asta deshor bitreo zanu kunu ḳamir na mile."]], [["I din tumra hoḳole zarzir fuaintore ḳoio, ‘Amra zebla Mishor taki baroia aislam, ou shomoe Mabude amrare zela rohom ḳorsla, otar iadgarir lagi amio oḳon ola ḳorram.’"]], [["Ou laḳan tumra zarzir aolad oḳolre Mabudor hukum talim dio, zate tumrar mono roe, Mabude tan kudroti at dia tumrare Mishor desh taki bar ḳori anchoin. Tumrar ator ba ḳofalor tabiz-ḳobozor laḳan, ou talimreo hamesha sokur samne rakio."]], [["Erlagi forteḳ boros ou oḳt aileu tumra i niom adae ḳorio."]], [["“Mabude tumrar gese ar tumrar baf-dadaintor gese zela oada ḳorsoin, ou oada mafik tain tumrare Kenani oḳolor desh dan ḳorsoin. Te Mabude hono nia harle,"]], [["tumra zarzir boṛo fuare Mabudor name shofia dilaio; erloge tumrar hoḳol foshuintor foela meda baichchareo Mabudor name dilaio, ita to Mabudoru."]], [["Oile hoḳol gadintor foela meda baichchar bodola, tumra egu meṛar baichcha dia ḳalas ḳoraio. Ḳalas na ḳoraile gada baichchar gordona bangi dio. Mono rakio, tumrar hokkol foribaror boṛo fuainre ḳalas ḳorani lagbo."]], [["“Tumrar fuainte zebla zikaiba, ita kitar lagi ḳora lage? Tumra zuaf dio, ‘Mabude tan kudroti at dia amrare Mishoror gulami taki azad ḳori anchoin."]], [["Feraune na-humari ḳoria zebla amrare aite dilo na, ou shomoe Mabude Mishor deshor hoḳol foribaror boṛo fuaintore, manshor fuain ar foshuintor foela meda baichchainre marilla. Ou ḳarone amrar boṛo fuainre Mabudor ges taki ḳalas ḳorai, ar foshur foela meda baichchare kurbani dei."]], [["Iṭa omon eḳ iadgarir id, at ba ḳofalo banda tabiz-ḳobozor laḳan zanu hamesha sokur samne roe, ar Mabude tan kudroti at dia amrare Mishor taki bar ḳori anchoin, oḳan mono roe.’ ”"]], [["Feraune Boni Israilre saṛar bade, Filistini oḳolor deshor mazdi shida fot taḳleo Allae tarare hi fotedi nila na. Allae ḳoila, heshe zudi kunu zuddor mukabila ḳora lage, te manshe zuddor ḍore hirbar Mishoro firizito fare."]], [["Erlagi tain manshore Nil doriar faredi morubumi bae neoaila; tamam Boni Israile sifai dolor laḳan hazi-faṛi Mishor desh taki roana oila."]], [["Zaoar bala Musa nobie Hozrot Iusufor ḳoebor taki tan aḍḍi-guḍḍi loge ḳori nila. Iusufe Boni Israilre mozbut ḳori ḳosom ḳorai ḳoisla, “Allae nichoe tumrare hefazot ḳorba, te tumra zaoar bala amar aḍḍiguin tulia loge ḳori niogi.”"]], [["Bade tara Shukkot ṭaun taki roana oia morubumir kinarao Etom namor zagat aia tambu gaṛila."]], [["Ar Mabude tarare fot sinanir lagi dinor bala megor saḳar surote roita, ar raitor balae for deḳanir lagi agunir saḳar surote tarar age-age zaita, erlagi tara rait-din homane solta farta."]], [["Manshor samne hamesha dinor bala megor saḳa ar raitor bala agunir saḳa roito."]]], [[["Mabude Musare ḳoila,"]], [["“Tumi Boni Israilre ḳo, tara guria aia Fama-Hirut namor zagar ḳandat Migdul ar doriar mazamazi, Bal-Safon elaḳar samne doriar soro tambu gaṛita."]], [["Ita deḳle Feraune mono ḳorbo, Boni Israile kunubae fot na faia guraguri ḳorte ḳorte morubumit aṭki gesoin."]], [["Ami Feraunor dilre fashan banaimu, he tumrar ḳore ḳore ḳedanit aibo. Teu Feraun ar tar sifai oḳoloredi amar nam uzila oibo; ita dekia Mishori oḳoleo buziliba, amiu Mabud.” Mabudor hukum mafik Boni Israile oula ḳorla."]], [["Hasau Mishoror bashsha Feraune zebla ḳobor failo, Boni Israil oḳol bagi gesoin, huniau Feraun ar tar uzir-naziror dil firigelo. Tara ḳoila, “Hae, hae! Amra ita kita ḳorsi? Itare amrar gulami taki ḳene saṛlam?”"]], [["Oḳan ḳoiau Feraune tar zuddor rot hazanir hukum dia, tar sifai oḳolre zuit ḳorailo."]], [["He tar ḳas shoktiman soe-sho rot, Mishoror hokkol rotain ar erar saloḳdar sifaireo loge loilo."]], [["Mabude Mishoror bashsha Feraunor dilre fashan ḳorilla, he Boni Israilor ḳore ḳore ḳedanit ailo. Era zebla himmot ḳori aṭia zaira, ou shomoe he erare dorat ailo."]], [["He Mishor deshor hoḳol guṛ soar sifai, rotala sifai shoho asta armi dol loia erare dorar lagi erar ḳandat aillo. Ou shomoe Boni Israil oḳol doriar faro Bal-Safonor samne Fama-Hirutor ḳandat asla."]], [["Tara ḳandat ateu Boni Israile saia deḳla, tarar ḳore oia Mishori sifai aira; dekiau zanor ḍore Mabudor dorbaro ḳandon lagaila."]], [["Tara Musare ḳoila, “Mishoro ḳoebor dibar zaga nai dekia, amrare martae ḳori ou morubumit loia aiso ni? Tumi ita kita ḳorlae? Ḳene amrare Mishor taki bar ḳorlae?"]], [["Mishoror bitre amra tumare ḳoisi na ni, amrare ono roite deo, amra Mishorintor gulami ḳori? I morubumit morar saite Mishorintor gulami ḳorau to amrar lagi bala asil.”"]], [["Musae tarare ḳoila, “Tumra ḍoraio na. Hoḳole nirai oia deḳo, Mabude aiz kila basain. Ou zeta Mishorintore oḳon deḳrae, itare ar kunudinu deḳtae nae."]], [["Tumra oḳon shanti o, deḳo, Mabudeu tumrar fokko oia zuddo ḳorba.”"]], [["Bade Mabude Musare ḳoila, “Tumi ḳene amar gese ḳandirae? Boni Israilre ḳo na samnedi aguaita."]], [["Ar tumar ator laṭire baṛaia doriar ufre usa ḳori doro, doriare dui bag ḳorilao. Teu tamam Boni Israil hukna bae aṭia doria far oiba."]], [["Kial rakio, ami Mishori oḳolor dil ola fashan banaimu, tara erare dorar niote doriat hamaiba. Erbade Feraun, tar sifai, tar rotain, tar guṛ soar oḳolor mazdi amar zalal-shan zair oibo."]], [["Feraunor hal-hokikot dekia baki Mishori oḳoleo buziliba, amiu Mabud.”"]], [["Ermaze Allar ze firista Boni Israilor age oia zaoat asla, ein zaga bodlaia Boni Israilor ḳore gelagi. En loge oia kudroti hou megor saḳao samne taki horia ḳore aillo."]], [["Ḳore aia Mishori ar Israili duio dolor mazḳano ubailo. Erlagi ou megor saḳar andaire Mishori oḳol andairt foṛigela, tara raitor bala Boni Israilor ḳanda loita farla na. Oile Boni Israilor samne raitor balao megor saḳar forsha roilo."]], [["Bade Musae doriar ufre tan at baṛaila, ar Mabude hara rait kub zure fubali haoa dia doriar fani horaia dui baṭ ḳorilla, doria hukaia mazedi hukna fot baroilo."]], [["Boni Israil oḳole hukna fae doriar mazdi roana dila, doriar fani tarar ḍaine-baue oalor laḳan ubai roilo."]], [["Ita dekia Mishori oḳole tarare ḳedaia doriar hou hukna fotedi gela. Feraunor hokkol rot, guṛa, ar guṛ-soar oḳol ḳedai ḳedai doriar hou foto gia hamaila."]], [["Ar fotabala Mabude hou kudroti aguin ar megor saḳa taki Mishori sifair bae lannoti nozore saila, teu tara bedisha lagigela."]], [["Tain erar rotor sakka nosṭo ḳori dila, erlagi tarar kub ḳosṭo oile rot salanit roilo; ermaze tara eḳe-oinnore ḳoilo, “Oise, ar bad deo, amra Boni Israilor ḳor tone hori zai. Mabude nize tarar fokko oia, amrar loge zuddo ḳorra.”"]], [["Ou shomoe Mabude Musare ḳoila, “Tumi doriar ufre hirbar at baṛao. Tumar at baṛaile fani hirbar Mishorintor ufre, tarar rot ar guṛ soaror ufre aibbo.”"]], [["Musae doriar ufre at baṛaila, ar bian oar ageu doriar fani hirbar homan oigelo; Mishorinte ḍaine-baue douṛa-douṛi lagaila, oile Mabude tarare doriar fanidi baoai dila."]], [["Fani hirbar zagat aillo, tarar rotain, sifain, ar guṛ soar oḳol, mani Boni Israilor ḳore oia ḳedanit aora hokkolta fanie buṛi gelo, eguo zita roila na."]], [["Oile Boni Israil oḳole hukna fote doriar mazdi gela, tarar ḍaine-baue fani oalor laḳan ubai roilo."]], [["Ou nomunae Mabude hi din Mishori oḳolor at taki Boni Israilre basaila, tara nizor souḳe deḳla, Mishorintor mora lash doriar soro bashi roise."]], [["Mishorintor ufre Mabudor kudroti lila-ḳela dekia, Boni Israileo Mabudre ḍoraigela. Tara Mabudor ufre ar tan gulam Hozrot Musar ufre furafur iman anla."]]], [[["Allar kudrote Nil doria far oia aia harle Hozrot Musa ar tamam Boni Israile Mabudor name ou shukurana gozol gaila,"], ["“Ami Mabudor name gozol gaimu,"], ["hoḳolor samne tan kudroti mohima baṛise,"], ["guṛ soar shudda guṛainre tainu doriar fanit falaisoin."]], [["Mabudu to amar bol, tainu amar gozol,"], ["amare basanir ḳol-ḳobza tan ato ase."], ["Ou Mabudu amar Alla, amar baf-dadar Alla,"], ["ami tan hamd gaimu, tan lila-ḳela boean ḳormu."]], [["Mabud oila foeluan sifai, tan namu Mabud."]], [["Feraunor rotre ar sifaire tain fanit falaila,"], ["tar namḳora subedar oḳol Nil doriat buṛia morla."]], [["Goin fanie tarare gilillo,"], ["ar bari fattoror laḳan tara doriar tole gelagi."]], [["O Mabud, tumar ḍain atḳan kudroti lilae bora,"], ["tumar ate nichchoe dushmonre surmar ḳorse."]], [["Tumar birudde zetae lagsila, kudroti bole tarare goin gato falailae."], ["Tumar faṭail gozobi aguine, hukna ḳer-nerar laḳan tarare zalaililo."]], [["Tumar naḳor dome hoḳol fani dola oigelo,"], ["fanir fut oḳol zagat ubai roilo,"], ["doriar goin fani saḳa bonigelo."]], [["Dushmone ḳoisil, ‘Ami itare ḳedaia nimu,"], ["douṛaia nia dormu, tarar hoḳolta ḳaṛia ania baṭimu."], ["Tarar maldi ami maldar oimu, itadi amar monor ḳaish furaimu."], ["Amar toluardi maria tarar nam miṭailimu.’"]], [["Oile tumi fu dia batash dilae,"], ["ar doriae tarare gurililo,"], ["tara shishar laḳan goin fanit tolaigelo."]], [["O Mabud, kun deb-debi tumar homan?"], ["Ḳe tumar laḳan oto fobitro mohan,"], ["ar tumar moto boeonkor kudroti mohima ḳar ase?"]], [["Tumar bolala ḍain atḳan baṛailae,"], ["ar duniae tarare gilililo."]], [["Tumar ḳas maeae zerare basaiso,"], ["tarare to tumiu salairae,"], ["tumar afon kudroti bole tumar fobitro boshot ḳanat nirae."]], [["Ita hunia hokkol zatie ḳafira,"], ["Filistini bedin oḳolor mon soṭfoṭ ḳorer."]], [["Idumor shordar oḳol ḍoraia bedisha lagigela,"], ["Muabor neta oḳole tor-toraia ḳafila,"], ["Kenani oḳol ḍoraia horigela."]], [["Tarar bitre ḍor-ḳof aia hamaise,"], ["tumar ator ṭelae fattoror laḳan nirai oigese."], ["O Mabud, tumar proza oḳol, tumar ḳorida gulam oḳol,"], ["furafur far na oa forzonto tumi oula raḳso."]], [["Tumi erare nia gasor serar laḳan,"], ["tumar nizor faṛo ruibae."], ["O Mabud, hoḳanu tumar boshot ḳana,"], ["tumar afon ator goṛa fobitro ebadot ḳana."]], [["O Mabud, zug zug dori tumiu ḳali bashshai ḳorbae.”"]], [["Feraunor guṛain, tar rot ar guṛ soar oḳol zebla doriar maze hamaigelo, Mabude tarar ufre doriar fani firai anla, oile Boni Israil hoḳol to hukna fote doriar mazedi age aṭia geslagi."]], [["Harunor boin Hozrot Moriomo nobi asla, tain ḍugi ato loia bazaila, ar baki hoḳol beṭinteo tan ḳoredi ḍugi loia nasi-nasi baroi aila."]], [["Ar Moriomeo manshor samne oula gaila:"], ["“Tumra Mabudor name gozol gao,"], ["hoḳolor samne tan kudroti mohima baṛise,"], ["guṛ soar shudda guṛainre tainu doriar fanit falaisoin.”"]], [["Musae Boni Israilre Nil doria taki samnedi loia roana oila, ar Shur namor morubumit gela. Tarar zaoar foto tin din dori kunu fani faila na."]], [["Bade tara Marua namor eḳ zagat aila, oile hinor fanio ḳaita farla na, hinor fani kub titta. Erlagi ou zagar nam laglo Marua [mani, titta]."]], [["Ar manshe Musar birudde ḳana-ḳani ḳori ḳoila, “Amra oḳon fani ḳaitam kila?”"]], [["Musae Mabudor gese foriad ḳorla, Mabude tanre egu gas deḳai dila, tain hou gasre nia fanit falaila, ar fani miṭa oigelo."], ["Mabude hou zagat Boni Israilor forikka loila, ar tarar lagi niom-ḳanun batai dila."]], [["Tain ḳoila, “Tumra zudi kial ḳoria tumrar Alla Mabudor ḳalam huno ar ou laḳan amol ḳoro, ami zeta fosond ḳori ota ḳoro, amar hukum mano, te ami Mabude Mishori oḳolre zeta bemar-azar disi, ita kunu bemar tumrar ufre ditam nae; zano to, ami Mabud tumrar shifa ḳorneala.”"]], [["Heshe tara Elimo gia fousla, hino barogu fanir indara ar shottoirgu kezur gas asil. Tara ou fanir ḳandat tambu gaṛila."]]], [[["Bade tamam Boni Israile Elim taki roana dilaila. Mishor desh taki baronir bador sandor fonro tariḳo tara Sin namor morubumit aia azila. Sin oilo Tur Faṛ ar Elimor mazḳano."]], [["Ou shomoe tamam Boni Israile Musa ar Harunor birudde ḳana-ḳani lagaila."]], [["Era duiozonor birudde Boni Israile ḳoila, “Haere hae, itar ḳotae amra ḳene ailam, Mabude ḳene nizor ate amrare Mishor desho marla na? Hi shomoe amra gustor ḍegor ḳandat boitam, feṭ boria gust-ruṭi ḳaitam, oile itae amrare ufashe ar feṭor buḳe marta ḳori ono anchoin.”"]], [["Ikan hunia Mabude Musare ḳoila, “Ami tarare forikka ḳoria deḳmu, tara amar niom-ḳanun manoin ki na. Ami tumrar lagi megor nomunae behesti ḳani zomino saṛimu. Manshe baire aia haftar forteḳ dinor ḳani forti din tulia niba."]], [["Ḳali haftar soe nombor dino tara zeta tulia anba, ita toiar ḳorar bade oinno dinor ḳani taki ḍabul oizibo.”"]], [["Bade Musa ar Harune hokkol Boni Israilre ḳoila, “Mabudor birudde tumra zebla ḳana-ḳani lagaiso, te aiz hainja balau buzbae, ou Mabudeu tumrare Mishor taki bar ḳori anchoin."]], [["Bian oileu tumra Mabudor kudroti nur deḳbae, tain to hunchoin, tumra kita ḳana-ḳani ḳorso. Te amra ar kita zen, tumra amrar birudde otota matirae?”"]], [["Musae tarare ḳoila, “Mabude hainja bala tumrare gust diba, ar biane feṭ bora ruṭio diba. Mabudor birudde tumra zeta ḳana-ḳani ḳorso, ita tain hunchoin. Ashole amra duizon kita zen, tumra amrar birudde otota matirae? I mat to amrar birudde nae, tumra Mabudor biruddeu matirae.”"]], [["Erbade Musae Harunre ḳoila, “Tumi hokkol Boni Israilre zanai deo, tumra Mabudor birudde zeta matiso, ita tain hunchoin. Oḳon tumra aia Mabudor samne azir o.”"]], [["Teu Harune tarare ou shongbad zanaira, ou shomoe morubumir bae tarar souḳ foṛteu deḳoin, megor saḳar maze Mabudor kudroti nur zair oise."]], [["Ermaze Mabude Musare ḳoila,"]], [["“Ami Boni Israilor hokkol mat-ḳota hunchi. Oḳon tumi zanai deo, tara forteḳ din hainja bala ḳaiba gust ar biane ḳaiba feṭ bora ruṭi. Teu tara buzba, ami Allau tarar Mabud.”"]], [["Hasau hainja bala kuel fakir fal aia tarar asta kempo zam oigela, bador din biane kua foṛia kempor sairobae bizigelo."]], [["Beil oar bade ou kua hukaile deḳa gelo, shagur danar laḳan eḳ zator fatla zinish maṭir ufre foṛi roise."]], [["Ita dekia Boni Israile eḳe-oinne zikaila, “Oba, ita kita? Ita kita foṛse, amra ḳeu to sinram na.”"], ["Teu Musae ḳoila, “Ita to behesti ḳani, tumra ḳaitae ḳori Mabude dan ḳorsoin."]], [["Ou ḳanir ḳotau Mabude hukum disoin, forteḳ zone zarzir foribaror lagi ḳani tukaia neo. Goror hoḳolor lagi zon-mate eḳ feṭu ḳori tukaio.”"]], [["Teu tara oula ḳorla, manush onumane ḳeu besh ḳori nila, ḳeu ḳom nila."]], [["Bade feṭudi mafia deḳla, zein beshi tukaisla, tano beshi oise na, ar zein tuṛa tukaisla, tano ḳom oise na; hoḳoleu zarzir foribaror ḳanir onumane tukaisoin."]], [["Musae tarare ḳoila, “Tumra ḳail biankur ḳanir lagi ita muṭeu zomai toio na.”"]], [["Ta-o ḳeu ḳeu Musar ḳota na mania bador dinor lagio tuṛa toilo. Erlagi ita fosia kiṛa-fuk zonmia gondo baroilo; ita dekia Musa tarar ufre kub gusa oila."]], [["Ola forteḳ din fozore tara zarzir ḳanir onumane tukaito, oile roid gorom oileu ita golizito."]], [["Bade soe nombor dino tarar ḳanir lagi ḍabul ḳani, mani dui feṭu ḳori tukailo, ar gusṭir murobbi oḳole aia Musare zanaila."]], [["Musae tarare ḳoila, “Ita ṭik ase, Mabudeu oula hukum disoin; ḳail to haftar shesh din, Zummabar; Mabudor faḳ-fobitro din. Te tumrar zeta randar dorḳar ase ita aiz randilao, ar biran ḳorar zorur oile biran ḳoro, baki hoḳolta bador din biankur lagi toi deo.”"]], [["Ou Musar hukum mafik tara bador din forzonto ita goro toilo, itar maze kunu gondo-o baroilo na, kiṛaeo dorlo na."]], [["Bade Musae tarare ḳoila, “Aiz tumra ita ḳao, ḳaron aiz Mabudor faḳ-fobitro din, Zummabar. Aiz tumra bondor maze i ḳani faitae nae."]], [["Tumra haftat soe din i ḳani tukaio, oile shat nombor din to Zummabar, i din ita faitae nae.”"]], [["Ta-o kunu kunu zone shat nombor dino ou ḳani tukaibar lagi bare gelo, gia kunta failo na."]], [["Teu Mabude Musare ḳoila, “Tumra ar ḳotodin amar hukum ar niom-ḳanun bangitae?"]], [["Huno, tumrar ziranir lagi i Zummabar to Mabudeu tumrare disoin, erlagi tain haftar soe nombor dino tumrare dui dinor ḳani dein; oḳon taki ou shat nombor din, mani Zummabare tumra hoḳole zarzir goro roia ziraio, ḳeu goror bare zaio na.”"]], [["Er bad taki haftar shat nombor dino manshe ziraito."]], [["Boni Israile i ḳanir nam toilo, manna; ita deḳte dola ḍula bisir laḳan, ar ḳaite mou maḳail fiṭar laḳan moza."]], [["Bade Musae tarare ḳoila, “Mabude ou hukum disoin, tumra eḳ feṭu foriman manna tulia tumrar bador bongshodor oḳolor lagi zoma ḳori to, teu tarao deḳba, Mishor desh taki tumrare bar ḳori neoar ḳalo morubumir maze tain kita ḳaoaisoin.”"]], [["Musae Harunre ḳoila, “Tumi egu boeamor maze eḳ feṭu foriman manna tulia Mabudor samne to, ita tumrar oarishor for oarish dori zoma roibo.”"]], [["Mabude Musare zela hukum ḳorsla, ou laḳan Harune ou manna boeamo borla. Bade tain fobitro shonduḳor maze shahadot pattoror samne toila."]], [["Boni Israile sallish boros dori i manna ḳailo, tara zotodin forzonto manush boshot ḳorar zaga, mani Kenan deshor shimanat aia na fousilo, otodin ou ḳaniu ḳaila."]], [["Eḳ feṭu oilogi, eḳ furaror dosh baṭor eḳ baṭ."]]], [[["Bade Mabudor hukume tamam Boni Israil Sin morubumi taki roana dia, eḳ zaga taki aroḳ zagat gia gia heshe Rofidimo aia tambu gaṛila, oile hino manshor ḳaoar fani asil na."]], [["Erlagi manshe Musar loge ḳaijja ḳori ḳoila, “Amrare ḳaoar fani deukka.”"], ["Musae tarare ḳoila, “Tumra ḳene amar loge ḳaijja ḳorrae? Ḳene Mabudre forikka ḳorrae?”"]], [["Manshe fanir fiase ḳahil oia Musar birudde gali-galaz ḳori ḳoila, “Tumi amrare martae ḳori Mishor desh taki ancho ni? Amrare, amrar huruttaintore, amrar foshur falre anafanie martae ḳori ono ancho ni?”"]], [["Teu Musae Mabudor gese foriad ḳori ḳoila, “Ami i manshore kita ḳortam? Ar tuṛa deri oileu to tara ḳankoṛdi iṭaia amare mariliba.”"]], [["Mabude zuaf dila, “Tumi ze laṭidi Nil nodo baṛi marslae, hou laṭi ato lo, ar Boni Israilor ḳoezon murobbire loge loia manshor age age zao."]], [["Gia harle ami Tur faṛor ḳandat eḳ fattoror ufre azir oimu, tumi ou fattoro baṛi marle ogu taki fani baroibo, teu manshe ḳaita farba.” Hasau Musae Israilor murobbi oḳolor samne oula ḳorla."]], [["Ou Rofidimo aia manshe ḳaijja ḳori ḳoisla, “Mabud kita amrar loge asoin ni, na hori gesoin?” Oula ḳoia tara Mabudre forikka ḳorsla ḳori, i zagar nam oilo Masa [mani, forikka] ar Mariba [mani, ḳaijja]."]], [["Ou shomoe Boni Israilor loge zuddo ḳorar lagi Amaleki sifai oḳol Rofidimo aila."]], [["Teu Musae tan ḳadim Hozrot Iusare ḳoila, “Tumi amrar manush taki laṛai ḳorra zon basia nia, Amaleki oḳolor loge zuddo ḳorat zao. Amio ḳail Allai kudroti laṭi ato loia faṛor ufre ubaimu.”"]], [["Iusaeo Musar hukum mafik kam ḳorla. Amaleki oḳolor loge zuddo ḳorla, Musa, Harun, ar Hur, ou tino zon gia faṛor ṭillar ufre uṭla."]], [["Bade deḳa gelo, Musae zoto shomoe at usa ḳori raḳoin, oto shomoe Boni Israilor dol zitoin, oile Musae at lamaileu Amaleki dol zitoin."]], [["Aste aste Musar at bar oa dorlo. Ou tara eḳan fattor ania Musare boibar bebosta dila. Ou fattoror ufre Musa boila, Harun ar Hur duiozone Musar dui galat ubaia tan at usa ḳori dorla. Teu shuruz ḍubar ag forzonto tan at usa roilo."]], [["Erlagi Amaleki sifair loge zuddo ḳoria Iusa zitigela."]], [["Bade Mabude Musare ḳoila, “Ita iad raḳar lagi tumi eḳan kitabor maze lekia to ar Iusareo zanao. Mono rakio, ami duniar buḳ taki Amaleki oḳolor nam miṭailimu.”"]], [["Musae eḳan kurbani ḳana banaia er nam toila, Mabud namu amar zuddor zanḍa."]], [["Tain ḳoila, “Mabudor namor zuddor zanḍa amra ato loi, teu Mabudeo oarishor for oarish dori Amaleki oḳolor loge zuddo ḳorba.”"]]], [[["Allae Hozrot Musare ar tan bonda Boni Israilre zoto laḳan rohom ḳorsoin, ita hoḳolta Musar hour Madian deshor imam Shuaibor ḳano gelo. Mabude Boni Israilre Mishor desh taki kila bar ḳori anchoin, eota tain hunla."]], [["Musae age tan bibi Sofurare hour baṛit faṭai disla, erlagi tan houre Musar bibire ar duio fuare nizor gese raḳla."]], [["I duio fuar mazor eḳzonor nam asil Zarsum [mani, boitol]. Musae ḳoila, “Ami bin desho boitolor laḳan roiram.”"]], [["Ar dusra zonor nam asil Eliezer [mani, Alla shohae]. Tain ḳoila, “Amar bafor Alla amar shohae oia amare Feraunor toluar taki hefazot ḳorsoin.”"]], [["Musar hour Shuaibe Musar bibi ar tan duio fuare loia Musar gese aila. Ou shomoe Boni Israil ar Musar tambu asil Allar faṛ Turor ḳandat."]], [["Tan hour ono aia Musare ḳobor dila, “Ami tumar hour Shuaib. Te ami tumar bibi ar duio fuare loia ono aisi.”"]], [["Ḳobor faia Musae tan houror loge deḳa ḳorat baroila. Tain maṭit shoizda ḳoria tan hourre salam ḳorla ar maear hunga dila. Bade duiozone bala-bura zikaia hari tambur bitre hamaila."]], [["Mabude Boni Israilor fokko loia Feraun ar Mishori oḳolor loge zeta zeta ḳorsoin, ita hokkolta tan hourre hunaila. Mishor taki zaoar bala tarar ḳoto ḳosṭo oisil ar Allae kila tarare basaisoin eotao tanre zanaila."]], [["Ar Mabude Mishori oḳolor at taki Boni Israilre azad ḳoria tarare zoto laḳan asan ḳorsoin, ita hunia tan hour kub kushi oila."]], [["Tain ḳoila, “Hoḳol tarif Mabudor, zein Feraun ar Mishori oḳolor at taki tumrare azad ḳorsoin."]], [["Oḳon ami nizeo buziar, hoḳol devtar saite Mabudu mohan. Ḳaron Mishorinte zeta befar loia tumrar birudde bahaduri ḳorta, itar ḳobza taki tainu tumrare basaisoin.”"]], [["Bade Musar hour Shuaibe Allar name Zalail Kurbani ar hoḳol zator kurbani zuit ḳori loia aila. Heshe Harun ar Boni Israilor murobbi oḳol aia, Musar houror loge boia Allar samne ḳana-fina ḳaila."]], [["Bador din Musae manshor bisar-shalish ḳorat boila. Bisaror lagi manush aia bian taki hainja forzonto hara din tan samne ubai roila."]], [["Musae ola ḳorra dekia tan houre ḳoila, “Tumi manshore loia ita kita ḳorrae? Kitar lagi tumi eḳla ono bisaro boiso, ar bian taki hainja forzonto hoḳol manush tumar gese ubai roise?”"]], [["Musae zuaf dila, “Bisaror befare Allai foesala hunar lagi manush amar gese ain."]], [["Tara kunu ḳaijja-fosad ḳorle amar ḳasat ain, aile ami duio dolor bisar ḳori, ar Allai hukum-ahkam tarare batai.”"]], [["Teu Musar houre ḳoila, “Tumi zelaḳan ita ḳorrae, ita to bala nae."]], [["Ila ḳorle tumi ar tumar hoḳol manusho ḳahil oizibae. I ḳam tumar takkot taki beshi, tumi eḳla ita kulaitae fartae nae."]], [["Te ami tumare ḳoiar, tumi amar foramish huno, ete Allao tumar loge roiba. Tumi manshor bisar-asar foesala ḳorar niote, tarar imam hishabe hoḳol befar Allar samne azir ḳorio."]], [["Ar manshoreo Allar hukum-ahkam talim dio. Tara kila solta, kita ḳorta na ḳorta, ota tarare buzaio."]], [["Ar tumi erar maz taki basia oula joiggo manush bar ḳoro, zera Allare ḍorain, hok fote soloin, ar gush ḳaoare gin ḳoroin. Erare tumi manshor bisar-asaror daeitto deo. Era kunu zonre azar zonor ufre, ḳeurore sho zon, ḳeurore fonchash zon, ar ḳeurore dosh zonor ufre bisar-asaror bar deo."]], [["Erau hamesha manshor bisar-insaf ḳorba. Huru-muru hoḳol bisar tara ḳorba, ḳali boṛo boṛo bisar tumar gese anba. Teu tumar bar kisu ḳombo, tarao tumar loge kisu bar boukka."]], [["Allar hukum faia tumi zudi oula ḳoro, te tumi kulaitae farbae, ar mansheo arame zarzir zagat zaita farba.”"]], [["Musae tan houror foramish manla, tain zela ḳoila, Musae oula ḳorla."]], [["Musae tamam Boni Israil taki basia ufozukto manush tukaia, tara ḳeurore azar zon, ḳeurore sho zon, ḳeurore fonchash ar ḳeurore dosh zonor ufre neta banaila."]], [["Era hamesha manshor bisar-asar ḳorta. Ḳali boṛo boṛo goṭona oḳol Musar ḳasat anta, ar huru huru hoḳolta tara miṭaita."]], [["Heshe Musae tan hourre bidae dile, tain nizor desho toshrif nilagi."]]], [[["Mishor desh taki Boni Israil oḳol baronir bade, tin nombor sandor foela dinu tara Rofidim oia Sinai morubumit fousila. Ono aia tara morubumir Tur faṛor samne tambu gaṛila."]], [["Mishor desh taki Boni Israil oḳol baronir bade, tin nombor sandor foela dinu tara Rofidim oia Sinai morubumit fousila. Ono aia tara morubumir Tur faṛor samne tambu gaṛila."]], [["Ermaze Hozrot Musa Tur faṛor ufre Allar dorbaro gela. Mabude faṛor ufre taki tanre ḍakia ḳoila, “O Musa, tumi Iakubor aolad oḳolre ḳo, Boni Israilre zanai deo,"]], [["Ami Mabude Mishori oḳolor dosha kita goṭaisi, ita to tarar nizor souḳe deḳsoin. Sile zela tar baichchare ḍaḳnadi boia ney, amio ou nomunae tumrare amar gese boia anchi."]], [["Oḳon tumra zudi amar tamam hukum-ahkam mano, ar amar logor oada adae ḳoro, te duniar hokkol zatir maz taki tumrau oibae amar ḳas shompod. Mono rakio, hara duniar hoḳoltau amar eḳtiaro."]], [["Tumrare diau ḳaim oibo amar imam oḳolor bashshai, tumrau oibae amar fobitro zati. Te amar ou buliḳanain tumi Boni Israilre zanao.”"]], [["Ou Musae aia Boni Israilor murobbi oḳolre dola ḳoraila. Dola ḳoraia ḳoila, Mabude tanre kita kita hukum disoin."]], [["Teu hoḳol manshe eḳloge ḳoila, “Mabude zela bataisoin, amra ola hokkolta ḳormu.” Manshe zemone zuaf dila, Musae gia Mabudor dorbaro ola zanaila."]], [["Ar Mabude Musare ḳoila, “Ami zebla tumar loge batchit ḳormu, ou batchit zate manshe nizor ḳane hunto fare, erlagi ami gono eḳ megor saḳar maze roia batchit ḳormu. Teu manshe ita hunba, ar tumar ufre hor-hamesha furafur ekin raḳba.”"], ["Bade Musa gia tararo hoḳol ḳota Mabudre zanaila."]], [["Ikan hunia Mabude Musare ḳoila, “Tumi aiz ar ḳail duio din manshor ḳasat gia tarare faḳ-saf ḳoro. Tara zarzir ḳafoṛ-sufoṛ doia deuk."]], [["Tara forshu dinor lagi toiar ouk, ou din ami Mabud Tur faṛor ufre lamia aia tara hoḳolre didar dimu."]], [["Te tumi faṛor sairobae eḳṭa shimana ṭik koria dilao. Dia tarare hushiar ḳori ḳo, tara zanu i faṛo na uṭe ar faṛor shimanat na soe. Ḳeu zudi i faṛo soe, te tar shaza oilo mout."]], [["Marar bala tar gotoro at na dia, tare fattor ba tir maria marbae. He manush ouk ba zanuar ouk tare marilibae. Ḳali eḳloge bout shomoe shinga bazanir aoaz hunle, tara ou faṛor ḳandat aita farba.”"]], [["Teu Musae faṛo taki lamia aia manshore faḳ-saf ḳorla, manshe tarar ḳafoṛ-sufoṛ doia dilo."]], [["Musae tarare ḳoila, “Tumra forshu dinor lagi zuit o, ermaze ḳeu bibir loge milamisha ḳorio na.”"]], [["Hasau hou forshu din aile bianku bala faṛor ufre Allar kudroti megor saḳa deḳa gelo, kub beshi megor ḍak-zilkani shuru oilo. Zure zure shingar aoaz huna gelo, teu Boni Israilor kempor bitoror hoḳol manush ḍoraia ḳafa dorla."]], [["Ou shomoe Musae manshore Allar samne neoar lagi kemp taki bar ḳorla. Tara hoḳol gia faṛor lamat ubaila."]], [["Ar asta Tur Faṛ dumae bori gelo, Mabud-Moulae agunir laḳan nuror surote faṛor ufre toshrif anla. Iṭ-baṭṭar dumar laḳan duma uṛa shuru oilo ar asta faṛ zuṛi bezuita ḳaf shuru oilo."]], [["Shingar aoaz aro zure zure bazilo. Ou shomoe Musae Allar loge matila, ar Allaeo nizor aoazdi Musar mator zuaf dila."]], [["Mabud nize Tur faṛor matat lamia aia Musare ḍakila, teu Musa uṭia faṛor ufre gela."]], [["Gia harle Mabude tanre ḳoila, “Tumi lamat zao, gia manshore ḳoṛa ḳori ḳoia ao, arnae amare deḳar lagi tara shimana far oia ufre aibba. Aile bout manush mara zaiba."]], [["Ar ze imam oḳol hamesha amar samne azir oin, ashole tarar ḳamu amar samne azir oa, tarao nize nizore faḳ-saf ḳorba. Arnae ami tarar ufreo gozob ḍalimu.”"]], [["Musae Mabudre zuaf dila, “Tara to emneu Tur faṛo aita nae, afne ageu amrare ḳoṛa hushiari disoin. Amra-o faṛor sairobae dag dia afnar lagi faḳ shimana algaisi.”"]], [["Oile Mabude tanre ḳoila, “Na, tumi lamat zao. Bade tumi ar Harun duiozone milia ufre aio. Kial rakio, kunu imam ba dusra kunu manush zate shimana saṛia amar ḳasat na ain, aile ami tarar ufre lannoti gozob ḍalmu.”"]], [["Ikan hunia Musa lamat gela, gia manshore hoḳolta zanaila."]]], [[["Bade Mabude formaila,"]], [["“O Boni Israil oḳol, ami Allau tumrar Mabud. Mishor deshor gulami taki amiu tumrare bar ḳori anchi."]], [["“Amar bodola tumra dusra kunu devta manio na."]], [["“Tumra fuza ḳorar niote kunu devta banaio na. Asmanor kuntar laḳan, zominor kuntar laḳan ba fanir mazor kuntar laḳan kunu devta banaio na."]], [["Mono rakio, ḳali ami Allau tumrar Mabud. Amar faona ebadot ami sai. Erlagi tumra itar fuza ḳorio na, kezmoto ḳorio na. Huno, zera amar birudde guna ḳore, ami tarar gunar fol tarar tin sair ḳandan forzonto bortai."]], [["Oile zera amar ashik bonia amar hukum-ahkam amol ḳore, ami tarar azar azar oarish forzonto amar obiram maea-mohobbot deḳaimu."]], [["“Beḳama kunu ḳarone tumrar Alla Mabudor nam muḳo loio na. Ḳeu zudi ḳamoḳa Mabudor nam loe, te kunumonteu amar shaza taki rehai faito nae."]], [["“Iad ḳoria Zummabarre fobitro din manio."]], [["Tumra haftat soe din ḳam ḳorio, zarzir hoḳol ḳam adae ḳorio,"]], [["oile shat nombor din oilo Zummabar, tumar Alla Mabudor name ziraibar din. I din tumi, tumar fua-fuṛin, tumar gulam-bandin, tumar goru-gadain, tumar gaut ba ṭauno rora musafir ba bin-deshi, ḳeu kunu zator ḳam-ḳaz ḳorio na."]], [["Zano to, Mabude soe dine asman-zomin, doria ar erar mazor hoḳolta foeda ḳorsoin, bade shat nombor din ziraisoin, kunu ḳam ḳorsoin na. Ou dinre Mabude rohomot dia pakdin ḳorsoin."]], [["“Tumrar ma-bafore ijjot ḳorio. Teu tumrar Alla Mabude ze desh diba, hou desho tumrar haeati baṛibo."]], [["“Kun ḳorio na."]], [["“Zina ḳorio na."]], [["“Suri ḳorio na."]], [["“Ḳeuror birudde misa shakki dio na."]], [["“Oinno manshor gor-duaror bae lalos ḳorio na, tarar bou, gulam-bandi, goru-gada, ba kunu kichchur bae llalos ḳorio a.”"]], [["Boni Israile zebla faṛ taki megor ḍaḳ, zilkani, shingar aoaz, ar duma baronit deḳla, dekia tara duroi takiu ḍoraia ḳafa dorla."]], [["Tara Musare ḳoila, “Afneu amrar loge matoukka, amra hunmu; oile Allae amrar loge batchit ḳorle to amra morizimu.”"]], [["Musae tarare ḳoila, “Tumra ḍoraio na. Allae tumrare forikkat falaisoin, zate tumrar zano Allar ḍor hamae, ḍoraia tumra guna taki basia ro. Erlagiu tain nize didar disoin.”"]], [["Hoḳol manush duroi ubai roila, ar Musa Allai hou megor ḳalnir andarir maze hamaila."]], [["Mabude Musare ḳoila, “Tumi Boni Israilre ḳo, tumra nizeu to deḳlae, ami Mabude asman taki tumrar loge batchit ḳorlam."]], [["Erlagi ebadot ḳorar niote, amar bodola dusra kunuzat devta banaio na. Tumra shuna ba rufadio nizor kunu deb-debi banaio na."]], [["“Amar lagi ḳali maṭi dia kurbani ḳana banaio. Er ufre tumrar Zalail Kurbani ar Salamoti Kurbanir goru-sagol ania kurbani dio. Zeta zagainto ami amar nam iad ḳorai dimu, hou zagainto ami nize azir oia tumrare dua dimu."]], [["Tumra amar lagi fattordi kunu kurbani ḳana bananit lagle, hi fattorguin ḳaṭio na. Er ufre atiar salaile tumra itare nafaḳ banailibae."]], [["Amar kurbani ḳana oula ḳori banaio, zate er ufre uṭte kunu moi ba siṛi na lage. Ḳaron siṛi bae uṭat gele kiba tumrar lemṭa deḳa zaibo.”"]]], [[["Mabude Musare aro ḳoila, “Tumi Boni Israilre amar ou niom-ḳanun oḳol zanao."]], [["“Tumra zudi kunu Ibrani beṭare ḳorid ḳoria gulam banao, te ou gulame soe bosor tumrar gulami ḳorbo, bade shat bosoror bala tar ges taki kunta na nia, tare emneu azad ḳori dibae."]], [["He zudi eḳla tumrar gese ae te eḳlau zaibo; ar zudi boure loge loia ae, te bou loia zaibo."]], [["Oile tar munibe zudi tare bia ḳorai taḳe, ar tar kunu huruta-muruta oin, taile i beṭi ar huruttain munibor geseu roiba; he ḳali eḳla azad oibo."]], [["Ar hi gulame zudi saf ḳori ḳoe zen, he tar munib, ar tar bou-baichchar maeae, erare saṛia zaito nae,"]], [["te i malike tare loia Allar dorbaro azir oibo. Tare duaror ḳopaṭ ba soukaṭor loge uba ḳoria munibe shik dia tar ḳano fur ḳorbo. Teu he hara zindegi bor munibor gulamit roibo."]], [["“Kunu manshe zudi bandigirit dibar lagi tar nizor fuṛire besilae, te gulam oḳol zela soe bosor bade munibor baṛi taki emneu azad oizain, ou fuṛi to ila azad oito nae."]], [["Tair munib zudi tair ufre kushi na oin, te ṭeḳa-foeshar bodola taire azad ḳori dite oibo. Taire dusra kunu zatir manshor gese besibar eḳtiar nai, ḳaron munibe to tan nizor daeitto adae ḳorsoin na."]], [["Oile munibe zudi tan nizor fuar lagi taire fosond ḳoria nein, te taire afon fuṛir laḳan hoḳol ḳemota dite oibo."]], [["Munibe zudi ou bandire bia ḳorar bade, dusra kunu ḳoinnare bia ḳore, ta-o i bandir kuraki, ḳafoṛ-sufoṛ ar shorilor faona hok taire deoa lagbo."]], [["He zudi ou tino hok furafur adae na ḳore, te i fuṛire eḳdom bina foeshae azad ḳori dite oibo."]], [["“Mair ḳaia zudi kunu manush morizae, te zegie tare marse, tareo ḳatol ḳorte oibo."]], [["Oile he nize zudi kun na ḳorar niote mare, aḳta kunu ḳarone goṭizae ba ami Allar morzie ita oe, te ou kuni zon gia ola kunu zagat bagito farbo, ze zagar ḳota ami tumrare ḳoimu."]], [["Ar ḳeu zudi zania-hunia ichcha ḳori ḳeurore kun ḳoria, bade aia amar kurbani ḳanar geseo ashroe loe, ta-o hon taki dori nia tare ḳatol ḳorte oibo."]], [["“Ze manshe tar afon ma ba bafor ufre at tule, tare nichoe ḳatol ḳorte oibo."]], [["“Ḳeu zudi kunu manshore suri ḳoria ania besilae, ba ou manshore tar gese faoa zae, te tare nichoe ḳatol ḳorte oibo."]], [["“Ze manshe afon ma ba bafore gali-galaz ḳore, tareo nichoe ḳatol ḳorte oibo."]], [["“Kunu manshe ḳaijjat lagia zudi logor zonre ṭushi ba fattordi mare, i mair ḳaia ou zon na morleo bisnat hutia foṛono taḳe,"]], [["heshe uṭia laṭi bor dia sola-fira ḳorar zorur oe, te zegie tare marse tare ḳatol ḳorio na. Ḳali hou zonor ḳam-ḳazor ḳeti ar tar shullo-ana daoai ḳoros dite oibo."]], [["“Ḳeu zudi tar ḳorida gulam-bandire laṭi dia mare ar mair ḳaia ogu morizae, te ere shaza dite oibo."]], [["Oile mair ḳaoar dui-eḳdin bade zudi basia roe, te kunu shaza deoa lagto nae, ḳaron ou gulam to tar nizor samana asil."]], [["“Maramari ḳorat lagia zudi aḳta ḳeu kunu beṭire maʼre ar tair feṭor baichcha nosṭo oizae, oile ar kunu ḳeti na oe, te ou beṭir zamair dabi ar bisari-shalishor bibesona mafik ere ḳeti-furon dite oibo."]], [["Oile zudi tair aro kunu ḳeti oe, taile ere ou laḳan shaza dibae;"]], [["Zanor bodola zan, souḳor bodola souḳ, dator bodola dat, ator bodola at, faor bodola fao,"]], [["zalanir bodola zalani, zoḳomor bodola zoḳom, dagor bodola dag dite oibo."]], [["“Ḳeu zudi tar ḳorida gulam ba bandir kunu sokut marae souḳ nosṭo oizae, te ou souḳor bodola he i gulamre azad ḳori dite oibo."]], [["Zudi maria er dat falai dey, ta-o ere azad ḳori deoa lagbo."]], [["“Kunu gorue gutaia zudi kunu beṭa ba beṭire marilae, te gorur malikre kunu shaza deoa lagto nae. Ḳali hi gorure ḳankoṛdi iṭaia marilite oibo, i gorur gust ḳeu ḳaito farto nae."]], [["Oile i gorur zudi hamesha oula gutanir ḳaichchot taḳe, ar hi malikre hushiar ḳorar badeo he iṭare aṭḳae na, ermaze i gorue kunu beṭa ba beṭire marilae, te i gorure ḳankoṛ maria marilite oibo, ar tar malikreo marilite oibo."]], [["Zudi i malikor gese kunu ḳeti-furon saoa oe, taile he ou zorimana dia nizor zan basaito farbo."]], [["I gorue zudi kunu huruttare gutaia marilae, taile erlagio ou homan niom oibo."]], [["Kunu gorue zudi ḳeuror gulam ba bandire gutaia marilae, taile gorur malike hi gulamor malikre tish tola foriman rufa dite oibo ar hi gorureo ḳankoṛ mari marilite oibo."]], [["“Ḳeu zudi kunu gator muk kulia toe ba gat kudia igur muḳ guria na toe, ar i gator bitre kunu goru ba gada foṛizae,"]], [["taile gator malike foshur malikre ḳeti-furon dite oibo. Oile i mora foshu faibo gator malike."]], [["“Ḳeuror gorue zudi aroḳzonor gorure gutaia marilae, te hou zita gorure besia, er dam ar mora gorur damo era duiozone homan-homan ḳori baṭia niba."]], [["Oile ag taki zudi zanahuna taḳe zen, i gorue ola gutae, ar tar malike tare na aṭḳae, te gorur bodola goru dite oibo, bodola deora zone ou mora goruṭa faibo."]]], [[["“Ḳeu kunu manshor goru ba meṛa-sagol suri ḳoria ania zudi besilae ba zobo ḳorilae, te eḳ gorur bodola fasgu, eḳ meṛa ba sagolor bodola sairgu firot dite oibo."]], [["Sure tar surir malor ḳeti-furon dite oibo, oile tar zudi ḳeti-furon dibar kunu takkot na taḳe, te tare besia er ḳeti-furon adae ḳorte oibo. Suri ḳora goru-gada ba meṛa-sagol zudi suror gese zita faoa zae, taile he ita egur bodola dugu firot dite oibo."], ["“Kunu sure zudi surit gia goro hamaibar bala dora ḳailae ar zoḳom oia morizae, taile tare marar lagi marra zon daei oito nae. Oile shuruz uṭar bade zudi dinor bala ila oe, te i kunor lagi he daei oibo."]], [["Sure tar surir malor ḳeti-furon dite oibo, oile tar zudi ḳeti-furon dibar kunu takkot na taḳe, te tare besia er ḳeti-furon adae ḳorte oibo. Suri ḳora goru-gada ba meṛa-sagol zudi suror gese zita faoa zae, taile he ita egur bodola dugu firot dite oibo."], ["“Kunu sure zudi surit gia goro hamaibar bala dora ḳailae ar zoḳom oia morizae, taile tare marar lagi marra zon daei oito nae. Oile shuruz uṭar bade zudi dinor bala ila oe, te i kunor lagi he daei oibo."]], [["Sure tar surir malor ḳeti-furon dite oibo, oile tar zudi ḳeti-furon dibar kunu takkot na taḳe, te tare besia er ḳeti-furon adae ḳorte oibo. Suri ḳora goru-gada ba meṛa-sagol zudi suror gese zita faoa zae, taile he ita egur bodola dugu firot dite oibo."], ["“Kunu sure zudi surit gia goro hamaibar bala dora ḳailae ar zoḳom oia morizae, taile tare marar lagi marra zon daei oito nae. Oile shuruz uṭar bade zudi dinor bala ila oe, te i kunor lagi he daei oibo."]], [["“Ḳeu zudi tar goru-sagol nizor bagano ba ketor maze raḳat gia saṛi dey, ar itae gia manshor ketor foshol ḳailae, te tar nizor ketor hoḳol taki bala ongsho bodola dia ḳeti-furon dite oibo."]], [["“Kunu zaga taki aguin lagia zudi zuf-zongol zole, ar bade ou aguin gia ḳeuror ketor maze banda muiṭ, ṭeki ba asta ket zolizae, te aguin zegie zalaisil, he itar ḳeti-furon dibo."]], [["“Ḳeu zudi aroḳzonor gese mal-samana ba ṭeḳa-foesha amanot toe, ar amanotdaror gor taki ita suri oizae, te ou sur dora foṛle, sure er ḍabul firot dibo."]], [["Oile sur dora na foṛle, hi goror malike nizeu ita lukaise ni, oḳan zanar lagi tare Allar dorbaro azir ḳorbae."]], [["“Aroḳzonor doḳolo ase, oula kunu goru-gada, meṛa-sagol, finnor ḳafoṛ ba zekunu arail samana dekia ḳeu zudi mono ḳore iṭa tar mal, taile iṭar salishir lagi tara duiozon gia Allar dorbaro azir oibo. Allae zare dushi shaibosto ḳorba, he tar birudi zonre er ḍabul firot dibo."]], [["“Ḳeu zudi tar goru-gada, sagol-meṛa ba oinno kunu foshure kunu girostor gese raḳat dey, ar ogu morizae, zoḳom oizae ba araizae, oile er kunu shakki na mile,"]], [["te ou giroste nizeu zen ita ḳorse na, iṭa he Mabudor samne gia ḳosom ḳoria miṭmaṭ ḳorbo. I foshur malikeo ikan mante oibo, tain kunu ḳeti-furon faita nae."]], [["Oile i girostor ges taki zudi iṭa suri oizae, te malike ḳeti-furon faibo."]], [["Zudi kunu zongli zanuare dori igure marilae, taile er formanor lagi ogur faṛa-siṛa ṭukrain ania deḳani lagbo. Teu er kunu ḳeti-furon lagto nae."]], [["“Ḳeuror ges taki ḳuzia ana kunu foshu zudi malikor aforḳe zoḳom oe ba morizae, te zein ḳuzia anchoin, ein er ḳeti-furon diba."]], [["Oile malikor samneu zudi oula oe, te ḳeti-furon lagto nae. I foshu zudi ṭeḳa dia baṛa ḳori ana oe, te ou baṛar ṭeḳau oibo er ḳeti-furon."]], [["“Biar aḳt oise na oula kunu shoti fuṛire ḳeu zudi misa matia ania tair loge zina ḳorilae, taile hou beṭae fuṛir bafore zorimana dia ou fuṛire bia ḳorte oibo."]], [["Oile fuṛir bafe zudi tar fuṛire i fuar gese bia dite kunu monteu razi na oe, ta-o i zorimana dite oibo."]], [["“Kunu zadugir beṭire tumi zita rakio na."]], [["“Kunu foshur loge ḳeu zina ḳorle, tare nichoe ḳatol ḳorte oibo."]], [["“Ḳali Mabud saṛa dusra kuntar name zudi ḳeu kunu boli-foshad dey, te tareo shesh ḳorilte oibo."]], [["“Kunu bin-deshi manshor loge bad bebohar ḳorio na, tare zulum ḳorio na. Mono rakio, tumrao eḳ shomoe Mishor desho musafir aslae."]], [["“Kunu ṛaṛi beṭire ba kunu etim huruttare duḳ dio na."]], [["Tarare duḳ dile tara zudi ḳande, te i ḳandon nichoe ami ḳobul ḳormu."]], [["Ete amar gusa oibo aguin borabor. Tumra zuddot foṛia morbae, tumrar bouo ṛaṛi oibo, tumrar huruttaino oula etim oiba."]], [["“Tumra zudi amar kunu obabi bondare ḳoroz deo, taile shudkuror laḳan tar ges taki shud nio na."]], [["Ḳeuror gotoror saddor bondok raḳle, shuruz ḍubar ageu tar saddor firot dilaio."]], [["Ḳaron uṛibar lagi oṭau tar eḳmatro shombol. Ikan nilegi he kita uṛia hutibo? Huno, he zudi amar gese ḳande, te ami to rohmanur rohim, ami tar ḳandon hunmuu."]], [["“Tumi Allar birudde matio na, tumar kunu bisarok-shalishreo boddua dio na."]], [["“Tumrar ketor foshol ba anguror shorbotor ze baṭ amare dibar ḳota, amar i baṭ dite deri ḳorio na. Tumra hoḳolor boṛo fuain amare dilaibae."]], [["Tumrar goru-basur ar sagol-meṛar lagio ou eḳ shoman hukum. Itar hoḳol boṛo meda baichchain shatdin forzonto tarar maʼr gese roiba, aṭ dinor din amare dilaibae."]], [["“Tumrau oibae amar faḳ-fobitro bonda. Zongli zanuare maria falaise, ila kunu zandaror gust tumra ḳaio na; ita kukurre ḳaoaio."]]], [[["“Tumra misa kunu bodnam bar ḳorio na. Fokkofati ḳori misa shakki dia kunu ḳobis manshore shaijjo ḳorio na."]], [["Shomazor doshzone oinnae ḳorer dekia tumio oula ḳorio na. Kunu mamla-mokoddomar shakki deoat gia, shoktiala dolor fokko loia oinnae ḳam ḳorio na."]], [["Ar kunu goribor bisaro gia, he gorib gotikeu tar fokko loio na."]], [["“Tumar dushmonor kunu goru-gadare be-fote zaoat deḳle, iṭa firaia ania tar gese dio."]], [["Tumare ingshae ila kunu manshor gadare baror tole foṛigese deḳle, tare ila falaia zaio na. Tare tulat tumi oboshshoi shaijjo ḳorbae."]], [["“Kunu goribor mamla-mokoddomat oinnae salishi ḳorio na."]], [["Hazail misa mamla taki horia roio. Kunu be-ḳosur ba ni-oforadi manshore moutor shaza dio na. Zegie ila oinnae ḳorbo, tare ami saṛtam nae."]], [["Gush ḳaio na, ḳaron gushe souḳala manshoreo anda ḳorilae. Gushe bala manshor mator mazeo fes lagai dey."]], [["“Kunu bin-deshi manshor ufre zulum ḳorio na. Musafiror hal-hokikot to tumra zano, ḳaron tumrao Mishor desho musafir aslae."]], [["“Tumra eḳ lagare soe boros zomino ket ḳorio ar foshol ḳaṭio,"]], [["bade shat nombor boroso zomino kunu ket na ḳoria fotit rakio, zominre aram dio. Ete zomino emneu zeta folibo, ota tumrar gorib oḳole ḳaia basiba. Tara neoar bade zeta foṛi roibo, ita zongli foshu-fakinte ḳaiba. Tumrar anguror bagan ba zoetun baganor lagio ou hukum manio."]], [["“Tumra haftat soe din ḳam ḳorio, oile shat nombor din to Zummabar, idin kunta ḳorio na. Teu tumrar goru-gadae ziraiba, ar tumrar baṛit zonmise i gulam ar musafir oḳolor zaneo aram faibo."]], [["“Ami tumrare zeta hukum dilam, ita kub hushiar oia amol ḳorio. Kunu devtar nam muḳo loio na, itar nam zanu tumrar muḳo na huna zae."]], [["“Tumra forteḳ boros tinbar amar name id adae ḳorio."]], [["Foela, Ḳamir saṛa Ruṭir Id adae ḳorio. Ami zela hukum ḳorsi, ekkere ou laḳan Abib sandor shatdin ḳamir saṛa ruṭi ḳaio, ḳaron ou sando tumra Mishor taki baroia aislae. Idor shomoe lilla-sodga saṛa tumrar ḳeu zanu ḳali ate amar gese na ae."]], [["Dusra, tumra Foshol Daoar Id manio. Ketor maze tumra zeta ruiso, ita daoar bade foela foshol diau id ḳorio. Tisra id, bosoror hesh sando baganor faḳna fol baṛit anar bade Ḍera-goror Id ḳorio."]], [["Ou tino idor shomoe, bosoro tinbar tumrar hoḳol beṭain aia hoj ḳorar niote ami Alla malikor samne azir oio."]], [["“Tumra zebla amar name foshu kurbani deo, ou shomoe ḳamirala kunuzat ruṭi itar loge furaia lilla dio na. Idor shomoe amar name zeta foshu kurbani dibae, itar sorbiala ṭukrain bian forzonto rakio na."]], [["Tumrar ketor hoḳol taki bala foshol, tumrar Alla Mabudor goro anio."], ["“Ar huno, kunu sagolor baichchar gust tar maʼr dud dia randio na."]], [["“Ami tumrar lagi ze zaga zuit ḳori raḳsi, hono tumrare hefazote fousanir lagi, ami tumrar age age eḳzon firista faṭaimu."]], [["Tumra en ḳota mon dia hunio ar manio, en loge to amio asi. Hushiar roio, en birudde zaio na. Arnae ein tumrar oforad maf ḳorta nae."]], [["Oile tumra zudi en hukum mano, ar ami zela ḳoisi oula solo, taile tumrar dushmonor loge ami dushmoni ḳormu, zera tumrar birudde lagbo, ami tarar birudde lagmu."]], [["Amuri, Hiṭṭi, Farizi, Kenani, Hibbi ar Zibuzi oḳolor desho amar firistae tumrare nia haraiba. Ami tara hoḳolṭire binash ḳorilimu."]], [["Tumra tarar devtare fuza ḳorio na, kezmoto ḳorio na, ar hinor manshe zeta ḳoroin tumra ita ḳorio na. Tumra tarar deb-debir murtin ar tarar fuzar monḍop oḳol bangia surmar ḳorilio."]], [["Tumra ḳali tumrar Alla Mabud, mani amar ebadot ḳorio. Teu tumrar rizeḳor maze rohomot dimu, ar tumrar hokkol bemar-azar dur ḳormu."]], [["Tumrar deshor kunu beṭir feṭor hurutta nosṭo oito nae, ḳeu aṭkura roito nae. Ami tumrare furafur haeati forzonto basaia raḳmu."]], [["Tumra zoto zatir ḳasat zaibae, tarar dilor maze ag taki amar ḍor-ḳof foeda ḳormu, tarare bedisha banailimu. Tumrar hokkol dushmon ḳoredi bagiba."]], [["Hibbi, Kenani ar Hiṭṭi oḳolre tumrar shamna taki ḳedaibar lagi, ami tumrar age ḳori bingulor fal faṭaimu."]], [["Oile ami tara hokkolre eḳoi bosoror bitre ḳedaitam nae, arnae asta desh fotit roia zongli zanuare boriziba, bade itae tumrare sataiba."]], [["Ami aste aste tarare ḳedaimu, ar tumrar manush baṛia asta desh abad ḳorbae."]], [["Ami Nil doria taki Filistini deshor shagor forzonto, ar douknor morubumi taki Furat gang forzonto tumrar deshor shimana gaṛmu. I desho zera boshot ḳorer tarare tumrar ato shofimu, ar tumra tarare i desh taki ḳedai dibae."]], [["Tarar loge ba tarar devta oḳolor loge tumra kunu chukti ḳorio na."]], [["Tumrar deshor bitre tarare roibar dio na. Arnae tara tumrare amar ges taki horaia gunar fote ṭania nibogi. Tumra zudi tarar deb-debir fuza ḳoro, taile nichchit tumrao tarar fando hamaibae.”"]]], [[["Mabude Musare ḳoila, “Tumi ar Harun, Harunor fuain Nadab ar Abihu, ar Boni Israilor shottoir zon murobbi neta amar gese uṭia ao. Aibar bala tumra duroi taki amare shoizda ḳorio."]], [["Oile ḳali tumi eḳla amar ḳasat ufre aibae, ar keu nae. Erar loge ar kunu Boni Israil zanu na uṭe.”"]], [["Musae manshor gese aia Mabudor hokkol ḳalam ar ain-ḳanun hunaila, ita hunia hoḳol manshe eḳloge ḳoila, “Mabude zotota bataisoin ita hokkolta amra manmu.”"]], [["Mabudor batail hoḳol ḳalam Musae lekia toila. Bador din fozore uṭia faṛor lamat eḳan kurbani ḳana banaila, ar Boni Israilor baro gusṭire iad raḳar lagi barogu kuṭa banaila."]], [["Bade tain Boni Israilor zuan oḳolre faṭaila ar tara Mabudor name bout Zalail Kurbani dila, ar bout bisal zobo ḳoria Salamoti Kurbanio dila."]], [["Musae kurbanir lour ordeḳ nia ḳoeṭa baṭit toila, ar baki ordeḳ nia kurbani ḳanar ufre siṭai dila."]], [["Bade tain Allar loge milonor usillar niom-ḳanun leḳa kitabḳan tilaot ḳori manshore hunaila. Ita hunia manshe zuaf dila, “Amra Mabudor hoḳol hukum hunmu, tain zotota ḳoisoin hoḳolta manmu.”"]], [["Oḳan hunia Musae lou loia manshor ufre siṭaia ḳoila, “I lou oilo Allai milonor hou usillar lou, ze usilla Mabude tan hoḳol shorto mafik tumrar loge boail ḳorsoin.”"]], [["Teu Musa, Harun, Nadab, Abihu ar Boni Israilor shottoir zon murobbi neta faṛor ufre uṭla."]], [["Tara nizor souḳe Boni Israilor Alla Pakor didar deḳla. Tara deḳla, Allar fao mubaroḳor tole ase, soḳsoḳa lil moni fattoror toiari saṭor laḳan, asmanor nomunae saf."]], [["Boni Israilor murobbi oḳole Allare deḳleo tain erare marar lagi at tulla na. Tara tan didar faila ar ḳaoa-daoa ḳorla."]], [["Bade Mabude Musare ḳoila, “Tumi ou faṛor ufre amar ḳandat ao, aia ḳoe din ro. Manshore talim dibar lagi amar ze hukum-ahkam fattoror ufre leksi, ota ami tumare dimu.”"]], [["Teu Musae tan ḳadim Iusare loge loia faṛo uṭla, ar Musa Allar faṛo gela."]], [["Tain murobbi oḳolre ḳoia gela, “Amra firot aibar ag forzonto afnara amrar lagi ono bar saiba. Harun ar Hur afnarar ḳasat asoin, kunu ḳaijja-fosad lagle erar gese zaiba.”"]], [["Musa faṛo uṭteu asta faṛ megor saḳae guri gelo,"]], [["ar Tur faṛor ufre Mabudor nuror tozolli zair oilo. Soe din asta faṛ megor saḳae gura roilo. Shat nombor din ou megor saḳa taki Mabude Musare ḍakila."]], [["Boni Israile Mabudor nuror tozolli deḳla, tara deḳla faṛor ufre agunir laḳan zoler."]], [["Faṛ baia uṭi-uṭi Musa hou megor bitre hamai gela. Tain sallish din, sallish rait hou faṛo roila."]]], [[["Mabude Musare ḳoila,"]], [["“Tumi Boni Israilre ḳo, tara amar gese dan-ḳoerat loia azir ouk. Tarar nizor kushie zeta dan ḳorba, ota tumi shomzia rakio."]], [["Tarar ges taki ou laḳan mal shomzio;"]], [["“Amar roar lagi tumi Boni Israil oḳolredi faḳ-fobitro eḳan zaga toiar ḳoraibae. Teu ami tarar loge boshot ḳormu."]], [["Amar roar gor ar mal-samanar befare ami tumare zela nomuna deḳaimu, ekkere ou laḳan ḳori hoḳolta tiar ḳoraio."]], [["“Tara babla laḳṛi dia egu shonduk banaiba. Iṭa lambae aṛai at, deṛ at fash ar deṛ at usa."]], [["Er bare-bitre ḳaṭi shunadi lefia dio, ar sairo kinarao shunar noksha lagaio."]], [["Hunaror aguindi fuṛia sairṭa shunar ḳoṛa er sairo kunat lagaio, o galat duiṭa ar ho galat duiṭa lagaio."]], [["Babla laḳṛidi dugu benda banaia shunadi lefia dite oibo."]], [["Shondukre boia near lagi duio galar ḳoṛar mazedi, ou duio benda harani lagbo."]], [["Benda duioṭa shonduḳor ḳoṛar bitre harail roibo, iguin kulio na."]], [["Ami amar hukum-ahkam leḳa ze fobitro shahadot fattor tumare dimu, tumi iṭa ou shonduḳor bitre toio."]], [["“Ḳaṭi shunadi shonduḳor eḳan sani banaio, oḳanor ufre gunar kofora adae ḳora oibo. I sani lambae aṛai at ar fashe deṛ at oibo."]], [["Tumi hou sanir kinarao shuna fiṭaia dugu karubi banaio. Ou karubi deḳte Duldul guṛar laḳan ḍaḳna-ala. Banaia shonduḳor dui galat lagaio, o galat eḳṭa, ar ho galat eḳṭa. Duio karubi sanir loge ou laḳan ḳori shunadi banani lagbo, zeta astaṭa ḳali eḳ siz oe."]], [["Tumi hou sanir kinarao shuna fiṭaia dugu karubi banaio. Ou karubi deḳte Duldul guṛar laḳan ḍaḳna-ala. Banaia shonduḳor dui galat lagaio, o galat eḳṭa, ar ho galat eḳṭa. Duio karubi sanir loge ou laḳan ḳori shunadi banani lagbo, zeta astaṭa ḳali eḳ siz oe."]], [["Er ḍaḳna duioḳan ufredi melail roibo, ar er saear tole taḳbo shonduḳor sani. Duio karubi mukamuki uba taḳbo, ar tarar souḳ roibo sanir bae."]], [["I sanire shonduḳor ufre lagaio, ar amar hukum-ahkam leḳa ze shahadot fattor tumare dimu, ou fattor tumi shonduḳor bitre toio."]], [["I shahadot shonduḳor sanir ufre duio karubir mazḳano, ami tumare didar dimu. Ou didaror shomoe Boni Israilor lagi amar hoḳol ain-ḳanun zanaimu."]], [["“Babla laḳṛi dia dui at lamba, eḳ at fash ar deṛ at usa ḳori eḳan ṭebul banaio."]], [["Oḳanre ḳaṭi shunadi lefia sairo kinarao noksha lagaio."]], [["Ṭebulor sairo kinarao sair angul usa ḳori eḳ haz dibae, hazor maze shunadi noksha ḳorbae."]], [["Ṭebulor sairo kunat sairo faear ufre shunar sairṭa ḳoṛa lagaibae."]], [["I sairo ḳoṛain ṭebulor kunar hou usa hazor tole lagaio, zate ṭebul boia neoar bala ḳoṛar bitre benda harail zae."]], [["Benda duioṭa babla laḳṛidi banaia shunadi lefibae, ou bendadi ṭebul boia nibae."]], [["Ṭebulor uforor tal-bashon, Allar name Shorbot-Fanir Kurbanir zog ar mog, hoḳolta ḳaṭi shunadi banani lagbo."]], [["Ou ṭebulor ufre amar samne hamesha fobitro ruṭi toibae, i ruṭi zanu shob shomoe toa oe.”"]], [["Mabude Musare ḳoila, “Tumi ḳaṭi shunadi eḳan seragdani banaibae, seragdanir tola ar uforor ḍanḍi ḳaṭi shuna fiṭaia goṛaibae. Er ḍanḍi, fulor laḳan fiala, kuṛi ar fafṛi oḳol seragdanir loge eḳano lagail roibo."]], [["Seragdanir ḍanḍir dui galat tinṭa ḳori muṭ soeṭa ḍal taḳbo."]], [["Forteḳ ḍalor maze zobafulor laḳan tingu ḳori fiala taḳbo. Seragdanir soeo ḍalo eḳlaḳan ḳam ḳora oibo."]], [["Seragdanir mul ḍanḍir mazeo zobafulor laḳan sairṭa fiala taḳbo."]], [["Ou mul ḍanḍi taki baroil soeṭa ḍalor maze, foela duio ḍalor zuṛat egu kuṛi, dusra duio ḍalor zuṛat arok kuṛi, ar heshor duio ḍalor zuṛato kuṛi dio."]], [["Kuṛi ar ḍal hoḳolta seragdani taki baroibo, hoḳolta milia ek chiz oibo. Astaṭau ḳaṭi shuna fiṭaia banani lagbo."]], [["Erbade shatṭa lem banaia ou seragdanir ufre ou laḳan ḳori lagani lagbo, zate lem zalanir bade seragdanir samna for oe."]], [["Lemor fita saf ḳorar simṭa ar zalail fitar sali toar lagi ḳoegu baṭi, ḳaṭi shunadi banani lagbo."]], [["Seragdanir hoḳolta bananir lagi eḳ mon ḳaṭi shuna lagbo."]], [["“Huno, ou faṛor ufre tumare zela noksha deḳail oilo, ekkere ou laḳan ḳori hoḳolta banaio.”"]]], [[["Mabude Musare ḳoila, “Tumi dosh ṭukra fesail sutardami lilen ḳafoṛdi amar goror bitoror forda banaio. Ar lil, baingoni, lal sutadi bala ustadredi ermaze karubi oḳolor sobi bain ḳoraio."]], [["Hoḳol ṭukrain eḳ mafor oibo, lambae aṭaish at ar fashe sair at."]], [["I ṭukraintor fasḳan fasḳan ḳori eḳano zuṛa dia, duḳan boṛo terfal banaite oibo."]], [["Boṛo terfalor foela ṭukrar fashor ek kinarao lil sutadi hukor fur banaite oibo. Dusra ṭukrato oula ḳorte oibo."]], [["Foela terfalor kinarao fonchashgu hukor fur ar dusra terfalo oula fonchashgu fur dite oibo. Duio boṛo terfalor hukor fur egu aregur ulṭamuḳa taḳbo."]], [["Bade shunadi fonchashgu huk banaia hou furor mazedi haraia, boṛo duio terfalre aṭḳai dio. Teu i duio ṭukradi eḳan gor tiar oibo."]], [["“Amar goror ufor gurar lagi sagolor ruma dia terfalor laḳan egaroḳan ṭukra banani lagbo."]], [["Hoḳol ṭukrain eḳ mafor oibo, tish at lamba ar sair at fash."]], [["On taki fas ṭukra eḳloge zuṛa dia boṛo eḳ terfal banaite oibo. Ar baki soe ṭukra zuṛa dia, boṛo aroḳ terfal banaia harle, ou dusra terfalor ze ṭukra baṛoti roibo, oḳanre tambur samnor bae dui bainj ḳori dite oibo."]], [["Foela boṛo terfalor fashor ek kinarao fonchashgu hukor fur banaite oibo, ar dusra terfalo-o oula oibo."]], [["Bade fitol dia fonchashgu huk banaia hou hukor furor maze haraia, ou boṛo duio terfal eḳano zuṛa dite oibo. Teu i duio terfal milia eḳan sani oibo."]], [["Sagolor rumar boṛo terfalor ze ada ṭukra baṛoti oibo, ikan ḳoredi loṭḳail roibo."]], [["I terfalḳan tolor ḳafoṛ taki eḳ at boṛo oae ikan duio galabae loṭḳail roia hara gorre gurilibo."]], [["Er ufor gurar lagi lal rong ḳora meṛar samṛadi aroḳan terfal banaia guri dite oibo. Bade er ufre fu’r samṛadi sani toiar ḳori guri dite oibo.”"]], [["Mabude Musare ḳoila, “Amar goror lagi babla laḳṛidi ḳoeḳan freim banani lagbo."]], [["Forteḳ freim banaibae dosh at lamba ar deṛ at faṛ."]], [["Ou freimo dugu ḳori faea taḳbo. Hoḳol freim eḳlaḳan banaite oibo."]], [["Dokkin galar lagi bishḳan freim banani lagbo."]], [["I freimor faear tole deoar lagi sallishgu rufar bura banani lagbo, forteḳ freimor dui faear lagi dugu bura lagbo."]], [["Amar goror uttor galar lagiao bishḳan freim lagbo,"]], [["ar forteḳ freimor faear lagi dugu ḳori sallishgu rufar bura banani lagbo."]], [["Foismor galar lagi, mani ḳor galar lagi soeḳan freim,"]], [["ar ḳoror duio kunar lagi aro duḳan freim lagbo."]], [["I dui freimre dui kunar duio freimor loge tole-ufre eḳano zuṛa dite oibo. Fortek kunar dui freim daror freimor loge batti maria eḳloge zuṛa dite oibo. Duio kuna eḳlaḳan oibo."]], [["Teu ḳoredi aṭḳan freim oibo, ar forteḳ freimor tole deoar lagi dugu ḳori shulogu rufar bura lagbo."]], [["“Tumi freimre zuṛa dibar lagi babla laḳṛidi ḳoegu lamba batti banaio."]], [["Er maze fasgu batti goror eḳ galar lagi, ar baki fasgu aroḳ galar lagi, ar fasgu lagbo ḳor gala, mani fosim galar freimor lagi."]], [["Freimor mazḳano lagail ou battidi hoḳol freimor eḳ mata taki aroḳ mata forzonto aṭḳaibae."]], [["Freimḳanain shunadi lefte oibo, ar batti haranir lagi shunar ḳoṛa banaia freimo lagaite oibo. I batti oḳolo shunadi lefte oibo."]], [["Amar goror ze noksha tumare ou Tur faṛor ufre deḳailam, tumi ekkere ou laḳan ḳori iṭa toiar ḳoraio.”"]], [["Mabude Musare ḳoila, “Tumi lil, lal, baingoni suta ar fesail dami lilen ḳafoṛdi eḳan forda banaio. Bala kunu ustadredi er ufre karubi oḳolor sobi bain ḳoraio."]], [["I fordaḳan babla laḳṛidi sairṭa kuṭir loge lagaia shunar ḳoṛadi loṭḳai dibae, kuṭir matat shunar ḳoṛa lagaibae. Ar kuṭiguin shunadi lefaibae, kuṭir tolat rufar bura lagaibae."]], [["Fordar uforor lilen ḳafoṛo lagail hukor loge fordaḳan loṭḳail roibo. I fordar ḳore shahadot shonduk toibae. Fordadi amar goror herem shorif, mani ḳas faḳ zaga ar faḳ zagar mazḳano beṛa dio."]], [["Ou herem shorifor bitre shahadot shonduḳor ufre er sani lagaio."]], [["I fordar bare faḳ zagar uttor galat fobitro ruṭi toibar ṭebulḳan toio, ar er ulṭamuka dokkin galat toio seragdani."]], [["“Amar goror duaror lagi eḳan forda banaio, ikan dami lilen ḳafoṛdi banaia hari, lil, baingoni, lal rongor sutadi noksha ḳorio."]], [["I fordar lagi shunar ḳoṛa ar babla laḳṛir fasṭa kuṭi banaio. Kuṭiguin shunadi lefaio, kuṭir tolat fitolor fasgu bura lagaio.”"]]], [[["Mabude Musare ḳoila, “Tumi babla laḳṛidi fas at lamba, fas at fash ar tin at ubi dia sairkuni ḳori eḳan kurbani ḳana toiar ḳoraio."]], [["Er sairo kunar ufre laḳṛidi sairṭa hing dio. Ou hing kunar laḳṛi kudia banani lagbo, i astaḳan eḳ siz oibo. Bade fura kurbani ḳana fitoldi lefaio."]], [["Kurbani ḳanar sali tular boṛo samos ar gamla, lou toar baṭi, gust tular simṭa, angra toar fatil, hoḳolta fitoldi banaio."]], [["Fitoldi eḳan zali banaibae. Er sair kunat sairṭa fitolor ḳoṛa lagaio."]], [["Kurbani ḳanar tola taki uforor mazamazi zagar taṛiar tole ou zali boaio."]], [["Kurbani ḳana boia nibar lagi babla laḳṛidi dugu benda banaio, banaia duiogu fitoldi lefio."]], [["I bendain ḳoṛar bitredi harani lagbo. Teu kurbani ḳana boia neoar bala duio bendain kurbani ḳanar dui galabae taḳbo."]], [["Kurbani ḳana toḳtadi banaia er bitre pak rakio. Ami ou faṛor ufre tumare zela noksha deḳailam, ekkere olaḳan ḳori banani loaio."]], [["“Amar goror sairobae uṭan taḳbo. Er dokkin galabae eḳ-sho at rakio, i muka dibae dami lilen ḳafoṛor forda."]], [["I forda ṭananir lagi bishgu kuṭi dibae. Kuṭir tolat dibae eḳṭa ḳori fitolor bura, forda ṭananir lagi rufar ḳoṛa ar bandibar tar lagaibae."]], [["Uttor galabae eḳ-sho at uṭan raḳbae. Hono-o forda dio, bishgu kuṭi, bishgu fitolor bura, kuṭir loge lagaio rufar ḳoṛa ar tar."]], [["Foisme fonchash at uṭan rakio, hono-o ḳoeḳan forda, doshgu kuṭi, fortek kuṭir tolat eḳṭa ḳori bura dio."]], [["Fubedio fonchash at uṭan rakio;"]], [["Geiṭor eḳ galat fonro at lamba forda, tinṭa kuṭi ar tinṭa bura lagaibae,"]], [["ola dusra galato fonro at forda, tinṭa kuṭi ar tinṭa bura dio."]], [["Uṭanor geiṭor lagi sairṭa kuṭi, sairṭa bura ar bish at lamba eḳan forda. Fordaḳan dami lilen ḳafoṛdi banaia lil, baingoni, lal sutadi noksha ḳoraio."]], [["Uṭanor sairo galar hokkol kuṭire bandibar tar ar ḳoṛa oibo rufar, er tole fitolor bura taḳbo."]], [["Uṭankan lambae eḳ-sho at ar fashe fonchash at oibo. Er sairobae fas at ubi forda dio, forda oibo dami lilen ḳafoṛor, ar kuṭintor tole dio fitolor bura."]], [["Amar goror ḳamor hoḳol siz fitoldi banaibae, mul tambu ar uṭanor beṛar ṭanar rosir tolor fereg oḳol fitolor oibo."]], [["“Tumi Boni Israil oḳolre hukum dio, tara zoetun sesia tel banaia tumar gese anto, zate lem hamesha zalail roe."]], [["Milon-tambur shahadot shonduḳor samne ze fordaḳan taḳbo, ou fordar bare Harun ar tar fuainte hainja taki fozor forzonto, Mabudor samne lemguin deḳa-huna ḳorba. Amar ou hukum zanu Boni Israile oarishor for oarish dori hor-hamesha amol ḳore.”"]]], [[["Mabude Musare ḳoila, “O Musa, Boni Israilor maze imamoti ḳorar lagi tumar bai Harun, tar fua Nadab, Abihu, Ali-Azor ar Isamarre tumar samne anao."]], [["“Tumar bai Harunor ijjot ar shundor baṛanir lagi fobitro lebas toiar ḳorao."]], [["Ami faḳ ruhu dia zeta ustad oḳolre ḳarigori ḳamor aḳol-hekmot disi, tumi hou ḳarigor oḳolre hukum deo, tara Harunor lagi oula fobitro lebas banaukka, ze lebas ḳali amar imamotir ḳamo lage."]], [["I lebasor maze buḳor uforor toli, efron, alḳella, chegor ḳafoṛor fainjabi, faugṛi ar ḳomoro bandar ḳafoṛ banaio. Tumar bai Harun ar tar fuainte zate amar imamoti ḳam ḳorta faroin, erlagi tarar faḳ-fobitro lebas banaio."]], [["Lebas banaite tara lil, baingoni, lal suta, ar dami lilen ḳafoṛ, erloge shunao lagaiba."]], [["“Fordan imamor efron banaibae lil, baingoni, lal suta, dami lilen ḳafoṛ, ar shunadi. Ita bala kunu ustadredi banaio."]], [["Efronor ḳandor dui gala zuṛa dibar lagi duḳan foṭṭi banaia, efronor uforor kunat lagaio."]], [["Efronor loge zuṛa lagail feṭor uforor belṭḳano efronor laḳan lil, baingoni, lal suta, dami lilen ḳafoṛ, ar shunadi banaio."]], [["“Tumi duiṭa akik fattor ania er ufre Israil, mani Iakubor fuaintor nam kudaia lekaio."]], [["Foela fattoror ufre, tarar zonmor hishabe boṛo taki huru muka soe zonor nam, ar dusra fattoror ufreo baki soe zonor nam kudaia leḳaio."]], [["Hunar oḳole dami fattoror ufre kudia zela shil banain, ekkere ou laḳan ḳori dugu fattoror ufre Israilor fuaintor nam kudaio."]], [["Fattor duiogu shunar zazoiror maze lagaia efronor ḳandor foṭṭir loge lagaio. Israilor fuaintor bae Mabudor nozor raḳar lagi, i fattor Harune Mabudor samne tar ḳandor maze lagaibo."]], [["Duio zazoiror loge shunadi banail duksa chein lagaio. Ou duio chein ḳaṭi shunadi rosir nomunae fesaia banaio."]], [["Duio zazoiror loge shunadi banail duksa chein lagaio. Ou duio chein ḳaṭi shunadi rosir nomunae fesaia banaio."]], [["“Amar rae-foesala zanar lagi bukur uforor toli banaio. Bala ustad kunu dorziredi banaio. Efronor ḳamor laḳan iṭao lil, baingoni, lal suta, dami lilen ḳafoṛ, ar shunadi banaio."]], [["Iṭa oibo lambae ada at, fashe ada at, sairkuna-ala dui bainj ḳora eḳan ḳafoṛ."]], [["Er ufre hair doraia sair hair fattor lagaibae. Foela harit iakut, fit, ar fanna moni."]], [["Dusra harit lal-moni, lil-moni ar hira;"]], [["Tin nombor harit firuz, gumed ar foddorag moni."]], [["Sair nombor hairo fuḳraz, boidurjo ar shuruz moni. I fattor oḳol shunar zazoirdi lagaio."]], [["Israilor baro fuar lagi baroṭa fattor lagbo. Ita eḳo fattoro eḳ eḳ fuar nam kudia lekaio, zela kudia shil banail oe."]], [["“Buḳor uforor tolir lagi ḳaṭi shunadi rosir laḳan fesaia duksa chein banaio."]], [["Shunar duiṭa ḳoṛa banaia buḳor ou tolir uforor kunat lagaio."]], [["Ar chein duiogesa duio ḳoṛar loge aṭḳaio."]], [["Duio ḳandor efronor samnor fitat shunar zazoiror loge cheinor eḳ mata bandio."]], [["Aro duiṭa shunar ḳoṛa banaia buḳor uforor tolir dui kunat lagaio. I duioṭa efronor loge buḳor tolir tole roibo."]], [["Bade aro duiṭa shunar ḳoṛa banaia, efronor ḳandor foṭṭir shoi toledi, feṭor uforor belṭor uforor silair ḳasat lagaio."]], [["Bade buḳor uforor tolir tolor ḳoṛar loge feṭor uforor noksha ḳora belṭor ḳoṛa lil sutadi bandio. Teu ou toli efronor ufre taki horto nae."]], [["“Faḳ zagat hamaibar bala Harune amar rae-foesala hunar lagi, buḳor uforor tolir ufre leḳa Israilor baro fuar nam lagaite oibo, i toliṭae tarare hor-hamesha Mabudor samne raḳbo."]], [["Amar rae-foesalar ou tolir bitre Urim ar Tummim rakio. Harun zebla Mabudor samne azir oibo, ou shomoe ita tar buḳor ufre roibo. Harune Boni Israilor lagi amar rae-foesala zanar upae hishabe hor-hamesha tar buḳor ufre Mabudor deoa ou siz raḳbo.”"]], [["Mabude Musare ḳoila, “Efronor tole lamba ze alḳella roibo, ikṭa furaṭau lil rongor sutadi banaio."]], [["Mata haraibar lagi er mazḳano pak rakio. I pak zaga zate na siṛe, erlagi er sairo gala doṛ ḳori bain ḳorte oibo."]], [["Lil, baingoni, lal rongor sutadi anuar folor laḳan banaia, ou alḳellar tolor muṛir sairobae lagaio. Ar itar maze maze dio shunar gungur."]], [["I muṛit dibae egu ḳori anuar ar egu gungur."]], [["Imamoti ḳorar bala Harune i lebas findibo. He zebla faḳ zagat Mabudor samne azir oibo, ar hon taki bare baroibo, ou shomoe ou gungur oḳolor aoaz huna zaibo, teu he morto nae."]], [["“Ḳaṭi shunadi eḳan fat banaia er ufre shilor laḳan kudia ou aeat lekaio, ‘Mabudor name faḳ-fobitro.’"]], [["I fatḳan faugṛir samnor galat lagaia lil sutadi bandio."]], [["Iṭa Harunor ḳofalor ufre roibo. Zoto faḳ-fobitro mal Boni Israile dan-ḳoerat loia aiba, itar hoḳol nomunar dush-tirutir bar Harune boibo. Mabude zate tarare ḳobul ḳoroin, erlagi Harune ḳofalor ufre i shunar fatḳan hamesha lagaia raḳbo."]], [["Imamor fainjabi ar faugṛi toiar ḳoraio chegor dami lilen ḳafoṛdi. Ḳomoro bandar ḳafoṛḳan sui-sutadi noksha ḳori banaio."]], [["“Harunor fuaintor ijjot ar shundoror lagi fainjabi, toki ar ḳomoro bandar ḳafoṛ toiar ḳoraio."]], [["Tumi tumar bai Harun ar tar fuaintore i ḳafoṛ findaio. Tarar matat fobitro tel ḍalia ḳelafoti dia imamoti ḳamo lagaio. Tumi tarare faḳ-fobitro ḳorio, zate tara amar imam oita faroin."]], [["Ḳomor taki urat forzonto shorom gurar lagi lilen ḳafoṛdi haf-penṭ banaio."]], [["Harun ar tar fuain zebla milon-tambut hamaiba, ba kurbani ḳanar gese faḳ zagat hamaia imamotir ḳamo lagba, ou shomoe tara ou haf-penṭ finba. Teu tara ni-oforadi roiba, morta nae. Harun ar tar oarishor silsilar lagi i ain hor-hamesha salu roibo.”"]]], [[["Mabude Musare ḳoila, “Tumi imam oḳolre ou laḳan faḳ-saf ḳorio, zate imam bonia tara amar ebadot ḳam salaita faroin. Tumi nikut egu bisal ar dugu meṛa anaio."]], [["Erloge nireḳ moedadi ruṭi, teldi baza fiṭa, ar tel maḳail safaṭi banaio. Ita kuntatu ḳamir mishaio na."]], [["Ota banaia eḳ ṭukrit loio, erloge hou bisal ar duio meṛa loia amar samne aio."]], [["Bade Harun ar tar fuaintore amar goror duaror ḳasat ania, fanidi naoai dio."]], [["Ar hou fobitro lebas oḳol ania Harunre findaio. Fainjabi, alḳella, efron ar buḳor uforor toli hoḳolta findaio. Efronor loge ustadi ator banail hou feṭor uforor belṭḳano bandia dio."]], [["Tar matat faugṛi findaio ar shunar fatdi banail fobitro tazḳano lagaio."]], [["Bade ḳelafotir tel tar matat ḍalia tare ḳelafoti dio."]], [["Tar fuaintoreo ania fainjabi findaio."]], [["Harun ar tar fuaintore ḳomoror ḳafoṛ bandia dio. Fuaintor matat dio toki. Ou laḳan Harun ar tar fuaintore imamor fodo boail ḳorio, zate siroḳalin niom hishabe imamotir fod ḳali tarar bongshot taḳe."]], [["“Bade hou bisalre tumi milon-tambur samne anio, Harun ar tar fuainte ogur ḳolla ataia diba."]], [["Atanir bade ou bisalre milon-tambur duaror ḳasat nia Mabudor samne zobo ḳorio."]], [["Zobo ḳoria harle tuṛa lou tumar angulit lagaia kurbani ḳanar hingor maze lagaio, ar baki lou kurbani ḳanar tole ḍali dio."]], [["Bisalor feṭor bitoror atboror sorbi, ḳoiljar uforor sorbi, duio kiḍni ar er sorbi, kurbani ḳanar ufre nia zalailio."]], [["Er gust, ḳal, atbor gufor shudda Boni Israilor kempor bare nia zalailio. Ita oilo guna mafir kurbani."]], [["“Bade hou duio meṛa taki egu meṛa anio, anle Harune ar tar fuainte ogur ḳolla ataia diba."]], [["Ar ou meṛare zobo ḳoria er lou nia kurbani ḳanar sairo galat siṭai dio."]], [["Meṛare ḳaṭia ṭukraia tar ṭeng ar feṭor bitoror hoḳolta doia, ḳolla ar baki ṭukraintor loge toio."]], [["Heshe i astagu kurbani ḳanar ufre nia zalailio. Ita oilo Mabudor name Zalail Kurbani, Mabudor niote agunit deoa kushboeala sodga."]], [["“Bade dusra meṛareo ania Harune ar tar fuainte ḳolla atai diba."]], [["Atanir bade ogure zobo ḳoria er tuṛa lou nia Harun ar tar fuaintor ḍain ḳanor lotit, ḍain ator ar ḍain faor buṛi angulor maze lagaio. Ar baki lou nia kurbani ḳanar sairo galabae siṭai dio."]], [["Bade ḳelafotir tel ar kurbani ḳana taki tuṛa lou loia, Harun ar tar fuaintor gotoro ar lebasor ufre siṭai dio. Teu lebas shudda Harun ar tar fuain faḳ-saf oiba."]], [["Tumi ou meṛar sorbi, sorbiala lengur, feṭor bitoror hoḳoltar uforor sorbi, ḳoiljar uforor sorbi, duio kiḍni, er sorbi, ar ḍainor ran nio, iṭa oilo imamoti ḳamo boailor lagi boḳshia dibar meṛa."]], [["Bade Mabudor nozoro toa ḳamir saṛa ruṭir ṭukri taki eḳan ruṭi, teldi baza eḳan fiṭa ar tel maḳail safaṭi eḳan loio."]], [["Loia ita hoḳolta Harun ar tar fuaintor ato dia, Mabudor samne raḳar niote usa ḳori doria Dulona Kurbani hishabe dulaibae."]], [["Ar ota tarar at taki nia, Mabudor samne kurbani ḳanar ufre, hou Zalail Kurbanir ufre zalailibae. Iṭa oilo Mabudor name agunit deoa sodga. Ou kushboeala kurbanie Mabud kushi oin.”"]], [["Mabude Musare ḳoila, “Tumi Harunre imamotir ḳamo boail ḳorar lagi, ḳelafoti boḳshibar meṛar sinar ṭukra loia, Mabudor samne Dulona Kurbani hishabe usa ḳori dulaibae. Iṭa oilo tumar baṭ."]], [["Harun ar tar fuaintore imamotir ḳamo boailor lagi Dulona Kurbanir meṛar sina ar ran hoḳolta tumi faḳ-fobitro ḳorio."]], [["Ou laḳan Boni Israilor deoa ou kurbanir ṭukrain hor-hamesha Harun ar tar fuainte faiba. Ita oibo Mabudor name Boni Israilor deoa Salamoti Kurbanir eḳṭa ongsho."]], [["“Harunor bebohar ḳora fobitro lebas oḳol tar oarish oḳole faiba. Ou lebas findia tara ḳelafoti faiba ar imamotir ḳamo boail oiba."]], [["Harunor bade tar ze fua imam oia milon-tambur faḳ zagat ḳam ḳorbo, he shatdin forzonto i lebas tar gotro raḳbo."]], [["“Ḳelafoti boḳshibar meṛar ou gustḳanain nia kunu fobitro zagat randibae."]], [["Harun ar tar fuainte milon-tambur duaror ḳasat boia, ṭukrit toa hou ruṭir loge ou gust ḳaiba."]], [["Imamor ḳamo boail ḳorar lagi, tarare faḳ-saf ḳorar lagi, ḳanir zeta siz oḳol gunar mafir lagi kurbani deoa oibo, ita ḳali Harun ar tar fuainte ḳaiba. Ar keu ita ḳaito farto nae, ḳaron ita oilo faḳ-fobitro ḳana."]], [["Ou boail ḳorar kurbanir meṛar kunu gust ba ruṭi zudi bian forzonto roizae, te ita zalailite oibo, ḳeu ḳaito farto nae, ita to faḳ-fobitro."]], [["“Harun ar tar fuaintor lagi, ami tumare zotota ḳorar hukum disi, tumi oula ḳorio. Boail ḳorar ou ḳam tumi shatdin bora ḳorio."]], [["Guna mafir kofora hishabe tumi forteḳ din egu ḳori bisal kurbani dibae. Ar kurbani ḳanare faḳ-fobitro ḳorar lagio ou laḳan kurbani dio, ar faḳ-saf oar lagi fobitro tel ḍalio."]], [["Kurbani ḳanare faḳ-fobitro ḳorar lagi shatdin bora kurbani dia, guna mafir kofora adae ḳoria faḳ-fobitro ḳorio. Teu i kurbani ḳana eḳ moha-fobitro zaga oibo. Zekunu zinish i kurbani ḳanat suaile, ita faḳ-fobitro oizibo."]], [["“Er bad taki forteḳ din i kurbani ḳanar ufre, eḳ boros boeoshor dugu meṛar baichcha kurbani dibae,"]], [["egu biane ar egu hainja bala."]], [["Foela meṛar baichchar loge eḳ sher nireḳ moeda ar eḳ sher zoetunor fisha tel mishaite oibo. Ar Shorbot-Fanir Kurbanir lagi anguror eḳ sher shorboto Allar name dibae."]], [["Hainja bala ze meṛa kurbani dibae, erlogeo biankur laḳan Foshol Kurbani ar Shorbot-Fani Kurbanir hoḳolta dite oibo. Ita oilo Mabudor niote agunit deoa kushboeala kurbani."]], [["“Oarishor for oarish dori milon-tambur duaror gese, mani amar samne forteḳ din i Zalail Kurbani dite oibo. Hono ami tumrare didar dimu, tumar loge batchit ḳormu."]], [["Boni Israilor gese ami hono didar dimu, ar amar kudrote ou zaga faḳ-fobitro oibo."]], [["Ami milon-tambu ar kurbani ḳana fobitro ḳormu. Amar imamotir lagi Harun ar tar fuaintoreo ami fobitro ḳormu."]], [["Ami Boni Israilor Mabud oia tarar maze boshot ḳormu."]], [["Teu tara zanba, ami Allau tarar Mabud. Ami tarar loge boshot ḳorar lagiu to tarare Mishor desh taki bar ḳoria anchi. Ami Allau tarar Mabud.”"]]], [[["Mabude Musare ḳoila, “Agor-kushboe zalaibar lagi tumi babla laḳṛidi eḳan zalani ḳana banaio."]], [["Igu oibo sairkuna-ala, eḳ at lamba, eḳ at fash, dui at ubi. Astaḳanu hing shudda eḳano lagail roibo."]], [["Er uforor sani, sanir sairo kinara ar hing, hoḳolta ḳaṭi shunadi lefibae. Sairo kinarao shunar noksha ḳoraibae."]], [["Er dui kinarar nokshar tole dugu ḳori shunarḳoṛa lagaio. I ḳoṛar bitre benda haraia ogu boia neoa oibo."]], [["I bendaguin babla laḳṛidi banaia shunadi lefaio."]], [["Shahadot shonduḳor sanir ḳasat ze fordaḳan ase, ou zalani ḳana er samne rakio. Ou zagat ami tumare didar dimu."]], [["“Forteḳ din biane lemguin zuit-zait ḳorar bala, Harune zalani ḳanar ufre kushboeala agor zalaibo."]], [["Hainja bala lem zalanir shomoe, he hirbar agor-kushboe zalaibo. Tumrar oarishor for oarish dori Mabudor samne hor-hamesha ou agor-kushboe zolbo."]], [["I agor-kushboe zalani ḳanar ufre dusra kunu zator kushboe zalaio na. Kunu Zalail Kurbani, Foshol Kurbani, ba ḍalibar zuka fani zatio kunta kurbani ḳorio na."]], [["Gunar mafir kofora hishabe, Harune bosoro eḳbar guna mafir kurbanir lou, zalani ḳanar hingor ufre lagaite oibo. Teu ikan Mabudor name moha-fobitro oibo. Oarishor for oarish dori fordan imame bosoro eḳbar ou laḳan ḳorte oibo.”"]], [["Bade Mabude Musare ḳoila,"]], [["“Tumi zebla Boni Israilor manshor foriman gonibae, ou shomoe tara hoḳoleu zarzir zanor bodola rufa dite oibo, zate i gonar lagi tarar ufre kunu gozob na ae."]], [["Tarare gonar bala oula bodola loio, gona oise dolo zera hamaiba, era ebadot ḳanar mafe ada tola rufa diba. I rufa oibo Mabudor."]], [["Bish boros ba er beshi boeoshor zekunu zon gona shesh oa dolo hamaile, en zanor bodola Mabudre ou rufa diba."]], [["Zanor bodola deoar shomoe doni oḳole ou ada tular beshi dita farta nae, ar goribeo ḳom dile oito nae."]], [["Tumi Boni Israilor ges taki zanor bodola ou rufa nia, amar goror ḳamo lagaio. Tumrar zanor bodola i rufae, Boni Israil oḳolre Mabudor dorbaro iad ḳorai dibo.”"]], [["Mabude Musare ḳoila,"]], [["“Ozu ḳorar lagi tumi fitolor eḳṭa gamla, ar gamla toar lagi fitolor eḳan soki-ḳaṭ banaio. Milon-tambu ar kurbani ḳanar mazḳano fani boria ogu toio."]], [["I fanidi Harun ar tar fuainte ozu ḳorba."]], [["Tara zate na moroin, erlagi forteḳbar milon-tambut hamaibar bala ou fanidi ozu ḳorte oibo. Imam hishabe Mabudor name agunit deoa zekunu kurbani adae ḳorar shomoeo ozu ḳorte oibo."]], [["Tara zane basia roar lagi ou ozu ḳorba. I hukum tarar lagi hor-hamesha salu roibo, oarishor for oarish dori boail roibo.”"]], [["Mabude Musare ḳoila,"]], [["“Tumar nizor gese kushboedar bala bala moshla oḳol dola ḳoro. Tumi fas-sho tola mura-ator, aṛai-sho tola kushboeala ḍailchini, ar aṛai-sho tola bos,"]], [["shadaron ḍailchini fas-sho tola, ar zoetunor tel sair sher dola ḳorio. I maf oilo ebadot ḳanar mafe."]], [["Ou moshla oḳol dia agor-kushboe moshla bananir ḳarigoror niome tumi ḳelafoti boḳshibar tel banaio, i tel to fobitro."]], [["Ou tel dia tumi milon-tambu, shahadot shonduk,"]], [["ṭebul, ṭebulor uforor hoḳol samana, seragdanir hoḳolta, ar agor-kushboe zalanir ṭebul,"]], [["kurbani ḳana ar er mazor hoḳol samana, ozur gamla ar er tolor soki-ḳaṭ hoḳoltare fusia faḳ-fobitro ḳorio."]], [["Teu i hoḳolta moha-fobitro samana oibo. Ita samana ḳeu soile, heo moha-fobitro oizibo."]], [["“Tumi Harunre ar tar fuainre amar imamotir ḳamor lagi ḳelafotir tel dia faḳ-fobitro ḳorio."]], [["Ar Boni Israilre zanai dio, oarishor for oarish dori iṭau oibo amar ḳelafoti boḳshibar fobitro tel."]], [["I tel manshor gotoro deoa zaito nae. I niome tara zate ar kunu tel na banae. I tel to fobitro. Tumra iṭare faḳ-fobitro mono ḳoria ijjot ḳorte oibo."]], [["Ḳeu zudi i laḳan tel toiar ḳore, ba imam sab saṛa ar keu i tel gotoro maḳe, te tare nizor zati taki fusilibae."]], [["Mabude Musare ḳoila, “Tumi nizor gese kisu kushboeala moshla: guggulu, noki, kunduru ar ḳaṭi loban dola ḳorio. Dola ḳoria ota homan homan ḳori mishaio."]], [["Ar zera agor-kushboe banain, tararedi ou ḳam ḳoraio. Itar loge nun mishaio, ita oibo nirbezal ḳaṭi fak-fobitro agor."]], [["Ou agoror tuṛa guṛa nia milon-tambur shahadot shonduḳor samne toio. Hono ami tumare didar dimu. Tumra i agorre moha-fobitro samana mono ḳorio."]], [["Ou moshla dia i niome ḳeu zate tar nizor lagi kunu agor-kushboe na banae. Ita to Mabudor name faḳ-fobitro chiz, ikan kial rakio."]], [["Kusboedar siz mono ḳoria ḳeu zudi ita toiar ḳorilae, te tare i zati taki fusilibae.”"]]], [[["Mabude Musare ḳoila,"]], [["“Huno, ami Ehuda gusṭir Huror nati, Urir fua Batselolre fosond ḳorsi."]], [["Ami tare Allai ruh dia kamil ḳorsi. Hoḳol laḳan ḳarigori ḳamor aḳol-buddi, biddae ustadi ḳamor ḳemota disi."]], [["Erlagi he shuna, rufa, fitolor ufre shundor shundor noksha banaito farbo."]], [["Dami dami fattor ḳaṭia moni-mukta lagani, laḳṛir ufre nokshar ḳam ar hoḳol zator ator ḳam ḳorto farbo."]], [["Tar zugali hishabe ami Dan gusṭir Ohisamaḳor fua Aholiabre fosond ḳorsi. Ze ustad oḳole i ḳam ḳorta farba, ami tarare ḳamor aḳol disi, zate tumare batail amar hukum mafik, ita hoḳolta tara banaita faroin."]], [["Tara banaiba, milon-tambu, shahadot shonduk, er uforor sani, tambur hoḳol mal-samana,"]], [["ṭebul, ṭebulor logor siz oḳol, ḳaṭi shunar seragdani, seragdanir logor hoḳolta ar agor-kushboe zalani ḳana,"]], [["kurbani ḳana ar er hoḳol mal-samana, hanḍi-bashon, ozu ḳorar gamla ar er soki-ḳaṭ,"]], [["imamoti ḳamor lagi Harunor imamotir lebas ar tar fuaintor lebas,"]], [["ḳelafotir tel, faḳ zagar lagi kushboeala agor. Ami tumare zela hukum disi, ekkere ou laḳan tara banaiba.”"]], [["Mabude Musare ḳoila,"]], [["“Tumi nize Boni Israilre ḳo, tumra amar deoa forteḳ Zummabar manio. I Zummabar oarishor for oarish dori tumra ar amar maze eḳ nishana oibo, zate tumra buzbae, amiu Mabud, ar ami tumrare amar fobitro bonda oar lagi alada ḳorsi."]], [["“Tumra Zummabar manio, ou dinre tumrar lagi faḳ din ḳora oise. Ḳeu zudi i din na mane, te tare marilite oibo. Ze manshe idin kunuzat ḳam ḳorbo, tare tar zatir maz taki fusilibae."]], [["Tumra haftar soe din ḳam ḳorio, oile shat nombor din Mabudor name aramor din, Zummabar. Shukrobar shuruz ḍuba taki Shonibar shuruz ḍubar ag forzonto Zummabar. I din ze manshe ḳam ḳorbo, tare marilibae."]], [["Boni Israil oḳole amar deoa siroḳalin niom hishabe, oarishor for oarish dori hor-hamesha i Zummabar mante oibo."]], [["I Zummabar to Boni Israil ar amar maze hameshakur lagi siroḳalin eḳ nishana. Ḳaron soe dine Mabude asman-zomin hoḳolta foeda ḳorla, oile shat nombor din kunu ḳam na ḳoria ziraila.”"]], [["Mabude Tur faṛor ufre Hozrot Musar loge ou batchit shesh ḳoria harle, Musar ato dui ṭukra shahadot fattor dila. Ou fattoror maze Alla Pake tan nizor ate tan hukum-ahkam leksoin."]]], [[["Musa nobi faṛ taki lamia aite deri or dekia, manshe aia Harunor sairobae dola oia ḳoila, “Amrare fot sinia neoar lagi, afne amrare devta banai deukka. Ḳaron, ze Musae amrare Mishor taki bar ḳori anche, tar kita goṭse amra to zani na.”"]], [["Ikan hunia Harune tarare ḳoila, “Tumra zarzir bou ar fua-fuṛintor ḳano taki shunar goena kulia amar gese ano.”"]], [["Teu hoḳole tarar ḳanor goena kulia Harunor gese ania dilo."]], [["Manshe zeta shuna ania dila, Harune ota nia aguindi golaia, hunaror atiardi eḳ basuror murti banaila. Ogu dekia Boni Israile ḳoila, “Bai oḳol, ou einu tumrar devta, zein tumrare Mishor desh taki bar ḳori anchoin.”"]], [["I halot dekia Harune hou basuror samne eḳ boli ḳana banaia zanai dila, “Samnor ḳail Mabudor name kushi-bashi ḳora oibo.”"]], [["Teu bador din kub sobre uṭia manshe devtar samne aia mongol boli ar foshu zalaia boli dila. Bade tara ḳaoa-daoa ḳoria hari, hoi-hulla ḳori nas-gan, furti-amud ḳorat lagla."]], [["Ou Mabude Musare ḳoila, “Tumi faṛor lamat zao. Tumar ou zeta manshore Mishor desh taki bar ḳori ancho, ita to naforman bonigese."]], [["Ami tarare zela solar hukum dislam, tara ita bad dia nizor lagi eḳ basuror murti banaia, maṭit foṛia ogure fornam ḳorer. Ogur name tara foshu boli der ar ḳor, bai oḳol, ou einu tumrar devta, zein tumrare Mishor desh taki bar ḳori anchoin.”"]], [["Mabude Musare ḳoila, “Ami ita manshore sini, ita to gaṛteṛa-eḳguia zat."]], [["Oḳon tumi amare bada dio na, itar ufre amar gusa aguinor laḳan dau dau ḳori zoler, ami itare sarḳar ḳorilimu. Bade ami tumar maz taki eḳ moha zati foeda ḳormu.”"]], [["Teu Musae tan Alla Mabudre minot-ḳajji ḳoria ḳoila, “O Mabud, tumi tumar kudroti at dia tumar moha kudroti bole zetare Mishor taki bar ḳori ancho, tarar ufre tumi ḳene oto gusa oilae?"]], [["Mishori oḳole ḳene ikan matar shuzug faita, faṛia elaḳat ania tarare ḳotom ḳoria, dunia taki tarar nam miṭailibar lagi tumi tarare Mishor taki bar ḳoria ancho? Mabud go, tumar i betaea gusaḳan tumi tamailao. Meherbani ḳori, tumar bonda oḳolor ufre i gozobḳan anio na."]], [["Tumar afon gulam Ibrahim, Isʼhak ar Iakubor ḳota iad ḳoro. Tumi nizor name ḳosom ḳaia tarare ḳoislae, tarar oarish oḳolre tumi asmanor terar laḳan baṛaibae, ar tumar oada ḳora ou asta deshor malikanao tarare dibae, ar tara hor-hameshakur lagi er doḳol faiba.”"]], [["Ikan hunia Mabudor meherbani oilo. Tain tan bonda oḳolor ufre ze gozob ḍalita saisla, ita bad dilaila."]], [["Erbade Musae Allar deoa duioḳan shahadot fattor loia lamat aila. I fattoror ulṭa-baṭiol duio galat leḳa asil."]], [["I duio fattor oilo Alla Pakor nizor ator ḳam, ar i fattoror ufre kudia leḳaḳano tan nizor ator leḳa."]], [["Musar ḳadim Iusae manshorita hoi-hulla hunia Musare ḳoila, “Sab, amrar kempor maze zuddor aoaz huna zar.”"]], [["Musae ḳoila, “Ita to kunu zuddor ara-zitar aoaz nae. Ami zeta huniar, ita to ganor aoazor laḳan lager.”"]], [["Bade Musae kempor ḳasat aia manshor nasa-nasi ar basuror murti deḳla. Dekiau tain gusae aguin oia, ator fattor duioḳan iṭa mari falai dila. Teu fattor duioḳan faṛor tole foṛia surmar oigelo."]], [["Ar Musae tarar banail basuror murti nia agunit falaia zalailila. Bade ogure fishia guṛa banaia fanit mishaia, Boni Israil oḳolre ḳaoai dila."]], [["Tain Harunre ḳoila, “Ita manshe tumar kun ḳeti ḳorsil, tumi ḳene tararedi shiriki ḳam ḳorailae?”"]], [["Harune zuaf dila, “Malik, afne gusa ḳoroin na zanu, afne to zanoinu, ita manush ḳali ḳaraf ḳamor ashik."]], [["Tara aia amare ḳoila, amrare fot sinia loia zaoar lagi devta banai deukka, ḳaron ze Musae amrare Mishor taki bar ḳori anchoin, en kita oise, amra to zaniar na."]], [["Ikan hunia ami tarare ḳoilam, tumrar gese zeta shuna-dana ase, ota kulia amar gese ano. Tara ania amar ato dila, ar ami oḳnain iṭa mari agunit falailam, teu ou basur ogu baroia ailo.”"]], [["Musae deḳla, i manushguin beforua oigesoin. Tain buzla, Harune tarare beforua oar shuzug disoin. Erlagi dushmon oḳole ashibar shuzug faisoin."]], [["Ou Musae kempor geiṭor gese ubaia ḳoila, “Tumra zoto zon Mabudor fokke aso, hoḳol amar ḳasat ao.” Teu Lebi gusṭir hoḳol manush tan gese ailo."]], [["Aia harle Musae tarare ḳoila, “Mabud, zein Boni Israilor Alla, tain nize hukum ḳorsoin, tumra hoḳole zarzir ḳomoro toluar bando, ar kempor bitre zare samne fao ḳatol ḳoro. Asta kempor bitre bai-bondu, ari-fori zare fao maro.”"]], [["Teu Lebi gusṭir manshe Musar hukum mafik kam ḳorla. Hi din onuman tin azar manush mara gela."]], [["Bade Musae ḳoila, “Tumra aiz Mabudor name zarzir fua ar bai-biradoror ufre at tulte ḳoredi geso na, Mabudor ḳamor lagi tumra alada oiso, erlagi Mabude tumrare rohomot disoin.”"]], [["Bador din Musae manshore ḳoila, “Tumra to bezuita guna ḳorso. Te ami oḳon hirbar Tur faṛo Mabudor dorbaro zairam, farle tumrar guna mafir koforar kunu fot bar ḳormu.”"]], [["Musae Mabudor dorbaro gia aroz ḳorla, “O Mabud, i manushguinte bezuita guna ḳorilise. Tara nizor lagi shunar murti banaise."]], [["Te tumi meherbani ḳoria tarar gunare oḳon maf ḳori dilao, ar zudi maf na ḳoro, taile tumar leḳa ḳata taki amar namḳano ḳaṭilao.”"]], [["Mabude zuaf dila, “Huno, amar birudde zera guna ḳorse, ami ḳali tarar namreu amar ḳata taki fusilimu."]], [["Te tumi oḳon zaogi, ar ami ze deshor ḳota ḳoisi, tumi tarare loia hou desho roana dilao. Amar firistae tumrare fot deḳaia niba. Bade zebla shaza deoar shomoe oibo, ou shomoe ami tarar gunar shaza dimu.”"]], [["Harunor ate banail hou basuror murtir lagi manshe zeta ḳorsila, otar lagi Mabude tarar ufre gozob nazil ḳorla."]]], [[["Mabude Musare ḳoila, “Zao, tumi ou zerare Mishor taki ancho, erare loia oḳonu i zaga saṛia zaogi. Amar oada ḳora hou desho zao. Ami Ibrahim, Isʼhak ar Iakubor gese oada ḳorslam, tarar oarish oḳolre ou desh oḳol dimu, te tumi tarare loia hono zaogi."]], [["Ami tumrar age ḳori eḳzon firista faṭaimu. Ein gia honor Kenani, Amuri, Hiṭṭi, Farizi, Hibbi ar Zibuzi oḳolre ḳedai diba."]], [["Ita to dud ar mour banḍarala desh. Oile ami tumrar loge oia zaitam nae, ḳaron tumra kub gaṛteṛa-eḳguia zat, kizanu ami fotor mazeu tumrare nifat ḳorilai.”"]], [["I bifodor ḳota hunia manshe ḳanda-ḳaṭi lagaila. Tara ḳeu kunuzat goena-gaṭi finla na."]], [["Ḳaron Mabude Musare ḳoisla, “Tumi Boni Israil oḳolre ḳo, tumra oilae gaṛteṛa zat. Ami eḳ foloḳor lagi geleo tumrare nifat ḳorilimu. Tumrar gotoro taki hoḳol goena-gaṭi kulilao, teu ami buzmu, tumrar lagi kita ḳortam.”"]], [["Teu Boni Israile Tur faṛou tarar goena-gaṭi hoḳolta kulilila, ita ar finla na."]], [["Hozrot Musar eḳ tambu asil, tain Boni Israilor kempor bare duroi nia ou tambu fatita, i tambure tain ḳaneḳa-tambu ḳoia ḍakita. Mabudor ges taki ḳeu kunta zante saile tara ou ḳaneḳar gese zaita."]], [["Musa zebla hi ḳaneḳa shorifo roana dita, ou shomoe hokkol manush zarzir tambur duaro ubaita ar Musa ḳaneḳat na hamani forzonto hoḳole tan bae sai roito."]], [["Tain hi ḳaneḳa shorifo hamanir badeu Allai megor saḳa ḳaneḳar duaror muḳo lamia aito, ar Mabude zotoboil Musar loge batchit ḳorta, otoboil i saḳa ono roito."]], [["Manshe zeblau i megor saḳare ḳaneḳar duaror gese deḳto, ou shomoe tara zarzir duaror ges taki Mabudre shoizda ḳorto."]], [["Kunu manshe tar dustor loge mukamuki boia zela batchit ḳore, Mabudeo Musar loge oula mukamuki batchit ḳorta. Bade Musa kempo firia aita, oile tan ḳadim Nunor fua Iusa namor i zuan, Ḳaneḳa Shorif taki baroita na."]], [["Musae Mabudor dorbaro aroz ḳorla, “Mabud, tumi to ḳoirae ami ota manshore loia zaitamgi, oile amar loge ar ḳare dirae, ikan to amare zanailae na. Tumi ḳali ḳoilae, tumi amare tumar nizor zon mono ḳoro ar amare tumar ḳas maear nozoro raḳso."]], [["Te hasau zudi ami tumar maear nozoro taki, taile tumi kun kiale kita ḳoro, ota amare zanao, zate ami tumare furafur sini ar tumar rohomotor maze roi. Tumi to zano-u, i Israil zati tumaru proza.”"]], [["Mabude zuaf dila, “Huno, ami nizeu tumar loge oia zaimu ar tumare aram dimu.”"]], [["Ou tain ḳoila, “Tumi zudi amrar loge na zao, te amrare in taki bidae dio na."]], [["Tumi na gele manshe kila buzba, amar ufre ar tumar i bonda oḳolor ufre tumar rohomot ase? Amrau zen duniar hoḳol zati taki alada, ikan kila buzba?”"]], [["Mabude Musare ḳoila, “Ṭik ase, tumi zela ḳoilae, ami ola ḳormu. Tumi to amar maear nozoro aso, tumare amar nizor afon mono ḳori.”"]], [["Teu Musae aroz ḳorla, “Te tumar shan-tozolli amare deḳao na.”"]], [["Mabude ḳoila, “Ami zare kushi doya ḳormu, ar zare kushi rohom ḳormu. Huno, tumar samnedi ami amar hokkol nek surot zair ḳormu. ‘Mabud, zein asoin’ tumar samne ami amar ou nam elan ḳormu."]], [["Oile amar muḳ deḳar takkot tumar oito nae. Ḳaron amare dekille kunu Adom zat base na."]], [["Te huno, tumi amar ḳasar ou zaga bae sao, deḳrae ni, fattoror eḳ taḳ ase, ou taḳor ufre tumi ubao."]], [["Teu tumar samone dia amar shan-tozolli zaoar bala, ami tumare ou fattoror faṭar bitre haraimu. Ami na zaoa forzonto, amar at dia tumare guria raḳmu."]], [["Bade amar at horaile, tumi amar ḳor gala deḳtae farbae, oile ḳeu amar muḳor didar faito nae.”"]]], [[["Mabude Musare ḳoila, “Agor fattoror laḳan tumi noea duḳan fattor tiar ḳoro. Tumi ze duḳan bangislae, hi fattoror maze ze hukum leḳa asil, ou hukum oḳol ami hirbar i duio fattoro lekia dimu."]], [["Fozor badeu tumi tiar oia Tur faṛor ufre uṭio. Uṭia faṛor matat amar samne azir oio."]], [["Tumar loge kunu manshore anio na, i faṛor kunuḳano zate kunu manush na ae. Faṛor ḳandat kunu goru-sagol ba meṛa-meṛire raḳte dio na.”"]], [["Teu Musae agor fattoror laḳan duḳan fattor banaila, ar Mabudor hukum mafik fozore uṭia fattor duioḳan ato loia Tur faṛor ufre uṭila."]], [["Ar Mabudo megor saḳa taki lamia aila. Tain Hozrot Musar daro ubaia tan ‘Mabud, zein asoin’ nam elan ḳorla."]], [["Tain Musar samna dia toshrif nila, ar ou ḳalam elan ḳori ḳori gela,"], ["“Mabud, zein asoin,"], ["rohman ar rohim Alla,"], ["tain gusa ḳoroin dir gotie,"], ["tan obiram maea-mohobbot ar hok-halalir kunu shima nai."]], [["Tain azar azar oarish forzonto obiram maea-mohobbot ḳoroin,"], ["manshor oinnae-oforad, naformani ar gunar mafi dein,"], ["oile dushi zonre shazao dein."], ["Baf-dadar naformanir shaza,"], ["tarar nati-futi forzonto bortain.”"]], [["Ikan huniau Musa nobi loge loge shoizdat foṛia ḳoila,"]], [["“O malik, ami zudi tumar dorbaro rohomot fai, te meherbani ḳori tumio amrar logḳano solo. Ou zati zudio kub gaṛteṛa-ekguia zat, ta-o tumi amrar guna ar ḳosurire maf ḳoria dilao. Amrare tumar afon proza hishabe ḳobul ḳorilao.”"]], [["Mabude ḳoila, “Huno, ami eḳ usilla boail ḳoriar, ami tumar hoḳol manshor samne ou laḳan keramoti ḳam deḳaimu, zeta asta duniar kunu zatir samne kunudino ḳora oise na. Tumi ou zeta manshor loge boshot ḳorrae, tara deḳba, ami Mabude tumrar lagi kita ḳoriar, ita dekia tarar zano ḍor malum oibo."]], [["Ami aiz tumrare zeta hukum dimu, ita kial ḳori amol ḳoro. Ami Amuri, Kenani, Hiṭṭi, Farizi, Hibbi ar Zibuzi oḳolre tumrar samna taki ḳedai dimu."]], [["Oile ḳobordar! Tumra ze desho zairae, i deshor manshor loge kunuzat chukti ḳorio na, arnae fando hamaibae."]], [["Tumra tarar fuza-monḍop bangia ṭukra ṭukra ḳorbae, tarar boli ḳanain bangilibae, ar tarar Ashera-debir nishana kuṭi oḳol ḳaṭia falaibae."]], [["Tumra kunu devtare fuza ḳorio na. Ḳaron Allar namu Mabud, tain nizor nam mafik ebadot faoar zoiggo. Tain tan nizor faona ebadot sain."]], [["“Hou deshor manshor loge kunuzat chukti ḳorio na, arnae tara zebla shiriki ḳamor niote, tarar deb-debir samne nizore shofia diba, devtar name boli diba, ou shomoe tara tumrareo daot diba ar tumra gia tarar ou bolir gust ḳaibae."]], [["Tumrar fuaintor loge tarar fuṛintor bia-shadi dibae, ar ou fuṛinte tarar devtar gese gia shiriki ḳam ḳorba, tarar loge tumrar fuaintoreo ṭanba."]], [["“Tumra nizor lagi kunu zator murti banaio na."]], [["“Tumra Ḳamir Saṛa Ruṭir Id adae ḳorio. Shat din ḳamir saṛa ruṭi ḳaio. Abib sandor ṭik kora tariḳo tumrare zela hukum deoa oise, ou laḳan id adae ḳorio. Mono rakio, ou sando tumra Mishor taki baroia aislae."]], [["“Tumrar feṭor foeda hoḳol foela fua amar oibo. Erloge tumrar goru-sagol ba foshur foela meda baichchao amar oibo."]], [["Ḳali gadintor foela meda baichchar bodola, amare egu meṛar baichcha bodola dia ogure ḳalas ḳoria nio. Ḳalas na ḳoraile ogur gordona bangilio. Tumrar hokkol boṛo fuainre ola ḳalas ḳorai nio."], ["“Huno, idor shomoe ḳeu ḳali ate amar ḳasat aio na."]], [["“Haftar soedin tumra ḳam ḳorio, oile shat nombor din ziraio. Ket ḳora ar foshol daoar balao ziraio."]], [["“Dan-gom daoar bala foela daoa foshol dia, tumra Foshol Daoar Id adae ḳorio. Bosoror hesh masho ketor faḳna fol baṛit anar bade Ḍera-goror Id adae ḳorio."]], [["Bosoro tinbar tumrar hoḳol beṭain aia hoj ḳorar niote amar gese azir oio. Mono rakio, amiu Mabud, Boni Israilor Alla."]], [["Ami hou deshor hoḳol zatire tumrar samon taki ḳedai dimu. Tumrar deshor shimana baṛaia boṛo ḳormu. Tumra bosoro tinbar nizor Alla Mabudor samne azir oio, teu tumrar zaga-zominor bae ḳeu lalos ḳorto nae."]], [["“Amar namor kurbanir foshur loge tumra ḳamirala kunta lilla-kurbani dio na. Azadi Idor kurbanir kunuzat ḳani bian forzonto rakio na."]], [["“Tumrar ketor daoa foela fosholor hoḳol taki bala ongsho Alla Mabudor goro loia aio."], ["“Ar huno, sagolor baichchar gust tar maʼr duddi randio na.”"]], [["Bade Mabude Musare ḳoila, “Tumi i ḳalam oḳol lekia to. Ami ou ḳalam mafik tumar loge ar Boni Israilor loge amar milonor usilla boail ḳorlam.”"]], [["Ou shomoe Musa nobi sallish din sallish rait Mabudor daro faṛor ufre roila. Tain kunuzat dana-fani ḳaila na. Mabude hou duio fattoror ufre tan loge milonor usillar ou aeat oḳol, mani shoriotor doshṭa hukum-ahkam lekia dila."]], [["Teu Musae shahadot fattor duioḳan ato loia Tur Faṛ taki lamia aila. Mabudor loge batchit ḳorae Musar muḳor surot nurani oigelo, oile Musae ikan ṭer faila na."]], [["Ou shomoe Harun ar hoḳol Boni Israile Musar nurani surot deḳla, dekia tara ḳasat aite ḍoraigela."]], [["Oile Musae tarare ḍaḳ dila, teu Harun ar Boni Israilor murobbi oḳol tan gese aila, ar Musae tarar loge mat-ḳota matila."]], [["Bade hoḳol Boni Israil tan ḳasat aila. Aia harle tain Tur faṛor ufre Mabudor deoa hoḳol hukum-ahkam tarare zanaila."]], [["Tarar loge mat-ḳotar bade Musae tan nurani muḳ gurar lagi forda lagai dila."]], [["Oile Musae zebla Mabudor loge batchitor lagi ḳaneḳar bitre tan samne zaita, ou shomoe i forda kulilita. Bade bare aia forda lagaita, ar Allar deoa hukum oḳol Boni Israilre zanaita."]], [["Hoḳol manshe deḳta Musar muḳ nurani oigese. Musae tan muḳ gurilita ar Mabudor samne zaoar ag forzonto tan muḳ gura roito."]]], [[["Musa nobie Boni Israilor hoḳol gusṭire dola ḳoria ḳoila, “Mabude hukum disoin, tan ou hukum-ahkam amol ḳorar lagi."]], [["Tumra haftar soedin ḳam ḳorio, oile shat nombor din Mabudor name faḳ-fobitro din, aramor din, Zummabar. I din ze manshe ḳam ḳorbo, tare marilibae."]], [["Zummabare tumrar ḳeuror goro aguin zalaio na.”"]], [["Hozrot Musae Boni Israilre ḳoila, “Mabude hukum disoin,"]], [["tumra zarzir dilor kushi mafik Mabudor name lilla loia ao. Anar shomoe oula siz oḳol lilla anio:"]], [["“Tumrar maze zara bala ustad ḳarigor, tara aia ou hoḳolta banaiba, zela Mabude hukum disoin:"]], [["Musa nobir boean bade Boni Israilor hoḳol gusṭi bidae oigela."]], [["Gia tarar dilor eshki mafik zarzir ichchae Allar gor bananir lagi, imam Harunor faḳ-fobitro lebasor lagi ar ebadot ḳamor lagi hoḳol nomunar mal-samana loia aila. Allar name lilla dibar lagi ota loia tara azir oila."]], [["Beṭain ba beṭintor maze zarar mone sailo, tara ita dila. Tara zarzir ḳafoṛor fing, ḳanor iaring, angṭi, golar har, ar hoḳol zator shunar goena ania Mabudor name Dulona Kurbani dila."]], [["Ar zerar gese lil suta, baingoni, lal suta, dami lilen ḳafoṛ, sagolor ruma, lal rong ḳora meṛar samṛa, fu’r samṛa asil, tara ita hoḳolta loia aila."]], [["Zerar gese rufa ar fitol asil, tarao ita ania Mabudor name lilla dila. Allar goror ḳamo laganir zuka babla laḳṛi zerar gese asil, tarao ita loia aila."]], [["Zeta beṭinte suta bananit ustad, tara nizor ate lil, baingoni, lal rongor suta, ar dami lilen ḳafoṛ banaia anla."]], [["Ar suta banaora zeta beṭintor dilor maze eshki foeda oilo, tara sagolor ruma dia suta banaila."]], [["Murobbi oḳole efron ar buḳor uforor tolit laganir lagi, akik moni ar dami dami fattor loia aila."]], [["Lem zalanir tel, ḳelafoti boḳshibar tel, agor-kushboe bananir moshla ar zoetunor telo anla."]], [["Mabude Musar mazdi zeta zeta ḳorar hukum disla, ita fura ḳorar lagi Boni Israilor hoḳol beṭain-beṭinte, zarzir kushi mafik lilla loia azir oilo."]], [["Bade Musae hoḳol Boni Israilre ḳoila, “Mabude Ehuda gusṭir Huror nati, Urir fua Batselolre fosond ḳorsoin."]], [["Tain ere nizor ruh mubarok dia kamil banaia, hoḳol laḳan ḳarigori ḳamor aḳol-buddi, biddae ustadi ḳamor ḳemota disoin."]], [["Erlagi ein ḳarigori ḳam ḳorar bala nizor aḳol ḳaṭaia shuna, rufa, fitolor ufre shundor shundor noksha banaita farba."]], [["Dami dami fattor ḳaṭa, laḳṛir ufre noksha, ar hoḳol nomunar ator ḳam ḳorta farba."]], [["Ar oinno manshoreo ita ḳam hikanir lagi Batselol ar Dan gusṭir Ohisamaḳor fua Aholiabor dilo Mabude aḳol disoin."]], [["Tain erare nanan zator nokshar ḳam, lil, baingoni, lal sutadi ḳafoṛ bain ḳora, noksha ḳora, silai ḳora, ar dami lilen ḳafoṛ silai ḳoraro aḳol disoin. Tara hoḳol nomunar ator ḳam ḳorta farba, ar nizor mon taki nanan nomunar noksha banaita farba.”"]]], [[["Musa nobie eoḳan ḳoila, “Mabude Batselol, Aholiab ar oinno ḳarigor oḳolre aḳol-buddi dan ḳorla, zate tara fobitro ebadot ḳanar hoḳol ḳam-ḳaz ḳorta faroin. Mabude zela hukum ḳorsoin, ou laḳan tara zanu ebadot ḳanar hoḳolta banain ar hazain.”"]], [["Ou ḳam ḳoranir lagi Musae Batselol ar Aholiabre anaila. Mabude zeta ustad ḳarigor oḳolre aḳol-hekmot disoin, ar i ḳam ḳorar lagi zerar dilo ḳaish foeda oise, Musae tarareo anaila."]], [["Tara aia fobitro ebadot ḳana bananir lagi, Boni Israilor deoa lillar hoḳol mal-samana Musar ges taki shomzia nila. Manshe kushi oia nizor ichchae forteḳ din biane aro siz oḳol ania ono lilla dita."]], [["Ze ustad ḳarigor oḳol ebadot ḳanar ḳamo asla, tara ita dekia, nizor ḳam toia aia Musare ḳoila,"]], [["“Mabude zeta zeta bananir hukum disoin, ita bananir lagi manshe dorḳar taki aro beshi mal-samana loia aira.”"]], [["Teu Musar hukume manshe hoḳol Boni Israilre zanai dila, ebadot ḳana bananir lagi, ḳeu zanu ar kunu mal-samana lilla na dein. Ougi manshe lilla deoa bond ḳorla."]], [["Ḳaron ebadot ḳanar ḳamor lagi dorḳar taki aro beshi siz zugaṛ oigesil."]], [["Bade ḳam ḳorra ustad oḳole fesail sutar dami lilen ḳafoṛ, lil, baingoni, ar lal sutadi banail dosh ṭukra ḳafoṛ dia Allar goror forda banaila. Ar ustad oḳole er ufre karubi oḳolor sobi bain ḳorla."]], [["Forteḳ ṭukrain eḳ mafor asil, lambae aṭaish at ar fashe sair at."]], [["Bade fasḳan fasḳan ḳori eḳano zuṛa dia boṛo ḳori duḳan terfal banaila."]], [["Ar duio terfalor fashor ek kinarao, lil sutadi hukor fur deoa oilo."]], [["Oula foela terfalor kinarao fonchashgu hukor fur ar dusra terfalor kinarao fonchashgu hukor fur lagail oilo. I duio hukor fur egu ar egur ulṭamuka ḳora oilo."]], [["Bade shunadi fonchashgu huk banaia hou hukor furor mazedi haraia, boṛo duio terfalre zuṛa deoa oilo. Teu eḳan gor tiar oilo."]], [["Allar goror salor lagi sagolor ruma dia terfalor laḳan egaroḳan ṭukra banail oilo."]], [["Ita fortekḳan eḳoi mafor asil, tish at lamba ar sair at fash."]], [["On taki fas ṭukra eḳloge zuṛa dia boṛo eḳ terfal banaila. Ar baki soe ṭukra zuṛa dia, aroḳan boṛo terfal banaila."]], [["Foela boṛo terfalor fashor ek kinarao fonchashgu hukor fur lagaila, ar dusra terfalo-o oula lagaila."]], [["Bade fitol dia fonchashgu huk banaia hou hukor furor mazedi haraia, ou boṛo duio terfal eḳano zuṛa dila. Teu i duio terfal milia eḳan sani oilo."]], [["Lal rong ḳora meṛar samṛadi er uforor sani banail oilo, bade fu’r samṛadi aroḳan sani toiar ḳoria er ufre guri deoa oilo."]], [["Bade babla laḳṛidi ḳoeḳan freim banail oilo."]], [["Forteḳ freim asil lambae dosh at ar faṛe deṛ at."]], [["Forteḳ freimo dugu ḳori faea lagaia goror hoḳol freim eḳlaḳan anaila."]], [["Ou goror dokkin galar lagi bishḳan freim zuit ḳorla."]], [["I bisho freimor faear tole sallishgu rufar bura lagaila. Forteḳ freimor dui faear tole dugu bura lagailo oilo."]], [["Allar goror uttor galar lagio bishḳan freim zuit ḳorla."]], [["I forteḳ freimor faear tole sallishgu rufar bura lagaila. Eḳo freimor tole dugu ḳori bura lagail oilo."]], [["Ar fosim galar lagi, mani ḳor galar lagi soeḳan freim banaila."]], [["Ar ḳoror duio kunat duḳan freim lagaila."]], [["I duio kunar freimre ḳasar freimor loge tole-ufre zuṛa deoa oilo. Fortek kunar duio freimre daror freimor loge batti maria zuṛa deoa oilo."]], [["Teu aṭḳan freim ar shulogu rufar bura laglo, eḳo freimor tole duiṭa ḳori bura dila."]], [["Bade freimor zuṛa dibar lagi babla laḳṛidi ḳoegu lamba batti banaila."]], [["Goror eḳ galar lagi fasgu batti, aroḳ galar lagi aro fasgu, ar fasgu batti ḳor gala, mani fosim galar lagi banaila."]], [["Freimor mazḳano lagail ou battidi hoḳol freimor eḳ mata taki aroḳ mata aṭḳai dila."]], [["Bade i freimḳanain shunadi lefila. Ar batti laganir lagi shunar ḳoṛa lagaia, battireo shunadi lefila."]], [["Ou ustad ḳarigor oḳole dami lilen ḳafoṛdi eḳan forda banaila. Fordar ufre lil, baingoni, lal suta dia karubi oḳolor sobi bain ḳorla."]], [["I forda ṭananir lagi babla laḳṛidi sairṭa kuṭi banaila, banaia ou kuṭintoreo shunadi lefila, kuṭintor matat shunar ḳoṛa lagaila. Kuṭir tole bura dibar lagi rufar sairṭa bura banail oilo."]], [["Tambur duaror lagi lil, baingoni, lal suta ar dami lilen ḳafoṛdi noksha ḳori eḳan forda banaila."]], [["I fordar lagi fasṭa ḳoṛa ar fasṭa kuṭi banail oilo. Kuṭir mata ar tol shunadi lefa oilo, kuṭir tolor burar lagi fitolor fasgu bura banaila."]]], [[["Batselole babla laḳṛidi fobitro shahadot shonduk banaila. Iṭa aṛai at lamba, deṛ at fash ar deṛ at usa."]], [["Er bare-bitre ḳaṭi shunadi lefila, er sairo kinarao shunar noksha lagaila."]], [["Hunaror aguindi fuṛia sairṭa shunar ḳoṛa er sairo kunat lagaila, o galat duiṭa ar ho galat duiṭa lagaila."]], [["Babla laḳṛidi dugu benda banaia shunadi lefila."]], [["Shonduk boia neoar lagi i duio benda, shonduḳor dui galar ḳoṛar bitredi haraila."]], [["Bade ḳaṭi shunadi shonduḳor eḳan sani banaila, oḳanor ufre gunar kofora adae ḳorar lagi. I sani lambae aṛai at, ar fashe deṛ at."]], [["Shuna fiṭaia sanir duio galat duiṭa karubi banaila."]], [["Duio karubi shonduḳor sanir dui kinarao roilo. I duio karubi sanir loge eḳano ḳori banail oilo, i astaṭa ḳali eḳ siz oilo."]], [["Karubi deḳte Duldul guṛar laḳan ḍaḳna-ala, er duio ḍaḳna ufredi melia deoae, ou ḍaḳnar saear tole shonduḳor sani hamaigelo. Iṭa mukamuki uba roilo. Ar tarar souḳ roilo sanir bae."]], [["Batselole bade babla laḳṛidi dui at lamba, eḳ at fash ar deṛ at usa ḳori eḳan ṭebul banaila."]], [["Banaia harle ḳaṭi shunadi lefia er sairo kinarao noksha lagaila."]], [["Ar er sanir sairo kinarao sair angul usa ḳori eḳ haz dila, hazor maze shunadi noksha lagaila."]], [["Ṭebulor sairo kunar faear ufre shunar sairṭa ḳoṛa lagaila."]], [["I sairo ḳoṛain ṭebulor kunar hou usa hazor tole lagani oilo, zate ṭebul boia neoar bala ḳoṛar bitre benda harail zae."]], [["Ṭebulre boia neoar lagi babla laḳṛidi dugu benda banaia shunadi lefila."]], [["Ṭebulor uforor tal-bashon, Allar name Shorbot-Fanir Kurbanir zog ar mog, hoḳolta ḳaṭi shunadi goṛaila."]], [["Bade ḳaṭi shunadi eḳan seragdani tiar ḳorla. Seragdanir tola ar uforor ḍanḍi ḳaṭi shuna fiṭaia goṛaila. Er ḍanḍi, fulor laḳan fiala, kuṛi ar fafṛi oḳol seragdanir loge eḳano ḳori banaila."]], [["Seragdanir ḍanḍir dui galat tinṭa ḳori muṭ soeṭa ḍal deoa oilo."]], [["Forteḳ ḍalor maze zoba fulor laḳan tingu ḳori fiala tiar ḳora oilo. Seragdanir soeo ḍalo eḳlaḳan ḳam ḳora oilo."]], [["Seragdanir mul ḍanḍir mazeo zoba fulor laḳan sairṭa fiala deoa oilo."]], [["Ou mul ḍanḍi taki baroilo soeṭa ḍalor maze, foela duio ḍalor zuṛat egu ḳori kuṛi, dusra duio ḍalor zuṛat arok kuṛi, ar heshor duio ḍalor zuṛato kuṛi lagail oilo."]], [["Kuṛi ar ḍal hoḳolta seragdani taki baroilo, hoḳolta milia eḳ siz oilo. Astaṭau ḳaṭi shuna fiṭaia banani oilo."]], [["Ḳaṭi shunadi shatṭa lem, lemor fita saf ḳorar simṭa, zalail fitar sali toar lagi ḳoegu baṭi banail oilo."]], [["Eḳ mon ḳaṭi shunadi i seragdani, ar logor hoḳolta tiar ḳora oilo."]], [["Bade babla laḳṛidi sairkuna-ala agor-kushboe zalani ḳana banail oilo. Eḳ at lamba, eḳ at fash, ar dui at ubi dia i zalani ḳana banaila. Er sanir kunar hing oḳolo eḳano ḳori banaila."]], [["Sani, sanir sairo kinara ar hing, hoḳolta ḳaṭi shunadi lefia sairo kinarao shunar noksha lagaila."]], [["Er dui kinaror nokshar tole duigu ḳori shunar ḳoṛa lagail oilo, zate er bitre benda haraia boia neoa zae."]], [["Babla laḳṛidi boia neoar benda banaila, iṭareo shunadi lefila."]], [["Bade kushboeala moshla bananir ḳarigoror niome ḳelafoti boḳshibar fobitro tel ar kushboeala ḳaṭi agor tiar ḳorla."]]], [[["Zalail Kurbanir lagi babla laḳṛidi fas at lamba, fas at fash ar tin at ubi dia sairkuni ḳori eḳan kurbani ḳana banaila."]], [["Er sairo kunar ufre laḳṛidi sairṭa hing dila. Ou hing banaila sanir uforor kunar laḳṛi kudia, erlagi i astaḳan eḳ siz oilo. Bade fura kurbani ḳana fitoldi lefaila."]], [["Kurbani ḳanar sali tular lagi boṛo samos ar sali toar gamla, lou toar baṭi, gust tular simṭa, angra toar fatil, hoḳolta fitoldi banaila."]], [["Kurbani ḳanar lagi fitoldi eḳan zali banaila, banaia i zalire kurbani ḳanar bitoror mazḳanor sairo galar taṛiar tole lagaila."]], [["Ar benda haranir lagi zalir sairo kunat sairṭa ḳoṛa lagaila."]], [["Boia neoar benda banaila babla laḳṛidi, banaia duiogu fitoldi lefaila."]], [["Ar kurbani ḳanare boibar lagi er kunar ḳoṛar bitre ou benda haraila. Kurbani ḳana banaila toḳtadi, ar er bitre pak raḳla."]], [["Ozur fani toar lagi fitolor eḳ gamla banaila. Ebadoti ḳamor lagi zeta beṭin tambur duaror ḳasat aita, tarar fitolor aenadi i gamla ar er soki-ḳaṭ toiar ḳora oilo."]], [["Batselole Allar goror sairo galabae uṭanor zaga raḳla. Uṭanor dokkin galar eḳ-sho at zagar lagi dami lilen ḳafoṛdi forda banaila."]], [["I forda ṭananir lagi bishgu kuṭi banaila. Kuṭir tolat dibar lagi fitolor bishgu bura banaila, ar forda ṭananir lagi rufar ḳoṛa ar bandibar tar banaila."]], [["Uṭanor uttor galar eḳ-sho at zagar lagi bishgu kuṭi, kuṭir tole dibar lagi fitolor bishgu bura, ar forda ṭananir lagi rufar ḳoṛa ar bandibar tar banaila."]], [["Fosim galar fonchash at uṭanor lagi forda, doshgu kuṭi, doshgu bura, forda ṭananir lagi rufar ḳoṛa ar bandibar tar banaila."]], [["Fub galar uṭano fonchash at asil."]], [["Uṭanor geiṭor eḳ galar lagi fonro at lamba forda, tinṭa kuṭi, kuṭir tolor tingu bura,"]], [["ar dusra galato ou laḳan ḳori tinṭa kuṭi, tinṭa bura ar fonro at forda banail oilo."]], [["Uṭanor sairo galar hokkol fordain dami lilen ḳafoṛdi banail oilo."]], [["Kuṭir tolor hokkol bura fitolor, forda ṭananir ḳoṛa ar bandibar tar oilo rufar, kuṭir matao rufadi fesail oilo. Uṭanor sairo galar hokkol kuṭit rufar tardi banda oilo."]], [["Uṭanor geiṭor lagi dami lilen ḳafoṛdi eḳan forda banail oilo. Bade lil, baingoni, lal sutadi noksha ḳora oilo. Fordaḳan bish at lamba, ar uṭanor baki fordar laḳan iṭao fas at usa deoa oilo."]], [["Er sairo kuṭi ar bura fitolor, kuṭir ḳoṛa ar bandar tar rufar, kuṭir matao rufadi fesai deoa oilo."]], [["Allar gor ar uṭanor sairo galar kuṭir fereg oḳol fitoldi banail."]], [["Allar gor mani ou shahadot tambu banaite zeta mal-samana lagsil, imam Harunor fua Isamaror zimmae Lebi ḳandanor manshe itar hishab raḳla. Musa nobie ou hishab raḳar hukum disla."]], [["Mabude Musare zelaḳan hukum disla, i hukum mafik Ehuda gusṭir Urir fua Batselole ita hokkolta banaila, tain asla Huror nati."]], [["Dan gusṭir Ohisamaḳor fua Aholiabe Batselolre shaijjo ḳorla. Hoḳol zator ator ḳam ar noksha bananir ḳamo tain ustad asla. Dami lilen ḳafoṛor maze lil, baingoni, lal sutadi noksha ḳorar ḳamo-o tain ustad asla."]], [["Dulona Kurbani taki faoa untish mon shat-sho tish tola shuna ou ebadot ḳana banaite lagse. I maf oilo ebadot ḳanar tular mafe."]], [["Boni Israilor manush gonibar bala zerare gona oisil, tarar ges taki eḳ-sho mon eḳ azar shat-sho fosottoir tola rufa faoa gesil, i maf oilo ebadot ḳanar mafe."]], [["Gona oise oula manush, mani bish boros ba er saite beshi boeoshala, hou soe lak tin azar shaṛe fas-sho manshe ebadot ḳanar mafe mata fisu ada tola ḳori rufa disil."]], [["I rufa taki eḳ-sho mon rufa dia ebadot ḳana ar fordar kuṭir tolor bura banail oisil. Eḳ eḳ burat eḳ mon rufa dia muṭ eḳ-shogu bura banail oise."]], [["Ar baki eḳ azar shat-sho fosottoir tola rufa kuṭir ḳoṛa, kuṭir mata fesani, ar bandibar tar bananit lagse."]], [["Dulona Kurbani taki lillar fitol dola oisil shottoir mon dui azar sair-sho tola."]], [["Ita dia milon-tambur duaror bura, fitolor kurbani ḳana, er fitolor zali ar kurbani ḳanar hokkol siz banail oise,"]], [["uṭanor sairo galar bura, geiṭor bura, tambu ar uṭanor sairo galar kuṭir fereg banail oise."]]], [[["Allar goror faḳ zagat imamoti ḳamor shomoe findar lagi, tara lal, baingoni ar lil sutadi shundor ḳori lebas banaila. Mabude Musare zela hukum disla, ekkere ou laḳan ḳori imam Harunor lagi fobitro lebas banaila."]], [["Ou ustad ḳarigor oḳole lil, baingoni, lal suta, dami lilen ḳafoṛ ar shunadi fordan imamor efron banaila."]], [["Shuna fiṭaia fat banaia, sutar laḳan shunar tar tiar ḳorla. Bade lil, baingoni, lal suta, dami lilen ḳafoṛ ar shunar tar eḳloge milaia ḳafoṛ banaila."]], [["Efronor ḳandor gala zuṛa dibar lagi duḳan foṭṭi banaia, efronor uforor kunat lagaila."]], [["Efronor loge zuṛa lagail feṭor uforor belṭḳano efronor sutadi banaila. Tara lil, baingoni, lal suta, dami lilen ḳafoṛ ar shunar tar dia ṭik efronor nomunae banaila. Mabude Musare zela hukum disla, ekkere ou laḳan ḳori hokkolta banail oilo."]], [["Bade tara duiṭa akik fattor ḳaṭia, er ufre shunar zazoir boaila. Hunar oḳole dami fattor kudia zela shil banain, oula fattor kudia Israilor fuaintor nam lekla."]], [["Ar ou duio fattor shunar zazoiror maze lagaia, efronor ḳandor fitar loge bandila. Israilor fuaintor bae Mabudor nozor raḳar lagi ila ḳorla. Mabude Musare zela hukum disla, oula hoḳolta ḳora oilo."]], [["Bade efronor laḳan bala ustad dorziredi lil, baingoni, lal suta, dami lilen ḳafoṛ ar shunadi buḳor uforor toli banail oilo."]], [["Iṭa oilo lambae ada at, fashe ada at, sairkuni dui bainj ḳora ḳafoṛ."]], [["Er ufre tara sair hair ḳori dami fattor lagaila. Foela harit iakut, fit ar fanna moni;"]], [["dusra harit lal-moni, lil-moni ar hira;"]], [["Tin nombor harit firuz, gumed ar foddorag moni."]], [["Sair nombor hairo fuḳraz, boidurjo ar shuruz moni. I fattor oḳol shunar zazoiror ufre lagail oilo."]], [["Israilor baro fuar lagi baroṭa fattor lagaila. Ita eḳo fattoro eḳ eḳ fuar nam kudia leḳa oilo, zela kudia shil banail oe."]], [["Buḳor uforor tolir lagi ḳaṭi shunadi rosir laḳan fesaia duksa chein banaila."]], [["Ar shunar duḳan zazoir ar duiṭa ḳoṛa banaia, buḳor ou tolir uforor dui kunat lagaila."]], [["Ar chein duiogesa duio ḳoṛar loge aṭḳaila."]], [["Duio ḳandor efronor samonor fitat shunar zazoiror loge cheinor eḳ mata bandila."]], [["Aro duiṭa shunar ḳoṛa banaia buḳor uforor tolir dui kunat lagaila. I duioṭa efronor loge buḳor tolir tole roilo."]], [["Bade aro duiṭa shunar ḳoṛa banaia, efronor ḳandor foṭṭir shoi toledi, feṭor uforor belṭor uforor silair ḳasat lagai dila."]], [["Ar bukur uforor tolir tolor ḳoṛar loge feṭor uforor noksha ḳora belṭor ḳoṛa bandila, ar ou tolie loṛa-soṛa na ḳorar lagi tolor ḳoṛar loge lil sutadi bandi dila, zela Mabude Musare hukum ḳorsla."]], [["Bade tara efronor tolor alḳella lil rongor sutadi bain ḳorla,"]], [["ar mata haraibar bala golar pak siṛto na ḳori er sairo gala foṭṭi dia doṛ ḳori bain ḳorla, golar ou pak raḳla maz borabor."]], [["Lil, baingoni, lal rongor fesail sutadi anuar folor laḳan banaila. Banaia oguinre alḳellar tolor muṛir sairobae lagaila."]], [["Bade ḳaṭi shunar gungur banaia ou anuaror faḳe faḳe lagaila,"]], [["asta tolor muṛit ekgu ḳori anuar ar ekgu ḳori gungur lagail oilo. Ebadoti ḳamor bala imam sabe ou alḳella findita. Mabude Musare zela hukum disla, ekkere oula ḳora oilo."]], [["Bade tara Harun ar tan fuaintor lagi dami lilen sutadi fainjabi banaila."]], [["Matar faugṛi ar tokiguino dami lilen ḳafoṛdi banaila, ar imamor haf-penṭo banaila ou ḳafoṛdi."]], [["Ḳomoro bandar lagi eḳan ḳafoṛ banaila, dami lilen ḳafoṛ, lil, baingoni ar lal sutadi noksha ḳori banaila. Mabude Musare zela hukum disla, ekkere oula ḳora oilo."]], [["Ar faugṛir samne laganir lagi, ḳaṭi shunar fatdi eḳan fobitro taz tiar ḳorla. Shilor ufre zela kudia leka oe, ou fattor ufre ola kudia lekla, ‘Mabudor name fobitro.’"]], [["Mabude Musare zela hukum disla, ou hukum mafiku i fatre lil sutadi faugṛir samne bandi dila."]], [["Ou laḳan milon-tambu shoho Allar goror hokkol ḳam-ḳaz shesh oilo. Mabude Musare zela hukum disla, Boni Israile ekkere ou laḳan hoḳolta ḳorla."]], [["Bade tara Allar goror lagi banail hokkolta Musar ḳasat loia aila. Tara anla:"]], [["Mabude Musare zela hukum disla, ou laḳan Boni Israil oḳole hoḳol ḳam ḳorla."]], [["Heshe Musae ita hoḳolta dekia buzla, Mabude zela hukum disla, ou laḳanu ḳora oise. Erlagi tain hoḳol Boni Israilre dua dila."]]], [[["Mabude Musa nobire ḳoila,"]], [["“Tumi bosoror foela sandor foela tariḳo milon-tambu shoho amar gorre ḳaṛa ḳorio."]], [["Goror bitre shahadot shondukre haraia, maze forda ṭanaia shondukre aoṛe toio."]], [["Ṭebulreo bitre haraia, er uforor siz oḳol hazaio. Bade seragdani bitre ania tar lem oḳol zalai dio."]], [["Shunadi banail agor-kushboe zalani ḳana shahadot shonduḳor samne toio, toia amar goror duaror forda lagaio."]], [["Amar goror milon-tambur duaror samne Zalail Kurbani ḳana toio."]], [["Kurbani ḳana ar milon-tambur mazḳano ozur gamla fanidi boria toio."]], [["Bade uṭanor sairo galabae forda ṭanaio, ar uṭanor geiṭo-o forda lagaio."]], [["“Bade tumi ḳelafotir tel dia amar gor ar amar goror hoḳol mal-samanare fobitro ḳorio. Teu ita hoḳolta moha faḳ-fobitro oibo."]], [["Ar Zalail Kurbani ḳanar ufreo ḳelafotir tel dia fobitro ḳorio. Kurbani ḳanar hoḳol mal-samanareo fobitro ḳorio. Teu i kurbani ḳana moha-fobitro siz oibo."]], [["Ozu ḳorar gamla ar er tolor soki-ḳaṭreo ḳelafotir tel dia fobitro ḳorio."]], [["“Bade Harun ar tar fuainre milon-tambur duaror samne ania fanidi naoai dio."]], [["Naoanir bade Harunre faḳ-fobitro lebas oḳol findaio, ar amar imam oar lagi tare fobitro tel lagaia ḳelafoti dia fobitro ḳorio."]], [["Tar fuaintore ania imamotir fainjabi findaio."]], [["Tarar bafore zela fobitro teldi imamoti ḳamor ḳelafoti diso, tarareo oula ḳelafoti dio. Zate tarao amar imamoti ḳam ḳorta faroin. I ḳelafotir mazdi imamotir ze niom salu oibo, ita oarishor for oarish dori salu roibo.”"]], [["Mabudor hukum mafik Musae ita hoḳolta ḳorla."]], [["Dusra bosoror foela sandor foela tariḳo Allar gor ḳaṛa ḳora oilo."]], [["Musae i gor ḳaṛa ḳorla, foela er kuṭir tolor bura boaila, kuṭin uba ḳorla, beṛar freim lagaila, freimor bitredi batti dila."]], [["Mabudor hukum mafik tain sagolor ruma dia goror foela sani dila, er ufre dila aro duiṭa sani."]], [["Bade fobitro shahadot-fattor ania shonduḳor bitre haraila. Shonduk boia neoar benda lagaila, shonduḳor uforor sanio lagaila."]], [["Ar shondukre nia Allar goror bitre haraila. Haraia forda ṭanaia shondukre aoṛe raḳla. Zela Mabude Musare hukum disla."]], [["Shonduḳor ou fordar bare uttor galabae, milon-tambur maze fobitro ruṭir ṭebul raḳla."]], [["Ṭebulor ufre Mabudor namor fobitro ruṭi hazaia toila, zela Mabude Musare hukum disla."]], [["Ṭebulor samne tambur dokkin galat seragdani toila."]], [["Bade Mabudor samne lemguin zalaila, zela Mabude Musare hukum disla."]], [["Milon-tambur mazḳanor fordar samne shunadi banail agor-kushboe zalani ḳana toila."]], [["Oḳanor ufre kushboeala agor zalaila, zela Mabude Musare hukum disla."]], [["Bade Musae duaror forda ṭanaila."]], [["Tain Allar goror milon-tambur duaror ḳandat Zalail Kurbani ḳana toila. Toia er ufre zalail foshu kurbani ar Foshol Kurbani dila, zela Mabude Musare hukum disla."]], [["Bade milon-tambu ar kurbani ḳanar mazḳano ozur gamla toila, toia ozur fani boria dila."]], [["Ou fani dia Musa, Harun ar Harunor fuainte ozu ḳorta."]], [["Mabudor hukum mafik tara milon-tambut hamanir age, ba kurbani ḳanar ḳandat zaoar age ozu ḳorta."]], [["Bade Musae Allar gor ar kurbani ḳanar sairobae forda ṭanaia uṭan banaila. Uṭanor geiṭor forda lagaila. Ou laḳan Musae tan hoḳol ḳam shesh ḳorla."]], [["Ḳam shesh ḳoria harle, gaibi megor saḳa aia ou milon-tambure gurililo, Mabudor mohima ar kudrote asta gor bori gelo."]], [["Erlagi Musa ar milon-tambut hamaita farla na, ḳaron er ufre hou megor saḳa asil, ar Mabudor kudroti mohimae asta gor bori gesil."]], [["Boni Israilor ou asta soforor maze, Allar goror ufre taki megor saḳa horia harle tara aṭia roana dita."]], [["Oile megor saḳa ufre taki na hora forzonto tara baroita na, ou saḳa horar lagi bar saita."]], [["Ḳaron Boni Israilor ou asta soforor mazeu, dinor bala tarar sokur samne Allar goror ufre megor saḳa roito, ar raitor bala roito aguinor saḳa. Amin."]]]], "Jonah": [[[["Mattar fua Iunusor gese Mabudor ou ohi nazil oilo,"]], [["“Tumi roana deo, ar Ninob namor hou boṛo ṭauno zao, gia amar gozobor ḳota zanao. Tarar naformani amar dorbaro zair oigese.”"]], [["Oile Iunuse Mabudor hukumor borḳelaf ḳoria bagia Spen desho zaoar lagi roana oigela. Tain Zafa namor zazor gaṭo gia Spen desho zaura eḳan zaz faia, zazor baṛa adae ḳoria bitre hamaia Mabudor samne tone bagita ḳori naiaintor loge oia roana dilaila."]], [["Oile Mabude doriar maze eḳ bezuita tufan saṛila. Tufanor ṭelae zazḳan bangi zaoar dosha oilo."]], [["Naiainte ḍoraia zarzir devtar gese ḳanda-ḳaṭi ḳorat lagla. Ar zazor bar ḳomanir lagi mal-samana doriat falai dilo. Oile Iunus zazor tolor talat lamia huti roila, hutia bedum gumo foṛla."]], [["Ou shomoe zazor sharong Iunusor gese gia ḳoila, “Oi mia! Tumi ḳemne gumairae? Kunta hunrae nae ni? Uṭo, tumar devtare ḍako. Oito fare tain amrar bae kial ḳorba, amrar zan binash oito nae.”"]], [["Bade naiainte eḳe-oinne ḳoilo, “Ao amra loṭari maria deki, ḳar dushe i mosibot aise.” Teu tara loṭari marlo ar loṭarir maze Iunusor nam uṭlo."]], [["Ou tara tanre zikaila, “Ḳo sain, ḳar dushe amrar ufre i mosibot aise? Tumi kita ḳam ḳoro? Kuai taki aiso? Kun deshor manush? Tumi kun zator manush?”"]], [["Iunuse zuaf dila, “Baiainre, ami eḳzon Ibrani, Israil zatir manush. Ami behestor malik Alla Mabudor ebadot ḳori, tainu doria ar zomin foeda ḳorsoin.”"]], [["Tain aro ḳoila, Mabudor samne tone bagibar niote tain aia zazo uṭsoin. Ikan hunia tara kub ḍoraia ḳoila, “Hae, hae! Tumi ita kun zator ḳam ḳorlae?”"]], [["Doriar tufan zebla aro bezuita bab dorlo, ou shomoe tara tanre zikailo, “Amra tumare kita ḳorle doria tir oibo?”"]], [["Iunuse zuaf dila, “Amare doria doriat falai deo, teu doria shanti oizibo. Ami to zani, amar dusheu afnaintor ufre i gozobi tufan aise.”"]], [["Oile naiainte tane na falaia zazḳan kinaro biṛanir lagi zan-foran shofia daṛ baila, tufanor zur ḳali baṛteu roilo, erdae tara zazḳan kinaro nita farla na."]], [["Teu tara Allar gese foriad ḳorlo, ḳoilo “O Mabud, rohom ḳoro, ou manshor zanor lagi tumi amrare mario na, i ni-oforadir zanor ḳarone amrare daei ḳorio na. O Mabud, ita hoḳoltau to tumar munsha.”"]], [["Bade tara Iunus nobire doria doriat falai dilo, ar doriar tufanor ḍeu dom loililo."]], [["I halot dekia tara Mabudre kub ḍoraila. Tara Mabudor name foshu-kurbani dila ar mannot manla."]], [["Mabude kub boṛo eḳ masre zugai toisla Iunusre gililibar lagi, tain tin din, tin rait hou masor feṭo roila."]]], [[["Iunuse masor feṭo tone Mabud Allar dorbaro dua ḳorla."]], [["Mosiboto foiṛa Moula ḍakilam tore,"], ["rohom ḳoria tui zuaf dile more."], ["Fatalor feṭo boia ami ḳandilam,"], ["ḳobul ḳorilae aroz rohim rohman."]], [["Doriar muro bondu more falailae,"], ["tumar fanir ḍeue amae bashai loia zae."]], [["Mile na didar tumar nai ḳanḍari,"], ["tallashi ḳoria mukam zikir ḳori."]], [["Ḍeuor mazete foṛi zan doṛfoṛ ḳore,"], ["doriar lota-fatae fesililo more."]], [["Fatalor tole gia miler na kinar,"], ["ḳoredi saia deki duar nai ar."], ["Bondi oia ḳandi ami nirash bodone,"], ["azad ḳorilae Moula goin gaṛa tone."]], [["Zan amar zae zae oilo zoḳon,"], ["ḳator oia go bondu ḳorinu shoron."], ["Bikka mangilam ḳangal dorbare tumar,"], ["arosho taki doyal deḳailae didar."]], [["Murtifuza ḳore zara na faibo rohomot,"], ["elami ḳoria tara arailo kudrot."]], [["Shukur-guzar ḳoro Iunus Mabud meherban,"], ["tumar dorbare ami ḳorimu kurban."], ["Lilla-sodga dan-ḳoerat shofimu tore,"], ["nazator Malik-Moulae basao amare."]], [["Bade Mabude hou masre hukum dila, mase Iunusre nia hukna zominor ufre bait ḳori falai dilo."]]], [[["Bade Iunusor ufre dusrabar Mabudor ou ohi nazil oilo."]], [["Tain ḳoila, “Tumi roana deo, oḳon hou boṛo ṭaun Ninob zao, ar ami tumare zeta batai dimu tumi outa tarar gese elan ḳoro.”"]], [["Mabudor hukum mafik Iunus roana oia Ninob gela. Ninob oilo kub boṛo ṭaun, i ṭaunor eḳ mata taki aroḳ matat zaite tin din lagto."]], [["Iunus hou ṭauno hamaia eḳdinor fot gela, gia elan ḳorla, ḳoila, “O Ninobor bashinda oḳol, ar sallish din bade Ninob ṭaun uloṭ-faloṭ oizibo.”"]], [["Ikan hunia Ninobor manshe Allar ufre iman anla, tara ruza raḳar lagi elan ḳorla, ar huru-boṛo hoḳole duḳ zair ḳorar lagi solar soṭ findila."]], [["I ḳobor gia bashshar dorbaro azilo, taino bashshai godi saṛia finnor lebas kulia, solar soṭ findia salir maze boila."]], [["Ar tain asta Ninob ṭauno ou elan ḳoraila, “Bashsha ar tan uzir-nazir oḳolor hukum oilo: Manush ba foshu, goru-sagol ḳeu kunuzat dana-fani kuntau muko dio na."]], [["Manush ar foshu, hoḳole milia solar soṭ findia dile-zane Allar nam lo, hoḳole zarzir naformanir fot saṛo ar zur-zulum bad dia Allar bae firo."]], [["Oito fare Allae rohom ḳorba, gozobor kial bodlailiba, tan dau dau ḳora gusa one ṭanḍa oiziba, ar amra binash oitam nae.”"]], [["Allae tarar i halot deḳla, tara zarzir naformanir fot bad dia touba ḳorsoin. Dekia taino tan irada bodlailila, tarare age binash ḳorar ḳota ḳoileo oḳon ar binash ḳorla na."]]], [[["Oile Iunuse itar lagi teḳto oia kub gusa ḳorla."]], [["Tain Mabudor dorbaro foriad ḳorla, “O Mabud, ami desho taḳteu to zantam ilaḳan oibo. Erdae ami ageu Spen desho horia zaitamgi saislam. Ami to zani, tumi doya-momotae bora Alla, gusa ḳoro dir gotie, rohom ḳoro behishab, ar gozob nazilor befare tumar morzi bodlailao."]], [["O Mabud, ami oḳon aroz ḳorram, tumi amar zanḳan neogi, amar to basa taki morau bala.”"]], [["Mabude zuaf dila, “Tumar gusa ḳora ṭik or ni?”"]], [["Bade Iunus ṭaunor bara gela, gia fubedi eḳ zagat ḍera ṭangaia, ḍerar sebat boi roila. Ar ṭaunor kita dosha oe outa deḳar lagi bar saoat roila."]], [["Mabud Allae hono eḳ gas zugaila. I gasor lot baṛia lamba oia, Iunusor ḳoshṭo ḳomanir lagi tan matar ufre aramor seba dilo. Ar Iunuseo i gasor seba faia kub allade godgod ḳorla."]], [["Oile bador din fozor oḳto Allae egu fuk zugaila. Fuke aia gasor guṛi ḳaṭidilo, ḳaṭar bade igu hukaigelo."]], [["Bade zebla shuruz uṭlo, ou shomoe Allae fubali gorom haoa zugaila. Roide Iunusor matat kub gorom laglo, tain beush oizibar dosha. Teu Iunuse moron mangila, ḳoila, “Amar to basa taki moronu bala.”"]], [["Oile Allae Iunusre ḳoila, “I gasor lagi tumar gusa ḳora kunu ṭik or ni?” Tain ḳoila, “Itar ḳaron ase. Ami gusa ḳoriau mormu.”"]], [["Mabude ḳoila, “Tumi to i gasor lagia kunu ḳoshṭo ḳorso na, ar igu boṛo-o ḳorso na. Igu to ḳali eḳ raite oise, ar eḳ raiteu morigese, tebou igur lagi tumar maea lagse."]], [["Oile i Ninob ṭauno to eḳ laḳ bish azaroro beshi manush asoin, zera nizor ḍain-bau kita sine na. Ar bout heman-zanuaro asoin, te oto boṛo ṭaunor bae ami kita maea-momota ḳortam na ni?”"]]]], "Malachi": [[[["Malaki nobir usillae Boni Israilor gese Mabudor ohi."]], [["O Boni Israil, ami Mabude ḳoiram, ami to hamesha tumrare mohobbot ḳori."], ["Oile tumra ḳoirae, “Tumi kila amrare mohobbot ḳorlae?”"], ["Te huno, Ish kita Iakubor bai asil na ni? Oile ami to tumrar ḳandanor murobbi Iakubre mohobbot ḳorsi,"]], [["ar Ishre horaia raḳsi. Ami tar faṛ oḳol binash ḳorsi, tar biṭa-maṭi morubumir hialor aḳra banaisi."]], [["Ishor aolad Idumi oḳole ḳoito fare, “Amrare surmar ḳora oileo amra i surmar ḳora hoḳolta hirbar banailimu.”"], ["Oile ami Alla Rabbul Alamine ḳoiar, tara ita banaileo ami bangilimu, ikanre ḳoa oibo, ‘Naformanir desh, ze deshor manshor loge Mabude hamesha gusa ḳoroin.’"]], [["I halot tumrar nizor souke dekia ḳoibae, “Israil deshor shimanar bareo Mabudor takkot ḳaim ase.”"]], [["O imam oḳol huno, ami Alla Rabbul Alamine ḳoiar, fuainte tarar bafore ijjot ḳoroin, saḳoreo tarar malikre ḍorain. Ou laḳan ami eḳzon malik oile, amar bae ḍor-ḳof kuai? Ar ami eḳzon baf oile amar faona ijjot kuai? Tumrau to amare beijjot ḳorso."], ["Oile tumra hirbar ḳoirae, “Amra kila tumare beijjot ḳorlam?”"]], [["Tumra to amar kurbani ḳanar ufre nafak kurbani dirae."], ["Dia ḳoirae, “Amrar kurbani nafaḳ oilo kila?”"], ["Tumra buzairae Mabudor kurbani ḳana kuntau nae."]], [["Ami Alla Rabbul Alamine zikairam, kurbanir niote tumra zebla anda foshu loia ao, ita kunu ṭik oe ni? Ar lula-lengṛa, bemari foshu kurbani deo, ita ṭik ni? Tumrar deshor razare oula foshu ufohar dia deḳo sain, tain kushi oin ni? Ar tumrar abdar raḳoin ni?"]], [["Huno, Alla Rabbul Alamine ḳoiram, tumra amar dorbaro rohomot mangile kunu lab oibo ni? Tumra zebla nizor ateu olaḳan kurbani deo, te ami ar tumrare rohom ḳormu kila?"]], [["Haere hae! Tumrar maze eḳzoneo zudi amar Baetul-Mukaddosor geiṭ ḳanain bond ḳorilto, tumra amar kurbani ḳanar ufre beḳamaea aguin na zalaitae, te ami kushi oilam one. Oḳon to ami Mabud tumrar ufre kushi nae, ar tumrar at tone kunu lilla-sodgao ḳobul ḳortam nae."]], [["Huno, Alla Rabbul Alamine ḳoiar, duniar eḳ mata taki aroḳ mata forzonto tamam zatir maze amar kudroti shan ḳaim or. Tamam zomino amar name agor batti zalani or, manshe faḳ-saf lilla-sodga dira. Hoḳol zatir mazeu to amar shan-shouḳot ḳaim ase."]], [["Oile tumra amar namre beijjot ḳorrae. Tumra to ḳoirae, “Mabudor kurbani ḳana kuntau nae, i kurbanir kunu damu nai.”"]], [["Amare beijjotir niote ḳoirae, “Ita to ḳamoḳa ḳoshṭo deoa!”"], ["Te Alla Rabbul Alamine ḳoiar, tumra ḍaḳati ḳora, ar lula-lengṛa, bemari foshu ania kurbani dirae, ami kunu ota kurbani tumrar at tone ḳobul ḳormu ni?"]], [["Ami Alla Rabbul Alamine ḳoiar, ḳeuror falor maze nikut meda foshu ase, ogure kurbani ḳorar lagi he nioto ḳorse, oile bade ṭogami ḳori kunu kut-ala foshu Mabudor name kurbani dey, tar ufre lannot foṛouk! Ami to mohan bashsha, tamam zatie amare tazim ḳore."]]], [[["Ami Alla Rabbul Alamine imam oḳolre hushiar ḳori ḳoiram,"]], [["tumra zudi amar ḳota na huno ar amar ijjot-tazimor bae furafur kial na ḳoro, te ami tumrar ufre lannot falaimu. Tumrar hoḳol rohomotreo gozob banailimu. Ashole tumra amar ḳota mancho na ḳori ou laḳan gozob oḳono ḍalia aiar."]], [["Tumrar lagi tumrar aolad oḳolreo shaza dimu. Tumrar idor kurbanir foshur gufor-sena ami tumrar muko maḳaimu, ota maḳail halote manshe tumrare horaia falaiba."]], [["Ami Alla Rabbul Alamine ḳoiram, buzilao, ami tumrar gese ou hushiari faṭailam, zate tumrar ḳandanor murobbi Lebir loge amar ḳaim ḳora niom zari roe."]], [["Tan loge ami ze niom ḳorslam, ikṭa oilo zindegi ar shantir niom. Ermaze ḍor-ḳofor befaro asil, zate tain amare tazim ḳoroin, asholeo tain amare tazim ḳorta."]], [["Tan muko asil hok talim,"], ["misa na-hok kunta ḳoita na."], ["Shullo-ana ḳaṭi roia amar ebadoti ḳorta,"], ["boutre naformani taki firaita."]], [["Ashole imamor ḳam oilo pak kalam hefazote raḳa, zate manshe gia tan ges taki ou ḳalam talim ḳore. Imam oḳol to Alla Rabbul Alaminor foegambor."]], [["Oile ami Alla Rabbul Alamine ḳoiram, tumra to i fot saṛia, mongoṛa talim dia bout manshore asaṛ ḳaoaiso. Ita ḳoria tumra Lebir ḳandanor lagi ḳaim ḳora amar niom borkelaf ḳorso."]], [["Tumra amar fote na solia manshor muk saia bisar ḳorso. Erdae amio tumrare tamam manshor samne nisa ar beijjot ḳorsi."]], [["Amra hoḳol eḳ bafor aolad nae ni? Eḳ Allaeu amrare foeda ḳorsoin na ni? Te amra ḳene eke-oinor loge beimani ḳoria, amrar moe-murobbir ufre ḳaim ḳora niomor borkelaf ḳori?"]], [["Ehuda gusṭie to beimani ḳorse. Zeruzalem ṭaun shoho asta Israil desho bezuita noforoti kam ḳoraise. Ehudar manshe murtifuza ḳorra furintore bia ḳoria, Mabudor maear zagareo nafaḳ banaise."]], [["Zoto zone ita ḳam ḳore, tara Alla Rabbul Alaminor name lilla-kurbani loia aileo, Mabude tan ḳas bonda oḳol ḳata tone tarar nam miṭailiba."]], [["Ar tumra to aroḳṭa ḳam ḳoro. Soukor fanie ḳali kurbani ḳanare bizao, ḳanda-ḳaṭi ar ahazari ḳoro. Oile tumra zeta lilla-sodga deo, itar bae Mabude to kial ḳoroin na, kushi mone ḳobulo ḳoroin na."]], [["Erbadeo tumra zikao, “Ḳene ḳobul ḳoroin na?” Ḳaron oilo, tumrar zuanki ḳalor bibir biar aḳto Mabud to shakki oisla. Ou bibiu tumrar zindegir logi, tumrar ḳabin ḳora bou. Otota badeo tumrar i bour loge beimani ḳorso."]], [["Mabude kita zamai-boure ek kaea banaisoin na ni? Ruhe ar ḳaeae tara to tanu saman. Tarare ḳene ekkano ḳora oise? Tan kial asil, tarar mazdi allaoala ek kandan ḳaim roito. Erdae tumrar dilor befare hushiar o, zuankir bibir loge beimani ḳorio na."]], [["Boni Israilor Mabud Allae ḳoira, “Boure talaḳ deoa ami gin ḳori.” Alla Rabbul Alamine aro ḳoira, “Zulumre finnor ḳafoṛor laḳan findia, zalimi surote ze manush haze, tar ḳamreo ami gin ḳori. Erdae tumra tumrar dilor befare hushiar o, bour loge beimani ḳorio na.”"]], [["Tumra nizor zobandi Mabudre teḳto ḳoriliso. Erbadeo tumra zikairae, “Amra ḳemne tanre teḳto ḳorsi?” Tumra to ḳoiso, zetae naformani ḳoroin, ita hokkolti Mabudor nozoro bala manush, tain otar ufre kushi. Arnae ḳoiso, kuai hou Alla, zein hok insaf ḳoroin?"]]], [[["Huno, ami Alla Rabbul Alamine oada ḳoriar, ami amar foegamborre bezimu, tain aiba, aia amar age gia fot ṭik-ṭak korba. Ar tumra ze malikor lagi bar sairae, taino aḳtau tan goro toshrif anba. Ze zonor lagi tumra ashik oigeso ḳoirae, amar niomor hou foegambore toshrif anra."]], [["Oile tan toshrif anar din, shoijjo ḳorar himmot oibo ḳar? Tan shamne ubanir ḳemota ḳar? Tain to hunaror agunir laḳan, dufar sabonor laḳan."]], [["Hunare zela shuna-rufare zalaia ḳaṭi banae, taino ou beshe boiba. Ar shuna-rufar nomunae Lebir ḳandanre faḳ-saf ḳorba, ḳaṭi banaiba. Bade oula manush taḳba, zara Mabudor name sohi niote faḳ-saf lilla-kurbani adae ḳorba."]], [["Teu agor amolor laḳan Zeruzalem ar Ehuda deshor manshor lilla-kurbani Mabude kushi oia ḳobul ḳorba."]], [["Ami Alla Rabbul Alamine ḳoiar, hou shomoe ami bisar ḳorar lagi tumrar gese aimu. Aia zadugir, zinakur, misa shakki deora, ḳamlar beton ṭogra, ṛaṛi beṭin ar etimor ufre zulum ḳorra, musafiror bae hok insaf na ḳorra, mani zoto zone amare ḍorae na, tara hoḳolor bifokke shakki dite ami kunu deri ḳortam nae."]], [["O Iakubor aolad oḳol, ami Mabud, amar zobanor kunu rod-bodol nai, erdaeu tumra binash oirae na."]], [["Tumrar baf-dadar zomana takiu amar hukum-ahkam mancho na, ar amolo ḳorso na. Tumra amar gese firia aio, amio tumrar gese aimu."], ["Oile tumra ḳoirae, “Amra kila firia aitam?”"]], [["Kunu manshe kita Allare ṭogito fare ni? Oile tumra to amare ṭogirae."], ["Ṭogia hirbar ḳoirae, “Amra ḳemne tumare ṭogailam?”"], ["Huno, tumra to zoḳat adae ar lilla-kurbanir befare amare ṭogirae."]], [["Tumrar asta zatie milia amare ṭogirae, erdaeu tumra lannotor maze gaṛi roiso."]], [["Tumrar hoḳol ruzir dosh baṭor eḳ baṭ amar banḍaro deo, zate amar goro ḳani-kuraki roe. I befare tumra amare forikka ḳoria dekilao, ami Alla Rabbul Alamine asmanor hoḳol duar kulia, tumrar dorḳaror saiteo beshi, behishab boroḳot dei ki na."]], [["Ami ḳeti ḳorra fuk oḳolre bada dimu, itae tumrar zominor foshol ḳaia binash ḳorta nae. Ar tumrar ḳetor angur folo zoria foṛto nae."]], [["Ami Alla Rabbul Alamine ḳoiar, ola ḳorle duniar hoḳol zatie tumrare mubarok koibo, tumrar desh oibo aram ar kushi-bashir desh."]], [["Oile ami Mabude ḳoiar, tumra to amar bifokke ḳoṛa-ḳoṛi mat matiso."], ["Matia hirbar ḳoirae, “Amra tumar bifokke kita matilam?”"]], [["Te huno, tumra ḳoirae, “Allar ebadot ḳora to ḳamoḳa ḳoshṭo ḳora. Tan hukum-ahkam amol ḳorle, Alla Rabbul Alaminor gese mata nuaia solle amrar lab kita?"]], [["Te oḳon ao, amra beṭagiri deḳaora manshore doinno dei. Oe, oe, ḳaraf mansheu to unnoti ḳorra. Tara Allare forikka ḳoriao to rehai failira.”"]], [["Bade tarar maze zara Mabudre ḍoraito, tara eḳe-oinnoe batchit ḳorlo, ar Mabude ita kial ḳori hunla. Mabudor ḍor-ḳof zerar bitre asil, zera ḳas dile tan dian ḳorto, tarar nam Mabudor samne ek katat leḳa oilo."]], [["Ami Alla Rabbul Alamine tarar befare ḳoiram, amar ṭik kori raḳa din aile tara amar ḳas samana oiba, tara amaru bonda oiba. Bafe tar ḳezmot ḳorra fuare zela maea ḳore, ou laḳan amio tarare maea ḳormu."]], [["Hou shomoe aroḳbar tumra deḳbae, forezgar ar naformanor maze, amar ebadot ḳorra, ar na ḳorrar maze ḳoto bebodan ḳori."]]], [[["Huno, ami Alla Rabbul Alamine ḳoiram, hou din aior, zedin ḍomḳar agunir laḳan dau dau ḳori zolbo. I din hokkol boṛai ḳorra ar naforman oḳol nerar laḳan zolba, tarar zoṛ ba dal-pala kuntau zolar baki roito nae."]], [["Oile tumra zera amare ḍorao, tumrar ufre dindarir shuruz uṭibo, i shuruzor tezor maze taḳbo shifa. Tumra guala tone saṛa faoa gorur baichchar laḳan nasibae."]], [["Ami zedin ou ḳam ḳormu, i din tumra naforman oḳolre faodi uṛibae, tara oiba tumrar faor tolor sali. Iḳan ami Alla Rabbul Alamine ḳoilam."]], [["Tumra amar bonda Musar shoriotor ḳota iad raḳo, ami Tur faṛor ufre tamam Boni Israilor lagi ze hukum-ahkam tan gese dislam, ota mono rakio."]], [["Huno, Mabudor hou mohan ar bezuita ḍor-ḳofor din aibar age, ami Mabude Ilias nobire tumrar gese bezimu."]], [["Tain aia ma-bafor dil tarar fua-fuṛintor bae, ar fua-fuṛintor dil tarar ma-bafor bae firaiba, zate ami aia hari tarar deshre lannot ḍalia binash na ḳori."], ["Ḳotom."]]]], "Matthew": [[[["Hozrot Isa al-Mosi oila Daud nobir bongshodor, ar Daud oila Hozrot Ibrahimor bongshodor. Isa al-Mosir ḳandanor forisoe oilo,"]], [["Hozrot Ibrahimor fua Hozrot Isʼhak, Isʼhakor fua Hozrot Iakub, Iakubor fua Ehuda ar tan baiain,"]], [["Ehudar fuain Firuz ar Zarah, erar maʼr nam Tamar. Firuzor fua Hasir, Hasiror fua Rayam,"]], [["Rayamor fua Aminadab, Aminadabor fua Nahish, Nahishor fua Selim,"]], [["Selimor fua Buaz, tan maʼr nam Rahba. Buazor fua Ubayed, tan ma oila Rut. Ubayedor fua Ias,"]], [["Iasor fua Bashsha Daud."], ["Daudor fua nobi Sulaiman, en ma asla Uriar ṛaṛi bou Batseba."]], [["Sulaimanor fua Rohbiam, Rohbiamor fua Abia, Abiar fua Asa,"]], [["Asar fua Zihusafoṭ, Zihusafoṭor fua Uram, Uramor fua Uzia,"]], [["Uziar fua Zutom, Zutomor fua Ahaz, Ahazor fua Hizkia,"]], [["Hizkiar fua Manosha, Manoshar fua Amon, Amonor fua Iushia,"]], [["Iushiar fua Iakunia ar tar baiain. Israil zatire Babil desho bondi ḳori neoar bala erar zonom oisil."]], [["Israil zatire Babil desho bondi ḳori neoar bade Iakuniar fua Saltielor zonom oisil. Saltielor fua Zerbabil,"]], [["Zerbabilor fua Abihud, Abihudor fua Iliakim, Iliakimor fua Azor,"]], [["Azoror fua Sadik, Sadikor fua Akim, Akimor fua Elihud,"]], [["Elihudor fua Ali-Azor, Ali-Azoror fua Motin, Motinor fua Iakub,"]], [["Iakubor fua Iusuf, ou Iusuf oila Bibi Moriomor zamai. Bibi Moriomor feṭo Hozrot Isar zonom oisil, enre ḍaḳa oe al-Mosi."]], [["Ou laḳan Hozrot Ibrahim taki Daud nobi forzonto souddo siṛi. Daud nobi taki Babilo bondi ḳori neoa forzonto souddo siṛi. Babilo bondi oa taki al-Mosi forzonto souddo siṛi."]], [["Isa al-Mosir zonom oisil ou laḳan. Iusuf namor eḳzonor loge Bibi Moriomor shadi ṭik oisil, oile tara eḳloge mila-misha ḳorar ageu Allar Pak Ruhur kudroti bole Moriomor feṭo hurutta ailo."]], [["Iusuf asla hok manush, Moriomor feṭo hurutta ase, i ḳobor hunia tain Moriomre manshor samne shorom dita saila na, erdae mone mone ṭik korla, lukaia i bia bangilita."]], [["Tain zebla olaḳan sinta ḳorra, ou shomoe Mabudor eḳ firistae kuabor maze tanre doroshon dia ḳoila, “O Iusuf bin Daud, tumi Moriomre shadi ḳorte ḍoraio na. Tan feṭo ze hurutta aise, ita to Pak Ruhur kudroti boleu oise. Tan goro eḳ fuae zonom loiba."]], [["Tumi i fuar nam rakio Isa. Ḳaron i namor mani toraneala, ein nizor ummot oḳolre guna taki toraiba.”"]], [["Agor zomanar nobir mazdi Mabude zela bataisla, oḳan folibar lagiu ita oibo."]], [["Mabude bataisla, “Huno, eḳzon abiati shoti narir feṭo hurutta aibo, tain eḳ fuar zonom diba, i fuare ḍaḳa oibo Immanuel.” I namor mani oilo, Alla amrar loge asoin."]], [["Bade gum taki uṭia Iusufe firistar hukum mafik Bibi Moriomre shadi ḳorla."]], [["Oile ou fuar zonmor ag forzonto tain Moriomor loge kunu mila-misha ḳorla na. Shomoe moto ou fuar zonom oilo, tain ou fuar nam raḳla Isa."]]], [[["Raza Herudor amolo Ehudia zilar Betelham gaut Hozrot Isar zonom oisil. Zonmor bade fubor deshor ḳoezon gonoḳ Zeruzalem ṭauno aia zikaila,"]], [["“Ihudi zatir ze bashshar zonom oise, ein kuai? Amra asmanor fubedi tan zonmor tera deḳsi, dekia tanre boḳti deoat aisi.”"]], [["Noea bashshar ḳota hunia Raza Herud ar Zeruzalemor bad-baki hoḳol manush kub sintat foṛigela."]], [["Erlagi Herude deshor boṛo imam ar moulana oḳolre eḳano dola ḳori zikaila, “Afnara zanoin ni, al-Mosi kuai zonom loiba?”"]], [["Era ḳoila, “Tan zonom oibo Ehudia zilar Betelham gaut. Agor zomanar eḳ nobir kitabo leḳa ase,"]], [["O Ehudia zilar Betelham,"], ["Ehudiar nami-dami zagar maze"], ["tumi kunumonteu huru nae,"], ["tumar maz takiu to"], ["ola eḳzon bashsha foeda oiba,"], ["zein amar Israil zatire salaiba.”"]], [["Teu Herude hou gonoḳ oḳolre niralae nia zikaia zanla, ṭik kun shomoe hou zonmor tera deḳa gesil."]], [["Tain ou gonoḳ oḳolre ḳoila, “Afnara Betelham zaukka, gia bala ḳori ou huruttar tallash ḳoroukka. Tan kunu ḳobor faile amare zanaiba, teu amio gia tanre boḳti dimu.”"]], [["Razar hukum faia gonoḳ oḳol roana dila. Tara fubor asmano ze zonom tera deḳsila, ou tera tarar age age gelo. Ar ou hurutta ze zagat asla, ṭik ou zagat aia tera tami gelo."]], [["Tera tami gese dekia gonoḳ oḳolor bitre kushir ḍeu uṭlo, kushir maire tara goror bitre hamaila."]], [["Goro hamaia ou huruttare tan ma Moriomor ḳandat deḳla. Dekia tara maṭit foṛi tanre boḳti dila, ar tarar beg kulia dami dami ufohar dila. Ou ufohar oilo shuna, loban ar mura-ator."]], [["Oile Allae kuabor maze tarare hushiar ḳori dila, tara zanu Raza Herudor gese ar firia na zain. Teu tara dusra fote nizor desho gelagi."]], [["Gonoḳ oḳol gia harle Allar eḳ firistae kuabor maze Iusufre doroshon dia ḳoila, “O Iusuf uṭo, fua ar tan maʼre loia Mishor desho bagia zaogi, bade ami zotodin na ḳoi, otodin honou roio. I fuare marilito ḳori Herude tukaibo.”"]], [["Teu Iusuf uṭia ou raitu tarare loia Mishoro roana dila,"]], [["ar Raza Herud morar ag forzonto hono roila. Ita goṭisil, zate agor eḳ nobir mazdi Mabude zeta zanaisla, ota fura oe. Mabude bataisla, “Ami amar futre Mishor taki ḍakia anlam.”"]], [["Gonoḳ oḳole Raza Herudre ṭogisoin ḳoria tain kub gusa ḳorla. Erlagi gonoḳ oḳolor ges taki tain ze shomoeor ḳota hunsla, ou shomoe mafik Betelham gau ar er ash-fash elaḳat dui bosor ba tar ḳom boeoshi zoto fuain asla, ita hoḳolre marilibar hukum dila."]], [["Ete nobi Iaromiar mazdi Mabude zeta zanaisla, ota foligelo. Mabude bataisla,"]], [["Ramat kub ḳanda-ḳaṭir aoaz huna zar,"], ["Rahelae tair huruttaintor lagi ḳander,"], ["kunumonteu shanti or na,"], ["tair huruttain shesh oigesoin."]], [["Bade Raza Herud moria harle Mabudor eḳ firista aia, Mishor desho Iusufre kuabor maze ḳoila,"]], [["“O Iusuf, uṭo, ou fua ar tan maʼre loia Israil desho zaogi. Fuare zetae marilita saisla, ita to morigesoin.”"]], [["Teu Iusuf uṭia fua ar fuar maʼre loia Israil deshor shimanat aila."]], [["Aia hunla, hou Herudor fua Arkilaus oḳon Ehudia zilar raza oigese. Erlagi tain hino zaite ḍoraila. Bade kuabe hukum faia Galil zilat gelagi."]], [["Galilo gia Nasarot namor eḳ gaut boshot ḳorla. Ita goṭilo, zate agor nobi oḳolor mazdi zeta zanail oisil, ota oḳon fura oe. Zanail oisil, “Tanre Nasaroti ḳoia ḍaḳa oibo.”"]]], [[["Ou shomoe Ehudia zilar morubumit aia Ehia nobie toblig korla,"]], [["“Touba ḳoro, duniar maze behesti bashshai salu oite ar beshi deri nae.”"]], [["Ou Ehia nobir befareu Ishaea nobie age bataisla,"], ["Morubumir maze eḳzon manshe"], ["zure zure elan ḳorra,"], ["Tumra malikor fot sohi ḳoro,"], ["tan solar rasta oḳol shida ḳoro."]], [["Ehia nobie to uṭor rumor ḳafoṛ findita ar ḳomro samṛar belṭ bandita. Tain faṛia mou ar foṛing ḳaita."]], [["Tan toblig hunar lagi asta Ehudia zila, Zeruzalem ṭaun ar Zordan gangor sairobae taki bout manush tan gese aila."]], [["Aia zarzir guna shikar ḳorla, bade tain erare Zordan gango toubar gusol ḳoraila."]], [["Tain deḳla, toubar gusol ḳorar lagi bout Forishi ar Siddekia mozobor manusho tan gese aira. Ou tain ḳoila, “O hafor baichchain, asmani gozob aior dekia zan basanir fot tumrare ḳegie batai dilo?"]], [["Tumra zudi hasaror touba ḳoria taḳo, te er folo deḳao."]], [["Mone mone ḳoio na, tumra Ibrahimor aolad. Huno, ami ḳoiram, Allae saile to ou fattor oḳol takiu Ibrahimor aolad banaita farba."]], [["Gasor guṛit to kuṛal lagailu ase. Ze gaso bala fol dore na, i gas ḳaṭia agunit falail oibo."]], [["“Touba ḳorso gotike ami tumrare fanidi gusol ḳorailam, oile amar bade aro eḳzon aira, ein ama toneo himmotala, tan faor zuta boar laḳo ami nae. Tain aia tumrare Pak Ruh ar aguindi gusol ḳoraiba."]], [["Tan kula to tan atou ase, ikan dia tain dan uaia ugaro tulba, ar susare ou agunit falaia zalaiba, ze aguin kunu shomoe nibto nae.”"]], [["Ou shomoe Galil zila taki Hozrot Isao pak gusol ḳorar lagi, Zordan gango Ehia nobir gese aila."]], [["Oile Ehiae tanre oḳan ḳoia na ḳorla, “Afne aisoin ni amar gese, amaru zorur asil afnar gese gia gusol ḳora!”"]], [["Isae zuaf dila, “Aichcha, oḳon olau ouk, karon amrar usit oilo Allar morzi furon ḳora.” Ikan hunia Ehia razi oigela."]], [["Pak gusol ḳoria fani taki uṭteu Isae deḳla, asman dui bag oigese, ar Allar ruh faror surot doria tan ufre lamia aira."]], [["Ou shomoe asman tone gaibi aoaz oilo, “Einu amar ḳas maear zon Ibnulla, en ufre ami kub kushi.”"]]], [[["Pak gusol ḳorar bade, Allar Pak Ruhur isharae Isare morubumit neoa oilo, zate ou shomoe Iblise tane forikka ḳorar shuzug fae."]], [["Morubumir maze tain eḳlagare sallish din sallish rait ruza asla, kunuzat ḳani ḳaisoin na. Erbade tan kub feṭo buk laglo."]], [["Ou shomoe Iblise aia tanre ḳoilo, “Tumi zudi Ibnulla, Allar ḳas maear zon o, te ota fattorre ḳo na ruṭi oizito.”"]], [["Isae zuaf dila, “Allar kalamo leḳa ase, ḳali ruṭi ḳaileu manush base na, borong Allar fortek kalameu manush base.”"]], [["Teu he Isare loia fobitro ṭaun Zeruzalemo gelo, gia Baetul-Mukaddos kaba goror minarar ufre tane uba ḳoraia ḳoilo,"]], [["“Tumi zudi Allar ḳas maear zon o, te deki sain, on taki fal dia lamat foṛo, kitabo to leḳa ase,"], ["Allae tan firista oḳolre hukum diba;"], ["ar tara nizor atdi tumare doriliba,"], ["zate tumar fao-o kunu fattoror suṭ na lage.”"]], [["Isae tare ḳoila, “Kitabo ou ḳotao leḳa ase,"], ["Tumi tumar Alla Mabudre forikka ḳorat lagio na.”"]], [["Bade Iblise tanre kub usa eḳ faṛor ufre loia gelo, nia eḳ foloḳe duniar tamam mulluḳ ar otar hoḳol zak-zomoḳ deḳailo ar ḳoilo,"]], [["“Tumi zudi amare soizda ḳorilao, te i hokkolta ami tumare dilaimu.”"]], [["Isae zuaf dila, “Dur shoetan, bag! Allar kalamo ase, tumi ḳali tumar Alla Mabudreu ḍoraio, ḳali tan ebadot ḳorio.”"]], [["Oḳan hunia Iblis tan ges taki horia gelogi, ar Allar firista oḳol aia tan ḳezmot ḳorla."]], [["Bade Isae ḳobor faila, Ehia nobire aṭok koria zelo harail oise, oḳan hunia tain Galil zilat gelagi."]], [["Hono gia Nasarot gau saṛia Sobulon-Noftali elaḳar aoror faror Kofornaum ṭauno gia roila."]], [["Ita hoḳolta oilo, zate Ishaea nobir mazdi Allae zeta bataisla, ota oḳon folizae. Ishaea nobie ḳoisla,"]], [["Bidormi manshor boshot ḳana Galil zilar"], ["aoror faror Sobulon-Noftali elaḳar manush,"], ["ar Zordan gangor dusra faror manshor gese"], ["Allar nur zair oibo."]], [["Zeta manush be-foti bonia andarir maze zindegi ḳaṭaira,"], ["tara Allar nuror moha rushni deḳba."], ["Ar zera goin andarir maze boshot ḳore,"], ["tarar geseo Allar nur zair oibo."]], [["Ou shomoe taki Isae toblig korla, ḳoila, “Touba ḳoro, ḳaron duniar maze behesti bashshai salu oite ar beshi deri oito nae.”"]], [["Hozrot Isa Galil aoror faredi aṭia zaira, ou shomoe deḳla, Saimon urfe Fitor ar en bai Andriase aoro zal baira, era to zalua asla."]], [["Isae erare ḳoila, “Amar loge ao, ami tumrare manush dorar zalua banaimu.”"]], [["Loge loge era zal falaia Isar loge roana oigela."]], [["On tone tuṛa age gia deḳla, Iakub ar Hannan tara duio baie bafor loge nao-o boia zal zuit-zait ḳorra. Erar bafor nam Zibudia. Isae erare dekia ḍaḳ dila,"]], [["ḍaḳ hunia erao tarar bafore nao-o toia Isar loge aila."]], [["Bade Isa Galil zilar hoḳol zagat guri guri, honor nanan mosido gia nosiot ḳorla, ar behesti bashshair kush-ḳobri toblig korla. Erloge bout nomunar bemarire bala ḳorla."]], [["Asta Shiria deshor maze tan ḳobor roṭi gelo. Ete nanan nomunar bemar-azar ar zala-zontronae zeta manshe ḳoshṭo faisil, zerare zin-bute dorsil, mirgi ar ordong bemari zoto manush asil, manshe otare Isar gese loia aila. Tain era hoḳolre bala ḳorla."]], [["Galil, Dikafoli, Zeruzalem, Ehudia ar Zordanor oinno far taki bout manush Isar ḳore ḳore roana oila."]]], [[["Bout manush aisoin dekia Isa gia eḳ faṛor ufre uṭila. Uṭia boar bade tan shagrid oḳol ḳandat aila."]], [["Shagrid oḳolre dekia tain ou talim dila, ḳoila,"]], [["“Nek-kofali ou manushu, zara dil taki nizore gorib mono ḳore,"], ["behesti bashshai to tarau faiba."]], [["Tarau ḳofali, zarar mono oḳon duk ase,"], ["tarau to shuk faiba."]], [["Tarau ḳofali, zarar sal-cholon norom,"], ["i dunia to tararu oibo."]], [["Tarau ḳofali, zera dile-zane pak-forezgarir lagi ḳande,"], ["tarar ou asha fura oibo."]], [["Tarau ḳofali, zara manshore doya ḳore,"], ["tarau to doya faiba."]], [["Tarau ḳofali, zarar dil ḳaṭi,"], ["ḳaron tarau Allar didar faiba."]], [["Tarau ḳofali, zara manshore shantie raḳar lagi menot ḳore,"], ["Allae tarare tan afon aolad ḳoia ḍakiba."]], [["Tarau ḳofali, zara Allar hukum mafik solat gia"], ["zulum-mosibot shoijjo ḳore,"], ["behesti bashshai to tarau faiba."]], [["Ar tumrau ḳofali, zarare amar lagi manshe ginnae, manshe tumrare zulum ḳore ar nanan nomunar misa bodnam gae."]], [["Ila oile mono rakio, tumrar age ze nobi oḳol aisla, ita manshe ou nobir ufreo ola zulum ḳorta. Te tumra kushi-bashi ar furti ḳorio, ḳaron tumrao ou nobi oḳolor laḳan behesto bout boṛo furushkar faibae."]], [["“Tumra oilae duniar nun, oile nunor gun zudi nosṭo oizae, te ar nunta ḳora zae ni? I nun to ar kunu ḳamo lage na. Manshe ita bare falai dein ar itar ufredi aṭoin."]], [["“Huno, tumra oilae duniar batti. Faṛor uforor kunu ṭaun to lukail raḳa zae na."]], [["Ar kunu manshe lem zalaia ṭukrir tole toe na, ikṭa lem-danir ufreu toe, zate goror hoḳole for deḳoin."]], [["Ou laḳan tumrar foro manshor samne zolouk, zate tumrar bala ḳam dekia manshe tumrar behesti baf, Alla Pakor tarif ḳoroin."]], [["“Tumra ikan mono ḳorio na, ami Tourat kitab ar nobi oḳolor sohifa batil ḳorat aisi. Ami to ita batil ḳorat nae, borong fura ḳorat aisi."]], [["Ami hasa ḳota ḳoiram, Tourat kitabor hoḳol ḳota zotodin na folise, oto din i kitabor eḳṭa horof ba zer-zoboro batil oito nae. Asman-zomin khoe na oa forzonto, ikan batil oito nae."]], [["Tourat kitabor kunu huru-muru hukumo zudi ḳeu na mane, ba i hukum na manar lagi manshore foramish dey, te behesti bashshait tareo hoḳol taki huru ḳoa oibo. Oile ze zone i hukum-ahkam amol ḳore ar manshoreo hikae, behesti bashshait tare bout dam deoa oibo."]], [["Ami tumrare ḳoiram, alim-ulama ar Forishi oḳolor amol takio, tumrar amol zudi aro bala na oe, te kunumonteu behesti bashshait hamaitae fartae nae."]], [["“Tumra huncho, agor amolor manshor gese ḳoa oise, ‘Kun ḳorio na, zegie kun ḳorbo, he i kunor daṛo foṛbo.’"]], [["Oile ami tumrare ḳoiram, ze manshe tar bai-biradoror loge rag-gusa ḳore, he bisaror daṛo foṛbo. He zudi tar baire ḳoe, ‘Tumi to be-aḳol’ te aro boṛo bisaror daṛo foṛbo. Ar ze zone tar baire ḳoe, ‘Tumi beokuf,’ he duzoḳor aguino zolbo."]], [["“Erdae kurbani ḳanat gia Allar name lilla-sodga dibar shomoe zudi tumar mono oizae, tumar loge tumar kunu bair bibad ase,"]], [["te tumar lilla-sodga ou zagat toia, age gia tumar bair loge miṭ-maṭ ḳoro, bade gia tumar kurbani deo."]], [["“Ḳeu tumar birudde kunu mamla ḳorle adaloto zaoar ageu tar loge zoldi miṭ-maṭ ḳorilio. Ila na ḳorle, he tumare hakimor ato dibo, hakime tumare fulishor haola ḳorba, ar fulishe tumare zelo haraiba."]], [["Heshe tar shullo-ana faona adae na ḳora forzonto, tumi kunumonteu saṛa faitae nae. Ami tumrare ashol ḳota ḳoilam."]], [["“Tumra huncho, age batail oise, ‘Zina ḳorio na.’"]], [["Oile ami tumrare ḳoiram, kunu beṭae zudi kunu beṭi manshor bae ku-nozore sae, te he ou shomoe mone mone tair loge zina ḳorlo."]], [["“Tumar ḍain souke zudi tumare gunar fote ṭane, te i souk tulia falai deo. Asta shoril loia duzoḳo zaoa taki, eḳṭa ongo binash ḳorilaoa tumar lagi bala."]], [["Tumar ḍain ate zudi tumare gunar fote ṭane, i at ḳaṭia falai deo. Asta shoril loia duzoḳo zaoa taki, eḳṭa ongo binash ḳorilaoa tumar lagi bala."]], [["“Aro ḳoa oise, ‘Ze manshe tar boure talaḳ dey, he boure talaḳ nama deuk.’"]], [["Oile ami tumrare ḳoiram, ze manshe zina saṛa oinno kunu ḳarone nizor boure talaḳ dey, he to tar boure zinakur banae. Ar talaḳ faoa beṭire zegie bia ḳore, he-o zinakur bone."]], [["“Tumra to zano, agor zomanar manshor gese batail oise, ‘Misa kunu ḳosom ḳorio na, ar zekunu ḳosom ḳorle iṭa Allar name adae ḳorio.’"]], [["Oile ami tumrare ḳoiram, kunuzat ḳosom ḳorio na. Behestor name ḳosom ḳorio na, ikan to Allar arosh."]], [["Duniar name ḳorio na, ikan to Allar ḳodom mubarok toar zaga. Zeruzalemor nameo ḳosom ḳorio na, ikan oilo mohan bashsha Allar ṭaun."]], [["Tumar nizor matar name ḳosom ḳorio na, i matar eḳsa sulre dola ba ḳala ḳorar ḳemota to tumar nai."]], [["Tumrar mator oeḳan oe, ar naḳan na ouk. Huno, itar bare ar zototau oe, ita Iblis taki oe."]], [["“Tumra to huncho, age batail oise, ze forimane ḳeti oise, ou forimane shaza dio, ‘Soukor bodla souk ar dator bodla dat.’"]], [["Oile ami ḳoiram, ḳeu zudi tumrar loge ḳaraf bebohar ḳore, te tumra er bodla loio na, borong kunu manshe tumar ḍain galo soṛ marle, tare bau galo fatia dilaio."]], [["Ḳeu zudi mamla-mokoddoma ḳoria tumar kurta nitogi sae, te tumar saddoro dilaio."]], [["Ḳeu zudi tumare ḳoe, tar gaiṭ boia loia eḳ mail zaitae, te tumi tar loge dui mail zaiogi."]], [["Ḳeu tumar gese kunta kuzile tare dio. Ḳeu aolat saile, tare firai dio na."]], [["“Tumra zano, age to batail oisil, ‘Tumar ari-forire maea ḳorio ar dushmonre ginnaio.’"]], [["Oile ami tumrare ḳoiram, tumrar dushmonreo maea ḳorio. Zera tumrare zulum ḳore, tarar lagi dua ḳorio."]], [["Ita dekia manshe buzba, tumra hasau tumrar behesti baf Alla Pakor maear aolad bonigeso. Tain to bala-bura hoḳolor ufre tan shuruz uṭain, dindar ar naforman hoḳolor ufreu meg-fani dein."]], [["Zara tumrare mohobbot ḳore, tumra zudi ḳali tarareu mohobbot ḳoro, te tumra kita furushkar faibae? Gushkur toshildar oḳoleo ila ḳore na ni?"]], [["Tumra zudi ḳali nizor baire salam deo, te oinno manush taki beshi ar kita ḳorrae? Bidormi oḳoleo ila ḳoroin na ni?"]], [["Erlagi ami ḳoiram, tumrar behesti baf Alla Pak zela ḳaṭi, tumrao ola ḳaṭi o."]]], [[["“Tumra hushiar roio, manshore deḳanir lagi ebadot-bondegi ḳorio na, ila ḳorle tumrar behesti baf Alla Pakor ges taki kunu furushkar faitae nae."]], [["“Kunu manshore dan-ḳoerat dile bonḍo oḳolor laḳan dio na. Tara to manshor ges taki tarif faita ḳori mosido-mondiro ar fote-gaṭe, ḍul-ḍofki bazaia lilla-zoḳat dein. Ami tumrare hasau ḳoiram, tarar furushkar to tara failise."]], [["Oile tumi kunu dan-ḳoerat dile, tumar ḍain ate bilaile bau ate zanu na zane."]], [["Oula lukaia dan ḳorio. Teu tumar behesti baf Alla, zein lukaia hoḳolta deḳoin, tainu tumare furushkar diba."]], [["“Tumra zebla dua ḳoro, ou shomoe bonḍo oḳolor bab dorio na. Tara manshore deḳanir lagi mosido-mondiro ar fotor muko ubaia dua ḳore. Ami tumrare hasau ḳoiram, itae to tarar furushkar failise."]], [["Oile tumi dua ḳorar bala goror doroza-zanala lagaia dua ḳorio, ar tumar niraḳar baf, zenre deḳa na geleo azir asoin, hou Allar gese saio. Tain to gufon hoḳolta deḳoin, tainu tumare fol diba."]], [["“Tumra zebla dua ḳoro, ou shomoe duniar manshor laḳan ḳamoḳa ber-beri ḳorio na. Tara mono ḳoroin, beshi beshi ḳoile Allae tarar dua ḳobul ḳorba."]], [["Tumra tarar laḳan oio na, tumrar behesti baf Allar gese saoar ageu, tain zanoin tumrar kita dorḳar."]], [["Erlagi tumra olaḳan dua ḳorio,"], ["O baba, amrar behesti baf,"], ["tumar nam fak-fobitro mana ouk."]], [["Duniait tumar bashshai zoldi auk,"], ["shob tumar morzi mafik kora zauk,"], ["behesto zela oula duniait,"], ["behesto zela oula duniait."]], [["O baba, aizkur ḳani aizku deo,"], ["maf ḳoro amrar hoḳol oforad,"]], [["zara amrar birudde ḳorse faf,"], ["amra to tarare dilaisi maf."]], [["Falaio na amrare forikkat,"], ["shoetanor ḳobza taki ḳoro ḳalas."]], [["Huno, tumra zudi aroḳzonor oforad maf ḳoro, te tumrar behesti baf Allaeo tumrar oforad maf ḳori diba."]], [["Oile tumra zudi oinnore maf na ḳoro, te tumrar behesti bafe tumrareo maf ḳorta nae."]], [["“Tumra zebla ruza raḳo, ou shomoe bonḍo oḳolor laḳan muk kala ḳorio na. Tara ruza raḳsoin, oḳan deḳanir lagi souk-muk kala ḳori raḳoin. Ami tumrare hasau ḳoiram, itae to tarar furushkar failise."]], [["Oile tumi ruza raḳle muk-at doio, matat tel-fani dio,"]], [["zela manshe buzto na fare, tumi ruza raḳso. Teu tumar niraḳar baf, zenre deḳa na geleo azir asoin, hou Allaeu ita deḳba. Tain to gufon hoḳolta deḳoin, tainu tumare fol diba."]], [["“I zindegit tumra nizor lagi oto don-shompod zomaio na. Duniar shompodor maze zongare dore, fuke ḳae ar hing kudia sure ney."]], [["Oile behestor maze nizor lagi samana zomao, hino zongare dore na, fukeo ḳae na ar surio oe na."]], [["Mono rakio, tumar don zeno, mon-o hono roe."]], [["“Zano to, souk oilo shorilor batti. Tumar souk zudi bala oe, te tumar asta shorilo soḳsoḳa for oibo."]], [["Oile tumar souk zudi ḳaraf oe, te asta shorilu ḳala andair oizibo. Tumar dilor batti andair oile, i andair boṛo bezuita."]], [["“Zano ni, kunu gulameu dui munibor ḳezmot ḳorto fare na, he eḳzonre ginnaibo aroḳzonre bala faibo. Arnae eḳzonor bae kial ḳorbo, aroḳzonre elami ḳorbo. Te tumrao Alla Pak ar don-samana, duiotar ḳezmot eḳloge ḳortae faro na."]], [["“Erdae ami tumrare ḳoiram, kila ḳaitam ar kila finditam, ita loia sinta ḳorio na. Ḳani taki zan boṛo, ḳafoṛ-sufoṛ taki shoril boṛo."]], [["“Asmanor ou fakintor bae sao, tara zalao bain ḳore na, fosholo ḳaṭe na, ugaro kunta zomae na, ḳali tumrar behesti baf Allae tarar kuraḳ dein. Te tumra kunu ita taki aro dami nae ni?"]], [["Ḳo sain, tumrar maze ḳeu sinta-babna ḳoria tar haeati eḳan gonṭa baṛaito farbo ni?"]], [["“Finnor ḳafoṛor lagi sinta ḳoro ḳene? Tumra ou zongli fulor bae saia deḳo, ita ḳoto beshi shundor! Itae to nizor shundoror lagi kuntau ḳore na, kunu rongo silai ḳore na, baino ḳore na, emneu oe."]], [["Te ami ḳoiram, Bashsha Sulaiman oto zak-zomoḳor maze roileo tan lebas to ota egu zongli fulor laḳano shundor asil na."]], [["Deḳrae ni, zongolor maze ou zeta shundor ful oḳon ase, ḳail oileu manshe ita daru banaia aguindi zalaibo. Allae zudi ou zongolre ola shundor ḳori hazaisoin, te o ḳomzur imandar oḳol, tumrareo tain shundor ḳori hazaita nae ni?"]], [["Erdae kita ḳaitae ar kita finditae, ita loia sinta ḳorio na."]], [["I duniar manshe ḳali ota loiau danda ḳore. Tumrar behesti baf Allae to zanoinu, ita hoḳolta tumrar zorur ase."]], [["Erlagi tumra foelau Allar morzi zugaia solo, tan bashshair dandat ro. Teu ita hokkoltao tumra faibae."]], [["Ḳailkur sinta ḳorio na, ḳailkur befar ḳailkur ufre saṛi deo. Dinor azab dinor lagi zotesṭo."]]], [[["“Tumra manshor dush tukanit roio na, teu tumrar dusho tukail oito nae."]], [["Tumra zela manshor dush tukao, Allaeo oula tumrar dush tukaiba. Tumra zela falladi mafibae, tumrar lagio ola mafa oibo."]], [["Tumar bair soukor bitre guṛa ase ikan deḳrae, oile nizor souko gasor seli ase ikan deḳrae na ḳene?"]], [["Tumar sokut seli hamaise ikan zebla deḳrae na, te tumar baire kila ḳoibae, bai, tumar sokut guṛa hamaise, ao, bar ḳoria dei?"]], [["Haere bonḍo, foela nizor souk taki seli bar ḳoro, bade tumar bair souk taki guṛa bar ḳorat lagle bala ḳori deḳtae farbae."]], [["“Huno, kuttar samne fak-fobitro kunu siz dio na. Shuoror samne moni-mukta siṭaio na. Arnae ou sizre tarar faodi uṛia, ulṭa aia tumrareo hamla ḳorta faroin."]], [["“Ami tumrare ḳoiram, sao, tumrare deoa oibo. Talash ḳoro, teu faibae. Duaro ṭuka deo, teu duar kula oibo."]], [["Zara sae, tarau to fae. Ze tallash ḳore he fae. Ze duaro ṭukae, tar lagi duar kula oe."]], [["Tumrar maze ila kunu ma-baf ase ni, zar fute ruṭi saile maṭi dibo?"]], [["Mas saile haf dibo?"]], [["Tumra ḳaraf oiao zudi tumrar huruttainre bala bala siz ditae zano, te zara behesti baf Alla Pakor gese saibo, tain to nichoe tarare bala bala siz dan ḳorba, ita to shababik."]], [["Huno, tumra manshor ges taki zelaḳan bebohar faitae sao, tumrao hoḳolor loge ou laḳan bebohar ḳoro. Otau oilo Tourat kitab ar nobi oḳolor sohifar mul talim."]], [["“Huno, tumra sifa duaredi hamaio, ḳaron ze fote binashor bae ṭane, i fot muṭa, fotor duaro boṛo, bout manush ou duaredi hamain."]], [["Oile ze fote gele zindegi mile, i fotor duar sifa, foto huru-muru. Kub ḳom mansheu i duaror kuz fain."]], [["“Bonḍo nobi oḳol taki hushiar roio. Tara tumrar gese meṛar surote ae, oile bitre bitre tara raikkosh bagor laḳan."]], [["Tarar zindegi dekiau sintae farbae. Zano to, gosa-ḳaṭar maze kunu angur dore ni ba bon-zonglar maze ḍumur fol dore ni?"]], [["Ṭik ou laḳan, bala gase to bala folu dore ar mondo gase mondo folu dore."]], [["Bala gase to mondo fol dore na, ar mondo gase bala fol dore na."]], [["Ze gase bala fol dore na, igure ḳaṭia daru zalail oe."]], [["Olau bonḍo nobi oḳolor zindegir fol deḳleu itare sinbae."]], [["“Mono rakio, amare ‘Huzur, huzur!’ ḳoileu zen behesti bashshait hamaizibae, ikan ṭik nae. Borong ze zone amar behesti baf Alla Pakor morzi zugaia sole, ḳali he-u hamaito farbo."]], [["Hou din aile boute ḳoiba, ‘Munib, munib, amra tumar name gaibi ḳobor ḳoisi na ni? Tumar name zin-but saṛaisi na ni? Tumar name bout keramoti deḳaisi na ni?’"]], [["Oile ami tarare zuaf dimu, ‘Dur, Iblisor dol! Ami to tumrare siniu na, amar ges taki bago.’"]], [["“Ze manshe amar ou talim hunia amol ḳore, he aḳoldar manshor laḳan mozbut kuṭir ufre tar gor banae."]], [["Bade meg-tufan ar zuar aia ou gorre ṭela dileo falaito fare na, ḳaron ikan to mozbut kuṭir ufre banail oise."]], [["Oile ze amar talim huniao amol ḳore na, he be-aḳolor laḳan norom maṭir ufre gor banae."]], [["Bade zebla meg-tufan ar zuar aia ou gorre ṭela dey, ou shomoe ikan foṛia sefṭa oizae.”"]], [["Isar ita talim hunia manush taijjub bonigela."]], [["Ḳaron tain to tarar moulana oḳolor laḳan talim na dia, ḳemotaban manshor laḳan talim dita."]]], [[["Hozrot Isa faṛ taki lamia aile bout manush tan ḳore ḳore aila."]], [["Ou shomoe eḳ fosa-kushṭo bemarie tan ḳandat aia faot foṛia ḳoilo, “Huzur, afnar morzi oile amare ou nafaḳ bemar taki bala ḳorta faroin.”"]], [["Teu tain at baṛaia tare soia ḳoila, “Oe ami sairam, tumi pak-saf o.” Ḳoar loge logeu tar bemar shifa oigelo."]], [["Isae tare ḳoila, “Huno, ita ḳeurore hunaio na, ḳali imam sabor gese gia deḳao. Musa nobir shoriot mafik pak-saf oar lagi zela kurbani ḳora zorur, ou kurbani dileu shomaze zaniliba tumi bala oigeso.”"]], [["Erbade Isa gia Kofornaum ṭauno hamaila. Hino Ruman sifair eḳ subedare tan gese aia minot-ḳajji lagaila,"]], [["“Huzur, amar gulamor obosh bemar oia bisnat foṛi roise, he kub ḳoshṭo ḳorer.”"]], [["Isae enre ḳoila, “Aichcha, ami zaimune, gia tare bala ḳormu.”"]], [["Teu subedare ḳoila, “Huzur, afnar moto zone amar baṛit toshrif nita, ami to er laḳ nae. Afne ḳali mukkandi ḳoileu he bala oizibo."]], [["Afne to buzra, amio amar kamanḍaror hukume soli, oula amar sifai oḳolo amar hukume soloin. Ami era eḳzonre ‘Ao!’ ḳoile ae, ‘Zao!’ ḳoile zae. Amar gulamre zudi ḳoi, ‘Oḳan ḳoro!’ he ikan ḳore, te afneo ola mukdi hukum dileu he bala oizibo.”"]], [["Ikan hunia Isa ekkere taijjub oigela, tan ḳore oia zoto manush aoat asil, erare ḳoila, “Ami tumrare hasau ḳoiram, i subedar to bidormi Ruman manush, oile amar Boni Israilor mazeo oto boṛo mozbut imandar ami ar deḳsi na."]], [["Huno, fub ar foismor desh taki bout zon aiba, tara Hozrot Ibrahim, Isʼhak ar Iakub nobir loge behesti bashshait ḳanit boiba."]], [["Oile behesti bashshait zara taḳar ḳota, tarare bare andair gato falai deoa oibo. Hino tara ḳanda-ḳaṭi ḳorba ar zala-zontronae dat kiṛimiṛi ḳaiba.”"]], [["Bade Isae ou subedarre ḳoila, “Tumi zaogi. Tumi zela ekin ḳorso, olau ouk.” Hasau, loge logeu hou gulam bala oigelo."]], [["Erbade Hozrot Isa Hozrot Fitoror baṛit gela, gia deḳla, Fitoror hoṛir kub taf uṭse, tain bisnat foṛono."]], [["Tane dekia Isae tan ato soila, ar loge loge taf saṛi dilo. Beṭie uṭia Isar memandarit lagla."]], [["Ou din hainjabala manshe zinor asorala bout zonre Isar gese loia aila. Isae tan mukor ḳotaeu erar zin saṛaila, ar hokkol bemarire bala ḳorla."]], [["Ita goṭlo, zate Ishaea nobir mazdi bout age zeta batail oisil, ota oḳon fura oe. Hono batail oisil,"], ["Amrar hoḳol ḳomzuri tan ḳando nila,"], ["amrar bemar-azar horaila."]], [["Isar sairo galabae biṛ lagi gese dekia, tan shagrid oḳolre hukum dila aoror hofaro zaitagi."]], [["Ou shomoe eḳzon moulana aia Isare ḳoila, “Huzur, afne zeno zaiba, amio hono zaimu.”"]], [["Isae enre ḳoila, “Hunoukka, hialor gat ase, fakiro bada ase, oile ami Bin-Adomor mata toar ṭai nai.”"]], [["Aroḳzon shagride aia ḳoila, “Huzur, amare baṛit zaite deukka, ami foela gia amar babar dafon-ḳafon ḳoria ai.”"]], [["Tain ḳoila, “Mora oḳoleu tarar morare maṭi deuk, tumi amar loge solo.”"]], [["Isa aoror hofaro zaita ḳori, tan shagrid oḳolre loia eḳ nao-o uṭla."]], [["Isa naor maze gumaira, ou shomoe aḳtau aoror maze boṛo eḳ tufan ailo, tufane naoḳan buṛizibar dosha oigelo."]], [["I dosha dekia shagrid oḳole Isare hozag kori ḳoila, “Huzur, amrare basaukka, amranu mori zairam.”"]], [["Isae zuaf dila, “O ḳomzur imandar oḳol, tumra ḍorairae ḳene?” Oḳan ḳoia tain uṭia tufan ar aorore domoḳ dila, teu hokkolta tir oigelo."]], [["I keramoti dekia tara taijjub oia ḳoila, “Ein ashole ḳe? Tufan ar aoreo deki tan hukum mane!”"]], [["Erbade Isa aor faṛi dia Zerasini oḳolor desho aila. Ou shomoe bute dora duizon manush ḳobrostan taki baroia tan gese ailo. Tara ola zonun fagol asla zen, tarare ḍoraia ḳeu ou fotedi zaito farto na."]], [["Tara sillaia Isare ḳoilo, “O Allar ḳas maear zon Ibnulla, amrar loge afnar kita dorḳar? Shomoe oar ageu afne amrare satanit aichchoin ni?”"]], [["Ou shomoe tarar ges taki tuṛa duroi boṛo eḳ shuoror fale ḳaoat asla."]], [["But oḳole Isare minot ḳori ḳoilo, “Afne amrare ḳedaite saile, ou shuoror falor maze faṭai deukka.”"]], [["Isae tarare izazot dia harle tara gia ou shuoror falor maze hamaigelo. Ar shuoror fale aoror ḳaṛa soredi kub zure douṛaia gia fanir maze buṛia morla."]], [["Ita dekia shuoror raḳal oḳole douṛaia gia gaur hoḳol manshore ḳobor zanaila, erloge ou bute dora manshor ḳotao ḳoila."]], [["I goṭona hunia gaur hoḳol manush Isar loge deḳa ḳorat aila. Tan loge deḳa ḳoria tara minot ḳori ḳoila, “Meherbani ḳori amrar desh taki zaukkagi.”"]]], [[["Bade Hozrot Isa nao-o ḳori aor faṛi dia nizor ṭauno aila."]], [["Aia harle ḳoezon manshe eḳzon obosh bemarire folodi boia loia tan gese ailo. Tarar imanor bol dekia Isae ou bemarire ḳoila, “Mono bol raḳo re fut, tumar guna maf ḳora oise.”"]], [["Ikan hunia ḳoezon moulanae mone mone ḳoila, “I beṭae to shiriki ḳorer.”"]], [["Isae tarar dilor bab buzia ḳoila, “Afnara ḳene ila ku-sinta ḳorra?"]], [["Amar lagi kunḳan ḳoa shuza, tumar guna maf ḳori dilailam, na uṭo, tumar bisna loia baṛit zaogi?"]], [["Te oḳon afnara forman deḳoukka, i duniat guna mafir ḳemota ami Bin-Adomor ase.” Oḳan ḳoiau tain bemari beṭare ḳoila, “Oba uṭo, tumar ḳeta-balish loia baṛit zaogi.”"]], [["Ḳoiteu hi bemari beṭa uṭia tar baṛit gelogi."]], [["Ita dekia manush taijjub oigela, Allae manshore oto ḳemota disoin ḳori tara Allar tarif ḳorla."]], [["Isae fotedi aṭia zaira, ou shomoe deḳla, Moti namor eḳzon manush ḳazna tular ofiso boiroisoin. Dekia tanre ḳoila, “Ao, amar ummot o.” Teu Moti uṭia Isar ḳore ḳore gela."]], [["Erbade Isae tan shagrid oḳolre loia Motir baṛit gia ḳaoat boila. Tan loge bout ḳazna tulra ar naforman oḳolo ḳanit asla."]], [["Ita dekia Forishi mozobor manshe Isar shagrid oḳolre ḳoila, “Tumrar murshide gushkur ḳazna tulra ar ḳobis oḳolor loge ḳaoa-daoa ḳoroin ḳene?”"]], [["Ikan hunia Isae ḳoila, “Bala manshor lagi ḳobiraz lage na, oile bemarir lagi to lage."]], [["Allar kalamo batail oise, ‘Ami kunu foshu kurbani nae, ḳali doya deḳtam sai.’ Te ou aeator mani kita, oḳan tallash ḳoroukka. Mono raḳba, ami kunu forezgarre daot deoat aisi na, ḳali gunagar oḳolreu daot ditam aisi.”"]], [["Erbade Ehia nobir ummot oḳole aia Isare zikaila, “Huzur, amra ar Forishi mozobor manshe hamesha ruza raki, oile afnar ummot oḳole ruza raḳoin na ḳene?”"]], [["Tain zuaf dila, “Nosha loge taḳle logor boiratire kunu duk deoa zae ni? Deḳbane, ila shomoe aibo, zebla noshare tarar ges taki horail oizibo, hou shomoe tara ruza raḳba."]], [["“Ana-doa noea ḳafoṛor ṭukradi ḳeu furan kurtat tali dey na. Ila ḳorle doia harle furan ḳafoṛ taki noea tali kus oia siṛizae, ar siṛaḳan aro boṛo oe."]], [["Furan samṛar tolit ḳeu taza anguror rosh bore na. Borle ou taza roshor fafe toli faṭia rosh ar toli duiota borbad oe. Erlagi manshe taza rosh noea tolit toin. Teu duiota base.”"]], [["Hozrot Isae zebla ota befare talim dira, ou shomoe eḳ neta aia tan fao-o foṛia ḳoila, “Huzur, amar fuṛigu ou matro mara gese. Te afne aia meherbani ḳori taire atai dileu fuṛigu zinda oizibo.”"]], [["Teu Isae tan shagrid oḳolre loia en loge roana dila."]], [["Zaoar fote eḳ beṭie ḳoredi aia Isar saddoror kunat soilo. Baro bosor dori i beṭir beṭiara bemaror lou zaito."]], [["Beṭir ekin asil, tai zudi ḳali tan saddoror kunat soilito fare, te bemar bala oizibo."]], [["Isae ṭer faia ḳoredi saia ou beṭire ḳoila, “Ḍoraio na go mai, tumar imanor boleu tumi bala oilae.” Oḳan ḳoar loge loge beṭi bala oigelo."]], [["Erbade Isa hou netar baṛit gela. Gia deḳla, asta baṛir manshe hoi-hulla ḳorra, ar tarar shomazor reoaz mafik mora baṛit bashi-bazna bazaira."]], [["Tain ḳoila, “Tumra hoḳol gor taki bare zao. Fuṛigu morse na, tai to gumar.” Ikan hunia manshe tanre loia asha-ashi lagaila."]], [["Manshore bar ḳoria harle, tain gia goror bitre hamaia fuṛir ato dorla, dorteu tai uṭia boigelo."]], [["Ar i goṭonar ḳota ou elaḳar hoḳolbae roṭi gelo."]], [["Isa ou netar baṛi taki bidae oia harle duizon anda beṭa tan ḳore ḳore gelo. Tara zure zure ḳoilo, “O Daudor aolad, amrare rohom ḳoroukka.”"]], [["Bade tain aia goro hamaile, hou duio andao tan gese ailo. Tain zikaila, “Tumra ekin ḳorrae ni, ami tumrare bala ḳortam farmu?” Tara ḳoilo, “Ji-oe huzur, afneu farba.”"]], [["Teu tain erar souk atai dia ḳoila, “Tumra zela ekin ḳorso, olau ouk.”"]], [["Oḳan ḳoiteu tarar souk bala oigelo. Bade Isae tarare kub doṛaia ḳoila, “Huno, ita ḳeurore hunaio na.”"]], [["Oile tara baroia gia ash-fash hoḳol zagat tan i ḳobor roṭai dilo."]], [["Hou duio anda zebla bala oia zairagi, ou shomoe manshe bute dora eḳ buba beṭare Isar gese loia ailo."]], [["Tain i beṭar but saṛanir bade tar zoban kuligelo, he mat-ḳota matilo. Ita dekia hoḳole taijjub oia ḳoila, “Asta Israil deshor maze ila ḳam to kunudin deḳsi na.”"]], [["Oile Forishi oḳole ḳoila, “Igie to butor bashshar shaijjoe but saṛae.”"]], [["Hozrot Isae gaue gaue ar ṭaune ṭaune gia tarar mosido hamaia talim dila. Tain behesti bashshair kush-ḳobri toblig korla, ar hoḳol nomunar bemarire bala ḳorla."]], [["Ou shomoe manshor biṛ dekia tan kub duk laglo, ita manush to a-raḳali meṛar laḳan befana lagi gurira."]], [["Teu Isae shagrid oḳolre ḳoila, “Zomino to foshol bout ase, oile ḳamla kub ḳom."]], [["Erlagi zominor malikor gese dua ḳoro, tan foshol tular lagi tain ḳamla faṭaiba.”"]]], [[["Bade Isae tan barozon sahabire ḍaḳaia anla, ania zin-but saṛani, ar hoḳol zator bemarire bala ḳorar ḳemota dila."]], [["Ou barozon sahabi oila,"]], [["Ou Ihudae bade beimani ḳoria Isare dushmonor ato dorai disil."]], [["Ou barozon sahabire Isae hukum dila, ḳoila, “Tumitain tobligo zao, oile kunu bidormir gese ba Shomoria zatir kunu gaut zaio na,"]], [["ḳali Boni Israilor arail meṛa oḳolor gese zao."]], [["Zaoar fote toblig kori ḳori zaio, ḳoio, Behesti bashshai daro aichche."]], [["Ar tumra bemari oḳolre bala ḳorio, morare zinda ḳorio, fosa-kushṭo bemarire bala ḳorio, ar zin-but saṛaio. Tumra zela bina ṭeḳae faiso, oula bina ṭeḳaeu dio."]], [["Zaoar shomoe loge ḳori ṭeḳa-foeshar toli, shuna-rufa ba eḳṭa shikio nio na."]], [["Tumra fotor lagi laṭi, gaiṭ-buski, zuta, ba duiṭa kurtao loge nio na. Ze zone ḳam ḳore, he ḳaoa-finda faoar zuka."]], [["Tumra ze gaut hamaibae, ou gaur eḳzon zoiggio manshore tukaia bar ḳorio, i gau saṛia zaoar ag forzonto en baṛitu roio."]], [["Baṛir bitre hamanir bala tarare salam dio."]], [["I baṛi zudi salam faoar zuka oe, te tumrar deoa ou shanti tara faiba, ar zuka na oile tumrar shanti tumrar geseu firia aibo."]], [["I zagar ḳeu zudi tumrare ḳobul na ḳore, tumrar ḳota na hune, te i baṛi ba gau taki baronir bala tumrar faor duil zaṛia falaia aio."]], [["Ami tumrare hasa ḳota ḳoiram, hashoror din ou gaur dosha taki, hou lannoti Sadum ar Amura ṭaunor dosha bout bala oibo."]], [["“Huno, raikkosh bagor samne meṛar laḳan ami tumrare faṭairam. Erlagi tumra hafor laḳan salaḳ-sotur ar faro fakir laḳan shorol o."]], [["Hushiar roio, manshe tumrare doria adaloto shomzaiba, ar tarar mosido nia tumrare singladi marba."]], [["Amar nam loar lagi tumrare raza-bashshar samne neoa oibo. Tumra erar samne ar bidormi oḳolor gese amar befare shakki dibae."]], [["Manshe zebla tumrare dorai dibo, ou shomoe kita mattae ba kita ḳoitae, ita loia kunu sinta ḳorio na. Hou shomoe tumrare ita hikai deoa oibo."]], [["Ashole tumrar mukdi zen tumra nize matbae, ikan nae, tumrar batuni bafor ze ruh tumrar bitre ase, hou ruheu itar zuaf diba."]], [["“Baie baire ar bafe fuare kun ḳoranir lagi dorai dibo. Fua-fuṛieo tarar ma-bafor bifokke gia tarare kun ḳoraibo."]], [["Amar ḳarone hoḳol manshe tumrare ginnaibo, oile hesh forzonto ze ṭikia roibo, he-u rehai faibo."]], [["Kunu gaur manshe tumrare zulum ḳorle, i gau saṛia oinno gaut zaiogi. Huno, ami hasa ḳota ḳoiram, Israil deshor hokkol ṭaun ar gaut tumrar toblig shesh oar ageu Bin-Adom hirbar aiba."]], [["“Mono rakio, ustad taki shagrid boṛo nae, ar munib taki tar gulam boṛo nae."]], [["Te shagrid tar ustador shoman, ar gulam tar munibor shoman oau zotesṭo. Hunrae ni, goror munibre zebla butor bashsha Bel-Sobul ḳoira, te goror baki hoḳolre tara aro ḳotota ḳoiba!"]], [["“Oile tumra tarare ḍoraio na, ḳaron ila gufon kuntau nai zeta zair oito nae. Ila lukailo kunta nai zeta ḳeu hunto nae ba zanto nae."]], [["Ami andarir maze zeta tumrare ḳoisi, tumra ita foror maze ḳoio. Zeta ḳane ḳane huncho, ita saṭor ufore taki zure zure elan ḳorio."]], [["Zara manshor ḳaeare binash ḳorto fare, oile ruhre kunta ḳorto fare na, tarare ḍoraio na. Zein ḳaea ar ruh duiotare duzoḳo zalaita faroin, ḳali tanreu ḍoraio."]], [["Huno, duiṭa soṛa faki ḳali dui ṭeḳae bike na ni? Oile tumrar batuni baf Allar hukum na oile ota egu soṛa fakio maṭit foṛe na."]], [["Zano to, tumrar matar sulgesaino gona ase."]], [["Erdae tumra ḍoraio na. Tumrar dam to bout soṛa takio beshi."]], [["“Shomazor samne ze zone amare ḳobul ḳore, amio amar behesti baf Alla Pakor samne tare ḳobul ḳormu."]], [["Oile ze manshe shomazor samne amare oshikar ḳorbo, amio tare amar behesti baf Allar samne oshikar ḳormu."]], [["“Tumra mono ḳorrae ni, ami duniat shanti ditam aisi? Na, muṭeu nae, ami to duniat eḳ motobed laganit aisi."]], [["Ami bafe-fuae, maʼe-fuṛie, ar hoṛie-boue bibad laganit aisi."]], [["Manshor nizor foribaror zoneu tar loge dushmoni ḳorbo."]], [["“Ze manshe ama taki tar ma-bafore beshi maea ḳore, he amar ummot oito farto nae. Ar ze zone ama taki tar fuare ba tar fuṛire beshi maea ḳore, he-o amar ummotor zuka nae."]], [["Ze zone nizor duk-koshṭor solib boia loia amar ḳore na ae, he-o amar zuka nae."]], [["Ze zone tar nizor zan basaito sae, he tar ashol zindegi kuaibo. Oile ze zone amar lagi tar zan kurbani dilae, he ashol zindegi faibo."]], [["“Ze zone tumrare ḳobul ḳore, he amareu ḳobul ḳore, ar ze amare ḳobul ḳore, he ashole hou Allareu ḳobul ḳore, zein amare faṭaisoin."]], [["Ḳeu zudi kunu nobire nobi ḳoia ḳobul ḳore, te ou nobie ze furushkar faiba, he-o ou furushkar faibo. Kunu allaraia manshore ḳeu zudi allaraia ḳoia ḳobul ḳore, te ou allaraia manshe ze furushkar faiba, he-o ou furushkar faibo."]], [["Ar amar ummot zania ḳeu zudi tumrar mazor eḳ nogoinno zonreo eḳ gelas fani ḳaoae, te he kunumonteu er furushkar taki bad foṛto nae.”"]]], [[["Hozrot Isae tan barozon sahabire ou talim dia harle, tain gaue gaue gia toblig ar talim deoar lagi roana oigela."]], [["Ehia nobie zelo taki zebla al-Mosir ḳamor ḳota hunla, ou shomoe tan ḳoezon shagridre faṭaila ḳobor zanar lagi. Era gia Isare zikaila,"]], [["“Huzure ḳoisoin, zein aibar ḳota asil, afneu hein ni? Na amra ar ḳeuror lagi bar saitam?”"]], [["Isae ḳoila, “Huno, ono aia tumrar nizor souke zeta deḳso ar huncho, ota gia Ehiare ḳo."]], [["Tanre ḳoio, anda manshe souke deḳra, lengṛaeo aṭira, fosa-kushṭo bemari bala oira, ḳalua oḳole hunra, mora manush zita oira, ar gorib oḳolor gese Allai kush-ḳobri toblig kora or."]], [["Huno, he-u nek-kofali, zar dilo amar befare kunu bada ae na.”"]], [["Ehia nobir shagrid oḳol zairagi, ou shomoe Ehiar befare Isae manshore ḳoila, “Kita ba, morubumit kita deḳat geslae? Batash aile zeta nol-ḳagṛae loṛe, ota deḳat geslae ni?"]], [["Na, kita deḳat geslae? Shundor ḳafoṛ finno kunu manshore ni? Ashole, zera dami dami ḳafoṛ findoin, tara to razbaṛit taḳoin."]], [["Te tumra kita deḳat geslae? Kunu nobire deḳat ni? Huno, ami ḳoiram, Ehia to ḳali nobi nae, nobi takio boṛo."]], [["Ein to hou zon, zen befare asmani kitabo leḳa ase,"], ["Huno, tumar age faṭaiar ami, amar fegambor,"], ["ein gia ṭik-ṭak korba tumar solar fot."]], [["Te ami tumrare hasa ḳota ḳoiram, Ehia taki boṛo asta duniatu kunu adom asla na. Oile behesti bashshair maze hoḳol taki huru zono, Ehia taki mohan."]], [["Ehia nobir amol taki oḳon forzonto behesti bashshai kub mozbut oia aguar, ar zera imane mozbut, tara dile-zane aia er bitre hamaira."]], [["Huno, Ehia nobir amol forzonto Hozrot Musar Tourat kitab ar shob nobir sohifar maze, Allar bashshai aoar ḳota zanail oise."]], [["Oḳon zudi afnara amar mat ekin ḳoroin, te hunoukka, ze Ilias nobie hirbar aibar ḳota asil, ou Ehiau oila hou Ilias."]], [["Zar ḳan ase, he hunouk."]], [["“I zomanar manshore ami kitar loge tulona ḳortam? Tara to omon huruttar laḳan, zetae bazaro boia eḳe-oinnore ḍakia ḳoin,"]], [["‘Hoi, amra tumrar lagi bashi bazailam, tumra to naslae na, ahazarir gan gailam, tumra to ḳanlae na.’"]], [["Ṭik olaḳan, Ehia nobie aia shomazor loge ḳaoa-daoa na ḳorae, manshe ḳoira tane bute dorse."]], [["Oile ami Bin-Adom aia ḳaoa-daoa ḳorae tumra ḳoirae, ‘Deḳoukka, i beṭa to feṭua, modkur, he gushkur ḳazna tulra ar naforman oḳolor loge dusti ḳore.’ Te aḳol ḳaṭaia zera sole, tarar sal-cholon takiu forman mile, aḳolu oilo ḳaṭi-nikut siz.”"]], [["Hozrot Isae zeta gauainto ar ṭauno beshir bag keramoti deḳaisla, itar manshe touba ḳorsoin na. Erlagi tain i gau ar ṭaunor ufre bezar oia ḳoila,"]], [["“Haere Baet-Soeda ar Kurasin gau, tumra to lannoti. Tumrar maze zeta kudroti ḳam deḳail oise, ita zudi Shur ar Sidon elaḳat deḳail oito, te bout ageu tara ḳator oia touba ḳorlo one."]], [["Oile ami tumrare ḳoiram, kiamotor din Shur ar Sidon elaḳar dosha takio, tumrar dosha bout ḳoṭin oibo."]], [["O Kofornaum ṭaun, huno, tumi bule usa oia asmano gia lagtae? Na, fartae nae! Tumare fatalo lamani oibo. Tumar maze zeta kudroti muzeza deḳail oise, ita zudi Sadum ṭauno deḳail oito, te i ṭaun oḳono ṭikia roilo one."]], [["Oile ami tumrare ḳoiram, hashoror din Sadum ṭaunor haloto tumrar taki bout bala oibo.”"]], [["Erbade Isae ḳoila, “O amar gaibi baf Alla, tumi to asman-zominor malik. Ami tumar shukria zanairam, ḳaron tumi aḳoldar ar buddiman oḳolor gese ita zair na ḳoria, bebuz huruttar laḳan manshor gese zair ḳorso."]], [["Baba, ashole ita hoḳoltau tumar morzi."]], [["“Amar gaibi babae hoḳoltau amar ato shofi disoin. Baf saṛa dusra ḳeu ou futre sine na, ar fut saṛa dusra ḳeu ou bafore sine na. Fute bafore zar gese zair ḳorar kial oe, ḳali he-u bafor forisoe fae.”"]], [["“Bar-buza boite boite tumra zera heran oigeso, tumra hoḳol amar gese ao, ami tumrare aram dimu."]], [["Amar zual tumrar ḳando tulo ar amar ges taki talim lo, teu tumrar aram oibo. Amar zual boia neoa shuza, amar deoa bar kub fatla. Amar mizaz kub norom ar ṭanḍa.”"]], [["Amar zual tumrar ḳando tulo ar amar ges taki talim lo, teu tumrar aram oibo. Amar zual boia neoa shuza, amar deoa bar kub fatla. Amar mizaz kub norom ar ṭanḍa.”"]]], [[["Eḳ Zummabare Hozrot Isa ḳetor ailedi aṭia zaoat asla. Tan shagrid oḳolor feṭo buk lagae, tara danor soṛa siṛi siṛi ḳaoat lagla."]], [["Ita dekia Forishi mozobor manshe Isare ḳoila, “Amrar shoriote ḳoe, Zummabare kunu ḳam ḳora zaiz nae, te afnar shagrid oḳole danor soṛa siṛira ḳene?”"]], [["Isae zuaf dila, “Daud nobi ar tan logor manshe eḳbar feṭor buke zeta ḳorsla, ita afnara foṛsoin na ni?"]], [["Tain Allar kaba goro hamaia hou fobitro ruṭi ḳaisla, i ruṭi ḳaoa to tain ar tan logor manshor lagi nazaiz, ita ḳali imam sabor lagi zaiz asil."]], [["Ar afnara Tourat Shorifo foṛsoin na ni, Baetul-Mukaddosor imam oḳole Zummabare zummar dinor niom bangleo tarar kunu guna oe na."]], [["Oile ami afnarare ḳoiram, Baetul-Mukaddos takio dami eḳ manush ono asoin."]], [["Allar kalamor ou aeator bed zudi afnara buzta, ze aeato ase, ‘Ami doya deḳtam sai, foshu kurbani nae.’ Te afnara ni-oforadire oforadi banaila na one."]], [["Hunoukka, Zummabaror tamam eḳtiar ami Bin-Adomor ato.”"]], [["Bade Hozrot Isa in tone gia ou Forishi oḳolor mosido hamaila."]], [["Hono ola eḳ beṭa asil, tar eḳ at bemare hukai gese. Isar kunu kut bar ḳoria tanre dushi bananir niote, ou mosidor manshe tanre zikailo, “Sab, Musar shoriot mafik Zummabare ḳeuror bemar shifa ḳora zaiz ni?”"]], [["Isae zuaf dila, “Doroukka, afnara eḳzonor egu meṛa zudi Zummabare gator maze foṛizae, te ou din i meṛare gato taki tulta nae ni?"]], [["Ar manshor dam to meṛa taki bout beshi. Erlagi buza zae, Zummabareo nek kam ḳora zaiz ase.”"]], [["Bade tain ou hukna at-ala beṭare ḳoila, “Tumar atḳan baṛao.” He tar at baṛaiteu hukna at oinno ator laḳan furafur bala oigelo."]], [["Bade hou Forishi oḳole bare gia foramish ḳorla, Isare kila zane mara zae."]], [["Tarar ou foramishor ḳobor Isae zanilila, erlagi tain hin tone hori gela. Ou shomoe bout manush tan ḳore ḳore aila. Erar maze zoto bemari asla, tain era hoḳolre bala ḳorla."]], [["Tain erare doṛaia ḳoila, “Ḳobordar, tumra amar forisoe zair ḳorio na.”"]], [["Ita oisil zate agor amolor nobi Ishaear mazdi zeta batail oisil, ota folizae. Tain ḳoisla,"]], [["Huno, ami amar ou gulamre fosond ḳorsi."], ["Einu amar maear zon, tan ufre ami kub kushi."], ["En ufre ami amar ruh dimu,"], ["hoḳol zatir gese tain amar hok-bisaror ḳota zanaiba."]], [["Tain kunu torka-torki ba silla-silli ḳorta nae,"], ["fote-gaṭe kunu manshe tan aoaz hunto nae."]], [["Hoḳ bisar ḳaim oar ag forzonto,"], ["tain sesa nol-ḳagṛa bangita nae,"], ["ar miṭ miṭ ḳori zolra lemor fitao limaita nae."]], [["Duniar hoḳol zatie tan ufreu borosha ḳorba."]], [["Bade manshe zinor asorala eḳ beṭare Isar gese loia ailo. I beṭa asil anda ar buba. Tain ou beṭare bala ḳorla. He bala oia mat-ḳota matilo ar soukeo deḳlo."]], [["Ita dekia hoḳol manush taijjub oia ḳoila, “Daud nobir ḳandano zein zonom oar ḳota, einu hein ni?”"]], [["Ikan hunia Forishi oḳole ḳoila, “Igie to zinor bashsha Bel-Sobulor bole zinnat saṛae.”"]], [["Tarar monor sinta buzia Isae ḳoila, “Kunu deshor bitre doladoli lagigele, i desh to binash oizae. Ou laḳan kunu foribaror maze ba kunu ṭauno zebla doladoli lagizae, itao ar ṭike na."]], [["Oula shoetane zudi shoetanre ḳedai dey, te to tar nizor mazeu doladoli lagigelo. Tar razotto ar kila ṭikbo?"]], [["Ami zudi Bel-Sobulor bole zinnat saṛai, te tumrar manshe ḳar bole saṛae? Tumrar mator bisar tumrar mansheu ḳorba."]], [["Oile ami zudi Allar ruhur bole zinnat saṛai, te to Allar bashshai tumrar daro aichche."]], [["“Kunu bolala manshor baṛit luṭ-toraz ḳorat aia, foela bolala zonre na bandile, ḳemne luṭ-toraz ḳorbo? Oile tare bandia harle luṭ-faṭ ḳorto farbo."]], [["“Ḳeu zudi amar fokke na taḳe, he to amar bifokke. Ze zone amar loge tukae na, he to sitrae."]], [["Ami tumrare ḳoiram, manshor tamam nomunar guna ar kufurir mafi ase, oile Pak Ruhur befare kufuri ḳorle, i kufurir kunu mafi milto nae."]], [["Ami Bin-Adomor birudde ḳeu kunta matileo he mafi faibo, oile Pak Ruhur birudde matile tar kunu mafi nai, i zindegito nai, aḳero-o nai."]], [["“Mono raḳba, gas bala oile tar folo bala oe, ar gas bura oile tar folo bura oe. Fol diau gas sina zae."]], [["O hafor bachchain, tumra nizeu to ḳaraf, te tumrar muk tone bala buli ḳemne baroibo? Manshor dil zetadi bora, muk taki to otau baroe."]], [["Bala manshor dilor bitoror balai tone bala buli baroe, ar bad manshor dilor burai tone bad buli baroe."]], [["Oile ami tumrare ḳoiram, ze manshe aze-baze ber-beri ḳore, hashoror moedano tar forteḳ mator hishab dite oibo."]], [["Tumar zobaneu tumare dushi banaibo, ar ou zobaneu tumare nirdushio banaibo.”"]], [["Bade ḳoezon moulana ar Forishie Isare ḳoila, “Huzur, amra afnar eḳan keramoti deḳtam sai.”"]], [["Isae zuaf dila, “I zomanar naforman ar beiman oḳole ḳali keramoti deḳta sain, oile Iunus nobir keramoti saṛa dusra kunu keramoti tarare deḳail oito nae."]], [["Iunus nobi zela masor feṭo tin din, tin rait asla, ami Bin-Adomo oula tin din, tin rait maṭir tole roimu."]], [["Kiamotor din hou Ninob ṭaunor murda oḳol uṭia hari, i zomanar manshor dush zair ḳorba. Ḳaron Iunus nobir toblig hunia tara touba ḳorsila. Oile oḳon to Iunus takio aro mohan eḳzon ino asoin, ta-o manshe touba ḳorer na."]], [["Ruz kiamotor din douknor deshor rani uṭia aia ou zomanar manshor dush zair ḳorba. Ḳaron bashsha Sulaimanor aḳolor ḳota hunar kiale tain duniar hesh mata taki aisla. Oile oḳon to Sulaiman takio aro mohan eḳzon ono asoin."]], [["“Huno, kunu bute zebla manshor log saṛia zaegi, ou shomoe he arame taḳar kiale hoḳol hukna zagat ashroe tukae. Oile aramor zaga na faia bade ḳoe,"]], [["Dur, amar agor goru bala, zegur ges taki aisi, ogur geseu firia zaigi. Firia aia deḳe i gorḳan ḳali, saf-sofa ar hazail-faṛail."]], [["Dekia he gia tar tone aro ḳaraf shatgu but loge loia ae, aia ou goro roe. Erdae ou manshor dosha foela taki heshe aro beshi ḳaraf oe. Te i zomanar naforman oḳolor doshao olaḳan oibo.”"]], [["Isae zebla manshor loge matira, ou shomoe tan ma ar baiain bare aia, tan loge deḳa ḳorar lagi bar saoat asla."]], [["Teu eḳzon manshe aia tanre ḳoilo, “Huzur, afnar ma ar baiain afnar loge matar lagi bare ubai roisoin.”"]], [["Ikan hunia Isae tare ḳoila, “Amar ma ḳe, ar amar baiainu ba ḳe?”"]], [["Bade tan shagrid oḳolre deḳaia ḳoila, “Erau amar ma ar baiain."]], [["Zara amar behesti baf Alla Pakor morzi zugaia soloin, tarau amar ma ar bai-boin.”"]]], [[["Hozrot Isa ou din gor taki baroia aoror faro gia boila."]], [["Boia harle bout manush tan gese aia biṛ lagai dila, biṛ dekia tain gia eḳ nao-o uṭia boila ar hoḳol manush faro ubai roila."]], [["Ou shomoe tain kichcha hunai hunai nanan nomunar talim dila."], ["Tain ḳoila, “Mono ḳoro, eḳ giroste zala bain ḳorat gelo."]], [["Gia bain ḳorar bala kisu zala ailor maze foṛlo, ar fakinte aia ita ḳaililo."]], [["Tar kisu zala hukna-shokto maṭir ufre foṛlo, i zala fuṭia ali baroileo tole beshi maṭi na taḳae, zoldi baṛilo."]], [["Bade shuruz uṭia harle zoir ḳaililo, ar tolor zoṛe rosh na faoae hukaia morigelo."]], [["Kisu zala bon-zonglar maze foṛlo, ar ou bon-zongla baṛia itare zatia dorlo."]], [["Oile kisu zala bala zomino foṛlo, i zalae bala dan oilo, itar kunu soṛae tish, kunu soṛae shaiṭ, kunu soṛae eksho gun beshi dan dorlo.”"]], [["Ou kichcha hunanir bade Isae ḳoila, “Zar ḳan ase, he hunouk.”"]], [["Bade tan shagrid oḳole ḳoila, “Afne ḳali kichcha ḳoia manshore talim dira ḳene?”"]], [["Tain ḳoila, “Behesti bashshair gufon rohoisho zanar shuzug tumrare deoa oise, oile baki manshor gese ita batuni roise."]], [["Huno, zar ase, tare aro deoa oibo, tar aro baṛibo. Oile zar nai, tar zeta ase, otao ḳaṛia neoa oibo."]], [["Erlagi ami kichchar mazdi erare talim diram, era to dekiao deḳe na, huniao hune na ar kunta buzeo na."]], [["Erar mazdiau Ishaea nobir batail ou aeat fura oise, tain ḳoisla,"], ["Tumra ḳane hunleo kunta buztae nae,"], ["souke deḳleo kunta sintae nae."]], [["Ita manshor dil oshaṛ oigese,"], ["tarar ḳano tala lagigese."], ["Tara zarzir souk muzi boiroise,"], ["zate souke na deḳe,"], ["ḳane na hune,"], ["dil dia na buze."], ["Kizanu tara touba ḳoria"], ["amar bae firizain,"], ["ar ami tarare bala ḳorilai."]], [["Oile nek-kofali to tumra, tumrar souke deḳe, ar ḳane hune."]], [["Ami tumrare hok kota ḳoiram, tumrar souke zeta deḳrae ar ḳane zeta hunrae, ita bout nobi ar oli-auliae deḳar asha ḳorleo deḳar ḳofal oise na, ar hunar asha ḳorleo hunar ḳofal oise na."]], [["“Oḳon tumrare ou girostor kichchar mani buzai diram,"]], [["huno, ailor maze foṛa zala dia olaḳan manshor befare buzail oise, ze manshe behesti bashshair ḳota huniao buze na, erlagi Iblise aia ou zonor dilo Allar ze kalam bain ḳora oisil, ota ḳaṛia neygi."]], [["Hukna-shokto maṭir ufre foṛa zaladi buzail oise, zera i kalam hune ar kub kushi oia ḳobul ḳore,"]], [["oile tarar dilo balamonte hamae na, erlagi ita tuṛa ḳoedin roe, bade i kalamor lagi kunu zulum-mosibot aileu tara ḳorlami zae."]], [["Bon-zonglar maze foṛa zaladi buzail oise, zera i kalam hune, oile duniabi sinta-babna ar don-samanar maeae i kalamre zatia dorilae, erdae kalame kunu faeda oe na."]], [["Ar bala zomino foṛa zaladi buzail oise, zera i kalam hune, hunia buze ar amol ḳore. Ḳeu zindegit tish gun, ḳeu shaiṭ gun, ḳeu eksho gun beshi fol dey.”"]], [["Bade Isae talim dibar lagi arok kichcha hunaila. Ḳoila, “Behesti bashshai ola eḳ girostor laḳan, zein nizor zomino bala danor zala bain dila."]], [["Bade rait oia harle zebla hoḳol manush gumai gesoin, ou shomoe tan eḳ dushmone aia bain deoa ou zominor maze fufra gasor bisi siṭaia gelogi."]], [["Heshe danor gas zebla boṛo oia soṛa saṛlo, ou shomoe ermaze fufra gaso deḳa gelo."]], [["Ita dekia baṛir saḳor oḳole tarar munibre ḳoila, ‘Afne zomino ḳali bala dan bain disla na ni? Oḳon fufra gas oilo kuai taki?’"]], [["“Tain ḳoila, ‘Kunu dushmone i ḳam ḳorse.’ Saḳor oḳole tanre zikailo, ‘Te amra gia ou fufra gas saf ḳoriltam ni?’"]], [["Munibe ḳoila, ‘Na, na, tumra fufra gas saf ḳorat gia, danor gaso tulilibae."]], [["Erlagi dan daoar ag forzonto ita taḳouk. Bade daoar bala ami manshore ḳoimu, foela hoḳol fufra gas tulta, ar daru zalanir lagi aṭi bandita, bade dan daia amar ugaro tulba.’ ”"]], [["Hozrot Isae arok kichcha hunaila. Ḳoila, “Behesti bashshai oilo egu ḍenga bisir laḳan. Eḳzon manshe egu ḍengar bisi tar zomino bain dilo."]], [["I bisi to hoḳol zator bisi taki huru. Oile bain deoar bade i gas hokkol zator hag-torḳari taki boṛo oe, ar fakinte aia tar dal-falat bada banae.”"]], [["Erbade arok kichchar maze ḳoila, “Behesti bashshai oilo ḳamiror laḳan. Eḳzon beṭi manshe tin bosta moedar maze tuṛa ḳamir mishailo. Ḳamiror fafe hoḳol moeda fulia uṭlo.”"]], [["Hozrot Isae kichcha hunai hunai hoḳol nomunar talim dila. Kichcha saṛa tain kunu talim dila na."]], [["Ita hokkolta oilo, zate nobir mazdi zeta batail oisil, ota oḳon fura oe,"], ["Talime bora kichcha hunai hunai"], ["ami matimu,"], ["duniar foela taki zotota batuni asil,"], ["ota oḳon kulmu."]], [["Bade Isae manshore bidae dia goro hamaila. Ou shomoe tan shagrid oḳole aia ḳoila, “Huzur, fufra gasor kichchar maniḳan amrare buzai deukka.”"]], [["Tain ḳoila, “Bala danor zala zein bain ḳoroin, ein oilam ami Bin-Adom."]], [["Zomin oilo ou zogot, ar behesti bashshair manush oila bala bis. Iblisor ḳandan oilo ou fufra gas."]], [["Ze dushmone fufra gas bain disil, he oilo Iblis. Dan daoar shomoe oilo kiamot, ar daura oḳol oila Allar firista."]], [["Fufra gas aṭi bandia zela daru zalani oe, kiamotor shomoe ṭik olau oibo."]], [["Bin-Adome tan firista oḳol faṭaiba. Ze manshe nize guna ḳore ar aroḳzonre gunar fote ṭane, tara hoḳolre firista oḳole Bin-Adomor bashshair maz taki eḳano dola ḳoria,"]], [["duzoḳor agunit falaiba. Hino manshe ḳanda-ḳaṭi ḳorba ar zala-zontronae dat kiṛimiṛi diba."]], [["Hi shomoe allaraia manshe tarar behesti baf Alla Pakor bashshait nurani surote shuruzor laḳan jilmil ḳorba. Hunar lak kan zar ase, he hunouk."]], [["“Huno, behesti bashshai oilo, maṭir tole lukail kunu donor laḳan. Kunu manshe ou don tukaia failo, faia hirbar gaṛia toi dilo. I don faia kushi oia he tar hoḳol samana besia, ou zominḳan ḳorid ḳorlo."]], [["“Hirbar, behesti bashshai oilo ola eḳ shodagoror laḳan, i shodagore ḳaṭi moni-mukta tukanit asil."]], [["He eḳṭa dami muktar ḳobor faia, tar hokkolta besia ou mukta ḳorid ḳorlo."]], [["“Ba behesti bashshai ola eḳ zalor laḳan, i zaldi aoro ṭan dile er bitre hokkol zator mas hamailo."]], [["Mase zal borigele zalua oḳole ikanre ṭania faro tullo. Bade tara bala bala mas basia sangat toilo ar badguin falai dilo."]], [["Te hashoror moedano ou halot oibo. Firista oḳole aia allaraia manshor dol taki, naforman oḳolre algaia duzoḳor agunit falaiba."]], [["Hino tara ḳanda-ḳaṭi ḳorba ar zala-zontronae dat kiṛimiṛi diba.”"]], [["Erbade Isae tan shagrid oḳolre zikaila, “Tumra ita hoḳolta buzcho ni?”"], ["Tara ḳoila, “Ji-oe, buzchi.”"]], [["Teu Isae tarare ḳoila, “Ze moulana oḳole behesti bashshair talim faisoin, tara ola eḳ girostor laḳan, ze giroste tan shonduk taki noea ar furana mal bar ḳoroin.”"]], [["Hozrot Isae kichcha ḳoia ḳoia talim dia harle in tone gelagi."]], [["Gia tan nizor gaur mosido hamaia oaz-nosiot ḳorla. Tan boean hunia manshe taijjub oia ḳoila, “I beṭae ḳemne oto ilim ar keramoti failo?"]], [["E kita hou ḳaṭ mestorir fua nae ni? Tar maʼr nam Moriom nae ni? He Iakub, Iusuf, Saimon ar Ehudar bai nae ni?"]], [["Tar boinain to amrar gautu roira? Te he ita ilim ḳoi taki failo?”"]], [["Ou laḳan Isare loia manshor dilo bitishona ailo. Ou shomoe Isae tarare ḳoila, “Nizor baṛi-gor ba gau-desh saṛa ar hoḳol zagatu nobi oḳole shomman fain.”"]], [["Gaur manshor iman nai dekia, tain hikano beshi keramoti deḳaila na."]]], [[["Ou shomoe Galil zilar Raza Herude Isar befare hunla,"]], [["hunia tan uzir-nazirre ḳoila, “Ein to toubar gusol ḳoraora Ehia. Ein mora taki zinda oia uṭae ou keramoti deḳaira.”"]], [["Ou Herude tar bai Filifor bou Herudiare hanga ḳorsil. Tair mon zuganir lagi he Ehia nobire zelo bondi ḳoria toisil,"]], [["ḳaron Ehiae Herudre ḳoita, “Taire hanga ḳora to tumar ṭik oise na.”"]], [["Erlagi he Ehia nobire marilito sailo, oile manshor ḍore marto farlo na, manshe zanta ein eḳzon nobi."]], [["Bade Raza Herudor zonom dinor onusṭano Herudiar fuṛie nasia razare kushi ḳorlo."]], [["Erdae razae ḳosom ḳaia ḳoilo, “Ou fuṛie zeta saibo, ota dimu.”"]], [["Fuṛie tair maʼr loge foramish ḳori ḳoilo, “Toubar gusol ḳoraora Ehiar ḳolla ḳaṭia eḳan talo ḳori, oḳon ania amare deukka.”"]], [["Ikan hunia razar mon kub bezar oigelo. Oile tar loge boa meman-musafiror samne nize ḳosom ḳorse, erlagi he ou ḳolla ḳaṭibar hukum dilo."]], [["Tar zollad faṭaia zelor bitre Ehia nobir ḳolla ḳaṭailo."]], [["Bade ou ḳolla eḳ talo ḳori ania ou fuṛire deoa oilo, fuṛie nia tair maʼr gese dilo."]], [["Erbade Ehia nobir ummot oḳole tan lash nia dafon ḳorla, ar Hozrot Isar gese gia ou ḳobor zanaila."]], [["Ehiar moutor ḳobor hunia Isae eḳan naot uṭia nirai eḳ zagat gelagi. Tain gesoingi hunia, nanan zagar manush hukna bae aṭi aṭi tan ḳore roana oila."]], [["Tain nao tone lamar bade manshor biṛ dekia tan bitre doya hamaigelo. Erdae tarar maze zoto bemari asla, tain erare bala ḳorla."]], [["Biali bala sahabi oḳol ḳandat aia ḳoila, “Huzur, ikan to kub nirai zaga, ar beilo zargi. Te ota manshore bidae dilaukka, era ḳanda-ḳasar gauainto gia tarar ḳani-kuraki louk.”"]], [["Isae ḳoila, “Na, tara zaoar dorḳar nai, tumrau erare ḳani deo.”"]], [["Sahabi oḳole ḳoila, “Amrar gese to ḳali fasḳan ruṭi ar duiṭa biran mas saṛa ar kuntau nai.”"]], [["Tain ḳoila, “Oḳnain amar gese ano.”"]], [["Bade tain manshore ḳoila, gashor ufre boizita. Tain hou fasḳan ruṭi ar duiṭa biran mas ato loila, ar asmanedi saia shukria adae ḳorla. Bade ou ruṭi ṭukraia sahabi oḳolor ato dile, era baṭia dilaila."]], [["Otadi hoḳol manshe feṭ bori ḳaila. Ḳaia harle baṛti zeta roilo, oḳnain dola ḳorle baro ṭukri borigelo."]], [["Onuman fas azar beṭa manshe ou ḳana ḳaila, erar loge beṭin ar huruttaino asla."]], [["Ḳanir badeu tan sahabi oḳolre hukum dila, tain zaibar age tara nao-o uṭia aoror hofaro zaitagi. Ḳoia tain onor manshore bidae dilaila."]], [["Era gia harle tain dua ḳorar lagi faṛor ufre uṭila. Hainja bad forzonto hono eḳla roila."]], [["Ou shomoe sahabi oḳolor nao aoror mazḳano gesegi, ar ufta batashor ḍeue nao kub ilkani dorlo."]], [["Fotabala Hozrot Isa aoror fanir uforedi aṭia sahabi oḳolor ḳandat aira."]], [["Ou shomoe sahabi oḳole tanre dekia kub ḍoraila, tara but mono ḳoria but, but ḳoia sillaia uṭla."]], [["Ou tain ḳoila, “Ḍoraio na, shaosh ḳoro, i to ami.”"]], [["Teu sahabi Fitore ḳoila, “Huzur, afneu zudi oin, te amare izazot deukka, amio fanir uforedi aṭia afnar gese aitam.”"]], [["Isae ḳoila, “Ao.” Teu Fitor nao taki lamia fanir ufredi aṭa dorla."]], [["Oile batashor zur dekia tain ḍoraigela, ar buṛizira dekia zure zure Isare ḍaḳ dila, “Huzur, huzur, amare basaukka.”"]], [["Loge loge Isae at baṛaia tanre doria ḳoila, “Ouni tumar iman? Mono shondoe anlae ḳene?”"]], [["Bade Isa ar Fitor nao-o uṭteu batash tamigelo."]], [["Teu naor hoḳole tanre soizda ḳoria ḳoila, “Huzur, asholeu afne Alla Pakor ḳas maear zon, Ibnulla.”"]], [["Aor faṛi dia tara Gineshorot elaḳat aia nao taki lamla."]], [["Lamteu honor manshe tanre dekia sairobae ḳobor faṭaila. Ḳobor faia manshe hoḳol zator bemarire loia tan gese ailo,"]], [["tara minot ḳori ḳoilo, ou bemari oḳole zanu tan gotror saddoror kunaḳano soita faroin. Ar zoto manshe soila, tara hokkolu bala oigela."]]], [[["Zeruzalem ṭaun taki ḳoezon moulana ar Forishi mozobor kisu manush Isar gese aila, aia tanre zikaila,"]], [["“Afnar ummot oḳole agor zomanar moulana oḳolor batail rosumot manoin na ḳene? Tara to uzu na ḳoriau ḳani ḳailain.”"]], [["Isae zuaf dila, “Ou moulana oḳolor rosumot manar lagi afnara ḳene Allar hukumor borḳelaf ḳorra?"]], [["Allae hukum disoin, ‘Ma-bafore ijjot ḳorio, ar ze manshe tar ma-bafor bodnam gae, tare nichoe marilite oibo.’"]], [["Oile afnara ḳoin, kunu manshe zudi tar ma-bafore ḳoilae, ‘Amar zeta samana dia afnaintor ḳezmot ḳortam asil, ita ami Allar name lilla dilaisi,’"]], [["te tar ma-bafore ar kunta ḳora lage na. Ou laḳan afnarar baf-dadar mongoṛa niom dia Allar kalam batil ḳorilisoin."]], [["O bonḍo oḳol! Hozrot Ishaea nobie tumrar befare ṭiku ḳoisoin,"]], [["Ita manshe muk dia ḳali amare ijjot ḳore,"], ["oile tarar dil ama taki bout duroi."]], [["Tara hudar ḳamoḳa amar ebadot ḳore,"], ["tarar talim oḳol to manshor banail mongoṛa rosumot.”"]], [["Bade Isae manshore ḍakia ḳoila, “Amar talim ḳanain kial ḳori hunoukka."]], [["Baire taki zeta zinish manshor mukor bitre hamae, itae to tare nafaḳ banae na. Borong manshor muk taki zeta baroe, otaeu tare nafaḳ banae.”"]], [["Teu tan shagrid oḳole ḳoila, “Huzur, afne buzchoin ni, Forishi oḳole mono ḳorra, ou talim dia afne tarare beijjot ḳorsoin?”"]], [["Tain ḳoila, “Itar mat falao. Amar behesti baf Allae ze gas lagaisoin na, i gas tan bagan taki huria falail oibo. Tarar daeitto asil anda manshore fot deḳaito, oile tara nizeu anda bonigese. Kunu andae aroḳ andare fot deḳanit gele, duio andau gato foṛi morbo.”"]], [["Tain ḳoila, “Itar mat falao. Amar behesti baf Allae ze gas lagaisoin na, i gas tan bagan taki huria falail oibo. Tarar daeitto asil anda manshore fot deḳaito, oile tara nizeu anda bonigese. Kunu andae aroḳ andare fot deḳanit gele, duio andau gato foṛi morbo.”"]], [["Teu sahabi Fitore ḳoila, “Afne zeta bataira, ota amrare buzai deukka.”"]], [["Isae ḳoila, “Tumra oḳono bebuz roiso ni?"]], [["Tumra buzo na ni, baire taki zeta zinish manshor muko hamae, ita to ḳali feṭo hamae, ar feṭ taki hirbar baroizae."]], [["Oile manshor muk taki zeta baroe, ita dilo taki ae, ar otaeu manshore nafaḳ banae."]], [["Manshor dil takiu to hoḳol nomunar ku-sinta baroe, zemon kun, zina, suri, misa shakki, ar ingsha-ninda baroe."]], [["Otaeu manshore nafaḳ banae, oile uzu saṛa ḳani ḳaile ḳeu nafaḳ oe na.”"]], [["Bade Hozrot Isa nizor desh saṛia Shur ar Sidon desho gelagi."]], [["Hono gia harle Kenani zatir eḳ bidormi beṭi tan gese aia zure zure ḳoilo, “O huzur, Daudor aolad, amare rohom ḳoroin. Amar fuṛigure zine dorae tai boṛo ḳoshṭo ḳorer.”"]], [["Oile Isae kunta matila na. Teu tan sahabi oḳole tanre minot ḳori ḳoila, “Huzur, ou beṭigure bidae dilaukka, tai amrar ḳore oia sillar.”"]], [["Isae ḳoila, “Amare to faṭail oise, ḳali Boni Israilor arail meṛa oḳolor lagi.”"]], [["Oile ou beṭi tan ḳandat aia ḳodombusi ḳoria ḳoilo, “Huzur, amare ou asanḳan ḳoroukka.”"]], [["Tain ḳoila, “Nizor huruttar rizek kuttar samne deoa ṭik nae.”"]], [["Beṭie ḳoilo, “Ji-oe huzur, afnar ḳotau ṭik, oile munibor ḳani taki zeta guṛa-gaṛa galabae foṛe, ita to kukre ḳae.”"]], [["Teu tain beṭire ḳoila, “Ashole go mai, tumar iman boṛo mozbut. Aichcha, tumi zela sairae, olau ouk.” Oḳan ḳoar loge logeu fuṛi bala oigelo."]], [["Bade Isa hon tone Galil aoror faredi aṭia gela, gia eḳ faṛor ufre uṭia boila."]], [["Boia harle manshe lula-lengṛa, atur, anda, buba, olaḳan aro bout zator bemarire dole dole tan gese loia ailo. Ania tan faor ḳandat toilo, tain era hoḳolre bala ḳorla."]], [["Manshe zebla deḳla, lula-lengṛa bala oizira, buba oḳole matira, atur manshe aṭira, andae souke deḳra, dekia tara hoḳol taijjub oigela, ar Boni Israilor Alla Mabudor shukria adae ḳorla."]], [["Erbade Isae tan sahabi oḳolre ḳandat ania ḳoila, “Ita manshor lagi amar boṛo dorod lager, aiz tin din dori tara amar ḳore ḳore gurira, oile tarar loge ḳanir kunta nai. Te ou halote erare bidae ditam sai na, arnae ita fotou beush oiziba.”"]], [["Sahabi oḳole ḳoila, “Huzur, i nirai morubumir maze oto manshore ḳaoanir lagi ruṭi amra kuai faimu?”"]], [["Tain ḳoila, “Tumrar gese ḳoeḳan ase?” Era ḳoila, “Shatḳan ruṭi ar biran ḳora ḳoeṭa huru mas ase.”"]], [["Teu Isae manshore maṭit boar lagi ḳoila."]], [["Ḳoia tain ou shatoḳan ruṭi ar biran mas ato loia, Allar shukria adae ḳoria oḳnain ṭukraila, bade sahabi oḳolredi baṭaila."]], [["Hokkol manshe feṭ bori ḳaila. Ḳaia zeta roisil, sahabi oḳole ota dola ḳorar bade shat ṭukri borigelo."]], [["Onuman sair azar beṭa manshe ou ḳana ḳaila, erar loge beṭin ar huruttaino asla."]], [["Bade tain erare bidae dia nao-o uṭia Mogdon elaḳat gelagi."]]], [[["Bade Isare forikka ḳorar lagi Forishi ar Siddekia mozobor kisu manush aila, aia asmani kunu nishana deḳta saila."]], [["Isae ḳoila, “Biali bala asmanor lal rong dekia afnara ḳoin, ḳailkur din to bala oibo."]], [["Ar biani bala asmano ḳalni dekia ḳoin, aiz meg-tufan oibo. Te asmanor halot afnara ṭiku buzoin, oile zomanar halot afnara buzoin na."]], [["Ou zomanar beiman ar naforman oḳole ḳali keramoti deḳta sain, oile Iunus nobir nishana saṛa dusra kunu nishana tarare deḳail oito nae.” Oḳan ḳoia tain erare toia hori gela."]], [["Bade aor faṛi dia zaoar ḳalo sahabi oḳole loge ḳori ruṭi nita faurilila."]], [["Isae tarare ḳoila, “Tumra shabdan o, Forishi ar Siddekia dolor ḳamir taki hushiar roio.”"]], [["Ikan hunia sahabi oḳole ḳana-ḳani ḳori ḳoila, “Amra ruṭi anchi na ḳori mono loe tain oḳan ḳoira.”"]], [["Isae tarar bab buzilila, buzia ḳoila, “Haere ḳomzur imandar oḳol, tumrar gese ruṭi nai, ikan ḳoirae ḳene?"]], [["Tumra oḳono kunta buzo na ni, kunta mono or na ni? Ami zebla fasḳan ruṭidi fas azar manshore ḳaoaislam, ḳanir bade tumra ḳoto ṭukri guṛa-gaṛa dola ḳorslae?"]], [["Ar hou ze shatḳan ruṭidi sair azar manshe ḳaisla, ḳaia harle ḳoto ṭukri dola ḳorslae?"]], [["Te oḳon tumra buzo na ḳene, ami ou ruṭir befare ḳoiar na? Huno, Forishi ar Siddekia oḳolor ḳamir taki hushiar o.”"]], [["Teu sahabi oḳole buzla, tain ashole ḳaibar ḳamir taki hushiaror ḳota ḳoira na, borong Forishi ar Siddekia oḳolor talim taki hushiar oite ḳoisoin."]], [["Bade tan sahabi oḳolre loia Ḳoisoria-Filifi ṭaunor ḳanda-ḳasat gela. Foto sahabi oḳolre zikaila, “Ḳo sain, manshe kita mono ḳoroin, ami Bin-Adom ḳe?”"]], [["Era zuaf dila, “Kunu kunu manshe ḳoin, afne Ehia nobi. Kunu zone ḳoin Ilias nobi. Ḳeu ḳeu ḳoe Iaromia nobi, ba oinno kunu nobi.”"]], [["Ou tain ḳoila, “Oile tumra kita mono ḳoro, ami ḳe?”"]], [["Sahabi Saimon-Fitore zuaf dila, “Afne to Allar oada ḳora hou al-Mosi Ibnulla, zinda Allar ḳas maear zon.”"]], [["Isae ḳoila, “O Saimon bin Iunus, tumi boṛo nek-kofali, ḳaron, duniar kunu manshe tumare ita zanaise na, oile amar behesti baf Allaeu zanai disoin."]], [["Te ami tumare ḳoiram, tumi to fattor, erlagi tumar nam dislam Fitor, ar ou fattoror ufreu amar torikar tamam zomat goṛia tulmu. Duzoki kunu shoktieu er loge farto nae."]], [["Tumar ato ami behesti bashshair sabi dimu, ou duniat tumi zetare nazaiz ḳoibae, ita Allar dorbaro nazaiz oizibo, ar tumi zetare zaiz ḳoibae, Allar dorbaro-o ita zaiz oizibo.”"]], [["Bade Isae tarare doṛaia ḳoila, “Amiu zen hou al-Mosi, ita ḳeurore hunaio na.”"]], [["Ou shomoe taki Isae tan sahabi oḳolre zanani dorla, tain Zeruzalemo zaite oibo. Honor murobbi oḳole, boṛo imam oḳole ar moulana oḳole tanre bout duk-mosiboto falaiba. Bade tanre ḳatol ḳora oibo, oile moutor tin dinor din hirbar zinda oia uṭba."]], [["Ikan hunia sahabi Fitore tanre tuṛa horaia nia ḳoila, “Huzur, oshombob, afnar ufre kunumonteu ita oite fare na.”"]], [["Isae Fitoror bae firia ḳoila, “Dur Iblis, amar ges taki bag! Tui amar fotor zoinjal. Tui Allai munshare bad dia, manshor laḳan sinta ḳorre.”"]], [["Bade tain erare ḳoila, “Ḳeu zudi amar torikat aito sae, te he tar nizor kushie sola bad deuk, tar afon duk-koshṭor solib boia loia amar ḳore auk."]], [["Ze manshe tar nizor zan basaito sae, he tar ashol zindegi kuaibo. Oile ze zone amar lagi tar zan kurbani dey, he ashol zindegi faibo."]], [["Kunu manshe asta dunia faiao zudi tar ashol zindegi kuailae, te tar kunu faeda oilo ni? Heshe ashol zindegi faoar lagi he kun don bilaibo?"]], [["Ami Bin-Adome zebla amar firista oḳolre loge loia amar gaibi bafor kudroti mohimae zogoto hirbar aimu, ou shomoe forteḳ manshore tar amol mafik fol dimu."]], [["Huno, ami tumrare hasa ḳota ḳoiram, ono ilaḳan ḳoezon azir asoin, ami Bin-Adom bashsha halote na aoa forzonto, kunumonteu erar mout oito nae.”"]]], [[["Er soedin bade Hozrot Isae ḳali Fitor, Iakub ar Iakubor bai Hannanre loia usa eḳ faṛor ufre uṭla."]], [["Uṭia harle erar soukor samne tan nizor surot bodli gelo. Tan muk oigelo shuruzor laḳan zolmol, ar finnor lebas oilo dola soḳsoḳa."]], [["Sahabi oḳole deḳla, Hozrot Musa ar Ilias nobie aia tan loge batchit ḳorra."]], [["Ou shomoe Fitore ḳoila, “Huzur, amra to ono asi, kub bala oise. Afne saile ami tinḳan ḍera-gor banailai, eḳan afnar, eḳan Musa nobir ar eḳan Ilias nobir lagi.”"]], [["Tain Isar loge matira, aḳtau dola dobdoba megor eḳ ṭukrae aia erare gurililo, ar ou ṭukra taki gaibi aoaz ailo, “Einu amar ḳas maear zon Ibnulla, en ufre ami kub kushi, tumra en nosiot huno.”"]], [["Ikan hunia sahabi oḳol kub ḍoraila, ḍoraia maṭit foṛigela."]], [["Ou shomoe Isa aia tarare soia ḳoila, “Uṭo, ḍoraio na.”"]], [["Teu tara souk tuli saila, saia ḳali Isa saṛa ar ḳeurore ino deḳla na."]], [["Faṛ taki lamia aoar bala Isae erare hukum dila, “Aiz zeta deḳlae, ami Bin-Adom mora taki zinda oia uṭar ag forzonto ita ar ḳeurore hunaio na.”"]], [["Sahabi oḳole Isare zikaila, “Huzur, moulana oḳole ḳene ḳoin, al-Mosi aibar age, foela Ilias nobir aoa zorur?”"]], [["Tain ḳoila, “Ikan hasa ḳota, foela Hozrot Iliase aia hokkolta agor haloto firaia anba."]], [["Oile ami tumrare ḳoiram, Ilias nobi ṭiku aisla. I duniar manshe tanre na sinae, tan loge zeta mono loe ota ḳorse. Ar ami Bin-Adomeo ou laḳan duk-mosibot fuani lagbo.”"]], [["Teu sahabi oḳole buzilila, tain oḳon Ehia nobir ḳota ḳoira."]], [["Bade tara faṛ taki lamia aila. Ono manshor biṛ asil, ou biṛor maze eḳ beṭa aia Isar samne aṭu galadi boia ḳoilo,"]], [["“Huzur, amar fuagure basaukka, he mirki bemare kub ḳoshṭo ḳorer. Ou bemar uṭle he hamesha agunit ar fanit foṛizae."]], [["Ami tare loia afnar sahabi oḳolor gese aislam, oile tara bala ḳorta farsoin na.”"]], [["Isae ḳoila, “Haere beiman ar naformanor zat, ami ar ḳotodin tumrar loge roimu, tumrar zala ḳotodin shoijjo ḳormu? Deki, tumar fuare ono ano.”"]], [["Isae fuar logor hou zinnatre damki dila, damki ḳaia zine fuare saṛia gelogi, loge loge he bala oigelo."]], [["Bade sahabi oḳole niralae Isare zikaila, “Huzur, amra ḳene ou zinnat saṛaitam farlam na?”"]], [["Tain ḳoila, “Tumrar imanor ḳomzurir lagiu farso na. Ami hasau ḳoiram, tumrar dilo zudi egu ḍenga bisi foriman iman taḳe, ar tumra ou faṛore ḳo, ‘On taki ḍulia hono zaogi,’ te ou faṛo ḍulizibo. Tumrar oshaiddo kuntau roito nae."]], [["Huno, dua ar ruza raḳa saṛa i-zat zin saṛail zae na.”"]], [["Bade Galil zilat aia Isae tan sahabi oḳolre ḳoila, “Ami Bin-Adomre manshor ato dorai deoa oibo."]], [["Tara amare zane mariliba, morar tin dinor din ami hirbar zinda oia uṭmu.” Ikan hunia sahabi oḳol kub bezar oigela."]], [["Erbade Isae sahabi oḳolre loia Kofornaum ṭauno gela, ou shomoe Baetul-Mukaddosor ḳazna tulra oḳole sahabi Fitorre ḳoila, “Afnarar ustade Baetul-Mukaddos kaba shorifor sanda dein na ni?”"]], [["Fitore zuaf dila, “Ji-oe, dein to.” Oḳan ḳoia Fitor goro hamaia kunta matar ageu Isae ḳoila, “Fitor, tumi kita mono ḳoro? Duniar bashsha oḳole ḳar ges taki ḳazna-sanda adae ḳoroin? Nizor manshor ges taki, na bara manshor ges taki?”"]], [["Fitore ḳoila, “Bara manshor ges taki.” Teu Isae ḳoila, “Te to nizor manush ita taki basi gelo, ar amra-o Allar afon manush oae Allar goror ḳazna taki basi gesi."]], [["Oile amra erare bezar ḳortam nae, erlagi tumi aoro zao, gia mas marar lagi boṛi falao, boṛit foela ze mas lagbo, ogur mukor bitre eḳṭa rufar ṭeḳa faibae. Ou ṭeḳa nia tumar ar amar sanda dilao.”"]]], [[["Ou shomoe sahabi oḳole Isar ḳandat aia zikaila, “Huzur, behesti bashshair maze hokkol taki boṛo ḳe?”"]], [["Teu Isae eḳ huruttare ḍakia ania tarar maze uba ḳorai ḳoila,"]], [["“Ami tumrare hasau ḳoiram, tumra zudi mon firaia ou huruttar laḳan na o, te kunumonteu behesti bashshait hamaitae fartae nae."]], [["Ze zone nizore ou huruttar laḳan huru mono ḳore, behesti bashshait he-u hoḳol taki dami."]], [["Ar ze zone amar lagi ou huruttar laḳan kunu sabalre ḳobul ḳore, he amareu ḳobul ḳore."]], [["“Huno, amar torikar ou huru-muru eḳzonre zegie gunar fote ṭania ney, ogur lagi aro bala oilo one, ogur golat fattor bandia doriat falai deoa."]], [["Haere dunia, gunar fote neoar lagi tumar maze ḳoto uskani ase! Uskani to aibou aibo. Oile lannot hou zonor ufre, zegie guna ḳoranir lagi uskani dey."]], [["Tumar at ba fao zudi tumare gunar fote ṭane, te i at-fao ḳaṭia falai deo. Duio at-fao loia duzoḳo zola taki, atur oiao behesto zaoa tumar lagi bala."]], [["Tumar souke zudi tumare gunar fote ṭane, te i souk tulia falai deo. Duio souk loia duzoḳo zola taki, ḳana oiao aḳer faoa tumar lagi bala."]], [["“Huno, ami ḳoiram, tumra ou huruttar laḳan kunu sabalreo elami ḳorio na. Tarar firista oḳole behestor maze hor-hamesha amar behesti baf Alla Pakor muk deḳra."]], [["Zano ni, zera be-fote gesegi, erare basanir lagiu ami Bin-Adom i duniat aisi."]], [["“Mono ḳoro, kunu manshor eḳ-shogu meṛa ase, er mazor egu meṛa arai gele he baki nirannobboiṭa bondo toia, hou arail ogu tukanit zae na ni?"]], [["Ami tumrare hasau ḳoiram, he zudi ikṭa tukaia fae, te ze nirannobboigu arsil na, oguin toia zegu ari gesil, ogur lagiu he kub kushi-bashi ḳore."]], [["Ṭik ou laḳan, tumrar behesti baf Allaeo sain na, ou huruttaintor mazor egu huruttao binash ouk."]], [["“Tumar kunu baie zudi tumar gese dush ḳorilae, te he zebla niralae taḳe, ou shomoe tumi eḳla gia tare buzaio. Tumar buz zudi manilae, te ou bair loge tumar baiali basaililae."]], [["Oile he zudi tumar buz na mane, te aro dui-eḳzon mazor manush loia zaio. Gia tarar samne tare buzaio. Teu Musar shoriotor ou hukum fura oibo, ‘Dui-tinzon shakkir ḳotae zekunu befar forman oe.’"]], [["Erar buzo zudi he na mane, te tar befare zomato nalish deo. Zomator ḳota zudi manilae te bala, ar na manle tare bidormi ba gushkur toshildar mono ḳoria, tare tar fote saṛi deo."]], [["Te ami tumrare hasa ḳota ḳoiram, ou duniait tumra zetare nazaiz ḳoibae, ita Allar dorbaro nazaiz oizibo, ar tumra zetare zaiz ḳoibae, Allar dorbaro-o ita zaiz oibo."]], [["“Huno, ami tumrare aro ḳoiram, tumrar mazor duizon zudi eḳmot oia kunu befare dua ḳore, te amar behesti baf Allae ou dua ḳobul ḳorba."]], [["Amar name ze zagat dui ba tin zon zoma oe, hou zagat amio azir taki.”"]], [["Ou shomoe Fitore aia Isare ḳoila, “Huzur, amar baie zudi amar gese bar bar dush ḳore, te ami ḳotobar tare maf ḳortam? Shatbar ni?”"]], [["Isae ḳoila, “Ḳali shatbar nae, ami ḳoiram, tare shottoir gun shatbar maf ḳorio."]], [["“Huno, behesti bashshai ola eḳ bashshar laḳan, zein tan uzir-naziror gese hishab-nikash saila."]], [["Bashshae hishab loat boile erar mazor ola eḳzonre tan samne ana oilo, bashshae er gese laḳ laḳ ṭeḳa faona asla."]], [["Ou faona firot dibar ḳemota er nai. Erdae bashshae hukum dila, he shudda tar bou, fua-fuṛin gulam hishabe biki ḳaia, hoḳol shoe-shompotti besia tan faona adae ḳorar lagi."]], [["Ou hukum hunia he bashshar faot doria ḳandia ḳoilo, ‘Huzur, amare tuṛa shuzug deukka, ami afnar hoḳol faona dilaimu.’"]], [["Ou tain doya ḳoria tare saṛi dila, ar hoḳol dena maf ḳori dilaila."]], [["“Bade he bare gia tar logor aroḳ saḳrianre failo. Ou zonor gese he eḳ-sho ṭeḳa faona asil. Faia tare golat ṭifa mari doria ḳoilo, ‘Oi, tui amar faona ṭeḳa de.’"]], [["Hou zone tar fao-o foṛi minot ḳori ḳoilo, ‘Amare tuṛa shuzug deo, ami tumar hoḳol faona dilaimu.’"]], [["Oile he er ḳota manlo na. Tar ṭeḳa na deoa forzonto tare zelo harai toilo."]], [["“Ita dekia tar logor uzir-nazir oḳol kub bezar oila. Tara gia ita bashshare zanaila."]], [["Bashshae hou saḳrianre anaia ḳoila, ‘Haere naforman, tumi amare minot ḳorae ami tumar hoḳol dena maf ḳori dilaislam."]], [["Te ami zela tumare doya ḳorslam, tumio oula tumar logor saḳrianre doya ḳora usit asil na ni?’"]], [["Bade bashshae gusa ḳoria tare zelo haraila, tan faona adae oar ag forzonto zelor zollad sifaie tare ḳoṛaḳoṛi shaza dila."]], [["“Ṭik ou laḳan, tumrao zudi tumrar baire dil taki maf ḳori na deo, te amar behesti baf Allaeo tumrare oula shaza diba.”"]]], [[["Ou talimor bade Hozrot Isa Galil zila taki Zordan gangor hofaro Ehudia zilar fub elaḳat aila."]], [["Ou shomoe bout manush tan ḳore ḳore aila, tain era hoḳolor bemar bala ḳorla."]], [["Ar Forishi mozobor ḳoezon manush aia Isare forikka ḳorar lagi zikaila, “Ḳoukka sain, Musa nobir shoriot mafik kunu manshe zekunu ḳarone tar boure talaḳ deoa zaiz ni?”"]], [["Isae ḳoila, “Afnara Allar kalamo faisoin na ni, Allae foela Adom ar Haoare beṭa ar beṭi banai foeda ḳorsoin, tain ḳoisoin,"]], [["‘Erlagiu beṭainte tarar ma-bafore saṛia bour loge taḳba, tara duiozon eḳ shoril oiba.’"]], [["Erdae tara dui roita nae, ek kaea oiba. Te Allae zerare zuṛa bandia disoin, manshe itare alog na ḳorouk.”"]], [["Teu Forishi oḳole tanre ḳoila, “Te Musa nobie ḳene bataisoin, talaḳ-nama lekia boure talaḳ deoa zaiz?”"]], [["Tain ḳoila, “Tumrar dil fashan gotikeu Musae i onumoti disoin. Oile foela taki ila niom asil na."]], [["Ami tumrare ḳoiram, ze manshe zinar dush saṛa oinno zekunu ḳarone tar boure talaḳ dia aroḳ beṭire hanga ḳore, he nizeu zina ḳore.”"]], [["Teu sahabi oḳole tanre ḳoila, “Zamai-bour mazeo zudi ola goṭona goṭe, te to bia na ḳorau bala.”"]], [["Isae tarare ḳoila, “Hoḳol manush to ila roito fare na, ḳali Allae zerare i ḳemota disoin, tarau fare."]], [["Kunu kunu manush na-mord haloteu duniat zonom loe, erlagi tara bia ḳore na. Ar kunu kunu zonre mansheu na-mord banailae, erdae tarao bia ḳore na. Hirbar ḳeu ḳeu ase bia-shadi na ḳoria, ḳali behesti bashshair ḳezmoto zindegi ḳaṭanir niot ḳorilae. Te ikan zera amol ḳorto fare, tara amol ḳorouk.”"]], [["Bade manshe huru huru huruttainre loia Isar gese aila, tara saila tain zanu huruttaintor matagu atai dia dua ḳoroin. Oile sahabi oḳole erare boḳa-zoḳa ḳorla."]], [["Ita dekia tain ḳoila, “Huruttainre aṭḳaio na, tarare amar gese aite deo. Allar bashshai to erar laḳan manshor lagiu.”"]], [["Huruttaintor mata ataia dua ḳoria harle, tain hin taki gelagi."]], [["Bade eḳ zuan beṭae aia tanre zikailo, “Huzur, aḳerat faoar lagi ami kun hok kam ḳortam?”"]], [["Isae ḳoila, “Hok kamor befare amare ḳene zikairae? Hoḳ to ḳali eḳzonu asoin, tumi aḳerat faite saile, tan hoḳol hukum-ahkam amol ḳoro.”"]], [["Hou zuane ḳoilo, “Huzur, kun kun hukum mantam?”"], ["Tain ḳoila, “Kun ḳorio na, zina ḳorio na, suri ḳorio na, misa shakki dio na,"]], [["ma-bafore ijjot ḳorio ar ari-forire nizor laḳan maea ḳorio.”"]], [["Beṭae ḳoilo, “Sab, ita to ami emneu amol ḳoriar, oile ar kita ḳortam ḳoukka?”"]], [["Teu Isae tare ḳoila, “Tumi zudi shullo-ana ḳaṭi oitae sao, te tumar baṛit zao, gia tumar hoḳol don-samana besia gorib-dukire bilai deo. Teu tumi behesto don-samana faibae. Erbade aia amar ummot oio.”"]], [["Ikan hunia beṭa bezar oia gelogi, tar to bout don-samana asil."]], [["Teu Isae tan sahabi oḳolre ḳoila, “Ami hasa ḳota ḳoiram, doni manush Allar bashshait hamani boṛo moshkil."]], [["Huno, doni manush Allar bashshait hamanir saite, suir furedi uṭ hamani aro shuza.”"]], [["Ikan hunia sahabi oḳol taijjub oia ḳoila, “Te kun manush nazat hasil ḳorbo, ḳe rehai faibo?”"]], [["Tain erar bae saia ḳoila, “Manshor lagi oshombob oito fare, oile Allar nozoro ita to mamuli. Tain hoḳoltau faroin.”"]], [["Ou shomoe Fitore zikaila, “Huzur, amra to hokkolta falai toia afnar ḳore aisi. Te amra kita faimu?”"]], [["Isae ḳoila, “Ami tumrare hasa ḳota ḳoiram, tumra zara amar ummot oiso, ami Bin-Adom zinda oia zebla Allar bashshair godit boimu, ou shomoe tumrao amar loge oia baroṭa toḳto boibae, boia Boni Israilor baro gusṭir bisar ḳorbae."]], [["Huno, ze manshe amar lagi nizor baṛi-gor, ma-baf, bai-boin, fua-fuṛi, ar zomi-mirash falaia aise, he ou duniat itar eḳ-sho gun beshi faibo, erloge aḳero faibo."]], [["Oile oḳon zera agor ḳataro ase, erar bout zon ḳore foṛizibo, ar ḳoror ḳataror bout zon age aibo.”"]]], [[["Hozrot Isae aro ḳoila, “Behesti bashshai to ola eḳ girostor laḳan. I giroste tan ḳetor ḳamor lagi kub biane uṭia ḳamla tukanit gela."]], [["Gia ḳamla saia tarare eḳ-sho ṭeḳa ruz fuṛaia tan angur bagano ḳamo lagaila."]], [["Kisu beil oia harle tain hirbar baroila, baroia deḳla aro ḳoezon ḳamla beḳar ubai roisoin."]], [["Dekia ḳoila, ‘Tumrao gia amar bagano ḳamo lago, ami tumrare usit ṭeḳa dimu.’"]], [["Teu tara gia ḳamo lagla. Olaḳan beil duifori bala ar zuhoror bade girost hirbar baroia gia aro ḳamlain ania ḳamo lagaila."]], [["Heshe biali bala tain bare gia, aro ḳamlain ubai roisoin dekia ḳoila, ‘Tumra haradin dori ino ubai roiso ḳene?’"]], [["Era ḳoila, ‘Sab, amra kunu ḳam faisi na.’ Giroste ḳoila, ‘Tumrao gia amar bagano ḳamo lago.’"]], [["“Hainjabala giroste tan nizor saḳorre ḳoila, ‘Oba, baganor ou ḳamlaintore ania, sheshor zon taki foela zon forzonto hoḳolor ruz dilao.’"]], [["Biali bala zera ḳamo lagsil, tara eḳ-sho ḳori failo."]], [["Ita dekia foela zara ḳamo lagsil, tara mono ḳorlo tara aro beshi ṭeḳa faibo, oile giroste era hoḳolre eḳ homan ruz dila."]], [["Erdae foela dol ou girostor ufre bezar oia ḳoila,"]], [["‘Amra hara din dori roide zoli-fuṛi ḳam ḳoria eḳ-sho ṭeḳa failam. Oile tara heshe aia tuṛa shomoe ḳam ḳoraeo, afne tarare amrar homan ṭeḳa dila.’"]], [["“Teu giroste tarar eḳzonre ḳoila, ‘Oba, ami oinnae kunta ḳorsi ni, tumi nizeu to eḳ-sho ṭeḳae ḳam ḳorte razi oiso na ni?"]], [["Oḳon tumar faona loia tumi zao. Ami amar nizor ichchae hoḳolre eḳ homan disi."]], [["Amar nizor samana, nizor ichchamoto ḳoros ḳorar odikar nai ni? Ami tarare doya ḳorae tumar sokut zoler ni?’ ”"]], [["Ou kichcha hunanir bade Isae ḳoila, “Buzcho ni, zera ḳoror ḳataro ase tara age aibo, ar agor ḳataror tara ḳore zaibo.”"]], [["Bade tain zebla Zeruzalem muka roana oizita, ou shomoe tan barozon sahabire alga horaia nia ḳoila,"]], [["“Huno, amra oḳon Zeruzalem zairam. Hono ami Bin-Adomre doria boṛo imam ar moulana oḳolor ato shofi deoa oibo. Tara bisar ḳoria ḳatol ḳorar rae diba."]], [["Amare bin-deshi oḳolor ato shomzaiba. Tara amare ṭaṭṭa-moshkora ḳoria, bezuita sabuk maria, laḳṛir solibo loṭḳaia ḳatol ḳorba. Moutor tin dinor din ami hirbar zinda oia uṭmu.”"]], [["Bade Zibudiar duio fuare loia tarar maʼe Isar gese aila. Aia kunta saoar ashae tan fao-o foṛla."]], [["Isae beṭire zikaila, “Afne kita sain?” Beṭie ḳoila, “Huzur, amar egu fuare afnar razottor ḍainor godi, ar arogure bauor godikano boibar shuzug diba ni?”"]], [["Isae tarare zuaf dila, “Tumra to buzrae na, tumra kita sairae. Ami ze duk-mosibotor fialadi ḳaimu, ita kunu tumra ḳaitae farbae ni?” Tara ḳoila, “Ji-oe, farmu.”"]], [["Tain ḳoila, “Aichcha, ami ze fialadi ḳaimu tumrao ou fialadi ḳaibae, oile amar ḍaine ba baue boanir eḳtiar to amar ato nae. Amar behesti baf Allae zarar lagi i godi ṭik korsoin, ḳali tarau faiba.”"]], [["Zibudiar duio fuar arzi hunia, baki doshozon sahabi erar ufre kub biroḳto oila."]], [["Teu Isae era hoḳolre ḳandat ania ḳoila, “Tumra to zano, bidormi zatir raza oḳol tarar prozar ufre hukum zari ḳore, ar tarar zomidar oḳole gulamor ufre beṭagiri ḳore."]], [["Oile tumrar maze to ila oa ṭik nae. Tumrar ḳeu dami bonte saile, he tumrar ḳezmot ḳorouk."]], [["Ar ḳeu boṛo oite saile, he hoḳolor gulami ḳorouk."]], [["Mono rakio, ami Bin-Adomeo ḳezmot faoat aisi na, aisi to ḳezmot ḳorat. Ar bout manshor zan basanir lagi, nizor zan bilai deoat aisi.”"]], [["Hozrot Isae tan sahabi oḳolre loia Ziriho ṭaun taki roana oigela, ou shomoe bout manush tan ḳore ḳore gela."]], [["Zaoar shomoe fotor ḳandat dui anda beṭa boat asil. Tain ou fotedi zaira hunia tara zure zure sillaia ḳoilo, “O huzur, O Daud nobir aolad, amrare rohom ḳoroin.”"]], [["Sillani hunia onor manshe tarare domoḳ dila. Oile tara aro zure zure sillaia ḳoilo, “O huzur, O Daud nobir aolad, amrare rohom ḳoroin.”"]], [["Erar sillani hunia tain ubai gela, ubaia ou duio andare ḳandat anaia zikaila, “Kita ba, kita sao? Ami tumrare kita ḳortam?”"]], [["Tara ḳoilo, “Huzur, amrar soukguin bala ḳori deukka.”"]], [["Ikan hunia tan dorod hamaigelo. Tain tarar souk atai dila, loge logeu tarar souk bala oigelo. Bade tarao tan ḳore ḳore roana oilo."]]], [[["Hozrot Isae tan sahabi oḳolre loia Zeruzalemor ḳasat, Zoetun faṛor loge Baet-Faijja gaut aia azila. Ono aia tan duizon sahabire ḳoila,"]], [["“Tumra ou samnor gaut zao. Gaut hamaiteu deḳbae egu gada banda ase, loge tar baichchao banda. Oguintor golar doṛi kulia ono loia aio."]], [["Ḳeu kunta zikaile ḳoio, huzuror dorḳar ase, erdae niram. Teu he loge loge razi oizibo.”"]], [["Ita oilo zate agor zomanar hou nobir mazdi zeta batail oise, ota oḳon folizae."]], [["Tain ḳoisla, “Sion-ḳoina Zeruzalemre tumra ḳoio, tumar bashsha tumar gese aira. Tain kub norom mizazi. Tain gada soṛia, gadir baichcha soṛia aira.”"]], [["Teu Isae zela hikai disla, duio sahabie gia ola ḳorla."]], [["Ou gada ar tar baichcha anar bade sahabi oḳole nizor gotror saddor kulia gadar fiṭit bisai dila, teu Isa er ufre soar oila."]], [["Aro bout manshe tarar gotror saddor kulia fotor maze bisai dila, ar boute shundor shundor gasor fatain siṛia ania foto bisaila."]], [["Isar age ḳore aro bout manush zaoat asil, era zure zure misil dila,"], ["“Bashsha Daudor aolad, marhaba!"], ["Mabudor name zein aira,"], ["tan tarif ouk."], ["Behesto-o marhaba!”"]], [["Hozrot Isa Zeruzalem aia harle asta ṭauno uloistol lagigelo. Hoḳole zikaila, “Oba, ein ḳe?”"]], [["Manshe ḳoila, “Ein to hou Isa nobi, en baṛi Galilor Nasarot gaut.”"]], [["Bade Zeruzalem aia tain fobitro Baetul-Mukaddoso hamaila. Hono kaba goror shimanat zera ḳorid-bikir ḳarbari asil, itare ḳedai dila. Tain ṭeḳar baṭṭar ḳarbari oḳolor kesh baksho, ar faro besra oḳolor ashon ulṭaia falai dila."]], [["Tain ḳoila, “Allar kalamo batail oise, amar gor oibo ebadotor gor, oile tumra ikanre ḍaḳaitor aḍḍaḳana banailiso.”"]], [["Erbade anda, lula-lengṛa manush oḳol Isar gese Baetul-Mukaddoso aila, tain era hoḳolre bala ḳorla."]], [["Hozrot Isae ze kudroti muzeza ḳam ḳorsla, boṛo imam ar moulana oḳole ita deḳla. Tara hunla, Baetul-Mukaddosor bitre huruttainte ḳoira, “Marhaba, Daudor aolad, marhaba.” Ikan hunia tara zoli-fuṛi uṭla."]], [["Tara Isare ḳoila, “Ou huruttainte kita sillaira, ita tumi hunrae na ni?” Tain ḳoila, “Oe, huniar to. Allar kalamo foṛsoin na ni,"], ["Nabalik huruttaintor muk taki"], ["tumi tumar tarif adae ḳorso?”"]], [["Bade Hozrot Isa tarar ges taki gelagi, gia ṭaunor bare Baet-Ania gaut rait roila."]], [["Bador din biane Baet-Ania taki Zeruzalem ṭauno aoar shomoe tan feṭo buk laglo."]], [["Ou tain fotor ḳandat egu ḍumur gas dekia, ogur fol ḳaoar kiale gasor daro gela. Gia deḳla, gasor maze ḳali fata, kunu fol nai. Tain ou gasre ḳoila, “Tumar maze zanu ar kunudin fol na dore.” Oḳan ḳoar loge logeu gasṭa hukaia morigelo."]], [["Sahabi oḳole ita dekia taijjub oia ḳoila, “Gasṭa oto zoldi hukai gelo kila?”"]], [["Isae zuaf dila, “Ami tumrare hasau ḳoiram, tumra zudi dilor maze shondoe na ḳoria, furafur imane mozbut taḳo, te ami ou ḍumur gasre zeta ḳorsi, tumrao ola farbae. Ḳali ikan nae, tumra zudi ou faṛore ḳo, ‘Uṛia gia doriat foṛo,’ te olau oibo."]], [["Tumra zudi ḳalis niote ekin ḳoria dua ḳoro, te tumra zeta saibae, otau faibae.”"]], [["Bade Hozrot Isa hirbar Baetul-Mukaddoso aia oaz-nosiot ḳorat asla. Ou shomoe boṛo imam ar murobbi oḳol aia tanre zikaila, “Aichcha, ḳo sain, tumi kun eḳtiare ita ḳorrae? Ḳe tumare i ḳemota dise?”"]], [["Isae zuaf dila, “Amio afnarare eḳan soal ḳoriar, afnara er zuaf dilaile amio ḳoimu, kun eḳtiare ami ita ḳorram."]], [["Afnara ḳoukka sain, Hozrot Ehiae torikar gusol deoar eḳtiar ḳar ges taki faisla? Manshor ges taki, na Allar ges taki?” Ikan hunia tara ḳane-ḳane matila, “Amra zudi ḳoi, Allar ges taki, te he ḳoibo, taile tumra tan ufre iman anlae na ḳene?"]], [["Ar zudi ḳoi, manshor ges taki, te manshe amrare marba, ḳaron manshe to Ehiare nobi ḳoia manoin.”"]], [["Erlagiu tara zuaf dila, “Amra ikan zani na.” Isae ḳoila, “Te amio ḳoitam nae, kun ḳemotae ami ita ḳorram.”"]], [["Erbade Isae ḳoila, “Aichcha, afnara kita mono ḳoroin? Doroukka, eḳ beṭar dui fua asil. Beṭae tar boṛo fuare ḳoilo, ‘Tumi aiz anguror bagano ḳamo zao.’"]], [["Fuae foela ḳoilo, ‘Ami fartam nae.’ Oile bade tar mon bodlaia ḳamo gelo."]], [["Bade beṭae tar huru fuar gese gelo, gia ou ḳamor ḳota ḳoilo. He zuaf dilo, ‘Aichcha ami zaimune,’ oile bade gelo na."]], [["Te ḳoukka sain, ou duio fuar maze ḳe bafor hukum manlo?” Tara ḳoila, “Boṛo fuae.” Teu Isae ḳoila, “Ami afnaintore hasa ḳota ḳoiram, gushkur toshildar ar sinal beṭin afnaintor age oia Allar bashshait hamaizira."]], [["Ḳaron Ehia nobie hok fot bataia deoat aisla, ta-o afnara tan ḳotae iman anchoin na. Oile gushkur toshildar ar sinal beṭinte iman anla. Ota deḳar badeo afnara iman anchoin na, toubao ḳorsoin na.”"]], [["Bade Hozrot Isae ḳoila, “Afnara oḳon arok kichcha hunoukka. Eḳzon giroste anguror bagan ḳoria sairobae beṛa dilo. Bade sokidaror lagi usa ḳori eḳan ṭong-gor banailo ar anguror rosh bar ḳorar lagi gat kudilo. Heshe ḳet bagi dia girost bidesh gelogi."]], [["Angur fakia harle giroste tar baṭ nibar lagi, bagidar oḳolor gese tar saḳor oḳol faṭailo."]], [["Oile bagidare girostor eḳ saḳorre doria kub mair-doir ḳorlo, dusra saḳorre fattordi maria zoḳom ḳorlo ar aroḳ saḳorre zane marililo."]], [["Bade tain aro besh ḳori eḳ dol saḳor faṭaila, oile bagidar oḳole tarar logeo oula bebohar ḳorlo."]], [["Hesh-mesh giroste tan nizor fuare tarar gese faṭaila, mono ḳorla, tara tan fuare dam dibo."]], [["Oile bagidar oḳole fuare dekia, eḳe-oinne foramish ḳori ḳoilo, Ou fuau to bade i shompottir malik oibo. Te ao, ogure marilai, teu amrau itar malik bonizimu."]], [["Ḳoiau tara fuare doria angur baganor bare nia zane marililo."]], [["Oḳon ḳoukka sain, baganor malik zebla aiba, aia ou bagidar oḳolre kita ḳorba?”"]], [["Tara ḳoila, “Tain aia to ou naforman oḳolre kun ḳorba ar shomoe moto zera fosholor baṭ dibo, tarar gese ḳet bagi diba.”"]], [["Hozrot Isae ḳoila, “Afnara Allar kalamo foṛsoin na ni,"], ["Raz-mestoir oḳole ze fattorre beḳama ḳoia falai disil,"], ["oḳṭa diau goror ian kuṭi oilo."], ["Mabude nizeu ita oaila,"], ["ita dekia to amrar taijjubi lager."]], [["Erlagi ḳoiram, Allar bashshai afnarar ges taki ḳaṛia neoa oibo. Ar zerar zindegit ou bashshair fol deḳa zaibo, tarareu ou bashshai deoa oibo."]], [["Huno, ou fattoror ufre ze zon foṛbo, he ṭukra ṭukra oizibo. Ar ou fattoro zar ufre foṛbo, he-o surmar oizibo.”"]], [["Isar ou talim hunia boṛo imam ar Forishi oḳole buzilila, tain ita tarar bifokkeu ḳoira."]], [["Erdae tara Isare dorilito sailo. Oile manshore ḍoraia tanre kunta ḳorlo na. Manshe to Hozrot Isare nobi hishabe manta."]]], [[["Hozrot Isae hirbar tarare aro kichcha hunaila. Tain ḳoila,"]], [["“Behesti bashshai ola eḳ bashshar laḳan, ze bashshae tan fuar biar ḳanir bebosta ḳorla."]], [["Ar daoti meman oḳolre anar lagi tan ḳoezon saḳorre faṭaila, oile tara ḳeu ailo na."]], [["Bade tan aro saḳorre oḳan hikai dia faṭaila, ḳoila, ‘Tumra gia meman oḳolre ḳoio, ami amar taza bisal ar ḍeḳain zobo ḳoria ḳani zuit ḳorsi. Oḳon ḳani tiar oigese, afnara aia ḳailaukka.’"]], [["“Daoti oḳole erar ḳotao na hunia, ḳeu tar nizor ḳamaro ar ḳeu tar dukano gelogi."]], [["Ar baki manshe ou saḳor oḳolre doria beijjot ḳoria kun ḳorillo."]], [["Bashshae ita hunia gusae aguin oigela. Tain nizor sifai dol faṭaia hou kuni oḳolre binash ḳorla, tarar asta ṭaun aguindi zalailila."]], [["Bade tan saḳor oḳolre ḳoila, ‘Ḳani to tiar oigese, oile zetare daot dislam, ita to i daotor zuka nae."]], [["Te huno, tumra oḳon rastar muṛae muṛae zao, gia zoto manshore faibae, tara hokkolre biar ashoro loia ao.’"]], [["Bashshar hukum faia tara baroia gia bad-bala zoto zonre failo, hoḳolre anlo. Erlagi memane asta bia baṛi bori gelo."]], [["“Erbade bashshae memanor loge deḳa ḳorat aila, aia mozlisor bitre hamaia deḳoin, eḳ beṭae shadaron ḳafoṛ findia ḳanit aichche."]], [["Tain ere zikaila, ‘Oba, bia baṛir zuka ḳafoṛ na findia ino hamaile kila?’ Oile he kunu zuaf dito farlo na."]], [["Teu bashshae tan gulam oḳolre hukum dila, ‘Ogur at-fao bandia bare nia andair gato falai deo.’ Hono manshe ḳanda-ḳaṭi ḳorba ar zala-zontronae dat kiṛimiṛi ḳaiba.”"]], [["Kichchar Bade Isae ḳoila, “Erlagiu ami ḳoiram, daot faisoin boute, oile fosond oisoin ḳom.”"]], [["Oḳan hunia Forishi dolor manush Isar ges taki horia gelagi, gia foramish ḳorla tanre kila ḳotar fando falail zae."]], [["Teu tara nizor ḳoezon shagrid ar Raza Herudor dolor kisu manshore Isar gese faṭaila. Otae aia ḳoila, “Huzur, amra to zani, afne eḳzon hok manush. Hoḳ-halal fote manshore Allar rasta batai dira. Ḳe kita mono ḳore ba na ḳore, itae afnar kuntau zae ae na, afne to muk saia kunta ḳoroin na."]], [["Te amrare batai deukka, Hozrot Musar shoriot mafik Ruman bashshare ḳazna deoa zaiz ni? Amra tanre ḳazna ditam ni, na ditam na?”"]], [["Itar ku-foramish tain buzilila, buzia ḳoila, “O bonḍo oḳol, tumra ḳene amare forikka ḳorrae?"]], [["Ze ṭeḳadi ḳazna dein, ota egu ṭeḳa amare deḳao.” Ou tara eḳṭa dinar ania Isar ato dila."]], [["Tain zikaila, “I foeshar ufre ḳar nam ar sobi?”"]], [["Tara ḳoila, “Ruman bashshar.” Tain ḳoila, “Te huno, bashshar zeta ita bashshare deo, ar Allar zeta ita Allare deo.”"]], [["Ikan hunia tara taijjub bonia tan ges taki gelagi."]], [["Ou din Siddekia mozobor ḳoezon manush Isar ḳandat aila. Era ekin ḳoroin, moutor bade kunu manush ar zinda oia uṭoin na. Erdae tara Isare fando falaibar lagi zikaila,"]], [["“Huzur, Hozrot Musae ḳoisoin, ḳeu zudi tar boure niaoladi halote toia mara zae, te tar baie ou ṛaṛi beṭire bia ḳoria tar bair bongsho basaite oibo."]], [["Te amrar ono eḳ foribaro shat bai asil. Boṛo zone bia ḳoria niaoladi halote mara gelo."]], [["Bade dusra baie tar ou ṛaṛi babire bia ḳori mara gelo. Ou nomunae tisra bai taki shuru ḳoria shato baie ou beṭire bia ḳorlo."]], [["Heshe ou beṭio mara gelo."]], [["Te ḳoukka sain, moron bade zebla tara zinda oia uṭba, ou shomoe i beṭi, era kun bair bou oibo? Tara hoḳoleu to i beṭire bia ḳorsil.”"]], [["Tain zuaf dila, “Afnara to Allar kalam zanoin na, Allar kudroti befaro buzoin na. Erdae afnara i bul ḳorra."]], [["Hunoukka, murda oḳol zebla zinda oia uṭba, ou shomoe tara bia-shadi ḳorta nae, ḳeu tarare bia dito-o nae. Era to firistar laḳan boniziba."]], [["Murda oḳol zinda oar befare Allae kita bataisoin, ita afnara kitabo foṛsoin na ni?"]], [["Kitabo leḳa ase, ‘Ami Ibrahimor Alla, Isʼhakor Alla ar Iakubor Alla.’ Oḳan taki buza zae, ou nobi oḳolor ufat oileo era to Allar sokut oḳono zinda asoin. Alla to murda oḳolor Mabud nae, tain zinda oḳolor Mabud.”"]], [["I talim hunia tara taijjub oigela."]], [["Forishi oḳole zebla hunla, Siddekia mozobor manshe Isar mator kunu zuaf dita farsoin na, teu tara hoḳol eḳano oila."]], [["Tarar dolor eḳzon moulana aia Isare forikka ḳorar lagi zikaila,"]], [["“Huzur, Musar shoriotor maze hoḳol taki boṛo hukum kunṭa?”"]], [["Isae zuaf dila, “Hoḳol taki boṛo hukum oilo, ‘Tumrar asta dil, asta zan, asta mon ar hoḳol shokti dia tumrar Alla Mabudre mohobbot ḳorio.’"]], [["Isae zuaf dila, “Hoḳol taki boṛo hukum oilo, ‘Tumrar asta dil, asta zan, asta mon ar hoḳol shokti dia tumrar Alla Mabudre mohobbot ḳorio.’"]], [["Dusra hukumo ou laḳan, ‘Tumrar ari-forire nizor laḳan maea ḳorio.’"]], [["Ou duio hukumor ufre asta Tourat Shorif ar asmani kitab oḳol nirbor ḳore.”"]], [["Forishi oḳol eḳano dola roisoin, ou shomoe Isae tarare zikaila,"]], [["“Al-Mosir befare afnara kita zanoin? Tain ḳar aolad?” Tara ḳoilo, “Daud nobir aolad.”"]], [["Teu Isae tarare ḳoila, “Te Pak Ruhur bole Daud nobie kila al-Mosire tan nizor munib ḳoisoin? Daude to ḳoisoin,"]], [["Mabude amar munibre ḳoila,"], ["ami zoto shomoe tumar dushmon oḳolre"], ["tumar faor tolat na falai,"], ["oto shomoe tumi amar ḍainor toḳto bo."]], [["Daude zebla nizeu al-Mosire tan munib ḳoisoin, te al-Mosi ḳemne Daudor aolad oiba?”"]], [["Tara er kunu zuaf dita farla na, ar ou din taki ḳeu tanre kunta zikaniro shaosh failo na."]]], [[["Hozrot Isae tan logor manshore ar sahabi oḳolre ḳoila,"]], [["“Musa nobir shoriot talim dibar eḳtiar to moulana ar Forishi oḳolor ato."]], [["Erlagi tara zeta ḳoin, ota manio, ar zeta amol ḳorar hukum dein, ota amol ḳorio. Oile tara nize zeta ḳoroin, tumra ita ḳorio na. Ḳaron, tara muk dia zela ḳoin, ila ḳam ḳoroin na."]], [["Tara am manshor ḳando boṛo boṛo gaiṭ tulia dein, oile shaijjor lagi tara eḳṭa angulo laṛain na."]], [["Tara ḳali manshore deḳanir lagi hoḳolta ḳoroin. Allar kalamor aeat dia boṛo boṛo tabiz bandoin ar nizor forezgari deḳanir lagi lamba lamba faugṛi bandoin."]], [["Tara ḳanir mozliso bala bala zaga tukain ar mosido hamaia samnor ḳataro boita sain."]], [["Bazar-aṭo gia salam faite kub fosond ḳoroin, ar sain manshe tarare huzur huzur ḳorouk."]], [["“Oile tumrare ḳeu huzur huzur ḳorouk, ita asha ḳorio na. Tumrar ashol huzur to ḳali eḳzonu asoin, tumra ḳali bai bai roio."]], [["I duniat ḳeurore baba ḳoia ḍakio na, ḳaron tumrar batuni baf to eḳzonu, tain behesto asoin."]], [["Ḳeu tumrare neta ḳoia ḍaḳouk, ita asha ḳorio na. Tumrar neta to eḳzonu, tain oila al-Mosi."]], [["“Tumrar maze zein hoḳol taki boṛo, ein tumrar ḳezmot ḳorouk."]], [["Ze zone nizore boṛo mono ḳore, tare huru ḳora oibo. Ar ze nizore huru mono ḳore, tare boṛo ḳora oibo."]], [["“Haere moulana ar Forishir dol, afsus tumrar lagi, tumra bonḍo! Tumra manshor samne behesti bashshair duar bond ḳori toiso. Tumra nizeo ono hamairae na, manshoreo hamaite dirae na."]], [["Haere bonḍo moulana ar Forishir dol, manshore deḳanir lagi tumra lamba lamba dua ḳoro, hirbar ṛaṛi beṭintor zaga-mirasho doḳol ḳoro. Erlagi tumrar ḳoṭin shaza oibo."]], [["Haere bonḍo moulana ar Forishir dol! Eḳzon manshore tumrar dolo nibar lagi shat shomudro tero nodi faroia tumra douṛao. Oile he tumrar dolo hamaia harle, tare tumra taki aro boṛo duzoki banao."]], [["“Haere anda fot deḳaora! Tumra nize anda oia oinnore kila fot deḳao? Tumra to ḳo, Baetul-Mukaddosor name ḳosom ḳaile kunta oe na, oile Baetul-Mukaddosor shunar name ḳosom ḳaile mante oibo."]], [["Haere anda be-aḳolor dol, kunḳan boṛo? Baetul-Mukaddos, na shuna? Baetul-Mukaddoseu to ou shunare fak-fobitro ḳore."]], [["Hirbar tumra ḳo, kurbani ḳanar name ḳeu ḳosom ḳorle kunta oe na, oile kurbanir sizor name ḳosom ḳorle mante oibo."]], [["O anda oḳol, kunḳan boṛo? Kurbani ḳana, na kurbanir siz? Ou kurbani ḳanaeu ou sizre fak-fobitro ḳore na ni?"]], [["Erlagi ze zone kurbani ḳanar name ḳosom ḳore, he kurbani ḳana ar kurbanir siz, i duiotar nameu ḳosom ḳore."]], [["Olau Baetul-Mukaddosor name ze zone ḳosom ḳore, he-o Baetul-Mukaddos ar er bitre zein taḳoin, tan nameu ḳosom ḳore."]], [["Ze zone behestor name ḳosom ḳore, he Allar arosh ar arosho zein asoin, tan nameu ḳosom ḳore."]], [["“Haere bonḍo moulana ar Forishir dol! Tumra guamuri, fodina fata, ar zirar dosh baṭor eḳ baṭ Allar oaste zoḳat dirae, oile Musa nobir shoriotor hukum mafik aro zoruri befar, mani hok insaf, doya ar Allar mohobbot tumra bad dilaiso. Te foela hukum amol ḳorar loge loge badortao amol ḳora zorur."]], [["Tumra nizeu anda, otoso aroḳzonre fot deḳairae. Tumra egu moshao sakia tulo, oile uṭre gililao."]], [["“Haere bonḍo moulana ar Forishir dol! Tumra to bashon-bortonor bargala bala ḳori saf ḳoro, oile itar bitor gala zulum ar lub-lalose bora."]], [["Haere anda Forishir dol, tumra foela otar bitor saf ḳoro, teu bargala emneu saf oibo."]], [["“Haere bonḍo moulana ar Forishir dol! Tumra oilae sun-ḳam ḳora ḳoeboror laḳan, er bargala soḳsoḳa oileo bitre to ḳali mora manshor aḍḍi-guḍḍi ar ḳasrae bora."]], [["Ṭik ou laḳan, manshe mone ḳoroin tumra kub forezgar, ashole tumrar dil to bonḍami ar naformanie bora."]], [["“Haere bonḍo moulana ar Forishir dol! Tumra nobi oḳolor rouzare shundor ḳori fakka ḳoro, ar oli-auliar mazarre soḳsoḳa ḳori hazao."]], [["Ar tumra ḳo, ‘Ish, amra zudi amrar baf-dadar zomanat duniat aitam, te nobi oḳolre ḳatol ḳorar bala baf-dadar loge gelam na one.’"]], [["Ou mate tumra forman dirae, nobi oḳolre zetae ḳatol ḳorsla, otar bongshodoru tumra."]], [["Te tumrar baf-dadainte zeta shuru ḳoria gesoin, tumra otar baki gala fura ḳorrae."]], [["“O hafor baichchain, duzoḳor azab taki tumra kila bastae?"]], [["Erlagi ami tumrar gese nobi-rosul, ar alim-ulama faṭaiar. Erar mazor ḳoezonre tumra ḳatol ḳorbae, ḳoezonre duk-koshṭor solibo loṭḳaia marbae. Ar ḳoezonre tumrar mosido haraia sabuk maria, eḳ gau taki aroḳ gaut ḳedaia nibae."]], [["Erdaeu nirdushi hou Habilor lou taki Barakiar fut Zakariare ḳatol ḳora forzonto, duniat zoto kun-ḳarafi oise, ita hoḳol kunor daei oibae tumra. Ou Zakariare to Baetul-Mukaddosor bitoror kurbani ḳana ar ḳas pak zagar mazḳano ḳatol ḳora oisil."]], [["Ami tumrare hasa ḳota ḳoiram, ou tamam kunor daei oibae i zomanar manush."]], [["“Zeruzalem! Haere Zeruzalem ṭaun! Tumi nobi oḳolre ḳatol ḳoro, tumar gese zarare faṭail oe, tumi tarare fattor maro. Murgie zela tair baichchare ḍaḳnar tole ashroe dey, amio oula tumar manshore ashroe ditam saisi, oile tara hunla na."]], [["O Zeruzalemor bashinda oḳol, tumrar sokur samneu tumrar boshot ḳana ḳali baṛi oibo."]], [["Ami tumrare ḳoiram, zotodin tumra ikan na ḳoibae, ‘Mubarok tainu, Allar nam loia zein aira,’ oto din tumra ar amare deḳtae nae.”"]]], [[["Hozrot Isa Baetul-Mukaddos taki baroia zairagi, ou shomoe tan sahabi oḳol tan gese aila, tanre Baetul-Mukaddosor shundor shundor dolan deḳanir lagi."]], [["Tain ḳoila, “Ami tumrare hok kota ḳoiram, tumra ou zeta boṛo boṛo dolan deḳrae, itar dui iṭ eḳano roito nae, hoḳolta maṭit mishizibo.”"]], [["Bade tain zebla Zoetun faṛor ufre boat asla, ou shomoe sahabi oḳole aia tanre niralae zikaila, “Huzur, amrare ḳoiba ni, ita kun shomoe oibo? Kun alamot dekia amra buzmu, afnar aoar shomoe ar kiamotoro shomoe aichche?”"]], [["Isae ḳoila, “Dekio, ḳeu zanu tumrare na ṭoge."]], [["Bout zone amar nam doria aibo, aia ḳoibo, amiu al-Mosi, ḳoia boutre ṭogibo."]], [["Huno, zuddor aoaz ar laṛair ḳobor tumra faibae, oile itae ḍoraio na. Ita nichoe goṭbo, goṭleo ita to shesh nae."]], [["Eḳ zatie aroḳ zatir loge, eḳ deshe aroḳ deshor loge laṛai ḳorbo. Bout zagat boisal ar nidan deḳa dibo."]], [["Oile ita to ḳali mosibotor shuru."]], [["“Ou shomoe aile manshe tumrare zulum ḳorar lagi dorai dibo ar kun ḳoraibo. Amar lagi hoḳol zatie tumrare ginnaibo."]], [["Teu bout zon fislizibo, eḳe-oinnore ginnaibo ar dorai dibo."]], [["Bout bonḍo nobi aia manshore ṭogiba."]], [["Naformanir foriman baṛizibo, erlagi bout manshor maea-momota ḳomizibo."]], [["Oile hesh forzonto zera ṭikia roiba, erau rehai faiba."]], [["Hoḳol zatir gese shakki hishabe behesti bashshair kush-ḳobri toblig kora oibo, erbadeu kiamot aibo."]], [["“Hozrot Danial nobir muk taki ze bezuita noforoti zinishor ḳota zanail oise, tumra ou pak zagat i zinish deḳbae. Ze zone tilaot ḳorer, he buzouk."]], [["Ou shomoe zera Ehudia zilat taḳba, tara faṛedi gia bagouk."]], [["Hidin ḳeu zudi goror salor ufre taḳe, te tar goror mal-samana nibar lagi, lamat lamia goror bitre na hamauk."]], [["Zera bondor maze ase, tarar gotror saddor nibar lagi baṛit na auk."]], [["Ou shomoe zeta beṭintor feṭo hurutta, ar zera huruttare bukor dud ḳaoaira, tarar boṛo mosibot oibo."]], [["Tumra dua ḳoro, shitor dino ba Zummabare zanu tumrar bagia zaoa na lage."]], [["Ou shomoe oto bezuita ḳoshṭo oibo, zeta duniar foela taki aiz forzonto kunudin oise na, ar oito-o nae."]], [["Mabude zudi i shomoere ḳomaia na dita, te ḳeu zinda roilo na one. Oile Allae tan fosond ḳora bonda oḳolor lagi i shomoe ḳomaia diba."]], [["“Hi shomoe ḳeu zudi tumrare ḳoe, ‘Huncho ni, al-Mosi bule ono aisoin’ ba ‘Hono aisoin’ te tumra ekin ḳorio na."]], [["Ḳaron al-Mosi nam loia bout bonḍo aiba, nobi haziao bout bonḍo aiba. Itae bout boṛo boṛo asanok keramoti ḳam deḳaiba. Tara saiba, shuzug faile Allar fosond ḳora bondare duka dia be-fote nitagi."]], [["Dekio, ami ita hokkolta tumrare ageu zanai dilam."]], [["“Huno, ḳeu zudi tumrare ḳoe, ‘al-Mosi bule morubumit asoin,’ te tumra zaio na. Zudi ḳoe, ‘Tain goror bitre asoin,’ te ekin ḳorio na."]], [["Megor zilkir loge fube-foisme hoḳolbae zela for oizae, ami Bin-Adom aileo ola oibo."]], [["Huno, lash zeno taḳe, hokun emneu hono dola oe."]], [["“Ou mosibotor shomoe shesh oar badeu, ‘shuruz andair oizibo, sande ar for dito nae. Tera oḳol asman taki foṛizibo, asmanor kunu shoktiala sizu ṭik-ṭak roito nae.’"]], [["Ou shomoe asmanor maze ami Bin-Adomor nishana deḳa zaibo. Duniar hoḳol manshe ahazari ḳorba. Tara deḳba, Allar kudroti shokti ar nuror mohimae, ‘megor saḳat oia Bin-Adom duniat aira.’"]], [["Ou shomoe zure zure shingar aoaz oibo, er loge logeu duniar eḳ mata taki aroḳ matat tain firista oḳolre faṭaiba, era Allar fosond ḳora bonda oḳolre sairobae tone dola ḳorba."]], [["“Ou ḍumur gasor bae saia talim lo. Gasor dal-fala norom oia zebla noea kuṛi baroe, ou shomoe tumra buzilao gormor din aichche."]], [["Te ou laḳan tumra zebla deḳbae ita hoḳolta goṭer, dekia buzilio, Bin-Adomo daro aichchoin. Ḳali daro nae, tain aia duaro ṭukaira."]], [["Ami tumrare hasa ḳota ḳoiram, ita na goṭa forzonto i zomanar manush fuṛaita nae."]], [["Asman-zomin hoḳolta binash oizibo, oile amar kalam hamesha zari roibo."]], [["“Hou din ar hi shomoeor befare ḳali amar gaibi baf Alla saṛa ar ḳeu zanoin na. Asmani firista ba Ibnullaeo zanoin na."]], [["Nuh nobir amolo ze halot oisil, ami Bin-Adom dusrabar aoar shomoe ṭik olaḳan-u oibo."]], [["Boinna shuru oar age Nuh nobi zazo uṭar ag forzonto manshe ḳaoa-daoa ḳorse, eḳe-oinnore bia-shadi ḳorse."]], [["Nuh nobir boinnar fanie itare bashaia neoar ag forzonto tara kuntau ṭer faila na. Ami Bin-Adom aibar shomoeo ṭik olaḳan oibo."]], [["Ou shomoe duizon manush eḳloge bondo taḳle, eḳzonre neoa oibo ar dusra zonre bad deoa oibo."]], [["Dui beṭie eḳloge bara-banat taḳleo, erar eḳzonre neoa oibo, aroḳzon bad foṛizibo."]], [["Erlagi ḳoiram, tumra hushiar roio, tumrar malik kun din aiba, ita to tumra zano na."]], [["Oile ikan mono rakio, sur kun shomoe aibo, ikan zudi giroste zanto, te to he hozag roilo one ar surre goro hamaite dilo na one."]], [["Erlagi tumrao hamesha tiar roio, ze shomoeor ḳota tumra sintao ḳortae nae, hou shomoe Bin-Adom aiba."]], [["“Ila hok-halali ar aḳoldar saḳor ḳe ase, zar ato tar munibe daeitto dila he oḳtor ḳalo oinno saḳor oḳolre ḳani baṭia dibo."]], [["Ḳofali to hou saḳor, zare tar munibe aia hok-halal faiba."]], [["Ami tumrare hasa ḳota ḳoiram, munibe ou saḳoror atou tan nizor hoḳol don-samanar bar diba."]], [["Oile doro, hou saḳore mone mone ḳoilo, amar munib aite to bout deri ase,"]], [["ar ou fake he hokkol saḳor-baḳorre mair-doir ḳorlo, ar modkuror loge ḳana-dana ḳoria mod ḳailo."]], [["Bade zedin ar ze oḳtor ḳota he sintau ḳorto nae, hou din ar hou oḳto tar munib aia azir oiba."]], [["Tain aia tare ḳaṭia ṭukraia bonḍo oḳolor loge mishaiba. Hino manshe ḳanda-ḳaṭi ḳorba, ar zala-zontronae dat kiṛimiṛi diba.”"]]], [[["Erbade Isae ḳoila, “Behesti bashshai oilo ola doshgu fuṛir laḳan, zeta fuṛinte biar damandre aguaia anar lagi lem-lemṭon loia baroilo."]], [["Erar maze fas zon asil aḳoldar ar fas zon asil be-aḳol."]], [["Be-aḳol fuṛinte ḳali lem loia baroilo, lemor kunu tel nilo na."]], [["Oile aḳoldar fuṛinte lemor loge fifat ḳori telo nilo."]], [["Damand aite deri oae tara hoḳolu ungaite ungaite gumai gelo."]], [["“Bade ada-raitkur bala sillani huna gelo, ‘Damand aichchoin, damand aichchoin, zoldi baro.’"]], [["Sillani hunia ou fuṛin uṭia lem-lemṭon ṭik korat lagla."]], [["Hou be-aḳol fuṛinte aḳoldar fuṛinre ḳoila, ‘Amrare tuṛa tel deo na, amrar lem limi zargi.’"]], [["Tara ḳoila, ‘Amrar gese zeta tel ase, ita to amraru lagbo. Te tumra dukan taki tel anailao.’"]], [["Ou be-aḳol fuṛin tel anat gia harleu damand ailla. Ou shomoe aḳoldar ou fuṛin zuit asla, tara damandre loia bia baṛit hamailo. Tara hamanir badeu duar bond ḳora oilo."]], [["Bade ou be-aḳol fuṛinte aia duar bond dekia ḳoila, ‘Hunra ni, duarḳan kuloukka.’"]], [["Damande zuaf dila, ‘Ami hasau ḳoiram, ami to tumrare sini na.’ ”"]], [["Ou kichchar bade Isae ḳoila, “Erdae tumra hushiar roio, hidin ar hi shomoeor ḳota to ḳeuror zana nai."]], [["“Behesti bashshai ola eḳzon manshor laḳan, ein bidesh zaoar bala tan saḳor oḳolor ato asta shompottir bar shomzai dila."]], [["Erar zoiggota mafik tain eḳzonre fas azar ṭeḳa, dusra zonre dui azar ar aroḳzonre eḳ azar ṭeḳa dila."]], [["Fas azar ṭeḳa ze faisil, he ou ṭeḳadi ḳarbar ḳoria aro fas azar lab ḳorlo."]], [["Dui azar ṭeḳa ze faisil, he-o aro dui azar lab ḳorlo."]], [["Oile eḳ azar ṭeḳa ze faisil, he tar malikor i ṭeḳa ḳamo na lagaia gat kudia maṭir tole toilo."]], [["“Bout din bade hou malik desho aia tarar hishab-nikash saila."]], [["Teu fas azar ṭeḳa ze faisil, he aro fas azar loia aia malikre ḳoilo, ‘Sab, afne amare fas azar ṭeḳa disla, ou ṭeḳadi ami aro fas azar lab ḳorsi.’"]], [["Ikan hunia malike ḳoila, ‘Shabbash, tumi kub hok-halali manush. Tumi huru-muru befareu hok-halal roiso, erlagi ami tumare aro bout boṛo daeitto dimu. Ao, amar kushir bagi o.’"]], [["Bade dui azar ṭeḳa ze faisil, he aia ḳoilo, ‘Sab, afne amare dui azar ṭeḳa disla. Ami to aro dui azar lab ḳorsi.’"]], [["Teu malike ḳoila, ‘Shabbash, tumi kub hok-halali manush. Tumi tuṛa befareu hok-halal roiso, erlagi ami tumare aro bout boṛo daeitto dimu. Ao, amar kushir bagi o.’"]], [["Oile eḳ azar ṭeḳa zare disla, he aia ḳoilo, ‘Sab, ami zani afne kub ḳoṛa manush. Afne ḳet na ḳoriao dan ḳaṭoin ar bain na dileo ali huroin."]], [["Erdae ami ḍoraia afnar ṭeḳa maṭir tole lukaia toislam. Ou neukka afnar ṭeḳa.’"]], [["Malike ḳoila, ‘Haere ḳobis, tuin to kuṛia. Tui zudi ikan mono ḳorle, ami ḳet na ḳorleo dan ḳaṭi ar bain na dileo ali huri,"]], [["te amar ṭeḳa tui befarir gese dile na ḳene? Te to ami aia mul ṭeḳar loge kisu lab failam one.’"]], [["Bade tain oinno saḳor oḳolre ḳoila, ‘Tumra ogur ges taki ou ṭeḳa nia, dosh azar zar gese ase tare deo."]], [["Huno, zar ase tare aro deoa oibo, tar aro baṛibo. Oile zar nai, tar zeta ase otao ḳaṛia neoa oibo."]], [["Ou bojjat saḳorre nia tumra andair gato falai deo. Hou gato manshe ḳanda-ḳaṭi ḳorbo ar zala-zontronae dat kiṛimiṛi dibo.’"]], [["“Bin-Adome zebla firista oḳolre loia nizor mohimae hirbar aiba, aia nizor bashshair godit boiba."]], [["Ou shomoe duniar tamam zatir manshore tan samne ana oibo. Raḳale zela meṛa ar sagolre alada ḳore, taino oula hoḳol manshore algaia dui bag korba."]], [["Tan ḍain galabae meṛa ar bau galabae sagolre raḳba."]], [["“Erbade bashshae tan ḍain galar manshore ḳoiba, ‘Tumra zara amar batuni bafor rohom faiso, tumra ao. Ar duniar foela taki tumrar lagi ze bashshai tiar ḳori raḳa oise, ou bashshair doḳol shomzia neo."]], [["Mono ase ni, amar zebla feṭo buk lagsil, tumra amare ḳani dislae, fiasor shomoe fani dislae, ar musafir halote amare ashroe dislae."]], [["Ami zebla udla aslam, tumra ḳafoṛ dislae, bemaror shomoe ḳezmot ḳorslae, ar zel ḳanat amare deḳat geslae.’"]], [["“Ou shomoe hou allaoala manshe ḳoiba, ‘Malik, afnar buk lagae amra kun shomoe afnare ḳaoailam? Kun shomoe afnare fani dilam?"]], [["Ar kun shomoe musafir halote afnare ashroe dilam, ḳali ga dekia kun shomoe ḳafoṛ dilam?"]], [["Ar kun shomoeu ba bemari haloto afnar ḳezmot ḳorlam, ba zel ḳanat deḳat gelam?’"]], [["Ou shomoe bashshae tarare ḳoiba, ‘Ami hok kota ḳoiram, amar ou huru-muru eḳzon manshor lagi tumra zebla ita ḳorso, er mani amareu ḳorso.’"]], [["Bade bashshae tan bau galar manshore ḳoiba, ‘O lannotir dol, amar samon taki bago. Iblis-shoetan ar tar samsa zinnat oḳolor lagi duzoḳor ze aguin tiar ḳora oise, hono zao."]], [["Amar feṭo bukor ḳalo tumra amare ḳaoaiso na, fiasor shomoe fani diso na."]], [["Amar musafir haloto roibar ashroe diso na, ami zebla udla aslam, ḳafoṛ diso na, bemaror shomoe saiso na, amare deḳar lagi zelḳanato geso na.’"]], [["“Ou shomoe tara ḳoiba, ‘Huzur, amra kun shomoe ita ḳorlam? Afnare bukashi, fiasi, musafir, udla gotor, bemari ar zel ḳanat dekiao shaijjo ḳorlam na?’"]], [["Bashshae tarare ḳoiba, ‘Ami hok kota ḳoiram, amar ou huru-muru eḳzon manshor lagiu tumra zebla ita ḳorso na, er mani amareu ḳorso na.’ ”"]], [["Heshe Isae ḳoila, “Ou naforman oḳole aḳerato siroḳal shaza faiba, oile allaoala manshe aḳeri zindegi faiba.”"]]], [[["Ou boean shesh oia harle, Isae tan sahabi oḳolre ḳoila,"]], [["“Tumrar to zana ase, ar dui din badeu Azadi Id. Idor shomoe ami Bin-Adomre solibo loṭḳaia marar lagi dorai deoa oibo.”"]], [["Ou shomoe boṛo imam ar murobbi oḳol aia, tarar fordan imam Kaeafar baṛit dola oila."]], [["Dola oia ou foramish ḳorla, Isare kila lukaia aṭok koria ḳatol ḳora zae."]], [["Oile tara ḳoila, “Idor shomoe tare dortam nae. Dorle manshe gonḍogul lagai dito fare.”"]], [["Isa zebla Baet-Ania gaur fosa-kushṭo bemari Saimonor baṛit asla,"]], [["ou shomoe eḳ beṭi manush tan gese aila. Beṭie sinor eḳ boiamo ḳori kub dami ḳaṭi ator anchila. Isa ḳaoat boia harle beṭie hoḳol ator tan matat ḍali dila."]], [["Ita dekia sahabi oḳol biroḳto oia ḳoila, “Ou ator fuṭain ḳene borbad ḳora oilo?"]], [["I fuṭin besile to bout ṭeḳa faia gorib oḳolre bilai deoa gelo one.”"]], [["Ikan buzia Isae ḳoila, “Tumra i beṭigure duk dirae ḳene? Tain to amar lagi ṭik kamu ḳorsoin."]], [["Gorib oḳol to hameshau tumrar loge roiba. Oile amare to hamesha faitae nae."]], [["Ein aia amar gotro ator maḳaia, dafon-ḳafonor lagi amare zuit ḳorsoin."]], [["Ami tumrare hasa ḳota ḳoiram, duniar zekunu zagat Allar kush-ḳobri toblig korar shomoe, ou besaṛire mono ḳorar lagi, tan i nek kamor ḳotaḳano ḳoa zaibo.”"]], [["Bade tan barozon sahabir mazor eḳzon, en nam Ihuda Iskariat, ein boṛo imam oḳolor gese gia ḳoila,"]], [["“Isare afnarar ato doraia dile amare kita diba?” Teu boṛo imam oḳole tare rufar tish ṭeḳa dila."]], [["Erbad takiu Ihudae Isare doraia deoar shuzug tukanit roilo."]], [["Ḳamir saṛa ruṭi ḳaoar idor foela din, sahabi oḳole aia Isare zikaila, “Huzur, amra kun zagat gia afnar lagi Azadi Idor ḳana tiar ḳortam?”"]], [["Tain zuaf dila, “Tumra ṭauno zao. Gia omuk manshore ḳoio, ‘Huzure ḳoisoin, amar shomoe gonaia aichche, te ami amar sahabi oḳolre loia tumar baṛit id ḳormu.’ ”"]], [["Isar hukum mafik sahabi oḳole gia Azadi Idor ḳani tiar ḳorla."]], [["Bade hainjabala Isae tan barozon sahabire loia ḳanit boila."]], [["Boia ḳoila, “Ami tumrare hasa ḳota ḳoiram, tumrar mazor eḳzoneu to amare dushmonor ato dorai dibo.”"]], [["Ikan hunia tara kub bezar oigela. Erlagi tara eḳ ek kori zikaila, “Huzur, i zon kita ami ni?”"]], [["Tain ḳoila, “Oḳon ze zone amar loge oia talo at harar, he-u amare doraia dibo."]], [["Ami Bin-Adomor moutor befare asmani kitabo zela leḳa ase, amar mout to oulau oibo. Oile afsus hou zonor lagi, zegie amare doraia dibo. Duniat tar zonom na oau, tar lagi bout bala asil.”"]], [["Ze Ihudae Isare dorai dito sar, he tanre zikailo, “Huzur, hi zon kita ami ni?” Isae tare ḳoila, “Tumi ṭiku ḳoirae.”"]], [["Tara ḳana ḳaira, ou shomoe Isae ruṭi ato loia Allar shukria adae ḳorla. Tain ruṭi siṛia ṭukra ṭukra ḳori sahabi oḳolre dila. Dia ḳoila, “Ou neo, ḳao, mono ḳoro ita amar ḳaea.”"]], [["Bade tain shorbotor fiala loia Allar shukria zanaila, ar erare dia ḳoila, “Tumra hoḳole ou fiala taki anguror shorbot ḳao."]], [["Mono ḳorio, ita amar lou. Ou lour zoriae adom zatir boutor guna mafi oibo. Allar loge manshor milonor usilla oilo ou lou."]], [["Ami hasa ḳota ḳoiar, ami amar gaibi bafor bashshait dakil oia hari, tumrare loge loia zotodin noea halote anguror shorbot na ḳaisi, oto din i shorbot ar ḳaitam nae.”"]], [["Heshe tara hoḳole mili eḳ gozol gaia, gor taki baroia Zoetun faṛo gelagi."]], [["Bade Isae tan sahabi oḳolre ḳoila, “Huno, aiz rait tumra hoḳoleu to amare falaia bagibae. Allar kalamo ase, ‘Ami meṛar falor raḳalre marmu, teu falor meṛain sairobae sitriziba.’"]], [["Oile amare murda taki zinda ḳorar bade, tumrar ageu ami Galil zilat zaimugi.”"]], [["Teu sahabi Fitore tanre ḳoila, “Huzur, hoḳol bagi geleo ami bagitam nae.”"]], [["Isae ḳoila, “Te huno, ami tumare hasa ḳota ḳoiram, aiz fotabala murgae bang dibar ageu, tumi tinbar ḳoibae, tumi amare sino na.”"]], [["Oile Fitore ḳoila, “Huzur, ou kita ḳoin, afnar loge zudi amar morono oe, ta-o ami kunumonteu afnare oshikar ḳortam nae.” Hoḳol sahabie ou eḳ laḳan ḳoila."]], [["Bade Hozrot Isae tan sahabi oḳolre loia Getshimani namor eḳ bagano aila. Aia erare ḳoila, “Tumra ono bo, ami hogalat gia dua ḳormu.”"]], [["Oḳan ḳoia tain Fitor ar Zibudiar dui fuare tan loge nila. Aste aste tan dilor maze duk ar hae-hutash baṛilo."]], [["Tain erare ḳoila, “Baiainre, duke amar ḳoilja faṭizar. Tumra ono boiro ar amar loge hozag roio.”"]], [["Oḳan ḳoia tuṛa horia gia tain maṭit soizdat foṛia ḳoila, “O amar behesti abba, amar ufre ou ze zulum-mosibot aior, dusra kunu ufae taḳle ikanta horailao. Oile ita amar ichchae nae, tumar morzi mafiku ouk.”"]], [["Soizda taki uṭia tain sahabi oḳolor gese aia deḳla, era gumai gesoin. Ou tain Fitorre hozag kori ḳoila, “Tumra eḳan gonṭao hozag roitae farlae na ni?"]], [["Hozag ro dua ḳorar lagi, ar dua ḳoro forikka taki basar lagi. Tumrar dilor maze nichoe kial ase, oile ḳaea to ḳomzur.”"]], [["Bade tain dusrabar gia dua ḳorla, “O amar behesti abba, ou zulum-mosibot ami shoijjo na ḳorle, zudi dusra kunu fot na taḳe, taile tumar morzi mafiku ouk.”"]], [["Bade tain hirbar aia deḳla, era gumai gesoin, gume tarar souk falai der."]], [["Dekia tarare toia tain tisra bar gia eḳoi dua ḳorla."]], [["Erbade tain sahabi oḳolor gese aia ḳoila, “Tumra deki oḳono arame gumairae. Huno, shomoe aichche, ami Bin-Adomre gunagar oḳolor ato shomzai deoa oibo."]], [["Uṭo, amra roana dei. Amare zegie dushmonor ato dorai dibo, he aia azigese.”"]], [["Tain erar loge mato roisoin, ou shomoe Ihuda hono ailo. He asil barozon sahabir mazor eḳzon. Tar loge oia aro boute laṭi-soṭa, toluar loia ailo. Boṛo imam ar murobbi oḳole erare faṭaisoin."]], [["Tanre zegie doraia dito, ou Ihudae tar logor erare age hikaia disil, “Ami gia zar galo hunga dimu, he-u hou zon. Tumra ere aṭok korio.”"]], [["Erlagi Ihudae shuza-shuzi Isar gese gia ḳoilo, “Huzur, assalamu alaikum.” Ḳoia he tanre hunga dilo."]], [["Isae tare ḳoila, “Baire, zeta ḳorat aiso, ḳorilao.” Loge logeu tara aia Isare dorililo."]], [["Ou shomoe Isar logor eḳzone nizor toluar bar ḳoria fordan imamor gulamre sed marla, sedor loge tar ek kan ḳaṭia foṛigelo."]], [["Teu Isae enre ḳoila, “Tumar toluar bego harailao. Toluardi zara ḳelae, toluaror toleu tarar zan zae."]], [["Tumi ikan sinta ḳoro na ni, ami amar batuni bafor dorbaro aroz ḳorle, tain ḳoyeḳ azar firista faṭaita nae ni?"]], [["Oile ami ila ḳorle kitabor ḳota kila folibo? Kitabo zotota batail oise, ita to goṭbou.”"]], [["Bade tain ota manshore ḳoila, “Kita ba, ami kunu sur-ḍaḳait ni, tumra deki laṭi-soṭa, toluar loia amare dorat aiso. Ami to forteḳ din Baetul-Mukaddoso boia talim ditam. Ou shomoe to tumra amare dorlae na."]], [["Ashole ita hokkolta goṭer, zate asmani kitabo nobi oḳole zela bataisoin, ota fura oe.” Ou shomoe sahabi oḳole Isare toia bagi gela."]], [["Hozrot Isare doria hari ou manshe fordan imam Kaeafar gese loia gelo. Hono moulana ar murobbi oḳol eḳano dola oila."]], [["Sahabi Fitor Isar ges tone duroi hori hori roia tan ḳore ḳore fordan imamor baṛir uṭanor ḳandat gela. Gia hesh-mesh kita oe, oḳan deḳar lagi uṭanor bitre hamaia, honor faradar oḳolor loge boila."]], [["Hozrot Isare ḳatol ḳorar lagi boṛo imam oḳole ar mozlisor hoḳol manshe Isar bifokke kunu nalish tukaila,"]], [["oile faila na. Mozliso Isar bifokke boute misa shakki dileo, tarar shakkir mil oilo na. Bade duizon manshe aia tan birudde misa shakki dia ḳoilo,"]], [["“Amra hunchi, he ḳoise, Allar kaba shorif, mani Baetul-Mukaddosre he bangilibo, ar tin dinor bitre hirbar banaibo.”"]], [["Teu fordan imam ubaia hoḳolor samne Isare zikaila, “Oba, tumi kunu mator zuaf ditae na ni? Ita manshe tumar befare kita shakki dira, hunrae ni?”"]], [["Oile tain kunu zuaf na dia nirai roila. Fordan imame tanre hirbar ḳoila, “Tumi zinda Allar ḳosom ḳaia ḳo sain, tumi kita Allar oada ḳora hou al-Mosi ni, tumiu Allar ḳas maear zon Ibnulla ni?”"]], [["Tain zuaf dila, “Afnarau to ḳoira. Oile ami ḳoiram, afnara deḳbane, ami Bin-Adom arshe-azimo Alla Rabbul Alaminor ḍainor toḳto boat asi. Aro deḳba, ami behesti megor saḳat oia duniat aiar.”"]], [["Ikan huniau fordan imame nizor finnor ḳafoṛ siṛia ḳoila, “He to shiriki ḳorlo, te ar kunu shakkir zorur ase ni? Afnara nizor ḳaneu to hunla, he shiriki ḳorlo."]], [["Te oḳon afnara kita rae diba?” Tara ḳoila, “Ere to marilaoa dorḳar.”"]], [["Ou shomoe tara tan muko sef dilo, ar tanre soṛ-taboṛ marlo. Ḳeu ḳeu gushi maria ḳoilo,"]], [["“Hoi al-Mosi, gaibi ḳo sain, tore ḳegie marlo?”"]], [["Fitor uṭano boat asla, ou shomoe eḳ bandi beṭi tan ḳandat aia ḳoilo, “Galilor ou Isar loge to afneo asla.”"]], [["Oile Fitore hoḳolor samne oshikar ḳoria ḳoila, “Na go, tumi ita kita mato? Ita kuntau ami zani na.”"]], [["Oḳan ḳoia Fitor geiṭor daro gelagi. Tanre dekia aroḳ bandi beṭie ḳoilo, “Ou beṭao to Nasarot gaur Isar loge asil.”"]], [["Oile Fitore hirbar ḳosom ḳori ḳoila, “Na, na, ami tare siniu na.”"]], [["Ou shomoe tan ḳandat zera uba asil, tuṛa bade tara ḳoila, “Oba, tumio nichchoe erar logor, tumar mat-ḳotaeu to buza zar.”"]], [["Teu Fitore ḳoila, “Allar gozob foṛouk, ami ḳosom ḳaia ḳoiar, ami muṭeu tare sini na.”"]], [["Oḳan ḳoiteu murgae bang dilailo. Bang hunteu Fitoror mono oigelo, Isae age ḳoisla, “Murgae bang dibar ageu tumi tinbar ḳoibae, tumi amare sino na.” Erlagi tain bare gia au au ḳori ḳandon dorla."]]], [[["Biane uṭia boṛo imam ar murobbi oḳole Hozrot Isare ḳatol ḳorar foramish ḳorla."]], [["Tara tanre bandia Ruman hakim Filator gese loia gela."]], [["Ze zone Hozrot Isare dushmonor ato dorai disil, hou Ihudae zebla deḳlo bisaro tanre dushi shaibosto ḳora oise, ou tar bitre kub duk hamailo. He boṛo imam ar murobbi oḳolor gese hou rufar tish ṭeḳa loia aia ḳoilo,"]], [["“Ami to eḳzon ni-oforadi manshore ḳatol ḳorar lagi dorai dia guna ḳorsi.” Ikan hunia tara ḳoila, “Teu amrar kita oilo? Ita to tumar befar.”"]], [["Ou shomoe Ihudae hou tish ṭeḳa Baetul-Mukaddoso iṭa mari falaia gelogi, gia nize nizeu fash lagia morigelo."]], [["Boṛo imam oḳole i ṭeḳa ato loia ḳoila, “Iguin to Baetul-Mukaddosor tohbilo raḳa ṭik nae, ḳaron ita oilo lour dam.”"]], [["Bade tara foramish ḳoria ou ṭeḳadi musafir manshor ḳobrostanor lagi ek kumaror ges taki zaga loila."]], [["Erlagi ou zagare oḳono ‘lour zaga’ ḳoa oe."]], [["Ita oae, Iaromia nobir mazdi zeta batail oisil, ota foligelo. Tain ḳoisla, “Tara ze tish ṭeḳa nilo, ikṭa oilo tan dam. Boni Israile tan ou dam shaibosto ḳorsil."]], [["Allae amare zela hukum disoin, olau tara kumaror zaga loar lagi ṭeḳaguin dilo.”"]], [["Hozrot Isare Ruman fordan hakim Filator adaloto azir ḳora oilo. Hakime tanre zikaila, “Kita ba, tumi Ihudi oḳolor bashsha ni?” Tain ḳoila, “Ji-oe, afne ṭiku ḳoira.”"]], [["Boṛo imam ar murobbi oḳole tan name bout nalish dila. Oile Isae kunu zuaf dila na."]], [["Ou shomoe Filate zikaila, “Tumi kunu zuaf ditae na ni? Deḳrae ni, tara tumar birudde ḳoto nalish dira.”"]], [["Oile Isae itar eḳano zuaf na deoae Filat kub taijjub oigela."]], [["Deshor fordan hakimor niom asil, Azadi Idor shomoe manshor fosond mafik eḳzon azotire ḳalas dita."]], [["Ou shomoe Isa-Barabba namor eḳ namḳora azoti zelo asil."]], [["Hoḳol manush eḳano dola oar bade hakim Filate tarare zikaila, “Tumra kita ḳo? Ami ḳare saṛtam, Isa-Barabbare, na hou Isare, zare al-Mosi ḳoa oe?”"]], [["Filate zanta, boṛo imam oḳole ingsha ḳoria Hozrot Isare nia tan ato disoin."]], [["Filat zebla hakimor ashono boat, ou shomoe tan bibie ḳobor faṭaia zanaila, “Ou ni-oforad manshore tumi kunta ḳorio na, tan befare ami aiz eḳṭa kuab dekia boṛo duk lagse.”"]], [["Oile boṛo imam ar murobbi oḳole manshore uskaia dila, tara zanu Barabbar mukti sain ar Isare ḳatol ḳorar ḳota ḳoin."]], [["Bade fordan hakim Filate onor manshore zikaila, “Ou duio zonor maze ami ḳare saṛtam?” Tara ḳoila, “Barabbare.”"]], [["Teu Filate tarare zikaila, “Te tumra zare al-Mosi ḳo, hou Isare kita ḳortam?” Tara hoḳole sillani lagailo, “Tare solibo gatia maro.”"]], [["Tain ḳoila, “Ḳene, he kita dush ḳorse?” Oile manshe aro zure zure misil lagailo, “Solibo deo, solibo deo.”"]], [["Filate zebla deḳla, tain kunumonteu Isare basaita farra na, borong gonḍogul aro baṛer, ou tain fani dia hoḳolor samne tan at doia ḳoila, “I manshor lour daei ami nae, tumrau er zuaf dibae.”"]], [["Teu hoḳol manshe ḳoila, “Ṭik ase, amra ar amrar aolad oḳol i lour daei oimu.”"]], [["Teu Filate tarare kushi ḳorta ḳori Barabbare ḳalas dilaila. Ar Isare besh ḳori sabuk maria, solibo deoar hukum dila. (Solib oilo laḳṛidi banail manshore loṭḳaia marar eḳ zinish.)"]], [["Bade Filator sifai oḳole Isare doria tarar kempor bitre loia gelo. Hono asta sifai dol dia tanre ber ḳori raḳlo."]], [["Tara tan finnor ḳafoṛ-sufoṛ kulia, lal-baingoni rongor bashshai lebas findailo."]], [["Ar gosa-ḳaṭa dia raz-mukuṭ banaia tan matat dilo. Tan ḍain ato dilo eḳṭa raz-laṭi. Tane ijjot deḳanir ban ḳoria tan samne aṭu gaṛia boia ḳoilo, “Ihudir bashsha, marhaba.”"]], [["Ou shomoe tara tan ufre sef dilo ar ou laṭi dia bare bare tan matat marlo."]], [["Ou laḳan ṭaṭṭa-moshkora ar bettomizi ḳorar bade tan finnor baingoni lebas kulia, tan nizor ḳafoṛ findailo. Tanre solibo nia ḳatol ḳorar lagi roana dilo."]], [["Sifai dole Isare loia zaira, ou shomoe tara Kurini elaḳar Saimon namor eḳzon manshore deḳlo. Sifai oḳole zur ḳoria enedi hou solib boaia neoailo."]], [["Tara Isare loia Golgata, mani ‘ḳollar saṛ’ namor zagat gelo."]], [["Hono nia hari mura namor oshud furail anguror shorbot tan muko dilo, oile tain ita ḳaila na."]], [["Bade tara Isare nia ou solibo gatilo. Sifai oḳole tan ḳafoṛ-sufoṛ baṭia neoar lagi loṭari maria baiggo forikka ḳorlo."]], [["Ar tara ono boia tanre fara dilo."]], [["Solibo tan matar ufre oforad-namar maze leḳlo, “En nam Isa, Ihudir bashsha.”"]], [["Duizon ḍaḳaitreo tan loge loṭḳail oilo, eḳzon ḍain galat, oinnozon bau galat."]], [["Fotedi zera zaoat asil tara mata laṛaia Isare siṛaia ḳoilo,"]], [["“Oi mia, tumi bule Baetul-Mukaddos kaba gor bangia tin dinor maze hirbar banailibae! Te oḳon nizor zan basao na. Tumi bule Allar ḳas maear zon Ibnulla, te solib taki lamia ao na.”"]], [["Boṛo imam, moulana ar murobbi oḳoleo tanre siṛaia ḳoila,"]], [["“He bule manshor zan basaito, oḳon to nizor zanu basaito farer na. Hirbar Boni Israilor bashshao bule he! Te oḳon farle solib taki lamia auk, teu amra-o ota dekia tar ufre iman anmu."]], [["He to Allar ufre borosha ḳore. Oḳon Alla zudi tar ufre kushi taḳoin, te tare basaukka. He to dabi ḳorto, he Ibnulla, Alla Pakor ḳas maear zon.”"]], [["Tan ḍaine-baue ze dui ḍaḳaitre solibo loṭḳail oisil, tarao tanre ota ḳoia siṛailo."]], [["Ou din duifor taki zuhoror bad forzonto tin gonṭa asta desh andair oigelo."]], [["Ar Isae kub zure zure ḳoila, “Eloi, eloi, lama sabaktani?” Mani, “O amar Alla, amar Moula, tumi ḳene amar log saṛi dilae?”"]], [["Ou shomoe tan daro zara uba asil, tara ikan hunia ḳoila, “Huno, huno, he Hozrot Iliasre ḍaḳer.”"]], [["Tara eḳzone douṛaia gia eḳan tena ania ṭenga anguror shorbotor maze bizaia, eḳ laṭir matat bandia usa ḳori tanre ḳaite dilo."]], [["Baki hoḳole ḳoilo, “Aichcha, deki na, Ilias nobi tare basanit ain ni.”"]], [["Heshe Isae hirbar zure aoaz ḳoria aḳeri dom falaia inteḳal ḳorla."]], [["Loge loge Baetul-Mukaddos mani kaba goror herem shorifor fordaḳan, ufre taki tol forzonto siṛia dui ṭukra oigelo. Ar boisalor loge boṛo boṛo fattor oḳol faṭigelo."]], [["Bout ḳoeboror muk kuligelo, ar Allar maear ze bonda oḳol mara gesla, era bout zon zinda oia uṭla."]], [["Tara ḳoebor taki baroia aila. Isa murda taki zinda oia harle, tara fobitro ṭauno gia hamaila, ar bout zonre deḳa dila."]], [["Fordan sifair loge aro zeta sifai oḳole Isare fara deoat asla, tara ou boisal ar hoḳol halot dekia kub ḍoraia ḳoila, “Nichchoe, einu asla Allar ḳas maear zon, Ibnulla.”"]], [["Galil zila taki zeta beṭinte Isar ḳezmot ḳorar lagi tan loge oia aisla, tarao duroi ubaia ita deḳla."]], [["Erar maze asla Mogdilini Moriom, Iusi ar Iakubor ma Moriom, ar Zibudiar bou."]], [["Ou din hainjabala Arimatia gaur Iusuf namor eḳzon doni manush hono aila. Tain Isar eḳ shagrid asla."]], [["Tain hakim Filator gese aia, Hozrot Isar lash nita saila. Teu Filate tanre lash neoar izazot dila."]], [["Iusufe Isar lash solib taki lamaia ḳafon findaila."]], [["Tain faṛ ḳaṭia nizor lagi ze ḳoebor kudisla, ou ḳoeboror maze Isare dafon ḳorla. Bade boṛo eḳ fattor ṭelia ania ḳoeboror muko dia gelagi."]], [["Oile Mogdilini Moriom ar aroḳ Moriom ou ḳoeboror daro boi roila."]], [["Bador din Zummabare boṛo imam ar Forishi oḳol aia hakim Filator gese ḳoila,"]], [["“Huzur, amrar mono ase, ou ṭoge zinda taḳte ḳoisil, he bule morar tin din bade hirbar zinda oia uṭbo."]], [["Erlagi afne hukum deukka, ḳoeborṭa zanu tin din forzonto ḳoṛa fara dia raḳa oe. Arnae tar ummot oḳole tar lash suri ḳori nia manshore ḳoito fare, tain to zinda oigesoin. Taile age zeta ḳoia duka dise, oḳon aro beshi duka dibo.”"]], [["Filate ḳoila, “Tumra faradar oḳolre neo, nia zela faro, ola fara deoar bebosta ḳoro.”"]], [["Ou tara gia ḳoeboror muko ze fattor asil, ou fattoror ufre sil-sappoṛ mari toila ar ḳoṛaḳoṛi fara deoar bebosta ḳorla."]]], [[["Zummabar shesh oia haftar foela din fozor oḳto, Mogdilini Moriom ar oinno Moriome Hozrot Isar ḳoebor deḳat gela."]], [["Ou shomoe aḳtau boṛo eḳ boisal oilo ar asman taki Allar eḳ firista lamia aila. Aia tain ḳoeboror mukor fattorṭa horaia, er ufre boila."]], [["Tan surot asil kub nurani ar finnor ḳafoṛ asil dola soḳsoḳa."]], [["Tanre dekia faradar oḳole ḍoraia ḳafa dorla ar tara beush oia foṛi roila."]], [["Firistae ou beṭintore ḳoila, “Ḍoraio na go. Ami zani, solibo loṭḳaia zare ḳatol ḳora oise, tumra hou Isareu tukairae."]], [["Oile tain to ino nae. Tain zela ḳoisla, olau zinda oia uṭi gesoin. Ao, tanre ze zagat hutaia raḳa oisil, oḳan aia deḳo."]], [["Ar tumra zoldi zao, gia tan sahabi oḳolre ḳo, tain murda taki zinda oia tarar age oia Galilo zairagi. Honou tan loge tarar deḳa oibo. Huno, ami ageu tumrare ikan zanai dilam.”"]], [["Beṭinte zudio ḍoraisla, tebou tara kushir suṭe tan sahabi oḳolre i ḳobor zananir lagi douṛaia roana oila."]], [["Ou shomoe aḳtau Hozrot Isa aia erare salam dila. Loge loge tara tan samne aia faot doria ḳodombusi ḳorla."]], [["Isae tarare ḳoila, “Ḍoraio na go. Tumra gia amar baiainre ḳo, tara Galilo zaitagi. Hono tarar loge amar deḳa oibo.”"]], [["Isar logor batchit shesh ḳoria tara zebla zairagi, ou shomoe hou faradaror ḳoezone ṭauno gia boṛo imam oḳolre ita hokkolta zanaila."]], [["Teu boṛo imam ar murobbi oḳol eḳano dola oia foramish ḳorla, ou faradar sifai oḳolre bout ṭeḳa dibar lagi."]], [["Tara sifai oḳolre ḳoila, “Tumra ḳoio, ‘Amra zebla gumo aslam, ou shomoe shagrid oḳole aia tan lash suri ḳori nisoingi.’"]], [["Ikan zudi deshor fordan hakim sabe hunilain, te amra tanre buz dimu, tan at taki tumrare basaimu.”"]], [["Teu faradar oḳole ou ṭeḳa nila, ar tarare zela hikail oisil, ola ḳoila. Oḳon forzonto i misa ḳota Ihudi shomazo roṭail ase."]], [["Isae tan sahabi oḳolre Galilor ze faṛo zaoar ḳota ḳoisla, hou egaro zon sahabi ou faṛo aila."]], [["Aia Isare dekia tara soizda ḳorla, ermaze ḳoezonor bitre shondoe asil."]], [["Ou shomoe Isa tarar ḳandat aia ḳoila, “Behest ar duniar hokkol ḳemota amare deoa oise."]], [["Erlagi tumra gia tamam zatir manshore amar ummot banao. Behesti baba Alla Pak, tan ḳas maear zon Ibnulla, ar Pak Ruhur name manshore torikar gusol ḳorao."]], [["Ami tumrare zeta hukum disi, ota amol ḳorar lagi tarare talim deo. Mono rakio, kiamotor ag forzonto shob shomoe ami tumrar loge loge asi.” Amin."]]]], "Mark": [[[["Alla Pakor ḳas maear zon Ibnulla Hozrot Isa al-Mosir Injil, mani kush-ḳobri boeanir shuru."]], [["Bout din age, Hozrot Ishaea nobir kitabo Alla Pake bataisoin,"], ["Huno, ami tumar age"], ["amar fegamborre beziar,"], ["ein tumar fot sohi ḳorba."]], [["Morubumir maze zure zure eḳzone elan ḳorra,"], ["tumra malikor fot sohi ḳoro,"], ["tan solar rasta oḳol shida ḳoro."]], [["Ou aeat mafik Hozrot Ehia nobie morubumit gia toblig korta ar toubar gusol ḳoraita. Tain elan ḳorta, gunar mafir lagi touba ḳoro, torikabondi lo."]], [["Teu asta Ehudia zila ar Zeruzalem ṭaunor hoḳol manush baroia Ehiar gese aia, zarzir gunar lagi touba ḳorla, ar Ehiae tarare Zordan gangor fanit toubar gusol ḳoraita."]], [["Ehia nobie uṭor rumor ḳafoṛ findita ar ḳomoro samṛar belṭ bandita. Tain faṛia mou ar foṛing ḳaita."]], [["Tain manshore ḳoita, “Amar bade aro eḳzone toshrif anra, ein ama toneo himmotala. Unda oia tan faor zutar fita kular laḳo ami nae."]], [["Ami tumrare fanidi toubar gusol ḳorailam, oile tain tumrare Pak Ruhu dia gusol ḳoraiba.”"]], [["Ou shomoe Hozrot Isa Galil zilar Nasarot gau tone Ehiar gese aia, Zordan gango torikabondi loila."]], [["Ar fanit buṛ dia uṭteu Isae loge loge deḳla asman dui bag oigese, Allar ruh faror surot doria tan ufre lamia aira."]], [["Ou shomoe asman tone aoaz oilo, “O fut, tumiu amar ḳas maear zon, tumar ufre ami kub kushi.”"]], [["Erbadeu Allai Pak Ruhur tagide tanre morubumit beza oilo."]], [["Ou morubumit shoetane sallish din dori Isare lalos deḳaia guna ḳoraito sailo. Hino zongli zanuaror loge tain roila ar Allar firista oḳole tan ḳezmot ḳorta."]], [["Hozrot Ehia zelḳanat bondi oar bade Isa Galil zilat aia Allar batail ou kush-ḳobri toblig korla,"]], [["“Shomoe fura oigese, Allar bashshai nozdik aichche. Afnara touba ḳoroukka ar ou kush-ḳobrir ufre iman anoukka.”"]], [["Bade tain Galil aoror faredi aṭia zaira, ou shomoe deḳla, Saimon ar tan bai Andriase aoro zal baira. Era to maimol asla."]], [["Isae erare ḳoila, “Amar loge ao, ami tumrare manush dorar zalua banaimu.”"]], [["Loge loge era zalor log saṛia Isar loge log dorla."]], [["On tone tuṛa age gia tain deḳla, Iakub ar Hannan duio baie nao-o boia zal zuit-zait ḳorra, erar bafor nam Zibudia."]], [["Isae erare dekiau ḍaḳ dila, ḍaḳ hunia erao nizor baf Zibudiare ḳamlaintor loge nao-o toia Isar log dorla."]], [["Bade era hoḳole milia Kofornaum ṭauno gela, ar Ihudir Zummabare tarar mosido hamaia Isae talim dila. Hozrot Musar reoaz mafik Ihudir Zummabar oilo Shukrobar shuruz ḍuba taki Shonibaror shuruz ḍuba forzonto. I din kunuzat ḳam ḳora haram."]], [["Tan talim hunia manush taijjub bonigela, tain to tarar alim-ulamar laḳan boean ḳorra na, tain ḳemota-ala manshor laḳan talim dira."]], [["Ou shomoe zinor asorala eḳ beṭao ou mosidor bitre asil."]], [["He sillaia ḳoilo, “O Nasarotor Isa, amrar loge afnar kunu zae-zorur ase ni? Afne kita amrare binash ḳorat aisoin ni? Ami to afnare sini, afneu Allar hou pak zon.”"]], [["Ikan hunia Isae tare damki dila, “Chup, oḳonu ere saṛia za.”"]], [["Ou hi zine beṭare murani maria zure sik dia saṛia gelogi."]], [["Ita dekia hoḳole taijjub oia eḳe-oinne ḳoilo, “Deḳrae ni! Asanok karbar! Ita kun zator noea talim? Tan ḳemota ḳaṭaia zinnatre hukum dein, ar tarao mane.”"]], [["Erdae Isar nam asta Galil zilar sairobae kub zoldi uṛi gelo."]], [["Mosid taki baroia tain tain Iakub ar Hannanor loge oia Saimon ar Andriasor baṛit gela."]], [["Saimonor hoṛir kub taf oisil, tain bisnat foṛono asla. Isae toshrif anteu tanre bemarir ḳota zanail oilo."]], [["Bemar hunia tain ou beṭir ato dori tulla, ar loge loge tafe saṛi dilo, beṭi uṭia gia erar memandari ḳorat lagla."]], [["Ou zummar din sheshe hainjabala, shuruz ḍubar bade manshe hoḳol bemarire ar zinor asorala manshore Isar gese loia ailo."]], [["Asta ṭaunor manush aia ou baṛir uṭano dola oigelo."]], [["Teu Isae nanan nomunar bout bemarir shifa ḳorla ar boutor log tone zinnat saṛaila. Oile zinnate tan forisoe zanai diba ḳori, tain itare kunu mat-matar shuzug dila na."]], [["Bade fotabala uṭia tain nirai zagat gia dua ḳorat boila."]], [["Teu Saimon ar tan logor hoḳole Isare tallash ḳorat baroila."]], [["Baroia tanre faia ḳoila, “Huzur, hokkol manshe afnar tallash ḳorer.”"]], [["Isae ḳoila, “Ao, amra ou ḳanda-ḳasar gauainto gia toblig kori. Erlagiu to ami aisi.”"]], [["Bade tain hara Galil zilar mosidainto gia toblig korla ar zinnat saṛaila."]], [["Eḳdin eḳ fosa-kushṭo bemarie Hozrot Isar ḳandat aia tan faot foṛia minot ḳoria ḳoilo, “Huzur, afnar morzi oile amare shifa ḳoria pak-saf ḳoroukka.”"]], [["Beṭar bae tan kub doya hamailo. Tain nizor at baṛaia tare soia ḳoila, “Oe ami sairam, tumi pak-saf o.”"]], [["Ḳoar loge loge tar bemar bala oia he pak-saf oigelo."]], [["Isae ou shomoeu tare bidae dila ar doṛaia ḳoila,"]], [["“Huno, ita ḳobor ḳeurore hunaio na. Ḳali imam sabor gese gia deḳao ar pak-saf oar lagi Hozrot Musar kitabor hukum mafik, kurbani adae ḳoro. Teu shomazeo zanilibo, tumi bala oigeso.”"]], [["Oile he bare giau ita hokkol bae roṭai dilo. Erdae Isa ar kula-mela kunu gaut zaita farla na. Tain bara nirai zagat gia roa laglo, ono-o sairobae tone manush tan gese aila."]]], [[["Ḳoedin bade Hozrot Isa hirbar Kofornaum ṭauno firia aile manshe hunilila tain goro asoin."]], [["Teu oto manush ino zoma oila, goro to duror ḳota, goror bareo ar zaga roilo na. Tain era hoḳolor gese Allar kalam toblig korat asla."]], [["Ou shomoe sairzon manshe eḳzon ordong bemarire boia loia Isar gese ailo, erar loge aro manush asla."]], [["Oile biṛor lagi tare Isar gese loia zaita farla na. Erdae tain ze zagat boat asla, ṭik tar uforor sal fuṛ ḳoria folo shudda ou bemarire lamat lamai dilo."]], [["Tarar imanor bol dekia tain ou ordong bemarire ḳoila, “Baba, tumar tamam guna maf ḳori dilailam.”"]], [["Oile hikano ḳoezon moulana boat asla. Tain tain mone mone ḳoila,"]], [["“I manshe ilaḳan mater ḳene? He to shiriki ḳorer. Eḳmatro Alla saṛa ar ḳe guna maf ḳorto fare?”"]], [["Tanre loia moulana oḳole ze olaḳan sinta ḳorra, Isae tan gaibi bole ikan buzilila, buzia erare ḳoila, “Afnara ḳene mone mone ila sinta ḳorra?"]], [["I ordong bemarire kunḳan ḳoa amar lagi shuza, tumar guna maf ḳora oilo, na, uṭo tumar folo loia aṭia zaogi?"]], [["Te oḳon afnara forman deḳoukka, i duniat guna maf ḳorar ḳemota ami Bin-Adomor ase,” oḳan ḳoiau tain bemari beṭare ḳoila,"]], [["“Ami tumare ḳoiar, uṭo, tumar folo loia tumar baṛit zao.”"]], [["Teu loge loge ou bemari beṭa uṭia tar folo loia hoḳolor samneu baroia gelo. Ikan dekia hoḳole taijjub oia ḳoila, “Subohan Alla, zindegie kunudin ilaḳan ḳam deḳsi na.”"]], [["Bade Hozrot Isa hirbar baroia Galil aoror daro gela, teu hokkol manush tan ḳandat ailo, tain tarare talim deoat lagla."]], [["Talim dia fotedi zaite zaite deḳla, Alfir fua Lebi ḳazna tular ofiso boi roisoin. Dekia tanre ḳoila, “Ao amar ummot o.” Teu Lebi uṭia Isar loge loge gela."]], [["Bade tain Lebir baṛit gia ḳaoat boila. Bout ḳazna tulra ar gunagar manusho Isa ar tan ummot oḳolor loge ḳanit asla. Ou shomoe bout manush tan ḳore ḳore gurat asil."]], [["Oile tain gunagar oḳolor loge boia ḳani ḳaira dekia Forishi mozobor moulana oḳole tan ummot oḳolre ḳoila, “Ein gushkur ḳazna tulra ar ḳobis oḳolor loge ḳaoa-daoa ḳoroin ḳene?”"]], [["Ikan hunia Isae ou moulana oḳolre ḳoila, “Bala manshor ḳobiraz lage na, oile bemarir to lage. Ami forezgaror gese aisi na, gunagar oḳolreu daot ditam aisi.”"]], [["Eḳbar Hozrot Ehiar ummot ar Forishi oḳol ruza asla, ita dekia kisu manshe Isar gese aia ḳoila, “Ehia nobir ummot ar Forishi oḳole ruza raḳoin, oile afnar ummot oḳole ruza raḳoin na ḳene?”"]], [["Isae tarare ḳoila, “Nosha loge taḳte kita boirati oḳole ruza raḳto fare ni? Na, ḳeu ruza roe na, zotodin nosha loge taḳoin, oto din tara ruza raḳto fare na."]], [["Oile ola oḳt aibo, zebla noshare tarar ges tone horail oizibo, ou shomoe tara ruza raḳba."]], [["Furan ḳafoṛor maze ḳeu noea ḳafoṛ zuṛa dey na. Zuṛa dile ou ḳafoṛ doia harle kus oia siṛia i fuṛ aro boṛo oizae."]], [["Furan samṛar tolit ḳeu taza anguror rosh bore na. Borle ou taza roshor fafe toli faṭia rosh ar toli duiota borbad oe. Taza rosh noea tolit toite oe.”"]], [["Eḳ Zummabare Hozrot Isa ḳetor ailedi aṭia zaoat asla. Aṭi aṭi tan ummot oḳole danor soṛa siṛat lagla."]], [["Ita dekia Forishi dole Isare ḳoila, “Amrar Musa nobir shoriot mafik to Zummabare kunuzat ḳam ḳora zaiz nae, te tara i danor soṛa siṛira kitar lagi?”"]], [["Isae zuaf dila, “Daud nobi ar tan logor hoḳole eḳbar feṭor buke zeta ḳorsla, ita kita tumitain kunu shomoe foṛso na ni?"]], [["Tain to fordan imam Abiatoror amolo Allar goro hamaia, ze fobitro ruṭi imam sab bade ar ḳeu ḳaoa zaiz nae, ou ruṭi ḳaisla ar tan logor manshoreo disla.”"]], [["Isae tarare aro ḳoila, “Zummabaror balair lagi to manshore banail oise na, oile manshor balair lagiu Zummabar banail oise."]], [["Huno, Zummabaror tamam eḳtiar ami Bin-Adomor ato ase.”"]]], [[["Hozrot Isa hirbar mosido gia hamaila, hono ola eḳ beṭa asil, tar eḳ at bemare hukai gese."]], [["Tain Zummabare ou beṭare bala ḳoroin ki na deḳar lagi Forishi mozobor ḳoezon manshe tan bae kub kial raḳla, tara saila tan kunu kut bar ḳoria fando falaita."]], [["Isae ou hukna at-ala beṭare ḳoila, “Oba, hoḳolor samne aia ubao sain.”"]], [["Beṭa aia harle tain hoḳol manshore zikaila, “Sab oḳol, Zummabare kita ḳora zorur, nek kam, na bod ḳam? Zanor hefazot ḳora, na zane mara?” Ikan hunia tara muk bond ḳori boiroila."]], [["Tarar monor i fashan halot dekia, Isar dilo kub duk hamailo. Tain tarar bae saia gusa ḳori hou bemari beṭare ḳoila, “Tumar atḳan baṛao.” He tar at baṛaiteu agor laḳan fura bala oigelo."]], [["Ikan dekiau Forishi oḳol loge loge baroigela, gia Raza Herudor manshor loge milia Isare ḳatol ḳorar foramish ḳorla."]], [["Bade Isae tan shagrid oḳolre loia aoror faro gelagi, hono-o bout manush tan ḳore ḳore gela. Tan nanan muzeza ar keramotir ḳobor faia, Ehudia zila, Galil, Zeruzalem, Idum, Zordan gangor hofar, Shur ar Sidon elaḳa taki ou manush oḳol aisla."]], [["Bade Isae tan shagrid oḳolre loia aoror faro gelagi, hono-o bout manush tan ḳore ḳore gela. Tan nanan muzeza ar keramotir ḳobor faia, Ehudia zila, Galil, Zeruzalem, Idum, Zordan gangor hofar, Shur ar Sidon elaḳa taki ou manush oḳol aisla."]], [["Manshor biṛ dekia tain shagrid oḳolre ḳoila, “Tumra amar lagi eḳan nao zuit ḳoro, arnae manshe ṭela-dakka ḳaia amar ufre aia foṛiziba.”"]], [["Tain bout bemarire shifa ḳorae bemari manshe tane soita ḳori ṭelia dakkaia aia tan ufre foṛizita."]], [["Ar zin-but oḳole tane deḳleu tan samne maṭit foṛia soizda ḳoria sillaia ḳoito, “Afneu Allar ḳas maear zon Ibnulla.”"]], [["Oile Isae tarare kub ḳoṛaḳoṛi hukum dita, “Ḳobordar! Tumra amar forisoe zair ḳorio na.”"]], [["Bade Hozrot Isa faṛor ufre gelagi, gia tan fosond ḳora kisu shagridre tan ḳandat ḍaḳaia nila."]], [["Era aia harle erar maz tone barozonre tain alog korla, era zanu tan loge loge roin, ar zin-but saṛanir ḳemota dia erare toblig kamo bezita faroin. Ou barozon oila tan sahabi."]], [["Era aia harle erar maz tone barozonre tain alog korla, era zanu tan loge loge roin, ar zin-but saṛanir ḳemota dia erare toblig kamo bezita faroin. Ou barozon oila tan sahabi."]], [["Tain Saimonor noea nam raḳla Fitor."]], [["Zibudiar dui fua Iakub ar Hannan, tain erar noea nam dila Bunergosh, mani megor ḍaḳor fua."]], [["Andrias, Filif, Bortolmoe, Moti, Tumas, Alfir fua Iakub, Toddey, muktizudda Saimon,"]], [["ar Ihuda Iskariat, ou Ihudae bade beimani ḳoria Isare dushmonor ato doraia disil."]], [["Hozrot Isa eḳ baṛit gela. Ono aiao oto beshi manshe biṛ bandila, biṛor lagi Isae ar sahabi oḳoleo ḳana ḳaita farla na."]], [["Tan bai-biradore i ḳobor hunia tanre on taki bar ḳori neoat aila, era ḳoila, “Tar to mata ḳaraf oigese.”"]], [["Zeruzalem taki ḳoezon moulana aisla, tara ḳoila, “Zinor bashsha Bel-Sobule tare asor ḳorse. Ou Bel-Sobulor bole he zin-but saṛae.”"]], [["Ikan hunia Isae ou moulana oḳolre daro anaia kichcha dia ḳoila, “Shoetane kila shoetanre ḳedae?"]], [["Kunu deshor bitre doladoli lagi gele i desh to ar ṭike na."]], [["Oula kunu foribaror mazeo zebla doladoli lagi zae, ou foribaro ar ṭike na."]], [["Te shoetaneo zudi nizor maze doladoli lagai dey, he-o to ṭikto nae, binash oizibo."]], [["Ashol hasa ḳota oilo, kunu ḍaḳait ḍaḳatit aia foela ou baṛir bolala mul girostre na bandile, he luṭ-toraz ḳorto farto nae. Oile tare bandia harle luṭ-toraz ḳorto farbo."]], [["Hunoukka, ami hasa ḳota ḳoiram, manshor tamam nomunar guna ar kufurir mafi ase,"]], [["oile Pak Ruhur befare kufuri ḳorle, kunumonteu i gunar mafi milto nae. I guna ruz hashor forzonto zari roibo.”"]], [["Isar ufre zine asor ḳorse, moulana oḳole ou ḳota ḳoae tain tarare oula zuaf dila."]], [["Ou shomoe Hozrot Isar ma ar baiain aia bare tone tan gese ḳobor faṭaila."]], [["Oile sairo galabae manshor biṛ lagail asil, manshe tanre ḳoila, “Huzur, afnar amma ar baiain aia bare afnar tallash ḳorra.”"]], [["Tain ḳoila, “Amar ma ar baiain ḳe?”"]], [["Ḳoia tain sairo galar manshor bae saia ḳoila, “Huno, erau to amar ma ar baiain."]], [["Zera Allar morzi zugaia soloin, tarau to amar ma, ar bai-boin.”"]]], [[["Hozrot Isa hirbar Galil aoror faro aia manshore talim dita lagla. Tan sairo galabae bout manshe biṛ bandilla, erdae tain eḳ naot uṭia boila, ar manshe faro tone tan boean hunla."]], [["Tain kichcha hunai hunai manshore talim deoat asla, ermaze tain ḳoila,"]], [["“Doroukka, eḳ giroste zala bain ḳorat gelo."]], [["Gia bain ḳorar shomoe kisu zala fotor ḳandat foṛlo, ar fakinte aia ita ḳaililo."]], [["Kisu zala fattorala maṭit foṛlo, itar tole beshi maṭi asil na, erdae toledi bol na ḳoriau zoldi ḳori fuṭigelo."]], [["Bade shuruz uṭia harle zoir ḳaililo, ar tolor zoṛe rosh na faoae hukaia morigelo."]], [["Kisu zala zonglar maze foṛlo, teu zongla boṛo oia itare zatia dorlo, erdae kunu soṛa saṛlo na."]], [["Oile kisu zala bala zomino foṛlo, itae ali baroia boṛo oia soṛa saṛlo, kunu soṛae tish, kunu soṛae shaiṭ, kunu soṛae eksho gun beshi dan dorlo.”"]], [["Heshe Isae ḳoila, “Hunar lak kan zar ase, he hunouk.”"]], [["Bade biṛ ḳomia harle tan logor manshe ar barozon sahabie tanre zikaila, “Huzur, i kichchar mul mani kita?”"]], [["Isae zuaf dila, “Allar bashshair gufon rohoisho zanar shuzug tumrare deoa oise, oile baira manshor gese kichchar mazdi ḳoa oise."]], [["Er ḳaron oilo, Allar kalamor ou aeat folite oibo,"], ["Tara saia taḳleo kuntau deḳto nae,"], ["hunleo kunta buzto nae."], ["Kizanu tara zudi Allar bae firizain,"], ["ar mafi failain.”"]], [["Bade Isae tarare ḳoila, “Tumra ou kichchar maniḳano buzlae na ni? Te baki kichchar mani kila buzbae?"]], [["Huno, giroste ze zala bain ḳorer, i zala oilogi Allar kalam."]], [["Fotor ḳandat foṛa zala dia tarar befare buzail oise, zera i kalam hune, oile loge loge Iblis aia tarar dil taki i kalamre ḳaṛia neygi."]], [["Fattoror ufre foṛa zaladi buzail oise, zera i kalam hune ar kub kushi oia loge loge ḳobul ḳorilae,"]], [["oile tarar dilo balamonte hamae na ḳoria, ita ḳali tuṛa ḳoedin ḳaim roe, bade i kalamor lagi kunu zulum-mosibot azir oile tara fislai zae."]], [["Zonglar maze foṛa zalar mani oilo, zera i kalam hune,"]], [["oile zogotor sinta-babna, don-samanar maea ar duniabi lalose i kalamre zatia dorilae, erdae kalame kunu amol ḳore na."]], [["Ar bala zomino foṛa zalar mani oilo, zera i kalam hune, ḳobul ḳore ar bala fol dore, ḳeu tish, ḳeu shaiṭ, ḳeu eksho gun fol dore.”"]], [["Isae aro ḳoila, “Kunu manshe lem zalaia ṭukrir tole ba sokir tole toe ni? Lem zalaia gasar ufre toin na ni?"]], [["Te ila lukail kuntau nai, zeta baroito nae. Ar ila kunu batuni befaro nai, zeta zair oito nae."]], [["Hunar lak kan zar ase, he hunouk.”"]], [["Bade tain ḳoila, “Tumra kial ḳoria huno, tumra zela mafia deo, tumrar lagi oula mafa oibo. Dorilao, tumrar lagi aro besh ḳori mafa oibo."]], [["Zar ase tare aro deoa oibo, oile zar nai, tar zeta ase eota neoa oizibo.”"]], [["Tain aroḳbar ḳoila, “Huno, Allar bashshai oilo ou laḳan. Dorilao, eḳ giroste tar zomino zala bain ḳorlo."]], [["Bade he rait oile gumailo ar dinor bala gura-guri ḳorlo. Oile zala fuṭia ḳemne gas oilo, he to kunta zane na."]], [["Zomine nize nizeu ita folailo, foela sera, bade soṛa ar soṛar maze fusṭo dan dorlo."]], [["Dan fakia harle he buzilae daoar shomoe oigese, teu ḳasi lagaia dae.”"]], [["Hozrot Isae ḳoila, “Allar bashshaire amra kitar loge tulona ḳortam? Kitadi buzaitam?"]], [["Aichcha, mone ḳoro Allar bashshai oilo egu ḍenga bisir laḳan. I bisi bain ḳorar bala deḳa zae, hoḳol zator bisi tone iṭa huru-muru."]], [["Oile bain ḳorar bade iṭa hokkol zator hag toneo boṛo boṛo fata ar gas oe. Ar muṭa muṭa ḍal baroe, i ḍalor saeat fakinte aia ashroe loin.”"]], [["Ou laḳan bout nomunar kichcha ḳoita, ar ze zela buzto fare, tar buz mafik tare Allar kalam hunaita."]], [["Kichcha saṛa tarare kunu talim dita na. Oile ḳali sahabi oḳol zebla tan loge roita, ou shomoe tain hoḳol bed bangia buzaita."]], [["Ou din hainjabala Hozrot Isae tan sahabi oḳolre ḳoila, “Ao, amra aoror hofaro zaitam.”"]], [["Teu sahabi oḳole manshor ges taki bidae loia, Isa ze nao-o boat asla ou nao-o uṭia roana dilaila, erloge aro naoaino asil."]], [["Nao soler, ou shomoe aḳtau kub boṛo eḳ tufan ailo, tufanor dae afalor fani hamaia nao buṛizibar dosha."]], [["Isa naor ḳor galat eḳ balisho hitan dia gumo asla. Sahabi oḳole tanre hozag koria ḳoila, “Huzur, afne kial ḳorra na ni, amra to morizaiar.”"]], [["Tain uṭia tufanre domoḳ dila ar aorore ḳoila, “Dom lo, tir o.” Ḳoar loge loge tufan bond oigelo, ar hokkolta tir oilo."]], [["Bade tain sahabi oḳolre ḳoila, “Tumra oto ḍoraluk kene? Tumra oḳono iman ancho na ni?”"]], [["Ita dekia sahabi oḳole kub ḍoraila, ar eḳe-oinne ḳoila, “Ein ashole ḳe? Fanie ar batasheo deki tan hukum mane.”"]]], [[["Hozrot Isae tan sahabi oḳolre loia Galil aor faṛi dia Zerasini oḳolor desho aila."]], [["Tain nao taki lamteu bute dora eḳ beṭa, ḳobrostan taki baroia tan samne ailo."]], [["He ḳoeboror maze roito, kunu manshe luar zinjurdi bandiao tare aṭḳaita farta na."]], [["Tar at-fao bout bar zinjurdi bandileo he ita siṛia, faor beṛio bangilito. Tare ḳeu shamlaita farta na."]], [["He faṛor ṭillae ṭillae, ḳoebore ḳoebore hara din-rait gurto ar sillaito, fattor dia tar nizor shorilo marto."]], [["Isare he duroi taki dekiau douṛaia aia tan faot foṛia soizda ḳorlo,"]], [["ar sillaia ḳoilo, “O Isa, Allatalar ḳas maear zon Ibnulla, afne ḳene amar gese aisoin? Ami Allar ḳosom ḳaia ḳoiar, afne amare satain na zanu.”"]], [["Isae age ou butre ḳoisla, “Tui ou beṭare saṛia baroia za,” erdae he Isare ou minoti ḳorlo."]], [["Tain ou butre zikaila, “Tor nam kita?” He ḳoilo, “Amar nam fouz, ḳaron amra bout zon asi.”"]], [["Oḳan ḳoia he Isar gese bare bare minot ḳori ḳoilo, “Afne amrare i elaḳa taki ḳedain na zanu.”"]], [["Ou shomoe hono faṛor galat boṛo eḳ shuoror fale ḳaoat asil."]], [["Butor fale Isare minot ḳori ḳoilo, “Huzur, amrare ou shuoror falor maze faṭai deukka, amra gia otar bitre hamai.”"]], [["Isae izazot dia harle tara gia ou shuoror falor maze hamaigelo. Teu shuoror fale faṛor ṭillar feṭedi kub zure douṛaia gia aoror maze buṛia morla. I falo onuman dui azar shuor asil."]], [["Ita dekia shuoror raḳal oḳole douṛaia gia gaut ar ḳanda-ḳasar hoḳolre ḳobor zanaila. Ḳobor hunia manshe ita deḳat aila."]], [["Tara Isar ḳandat aia deḳla, butor fouze ze beṭare dorsil, i beṭa bala oia ḳafoṛ-sufoṛ findia boiroise. Ita dekia tarar mono ḍor hamaigelo."]], [["Teu zera ou goṭona deḳsil, tara hou bute dora beṭar ḳota ar shuoror goṭona erare zanailo."]], [["Erdae manshe Hozrot Isare minot ḳori ḳoila, “Meherbani ḳori amrar elaḳa taki toshrif neukkagi.”"]], [["Tain zebla naot uṭizira, ou shomoe bute dora beṭao tan loge oia zaito ḳori minot lagailo."]], [["Oile Isae tare oḳan ḳoia bidae ḳori dila, “Tumi tumar baṛit zao, gia baṛir manshore deḳao, Mabude tumare ḳoto meherbani ar boṛo taijjubi ḳam ḳorsoin.”"]], [["Tan ḳota hunia beṭa gelogi ar asta Dikafoli elaḳar manshore ḳoilo, Isae tar lagi ḳoto boṛo ḳam ḳorsoin. Ikan hunia tarao taijjub oigela."]], [["Hozrot Isa naot ḳoria hirbar aoror hofaro gia harle, sairobae tone manshe aia ou aoror farou biṛ lagai dila."]], [["Ou shomoe mosid komiṭir Zaeir namor eḳ neta aia Isare dekia tan faot foṛia,"]], [["kub minot ḳori ḳoila, “Huzur, amar fuṛigu morar foti oigese. Afne toshrif ania amar fuṛigure atai dileu tai bala oizibo.”"]], [["Teu tain ou netar baṛit roana dilaila. Tan sairo galabae biṛ bandia ṭela-ṭeli ḳoria aro bout manush tan loge oia zaira."]], [["Ou biṛor maze eḳzon beṭi manush asla, baro boros dori tan beṭiara bemaror lou zaito."]], [["Bout ḍaktor ḳobiraz deḳaia ḳoshṭo ḳori niom-ḳanun mania, hoḳol ṭeḳa-foesha kuaiao kunu faeda oise na. Dine dine bemar aro baṛise."]], [["Isar befare hunia beṭie ou biṛor maze ṭik tan ḳoredi aia, tan finnor saddor ḳanor ek kunat soilo."]], [["Tai ekin ḳorsil zen, Isar finnor kunu ḳafoṛor maze soite farleu bemar shifa oizibo."]], [["Hasau, Isar saddoror kunat soiteu, beṭir lou zaoa ekkere ḳomigelo. Beṭie nizor shorilor halot buzililo, bemar ḳomigese."]], [["Isaeo ṭer faila, tan shoril mubarok taki bol baroise. Ou tain biṛor maze sairobae saia zikaila, “Amar ḳafoṛo ḳe soilo?”"]], [["Tan shagrid oḳole ḳoila, “Huzur, afne to deḳra, manshe kila sairobae ṭela-ṭeli ḳorra, te ar ḳene zikaira, ḳe afnare soilo?”"]], [["Oile Isae sairobae soukdi tallashit roila, ḳe tane soilo."]], [["Teu bemar shifa oa beṭie nizor halot buzia ḍoraia ḳafi ḳafi tan samne aia faot foṛlo, ar hoḳolta kulia ḳoilo."]], [["Isae beṭire ḳoila, “Mai go, tumar imane tumi baslae. Oḳon shantie baṛit zao, ar i bemar taki hefazot ro.”"]], [["Tain ota mato roisoin, ou shomoe mosidor hou netar baṛi taki ḳobria aia netare ḳoilo, “Sab, afnar fuṛi to ar nai, dunia saṛia gesoingi. Te huzurre ar toklif dibar ḳam nai.”"]], [["Oile ikan hunia Isae hou netare ḳoila, “Ḍoraiba na, ḳali ekin ḳoroukka.”"]], [["Ḳoia tan sahabi Fitor, Iakub, ar Iakubor bai Hannan, ḳali ou tinzon bade ar ḳeurore tan loge nila na."]], [["Erare loia tain hou netar baṛit aia deḳla, manshe ḳanda-ḳaṭi, bilaf ar mattom ḳorra."]], [["Tain bitre gia manshore ḳoila, “Tumra i ḳanda-ḳaṭi ar mattom ḳorrae ḳene? I fuṛi to morse na, ḳali gumaise.”"]], [["Ikan hunia manshe tanre siṛaila. Teu tain murdar kuṭa taki hoḳolre bar ḳori dia, ḳali fuṛir ma-baf ar sahabi oḳolre loia kuṭat hamaila."]], [["Tain fuṛir ato doria ḳoila, “Ṭalita kum,” mani, “O fuṛi, tumare ḳoiar, uṭo.”"]], [["Hasau, murda fuṛi loge loge uṭia aṭa dorlo, fuṛir boeosh asil baro bosor. Ita dekia era asanok taijjub oigela."]], [["Isae erare hukum dila, ita ḳeurore hunaio na. Ar ou fuṛire oḳon ḳaibar kunta deo."]]], [[["Hozrot Isa hon tone nizor gau Nasaroto toshrif anla. Tan sahabi oḳolo loge asla."]], [["Zummabare tain mosido gia talim dila. Bout manshe tan talim hunla, hunia taijjub oia ḳoila, “I beṭae ita talim kuai taki failo? He ḳemne ita ilim hasil ḳorse, ar zeta muzeza oḳol deḳar, itar bed kita?"]], [["E to hou Moriomor fua ḳaṭ-mestoir nae ni? He Iakub, Iusi, Ehuda ar Saimonor bai nae ni? Tar bonin to amrar gautu roira.” Isar befar loia manshor dilor maze bitishna deḳa dilo."]], [["Teu Isae tarare ḳoila, “Zekunu nobiu nizor gau, nizor desh, nizor baṛi, ḳesh-kuṭumor bairaḳano ijjot fain.”"]], [["Bade tain ḳoezon bemarire atai dia bemar shifa ḳorla. Oile hino ar kunu muzeza zair ḳorar ufae oilo na."]], [["Manshe tan ufre iman na anae tain kub taijjub oigela. Bade tain gaue gaue sairobae sofor ḳoria manshore talim dila."]], [["Isae tan barozon sahabire nizor daro ania, zin-butor ufre ḳemota dia, duizon duizon ḳori toblig kamo faṭaila."]], [["Soforor shomoe ḳali ator laṭi saṛa ar kuntau erare loge nite dila na. Ḳani-kuraki, beg ba ḳomoror tolit bandia kunu foesha-ḳoṛi niteo na ḳorla."]], [["Tain ḳoila, “Faot zuta finditae farbae, oile finnor ek kafoṛ bade ar kunu ḳafoṛ-sufoṛ nio na.”"]], [["Ar hukum dila, “Tumra gia foela ze baṛit hamaibae, i gau saṛia zaoar ag forzonto ou baṛitu roio."]], [["Kunu zagar manshe zudi tumrare ḳobul na ḳore, ar tumrar boean na hune, te hon taki baronir bala tumrar faor duil zaṛia falaio, ou duil tarar naformanir shakki roibo.”"]], [["Teu sahabi oḳole gia toblig korla, manshore tagid dila touba ḳorar lagi."]], [["Era bout but saṛaila, ar bout bemari manshor matat tel maḳaia bemarre shifa ḳorla."]], [["Hozrot Isar shunam sairobae roṭi zaoae Raza Herudor ḳano-o gia azilo. Kunu kunu manshe ḳoila, tain oila Ehia nobi, ein hirbar zinda oia uṭia aisoin ḳoriu ou keramoti deḳaira."]], [["Ḳeu ḳoilo, ein oila Hozrot Ilias nobi. Ar ḳeu ḳeu ḳoilo, ein furana zomanar kunu nobir laḳan noea eḳ nobi."]], [["Ita hunia Herude ḳoilo, “Ein to hou Ehia, zen ḳolla ami ḳaṭaislam. Tain hirbar zinda oia uṭsoin.”"]], [["Er age Herude tar babi Herudiar mon zuganir lagi, Ehia nobire aṭok koraia zelo harai toisil. He tar bai Filifor boure hanga ḳorae nobie tare hamesha ḳoita, “Afon bair boure nia hanga ḳora tumar zaiz oise na.”"]], [["Er age Herude tar babi Herudiar mon zuganir lagi, Ehia nobire aṭok koraia zelo harai toisil. He tar bai Filifor boure hanga ḳorae nobie tare hamesha ḳoita, “Afon bair boure nia hanga ḳora tumar zaiz oise na.”"]], [["Erdae Ehia nobir bae Herudiar kub gusa asil. Tai enre ḳatol ḳorar niot ḳorlo, oile farlo na."]], [["Herude enre ḍoraito ar zanto, ein eḳzon pak-forezgar kamil manush, erdae hamesha enre tair at taki basaito. En nosiot hunte tar bitre doṛ-foṛ ḳorleo he ita kub fosond ḳorto."]], [["Heshe tai eḳ shuzug failo, Herudor zonom dinor onusṭano tar uzir-nazir, sifair ofisar oḳol, ar Galil zilar goinno-mainno hoḳol manshor lagi ḳani zuit ḳora oilo."]], [["Ou onusṭano Herudiar fuṛie aia nas deḳaia hoḳol meman ar Herudre kushi ḳorlo. Kushi oia Herud razae fuṛire ḳoilo, “O ma, tumi amar gese kita sao? Zeta saibae, otau faibae.”"]], [["He ḳosom ḳaia ḳoilo, “Tumi amar gese zeta saibae, otau dimu. Amar raijjor ordeḳ saileo dilaimu.”"]], [["Ou fuṛie tair maʼr gese gia zikailo, “Mai go, ami kita saitam?” Ma Herudiae hikai dilo, “Tumi hou Ehiar ḳolla saio.”"]], [["Fuṛie zoldi ḳori aia razare ḳoilo, “Ami sairam, afne hou Ehiar ḳolla ḳaṭia eḳ talo ḳori amare deukka.”"]], [["Ikan hunia raza kub bezar oigelo, oile onusṭanor meman oḳolor samne ḳosom ḳorae ou fuṛire na ḳorar kunu ufae asil na."]], [["Teu loge loge razae zolladre hukum dilo Ehiar mata ḳaṭia anar lagi. Zollade gia zel ḳanat bondi Hozrot Ehiar mata ḳaṭia eḳ talo ḳori loia ailo. Razae i tal ou fuṛir ato dile, tai nia tair maʼr gese dilo."]], [["Teu loge loge razae zolladre hukum dilo Ehiar mata ḳaṭia anar lagi. Zollade gia zel ḳanat bondi Hozrot Ehiar mata ḳaṭia eḳ talo ḳori loia ailo. Razae i tal ou fuṛir ato dile, tai nia tair maʼr gese dilo."]], [["Ehia nobir shagrid oḳole i ḳobor hunia zel tone tan lash nia dafon ḳorla."]], [["Hozrot Isar barozon sahabie toblig tone firia aia tanre zanaila, tobligo gia kita kita ḳorsoin, kilaḳan talim disoin."]], [["Ou shomoe bout manush Isar gese aoa-zaoat taḳae sahabi oḳole kunu ḳana-finaro shuzug faila na. Erdae tain sahabi oḳolre ḳoila, “Tumra amar loge kunu nirai zagat aia tuṛa zirao.”"]], [["Ḳoia naot uṭia eḳ nirai zagat roana oila."]], [["Erare zaoat dekia bout manshe sinilila, teu era fosar ageu ash-fashor gauain taki manush douṛaia gia hono fosigela."]], [["Isa nao taki lamiau deḳla, bout manshe tan bar saira. Dekia erar bae tan boṛo dorod hamailo. Era asil a-raḳali meṛar laḳan. Ou Isae erare bout laḳan talim dila."]], [["Hainja oia harle tan sahabi oḳole ḳoila, “Huzur, ikan kub nirai zaga, ar hainjao oigese,"]], [["te ota manshore bidae dilaukka, era ḳanda-ḳasar ota gauainto gia tarar ḳani-kuraki louk.”"]], [["Isae ḳoila, “Tumrau erar ḳanir intezam ḳoro.” Sahabi oḳole zuaf dila, “Amra kita dui-sho dinaror ḳani loia ania erare ḳaoaitam ni?” Dui-sho dinar to foinchash azar ṭeḳar homan."]], [["Tain ḳoila, “Tumra saia deḳo, tumrar gese ki foriman ruṭi ase.” Tara dekia ḳoila, “Sab, fasḳan ruṭi ar duiṭa biran mas ase.”"]], [["Tain sahabi oḳolre hukum dila, “Tumra ou gashor ufre lain doraia manshore boai deo.”"]], [["Teu manshe eḳ-shozon ḳori ḳatar bandia foinchash ḳatar boila."]], [["Isae hou fasḳan ruṭi ar duiṭa biran mas ato loia Allar aroshor bae saia shukria adae ḳoria, manshore baṭia dibar lagi ou ruṭi ṭukra ṭukra ḳori sahabi oḳolor ato dila. Ou laḳan mas duiṭao baṭia dila."]], [["Hoḳol manshe feṭ bori ḳaila."]], [["Ḳaia harle baṛti ruṭi ar masor ṭukrain nia baroṭa ṭukri borla."]], [["I dolor maze ḳali beṭa manushu fas azar zone boia ḳaila."]], [["Ḳanir badeu Hozrot Isae sahabi oḳolre tagda dila, tara naot ḳori aoror hofaro Baet-Soeda gaut zaoar lagi, tain onor manshoreo bidae dila."]], [["Manush bidae oia harle tain dua ḳorar lagi faṛor ufre uṭila."]], [["Raitor bala sahabi oḳolor nao aoror mazḳano asil, oile Isa eḳla huknat asla."]], [["Tain deḳla, ufta batashor maze era kub ḳoshṭo ḳori daṛ baira. Fotabala Isae ou aoror fanir ufredi aṭia, sahabi oḳolor galabae tarare faroia agedi zaira."]], [["Tanre aoror fanir ufredi aṭia zaoat dekia, but mono ḳoria ḍoraia era hoḳole sik-sillani lagaila. Ou tain ḳoila, “Ḍoraio na, himmot ḳoro, i to ami.”"]], [["Tanre aoror fanir ufredi aṭia zaoat dekia, but mono ḳoria ḍoraia era hoḳole sik-sillani lagaila. Ou tain ḳoila, “Ḍoraio na, himmot ḳoro, i to ami.”"]], [["Tain aia sahabi oḳolor naot uṭteu ufta batash dom loililo. Ita dekia era asanok taijjub bonigela."]], [["Oile agor hou ruṭi-masor gaibi ḳanir bed era buzla na. Erar dilor duar to bond asil."]], [["Aor faṛi deoar bade era Gineshorot elaḳat aia nao biṛaila."]], [["Nao taki lamteu tane dekia manshe sinilila, ar sairobae douṛa-douṛi lagaila. Douṛaia tara zarzir bemari oḳolre folodi boia ania, tain ze zagat asla ou zagat loia ailo."]], [["Nao taki lamteu tane dekia manshe sinilila, ar sairobae douṛa-douṛi lagaila. Douṛaia tara zarzir bemari oḳolre folodi boia ania, tain ze zagat asla ou zagat loia ailo."]], [["Ṭauno ba gaut, ollie-gollie tain zenou toshrif nita, onou manshe bemari oḳolre ania bazaro dola ḳorta. Ar tanre minot-ḳajji ḳoria ḳoita, bemari oḳole zanu tan saddoror kunaḳano soita faroin. Ar zera soita, hasau erar bemar shifa oizito."]]], [[["Bade Zeruzalem taki ḳoezon moulana ar Forishi mozobor kisu manush Hozrot Isar gese aila."]], [["Aia deḳla, Isar ḳoezon ummote at na doia emneu ḳanit boigesoin."]], [["Ashole agor zomanar moulana oḳolor batail rosumot mafik, hokkol Ihudi ar Forishi oḳoleo uzu na ḳoria kunu ḳani ḳain na."]], [["Bazar-aṭ taki kunu zinish anle pak-saf na ḳoria muko dein na, tal-bashon doia saf-sutra ḳora, ou laḳan bout riti-reoaz tara mane."]], [["Erdae ou moulana ar Forishi oḳole Isare zikaila, “Afnar ummot oḳole agor zomanar moulana oḳolor batail rosumot ḳene manoin na? Tara to nafaḳ ate ḳani ḳain.”"]], [["Tain zuaf dila, “Afnara to bonḍo! Hozrot Ishaea nobie afnaintor befare ṭiku ḳoisoin,"], ["Ita manshe muk dia ḳali amare ijjot ḳore,"], ["oile tarar dil ama tone bout duroi."]], [["Tara hudar ḳamoḳa amar ebadot ḳore,"], ["tarar talim oḳol to"], ["manshor banail mongoṛa shoriot."]], [["Te afnara to Allar deoa hukum-ahkam bad dia, manshor banail rosumot amol ḳorra.”"]], [["Isae tarare aro ḳoila, “Allar deoa hukum bad dia, nizor mongoṛa rosumot ḳaim ḳorar danda to afnara kub bala ḳoriu zanoin."]], [["Zela Hozrot Musae ḳoisoin, ma-babare ijjot ḳorio, ze manshe afon ma-bafor bodnam gae, tare ḳatol ḳora oibo."]], [["Oile afnara manshore talim dira, kunu manshe zudi tar ma-bafore ḳoilae, amar zeta samana dia afnaintor ḳezmot ḳortam asil, ita Allar name lilla dilaisi,"]], [["te tar ma-bafor lagi ar kuntau ḳora lage na."]], [["Ou laḳan afnarar baf-dadar mongoṛa niom dia Allar kalam batil ḳorilisoin. Ikan badeo afnara oula aro bout ḳam ḳorra.”"]], [["Bade Isae manshore tan ḳandat nia ḳoila, “Afnara hoḳole amar ḳota kial ḳori hunoukka ar buzoukka."]], [["Baire taki zeta zinish manshor bitre hamae, itae to tare nafaḳ banae na. Borong manshor bitre taki zeta baroe, otaeu tare nafaḳ banae.”"]], [["Baire taki zeta zinish manshor bitre hamae, itae to tare nafaḳ banae na. Borong manshor bitre taki zeta baroe, otaeu tare nafaḳ banae.”"]], [["Boean bade tain manshor ges taki horia gia goro hamaila, teu sahabi oḳole tanre er mani zikaila."]], [["Isae ḳoila, “Tumra kita oulau be-akkol ni? Tumra buzo na ni, bare taki zeta zinish manshor bitre hamae, itae manshore nafak korto fare na."]], [["Ita to tar dilor bitre hamae na, ḳali feṭor maze hamae, ar feṭ taki hirbar baroi zae.” Isae ou talim dia buzaila, kunuzat ḳaniu nafaḳ nae."]], [["Tain ḳoila, “Manshor bitre taki zeta baroe, otaeu manshore nafak kore."]], [["Manshor dil takiu to hoḳol nomunar ku-sinta ae; zina, suri, kun,"]], [["lub-lalos, foror ḳeti ḳorar danda, sol-soturi, bodmaishi, bod-nozor, ingsha-ninda, boṛai-beṭagiri ar shoetani baroe."]], [["Ou tamam naformani manshor dil taki baroia tarare nafaḳ banae.”"]], [["Bade Isa ou elaḳa tone Shiria deshor Shur ṭaunor ḳandat toshrif nilagi. Ono aia tain eḳ goror bitre lukai roila, saila manshe zanu na zanoin tain aisoin ḳori. Oile tan ḳobor roṭi gelo."]], [["Hono eḳ beṭi manshor fuṛire bute dorae, Isae toshrif anchoin hunia ou beṭie, zoldi ḳori aia tan faot foṛlo."]], [["I beṭir baṛi Shiria deshor Foinikia elaḳat, oile matito Iunani bashae. Tai Isar gese minot-ḳajji ḳoria ḳoilo, “Huzur, butor ḳobza taki amar fuṛigure basaukka.”"]], [["Isae ḳoila, “Age nizor huruttainte feṭ bori ḳaukka, nizor sabalor ḳani kukror samne falani ṭik nae.”"]], [["Beṭie ḳoilo, “Ji-oe huzur, afnar ḳotau ṭik, oile nizor sabalor ḳanir zeta guṛa-gaṛa galabae foṛe, ita to kukre ḳae.”"]], [["Tain ḳoila, “Tumi to ḳaṭi matu matso. Te zao, gia deḳo, bute tumar fuṛire saṛia gesegi.”"]], [["Hasau beṭie baṛit gia deḳlo, tair fuṛi bala oia bisnat hutiroise."]], [["Bade Isae Shur elaḳa tone Sidon ṭaun oia, Galil aoror hofaro Dikafoli elaḳat aila."]], [["Ono aia harle manshe ek kalua tutla beṭare tan gese ania minot lagaila, tare atai dibar lagi."]], [["Tain ere manshor biṛ tone bare nirai zagat nia, tar duio ḳano tan ator anguil haraila, tan mukor sef lagaia tar zifra atai dila."]], [["Ar ufre asmanedi saia lamba ḳori shash falaia ḳoila, “Iffata,” mani, “Kulizauk.”"]], [["Loge logeu beṭar ḳan kuligelo. Tutlami saṛi gelo, he forishkar mata dorlo."]], [["Heshe tain erare hukum dila, “Ḳobordar, tumra ita ḳeurore hunaio na.” Oile tain zoto beshi na ḳorla, tara oto besh ḳori ita roṭailo."]], [["Tara asanok taijjub oia ḳoila, “Ein to hoḳol ḳamu kub nikut ḳori ḳoroin. Deḳrae ni, tain ḳaluare hunar shokti, ar bubare matibar takkot disoin.”"]]], [[["Bade aroḳbar bout manush aia tan gese dola oila. Erar gese kunu ḳani-kuraki na taḳae, Isae tan sahabi oḳolre daro nia ḳoila,"]], [["“Ita manshor lagi amar boṛo dorod lager, aiz tin din dori tara amar loge loge asoin, oile oḳon tarar ḳanir kunta nai."]], [["Ou halote erare bidae ḳori baṛit faṭai dile, ita fotou beush oiziba, era ḳeu ḳeu to bout duroi taki aise.”"]], [["Sahabi oḳole ḳoila, “Huzur, i nirai-morubumir maze ḳe kuai taki oto ruṭi zugaia erare ḳaoaibo?”"]], [["Tain ḳoila, “Tumrar gese ruṭi ḳoeḳan ase?” Era ḳoila, “Sab, shatḳan ase.”"]], [["Tain manshore ḳoila, “Afnara ḳanir lagi maṭit boizain.” Ḳoia ruṭi shatoḳan nia Alla Pakor shukria adae ḳori oḳnain siṛila, ar sahabi oḳolre dia baṭia deoaila."]], [["Sahabi oḳolor gese huru huru ḳoeṭa biran maso asil, tain ou masor lagi shukria adae ḳorla, ar erare ḳoila manshore baṭia dita."]], [["Hoḳol manshe feṭ bori ḳaila. Ḳanir bade zeta roisil, sahabi oḳole ota dola ḳoria harle shat ṭukri borigelo."]], [["I dolor maze ḳali beṭa manushu onuman sair azar zone ḳaila. Bade tain erare bidae dia,"]], [["sahabi oḳolre loia naot ḳori Dalmanuta zilat gelagi."]], [["Ono aia harle Forishi oḳole tan loge torka-torki lagaila, ar tanre zasai ḳorar lagi tara asmani kunu muzeza deḳta saila."]], [["Ikan hunia Isae lamba ḳori shash falaia ḳoila, “I zomanar manshe ḳali muzeza tukain ḳene? Ami hok kota ḳoiar, erare kunuzat muzeza deḳail oito nae.”"]], [["Ḳoia tain erar ges taki horigela, ar naot uṭia hirbar aoror hofaro gelagi."]], [["Sahabi oḳole loge ḳori ruṭi nite faurilila. Naor maze erar loge ḳali eḳan ruṭi asil."]], [["Ou shomoe Isae ḳoila, “Tumitain hushiar o, Raza Herud ar Forishi mozobor ḳamir taki hushiar roio.”"]], [["Ikan hunia sahabi oḳole ḳana-ḳani ḳori ḳoila, “Amra loge ḳori ruṭi na anae tain mono loe oḳan ḳoira.”"]], [["Oile sahabi oḳole kita matira, Isae ikan buzia tain erare ḳoila, “Tumitain ḳene ḳoirae, ruṭi ancho na ḳori ami ikan ḳoisi? Tumra kita oḳono kunta zano na ni, kuntau buzo na ni? Tumrar dil fashan oigese ni?"]], [["Tumrar souk taḳteo deḳrae na ni? Ḳan taḳteo hunrae na ni? Tumrar mono foṛer na ni,"]], [["zebla ami fas azar manshor lagi ḳali fasḳan ruṭi siṛislam, ou manshe ḳaia harle tumra ḳoto ṭukri guṛa-gaṛa dola ḳorslae?” Era ḳoila, “Huzur, baro ṭukri.”"]], [["Tain hirbar ḳoila, “Aichcha, ami zebla sair azar manshor lagi shatḳan ruṭi siṛislam, manshe ḳaia harle tumra ḳoe ṭukri dola ḳorslae?” Era ḳoila, “Shat ṭukri.”"]], [["Ou tain ḳoila, “Erbadeo tumra buzlae na ni?”"]], [["Bade Isae tan sahabi oḳolre loia Baet-Soeda gaut aila, aia harle manshe eḳ anda beṭare tan gese ania ḳoilo beṭagure atai dibar lagi."]], [["Isae ou beṭar ato dori gaur bare loia gela. Gia tan mukor sef beṭar sokut lagaia tar gotro at dia ḳoila, “Oba, tumi kunta deḳrae ni?”"]], [["Beṭae souk kulia saia ḳoilo, “Ji-oe huzur, ami to manush deḳram, oile itare gasor laḳan lager, era aṭa-uṭi ḳorer.”"]], [["Teu Isae aroḳbar tar sokur ufre atai dile, he bala ḳori sailo ar hokkolta forishkar deḳlo."]], [["Isae tare tar baṛit faṭai dia ḳoila, “Huno, Baet-Soeda gaut ar zaio na.”"]], [["Bade tain ar sahabi oḳol Ḳoisoria-Filifi ṭaunor ḳanda-ḳasar gauainto gela. Foto tan sahabi oḳolre zikaila, “Ḳo sain, manshe amar befare kita mono ḳoroin, ami ḳe?”"]], [["Era zuaf dila, “Ḳeu ḳoe, afne Hozrot Ehia. Ḳeu ḳoe Ilias nobi. Ḳeu ḳeu ḳoin, afne oinno kunu nobi.”"]], [["Ou tain ḳoila, “Oile tumra kita mono ḳoro, ami ḳe?” Sahabi Fitore zuaf dila, “Afneu Allar oada ḳora hou al-Mosi.”"]], [["Tain erare hushiar ḳori ḳoila, “Tumra amar befare ḳeurore hunaio na.”"]], [["Bade tan sahabi oḳolre ou boean hunaila, “Ami Bin-Adome bout duk-mosibot fuani lagbo. Murobbi oḳole, boṛo imam oḳole, ar moulana oḳoleo amare manta nae. Amare ḳatol ḳora oibo, oile moutor tin din bade hirbar zinda oia uṭa lagbo.”"]], [["Tain kub kula-mela ḳori ita ḳoila. Erdae Fitore tanre alga horaia nia ḳoila, “Huzur, shabdan, ila mat matoin na zanu.”"]], [["Isae sahabi oḳolor bae muk firaia Fitorre damki dia ḳoila, “Dur Iblis, amar ges taki bag! Tui Allai munshare bad dia, manshor laḳan sinta ḳorre.”"]], [["Bade tan sahabi ar am manshoreo tan daro nia ḳoila, “Huno, amar torikae ḳeu zindegi ḳaṭaite saile, he tar nizor kushie sola bad deuk. Tar afon duk-koshṭor solib boia loia amar ḳore auk."]], [["Ze zone tar nizor shadine solto sae, he tar hasaror zindegi kuailibo. Oile ze zone amar lagi ar Allar deoa kush-ḳobrir lagi tar zan bilae, he tar hasaror zindegi basaibo."]], [["Ḳeu zudi asta duniar malik boniao tar hasaror zindegi, mani aḳer kuailae, te tar kunu faeda oilo ni?"]], [["Heshe hasaror zindegi faoar lagi he kun don bilaibo?"]], [["Hunoukka, i zomanar beiman ar gunagar oḳolor maze, ḳeu zudi amar lagi ba amar talimor lagia muk lukae, te ami Bin-Adom zebla fobitro firista oḳolre loge loia, amar gaibi bafor shan-tozollie zogoto hirbar aimu, ou shomoe amio erare deḳle muk lukaimu.”"]]], [[["Hozrot Isae tan sahabi oḳolre ḳoila, “Ami tumrare hasau ḳoiram, ino ilaḳan ḳoezon azir asoin, zera Allar bashshair shan-tozollire nizor souke na deḳar age mout oito nae.”"]], [["Ikan ḳoar soedin bade tain ḳali Hozrot Fitor, Iakub ar Hannanre loia usa eḳ faṛor ufre uṭila. Ou tino zonor soukor samne tan nizor surot bodli gelo."]], [["Tan finnor lebas oto beshi dola soḳsoḳa oilo zen, duniar kunu dufaeu ila soḳsoḳa ḳori doar takkot nai."]], [["Sahabi oḳole Hozrot Musa ar Ilias nobire deḳla, era aia Hozrot Isar loge batchit ḳorra."]], [["Teu Fitore ḳoila, “Huzur, amra to ono asi, kub bala oise. Amra tinḳan ḍera-gor tiar ḳorilai, eḳan afnar lagi, eḳan Hozrot Musa ar eḳan Ilias nobir lagi.”"]], [["Era kub beshi ḍorai gesla, erdae kita matita kunu tal faila na."]], [["Ou shomoe gaibi eḳ megor ṭukrae aia erare gurililo, ar ou ṭukra taki gaibi aoaz oilo, “Einu amar ḳas maear zon, tumra en nosiot huno.”"]], [["Ṭik ou shomoe tara sairobae saia ḳali Isa saṛa ar ḳeurore ino deḳla na."]], [["Bade faṛ taki lamia aibar bala Isae erare hukum dila, “Aiz zeta deḳlae, ami Bin-Adom mora taki zinda oia uṭar ag forzonto ita ar ḳeurore hunaio na.”"]], [["Era tan hukum manla, oile mora taki zinda oar bed kita oḳan na buzae, tara eḳe-oinne zikaila."]], [["Bade Isar gese aroz ḳorla, “Huzur, moulana oḳole ḳene ḳoin, Hozrot Ilias nobie foela toshrif ana zorur?”"]], [["Tain ḳoila, “Ikan hasa ḳota, foela Hozrot Iliase aia hokkolta agor haloto firai anba. Oile Bin-Adomor befare Allar kalamo ḳene leḳa oise, tain kub duk-mosibot fuani lagbo, manshe tanre ḳobul ḳorta nae?"]], [["Ami tumrare ḳoiar, Ilias nobir befare pak kitabo zela leḳa ase, olaḳan-u tain aisla. Mansheo tan loge zeta mono loe ota ḳorse.”"]], [["Isae ou tino zonre loia faṛ tone lamia baki sahabi oḳolor gese aia deḳla, bout manush aia sairobae dola oisoin, ar ḳoezon moulanae erar loge torka-torki ḳorra."]], [["Isare dekiau manush taijjub oia, douṛaia aia tanre salam ḳorla."]], [["Tain ou moulana oḳolre zikaila, “Afnara kita loia erar loge torko ḳorra?”"]], [["Biṛor maz taki eḳzone ḳoilo, “Sab, amar fuagure loia afnar gese aislam, ogure buba zine asor ḳorse."]], [["Ou zine tare zeblau dore, tare asaṛ maria maṭit falae. Tar muk taki fena baroe, dato ḳoboṭ lagia ḍaṭṭa oizae. Ami tare loia afnar sahabi oḳolor gese aislam, oile era farsoin na.”"]], [["Teu Isae ḳoila, “Haere beiman oḳol! Ami ar ḳoedin tumrar loge roimu, tumrar zala ḳoedin shoijjo ḳormu? Aichcha, fuare ono ano.”"]], [["Manshe fuare tan gese anla. Tane dekiau zine tare kub zatia dorlo. Fuae maṭit foṛia mukor fena bar ḳori goṛa-goṛi lagailo."]], [["Isae tar bafore zikaila, “Tar i dosha ḳotodin taki?” Beṭae ḳoilo, “Huruman takiu."]], [["Ar i zine tare marilito ḳori bout bar tare agunit ar fanit falaise. Oḳon afne zudi faroin, te amrare doya ḳoroukka.”"]], [["Isae ḳoila, “Zudi faroin, i ḳotar mani kita? Ze ekin ḳore tar lagi hokkoltau oe.”"]], [["Ou beṭae zure zure ḳoilo, “Huzur, ami ekin ḳorsi. Amar imanor ḳomzuri horai deukka.”"]], [["Aro bout manush douṛaia tan gese aira dekia, tain zinre damki mari ḳoila, “Oi ḳalua ar buba zin, ami hukum diar, er ges taki baroi za. Tare ar kunudin doris na.”"]], [["Ikan hunia zine tare kub zure sik dia zata mari saṛia gelogi. Teu i fua murdar laḳan maṭit foṛi roise dekia manshe ḳoila, “E to mara gese.”"]], [["Oile Isae tare ato dori tulteu he ubai gelo."]], [["Bade tain goro hamaia harle sahabi oḳole tanre niralae zikaila, “Huzur, amra farlam na ḳene?”"]], [["Tain zuaf dila, “Dua na ḳorle ar kunumonteu i laḳan zin saṛail zae na.”"]], [["Bade hoḳole mili i zaga saṛia Galil zilar mazedi roana oila. Saila, manshe zanu ita na zanoin."]], [["Ou shomoe to tan sahabi oḳolre talim deoat asla, tain ḳoila, “Ami Bin-Adomre manshor ato dorai deoa oibo, ḳatol ḳora oibo, ar moutor tin din bade hirbar zinda oia uṭmu.”"]], [["Sahabi oḳole tan i talimor kunu bed buzla na, ar tan gese zikaniro shaosh faila na."]], [["Bade Isae tan sahabi oḳolre loia Kofornaum ṭauno aila. Aia goro hamaia erare zikaila, “Foto tumra kita loia torko ḳorlae?”"]], [["Era muk bond ḳori boiroila. Ashole foto tara torko ḳorsla, tarar maze ḳe hoḳol taki dami manush."]], [["Isa boigela, boia era barozonre tan daro nia ḳoila, “Ḳeu zudi dami manush oito sae, te he hoḳolor ḳore roite oibo. Ar hoḳolor ḳezmot ḳora lagbo.”"]], [["Bade eḳ huruttare ania erar samne uba ḳoraila. Tare kulo loia ḳoila,"]], [["“Ze zone amar lagi ou huruttar laḳan kunu sabalre ḳobul ḳore, he amareu ḳobul ḳore. Ar amare ze ḳobul ḳore, he ḳali amare nae, amare zein bezisoin tanreo ḳobul ḳorlo.”"]], [["Tan sahabi Hannane ḳoila, “Huzur, amra eḳ beṭare deḳsi, he afnar nam loia zinnat saṛae. Dekia amra tare nished ḳorsi, he to amrar torikar manush nae.”"]], [["Tain ḳoila, “Ere nished ḳorio na. Amar nam loia ḳeu keramoti deḳanir bade, he oto zoldi amar gibot gaito farto nae."]], [["Zera amrar bifokke nae, tara to amrar fokke."]], [["Huno, ami hasa ḳota ḳoiar, al-Mosir torikar manush oar ḳatire, ḳeu zudi tumrare eḳ gelas fani ḳaoae, te he er furushkar faibou faibo."]], [["“Ar amar torikar ou huru-muru eḳzonre zudi ḳeu tar imanor fote bada dey, te er saite tar lagi aro bala oibo, tar golat fattor bandia doriat falai deoa."]], [["Tumar at zudi tumar rifu oizae, te at ḳaṭia falai deo."]], [["Duio at loia zahannami oa taki, eḳ at loia zannato zaoa tumar lagi bala. Zahannomor aguin to kunudin nibe na."]], [["Tumar fao zudi tumar rifu oizae, te fao ḳaṭia falai deo. Duio fao loia Zahannomo zola taki, lengṛa oia zannato zaoa tumar lagi bala."]], [["Tumar souk zudi tumar rifu oizae, te souk tulia falai deo. Duio souk loia zahannomo zola taki, ḳana oia Allar bashshait dakil oa tumar lagi bala."]], [["Tumar souk zudi tumar rifu oizae, te souk tulia falai deo. Duio souk loia zahannomo zola taki, ḳana oia Allar bashshait dakil oa tumar lagi bala."]], [["I zahannomor bichchu oḳol more na, ar hinor aguino kunudin nibe na."]], [["“Huno, forteḳ manushu agunit nunta oibo."]], [["Nun to bala zinish, oile nune zudi tar nunta gun kuailae, te tare ar nunta banail zaibo ni? Tumra zarzir dilor maze i nun ḳaim raḳo, ar eḳe-oinne shantie boshot ḳoro.”"]]], [[["Kofornaum taki Hozrot Isa Ehudia zilat aila, ar Zordan gangor hofaro gela. Ono aile hirbar bout manush aia tan gese dola oila. Taino tan reoaz mafik erare talim dila."]], [["Ou shomoe tanre forikka ḳorar niote Forishi mozobor ḳoezone aia zikailo, “Sab, ḳoukka sain, boure talaḳ deoa zaiz ase ni?”"]], [["Tain zuaf dila, “Hozrot Musae afnaintore kita bataisoin?”"]], [["Tara ḳoila, “Tain ḳoisoin, talaḳ-nama lekia hari bou talaḳ deoa zaiz ase.”"]], [["Isae ḳoila, “Tumrar dil fashan gotikeu Musa nobie i musla leḳsoin."]], [["Oile eoḳan to leḳa ase, Allae foela Adom ar Haoare mord ar aorot banai foeda ḳorsoin."]], [["Erdae mansheo tarar ma-bafore toia bour loge ashik oiba."]], [["Zamai ar bou ek kaea oiba. Tara dui roita nae, eḳ oiba."]], [["Te Allae zeta zuṛa lagaisoin, manshe itare alog na ḳorouk.”"]], [["Bade sahabi oḳole goro hamaia, hirbar tanre ou musla zikaila."]], [["Teu Isae ḳoila, “Ze manshe tar boure talaḳ dia aroḳ beṭire nika ḳore, he to ou bour loge zina ḳore."]], [["Oula boueo zudi nizor zamaire talaḳ dia aroḳ beṭar gese nika boe, te taio zina ḳore.”"]], [["Bade manshe huru huru huruttaintore loia Isar gese aila tarare atai dibar lagi. Oile sahabi oḳole erare boḳa-zoḳa ḳorla."]], [["Ita dekia Isa naraz oia tarare ḳoila, “Huruttaintore amar gese aite mana ḳorio na, Allar bashshai to erar laḳan manshor lagiu."]], [["Ami hok kota ḳoiram, huru huruttainte zela boṛor shashon manoin, Allar shashonre ou laḳan na manle, manush kunumonteu Allar bashshait hamaito farto nae.”"]], [["Bade tain tarare kulo loia tarar matat at rakia dua ḳorla."]], [["Hozrot Isa zebla baroia roana oila, ou shomoe eḳ beṭa douṛaia aia aṭu gaṛia tan samne boia ḳoilo, “Ustad, afne to meherban. Te amare batai deukka, aḳer faoar lagi ami kita ḳortam?”"]], [["Tain ḳoila, “Amare ḳene meherban ḳoirae? Eḳ Alla saṛa ar ḳeu meherban nae."]], [["Tumi to Tourat kitabor hukum zano. Kun ḳorio na, zina ḳorio na, suri ḳorio na, misa shakki dio na, ṭoga-ṭogi ḳorio na, ma-bafore ijjot ḳorio.”"]], [["Beṭae ḳoilo, “Sab, ami to huruman toneu ita amol ḳoriar.”"]], [["Teu Isae maear nozore tar bae saia ḳoila, “Ḳali eḳan zinish tumar baki roise. Tumi zao, gia tumar hoḳol don-samana besia gorib oḳolre bilai deo. Teu tumi behesto tumar samana ḳamaibae. Bade aia amar ummot oio.”"]], [["Ikan hunia beṭar muk kala oigelo. Tar bout don-samana asil ḳori mono duk loia gelogi."]], [["Teu Isae sairobae saia tan sahabi oḳolre ḳoila, “Doni manush Allar bashshait hamani boṛo moshkil.”"]], [["Ikan hunia era taijjub oigela. Isae hirbar ḳoila, “Baba oḳol, deḳrae ni, duniabi don-samanar ufre zera borosha ḳore, Allar bashshait hamani tarar lagi bout moshkil."]], [["Doni manush Allar bashshait hamanir saite, suir furedi uṭ hamani aro shuza.”"]], [["Ikan hunia sahabi oḳol aro taijjub oia eḳe-oinne ḳoila, “Te kun manshe nazat hasil ḳorbo, ḳe rehai faibo?”"]], [["Isae erar bae saia ḳoila, “Manshor lagi oshombob oito fare, oile Allar nozoro ita to mamuli. Tain hoḳoltau faroin.”"]], [["Sahabi Fitore ḳoila, “Huzur, amra to hoḳolta falai toia afnar ḳore aisi.”"]], [["Tain ḳoila, “Ami tumrare hok kota ḳoiram, ze manshe amar lagi ar Allar batail kush-ḳobrir lagi nizor baṛi-gor, ma-baf, bai-boin, fua-fuṛi, zomi-mirash saṛi dise,"]], [["he ou duniat itar eksho gun beshi baṛi-gor, ma-baf, bai-boin, fua-fuṛi, zomi-mirash faibo. Itar loge he zulum-toklifo faibo. Bador zindegit he aḳero faibo."]], [["Oile zera foela ḳataro asoin, erar maze bout zon ḳore foṛiziba, ar zera ḳoror ḳataro asoin, tarar bout zon foela ḳataro aiba.”"]], [["Hozrot Isae tan sahabi oḳolre loia Zeruzalemo zaira. Tain age oia aṭira, ar sahabi oḳol ḍorai ḍorai ḳore ḳore zaira. Aro zera tan ḳore oia zaira tarar zano-o ḍor asil. Isae tan barozon sahabire alga horaia nia hirbar ḳoila, tan kun dosha goṭibo."]], [["Tain ḳoila, “Huno, amra oḳon Zeruzalem zairam. Hono ami Bin-Adomre doria boṛo imam ar moulana oḳolor ato shofi deoa oibo. Tara bisar ḳoria ḳatol ḳorar rae diba. Amare bidormi zatir ato shomzai diba."]], [["Ou bidormi oḳole ṭaṭṭa-moshkora ḳoria, shorilo sef siṭaia, bezuita sabuk marba, ar ḳatol ḳorba. Moutor tin din bade hirbar zinda oia uṭmu.”"]], [["Bade Zibudiar dui fut Iakub ar Hannan namor duio sahabi Hozrot Isar gese aia ḳoila, “Huzur, amra eḳan arzi loia aisi, mono ḳorram, afne amrar arzikan raḳba.”"]], [["Tain ḳoila, “Ami tumrar lagi kita ḳortam, tumra kita sairae?”"]], [["Era ḳoila, “Afne zebla furafur dafoṭor loge raz-godit boiba, ou shomoe amra eḳzonre afnar ḍainor godi, oinnozonre bauor godiḳan diba.”"]], [["Isae ḳoila, “Tumra to buzrae na tumra kita sairae. Ami ze toklifor fialadi ḳaimu, ita kunu tumra ḳaitae farbae ni? Ami ze toklifor gusol ḳormu, tumra ita farbae ni?”"]], [["Tara ḳoila, “Ji-oe farmu.” Tain ḳoila, “Aichcha, ami ze fialadi ḳaimu, tumrao ogudi ḳaibae. Ami ze gusol ḳormu, tumrao oula ḳorbae."]], [["Oile amar ḍain ba bau galat boanir eḳtiar amar ato nae. I godi oḳol zerar lagi zuit ḳora oise, ḳali tarau faiba.”"]], [["Baki doshzon sahabie Iakub ar Hannanor i arzi hunia kub biroḳto oila."]], [["Teu Isae era hoḳolre eḳano dola ḳoria ḳoila, “Tumra to zano, bidormi zatir raza oḳol tarar prozar munib oe. Tarar zomidar oḳole nizor gulamor ufre beṭagiri ḳore."]], [["Oile tumrar maze ila oa ṭik nae. Tumrar ḳeu dami bonte saile, he tumrar ḳezmot ḳorouk."]], [["Ar ḳeu boṛo oite saile, he hoḳolor gulami ḳorouk."]], [["Mono rakio, ami Bin-Adomeo ḳezmot faoat aisi na, aisi to ḳezmot ḳorat. Ar bout manshor zan basanir lagi nizor zan bilai deoat aisi.”"]], [["Hozrot Isae tan sahabi oḳol loia Ziriho ṭauno aila. Bade erare ar aro bout manshore loia ṭaun taki baronir bala, Timoeor fua Bortimoe namor eḳ anda beṭae fotor daro boia bik korat asil."]], [["Einu Nasarot gaur Isa, ikan hunia beṭae zure sillai sillai ḳoilo, “O Isa, Hozrot Daudor aolad, amare rohom ḳoroin.”"]], [["Sillani hunia boute ḳoila, “Chup, sillais na.” Oile he aro zure sillaia ḳoilo, “Daudor aolad, amare rohom ḳoroin.”"]], [["Tar sillani hunia Isae dom loia ḳoila, “Ere ono ano.” Manshe ou anda beṭare ḳoila, “Ḍoraio na, ao. Huzure tumare ḍakira.”"]], [["Teu beṭae tar shorilor saddor kulia, faldi uṭia tan ḳandat gelo."]], [["Isae tare zikaila, “Tumi kita sao ba? Ami tumare kita ḳortam?” Beṭae ḳoilo, “Huzur, ami souke deḳtam sai.”"]], [["Tain ḳoila, “Aichcha zao, tumar imanor boleu tumi bala oilae.” Ḳoiteu tar deḳar shokti ailo ar Isar ḳore ḳore roana oilo."]]], [[["Hozrot Isae tan sahabire loia Zeruzalemor ḳasat, Zoetun faṛor loge Baet-Ania ar Baet-Faijja gaut aia azila. Ono aia tan duizon sahabire ḳoila,"]], [["“Tumra duio zon samnor ou gaut zao. Gia gaut hamaiteu deḳbae egu gadar baichcha banda ase. Er ufre ḳeu kunudin soar oise na. Ogur golar doṛi kulia ono loia aio."]], [["Ḳeu zikaile ḳoio, huzuror dorḳar ase, erdae niram. Tain zoldi ḳori firot dilaiba.”"]], [["Tan hukum mafik era gela. Gia deḳla, hasau fotor ḳandat eḳ baṛir uṭano gadar baichcha banda ase. Dekia era tar band kulita saila,"]], [["ou shomoe hono uba ḳoezon manshe zikaila, “Oba, tumra i baichchar doṛi kulrae ḳene?”"]], [["Teu Isae zela hikai disla, era oulau zuaf dila. Ikan hunia manshe ar kunta ḳoila na."]], [["Gadar baichcha loia Isar gese aia harle, manshe nizor gotror saddor kulia gadar fiṭit bisaila. Bade tain er ufre soṛila."]], [["Aro bout manshe tarar gotror saddor kulia fotor maze bisai dila, ar boute gasor fatain siṛia ania foto bisaila."]], [["Isar loge oia age-ḳore zera zaoat asil, era zure zure elan dila,"], ["“Marhaba! Mabudor name zein toshrif anra,"], ["Tan tarif ouk."]], [["Amrar mul-murobbi Daudor bashshai ḳaim or,"], ["al-hamdulilla! Behesto-o marhaba!”"]], [["Zeruzalem aia tain fobitro Baetul-Mukaddoso hamaila ar sairobae saia hoḳolta deḳla. Bade hainja oizaoae tan barozon sahabire loia Baet-Aniat gelagi."]], [["Bador din Baet-Ania taki bidae oar shomoe tan feṭo buk laglo."]], [["Ou tain duroi taki fatae bora egu ḍumur gas dekia, ogur fol ḳaibar niote gasor daro gela. Ou shomoe ḍumur gaso fol dorar din nae. Tain gia deḳla, gasor maze ḳali fata, kunu fol nai."]], [["Tain ou gasre ḳoila, “Ar kunudin ḳeu zanu tumar fol na ḳae.” Tan i buli sahabi oḳole hunilila."]], [["Bade Zeruzalem aia tain fobitro Baetul-Mukaddoso hamaila. Ar kaba goror shimanat zoto ḳorid-bikir ḳarbari asil, itare ḳedai dila. Tain ṭeḳar baṭṭar ḳarbari oḳolor kesh baksho, ar faro besra oḳolor ashon ulṭaia falai dila."]], [["Baetul-Mukaddosor uṭanedi kunuzat mal-samana loia solasol ḳorte nished dila."]], [["Tain talim dila, “Allar kalamo batail oise na ni, amar gorre duniar tamam zatir ebadot-ḳana ḳoia ḍaḳa oibo? Oile tumra i gorre ḍaḳaitor balaḳana banailiso.”"]], [["Ikan hunia boṛo imam ar moulana oḳole tanre ḳatol ḳorar dandat lagla. Oile tara Isare kub ḍoraita, ḳaron tan talim hunia manshor maze asanoḳ eshki foeda oisil."]], [["Hainjabala tain sahabi oḳolre loia ṭaunor bare gelagi."]], [["Biane sahabi oḳole fotedi aṭia aoar bala deḳla, ou ḍumur gas ekkere zoṛe-foṛe hukaia morigese."]], [["Dekia sahabi Fitoror mono oigelo. Ou tain ḳoila, “Huzur, afne ze gasre boddua disla, deḳoukka, igu morigese.”"]], [["Tain erare ḳoila, “Allar ufre ekin raḳo."]], [["Ami tumrare hasau ḳoiram, kunu manshe tar dilor maze shondoe na ḳoria, furafur imane zudi ou faṛore ḳoe, zao, uṛia gia doriat foṛo, te he zela ḳoibo tar lagi ola ḳora oibo."]], [["Erdae ami tumrare ḳoiram, dua ḳorar shomoe tumra zeta mango, ekin ḳorio tumra ita failiso. Teu hasau ita faibae."]], [["Tumra zeblau dua ḳorat ubao, ou shomoe ḳeuror birudde tumrar kunu nalish taḳle, tare maf ḳori dio. Teu tumrar behesti baf Allaeo tumrar tamam guna maf ḳori diba.”"]], [["Tumra zeblau dua ḳorat ubao, ou shomoe ḳeuror birudde tumrar kunu nalish taḳle, tare maf ḳori dio. Teu tumrar behesti baf Allaeo tumrar tamam guna maf ḳori diba.”"]], [["Bade Hozrot Isae tan sahabi oḳolre loia hirbar Zeruzalem aila. Tain kaba goror uṭano aṭira, ou shomoe boṛo imam oḳole, murobbi ar moulana oḳole tan daro aia zikaila,"]], [["“Tumi kun eḳtiare ita ḳorrae? Ḳe tumare i ḳemota dise?”"]], [["Tain ḳoila, “Ami afnarare eḳan soal ḳormu. Afnara er zuaf dilaile, amio ḳoimu, ḳar eḳtiare ami ita ḳoriar."]], [["Aichcha ḳoukka sain, Hozrot Ehiae torikar gusol deoar eḳtiar ḳar ges taki faisla, Allar ges taki, na manshor ges taki?”"]], [["Ikan hunia tara ḳane ḳane matila, “Amra zudi ḳoi Allar ges taki, te tain ḳoiba, tumra tan ufre iman anlae na ḳene?"]], [["Ar zudi ḳoi manshor ges taki, te to?” Tara manshore kub ḍoraita, ḳaron hoḳol mansheu manta, Hozrot Ehia eḳzon nobi."]], [["Erdae tara zuaf dila, “Amra ikan zani na.” Teu Isaeo ḳoila, “Te amio afnarare ḳoitam nae, ḳar eḳtiare ami ita ḳoriar.”"]]], [[["Teu Hozrot Isae hou moulana oḳolre kichcha hunaia buzaila, “Eḳzon manshe angur ḳet ḳoria tar sairobae beṛa dila. Bade anguror rosh bar ḳorar lagi eḳ gat kudila ar sokidaror lagi usa ḳori eḳan ṭong-gor banaila. Heshe manshor gese ḳet bagi dia malik bidesh gelagi."]], [["Angur fakia harle malike tan eḳ gulamre bagidaror gese faṭaila, tan baṭ anar lagi."]], [["Oile bagidar oḳole i gulamre dori mair-doir ḳori, ḳali ate bidae ḳori dilo."]], [["Teu malike tan aro eḳ gulamre faṭaila. Bagidar oḳole tareo gala-gali ḳoria maria tar mata faṭaililo."]], [["Erbade tain aro eḳzonre faṭaila. Enre tara zane marililo. Olaḳan ḳori tain aro bout zonre faṭaila. Erar mazor ḳoezonre tara mair-doir ḳorlo, ar ḳoezonre zane marililo."]], [["Heshe malikor ḳali eḳzon manush baki roisil, he oilo tan maear fut. Hesh-mesh tain ou fuareu tarar gese faṭaila, mono ḳorla, amar fuare tara ijjot dibo."]], [["Oile bagidar oḳole eḳe-oinne foramish ḳori ḳoilo, “Ou fuau to bade i shompottir malik oibo. Te ao, ereo amra marilai, teu amrau itar malik bonizimu.”"]], [["Ḳoiau tara fuare doria zane maria, angur ḳetor bare nia falai dilo."]], [["“Te oḳon ḳoukka sain, ḳetor malike kita ḳorba? Tain aia to ou bagidar oḳolre mariliba ar ḳet oinno manshor gese bagi diba."]], [["Afnara Allar kalamo foṛsoin na ni,"], ["Raz-mestoir oḳole ze fattorre beḳama ḳoia falai disil,"], ["oḳṭa diau goror ian kuṭi oilo."]], [["Mabude nizeu ita oaila,"], ["ita dekia to amrar taijjubi lager.”"]], [["Ita hunia tara Isare dorilito sailo. Tara buzililo, tain i kichcha tarar bifokkeu ḳoira. Oile manshore ḍoraia tanre saṛia gelogi."]], [["Bade ou murobbi ar moulana oḳole Isare fando falanir lagi, Forishi ar Raza Herudor dolor ḳoezon manshore tan gese faṭailo."]], [["Tara aia ḳoilo, “Huzur, amra to zani, afne eḳzon hok manush. Manshe kita mono ḳore ba na ḳore, itae afnar kuntau zae ae na, afne to ḳeuror mukor bae saia kunta ḳoroin na. Hoḳ-halal niome manshore Allar rasta batai dira. Te amrare batai deukka, Hozrot Musar shoriot mafik Ruman bashshare ḳazna deoa zaiz ni?"]], [["Amra tanre ḳazna ditam ni, na ditam na?” Tain tarar bonḍami buzilila, buzia ḳoila, “Tumra ḳene amare forikka ḳorrae? Deki, eḳṭa dinar ania amare deḳao.”"]], [["Tara dinar loia tan gese aile, tain zikaila, “I foeshar ufre ḳar nam ar sobi?” Tara ḳoila, “Ruman bashshar.”"]], [["Tain ḳoila, “Te huno, bashshar zeta ita bashshare deo, ar Allar zeta ita Allare deo.” Ikan hunia tara ammok bonigela."]], [["Bade Siddekia mozobor ḳoezon manush Isar ḳandat aila. Era ekin ḳoroin, moutor bade kunu manush ar zinda oia uṭoin na. Erdae tara Isare zikaila,"]], [["“Huzur, Hozrot Musae amrar lagi ou musla lekia gesoin, kunu manshe bia ḳoria, tar boure niaoladi halote toia he zudi mara zae, te tar baie ou beṭire bia ḳoria tar bair bongsho basaite oibo."]], [["Te doroukka, eḳ foribaro shat bai asil. Boṛo zone bia ḳoria niaoladi halote mara gelo."]], [["Bade dusra baie tar ou ṛaṛi babire bia ḳorlo. Oile he-o niaoladi roia mara gelo. Bade tin nombor baie bia ḳoria he-o oula mara gelo."]], [["Ou nomunae tara shato bair ḳeuroru hurutta oilo na. Heshe ou beṭio mara gelo."]], [["Te moron bade zebla manush zinda oia uṭba, ou shomoe i beṭi, era kun bair bou oibo? Tara hoḳoleu to i beṭire bia ḳorsil.”"]], [["Tain zuaf dila, “Afnara to Allar kalamo zanoin na, Allar kudroti takkoto buzoin na. Erdae afnara i bul ḳorra."]], [["Hunoukka, murda oḳol zebla zinda oia uṭba, ou shomoe tara bia-shadi ḳorta nae, ḳeu tarare bia dito-o nae. Era to firistar laḳan boniziba."]], [["Tourat kitabo Tur faṛor zongla zolar boeanir maze, murda oḳol zinda oar befare kita leḳa ase, ita afnara foṛsoin na ni? Allae Musa nobire ḳoila, amiu Ibrahim, Isʼhak ar Iakubor Alla."]], [["Te Alla to murda oḳolor Alla nae, tain zinda oḳolor Alla. Afnara to bout boṛo bul ḳorsoin.”"]], [["Ou shomoe eḳzon moulana aia erar torka-torki hunla. Ar Isae zen ṭik zuaf disoin ikan buzia ein zikaila, “Ḳoukka sain, Tourat Shorifor maze hoḳol taki boṛo hukum kunṭa?”"]], [["Isae zuaf dila, “Hoḳol taki boṛo hukum oilo, O Boni Israil, amrar Mabud Alla eḳ."]], [["Tumrar asta dil, zan, mon ar hoḳol shokti dia tumrar Alla Mabudre mohobbot ḳorio."]], [["Dusra hukum oilo, tumrar ari-forire nizor laḳan maea ḳorio. Ou duio hukum taki boṛo ar kunu hukum nai.”"]], [["Ikan hunia hi moulanae ḳoila, “Huzur, marhaba! Afne to ṭiku ḳoisoin, Alla eḳ, tain saṛa ar kunu Mabud nai."]], [["Ar asta dil, bibeḳ-buddi, hoḳol shokti dia tanre mohobbot ḳora, ari-forire nizor laḳan maea ḳora oilo, hoḳol nomunar foshu kurbani ar lilla-sodga takio zoruri.”"]], [["Isae zebla deḳla, ou moulanae kub shundor ḳori zuaf disoin, ou tain ḳoila, “Allar bashshai taki afne to beshi duroi nae.” Erbade tone Isare kunu soal ḳorar shaosh ar ḳeuror oilo na."]], [["Isae Baetul-Mukaddoso talim deoar shomoe zikaila, “Moulana oḳole ḳemne ḳoin, al-Mosi oila Hozrot Daudor aolad?"]], [["Daude to Pak Ruhur bole ḳoisoin,"], ["Mabude amar munibre ḳoila,"], ["Ami zoto shomoe tumar dushmon oḳolre"], ["tumar faor tolat na falai,"], ["oto shomoe tumi amar ḍainor toḳto bo."]], [["Daude zebla nizeu al-Mosire tan munib ḳoisoin, te al-Mosi ḳemne Daudor aolad oiba?” Bout manshe kushi oia Isar boean hunat asil."]], [["Boeanor maze tain ḳoila, “Moulana oḳolor befare hushiar roio. Tara ḳali lamba lamba zubba findia bazar-aṭo gura fira ḳoroin ar ijjot faita sain."]], [["Tarar shoḳ oilo kunu mozliso gele dami zagat boa, ḳanir shomoe samnor ḳataro boia ḳaoa."]], [["Eḳbae tara lamba lamba dua ḳoria manshor mon golain, aroḳbae ṛaṛi beṭintor zomi-mirash doḳol ḳori nein. Hashoror moedano erar hoḳol taki boṛo mosibot oibo.”"]], [["Bade tain Baetul-Mukaddosor lillar ḍegor ḳandat boia deḳla, manshe aia ḳemne lilla-sodga dira. Tain deḳla, bout doni manshe besh ḳori ṭeḳa-foesha dan ḳorra."]], [["Bade eḳ gorib ṛaṛi beṭie aia ḳali duiṭa foesha dan ḳorlo."]], [["Dekia tan sahabi oḳolre ḳoila, “Ami tumrare hok kota ḳoiram, hoḳol manush tone ou beṭie beshi dan ḳorlo."]], [["Hoḳol manshe tarar bout don-saman taki kisu ongsho dan ḳorse, oile i beṭi obabi oileo, beṭie nizor lagi kunta na rakia, hoḳoltau dan ḳori dilo.”"]]], [[["Hozrot Isa Baetul-Mukaddos taki baroia zaoar bala tan eḳzon sahabie ḳoila, “Huzur, ou deḳoukka, ḳoto boṛo boṛo fattoror oal ar shundor shundor dolan.”"]], [["Tain ḳoila, “Tumi ou zeta boṛo boṛo dolan deḳrae, itar dui fattor eḳano lagail roito nae, hoḳolta banga oizibo.”"]], [["Bade tain zebla Zoetun faṛor ufre Baetul-Mukaddos kaba shorif muka boat asla, ou shomoe sahabi Fitor, Iakub, Hannan ar Andriase tanre niralae zikaila,"]], [["“Huzur, amrare zanaukka, ita kun shomoe oibo? Kun alamot dekia amra buzmu, ita binash oar shomoe aichche?”"]], [["Tain ḳoila, “Dekio, ḳeu zanu tumrare na ṭoge."]], [["Bout zone amar nam doria aia ḳoibo, amiu hein, ḳoia boutre ṭogibo."]], [["Oile zuddor aoaz ar laṛair ḳobor hunia tumra ḍoraio na. Ita nichoe goṭbo, goṭleo ita to shesh nae."]], [["Eḳ zatie aroḳ zatir loge, eḳ deshe aroḳ deshor loge laṛai ḳorbo. Bout zagat boisal ar nidan deḳa dibo. Oile ita to ḳali mosibotor shuru."]], [["“Tumra nizor befare hushiar roio. Manshe tumrare doria bisaror adaloto shomzaibo. Mosidor bitre tumrare singladi mara oibo. Amar lagi tumrare deshor raza-bashshar samne neoa oibo. Tumra erar samne amar befare shakki dibae."]], [["Foela duniar tamam zatir gese Allar deoa kush-ḳobri toblig kora zorur."]], [["Tumrare doria zebla bisaro neoa oibo, ou shomoe kita zuaf ditae, ita loia age kunu sinta ḳorio na. Hou shomoe tumrare zeta hikaia deoa oibo, tumra otau ḳoio. Ashole tumra to hino mattae nae, Pak Ruheu matiba."]], [["Baie baire, bafe fuare zane marar lagi dorai dibo. Fua-fuṛie afon ma-bafor birudde gia, ma-bafore kun ḳoraibo."]], [["Ar amar lagi hoḳole tumrare ginnaibo, oile hesh forzonto ze ṭikia roibo, he rehai faibo."]], [["“Ze tilaot ḳorer he buzouk, bezuita mosibotor ginnar i siz ze zagat aoar ḳota nae, i sizre zebla ono deḳbae, ou shomoe zera Ehudia zilat asoin, tara bagia faṛia elaḳat zauk."]], [["Sator ufre zera roiba, tara lamat lamia kunta neoar lagi goror bitre ar na hamauk."]], [["Ḳetor maze zera roiba, tarar gotror saddor neoar lagi baṛit na auk."]], [["Ou shomoe zeta beṭintor hurutta oita, ar zera huruttare bukur dud ḳaoaira, tarar boṛo zobor mosibot oibo."]], [["Tumra dua ḳoro, ita zanu shitor dino na oe."]], [["Ou shomoe to oto bezuita ḳoshṭo oibo, zeta duniar foela tone aiz forzonto kunudin oise na, ar kunudin oito-o nae."]], [["Mabude zudi i shomoere ḳomaia na dita, te ḳeu zinda roilo na one. Oile Allae tan fosond ḳora bonda oḳolor lagi i shomoe ḳomai disoin."]], [["Hi shomoe ḳeu zudi tumrare ḳoe, huncho ni, al-Mosi ono aisoin, ba deḳo, ounu tain, te tumra ita ekin ḳorio na."]], [["Ḳaron bout bonḍoe aia ḳoibo, amiu al-Mosi, ar bout bonḍo nobio aiba. Shombob oile tara Allar fosond ḳora bonda oḳolreo duka dia be-fote nita ḳori bout keramoti-muzeza deḳaiba."]], [["Oile tumra hushiar roio, ami to tumrare ageu ita hal-hokikot zanai dilam."]], [["“Ou mosibotor shomoe faronir bade,"], ["Shuruz andair oizibo,"], ["sande ar for dito nae."]], [["Tera oḳol asman taki kulia foṛizibo,"], ["asmanor kunu shoktiala sizu"], ["ṭik-ṭak roito nae."]], [["Ou shomoe manshe deḳba, Bin-Adome Allar kudroti zalal ar shan-tozollie, megor ṭukrat oia duniat toshrif anra."]], [["Tain firista oḳolre duniar eḳ mata taki aroḳ matat faṭaia, Allar fosond ḳora bonda oḳolre sairobae tone dola ḳorba."]], [["“Ḍumur gasor bae saia ilim ḳamai ḳoro. Gasor dal-fala norom oia zebla noea kuṛi baroe, ou shomoe tumra buzilao gormor din aichche."]], [["Te ou laḳan tumra zebla deḳbae ita hoḳolta goṭer, dekia buzilio, Bin-Adomo daro aichchoin. Ḳali daro nae, tain aia duaro ṭukaira."]], [["Ami tumrare hok kota ḳoiram, ita na goṭa forzonto i zomanar manush fuṛaita nae."]], [["Asman-zomin hoḳolta binash oizibo, oile amar kalam hamesha ḳaim roibo."]], [["“Hou din ar hi shomoeor befare ḳali amar gaibi baf bade ar ḳeu zanoin na. Asmani firista ba ḳas maear zoneo zanoin na."]], [["Tumra hushiar o, kial ḳori solo ar dua ḳoro. Hidin kun shomoe aibo, tumra ḳeu to zano na."]], [["Ola eḳ manshor laḳan hidin aibo, zein bidesh zaoar shomoe tan gulam oḳolor ato hoḳolta shomzai dia zarzir ḳam buzai dila. Ar sokidarre ḳoila hozag roito."]], [["Tumrao oula hozag roio. Baṛir malik kun shomoe aiba, hainjabala, maz raite, fotabala na fozore aiba, ikan to tumra ḳeu zano na."]], [["Tain aḳta aile zanu na deḳoin, tumra gumai roiso."]], [["Ami tumrare zela ḳoilam, hoḳolreu oula ḳoiram, hozag ro.”"]]], [[["Azadi Id ar Ḳamir Saṛa Ruṭir Idor ḳali dui din baki roise. Boṛo imam ar moulana oḳole, Hozrot Isare manshor aforḳe doria ḳatol ḳorar danda lagaila."]], [["Tara ḳoila, “Idor shomoe tare dortam nae. Dorle manshe gonḍogul lagai dito fare.”"]], [["Isa ou shomoe Baet-Ania gaur fosa-kusṭo bemari Saimonor baṛit asla. Ono boia tain ḳana ḳaira, aḳtau eḳ beṭi manshe sinor eḳ butolo ḳori kub dami ḳaṭi ator loia aia, butol bangia hoḳol ator tan matat ḍali dilo."]], [["Ita dekia hino azir kunu kunu zone na-kush oia eḳe-oinne ḳoilo, “I ator fuṭain ḳene borbad ḳora oilo?"]], [["I fuṭin besile to tin-sho dinar faia gorib oḳolre bilai deoa gelo one.” Otar lagi tara beṭire boḳa-zoḳa ḳorla."]], [["Oile Isae ḳoila, “Oise, tanre ar kunta ḳoio na. Tain to amar lagi kub shundor ḳam ḳorsoin."]], [["Gorib oḳol to hameshau tumrar loge roiba. Tumrar zebla mone sae tarare shaijjo ḳortae farbae. Oile amare to hamesha faitae nae."]], [["Besaṛie zeḳan farsoin oḳanu ḳorsoin. Ein aia amar gotro ator ḍalia, dafon-ḳafonor lagi amare ageu zuit ḳorsoin."]], [["Ami tumrare hok kota ḳoiar, duniar zekunu zagat Allar kush-ḳobri toblig korar shomoe, ou besarire mono ḳorar lagi, tan i ḳamor ḳota ḳano ḳoa zaibo.”"]], [["Bade tan barozon sahabir mazor eḳzon, en nam Ihuda Iskariat, ein Isare doraia deoar lagi boṛo imam oḳolor gese gela."]], [["Imam oḳole hunia kub kushi oia ḳoila, “Tare doraia dile tumare ṭeḳa dimu.” Teu Ihudae tanre dorai deoar shuzug tukanit roilo."]], [["Ḳamir Saṛa Ruṭir Idor foela din, Azadi Idor lagi meṛar baichcha zobo ḳora oito. Erdae sahabi oḳole Isare zikaila, “Huzur, amra kun zagat gia afnar lagi idor ḳana tiar ḳortam?”"]], [["Ou Isae tan duizon sahabire ḳoila, “Tumra ṭauno zao. Gia deḳbae hono eḳ beṭa manshe ḳoiladi fani boria nira. Tumra tan ḳore ḳore zaio."]], [["Tain ze baṛit gia hamaiba, hou baṛir malikre tumra ḳoio, sab, murshide ḳoisoin, sahabi oḳolre loia ami zeḳano Azadi Idor ḳana ḳaitam, hou musafirḳanaḳan deḳai deukka."]], [["Tain tumrare ufor talat hazail-faṛail eḳ boṛo kuṭa deḳai diba. Tumra ono hoḳolta tiar ḳorio.”"]], [["Teu sahabi oḳol gia ṭauno hamaila. Hamaia Isae zelaḳan ḳoisla, ṭik ou laḳan hoḳolta faila ar idor ḳana tiar ḳorla."]], [["Hainjabala Isae tan barozon sahabire loia ono aila."]], [["Aia ḳani ḳaoar shomoe tain ḳoila, “Ami tumrare hok kota ḳoiram, tumrar mazor eḳzoneu beimani ḳoria amare dorai dibo, he oḳon amar loge boia ḳar.”"]], [["Ikan hunia tara kub bezar oigela. Ar eḳ ek kori zikaila, “Huzur, i zon kita ami ni?”"]], [["Tain ḳoila, “He ou barozonor mazoru eḳzon. He oḳon amar loge talo at harar."]], [["Bin-Adomor moutor befare asmani kitabo zela leḳa ase, tan mout to oulau oibo, oile afsus hou manshor lagi, ze tanre doraia dibo. Duniat tar zonom na oau, tar lagi bout bala asil.”"]], [["Ḳanat roisoin, ou shomoe Isae ruṭi ato loia Allar shukria adae ḳoria, siṛia ṭukra ṭukra ḳori sahabi oḳolor ato dia ḳoila, “Ou neo, mono ḳoro ita amar shoril.”"]], [["Bade tain anguror shorbotor fiala loia Allar shukria zanaia erare dila. Era hoḳole ou fiala taki shorbot ḳaila."]], [["Isae ḳoila, “Ḳao, mono ḳoro ita amar lou. Ou lour zoriae Adom zatir boutor basibar lagi noea usilla ḳaim ḳora oibo."]], [["Ami hasa ḳota ḳoiram, zei forzonto Allar bashshait dakil oia ami anguror shorbot na ḳaisi, oto din i laḳan shorbot ar ḳaitam nae.”"]], [["Heshe hoḳole mili eḳ gozol gaia, gor taki baroia Zoetun faṛo gelagi."]], [["Faṛo gia Isae tan sahabi oḳolre ḳoila, “Tumra hoḳoleu to amare falaia bagibae. Allar kalamo ase, ami falor raḳalre marilimu, teu falor meṛain sairobae sitriziba."]], [["Oile amare murda taki zinda ḳorar bade, tumrar ageu ami Galilo zaimugi.”"]], [["Fitore tanre ḳoila, “Huzur, hoḳol bagi geleo ami bagitam nae.”"]], [["Isae ḳoila, “Te huno, ami tumare ḳoiram, aiz fotabala murgae duibar bang dibar ageu, tumi tinbar ḳoibae, tumi amare sino na.”"]], [["Oile Fitore aro boṛo golae ḳoila, “Huzur ou kita ḳoin, afnar loge zudi amar morono oe, ta-o ami kunumonteu ḳoitam nae ami afnare sini na.” Hoḳol sahabieo ou laḳan ḳoila."]], [["Bade Hozrot Isae tan sahabi oḳolre loia Getshimani namor eḳ bagano aila. Aia tain erare ḳoila, “Ami zoto shomoe dori dua ḳormu, oto shomoe tumra ono boat roio.”"]], [["Oḳan ḳoia tain Fitor, Iakub ar Hannanre tan loge raḳla, monor duk ar zalae tain boṛo toklif faila."]], [["Tain erare ḳoila, “Duke amar zan baroi zargi. Tumra hoḳol ono ro ar hozag taḳo.”"]], [["Ḳoia tuṛa horia gia tain maṭit soizdat foṛia aroz ḳorla, shombob oile i mosibotor oḳtḳan horizibar lagi."]], [["Tain ḳoila, “O abba, amar oli, tumi to hoḳoltau ḳortae faro. Tumi amar ufor taki aneoala ou mosibotḳan horailao. Oile ita amar ichchae nae, tumar morzi mafiku ouk.”"]], [["Soizda taki uṭia tain sahabi oḳolor gese aia deḳla, era gumai gesoin. Ou tain Fitorre hozag kori ḳoila, “Saimon, tumi gumai gelae ni? Eḳan gonṭao hozag roitae farlae na ni?"]], [["Hozag ro, forikka taki bastae ḳori dua ḳoro. Dilor maze nichoe kial ase, oile ḳaea to ḳomzur.”"]], [["Bade tain hirbar gia hou eḳoi dua ḳorla."]], [["Firia aia deḳla, era hirbar gumai gesoin, gume tarar souk falai der. Tara Isare kita zuaf dita, kunta buzla na."]], [["Tin nombor bar tain aia erare ḳoila, “Tumra deki oḳono arame gumairae. Aichcha oise, shomoe aichche to. Deḳrae ni, Bin-Adomre gunagar oḳolor ato shomzai deoa or."]], [["Uṭo, amra roana dei. Amare zegie dushmonor ato dorai dibo, he aia azigese.”"]], [["Tain erar loge mato roisoin, ou shomoe Ihuda hono ailo. He asil barozon sahabir mazor eḳzon. Tar loge oia aro boute laṭi-soṭa-toluar loia ailo. Boṛo imam, moulana ar murobbi oḳole erare faṭaisoin."]], [["Tanre zegie doraia dito, he tar logor erare age hikaia disil, “Ami gia zen galo hunga dimu, einu hou zon. Tumra enre bondi ḳoria kub shabdane loia zaio.”"]], [["Teu Ihudae shuza-shuzi Isar gese gia ḳoilo, “Huzur!” Ḳoia he tanre hunga dilo."]], [["Loge loge tara aia Isare dorililo."]], [["Tan ḳandat zera ubat asla, era eḳzone nizor toluar bar ḳoria fordan imamor gulamre sed marla, sedor loge tar ek kan ḳaṭia foṛigelo."]], [["Isae ota manshore ḳoila, “Kita ba, ami kunu sur-ḍaḳait ni, tumra deki laṭi-soṭa-toluar loia amare dorat aiso?"]], [["Ami to forteḳ din Baetul-Mukaddoso gia tumrar samneu talim ditam. Ou shomoe to tumra amare dorlae na. Nichoe Allar kalamor aeat to folite oibo.”"]], [["Tanre bondi ḳorteu tan hoḳol sahabi tane toia bagi gela."]], [["Ḳali eḳzon zuane eḳan longi findia tan ḳore ḳore gelo. Oile manshe zebla tareo dorta saila,"]], [["he tar longi falaia lemṭa oia douṛaia bagilo."]], [["Ou manshe Hozrot Isare doria hari fordan imamor gese loia gelo. Hono boṛo imam oḳol, murobbi ar moulana oḳolo eḳano dola oila."]], [["Sahabi Fitor Isar ges tone duroi hori hori roia tan ḳore ḳore gia fordan imamor baṛir uṭano gela. Gia hono faradar oḳolor loge milia aguin tabanit boila."]], [["Boṛo imam oḳole ar fotua komiṭir hoḳol manshe Isare ḳatol ḳorar lagi kunu nalish tukaila, oile faila na."]], [["Mozliso Isar birudde boute misa shakki dileo, tarar shakkir mil oilo na."]], [["Teu aro ḳoezone tan birudde ou misa shakki dilo. Tara ḳoilo,"]], [["“Amra hunchi, he ḳoise, manshor ator banail Zeruzalemor ou kaba shorif, ami bangilimu, ar tin dinor maze kunu manshor at na lagaia ami arokkan banaimu.”"]], [["Oile erar shakkio millo na."]], [["Heshe fordan imam ubaia hoḳolor samne Isare zikaila, “Oba, tumi kunu mator zuaf ditae na ni? Ita manshe tumar befare kita shakki dira, hunrae ni?”"]], [["Oile tain kunu zuaf na dia nirai roila. Fordan imame tanre hirbar zikaila, “Tumi kita Allatalar oada ḳora hou al-Mosi ni, tan ḳas maear zon Ibnulla ni?”"]], [["Tain zuaf dila, “Ji-oe, amiu hein. Afnara deḳba, ami Bin-Adom arshe-azimo Alla Rabbul Alaminor ḍainor toḳto boat asi. Ar deḳba, ami behesti megor saḳat oia duniat toshrif aniar.”"]], [["Ikan huniau fordan imame nizor finnor ḳafoṛ siṛia ḳoila, “Ar kunu shakkir zorur ase ni?"]], [["Afnara nizor ḳaneu to hunla, he shiriki ḳorlo. Te oḳon afnara kita rae diba?” Ou tara hoḳole tane dushi shaibosto ḳoria, ḳatol ḳorar hukum dilo."]], [["Ḳeu ḳeu tan ufre sef dilo. Tan muk bandia gushi maria ḳoilo, “Hoi, tuin bule nobi, te oḳon ohi ḳos na.” Bade sifai oḳoleo tane nia mair-doir ḳorlo."]], [["Fitor zebla lamat uṭano asla, ou shomoe fordan imamor eḳ bandi beṭi tan ḳandat gelo."]], [["Gia tanre aguin tabanit dekia, bala ḳori tan bae saia hari ḳoilo, “Afneo to ou Nasarotor Isar loge asla.”"]], [["Fitore oshikar ḳoria ḳoila, “Na go, tumi ou kita ḳoirae? Ami ita kuntau zani na, buzio na.” Oḳan ḳoia Fitor geiṭor daro gela, ar ou shomoe murgae bang dilailo."]], [["Bandi beṭie zebla deḳlo, Fitor ono gia ubaisoin, ou tan ḳasat uba manshore gia tai ḳoilo, “Ou beṭao erar logor eḳzon.”"]], [["Fitore hirbar na ḳorla. Oile tan ḳandat zera uba asil, tuṛa bade tara ḳoila, “Tumi nichchoe erar logor, tumar baṛio to Galil zilat.”"]], [["Fitore ḳoila, “Allar gozob foṛouk, ami ḳosom ḳaia ḳoiar, tumra ou zar ḳota ḳoirae, tare ami sinio na.”"]], [["Oḳan ḳoiteu murgae duara bang dilo. Bang huniau Fitoror mono oigelo, Isae ḳoisla, “Murgae duibar bang dibar ageu tumi tinbar ḳoibae, tumi amare sino na.” Oḳan mono oiteu tain au au ḳori ḳandon dorla."]]], [[["Boṛo imam oḳole sobre uṭia murobbi oḳol, moulana ar fotua komiṭir hoḳolor loge foramish ḳoria, Hozrot Isare bandia Ruman hakim Filator gese loia gela."]], [["Gia harle hakim Filate Isare zikaila, “Tumi kita Ihudi oḳolor bashsha ni?” Tain ḳoila, “Afne ṭik kotau ḳoira.”"]], [["Boṛo imam oḳole tan name bout nalish dila."]], [["Filate hirbar ḳoila, “Tumi kunta zuaf ditae na ni? Deḳrae ni, tara tumar birudde ḳoto nalish der.”"]], [["Oile Isae kunu zuaf na deoae Filat taijjub oigela."]], [["Azadi Idor shomoe hakime deshor manshor fosond mafik, eḳzon azotire ḳalas dita."]], [["Ou shomoe Barabba namor eḳzon manush zelo asil. Shongramor shomoe he fouzor loge roia manush kun ḳorsil."]], [["Manshe Filator gese aia dabi zanaila, “Afne afnar nizor reoaz mafik kam ḳoroukka.”"]], [["Tain zikaila, “Tumra sairae ni, ami Ihudi oḳolor bashshare saṛi ditam?”"]], [["Filate zanta, boṛo imam oḳole ingsha ḳoria Isare nia tan ato disoin."]], [["Boṛo imam oḳole manshore uskaia dila, manshe Isar mukti na saia Barabbar mukti sain."]], [["Erdae Filate hirbar manshore zikaila, “Te tumra zare Ihudir bashsha ḳo, tare ami kita ḳortam?”"]], [["Tara hoḳole sillani lagailo, “Tare solibo deo.”"]], [["Tain ḳoila, “Ḳene, he kita dush ḳorse?” Oile manshe aro zure zure sillaia ḳoilo, “Solibo deo.”"]], [["Teu Filate tarare kushi ḳorta ḳori Barabbare ḳalas dilaila, ar Isare besh ḳori sabuk maria, solibo loṭḳaia ḳatol ḳorar hukum dila. (Solib oilo laḳṛidi banail manshore loṭḳaia marar eḳ zinish.)"]], [["Bade sifai oḳole Isare doria fordan hakimor baṛir bitre loia gela. Hono tara aro sifai oḳol dola ḳorla."]], [["Tara Isare baingoni rongor bashshai lebas findaila, ar gosa-ḳaṭa dia mukuṭ banaia tan matat dila."]], [["Bade tara moshkora ḳori misil dilo, “Ihudir bashsha, marhaba.”"]], [["Ar eḳ laṭi ania bare bare tan matat marlo, gotro sef dilo, tane ijjot deḳanir ban ḳoria tan samne aṭu gaṛia boilo."]], [["Ou laḳan ṭaṭṭa-moshkora ar bettomizi ḳorar bade tan finnor baingoni lebas kulia, tan nizor ḳafoṛ findailo ar solibo nia ḳatol ḳorar lagi roana dilo."]], [["Tara loia zaira ou shomoe Kurini elaḳar Sikondor ar Roufor baf, Saimon namor eḳzon manush gau taki ou fotedi aṭia zaoat asla. Sifai oḳole zur ḳoria enedi hou solib boaia nila."]], [["Tara Isare Golgata, mani ‘ḳollar saṛ’ namor zagat loia gela."]], [["Hono nia tanre mura namor oshud furail anguror shorbot ḳaite dila, oile tain ita ḳaila na."]], [["Bade tara tanre solibo, mani gaso loṭḳailo. Sifai oḳole tan ḳafoṛ-sufoṛ baṭia neoar lagi loṭari maria baiggo forikka ḳorlo."]], [["Biane noeṭar shomoe tara tanre zane marar lagi solibo gatilo."]], [["Ar tan oforad-namar maze leḳlo, “Ihudir bashsha.”"]], [["Tara duizon ḍaḳaitreo tan loge solibo loṭḳailo, eḳzon ḍain galat, oinnozon bau galat."]], [["Erdae Allar kalamor ou aeato foligelo, “Tanre naforman oḳolor loge gona oise.”"]], [["Hou fotedi zera zaoat asil tara mata laṛaia Isare siṛaia ḳoilo, “Oi mia, tumi bule kaba gor bangia tin dinor maze hirbar banaitae farbae!"]], [["Te oḳon solib taki lamia aia nizor zan basao na.”"]], [["Boṛo imam ar moulana oḳoleo tanre siṛaia mata-mati ḳorla, “He to manshor zan basaito, oḳon nizor zan basaito farer na."]], [["He bule oada ḳora hou al-Mosi, Boni Israilor bashsha! Te farle oḳon solib taki lamia auk, teu amra-o ota dekia iman anmu.” Tan ḍaine-baue zerare solibo loṭḳail oisil, tarao tanre siṛailo."]], [["Bade beil duifor taki zuhoror bad forzonto tin gonṭa asta desh andair oigelo."]], [["Erbadeu tain kub zure zure ḳoila, “Eloi, eloi, lama sabaktani,” mani, “O amar Alla, amar Moula, tumi ḳene amar log saṛi dilae?”"]], [["Ou shomoe zera tan daro uba asil, tara ikan hunia ḳoila, “Huno, huno, he Hozrot Ilias nobire ḍaḳer.”"]], [["Oḳan hunia eḳzon manshe douṛaia gia eḳan tena ania ṭenga anguror shorbotor maze bizaia, eḳ laṭir matat bandia usa ḳori tanre ḳaite dilo. He ḳoilo, “Ouk, deki na Iliase tare lamaia neoat ain ni.”"]], [["Heshe Isae zure aoaz ḳoria aḳeri dom falaia inteḳal ḳorla."]], [["Loge loge Zeruzalemo kaba goror herem shorifor fordaḳan, ufre taki tol forzonto siṛia dui ṭukra oigelo."]], [["Sifair ze ofisar hono fara deoat asla, ein Isar moutor i halot dekia ḳoila, “Nichchoe, einu asla Allar ḳas maear zon Ibnulla.”"]], [["Ḳoezon beṭi mansheo duroi ubaia ita deḳla, erar maze asla Mogdilini Moriom, Iusi ar huru Iakubor ma Moriom, ar Bibi Salumi."]], [["Isa zebla Galilo asla, ou shomoe ou beṭin hamesha tan loge loge roita ar tan ḳezmot ḳorta. Aro bout beṭi manush, zera tan loge oia Zeruzalem aisla, tarao ita deḳla."]], [["I din asil intezamor din, mani Ihudir Zummabaror agor din, ou din shuruz ḍubar bade tone kunuzat ḳam ḳora haram asil."]], [["Erdae ou biali bala fotua komiṭir ijjoti montri, Arimatia gaur Iusuf namor eḳzon manshe, shaosh ḳoria hakim Filator gese aia, Hozrot Isar lash nita saila. Allar bashshai ḳaim oar lagi ein bar saoat asla."]], [["Filate hunia kub taijjub oigela zen, Isae oto zoldi ḳori inteḳal formaisoin. Erdae tain sifair subedarre ania zikaila, hasau Isar ruh baroi gese ni."]], [["Subedare zebla ḳoila, “Ji-oe, tain mara gesoin”, ou Filate Isar lash Iusufor zimmae shomzai dila."]], [["Iusufe gia ḳafonor ḳafoṛ ḳorid ḳori ania, Isar lash solib taki lamaia, ḳafon findaia, fattor ḳaṭia banail ek koeboror maze tanre dafon ḳorla, i laḳan ḳoeboro maṭi deoa lage na. Erdae tara boṛo eḳ fattor goṛiaia ania ḳoeboror muko dila."]], [["Ou shomoe Mogdilini Moriom ar Iusir ma Moriome deḳla, tanre kun zagat dafon ḳorsoin."]]], [[["Tarar zummar din shesh oia harle Mogdilini Moriom, Iakubor ma Moriom ar Bibi Salumie, Hozrot Isar lasho maḳanir lagi kushboeala moshla loia anaila."]], [["Haftar foela din biane, mani Robibare fozore shuruz uṭar loge logeu era tan ḳoeboror ḳasat gela."]], [["Ou shomoe tara eḳe-oinne zikaila, “Ḳoeboror mukor ou fattor ḳe horaiba?”"]], [["Mati mati tara saia deḳla, i fattor horail oigese. Fattorṭa asil kub boṛo."]], [["Bade tara ḳoeboro hamaia deḳla, eḳ zuan beṭae dola ḳafoṛ findia ḍain galat boi roisoin. Ene dekia tara kub taijjub oigela."]], [["Ou hein ḳoila, “Taijjub oio na go. Tumitain to Nasarot gaur Isareu tallash ḳorrae, zenre solibo gatia ḳatol ḳora oise? Tain oḳon ino nae, tanre zinda ḳora oise. Dekizao, ou zagatu tanre dafon ḳora oisil."]], [["Te tumitain oḳon zao, gia tan sahabi oḳolre ar Fitorreo ḳo, tain age zelaḳan ḳoisla, oula tumrar age Galilo zaira. Tumra hono gele tan doroshon faibae.”"]], [["Ikan hunia beṭinte ḳoebor taki baroia douṛaia bagila. Tara taijjub bonigela, ḍoror suṭe ḳeurore kunta ḳoila na."]], [["Haftar foela din fozor oḳto Isa murda taki zinda oia uṭla, ar foelau Mogdilini Moriomre doroshon dila. Ou Moriomor log taki tain shatgu zinnat saṛaisla."]], [["Tan doroshon faiau Moriome gia Isar logor hoḳolre ḳobor zanaila. Ou shomoe tara ḳanda-ḳaṭi ar ahazari ḳorat asil."]], [["Oile tain zinda oisoin ar Moriomre doroshono disoin, ita tara ḳeu ekin ḳorla na."]], [["Bade tan duizon ummote aṭi aṭi gau baedi roana oila, ou shomoe Isae tan surot bodlaia tarare doroshon dila."]], [["Tara gia baki hoḳolre ou ḳobor zanaila. Oile tarar ḳotao era ekin ḳorla na."]], [["Heshe Hozrot Isae tan egaro zon sahabire doroshon dila. Ou shomoe era ḳaoat asla. Murda taki zinda oar bade zera tanre deḳsil, tarar ḳota ekin na ḳorae, erar imanor ḳomzuri ar dilor na-humarir lagi tain erare domḳaila."]], [["Ar ou sahabi oḳolre ḳoila, “Tumra duniar tamam zagat zao, gia hoḳol manshor gese Allar batail kush-ḳobri toblig koro."]], [["Ze manshe iman ania toubar gusol ḳore, he-u rehai faibo. Ze manshe iman anto nae, he Allar dorbaro dushi bonia shaza faibo."]], [["Zera iman anbo, erar maze ou nishana deḳa zaibo: amar name tara zinnat saṛaibo, noea noea bashae gaibi buli matibo."]], [["Tara zati hafre ato loiba, bezuita bishakto kunta ḳaileo tarar kunu ḳeti oito nae. Ar kunu bemarire ataia dile bemar shifa oizibo.”"]], [["Sahabi oḳolor loge batchit ḳorar bade Hozrot Isare arshe-azimo tulia neoa oilo. Hono tain Alla Pakor ḍainor toḳto toshrif raḳsoin."]], [["Bade sahabi oḳole hoḳol zagat gia toblig korla. Hozrot Isae erar mazdi ḳam ḳorla, ar erare keramoti ḳamor takkot dia forman deḳaila, era zeta toblig korra, ita hasa. Amin."]]]], "Luke": [[[["Mohamainno Tiofilas,"], ["Afnar to zana ase, amrar maze zeta zeta goṭise, ita zera foela takiu nizor souke deḳsoin ar tobligo ḳorsoin, erar mukor ḳota hunia balamonte shomzia hari, bout mumine leḳat lagsoin."]], [["Mohamainno Tiofilas,"], ["Afnar to zana ase, amrar maze zeta zeta goṭise, ita zera foela takiu nizor souke deḳsoin ar tobligo ḳorsoin, erar mukor ḳota hunia balamonte shomzia hari, bout mumine leḳat lagsoin."]], [["Erlagi oḳon amio adi-onto hokkolta tallash ḳoria, eḳ ek kori lekia afnare zanani ḳan bala mono ḳorlam."]], [["Oḳan taki afne shomzita farba, afne age zeta talim hunchoin, ita ekkebare ṭik."]], [["Raza Herude zebla Ehudia zila salaira, ou shomoe Zeruzalem ṭauno Baetul-Mukaddosor imam oḳolor mazor eḳzonor nam asil Zakaria. Tain Boni Israilor mul imam Harunor ḳandanor Abia dolor manush. Tan bibir nam Elisabet, eino Harunor bongshor manush."]], [["Era duiozonu Allar nozoro kamil dindar asla. Mabudor hoḳol hukum-ahkam shullo-ana adae ḳorta."]], [["Oile era asla niaoladi, Bibi Elisabet oila aṭkura bemari. Ou halote duiozon murobbi oigesoin."]], [["Ermaze oinno dolor imamotir din shesh oia tan nizor dolor imamotir bari ailo, teu Zakaria Allar goro imamotit asla."]], [["Imamoti ḳamor niom mafik loṭari maria tane fosond ḳora oilo, zate tain Baetul-Mukaddosor fobitro herem shorifo hamaia agor-kushboe zalain."]], [["Tain bitre ota zalaira, ar bare bout manshe dua-durud ḳorra."]], [["Aḳtau agor-kushboe zalani ṭebulor ḍainedi Allar eḳzon firistae tanre doroshon dila."]], [["Firistare dekiau tan dil ḳafigelo, zano ḍor ailo."]], [["Firistae ḳoila, “O Zakaria, ḍoraio na. Huno, Allar dorbaro tumar dua ḳobul oise. Tumar bibi Elisabetor goro eḳ fua oiba, tumi en nam rakio Ehia."]], [["Ou fute tumar zindegit bout kushi baṛaiba, tain zonom loae aro bout zon kushi oiba."]], [["Ein to Mabudor nozoro bout boṛo ijjoti oiba. Zindegie kunudinu anguror shorab ba kunuzat nisha ḳaita nae. Tan maʼr feṭo taḳteu Pak Ruhe kamil oiba."]], [["Ar Boni Israilor bout manshore tarar Mabud Allar bae firaia anba."]], [["Tain Ilias nobir laḳan himmot ar takkote malikor age oia aiba. Aia baf oḳolor dilre aolador bae, ar naforman oḳolor dilre forezgarir bae firaiba. Ou laḳan Mabudor lagi eḳ dol bondare tain furafur tiar ḳorba.”"]], [["Ita hunia Zakariae firistare ḳoila, “Er forman kita, ami ḳemne ekin ḳortam? Ami to buṛa oigesi, amar bouo ekkere murobbi oigesoin.”"]], [["Firistae ḳoila, “Ami Zibrail, ami Allar samne azir taki. Tumar loge batchit koria, ou kush-ḳobri tumare zananir lagiu Allae amare bezisoin."]], [["Dekio, amar ḳota shomoe moto folibo. Oile amar mat ekin na ḳorae, ikan folibar ag forzonto tumi buba bonizibae, kunta mattae fartae nae.”"]], [["Ibae manshe Zakariar lagi bar saira. Baetul-Mukaddosor bitoror ou pak zagat tan deri or dekia, tara hoḳol sintat foṛigela."]], [["Bade Zakaria baroia aila, oile tain kuntau matta farla na. Tain buba oigela ar ishara-asharae buzaila. I halot dekia manshe buzilila, pak zagar bitre tain kunu doroshon faisoin."]], [["Imamoti ḳamor bari shesh oia harle, tain nizor baṛit gelagi."]], [["Erbade tan bibi Elisabetor feṭo huruta ailo, erdae Elisabet fas mash baṛir bare baroila na."]], [["Tain ḳoila, “Ita to Allai lila-ḳela. Manshor gese ami ze kuṭar bagi oisi, ou kuṭar shorom horanir lagi tain amar bae kial ḳorsoin.”"]], [["Elisabetor feṭo zebla soe mashor huruta, ou shomoe Galil zilar Nasarot gaut eḳzon abiati shoti nari asla, en nam Bibi Moriom. Allae Zibrail firistare tan gese bezila. Tan bia ṭik oisil, Bashsha Daudor ḳandanor Iusuf namor eḳzonor loge."]], [["Elisabetor feṭo zebla soe mashor huruta, ou shomoe Galil zilar Nasarot gaut eḳzon abiati shoti nari asla, en nam Bibi Moriom. Allae Zibrail firistare tan gese bezila. Tan bia ṭik oisil, Bashsha Daudor ḳandanor Iusuf namor eḳzonor loge."]], [["Firistae aia Bibi Moriomre ḳoila, “Assalamu alaikum; Alla Pake afnare rohomot ḳorsoin, tain afnar loge asoin.”"]], [["Ikan hunia Moriomor mon fereshan oigelo. Tain mone mone ḳoila, i salamor mani kita?"]], [["Firistae ḳoila, “O Moriom, afne ḍoraiba na, Allae afnare rohomot ḳorsoin."]], [["Hunoukka, afnar goro eḳ fua foeda oiba, afne en nam raḳba, Isa."]], [["Tain bout boṛo ijjoti oiba. Tanre ḳoa oibo Ibnulla, Allatalar ḳas maear zon. Alla Mabude tan ḳandanor murobbi Bashsha Daudor godi tanre diba."]], [["Tain dunia aḳerato Boni Israilor ufre bashshai ḳorba, tan bashshai kunudinu furaito nae.”"]], [["Teu Bibi Moriome firistare ḳoila, “Ita kilan oibo? Amar to bia-shadiu oise na.”"]], [["Firistae ḳoila, “Pak ruh afnar ufre nazil oiba, ar Allar kudroti saea afnar ufre aibo. Erdaeu afnar goro ze pak aolade zonom loiba, tanre Ibnulla, mani Allar ḳas maear zon ḳoia ḍaḳa oibo."]], [["Hunoukka, afnar kuṭum Bibi Elisabetor befare manshe ḳoita na ni, tan kunu hurutau oita nae? Oile oḳon to ou murobbi boeosho tan feṭo-o soe mashor fua ase."]], [["Te Allae faroin na, ila kuntau nai.”"]], [["Moriome ḳoila, “Ami to Allar bandi; afnar ḳota motou hoḳolta folouk.” Bade firista tan ges taki bidae oigela."]], [["Erbade Bibi Moriom uṛa-taṛa ḳori, Ehudia zilar eḳ faṛia gaut gela."]], [["Gia hono imam Zakariar baṛit hamaia, tan bibi Elisabetre salam ḳorla."]], [["Elisabete Moriomor aoaz hunar loge logeu, tan feṭor huruta aḳta loṛia uṭila. Tain Pak Ruhe kamil oia,"]], [["zure zure ḳoila, “Duniar tamam beṭintor maze tumiu ḳofali, tumar feṭor sabalo ḳofali."]], [["Amar munibor ma amar goro toshrif anchoin, amar oto boṛo ḳofal kila oilo?"]], [["Ami tumar aoaz hunar loge logeu, amar feṭor gedaeo kushie loṛia uṭisoin."]], [["Tumi to ḳofali beṭi, ḳaron Mabude tumare zeta zanaisoin, tumi dile-zane ita ekin ḳorso.”"]], [["Ou Bibi Moriome ḳoila,"], ["“Amar ḳolbe tarif ḳorer amar Mabudor,"]], [["behesti kushie borigese amar ontor,"], ["toraura sand aisoin, obaginir gor."]], [["Souk tulia saisoin doyal, ḳangal bandir bae,"], ["erdaeu tamam zatie shabash shabash gae,"], ["boṛo ḳofali ḳoiba more, zug zugantor."]], [["Shoktimane ḳorla more oto boṛo ḳam,"], ["amar lagi oisoin tain kudroti asan,"], ["tainu to subohan Alla, pak-fobitro tain."]], [["Zera tane tazim ḳori roin ḍoraia,"], ["rohom ḳoroin tain itare nizor zania,"], ["oarishe oarishe rohom, tainu bilain."]], [["Tanu kudroti ate ḳorsoin moha ḳam,"], ["monor gorimae zetae ḳore boṛai shan,"], ["itare ḳedaia dia, boitol banaisoin."]], [["Raza-bashshain hokir oila godi kuaia,"], ["hokir oḳol bashsha oila rohomot faia,"], ["usa-nisa hokir-bashsha, tainu banaisoin."]], [["Ufashi ḳangalre dila bala bala ḳani,"], ["bukashir feṭo gelo dami dana-fani,"], ["doni zonre ḳali ate, ḳedaia disoin."]], [["Tain zela oada ḳorsla moe-murobbir loge,"], ["olau to asan ḳorsoin Boni Israilre,"], ["Boni Israil oila Allar afon gulam."]], [["Ibrahimre iad raḳsoin rohom borkot diba,"], ["loge tan ḳandaneo ou doya faiba,"], ["siroḳalin ou oada mono rakisoin.”"]], [["Bibi Moriom tan kuṭum Elisabetor gese tin mash roila, heshe tan nizor baṛit gelagi."]], [["Bade miad fura oia harle Elisabetor goro eḳ fua oila."]], [["Mabude tanre oto boṛo rohom ḳorsoin hunia, ari-fori ar ḳesh-kuṭum oḳol aia tan loge kushi-bashi ḳorla."]], [["Ihudi oḳolor reoaz mafik zonmor aṭ dinor din, fuar mosolmani ar akika ḳoranir lagi tara hoḳol dola oila. Tara saila, bafor namor laḳan fuar namo ouk."]], [["Oile maʼe ikan manla na, tain ḳoila, “Na, er nam oibo Ehia.”"]], [["Tara ḳoila, “Tumar ḳesh-kuṭumor maze to ila nam ḳeuror nai.”"]], [["Teu tara isharae fuar bafore zikaila, tain kun nam fosond ḳoroin."]], [["Zakariae tarar ges taki ḳata-ḳolom nia leḳla, “Tar nam Ehia.”"], ["Ou tara hoḳol taijjub oigela."]], [["Ar loge logeu Zakariar zoban kuligelo, tain mat-ḳota matila ar Allar shukria adae ḳorla."]], [["Ita dekia ari-fori hoḳole ḍoraigela. Ehudia zilar faṛia oncholor hoḳol manshor muke muke ou ḳobor roṭigelo."]], [["Zoto manshe i goṭona hunchil, tara hoḳoleu mone mone sinta ḳori ḳoilo, boṛo oia harle i fua kita oibo. Ḳaron Mabudor kudroti at tan ufre asil."]], [["Bade fuar baf Zakaria, Pak Ruhe kamil oia ou gaibi ḳobor ḳoila,"]], [["“Shukria zanai ami bondae Alla Mabudor,"], ["asan ḳorsoin tain nize afon Israilor,"], ["kial ḳori ḳorla azad nizor gulam dol."]], [["Amrar lagi fosond ḳorla Daud ḳandanre,"], ["bol-takkoti ḳanḍarire anla oḳan tone,"], ["deḳailae doyal more nazat ḳorra zon."]], [["Nobi oḳole zobandi ḳoisla bout age,"], ["tainu ḳoaisla ita nobi oḳolor muke,"], ["takkoti ḳanḍariu oiba Daud kulor bol."]], [["Dushmon oḳolor ḳobza taki tain basaila,"], ["gin-ingsha ḳorra taki oḳon fana dila,"], ["amrare basaila aia doyal Moular zon."]], [["Basaila amrare ḳali moe-murobbir ḳatire,"], ["ḳosom ḳora pak oada furanir niote,"], ["moe-murobbire zoban deoae amra basilam."]], [["Ḳosom ḳori oada ḳorsla doyal Allae,"], ["Ibrahimre zanaila tain nazator ufae,"], ["Ibrahim nobiu oila amrar ashol baf."]], [["Amrare basaita ḳori Moular ou ḳosom,"], ["dushmon taki basar lagi batai dila niom,"], ["zinda zudin asi amra nisinta roitam."], ["Ḍor-ḳof saṛa amra zanu ḳori ebadot,"], ["forezgar ar sohi fote taki nirafod,"], ["tan samne roia zate ḳori tan ḳezmot."]], [["Amrare basaita ḳori Moular ou ḳosom,"], ["dushmon taki basar lagi batai dila niom,"], ["zinda zudin asi amra nisinta roitam."], ["Ḍor-ḳof saṛa amra zanu ḳori ebadot,"], ["forezgar ar sohi fote taki nirafod,"], ["tan samne roia zate ḳori tan ḳezmot."]], [["Ore amar maear fut Ehia babaji,"], ["tumare to ḍaḳa oibo Allatalar nobi,"], ["munibor age roia sohi ḳorbae fot."]], [["Batai dibae tumi tan bonda oḳolre,"], ["guna mafir fot sinba tumar talime,"], ["bataia dibae baba nazat faoar fot."]], [["Amrar Allar rohom ar hou mohobbote,"], ["behesti nuror eḳ shuruz aiba ufrete,"], ["amrar ufre aia hari rakiba nozor."]], [["Mout ar andarir gato zera ḳaṭae din,"], ["nuror fot deḳba tara ḳoria ekin,"], ["amrareo shantir fote salaiba ou zon."], ["Ou huzur nazil oia deḳaiba kudrot,"], ["tainu hou oada ḳora Allai rohomot.”"]], [["Bade Ehia aste aste boṛo oila, loge oia tan ruhani bolo baṛilo. Boni Israilor samne kula-mela zair oibar ag forzonto, tain morubumir maze din ḳaṭaila."]]], [[["Ou shomoe Ruman bashsha Agosto Ḳoisore hukum dila, tan asta bashshair hoḳol prozae zarzir nam leḳanir lagi."]], [["Shiriar hakim Kuriniasor amolo, ou foela bar manush gonar lagi nam leḳail oilo."]], [["Teu nam leḳanir lagi hoḳol manush zarzir buniadi gaut gela."]], [["Ou laḳan Iusufo nam leḳanir lagi Galil zilar Nasarot gau taki Bashsha Daudor gaut aila. Tain to Daudor ḳandanor manush. Gaur nam Betelham, iṭa Ehudia zilat."]], [["Bibi Moriomo ou Iusufor loge oia nam leḳanit gela. Ou Iusufor logeu tan shadi ṭik oisil, ar tan feṭo ou shomoe huruta asil."]], [["Betelhamo taḳteu Moriomor huruta oibar bishe dorlo."]], [["Ar tan foela fuar zonom oilo. Oile hino kunu meman ḳanat taḳar zaga millo na, erdae Moriome ou hurutare tenadi beraia gual goror ḳeror gamlat hutai toila."]], [["Ou Betelham gaur ḳandat bondor maze, meṛar raḳal oḳole raitkur bala tarar meṛa fara deoat asil."]], [["Aḳtau Allar eḳ firista tarar samne aia doroshon dila, ar Mabudor nuror teze tarar sairobae for oigelo. Ita dekia raḳal oḳol ḍoror suṭe bedisha bonigela."]], [["Oile firistae tarare ḳoila, “Tumra ḍoraio na. Ami tumrar lagi kub kushir ḳobor loia aisi. I kush-ḳobri duniar tamam manshor lagi."]], [["Huno, tumrar toraneala aiz Daudor gaut zonom loisoin. Tainu al-Mosi, tainu malik."]], [["Tumra gia er forman deḳbae, deḳbae ek kasa hurutare tenadi beraia, gual goror ḳeror gamlat hutaia toa oise.”"]], [["Ou shomoe aḳtau hou firistar loge aro bout firistare deḳa gelo. Era Allar zikir-azkar ḳori ḳori ḳoila,"]], [["“Asmano Allar lila-ḳela deḳa zauk,"], ["duniar bukut tan fiara bondar shanti ouk.”"]], [["Bade firista oḳol tarar ges taki asmano gia harle, raḳal oḳole eḳe-oinnore ḳoilo, “Ao, amra Betelhamo zai. Mabude amrare ze ḳobor zanaila, ota dekia ai.”"]], [["Mati mati tara zoldi ḳori gela, gia Moriom, Iusuf ar ḳeror gamlat hutail ou hurutare faila."]], [["Faia ou hurutar befare tarare ze ḳobor zanail oisil, ita tara hoḳolre ḳoila."]], [["Tarar mat hunia hoḳoleu taijjub oigela."]], [["Oile Moriome hoḳolta dilor maze gatia raḳla, ar mone mone sintat roila."]], [["Firista oḳole raḳal oḳolre zela ḳoisla, era ita dekia hunia Allar zikir tarif ḳori ḳori firot gelagi."]], [["Bade zonmor aṭ dinor din akika ar mosolmani ḳoranir bala, tan nam raḳa oilo Isa. Mar feṭo aibar ageu firistae ou nam toisla."]], [["Ermaze Musa nobir shoriot mafik tarar pak-saf oar shomoe oilo. Teu Isare Mabudor ato shofia dibar niote, Iusuf ar Moriome tane loia Zeruzalem ṭauno aila."]], [["Mabudor shoriotor hukum asil, forteḳ zandaror foela fuare Allar name shofia dite oibo."]], [["Erloge, eḳ zuṛa ḍufi faki ba faror duiṭa baichcha kurbani dite oibo, shoriotor ou hukum mafik tara kurbani deoat aila."]], [["Ou shomoe Zeruzalem ṭauno Samaun namor eḳzon allaraia buzurg asla, tain Pak Ruhe kamil. Tain mone mone bar saoat asla, Allae kun shomoe Boni Israilre shanti diba."]], [["Pak ruh tan loge asla, ou ruhe tanre bataisla, tan moutor ageu Allar oada ḳora al-Mosire tain deḳba."]], [["Pak ruhur isharae Samaun ou din Baetul-Mukaddoso azir oila. Isar ma-bafeo shoriotor hukum adae ḳorar niote, geda Isare loia ono aila."]], [["Ou kamil buzurg Samaune Isare kulo loia Allar shukria adae ḳorla. Tain ḳoila,"]], [["“O malik, tumar zoban mafik"], ["tumar i gulamre oḳon shantie bidae deo."]], [["Adom zatire toranir lagi,"], ["tamam manshor soukor samne"], ["tumi ze usilla ḳaim ḳorso hou al-Mosire"], ["amar niz souke dekia gelam."]], [["Adom zatire toranir lagi,"], ["tamam manshor soukor samne"], ["tumi ze usilla ḳaim ḳorso hou al-Mosire"], ["amar niz souke dekia gelam."]], [["Tumar ḳas proza Boni Israilor gourob to einu,"], ["bad-baki tamam zatireo fot deḳanir nur.”"]], [["Samaune Isar befare ou zeta ḳoila, ita hunia Isar ma-baf taijjub oigela."]], [["Samaune tarare dua dila, tain Isar ma Moriomre ḳoila, “Huno, Alla Pakor kial oilo, ou hurutar dorun Boni Israilor bout zone nazat hasil ḳorba, ar bout zon lannoti oiba. Tain ou laḳan eḳ nishana, tan bifokke bouteu matibo."]], [["Ota taki tarar dilor hal-hokikot buza zaibo. Ar huno, toluare ḳaṭile zela oe, tumar dilo-o ola dukor sel hamaibo.”"]], [["Ou shomoe Hanna namor eḳzon beṭi manusho asla, tain Allar nobi. Tan bafor nam Fanuel, ar ḳandanor nam Ashir. Tan bout boeosh oigese, shat bosor zamair gor ḳoria hari,"]], [["sourashi bosor forzonto ṛaṛi halote asla. Tain Baetul-Mukaddosor bitre ruza raḳta ar dua ḳorta. Ebadot-bondegir maze rait-din ḳaṭaita, bare baroita na."]], [["Ṭik ou shomoe taino ono aia Allar shukria adae ḳorla. Ar zerar dilo ou asha asil, Alla Pake Zeruzalemre azad ḳorba, tarar logeo tain Isar befare batchit ḳorla."]], [["Moriom ar Iusufe Mabudor shoriot mafik hoḳol ḳam shesh ḳoria harle, tarar boshot baṛi Galil zilar Nasarot gaut gelagi."]], [["Nabalik Isar boeosh baṛilo, erloge tain shorilor bol ar ilim-aḳoleo mozbut oila. Allar rohomot to tan loge asil."]], [["Ihudi oḳolor Azadi Idor shomoe aile Isar ma-baf forti bosoru Zeruzalemo zaita."]], [["Isar boeosh zebla baro bosor, ou shomoeo hou reoaz mafik tara Zeruzalemo aila."]], [["Id shesh oia harle tara baṛit roana dila, oile Isa ou shomoe i dolor loge na gia Zeruzalemo roigela. Tan ma-bafe ikan ṭer faila na."]], [["Isao dolor bitre asoin mono ḳoria tara eḳdinor fot aguai gela. Gia tarar ḳesh-kuṭum ar logor manshor gese tallash ḳoria tanre faila na."]], [["Na faia tanre tukai tukai hirbar Zeruzalemo aila."]], [["Tin din tallash ḳoria tanre Baetul-Mukaddoso faila. Tara deḳla, tain moulana oḳolor loge boia tarar boean hunra, ar nanan musla zikaira."]], [["Ar zoto manshe tan mat hunla, tara hoḳoleu tan aḳoldari batchit hunia taijjub bonigela."]], [["Tan ma-bafeo tanre dekia ekkere somkigela. Mae tanre zikaila, “Futre, tumi amrar loge ita ḳorlae ḳene? Ami ar tumar bafe ḳoto fereshan oia tumare tukairam.”"]], [["Isae zuaf dila, “Tumitain ḳene amare tukairae? Zano na ni, ami to amar gaibi bafor gorou roite oibo?”"]], [["Tan ma-bafe i mator kunu bed buzla na."]], [["Bade tain baroia ma-bafor loge oia Nasaroto gela, ar tarar ḳota moto solla. Oile tan maʼe ita hokkolta dilo gatia raḳla."]], [["Ermaze Allar mohobbot, manshor maea, boeosh ar ilim-aḳole tain aste aste boṛo oila."]]], [[["Ruman bashsha Tibirio Ḳoisoror bashshair fonro bosor soler. Ou shomoe Fontio Filat asla tan odinor Ehudia zilar hakim, ar Herud asla Galil zilar raza, Herudor bai Filif asla Zituria ar Takuniti zilar raza, ar Lusanias asla Abilini zilar raza. Era hoḳolu asla Ruman bashshar odine."]], [["Ou amolor Ihudi zatir fordan imam asla, imam Hanon ar Kaeafa. Ṭik ou shomoe Zakariar fut Ehiar gese morubumi elaḳat Allae tan kalam nazil ḳorla."]], [["Teu Ehia nobie Zordan gangor ḳanda-ḳasar hoḳol ḳano gia toblig korla. Ḳoila, guna taki mafi faoar lagi touba ḳoria torikar gusol ḳora zorur."]], [["Ehia nobir befare Isaea nobir kitabo zela leḳa asil, tain oula ḳorla. Leḳa ase,"], ["Moru bumir maze eḳzone elan ḳorra,"], ["tumra malikor fot sohi ḳoro,"], ["tan solar rasta oḳol shida ḳoro."]], [["Faṛia hokkol nisa zaga boraṭ oibo,"], ["usa-nisa ṭillain homan ḳora oibo."], ["Teṛa-beḳa hoḳol fot shuza oibo,"], ["gat-gaṛa hoḳolta homan ḳora oibo."]], [["Ar duniar manshore toranir lagi"], ["Allae nazator ze usilla ḳorsoin"], ["tamam mansheu ita deḳba."]], [["Ehia nobir toblig hunia toubar gusol ḳorar niote zera ailo, tain erare ḳoila, “O hafor baichchain, asmani gozob aior dekia zan basanir fot tumrare ḳegie batai dilo?"]], [["Hasau zudi tumra touba ḳoria taḳo, te er folo deḳao. Mone mone ḳoio na, tumra Ibrahimor aolad. Huno, ami ḳoiram, Allae saile to ou fattor oḳol takiu Ibrahimor aolad banaita farba."]], [["Gasor guṛit to kuṛal lagailu ase. Ze gaso bala fol dore na, i gas ḳaṭia agunit falail oibo.”"]], [["Ita hunia manshe Ehiare zikaila, “Te amra kita ḳortam?”"]], [["Tain ḳoila, “Ḳeuror zudi duiṭa kurta taḳe, te zar nai tare eḳṭa deuk. Zar goro dan-saul ase, he-o oula bilauk.”"]], [["Ḳazna tulra ḳoezon toshildare toubar gusol ḳorat aia zikaila, “Murshid, amra kita ḳortam?”"]], [["Tain ḳoila, “Niom taki beshi ṭeḳa adae ḳorio na.”"]], [["Ḳoezon sifaieo zikaila, “Huzur, te amra kita ḳortam?” Tain ḳoila, “Ḳeurore zur-zulum ḳoria ba fando falaia kunta adae ḳorio na. Zarzir betone kushi roio.”"]], [["Manshe mone mone al-Mosir lagi bar saoat asil, Ehiare dekia tara kub asha ḳorlo, einu mono loe al-Mosi."]], [["Oile Ehiae tarare ḳoila, “Ami ḳali fanidi toubar gusol ḳoraiar, te amar bade zein toshrif anra, tain ama takio takkot-ala. Tan faor zutar fita gesa kular zukao ami nae. Tain aile Pak Ruh ar aguin dia tumrare gusol ḳoraiba."]], [["Tan kula to tan atou ase, maṛa deoa dan ou kuladi uaia hari dan nia ugaro tulba, ar susare omon agunit falai zalaiba, ze aguin kunudin nibe na.”"]], [["Ou laḳan aro bout nosiot ḳoria Ehiae manshor gese kush-ḳobri toblig korla."]], [["Oile Raza Herude bout nomunar ḳaraf ḳam ḳorae, ar tar bair bou Herudiare hanga ḳorae, Ehiae tare dushi shaibosto ḳorla."]], [["Erdae he tar hoḳol ku-ḳamor loge eoḳano baṛailo, he nobi Ehiare zelo haraililo."]], [["Ehia nobi zelo hamanir age, tan gese aia zebla bout manshe toubar gusol ḳorra, ou shomoe Isao ono aia tarar loge gusol ḳorla. Gusolor bade Isae zebla dua ḳorra, aḳtau Allar aroshor duar kuligelo,"]], [["ar Pak Ruh faror surot doria tan ufre nazil oila. Loge loge behesti ou aoazo huna gelo, “Tumiu amar ḳas maear zon, tumar ufre ami kub kushi.”"]], [["Onuman tish bosor boeoshor ḳalo Isae toblig kam shuru ḳorla. Manshe zanta tain Iusufor fua. Iusufor moe-murobbi oila,"]]], [[["Isa Pak Ruhe kamil oia, Jordan gango taki uṭia morubumit gelagi. Gia Pak Ruhur isharae eḳlaga sallish din morubumit gurila."]], [["Ar Iblis aia tanre forikka salailo. Ou sallish din eḳlagare ruza asla, kunuzat ḳana ḳaisoin na. Erbade tan feṭo buk laglo."]], [["Teu Iblise tanre ḳoilo, “Tumi zudi Ibnulla, Allar ḳas maear zon o, te ou fattorre ḳo na ruṭi oizito.”"]], [["Isae zuaf dila, “Allar kalamo batail oise, ḳali ruṭi ḳaileu manush base na.”"]], [["Bade Iblise tanre kub usa eḳ zagat loia gelo, nia hari eḳ foloḳe duniar tamam mulluḳ tanre deḳailo ar ḳoilo,"]], [["“I tamam mulluḳor bashshai ar zak-zomoḳ ami tumare dilaimu. Ita hokkoltar malikana amare deoa oise. Ami zare kushi tare ditam fari;"]], [["ḳali tumi amare soizda ḳorilao, teu i hokkolta tumar oizibo.”"]], [["Isae tare ḳoila, “Allar kalamo ase, Tumi ḳali afon Alla Mabudre soizda ḳorbae, ḳali tan ebadot ḳorbae.”"]], [["Teu he Isare loia Zeruzalem ṭauno gelo, gia fobitro kaba gor Baetul-Mukaddosor minarar ufre tane uba ḳoria ḳoilo, “Tumi zudi Ibnulla, Allar ḳas maear zon o, te deki sain, on taki fal dia lamat foṛo."]], [["Kitabo to leḳa ase,"], ["Allae tan firista oḳolre hukum diba,"], ["ar tara tumare basaiba."]], [["Tara nizor atdi tumare doriliba,"], ["zate tumar faot kunu fattoror suṭ na lage.”"]], [["Isae tare ḳoila, “Kitabo leḳa ase, Tumi tumar Alla Mabudre forikka ḳorat lagio na.”"]], [["Iblise tar hoḳol nomunar forikka shesh ḳoria, afatoto tan ges taki horia gelogi."]], [["Bade Pak Ruhur kudrote Isa Galil elaḳat gela, gia harle tan nam sairobae roṭigelo."]], [["Tain honor mosido mosido gia boean talim dila, teu hoḳol manshe tan tarif ḳorlo."]], [["Ar Isa hou Nasarot gaut aila, ze gaut tain huru taki boṛo oisoin. Ono aia tain nizor niom mafik Zummabare mosido gia kutba foṛat ubaila."]], [["Isaea nobir sohifaḳan tan ato deoa oilo. Tain kitab kulia ou aeat bar ḳorla, ze aeato leḳa ase,"]], [["Amar dilo Mabudor ruh boshot ḳoroin,"], ["tainu amare ḳelafoti dia bezisoin,"], ["gorib oḳolor gese kush-ḳobri zananir lagi."], ["Ar bondi oḳolor gese azadir ḳota,"], ["anda oḳolor gese souke deḳar ḳota,"], ["zerar ufre zulum or tarare basanir ḳota"], ["elan ḳorar lagi bezisoin."]], [["Ar ou ḳota elan ḳorar lagio bezisoin,"], ["oḳon Mabudor rohomot deḳanir shomoe oigese."]], [["Kutba tilaot ḳoria harle, tain kitabḳan aṭaia mosidor mutollir ato dia boila, mosidor hoḳol manshe tan bae dian dori sai roise."]], [["Tain ḳoila, “Asmani kitabor i aeat ḳanain, aiz afnara hunar loge logeu foligelo.”"]], [["Hoḳol manshe tan tarif ḳorlo, tan muk taki oto shundor boean hunia taijjub oigelo. Tara ḳoilo, “Ein Iusufor fua nae ni ba?”"]], [["Ermaze Isae tarare ḳoila, “Afnara nichoe amare ou silleḳ hunaiba, Ḍaktor sab, nizor bemar shifa ḳoro. Kofornaumo bule bout keramoti-muzeza deḳaiso, te oḳon nizor gauto ota deḳao na."]], [["Hunoukka, ami afnaintore hok kota ḳoiram, kunu nobireu tan nizor gaur manshe manoin na."]], [["Ar ikano hasa ḳota, Ilias nobir zomanat eḳlaga shaṛe tin bosor kunu meg oisil na, asta desho bezuita nidan asil. Hou shomoe to Israil desho bout ṛaṛi beṭin asla,"]], [["oile Ilias nobire era ḳeuror gese na bezia, ḳali Sidon deshor Sarifot gaur eḳ ṛaṛi beṭir gese beza oisil."]], [["Ar Aliasa nobir amolo Israil desho bout fosa-kushṭo bemari asla, oile era ḳeurore bala na ḳoria, ḳali Shiria deshor Namanre bala ḳora oisil.”"]], [["Ikan huniau mosidor shob manush gusae aguin oigela."]], [["Tara uṭia tanre ṭelia ḳedaia gaur bare loia gelo, gia gaur kunar ḳaṛa ṭillar ufre nia, dakkadi tole falaito sailo."]], [["Oile biṛor maz tone tain aṭia horia gelagi."]], [["Bade Isa Galil elaḳar Kofornaum ṭauno gela, gia Zummabare manshore oaz nosiot ḳorla."]], [["Tan oaz hunia manush taijjub oigela, tain to fura himmot-ala zonor laḳan talim dita."]], [["Hou mosido zinor asor-ala eḳ beṭa asil. He zure zure sillaia ḳoilo,"]], [["“O Nasarotor Isa, amrar gese ḳene aisoin? Amrare binash ḳorat aisoin ni? Ami zani afne ḳe, afneu Allar hou pak-fobitro zon.”"]], [["Isae tare damki dia ḳoila, “Chup, er bitor taki baroi za.” Zine loge logeu tare asaṛ mari hoḳolor mazḳano falaia, kunuzat ḳeti na ḳoria saṛia gelogi."]], [["Ita dekia manush taijjub bonia mata-mati lagaila, “Ita kita deḳlam? Tain himmot ar ḳemota ḳaṭaia zin oḳolre hukum dein, tarao deki baroia zaegi.”"]], [["Bade hinor hoḳol zagat Isar keramotir ḳobor roṭigelo."]], [["Mosid taki baroia tain Saimonor baṛit gela. Saimonor hoṛir kub beshi taf uṭsil, erdae hoḳole Isare kub minot ḳorla."]], [["Tain Saimonor hoṛir ḳandat ubaia tafre domoḳ dila. Domoḳor loge logeu tafe saṛidilo. Beṭie uṭia tarar memandarit lagla."]], [["Hainjabala manshe bout zator bemarire loia Isar gese aila. Isae tara hoḳolor gotro atai dia bemar bala ḳorla."]], [["Zinor asor-alao bout bemari asla, tarao bala oila. Zin oḳole zure zure sillaia ḳoila, “Afneu Ibnulla, Allar ḳas maear zon.” Oile tain itare damki dia muk bond ḳorla. Tarar to zana asil, tainu Allar oada ḳora hou al-Mosi."]], [["Biane uṭia hari, Isa hi gau saṛia eḳ nirai zagat aila. Manshe tanre tukai tukai tan daro ailo, aia minot-ḳajji ḳorlo zate tain tarar gese roin."]], [["Oile tain zuaf dila, “Ami aro bout zagat gia Allar bashshair kush-ḳobri toblig kora zorur, ou ḳamor lagiu Allae amare bezisoin.”"]], [["Bade tain asta Ihudi deshor mosidainto gia toblig korla."]]], [[["Eḳ din Isa Galil aoror faro uba asla, ou shomoe bout manush Allar kalam hunar lagi tan ḳandat aia ṭelaṭeli lagaila."]], [["Isae deḳla, aoror kinarao duḳan zalua nao lagail. Nao taki lamia zalua oḳole tarar zal doira."]], [["Isa gia Saimon namor eḳ zaluar nao-o uṭia tare ḳoila, naoḳan bashaia kisu fanit nibar lagi. Ḳoia tain nao-o boia manshore oaz nosiot ḳorat lagla."]], [["Nosiot bade tain zalua Saimonre ḳoila, “Naoḳan goin fanit neo ar zal falao.”"]], [["Saimone ḳoila, “Huzur, asta rait ḳoshṭo ḳoriao kunu mas faisi na, ta-o afnar ḳotae zal falairam.”"]], [["Zal falanir bade oto beshi mas zalo hamaila, masor ṭelae zal faṛizibar dosha."]], [["Ou tara shaijjor lagi logor naor zaluare ḍaḳ dila. Tara aia mas doria nao borilila, zalo oto mas hamaisil zen, masor bare duio nao ḍubuḍubu oigelo."]], [["Ita dekia, Saimon-Fitore Isar fao-o foṛia ḳoila, “Huzur, ami to gunagar manush, amar ges taki toshrif ḳan neukkagi.”"]], [["Ḳaron, oto mas dekia Saimon-Fitor ar tan logor hokkole taijjub bonigela."]], [["Saimonor logor zalua Zibudiar duio fua Iakub ar Hannaneo ita dekia taijjub oila. Teu Isae Saimonre ḳoila, “Ḍoraio na, oḳon taki ar mas nae, tumi Allar name manush dorbae.”"]], [["Bade tara nao loia kinarat aila, ar hokkolta toia Isar loge roana oigela."]], [["Eḳbar Isa eḳ gaut gela. Hou gaur eḳ beṭar asta gotor zuṛi nafaḳ fosa-kushṭo bemar asil. Isare dekiau he tan fao-o foṛia minot-ḳajji lagailo, “Huzur, afnar mone saile to amare ou nafaḳ bemar taki bala ḳorta farba.”"]], [["Isae at baṛaia tare soia ḳoila, “Oe, amio sairam, tumi pak saf o.” Ḳoar loge logeu tar bemar ḳomigelo."]], [["Bala oia harle Isae tare hukum dila, “Ita ar ḳeurore hunaio na, tumi gia ḳali imam sabre deḳao. Musa nobir shoriot mafik pak-saf oar lagi zela kurbani ḳora zorur, ou kurbani dileu manshe zaniliba, tumi bala oiso.”"]], [["Oile Isar ḳobor sairobae roṭigelo. Erdae tan mukor buli hunar lagi ar bemari oḳol bala oar niote, bout manush tan gese aila."]], [["Oile tain kunu na kunu nirai zagat gia hamesha dua ḳorta."]], [["Eḳdin Isa talim deoat asla, ou mozliso alim oḳol ar Forishi mozobor bout mullain boat asla. Tara Zeruzalem ṭaun, Galil ar Ehudia zilar nanan gauain taki aisoin. Isar maze Mabudor kudroti bol asil, ou boleu bemari oḳolre shifa ḳorta."]], [["Ermaze ḳoezon manshe eḳzon obosh bemarire folodi boia loia aila. Tara saila tare nia goror bitre Isar samne toita."]], [["Oile biṛor lagi goro hamanir fot faila na. Ou tara salor ufre uṭia, salor sani kulia folo shudda bemarire Isar samne manshor mazḳano lamai dila."]], [["Tarar imanor bol dekia Isae ḳoila, “Bai re, tumar guna maf ḳori dilam.”"]], [["Ikan hunia alim oḳole ar Forishi dolor mullainte mone mone ḳoila, “I manushgu ḳegu, he ola shiriki ḳorer? Ḳali Alla saṛa ar ḳeu guna maf ḳorto fare ni?”"]], [["Tarar dilor sinta Isae buzilila, buzia ḳoila, “Afnara ḳene ila sinta ḳorra?"]], [["Ami kunḳan ḳoa shuza, tumar guna maf ḳori dilam? Ba tumi uṭia aṭia tumar bisna loia baṛit zaogi? Kunḳan shuza?"]], [["Te oḳon afnara forman deḳoukka, i duniat guna mafir ḳemota ami Bin-Adomor ase.” Oḳan ḳoiau tain bemari beṭare ḳoila, “Oba, ami tumare ḳoiram, uṭo, tumar ḳeta-balish loia baṛit zaogi.”"]], [["Ḳoiteu hi bemari beṭa hoḳolor samne ubaia, tar ḳeta-balish loia Allar tarif ḳori ḳori nizor baṛit gelogi."]], [["Ita dekia hoḳol taijjub bonia, Allar tarif ḳori ḍorai ḍorai ḳoila, “Aiz ita kizat keramoti ḳam deḳlam.”"]], [["Bade Isa bare gela, gia toshil ofiso Lebi namor ek kazna tulrare boat deḳla. Dekia tare ḳoila, “Ao, amar ummot o.”"]], [["Daot huniau Lebie tan hoḳolta falaia Isar loge oia roana dilaila."]], [["Bade Lebie tan nizor baṛit Isar lagi boṛo ek kaoa-daoar bebosta ḳorla. Tarar loge bout gushkur ḳazna tulra ar aro manush ḳaoat boila."]], [["Teu Forishi ar tarar dolor alim oḳole na-kush oia Isar shagrid oḳolre ḳoila, “Tumra ḳazna tulra ṭogbaz ar naforman oḳolor baṛit ḳana-fina ḳao ḳene?”"]], [["Isae tarare zuaf dila, “Bala manshor lagi to ḍaktoror zorur nai, oile bemari oḳolor lagi zorur ase."]], [["Te amio forezgar oḳolre daot deoat aisi na, ḳali gunagar oḳolre daot deoat aisi, zate tara touba ḳoroin.”"]], [["Bade hou alim ar Forishi oḳole ḳoila, “Ehiar shishio oḳole hamesha ruza raḳoin, dua ḳoroin, ar Forishir shishio oḳoleo ola ḳoroin, te afnar shishio oḳole kunu shomoeu ḳani bad dein na ḳene?”"]], [["Isae zuaf dila, “Nosha loge taḳle logor boiratire kunu ufash raḳa zae ni?"]], [["Oile omon eḳ din aibo, zebla noshare tarar ges taki neoa oizibo. Hou shomoe tara ruza raḳba.”"]], [["Isae tarare talim dibar lagi ou misal hunaila, ḳoila, “Noea kurtar ṭukra siṛia, ḳeu furan kurtat tali dey na. Ila ḳorle to noeaṭao nosṭo oibo, ar noea ḳafoṛor tali to furan ḳafoṛor loge milto-o nae."]], [["Furan samṛar tolit ḳeu taza anguror rosh bore na. Borle ou taza roshor fafe toli faṭia rosh ar toli duiota borbad oe."]], [["Taza rosh noea tolit toite oe."]], [["Ar anguror furan rosh ḳaia harle, kunu manshe noea rosh ḳaito sae na. Tara ḳoin, furantau moza.”"]]], [[["Eḳ Zummabare Isa gom ḳetor ailedi aṭia zaira. Ou shomoe tan shagrid oḳole gomor soṛa siṛia ato goshi goshi ḳaira."]], [["Ita dekia Forishi mozobor ḳoezone ḳoila, “Musa nobir shoriot mafik to Zummabare zekunu ḳam ḳora haram, te tumra i danor soṛa siṛirae ḳene?”"]], [["Isae zuaf dila, “Te Daud nobi ar tan logor hoḳolor zebla buk lagsil, hi shomoe tara kita ḳorsla, ita afnara foṛsoin na ni?"]], [["Tain nize Allar goro hamaia fobitro ruṭi ḳaisla, ar tan logor oḳolreo ḳaoaisla. Ashole ḳali imam oḳol saṛa ar ḳeu i ruṭi ḳaoa zaiz asil na.”"]], [["Bade Isae tarare ḳoila, “Huno, ami Bin-Adomu Zummabaror malik.”"]], [["Aroḳ Zummabare Isa mosido gia oaz nosiot ḳorat asla. Hono eḳ bemari beṭa asil, tar ḍainor at bemare hukai gese."]], [["Moulana ar Forishi dolor manshe Isare fando falaita ḳori bana tukanit asla. Tara deḳta saila, zummar din tain ḳeurore bala ḳoroin ni, ḳorle tanre dushi banaita farba."]], [["Isaeo tarar dilor ku-motlob buzilila. Buzia tain hukna at-ala beṭare ḳoila, “Oba, tumi aia hoḳolor samne ubao sain.” Teu beṭa aia ubailo."]], [["Isae tarare zikaila, “Ami afnaintore eḳan ḳota zikairam, Zummabare kun ḳam ḳora zaiz, bala ḳam na bad ḳam? Zan basani, na zanor binash ḳora?”"]], [["Bade tain sairo galar hoḳolor bae saia hou beṭare ḳoila, “Tumar atḳan baṛao.” Beṭae tar at baṛailo, ar furafur bala oigelo."]], [["Ita dekia hou mulla oḳolor kub gusa uṭlo. Tara foramish salaila, Isare ḳemne tamail zae."]], [["Bade Isa dua ḳorar lagi eḳ faṛo uṭila, ar asta rait Allar gese dua ḳorla."]], [["Biani bala tan shagrid oḳolre ḍakia ḳandat anla, erar mazor baro zonre fosond ḳoria, tan ḳas sahabi banaila."]], [["Ou barozon oila,"]], [["Ermaze Isae tan sahabi oḳolre loia ufre taki lamia faṛor feṭo homan eḳ zagat aia ubaila. Hino tan bout ummot dola oisla, Zeruzalem ṭaun ar Ehudia zila taki, doriar faror Shur ar Sidon elaḳa takio dol bandi bandi manush aisla."]], [["Tara tan boean hunar kiale ar bemar taki shifa oar niote aila. Ar zarar ufre zinor asor asil, tarao bala oila."]], [["Hoḳol mansheu tanre at dia soito sailo, ḳaron tan bitor taki kudroti shokti baronie, era hoḳolor bemar ḳomsil."]], [["Teu Isae afon shagrid oḳolor bae saia ḳoila,"], ["“Tumra zera gorib tumrau ḳofali,"], ["Allar bashshai to tumrar lagiu."]], [["Tumra zoto zonor feṭo buk ase,"], ["tumrau ḳofali,"], ["tumra feṭ boria ḳaibae."], ["Tumra zera ḳandirae tumrau ḳofali,"], ["bade to ashibae."]], [["“Tumrau ḳofali, zebla Bin-Adomor dae manshe tumrare ginnae, gau taki basia ekgori ḳore, bodnam gae, ar tumrar nam hunle mukor tu falae."]], [["Ila ḳorle tumra kushi oio, furtie nasio, ḳaron behesto tumra bout boṛo puruskar faibae. Zano ni, ou naforman oḳolor baf-dadainteo Allar nobi oḳolor ufre ola zulum ḳorta."]], [["“Haere doni oḳol,"], ["tumrar shuk to duniatu ḳamailirae."]], [["Haere feṭ boria ḳaura oḳol,"], ["tumrao buke soṭfoṭ ḳorbae."], ["Haere hae zera oḳon ashirae,"], ["tumra ḳanda-ḳaṭi ar ahazari ḳorbae."]], [["Haere hae, manshe zebla tumrar shunam gae,"], ["zano ni, ota manshor baf-dadainteo"], ["agor amolor bonḍo nobi oḳolor"], ["ola shunam gaito."]], [["“Tumra zotozon amar torikae soltae sao, ami tumrare ḳoiram, tumra zarzir dushmonreo mohobbot ḳorio. Zera tumrare ginnae, tumra tarar balai ḳorio."]], [["Zera tumrar lagi lannot mange, tumra tarar lagi rohomot saio. Ar zera tumrar bodnam ḳore, tumra tarar lagi dua ḳorio."]], [["Ze tumar eḳ galo soṛ mare, tare aroḳ gal fatia dio. Ze tumar saddor ḳaṛia nito sae, tare kurtao kulia dio."]], [["Zara tumar gese sae, tarare dio. Ḳeu tumar kunu siz nilegi, tar gese ar firot saio na."]], [["Huno, tumra manshor ges taki zelaḳan bebohar faitae sao, tumrao hoḳolor loge ou laḳan bebohar ḳoro."]], [["“Zara tumrare maea ḳore, tumra zudi ḳali tarareu maea ḳoro, te tumra bahba faitae kila? Ila to naforman oḳoleo eḳe-oinnore maea ḳore."]], [["Ar zara tumrar balai ḳore, tumra zudi ḳali tarar balai ḳoro, te bahba faibae kila? Naforman oḳoleo to ila ḳore."]], [["Ze manshor ges taki tumra ḳorzo faibar asha ase, tumra zudi ḳali tareu ḳorzo deo, te kila bahba faibae? Naforman oḳoleo eḳe-oinnore ila ḳorzo dey, he asha ḳore bifodo foṛle he-o hon taki ḳorzo faibo."]], [["Te ami tumrare ḳoiram, tumra zarzir dushmonreo maea ḳorio, tarar balai ḳorio. Bodla faoar asha na ḳoria ḳorzo dio, teu tumrar lagi boṛo boḳshish ase. Tumra Alla Pakor aolad bonbae. Tain to nimoḳ-haram ar ḳaraf manshoreo doya ḳoroin."]], [["Tumrar niraḳar baf zela doyal, tumrao olan doyal o."]], [["“Manshor bisar ḳorio na, teu tumrao bisaror daṛo foṛtae nae. Ḳeurore dushi shaibosto ḳorio na, teu tumrao dushi oitae nae. Maf ḳoria dio, teu tumrao mafi faibae."]], [["Dan-ḳoerat deo, teu tumrareo deoa oibo. Manshe zatai zatai boria ania tumrar gaṭit bandia diba. Tumra zela mafia dibae, tumrar lagio ola mafa oibo.”"]], [["Bade Isae tarare ou kichcha hunaila, “Eḳ andae kunu aroḳ andare fot deḳaito fare ni? Te duiozonu gato foṛto nae ni?"]], [["Shagrid ustad taki boṛo nae, oile ze shagride furafur talim loe, he-o ustador laḳan bonizae."]], [["Tumar bair sokut guṛa hamaise oḳanu deḳrae, oile nizor souko gasor seli ase ita deḳrae na?"]], [["Tumar sokut seli hamaise ikan na saia tumar baire kila ḳoibae, baisab, tumar souko ze guṛa foṛse, ao, ogu bar ḳoria dei. Tumar nizor sokur seliu to deḳrae na. O bonḍo, foela tumar nizor souk taki seli horao, teu bair souk taki guṛa bar ḳorat lagle bala ḳori deḳtae farbae."]], [["Bala gase to mondo fol dore na, ar mondo gase bala fol dore na."]], [["Fol dekia gas sina zae. Manshe to rifuzi lot taki boṛoi faṛe na, ba sutra gas taki angur faṛe na."]], [["Bala manshor dilor nek banḍar taki balai baroe, ar bod manshor bod dil taki bodu baroe. Manshor dilor banḍaro zeta zoma ase, ota takiu to zobanor buli baroe."]], [["“Tumra ḳene amare ḳali huzur huzur ḳoirae, otoso ami zeta ḳoi, ita mano na?"]], [["Amar ḳandat aia amar boean hunia ze zone amol ḳore, he ḳar laḳan, ami tumrare ḳoiram."]], [["He ou manshor laḳan, ze gor bananir niote goin ḳori maṭi kudia mozbut ḳori goror kuṭi banailo, bade boinna ailo ar fanir fute ou gorre ṭelilo, oile ikan loṛaito farlo na, ikan to mozbut ḳori banail."]], [["Ar amar boean hunia ze zone amol na ḳore, he ou laḳan manush, zegie gat na kudia ḳali norom maṭir ufre gor banailo, bade banor futor dakkae tar gor foṛia bangia surmar oigelo.”"]]], [[["Isae tan boean shesh ḳoria manshor ges taki bidae loia Kofornaum ṭauno gelagi."]], [["Hino Ruman sifair eḳ subedaror gulam bemar foṛia morar foti oigesil, subedar sabe i gulamre kub maea ḳorta."]], [["Tain Isar ḳobor hunia ḳoezon Ihudi murobbire Isar gese faṭaila, tan gulamgure bala ḳorta sufarishor lagi."]], [["Murobbi oḳol aia Isare minot-ḳajji ḳori ḳoila, “Sab, ze zone amrare afnar gese faṭaisoin tan gulamor lagi minot ḳortam, ein asholeo doya faoar laḳ."]], [["Tain bideshi oileo amrar Ihudi zatire kub maea ḳoroin. Amrar mosid ḳano tain banai disoin.”"]], [["Isa tarar loge oia roana dila, tain subedaror baṛir ḳandat aiteu subedare nizor dust oḳolre faṭaia zanaila, “Huzure ar ḳoshṭo ḳoroin na zanu, afnar moto zone amar baṛit toshrif anra, ami to itar laḳ nae."]], [["Afnar samne ubanir zoiggo-o ami nae, erdae ami airam na. Te afne ḳali zobandi ḳoileu, amar gulamor bemar shifa oizibo."]], [["Afne to buzra, ami amar kamanḍaror hukume soli, oula amar sifai oḳolo amar hukume soloin. Ami era eḳzonre ao ḳoile ae, zao ḳoile zae, amar gulamre ou ḳam ḳoro ḳoile, he ḳore. Te afneo ola ḳali mukdi ḳoileu, hoḳoltae manbo.”"]], [["Ikan hunia Isa ekkere taijjub bonigela, dole dole zoto manush tan ḳore oia aoat asil, erar bae firia ḳoila, “Ami tumrare ḳoiram, i subedar to bidormi Ruman manush, oile amar Boni Israilor mazeo to oto mozbut imandar ami kunuḳano deḳsi na.”"]], [["Hasau subedare zarare faṭaisla, tara goro aia deḳla, hi gulamor bemar ḳomigese."]], [["Tuṛa ḳoe din bade Isae tan shagrid oḳol ar aro bout manush loia Naein namor eḳ gaut aila."]], [["Tain zebla hou gaut aia hamaira, ou shomoe manshe ḳoraro ḳori eḳ moiot loia zaira. I moiot asil eḳ ṛaṛi beṭir eḳmatro fua. Gaur bout manush ou ḳoraror loge asla."]], [["Ou ṛaṛi beṭire dekia Isar dilo doya hamailo, tain ḳoila, “Ogo, ḳandio na.”"]], [["Ḳoia tain ḳoraror ḳandat gia ḳoraro soila, teu moiot boia neura beṭain ubai gela. Isae ḳoila, “O beṭa, ami ḳoiram, tumi uṭo.”"]], [["Teu hi murda beṭa uṭia boigelo, boia mat-ḳota matilo. Isae tare tar maʼr ato shomzai dila."]], [["Ita dekia hoḳolor bitre ḍor hamaigelo. Tara ḳoila, “Subhan Alla, eḳzon mohan nobie amrar maze toshrif anchoin, Allae meherbani ḳoria tan bonda oḳolor bae souk firaisoin.”"]], [["Isar ou keramotir ḳota asta Ehudia zilat ar ash-fash hokkol zagat mashur oigelo."]], [["Ehia nobir shagrid oḳol gia ou hokkolta Ehiare zanaila."]], [["Ou Ehiae tan duizon shagridre Isar gese faṭaila. Tara aia Isare ḳoita, “Huzure ḳoisoin amra zania zaitam, zein toshrif anar ḳota, afneu hein ni? Na amra ar ḳeuror lagi bar saitam?”"]], [["Teu duio shagrid aia Isare ḳoila, “Ehia nobie amrare faṭaisoin, afnare zikaitam, zein toshrif anar ḳota, afneu hein ni? Na amra ar ḳeuror lagi bar saitam?”"]], [["Ṭik ou shomoe Isae bout manshore bemar-azar ar zin-butor asor taki bala ḳorla. Bout andareo deḳar ḳemota dila."]], [["Ota ḳoria harle Ehiar duio shagridre Isae ḳoila, “Tumra zaogi, tumra ono aia nizor souke zeta deḳlae ar hunlae, ota gia Ehiare zanao. Tanre ḳoio, andaeo souke deḳra, lengṛa oḳole aṭira, fosa-kushṭo bemari bala oira, ḳaluaeo hunra, murda manush zinda oira, ar gorib oḳolor geseo Allai kush-ḳobri toblig kora or."]], [["Ar erau ḳofali manush, amar befare zerar dilo kunu bada na fae.”"]], [["Ehiar shagrid oḳol gia harle, Ehiar befare Isae manshore ḳoila, “Tumra morubumit kita deḳat geslae? Batashe loṛe-soṛe ota ḳagṛa-bon deḳat geslae ni?"]], [["Na, kita deḳat geslae? Shundor ḳafoṛ finno-o kunu manshore ni? Zera dami dami ḳafoṛ findia zak-zomok kore, ar shukirta din ḳaṭae, tara to razbaṛit taḳoin."]], [["Te tumra kita deḳat geslae? Kunu nobire deḳat geslae ni? Oe, hasau ami tumrare ḳoiram, i Ehia to ḳali nobi nae, nobi takio boṛo zon."]], [["Ein to hou zon, zen ḳota asmani kitabo leḳa ase,"], ["Huno, tumar age beziar ami"], ["amar fegambor,"], ["ein gia ṭik-ṭak korba"], ["tumar solar fot."]], [["Te ami tumrare ḳoiram, asta duniar kunu Adomu Ehia taki boṛo nae. Oile Allar bashshair hoḳol taki huru zono, Ehia taki mohan.”"]], [["Shomazor hoḳol doronor am manshe ar gushkur ḳazna tulra oḳoleo Ehiar toblig hunla, tara toubar gusol ḳoria Alla Pakre hok-insafḳari hishabe manla."]], [["Oile Forishi dolor manshe ar moulana oḳole Ehiar gese toubar gusol na ḳoria, tarar befare Alla Pakor ze kial asil, itare kunu dam dilo na."]], [["Teu Isae hirbar ḳoila, “Ḳo sain, oḳon i zomanar manshore ami kitar loge tulona ḳortam? Tara ḳar laḳan?"]], [["Tara to omon hurutar laḳan, zetae bazaro boia eḳe-oinnore ḍakia ḳoe,"], ["Bashi to bazailam dust tumrar lagia,"], ["tumra ḳeu nasilae na bashi hunia."], ["Mattomor zari-gan gailam amra shobe,"], ["ḳandilae na tumra ḳeu mattomor shure."]], [["Te Ehia nobi aia hari bat-ruṭi ar anguror shorbot na ḳaoae, tumra ḳoilae tanre bute dorilise."]], [["Ar Bin-Adom aia ḳana-fina ḳorra dekia tumra ḳoirae, deḳrae ni, i beṭa to feṭua ar modkur. He gushkur ḳazna tulra ar naforman manshor loge dusti ḳore."]], [["Ta-o aḳol ḳaṭaia zera sole, tarar sal-cholon takiu forman mile, aḳolu oilo ḳaṭi-nikut siz.”"]], [["Forishi dolor eḳzon manshe Isare tan baṛit ḳanir daot dila, Isa ou baṛit gia ḳanit boila."]], [["Oile ou gaut ek kobis beṭi asil. Isa ono daoto aisoin hunia hou ḳobis beṭie dami eḳ fattoror boeamo ḳori ator loia ono ailo."]], [["Aia Isar fison galabae tan faor ḳandat ubaia, ḳandia soukor fanidi tan faor fata bizaililo. Bade tair matar suldi fao fusia dilo, faor maze hunga dite dite ator maḳailo."]], [["Ita dekia Isare zein daot disla, ein mone mone ḳoila, “I beṭa kunu nobi oile to emneu buzlo one i beṭi ḳegu, igu ḳoto boṛo ḳobis gunagar beṭi.”"]], [["Isae tare ḳoila, “Saimon, tumar loge amar kisu ḳota ase.” Saimone ḳoila, “Ḳoukka huzur.”"]], [["Isae tanre ḳoila, “Mone ḳoro, eḳ mazonor ges taki duizon manshe kisu ṭeḳa ḳoroz nisil, eḳzone fas-sho, aroḳzone foinchash dinar."]], [["Tarar ḳeuroru takkot asil na i ṭeḳa firot deoa, teu mazone era duio zonre maf ḳori dilaila. Oḳon ḳo sain, era kun zone mazonre beshi bala faibo?”"]], [["Saimone ḳoila, “Amar mone ḳoe, zar beshi ṭeḳa maf deoa oise.” Isae ḳoila, “Tumi ṭiku ḳoiso.”"]], [["Teu Isae ou beṭir bae saia ḳoila, “Saimon, ou beṭigur bae kial ḳoro ar huno, ami tumar goro aia harle tumi to amare fao doaro fani diso na, oile tair soukor fanidi amar fao bizaia, matar suldi fusia dise."]], [["Tumi to amar loge ainja ḳori doria hunga diso na, oile deḳrae ni ami tumar baṛit hamanir bad oneu tai amar faot hunga deoatu ase."]], [["Tumi kunuzat tazim ḳori amare aguai ancho ni? Oile tai amar faot ator ḍalia tazim ḳorse."]], [["Te ami tumare ḳoiram, tai beshi maea ḳorse ḳori buza zar, tai boṛo gunagar oileo gunar mafi faise. Zar tuṛa guna maf ḳora oe, he tuṛa maea ḳore.”"]], [["Bade Isae beṭire ḳoila, “Ogo, tumar tamam guna maf ḳora oise.”"]], [["Zara Isar loge ḳanit boisla tara mone mone ḳoila, “Ein ḳe, zein gunao maf ḳorilain?”"]], [["Isae hi beṭire ḳoila, “O beṭi, tumar imanor boleu tumi nazat failae, oḳon shanti oia baṛit zao.”"]]], [[["Bade Isae ou barozon sahabire loia gaue gaue, ṭaune ṭaune, guria Allar bashshair toblig korat roila."]], [["Tarar loge ḳoezon beṭino asla. Ou beṭin zinor asor ar bout zator bemar taki bala oia tan log dorsla, erar nam oilo, Mogdilini Moriom, en ges taki shatgu zin saṛail oisil,"]], [["Raza Herudor uzir Kuzair bou Shuhana, Shushana ar aro bout beṭin asla. Ou beṭinte tarar nizor samana dia Isa ar tan shagrid oḳolor ḳoros-fati salaita."]], [["Bade zebla nanan zaga taki bout manush aia Isar gese dola oila, ou shomoe tain ek kichcha hunaila."]], [["Tain ḳoila, “Eḳ giroste danor zala bain deoat gelo. Gia bain deoar bala kisu zala ailor maze foṛigelo, manshe faodi uṛia i zala nosṭo ḳorillo, ar fakinteo aia ḳaililo."]], [["Girostor kisu zala hukna-shokto maṭir ufre foṛlo, itae ali oileo heshe rosh na faia hukaia morigelo."]], [["Kisu zala bon-zonglar maze foṛlo, i zalae ali fuṭleo itare bon-zonglae zatia dorlo."]], [["Oile kisu zala bala zomino foṛlo, i zalae bala dan oilo, ar eḳ-sho gun beshi dan dorlo.”"], ["Ou kichcha ḳoiau tain zure zure ḳoila, “Zar ḳan ase, he hunouk.”"]], [["Shagrid oḳole aroz ḳorla, “Huzur, i kichchar mani kita?”"]], [["Tain ḳoila, “Allar bashshair gufon rohoisho zanar eḳtiar ḳali tumrare deoa oise, oile baki manshor gese to ita kichchar laḳan ḳoiram, zate tara dekiao na na deḳe, huniao na buze."]], [["“Te i kichchar mani oilo, i danor zala oilo Allar kalam."]], [["Ailor maze foṛa zaladi buzail oise, zera Allar kalam hune, bade Iblise aia tarar dil taki ita ḳaṛia neygi. Iblise sae na manshe iman ania nazat hasil ḳorouk."]], [["Ar hukna-shokto maṭir ufre foṛa zaladi buzail oise, zara i kalam besh kushi oia hune, oile kalame tarar dilo balamonte zoṛ ḳore na. Erdae i iman tuṛa ḳoedin ṭike, kunu forikkat foṛleu tarar iman kuailae."]], [["Bon-zonglat foṛa zaladi buzail oise, zera imanor daot hune, oile duniabi dandat foṛia don-samanar lalos, ar aram-aishor bae saia ita faurilae. Erdae tarar zindegit kunu bala fol dore na."]], [["Bala zomino foṛa zaladi buzail oise, zera hok ar sohi dile Allar kalam hune, hunia nizor dilo balamonte gatia raḳe, ar imane mozbut roia zindegit bala fol dore."]], [["“Kunu manshe lem zalaia hari sokir tole toe ni ba ṭukridi gurilae ni? Nichoe na, tara gasar ufre toe, zate goror bitre for deḳa zae."]], [["Te ila gaibi kuntau nai zeta zair oito nae. Ila lukailo kunta nai zeta ḳeu hunto nae ba zanto nae."]], [["Erdae tumra kila hunrae kial ḳorio, zar ase tare aro deoa oibo, ar zar nai, tar zeta ase bolia he mone ḳorer, otao neoa oizibo.”"]], [["Ermaze Isar ma ar baiain tan gese aia azila, oile biṛor lagi tara ḳasat aita farla na."]], [["Teu eḳzon manshe aia Isare ḳoila, “Afnar ma ar baiain afnar loge deḳa ḳorat aia bare ubai roisoin.”"]], [["Isae zuaf dila, “Amar ma-bai to erau, zera Allar kalam hunoin ar amol ḳoroin.”"]], [["Eḳdin Isa ar tan sahabi oḳol gia nao-o uṭla, uṭia tain sahabi oḳolre ḳoila, “Ao, amra aoror hofaro zai.” Teu sahabi oḳole nao bashaila."]], [["Nao soltir maze Isa gumai gela. Aḳtau aoror maze omon tufan ailo, tufane naot fani hamaia borizar, tara deḳla boṛo mosibot aise."]], [["Sahabi oḳol Isar daro gia tane hozag koria ḳoila, “Huzur, huzur, amranu moriziram.” Isa uṭia fanir ḍeu ar batashre damki dila. Loge logeu ḍeu ar tufan tamia hoḳolta tir oigelo."]], [["Isae tarare ḳoila, “Ou ota ni tumrar iman?” Tara ḍoraia taijjub oia eḳe-oinnore ḳoila, “Ein ashole ḳe, deḳrae ni batashe ar fanieo tan hukum mane?”"]], [["Isae tan sahabi oḳol loia Galil aor faroia Zerashini elaḳat gela."]], [["Gia hari tain nao taki lamla, ou shomoe hou gaur zinor asor-ala eḳ beṭa tan gese ailo. Zinor fale asor ḳorae he bout din dori lemṭa, ar kunu baṛi-goro roito na, ḳali ḳobrostano roito."]], [["Isare dekiau he sillaia uṭlo, tan samne foṛia zure zure ḳoilo, “O Allar ḳas maear zon, afne ḳene amar ino toshrif anla? Meherbani ḳori amare satain na zanu.”"]], [["Ikan ḳoar ḳaron oilo, Isae hi zinre hukum disla ou beṭare saṛia zaoar lagi. I zine tare bout din taki asor ḳorsil, beṭare ḍanḍa-beṛi ar shikoldi bandia raḳleo, he ita siṛilito, hou zine tare nirai zagat nitogi."]], [["Isae tare zikaila, “Tor nam kita?” He ḳoilo, “Fouz fal” ḳaron tara bout zin eḳloge asil."]], [["Teu hi fouz fale Isare minot-ḳajji ḳoria ḳoila, tain zanu tarare roshatole na gaṛoin."]], [["Hino faṛor eḳ galat boṛo eḳ shuoror fal asil. Fouz fale tanre minot ḳoria ḳoila, tarare hou shuoror bitre hamanir izazot dita. Tain izazot dila."]], [["Ou tara hi beṭare saṛia shuoror bitre gia hamailo, ete shuoror fal faṛor ḍaledi douṛia gia aoror fanit buṛia morla."]], [["Ita dekia shuoror raḳal oḳol douṛia gia ṭauno ar gaue gaue ḳobor dilo."]], [["Ḳobor faia sairobae tone manush aila, aia deḳla, ze beṭar log taki fouz fal baroia gesoin, he furafur bala oia ḳafoṛ-sufoṛ findia Isar faor ḳandat boiroise. Dekia tara somki gela."]], [["Ar ou goṭona goṭite zera deḳsil, tara hoḳol manshore hunaila, i beṭa kila bala oise."]], [["Hunia Zerashini elaḳar hoḳol manush ḍoraigela. Ḍoror suṭe tara Isare minot-ḳajji ḳoria ḳoila, tain tarar ges taki toshrif nitagi. Teu Isa nao-o uṭia hirbar Galilo aila."]], [["Oile ze beṭare zine dorsil, he aroz ḳorlo tan loge roibar lagi. Isae tare oḳan ḳoia baṛit faṭai dila,"]], [["ḳoila, “Tumi tumar baṛit zao, ar Allae tumar lagi ze kudroti ḳam ḳorsoin, ota gia ḳo.” Teu he gelogi, gia ṭaunor hoḳol manshore zanailo, Isae tar lagi oto boṛo ḳam ḳorsoin."]], [["Isa Galilo aia harle hinor manshe kushi oia tanre ḳobul ḳorla, tara tan lagi bar saoat asil."]], [["Ou shomoe Zaeir name mosid komiṭir eḳ motolli aia Isar fao-o foṛia minot lagaila, huzurre tan baṛit nibar lagi."]], [["Ḳaron tan eḳmatro fuṛi sorḳato asil, fuṛir boeosh baro bosor. Isa zebla ou baṛit zaibar lagi roana dila, manshe aia tan sairobae biṛ ḳoria ṭelaṭeli lagaila."]], [["Biṛor maze eḳ beṭi manusho asla, ein baro bosor doria mashik bemari. Tan hoḳol don-samana ḍaktoror tole kuaiao bala oita farsoin na."]], [["Tain Isar ḳoredi aia Isar saddoror kunat soar loge logeu tan bemar ḳomigelo."]], [["Teu Isae zikaila, “Amare ḳe soilo?” Ḳeu shikar na ḳorae Fitor ar tan logor manshe Isare ḳoila, “Huzur, afnar sairobae ḳoto manshe ṭelaṭeli ḳoria afnar gat lager.”"]], [["Oile Isae ḳoila, “Ḳeu amare soise, ḳaron ami buzram, amar bitor taki gaibi bol baroise.”"]], [["Ou beṭie zebla deḳlo dora foṛigese, tai ḳafi ḳafi Isar samne aia tan fao-o foṛia hoḳolor samneu ḳoilo, ḳene tai Isare soisil ar kilan loge logeu bala oigese."]], [["Isae beṭire ḳoila, “Mai go, tumi ekin ḳorso ḳori bala oiso. Oḳon shantie baṛit zao.”"]], [["Isae ota matira, omon shomoe mosidor motollir baṛi taki ḳobria aia tanre ḳoilo, “Sab, afnar fuṛi dunia taki gesoingi, te huzurre ar ḳoshṭo dibar ḳam nai.”"]], [["Ikan hunia Isae ḳoila, “ḍoraio na, ḳali ekin ḳoro. Deḳbaene, tai bala oizibo.”"]], [["Isa hou baṛit gela, gia Fitor, Hannan, Iakub ar fuṛir ma-baf saṛa oinno ḳeurore goror bitre hamaite dila na."]], [["Hoḳole zebla fuṛir lagi ḳanda-ḳaṭi ar ahazari ḳorra, ou shomoe Isae ḳoila, “Ḳandio na-re, tai to morse na, gumar.”"]], [["Ikan hunia tara tanre siṛaila. Tara hoḳoleu zanto fuṛi morigese."]], [["Teu Isae fuṛir ato dori ḍaḳ dila, “Mai go, uṭo.”"]], [["Loge logeu fuṛir zan firot ailo. Tai uṭia boigelo. Isae ḳoila, fuṛire kunta ḳaibar dita."]], [["Fuṛir ma-baf ekkere taijjub bonigela. Bade Isae ḳoila, “Huno, ita ḳeurore hunaio na.”"]]], [[["Bade Isae hou barozon sahabire eḳano dola ḳorla, tarare hoḳol zator zin-but saṛani, bemarire bala ḳorar izazot ar ḳemota dila."]], [["Bade tain Allar bashshair toblig ar bemarintore shifa ḳorat erare faṭaila."]], [["Tain ḳoila, “Tumra fotor lagi laṭi, gaiṭ-buski, ḳani-kuraki, ṭeḳa-foesha, ba duiṭa kurtao loge nio na."]], [["Kunu gaut gele tumra ze baṛit hamaibae, ou baṛitu roio, ar on taki hirbar bidae oio."]], [["Manshe zudi tumrare zaga na dein, te hon taki baroibar age tumrar faor duil fusia falaio, ou duileu tarar bifokke shakki dibo.”"]], [["Sahabi oḳol roana oia gaue gaue gia, Allar kush-ḳobri toblig ar bemarintore shifa ḳorat lagla."]], [["Raza Herude Isar ou ḳam-ḳazor ḳobor hunia kub gabṛi gela. Kunu kunu manshe tanre ḳoila, Ehia nobi hirbar zinda oia uṭi gesoin."]], [["Ar kunu kunu zone ḳoila, Ilias nobie doroshon disoin. Hirbar ḳeu ḳeu ḳoilo, furana zomanar kunu nobi zinda oia aisoin."]], [["Teu Herude ḳoila, “Ami nizeu to Ehiar mata ḳaṭaisi, te ou zeta hunram, ein ashole ḳe?” Erdae Herude Isare deḳar kial oilo."]], [["Isae ze barozon sahabire tobligo faṭaisla, tara firia aila. Aia tanre zanaila, tobligi soforo kita kita ḳorsoin, ou tain erare loia kub niribili halote Baet-Soeda namor eḳ gaut gela."]], [["Oile manshe i ḳobor hunia dole dole Isar ḳore oia roana dilaila. Tain erare kushi mone ḳobul ḳorla. Tarar gese Allar bashshair boeani toblig korla, ar zeta bemarir bemar shifa oa zorur asil, tain erare shifa ḳorla."]], [["Hainjabala hou barozon sahabi aia Isare ḳoila, “Huzur, amra ze zagat asi, ikan kub niribili zaga. Te ota manshore bidae dilaukka, tara daro ḳasor gaut gia raitkur taḳa-ḳaoar bebosta ḳorouk.”"]], [["Isae zuaf dila, “Tumra tarare ḳana ḳaoao.” Tara ḳoila, “Amrar gese to ḳali fasḳan ruṭi, duiṭa biran mas ase, ar kunta nai. Te amra bazaro gia erar lagi ḳana loia antam ni?”"]], [["Isae ḳoila, “Erare foinchash-zon, foinchash-zon ḳori boai deo.” Ino ḳali beṭa manushu asla fas azaror laḳan."]], [["Teu sahabi oḳole tarare boaila."]], [["Isae ou fasḳan ruṭi ar duio mas loia asmanor bae saia Allar shukria adae ḳorla. Bade ruṭi ar mas ṭukra ṭukra ḳori bangia, sahabi oḳolor ato dia ḳoila baṭia dilaita."]], [["Ou ḳanae hoḳol manshe feṭ boria ḳaila. Ḳaia harle zeta guṛa-gaṛa roisil ota dola ḳorle baro ṭukri borigelo."]], [["Eḳdin Isa eḳ nirai zagat dua ḳorat boila, ḳali sahabi oḳol tan loge asla. Tain erare zikaila, “Ḳo sain, manshe kita mono ḳoroin, ami ḳe?”"]], [["Tara zuaf dila, “Kunu kunu manshe ḳoin, afne Ehia nobi. Kunu zone ḳoin Ilias nobi, ar ḳeu ḳeu ḳoe bout agor zomanar kunu nobi hirbar zinda oia uṭisoin.”"]], [["Isae erare zikaila, “Oile tumra kita mono ḳoro, ami ḳe?” Sahabi Fitore ḳoila, “Afneu Allar oada ḳora hou al-Mosi.”"]], [["Isae tarare ḳoila, “Ḳobordar! Ita ar ḳeurore hunaio na.”"]], [["Bade tain ḳoila, “Ami Bin-Adome bout ḳoshṭo shoijjo ḳora lagbo. Shomazor murobbi oḳole, boṛo imam, ar moulana oḳole amare ela ḳorba. Amare ḳatol ḳora oibo, oile moutor tin dinor din amar hirbar zinda oia uṭa zorur.”"]], [["Tain era hoḳolre ḳoila, “Amar torikae ḳeu zindegi ḳaṭaite saile, he tar nizor kushie sola bad deuk. Tar afon duk-koshṭor solib forteḳ din boia loia amar ḳore ḳore auk."]], [["Ze manshe nizor zan basaito sae, he tar hasaror zindegi kuaibo. Oile ze zone amar lagi nizor zan kurbani dey, he hasaror zindegi faibo."]], [["Kunu manush zudi asta duniar malik boniao tar hasaror zindegi mani aḳer kuailae, te tar kunu faeda oilo ni?"]], [["Hunoukka, ḳeu zudi amar lagi ba amar talimor lagia muk lukae, te ami Bin-Adom zebla amar nizor, fobitro firista oḳolor ar gaibi bafor shan-tozollie duniat hirbar aimu, ou shomoe amio erare deḳle muk lukaimu."]], [["Ami tumrare hasa ḳota ḳoiram, ou mozliso oula ḳoezon manush azir asoin, Allar bashshai na dekia erar mout oito nae.”"]], [["Ou talimor eḳod hafta bade, Isa dua ḳorar lagi tan sahabi Fitor, Hannan, ar Iakubre loia eḳ ṭillar ufre uṭla."]], [["Tain dua ḳorra omon shomoe aḳtau tan mukor rong bodligelo, tan finnor ḳafoṛ-sufoṛ dola soḳ-soḳa oigelo."]], [["Ou shomoe deḳa gelo, duizon manshe aia tan loge batchit ḳorra, erar eḳzon oila Musa nobi, dusra zon Ilias nobi."]], [["Tara Allai zalal ar shane deḳa dila. Zeruzalem soforor ḳalo Isa zen Allar morzi mafik moutor mukamuki oira, ou befareu tara batchit ḳorla."]], [["Sahabi Fitor ar tan logor oḳol be-malum gumo asla. Aḳtau gum bangi zaoae tara Isar zalal-shan deḳla, ar tan ḳandat uba ou duio zonreo deḳla."]], [["Hou duiozon zebla Isar ges taki roana dilaira, ou shomoe Fitore ḳoila, “Huzur, amra-o to ono asi, kub bala oise, te ek kam ḳorilai, amra ono tinḳan ḍera-gor banailai, eḳan afnar, eḳan Ilias nobi, ar eḳan Musa nobir lagi.” Fitore zen kita ḳoira, ita tain nizeu buzla na."]], [["Fitore ota matira, ou shomoe aḳtau megor ḳalni aia tarare gurililo. Tara ḳalnir aoṛe hamanir bade sahabi oḳol ḍoraigela."]], [["Ar ḳalnir bitor taki ou aoaz ailo, “Einu amar ḳas maear zon, tumra en ḳota mano.”"]], [["I aoazor badeu deḳa gelo, Isa hono eḳla ubai roisoin. Sahabi oḳol nirai oigela, tara zeta deḳsila ou shomoe ita ar ḳeurore hunaila na."]], [["Bador din Isa ar sahabi oḳol faṛor ṭilla taki lamia aile, bout manush tan loge deḳa ḳorat aia biṛ bandilla."]], [["Ou biṛor mazor eḳzone sillaia ḳoilo, “Huzur, amar fuagur bae kial ḳoroukka, ogu amar eḳmatro aolad."]], [["Tare eḳṭa zine dore, igie tare saṛto sae na, he aḳtau sik dia uṭe ar maṭit foṛia saṭiae. Tar mukedi fena baroe, heshe tare asaṛia ad-mora ḳori falai toia zae."]], [["Ami afnar sahabi oḳolor gese minot-ḳajji ḳorslam ogutare ḳedaibar lagi, oile tara farsoin na.”"]], [["Isae ḳoila, “O beiman ar naformanor zat, ami ar ḳotodin tumrar loge roimu, tumrar satani shoijjo ḳormu? Deki sain, tumar fuare ono ano.”"]], [["Beṭae fuare loia aguar, ou shomoe zinnate tare maṭit falaia zatia dorlo, he hutia saṭiani lagailo. Teu Isae zinnatre damki dila, tain ou fuare bala ḳoria tar bafor ato shomzai dila."]], [["Allar kudroti lila-ḳela dekia hoḳol manush taijjub oigela."], ["Isar keramoti ḳam-ḳaz dekia hokkole taijjub bonia sinta ḳorra, ou shomoe tain sahabi oḳolre ḳoila,"]], [["“Amar ḳota ḳanain tumra mon dia huno, ami Bin-Adomre to manshor ato dorai deoa oibo.”"]], [["Sahabi oḳole i mator kunu mani buzla na. Allae tarar gese ikan gaib raḳla, zate tara na buzoin. Ar ou befare Isareo kunta zikaite tarar shaosh oilo na."]], [["Sahabi oḳolor maze ḳe hoḳol taki boṛo, ota loia tara torka-torki ḳorra,"]], [["ermaze Isae tarar dilor bab buzilila. Tain eḳ nabalik hurutare ḳandat ania ḳoila,"]], [["“Ze zone amar lagi ou hurutar laḳan kunu sabalre ḳobul ḳore, he amareu ḳobul ḳore. Ar amare ze ḳobul ḳore, he ḳali amare nae, amare zein bezisoin tanreo ḳobul ḳorlo. Tumrar maze ze zon hoḳol taki huru, he-u hoḳol taki boṛo.”"]], [["Bade sahabi Hannane ḳoila, “Huzur, amra deḳlam afnar nam loia eḳzone but saṛar. Dekia amra tare mana ḳorsi, he to amrar torikar nae.”"]], [["Isae tanre ḳoila, “Ar mana ḳorio na, ze tumrar bifokke nae, he to fokkeu ase.”"]], [["Isae behesto toshrif nibar din gonaia ailo, ou tain Zeruzalemo zaita ḳori niot ḳorla."]], [["Tan age oia ḳobria oḳol faṭaila. Tara age gia hoḳolta zuit-zait ḳorar kiale Shomoria zatir eḳ gaut gia hamaila."]], [["Oile hi gaur manshe zebla hunla, Isa Zeruzalem zaita, hunia tara tanre ashroe dilo na."]], [["Erdae tan sahabi Iakub ar Hannane ḳoila, “Huzur, Ilias nobir laḳan amra-o oḳon aroz ḳortam ni, asmani aguin lamia otare binash ḳorilauk?”"]], [["Isae tarar bae firia damki dia ḳoila, “Tumra zano na ni tumra kun laḳan ruhur goṛa? Amare kunu beza oise ni manshor binash ḳortam? Amare to beza oise manshor zan basaitam.”"]], [["Oḳan ḳoia era aroḳ gaut gelagi."]], [["Tara zebla fotedi zaira, ou shomoe eḳ beṭa aia Isare ḳoilo, “Sab, afne zeḳano zaiba, amio afnar loge hono zaimu.”"]], [["Isae tare ḳoila, “Babare, hialor gat ase, fakintor bada ase, oile ami Bin-Adomor mata guzar kunu ṭai nai.”"]], [["Bade Isae aroḳzonre deḳla, dekia tare ḳoila, “Oba, amar loge solo.” He zuaf dilo, “Huzur, amar bafor moutor bade tanre maṭi dia harle ami aimu.”"]], [["Isae tare ḳoila, “Mora oḳole tarar morare maṭi deuk, tumi aia Allar bashshair daot deo.”"]], [["Aro eḳzone ḳoilo, “Huzur, ami afnar loge zaimu, te amar baṛit gia bidae loia ai.”"]], [["Isae tare ḳoila, “Langolor kuṭit doria zegue ḳoredi firia sae, he Allar bashshair laḳ nae.”"]]], [[["Bade Hozrot Isae aro shottoirzon shagridre tobligo faṭaita ḳori fosond ḳorla. Tain nize zeta ṭaun ba gauainto zaoar irada ḳorsila, hono zaibar age erare duizon duizon ḳoria faṭaila."]], [["Faṭanir bala erare ḳoila, “Huno, zomino to foshol bout ase, oile ḳamla kub ḳom. Erlagi zominor malikor gese dua ḳoro, tan foshol tular lagi tain ḳamla faṭaiba."]], [["Tumra oḳon roana oizao. Kial rakio, bagor falor maze meṛa-baichchar laḳan ami tumrare faṭailam."]], [["Tumra zaoar ḳalo ṭeḳar toli, gaiṭ-buski, faor zuta ita kuntau loge nio na, ar fotor maze ḳeurore salamo ḳorio na."]], [["Ze baṛit gia hamaibae, hamaiau ḳoio, assalamu alaikum."]], [["Salam loar zuka ḳeu hino taḳle, tumrar salam tar ufre bortibo, ar ila ḳeu na taḳle, tumrar salam tumrar geseu firot aibo."]], [["Foela ze baṛit hamaibae, hou baṛitu roio. I baṛi saṛia dusra baṛit zaio na. Tara zeta dein ota ḳaio, ḳaron ḳamlae tar beton faoar zoiggo."]], [["“Zebla kunu gaut zaibae, hinor manshe tumrare ḳobul ḳoria, tara zeta ḳaite dein, otau ḳaio."]], [["Tarar bemari oḳolor bemar bala ḳorio. Tarare ḳoio, Allar bashshai to tumrar daro aichche."]], [["Oile kunu gaut gele honor manshe zudi tumrare ḳobul na ḳoroin, te gaut aṭi aṭi oḳan ḳoio,"]], [["Hoba, tumrar gaur ze duil amrar faot lagse, ita amra fusia falai diram, ou duileu tumrar bifokke shakki dibo. Oile mono rakio, Allar bashshai ḳandat aichche."]], [["Ami tumrare ḳoiram, kiamotor din lannoti Sadum ṭaunor dosha taki, hi gaur dosha aro ḳoṭin oibo."]], [["“Haere Baet-Soeda ar Kurasin gau, tumra to lannoti. Tumrar maze zeta kudroti ḳam deḳail oise, ita Shur ar Sidon elaḳat deḳail oile, tara ḳator oia touba ḳorlo one."]], [["Ashole kiamotor din Shur ar Sidon elaḳar dosha takio, tumrar dosha bout ḳoṭin oibo."]], [["Ar O Kofornaum ṭaun, tumi bule usa oia asmano gia lagtae? Na, fartae nae! Tumare fatalo lamail oibo."]], [["“Tumra mono rakio, zera tumrar ḳota mane, tara ashole amar ḳotau mane. Ar zera tumrare mane na, tara amareo mane na. Zera amare mane na, tara ashole hou Allareo mane na, zein amare bezisoin.”"]], [["Bade hi shottoirzon shagride toblig koria kub kush mizaze firot aila. Aia ḳoila, “Huzur, afnar nam hunle zin-buteo amrar ḳota mane.”"]], [["Isae tarare ḳoila, “Huno, ami deḳsi, Iblis-shoetan megor zilkir laḳan behest taki foṛizar."]], [["Te ami tumrare haf-bichur ufredi aṭar ḳemota disi, ar tumrar dushmon, Iblisor hoḳol shoktir ufre tumrare ḳemota disi. Kunuzat kuntaeu tumrar ḳeti ḳorto farto nae."]], [["Ar zin-bute tumrar ḳota huner dekia kushi na oia, borong behesti ḳatat tumrar nam leḳa oise ḳoriu kushi ḳoro.”"]], [["Ou shomoe Isao Pak Ruhur bole kushi oia ḳoila, “O gaibi baba, tumiu to asman-zominor malik. Ami tumar shukria adae ḳorram, ḳaron tumi aḳoldar-buddiman oḳolor gese ita zair na ḳoria, bebuz-hurutar laḳan manshor gese zair ḳorso. Baba, ashole to ita hoḳoltau tumar morzi."]], [["Amar gaibi babae hoḳoltau amar ato shofi disoin. Baf saṛa dusra ḳeu zane na ou fut ḳe, ar fut saṛa dusra ḳeu zane na ou baf ḳe. Fute bafore zar gese zair ḳorar kial oe, ḳali he-u bafor forisoe fae.”"]], [["Bade tain shagrid oḳolor bae firia ḳane ḳane ḳoila, “Tumra zeta zeta deḳso, ita deḳar shuzug zar oe, he-u nek kofali."]], [["Ami tumrare ḳoiram, tumra zeta deḳrae, ita bout nobie ar raza-bashshae deḳar asha ḳorleo, deḳar ḳofal oise na. Tumra zeta hunrae, ita tara hunte saileo hunar ḳofal oise na.”"]], [["Eḳbar eḳ alim sab Isar gese aila. Aia tanre forikka ḳorar lagi zikaila, “Huzur, kita ḳam ḳorle ami behest faimu?”"]], [["Isae ḳoila, “Musa nobir kitabo kita leḳa ase? Afne kita faisoin?”"]], [["Alime zuaf dila, “Leḳa ase,"], ["Tumi tumar asta dil dia, zan dia,"], ["hoḳol bol-shokti dia,"], ["tumar shullo-ana mon dia,"], ["tumar Alla Mabudre mohobbot ḳorbae."], ["ar,"], ["Tumar ari-forire nizor laḳan maea ḳorbae.”"]], [["Isae tanre ḳoila, “Afne ṭik kota ḳoisoin. Te afneo oula ḳoroukka, teu behest faiba.”"]], [["Ou alime nizor dam baṛanir lagi Isare ḳoila, “Aichcha, te amar ari-fori ḳe?”"]], [["Isae ḳoila, “Hunoukka, eḳzon manush Zeruzalem taki Ziriho ṭauno zaoat asil. Foto ḍaḳaite faia tar ḳafoṛ-sufoṛ hoḳolta ḳaṛia nia, tare maria ad-mora ḳori falai toia gelogi."]], [["Bade eḳ imam-sab ou fotedi zaira, tain ou beṭare dekia galabae horia gelagi."]], [["Ou laḳan Lebir ḳandanor ek kadim-sabo ou fotedi aila, taino ere dekia galabae gelagi."]], [["Heshe Shomoria zatir eḳ beṭa ou fotedi ailo, he bidormi zatir oileo er halot dekia tar dilo dorod hamailo."]], [["Ou he er zoḳomor ufre tel ar anguror rosh malish ḳoria foṭṭi bandia dilo. Bade tar nizor gadar ufre tulia, eḳ musafir ḳanat nia tar zoton ḳorlo."]], [["Bador din ou Shomorio beṭae musafir ḳanar malikor ato duiṭa dinar dia ḳoilo, ou manushgur zoton ḳorba. Er beshi ḳoros oileo, ami aia dimu."]], [["“Te alim sab, afnar kita mono oe, ou tinzonor maze kun zon, ḍaḳaitor ato fiṭa ḳaura beṭar ari-fori?”"]], [["Alime ḳoila, “Ze manshe tare dorod ḳorlo he-u to.” Teu Isae ḳoila, “Te afneo gia oula ḳoroukka.”"]], [["Bade Isa ar tan sahabi oḳol aṭi aṭi eḳ gaut gela. Hou gaur eḳ beṭi manshe kushi oia Isare tan baṛit nia memandari ḳorla. Ou beṭir nam Marta."]], [["Beṭir eḳ boinor nam oilo Moriom, ein huzuror faor ḳandat boia nosiot hunra."]], [["Ar Marta gia randa-baṛa ar ḳatir-zoton ḳorat fereshanit roila. Ermaze Marta aia huzur Isare ḳoila, “Huzur, deḳra ni amar boine hokkol ḳam-ḳaz eḳla amar ufre toia ono aise? Te afne ḳoukka, amare shaijjo ḳorto.”"]], [["Huzure ḳoila, “Marta, tumi bout befare sinta ḳoria fereshan oigeso."]], [["Huno, ashole eḳṭa befaru ḳali zorur ase. Tumar boin Moriome hou zoruri befarre fosond ḳorse. Ita to tair ges taki ḳaṛia neoa zaito nae.”"]]], [[["Eḳdin huzur Isae kunu eḳ zagat dua ḳorat asla. Dua shesh oia harle tan eḳ sahabie ḳoila, “Huzur, Ehia nobie to tan sahabire dua ḳora hikaita, te afneo amrare dua ḳora hikaukka.”"]], [["Isae erare ḳoila, “Dua ḳorar shomoe tumra oula ḳoio,"], ["O asmani baba, tumar nam fobitro ḳoia mana ouk,"], ["duniat tumar bashshai ḳaim ouk."]], [["Amrar forteḳ dinor rizek fortidin zugai dio;"]], [["Baba, amrar tamam gunare maf ḳoria dilao,"], ["zela amra-o mafi dilaisi amrar oforadi oḳolre;"], ["ar forikka taki hefazot ḳoro amrare.”"]], [["Bade Isae tarare ḳoila, “Dorilao, ada raitkur bala tumrar kunu dustor baṛit gia ḳoilae, dust, amare tinḳan ruṭi ḳoroz deo."]], [["Amar eḳ bondu fotedi zaoar bala aḳtau amar baṛit uṭsoin. Oḳon tane kita ḳaoaitam, amar goro to kunta nai."]], [["Teu duste goro tone zuaf dila, ami dorza bond ḳoria amar hurutain loia hutiroisi, amare ḳoshṭo dio na. Oḳon uṭia kunta ditam fartam nae."]], [["Oile ami ḳoiram, ou duste uṭia bondu hishabe kunta dite na saileo, tumi bar bar minot ḳorle he uṭbou. Uṭia tumi zeta sairae, ita ṭiku dibo."]], [["“Te ami tumrare ḳoiram, tumra sao, teu deoa oibo. Talash ḳoro, teu faibae. Duaro ṭuka deo, tumrar lagi duar kula oibo."]], [["Zara sae, tarau to fae. Ze tallash ḳore he fae. Ze duaro ṭuka dey, tar lagi duar kula oe."]], [["Tumrar maze ila kunu baf ase ni, zar fute ruṭi saile tare maṭi dibo, mas saile haf dibo,"]], [["ba enḍa saile bisa dibo?"]], [["Te tumra naforman oiao zudi tumrar hurutainre bala bala siz ditae zano, te zara behesti bafor gese saibo, tain nichoe tarare Pak Ruh dan ḳorbau.”"]], [["Eḳdin eḳ beṭar log takia Isae eḳ buba zinnat saṛaila. Zinnate saṛar bade hi beṭar zoban kuligelo, mat-ḳota matilo. Ita dekia manush taijjub bonigela."]], [["Oile kunu kunu manshe ḳoilo, “I beṭae zinor bashsha Bel-Sobulor bole zin saṛae.”"]], [["Aro ḳoieḳ zone tanre forikka ḳorar niote, tan ator kunu keramoti deḳto sailo."]], [["Isae tarar dilor bab buzilila. Buzia ḳoila, “Kunu raijjo nize nize bag oigele, i raijjo binash oizae. Oula kunu foribaro zebla bibad lagizae, i foribaro ar ṭike na."]], [["Te zinnat zudi tar nizor bifokke lagizae, taile tar raijjo ḳemne ṭikbo? Tumra to ḳoirae, ami Bel-Sobulor bole zinnat saṛai."]], [["Kub bala ḳota, ami zudi Bel-Sobulor bole zinnat saṛai, te tumrar manshe kitadi saṛae? Tumrar mator bisar tumrar mansheu ḳorbo."]], [["Oile ami zudi Allai kudrote zinnat saṛai, te to Allar bashshai tumrar nozdik aichche."]], [["“Huno, kunu bolala manshe ostro-shostro loia tar baṛi fahara dile, tar samana nirafod taḳe."]], [["Oile tar taki zobordost aroḳzon aia hamla ḳoria tare arailile, he zeta ostro-shostror boṛai ḳorsil, i ostro-o ḳaṛia nibogi. Tar hoḳol mal-samanao luṭia nia baṭilibo."]], [["“Te ze zon amar fokke nae, he to amar bifokko. Ze amar oia ḳam na ḳore, he to amar birudde ḳam ḳore."]], [["“Kunu zine zebla eḳ bemarir log saṛia zaegi, gia boshot ḳorar lagi morubumit gura-guri ḳore. Bade kunuḳano roibar zaga na faia mone mone ḳoe, Dur! Ami zen taki aisi onou hirbar zaigi."]], [["Firot aia hari deḳe, hi zaga shundor ḳori hazai-faṛai toa."]], [["Ou he gia tar taki aro bod shatgu zin loge ḳori ane. Ania ono hamaia basha banae. Erdae ou bemarir dosha foela taki heshe aro ḳaraf oe.”"]], [["Isae ota boean ḳorra, aḳtau biṛor maz taki eḳ beṭie zure zure ḳoilo, “Huzur, ze maʼe afnare feṭo loisoin ar dud ḳaoaisoin, ein boṛo ḳofali ma.”"]], [["Isae ḳoila, “Ikan hasa ḳota, oile er saiteo boṛo ḳofali tara, zara Allar kalam hune, hunia ola amol ḳore.”"]], [["Bade aro bout manush Hozrot Isar gese aila. Tain erare ḳoila, “I zomanar manush to naforman. Tara ḳali keramoti tukae, oile Iunus nobir alamot saṛa dusra kunu keramoti tarare deḳail oito nae."]], [["Iunus nobi nize nizeu zela Ninob ṭaunor manshor gese eḳ alamot oisla, Bin-Adomo oula i zomanar manshor gese nizeu alamot oiba."]], [["Ruz kiamotor din douknor deshor rani uṭia ou zomanar manshor dush zair ḳorba. Ḳaron Bashsha Sulaimanor aḳolor ḳota hunar niote tain duniar hesh mata taki aisla. Oile oḳon to Sulaiman takio aro mohan eḳzon ono asoin."]], [["Kiamotor din Ninob ṭaunor murda oḳol uṭia i zomanar manshor dush zair ḳorba. Ḳaron Iunus nobir toblig hunia tara touba ḳorsila. Oile oḳon to Iunus takio aro mohan eḳzon ino asoin, ta-o manshe touba ḳorer na."]], [["“Kunu manshe to lem zalaia hari sokir tole ba ṭukrir tole toe na, borong gasar ufreu toe, zate goror manshe for deḳe."]], [["Tumar souku oilo tumar ḳaear batti. Souk zudi bala oe, te tumar asta shorilo for oibo. Ar souk karaf oile, tumar shorilo andarit roibo."]], [["Te kial rakio, tumar dilo ze nur ase, ita andair oizar ki na?"]], [["Tumar asta shorilo zudi for taḳe, kunu ongo andair na taḳe, te leme zela tar nizor teze tumare for dey, oula i nureo tumar asta shorilre for ḳorilibo.”"]], [["Isae boean ḳorra ou shomoe Forishi dolor eḳzone tanre ḳaibar daot dila. Tain gia en goror bitre ḳanit boila."]], [["Forishie deḳla, ḳaoat boibar ḳalo Isae Ihudi niom mafik at doisoin na, ou tain taijjub bonigela."]], [["Teu Isae tanre ḳoila, “Hunoukka, afnara Forishi oḳole to bashon-bortonor bair gala kub shundor ḳoroin, oile afnarar bitre to naformani ar lalose bora."]], [["O be-aḳolor dol, zein bargala banaisoin, tainu kita bitor galao banaisoin na ni?"]], [["Erlagi afnarar bitre zeta ase, ota age allar oaste lilla-sodga deukka. Teu deḳbane, afnarar hoḳoltau pak-saf oizibo."]], [["“Haere Forishi oḳol, lannot tumrare, tumra ḳali tejfata, fodina fata ar hokkol hag-torḳarir dosh baṭor eḳ baṭ Allar name zoḳat deo, oile Allar mohobbot ar hok insafor bae tumrar kunu kialu nai. Ashole ou foelata manar loge loge badortao amol ḳora forz."]], [["O lannoti Forishi oḳol! Mosido hamaia samonor ḳataro boa, ar bazar-aṭo gia salam faite tumra kub fosond ḳoro."]], [["Lannot tumrar ufre, tumra oilae o-sina ḳoeboror laḳan. Manshe na sinia er ufredi aṭa-fira ḳore.”"]], [["Ikan hunia eḳzon alime Isare ḳoila, “Huzur, oḳan ḳoia to afne amrareo beijjot ḳorra.”"]], [["Isae ḳoila, “Nichoe, afnarao lannoti, afnara manshor ḳando bar buzai ḳoria dein, oile tarar asanor lagi angulṭao laṛoin na."]], [["“Haere lannoti oḳol, tumra nobi oḳolor rouzare shundor ḳoria pakka ḳoro, oile tumrar moe-murobbieu to erare ḳatol ḳorsla."]], [["Ota dekiau buza zae, tumra tumrar moe-murobbir ḳamor shakki oirae, tumrao ola oirae. Tara nobi oḳolre ḳatol ḳorsil, ar tumra hou nobir rouzare pakka ḳorrae."]], [["Erdae Alla Pakeo tan nizor morzie ḳoila, ami tarar gese amar nobi-rosul bezimu, erar ḳeurore tara zulum ḳorbo, ar ḳeurore ḳatol ḳorbo."]], [["Ete duniar foela taki oḳon forzonto zoto nobire ḳatol ḳora oise, era hokkolor daei oiba ou zomanar manush."]], [["Hunoukka, ami afnaintore ḳoiram, foela Adomor fut Habilor kun taki shuru ḳoria, nobi Zakariar kun forzonto hoḳol lour shaza ou zomanar manshor ges taki adae ḳora oibo. Nobi Zakariare to Zeruzalemor fobitro kaba shorifor kurbani ḳana, ar ḳas pak zagar mazḳano ḳatol ḳora oise."]], [["Haere lannoti alim oḳol, tumra manshoreo Allar fot sinairae na, nizeo Allar bashshait hamairae na, ar zera hamaito sae, tarareo bada dirae.”"]], [["Boean bade Isa ikan taki roana dilaila. Teu alim ar Forishi oḳole mizaz gorom ḳoria Isare fando falaita ḳori kusai-faṛai matila. Nanan nomunar soal ḳoria tanre aṭḳanir shuzug tukaila."]], [["Boean bade Isa ikan taki roana dilaila. Teu alim ar Forishi oḳole mizaz gorom ḳoria Isare fando falaita ḳori kusai-faṛai matila. Nanan nomunar soal ḳoria tanre aṭḳanir shuzug tukaila."]]], [[["Ou shomoe azar azar manush dola oigela, tara ṭelaṭeli ḳori eḳe-oinnor ufre foṛla. Isae foela tan sahabi oḳolre ḳoila, “Tumra Forishi mozobor ḳamir taki hushiar roio, ou ḳamir oilo tarar bonḍami."]], [["Ṭik ou ḳamiror laḳan, ila lukail kuntau nai, zeta zair oito nae. Ila gufon kuntau nai, zeta zana zaito nae."]], [["Tumra andair goro zeta matiso, manshe ita foror maze hunbo. Goror bitre ḳane ḳane zeta ḳoiso, ita salor ufre roṭail oibo."]], [["“O amar dust oḳol, ami tumrare ḳoiar, zara ḳali shorilre binash ḳora saṛa ar kuntau ḳorto fare na, tarare ḍoraio na."]], [["Te ḳare ḍoraitae eoḳano ḳoiram, marar bade duzoḳo haranir ḳemotao zan ase, ḳali tanreu ḍoraio. Ami hirbar ḳoiram, tumra ḳali taneu ḍoraio."]], [["Matro dui anae fasgu soṛa faki mile na ni? Allae to ou soṛar ḳotao fauroin na."]], [["Ar kita ḳoitam, tumrar matar sulor hishabo tan gese ase. Tumra ḍoraio na, bout soṛa faki toneo tumrar dam tan gese beshi."]], [["“Huno, ami tumrare ḳoiram, ze manshe shomazor samne amare ḳobul ḳore, ami Bin-Adomeo Allar firista oḳolor samne tare ḳobul ḳormu."]], [["Oile ze manshe shomazor samne amare oshikar ḳorbo, amio tare Allar firista oḳolor samne oshikar ḳormu."]], [["Ami Bin-Adomor birudde ḳeu kunta matileo mafi faibo. Oile ḳeu zudi Pak Ruhur birudde kufuri ḳore, te tar kunu mafi nai."]], [["“Manshe zebla tumrare mosidor fainchaito, bisari oḳolor samne, ba tanat nibo, ou shomoe kita zuaf ditae ba kita ḳoitae, ita loia kunu sinta ḳorio na."]], [["Kita matitae ita Pak Ruhe tumrare hou shomoe batai diba.”"]], [["Biṛor maz taki eḳzone Isare ḳoilo, “Huzur, afne amar baire ḳoukka, amar babae zeta don-samana toia gesoin, ota baṭ-baṭura ḳoria dita.”"]], [["Isae tare ḳoila, “Oba, tumrar bisar ḳortam ar don-samana baṭitam, ita eḳtiar amare ḳegue dise?”"]], [["Tain manshore ḳoila, “Ḳobordar! Hokkol nomunar lub-lalos tone nizore basao. Ḳaron don-samana baia geleo itae manshor zan basae na.”"]], [["Bade Isae tarare ou kichcha hunaila, ḳoila, “Eḳ doni beṭar zomino bout dan folisil."]], [["Dan dekia he mone mone ḳoilo, oto dan oḳon kita ḳortam? Amar to toibaru zaga nai."]], [["Te ami ek kam ḳori, amar ugar bangia boṛo ḳori ḳoeṭa ugar banailai. Teu amar hoḳol dan ar mal-samana zaga oibo."]], [["Heshe amar zanre ḳoimu, O zan, bout bosoror mal-samana ar ḳani-kurakir lagi nisinta oigeso. Oḳon aram-ayeshe tumi ḳaia findia furti ḳoro."]], [["Oile Allae tare ḳoila, ore be-aḳol, tor zan to aiz raitu ḳoboz ḳora oibo. Te tui zeta zomaisos, ita ḳegue ḳaibo?”"]], [["Heshe Isae ḳoila, “Ze manshe ḳali duniabi don-samana dola ḳore, oile aḳeror don na zomae, tar halot oulau oe.”"]], [["Bade Isae tan shagrid oḳolre ḳoila, “Erdaeu ami tumrare ḳoiram, kita ḳaia bastam, ar kita finditam, ita loia tumra sinta ḳorio na."]], [["Zan taki to ḳani boṛo nae, ar shoril taki ḳafoṛ boṛo nae."]], [["Ou ḳauaguintor bae kial ḳoro, tara to ḳeto ḳore na, fosholo ḳaṭe na. Tarar ugaro nai, banḍaro nai. Allae tarar rizek zugaia dein. Te tumra to ou ḳaua taki bout dami."]], [["Ḳo sain, tumrar maze ḳeu sinta-babna ḳoria tar haeati eḳan gonṭao baṛaito farbo ni?"]], [["Ar ou huru ḳamḳanu zebla faro na, te ḳene baṛti sinta ḳoro?"]], [["“Tumra ou zongli fulor bae sao, ita ḳoto shundor? Itae to nizor shundoror lagi kuntau ḳore na, kunu rong silaio ḳore na, baino ḳore na, emneu oe. Te ami ḳoiar, Bashsha Sulaiman oto zak-zomoḳor maze roileo tan lebas to ota egu zongli fulor laḳano shundor asil na."]], [["Deḳrae ni, zongolor maze ou zoto shundor ful oḳon ase, ḳail oileu manshe ita daru banaia aguindi zalaibo. Allae zudi ou zongolre ola shundor ḳori hazaisoin, te O ḳomzur imandar oḳol, tumrareo tain shundor ḳori hazaita nae ni?"]], [["Te kila ḳaitam, kila soltam, ita befare sinta ḳorio na, ba ostir oio na."]], [["I duniar manshe ḳali ota loiau danda ḳore. Oile tumrar batuni bafe to emneu zanoin, tumrar kita kita lagbo."]], [["Erdaeu tumra ita bad dia, ḳali Allar bashshair dandat ro, teu ita hokkoltau tain zugaiba."]], [["“Tumrau amar meṛar fal, tumrar dol huru-muru oileo ḍoraio na, tumrar batuni bafor morzi oilo, tumra tan bashshair bitoro hamao."]], [["Tumrar zotota ase, hokkolta besia gorib oḳolre bilai deo, ar nizor lagi ḳali oula ek kuti-beg tiar ḳoro, ze kuti kunudin furan oe na. Ou behesto samana zoma ḳoro, zeḳano samana ḳoe oe na, sureo ney na, fukeo ḳae na."]], [["Ḳaron tumrar don zeno roe, mono hono roibo."]], [["“Tumra ḳafoṛ-sufoṛ findia ar batti zalaia tiar roio."]], [["Tumra ou zat ḳamlar laḳan o, zara tarar munibor lagi bar sae, tain biar daot taki firot aia duaro ṭuka dileu, loge loge duar kulto fare."]], [["Hou gulam oḳolu ḳofali, zerare tarar munibe aia hozag faiba. Ami hasa ḳota ḳoiram, munibe aia hari tan nizor ḳomoro gamsa bandia tarare ḳanit boaiba, ar nizor ate baṛia ḳaoaiba."]], [["Tarau boṛo ḳofali, zerare tarar munibe ada rait ba hesh raite aia ḍaḳ dileu hozag faiba."]], [["Mono rakio, sur kun shomoe aibo, giroste ikan zanle to he hozag roilo one, tar goro hing ḳatte dilo na one."]], [["Tumrao ola tiar roio, ḳaron ze oḳtor ḳota tumra sintau ḳortae nae, hou shomoeu Bin-Adome toshrif anba.”"]], [["Teu sahabi Fitore ḳoila, “Huzur, i nosiot ḳali amrar lagi, na hoḳol manshor lagi?”"]], [["Huzure zuaf dila, “Aḳoldar ar hok-halali ou zon ḳe, zar ato malike tan gulam-bandire deḳa-hunar bar diba, he oḳtor ḳalo tarar ḳani baṭia dibo?"]], [["Hou gulamu ḳofali, zare tar munibe aia ou laḳan ḳam ḳorat deḳba."]], [["Ami tumrare hasa ḳota ḳoiram, hou munibe tare tan nizor hoḳol don-samana todarokir eḳtiar diba."]], [["Oile dorilao, hou gulame mone mone ḳoilo, amar munib aite to bout deri ase, ar ou fake he hokkol bandi gulamre mair-doir ḳorlo, ḳaia daia furti ḳoria, mod ḳaia ṭal oia foṛi roilo."]], [["Bade zedin ar ze oḳtor ḳota he sintau ḳorto nae, hou din ar hou oḳto tar munib aia azir oiba. Tain tare eḳ sede dui ṭukra ḳoria naforman oḳolor ḳataro mishaiba."]], [["“Ar ze gulame tar munibor morzire buziao tiar oise na, tan hukum mafik kam ḳorse na, tare bezuita mair mara oibo."]], [["Oile na zania zudi he shaza faibar ḳam ḳorilae, te tar shaza ḳom oibo. Zare beshi deoa oise, tar ges tone beshi saoa oibo, ar zar gese beshi forimane toa oise, tar geseu beshi dabi ḳora oibo."]], [["“Ami to duniat aguin laganit aisi. Oḳon zudi i aguinḳan zolizito, te boṛo bala oilo one."]], [["Ami to ek kas gusol ḳorau lagbo. Te amar duk-koshṭor i gusol zotodin na oise, otodin amar fereshanir kunu shima nai."]], [["Tumra mono ḳorrae ni, ami duniat shanti ditam aisi? Na, muṭeu nae, ami ḳoiram, ami to duniat eḳ motobed laganit aisi."]], [["Oḳon taki eḳ goror faszon zarzir alog oizibo. Tinzon duizonor bifokke, ar duizon tinzonor bifokke lagbo."]], [["Bafe fuar bifokke ar fua bafor bifokke. Ma fuṛir bifokke ar fuṛie maʼr bifokke. Hoṛi bour bifokke ar boue hoṛir bifokke lagbo.”"]], [["Bade Isae manshore ḳoila, “Tumra to foismedi ḳalni deḳleu ḳo, meg aior. Ar hasau meg ae."]], [["Hirbar dokina batash salu oile tumra ḳo, ḳora oibo, ar olau oe."]], [["O bonḍo oḳol! Tumra asman ar zominor surot buztae faro, te aḳeri zomanar hal-hokikot ḳene buzo na?"]], [["“Kunḳan ṭik, ita tumra nize nizeu bisar ḳoro na ḳene?"]], [["Kunu nalish loia hakimor samne zaibar age, bifokkor loge foto boiau miṭ-maṭ ḳorar sesṭa ḳorio. Arnae he tumare doria hakimor samne nibo, hakime fulishor ato dibo, ar fulishe nia zelo haraibo."]], [["Heshe shesh foeshaṭa adae na ḳora forzonto, kunumonteu zel taki saṛa faitae nae, ita ami tumrare ḳoiram.”"]]], [[["Hozrot Isae boean ḳorra, ou shomoe honor ḳoezon manshe tanre ḳoila, “Huzur, Galil zilar kisu manshe Allar pak zagat gia foshu kurbani deoat asla, ou shomoe hakim Filate tarare hou pak zagat ḳatol ḳoria, tarar lou ar kurbanir lou eḳloge mishaisoin.”"]], [["Ikan hunia Isae ḳoila, “Ou kurbani deurar mout ola oae, tumra mono ḳorrae ni, Galilor oinno manush taki era beshi gunagar asil?"]], [["Ami tumrare ḳoiram, na, ila nae, oile tumra zudi guna taki touba na ḳoro, te tumrao ola binash oibae."]], [["Huno, Zeruzalemor Siloa elaḳar hou usa minara bangae ze aṭaro zon mara gesil, tarar befare kita mono ḳoro? Zeruzalemor baki manush taki era beshi gunagar ni?"]], [["Ami tumrare ḳoiram, na, ikan ṭik nae, oile tumra zudi guna taki touba na ḳoro, te tumrao ola binash oibae.”"]], [["Bade tain ou kichcha hunaila, ḳoila, “Eḳ giroste tan bagano ḍumuror eḳṭa gas lagaila. Shomoe aile ein aia gaso fol tukaila, oile kunu fol faila na."]], [["Na faia baganor malire ḳoila, Huno, aiz tin bosor dori ou ḍumur gaso fol tukairam, oile kuntau fairam na. Te tumi gasgu ḳaṭilao, igue ḳamoḳa zominor rosh ṭaner."]], [["Malie ḳoilo, sab, i bosorḳano taḳouk. Ami ogur sairo galar maṭi kuṛia shar dimu."]], [["Samnor bosor zudi fol dorilae, te to bala, naile ḳaṭilimu.”"]], [["Eḳ Zummabare Isa mosidor bitre nosiot ḳorat asla."]], [["Hono eḳ beṭi manush asil, i beṭir ufre aṭaro bosor dori atoshi-deoe asor ḳorsil. Deoe beṭire guza banailisil, beṭi shida oia ubaito farto na."]], [["Isae beṭire ḍaḳdi ḳandat ania ḳoila, “Mai go, tumi oḳon i bemar taki rehai faiso.”"]], [["Oḳan ḳoiau tain beṭire atai dila. Loge logeu beṭi shida oia ubailo, ar Allar shukur-guzar ḳorlo."]], [["Oile zummar din tain i beṭire bala ḳorae, mosidor motollie gusa ḳoria ḳoila, “Ḳam ḳorar lagi to baki soedinu ato ase. Tumra zummar din na aia oinno zekunu din aia bala oio.”"]], [["Teu Isae hi motollire ḳoila, “O bonḍo oḳol! Zummar din afnarar goru-gadare gualar bare nia fani ḳabain na ni?"]], [["Aiz aṭaro bosor dori Ibrahimor ou aoladre shoetane bandia raḳsil. Oḳon Zummabare i beṭire azad ḳora zaiz oise na ni?”"]], [["Ikan hunia zera tan bifokke asil tara hoḳoleu shorminda oilo. Oile baki musolli oḳole tan hoḳol keramoti dekia kushi oila."]], [["Bade Isae ḳoila, “Allar bashshaire ami kitar loge tulona ḳortam?"]], [["Mono ḳoroukka, Allar bashshai oilogi egu ḍenga bisir laḳan, kunu giroste tar zomino nia ou bisi bain dilo, bade iṭa boṛo oia gas oigelo, ar fakinte aia gasor ḍalo bada banailo.”"]], [["Tain hirbar ḳoila, “Allar bashshair tulona ami kitar loge ḳortam?"]], [["Doroukka, Allar bashshai oilogi ḳamiror laḳan, kunu eḳ beṭie tuṛa ḳamir nia eḳ mon moedar loge makilo, ar ḳamiror fafe hoḳol moeda fulia uṭilo.”"]], [["Hozrot Isae aṭi aṭi gaue gaue ar ṭaune ṭaune gia toblig koria Zeruzalemor bae aguaila."]], [["Ermaze eḳzon manshe tane zikailo, “Huzur, zera nazat faiba, era forimane kub ḳom ni?”"], ["Ou Isae manshore ḳoila,"]], [["“Sifa duaredi hamanir lagi dile-zane fikir ḳoro. Huno, ami tumrare ḳoiram, bout zon ino hamaite saileo, hamaito farto nae."]], [["Goror malike zebla duar bond ḳoriliba, tumra bare ubaia duaro ṭukaite ṭukaite ḳoibae, huzur, amrare duarḳan kulia deukka. Oile tain zuaf diba, tumra kuai taki aiso, ami to siniu na."]], [["Teu tumra ḳoibae, amra afnar loge ḳaisi-boisi, afne to amrar foto-gaṭo aia amrare nosiot ḳorta."]], [["Oile tain ḳoiba, haere naforman oḳol, amar ges taki bago. Tumra kuai taki aiso, ami to siniu na."]], [["“Tumra deḳbae Ibrahim, Isʼhak, Iakub ar tamam nobi oḳol Allar bashshait dakil oisoin, oile tumrare horaia falani oise. Tumrar maze ḳeu ḳanda-ḳaṭi ḳorbae ar ḳeu dat kiṛimiṛi ḳaibae."]], [["Aro deḳbae, duniar sairobae taki manush aia Allar bashshait dakil oia ḳana-dana ḳaira."]], [["Te zera oḳon ḳoror ḳataro ase, tara ḳeu ḳeu age aibo, oile oḳon zera agor ḳataro ase tara ḳeu ḳeu ḳore zaibogi.”"]], [["Tain ota matira, ermaze aḳtau Forishi dolor ḳoezon aia Isare ḳoila, “Afne in taki horia zaingi, ḳaron Raza Herude afnare marilita saira.”"]], [["Isae tarare ḳoila, “Afnara gia hou hialor saore ḳoukka, aiz ar ḳail ami zinnat saṛaimu, bemari oḳolor shifa ḳormu, foru din amar ḳam shesh oibo."]], [["Te zelau ouk, aiz, ḳail ar foru, ou tin din amar solau lagbo. Ami to zaniu, Zeruzalemor bare kunu nobire ḳatol ḳora oe na."]], [["“Zeruzalem! Haere Zeruzalem! Tumi nobi oḳolre ḳatol ḳoro. Tumar gese zarare beza oise, tumi tarare fattor marso. Murgie zela tair saore ḍaḳnar tole ashroe dey, ami oula tumar manshore ashroe ditam saisi, oile tumi razi oilae na."]], [["Te huno, tumar baṛi ḳali-baṛi oibo. Ami tumrare ḳoiram, zotodin tumra na ḳoibae, Allar nam loia zein aira tainu mubarok, otodin tumra ar amare deḳtae nae.”"]]], [[["Hozrot Isa Forishi dolor eḳ murobbir baṛit kunu eḳ Zummabare daoto gela, gia harle tara tan bae kub bala ḳori souk raḳlo."]], [["Aḳtau tan samne eḳ bemari beṭa ailo, tar asta shoril bemare fuligesil."]], [["Teu Isae honor alim ar Forishi oḳolre zikaila, “Musa nobir shoriot mafik Zummabare kunu manshor bemar shifa ḳora zaiz ni?”"]], [["Ikan hunia tara hoḳol nirai roila, ar Isae hi bemarire shifa ḳoria bidae dilaila."]], [["Bade tarare ḳoila, “Tumrar maze ila kunu zon ase ni, zar kunu huruta ba goru-sagol zummar din fanit foṛigele, he igure fani taki tule na?”"]], [["Ikan hunia tara kunu zuaf dita farla na."]], [["Ar ze meman oḳol daoto aisoin, tara hoḳole bala bala zaga tukai boira dekia, Isae tarare ou talim dila,"]], [["“Kunu manshe tumare biar daot dile, tumi mozliso hamaia dami zagat boa ṭik nae. Ḳaron malike kiban tumar taki aro ijjoti ḳeurore daot disoin."]], [["Te oile zein tumare daot disoin tain aia ḳoiba, ou siṭ taki uṭia amar dami memanre boibar dein. Teu tumi shorminda oia emneu hoḳol taki nisa zagat gia boibae."]], [["Erdae tumi kunu daoto gele foela nisa zagat gia boio. Teu zar baṛit daoto geso tain aia ḳoiba, baisab, ino ḳene boisoin, bala zagat toshrif anoukka. Ete aro meman oḳolor samne tumar ijjot baṛbo."]], [["Ashole ze nizore boṛo mono ḳore, tare huru ḳora oibo. Ar ze nizore huru mono ḳore, tare boṛo ḳora oibo.”"]], [["Ze moulanae Hozrot Isare daot disla, Isae enre ḳoila, “Dinor ba raitkur ḳanir lagi tumi kunu onusṭan ḳorle, tumar bondu-bandob, bai-birador, ḳesh-kuṭum, ar daro ḳasor doni manshore daot dio na. Tarare ḳaoaile bade tarao tumare ḳaoaia bodla dilaiba."]], [["Erlagi tumi kunu memandari ḳorte saile, ḳali gorib manush, atur, anda, lula-lengṛare daot dio."]], [["Era to firia tumare ḳaoaito farto nae. Ete kiamotor din tumi forezgar oḳolor loge itar bodla faibae.”"]], [["Ita hunia hou ḳanir mozlisor eḳzone ḳoila, “Mubarok hou bonda, zein Allar bashshait boia ḳana-fina ḳaiba.”"]], [["Teu Isae ḳoila, “Kunu eḳzon manshe kub boṛo eḳ mezbani ḳoria, bout manshore daot dila."]], [["Ḳaoar shomoe oile tan gulamoredi ḳoaila, afnara aioukka, ḳana tiar oigese."]], [["Oile hoḳol daotie eḳ eḳṭa uzor deḳailo. Foela zone ḳoilo, ami tuṛa zomin ḳorid ḳorsi, oḳon deḳat zaitam, te hono na gele oito nae, erlagi amare maf ḳoroukka."]], [["Dusra zone ḳoilo, ami alor lagi fas zuṛa bisal loisi. Oḳon gia deḳtam, itae al bain ki na, amare maf ḳoroukka."]], [["Aroḳzone ḳoilo, ami to noea bia ḳorsi. Oḳon zaitam fartam nae."]], [["Hi gulame aia tar malikre hoḳolta zanailo. Ita hunia malike gusa ḳoria ḳoila, tui zoldi ḳori ṭaunor ollie-gollie za, gia gorib, atur, anda, lula-lengṛare angi."]], [["Teu he ola ḳoria hari bade aia ḳoilo, huzur, afnar hukume hoḳolta ḳora oise, oile oḳono zaga ḳali roise."]], [["Ou tain ḳoila, te ṭaunor bare foto-gaṭo, ar sifae-safae za, gia minot-ḳajji ḳori manshore an. Manush aia mozlis bori zaukka."]], [["Ar tumra kial ḳori huno, age zetare daot dislam, ita kunugie zanu amar ḳani na fain.”"]], [["Bade Hozrot Isar loge oia bout manush aṭat asla. Ou shomoe tain erar bae saia ḳoila,"]], [["“Ḳeu zudi amar torikat aito sae, te tar nizor ma-baf, bou-baichcha, bai-birador, ar nizor zanreo amar taki huru mone ḳorte oibo. Arnae he amar ummot oito farto nae."]], [["Ze manshe nizor duk-koshṭor solib ḳando loia amar ḳore ḳore roe na, he amar ummot oito fare na."]], [["“Tumrar ḳeu zudi usa kunu dolan banaito sae, te he foela tar ḳorosor hishab milaia deḳe, dolanor ḳam shesh ḳorar lagi tar ṭeḳa ase ki na."]], [["Na oile, ian dia hari ḳam shesh ḳorte na farle, manshe ṭaṭṭa ḳorba,"]], [["tara ḳoiba, Beṭae dolan tulia oḳon shesh ḳorto farer na."]], [["“Ar zudi eḳ raza aroḳ razar bifokke zuddo ḳorat lagoin, te foela boia foramish ḳorba, tain ḳoiba, bish azar fouz loia zera amar bifokke aira, ami dosh azar fouz loia er mukabila ḳortam farmu ni?"]], [["Zudi na faroin, te hamla ḳorra raza duroi taḳteu afushor lagi ḳoezon tiait faṭaiba."]], [["Ṭik oula, tumrar maze ḳeu zudi tar hokkoltar maea saṛto na fare, te he amar ummot oito farto nae."]], [["“Nun to bala zinish, oile nunor zudi shad nosṭo oizae, te ar nunta ḳora zae ni?"]], [["Itadi sharo banail zae na, zomino deoa zae na, erlagi manshe ita bare falai dein. Hunar moto ḳan zar ase, he hunouk.”"]]], [[["Hozrot Isar boean hunar lagi bout gushkur ḳazna tulra ar be-shorioti am manush tan gese dola oila."]], [["Ita dekia Forishi dolor manshe ar moulana oḳole ḳana-ḳani ḳori ḳoila, “I manushgu ḳali naforman oḳolor loge uṭa-boa ar ḳana-fina ḳae.”"]], [["Teu Isae tarare ou kichchain hunaila. Tain ḳoila,"]], [["“Mono ḳoroukka, afnara kunu eḳzonor eḳ-shoṭa meṛa ase. Ermazor egu meṛa arai gele, he baki nirannobboiṭa bondo toia hou arail ogu tukanit zae na ni?"]], [["Gia ogu tukaia faile, kushie itare ḳando ḳori ane."]], [["Bade baṛit gia bondu-bandob ar ari-forire ḳoe, ao, amar loge furti ḳoro. Amar arail meṛagu tukaia failisi."]], [["Ami afnarare ḳoiram, ekkere ou laḳanu, zara guna taki touba ḳorar zorur mono ḳore na, ila nirannobboi zon forezgar taki eḳzon gunagare mon bodlaia touba ḳorle, behesto aro beshi kushi-bashi oe."]], [["“Ba doroukka, kunu eḳ beṭir gese rufar doshṭa ṭeḳa asil. Er taki egu ṭeḳa zudi arai zae, te beṭie hi ṭeḳar lagi lem zalaia huruindi huria asta gor tukae na ni?"]], [["Bade tukaia failile bondu-bandob ar ari-forire ḍakia ḳoe, Ao na, amar loge kushit shamil o. Amar arail ṭeḳagu tukaia failisi."]], [["Ami afnarare ḳoiram, ekkere ou laḳanu, eḳzon gunagar manshe mon bodlaia touba ḳorle, Allar firista oḳole oula kushi ḳoroin.”"]], [["Bade Isae ḳoila, “Eḳ girostor dui fua asil."]], [["Eḳdin huru fuae tar bafore ḳoilo, baba, ami babaiti zomi-zoma ar don-samana zeta faitam, amar ou baṭḳan oḳonu algaia dilaukka. Ou bafe tan samana duio fuar name baṭia dilaila."]], [["Er ḳoedin bade huru fuae tar hokkol samana besia bidesh gelogi. Bidesh gia bad fote solia tar ṭeḳa-foesha hokkolta kuaililo."]], [["Hoḳolta kuaia harle hou deshor hoḳol zagat kub nidan deḳa dilo erdae he kub ḳoshṭot foṛlo."]], [["He hou deshor eḳ girostor baṛit gia saḳri sailo. Malike tare saḳri dia shuoror fal raḳar lagi bondo faṭailo."]], [["Bondo gia shuore zeta ḳae, he-o ota ḳaia feṭor buk miṭaito sailo, oile otao ḳeu tare dito na."]], [["“Bade aḳta eḳdin tar hush oilo. He mone mone ḳoilo, amar babar baṛit to bout saḳor-baḳore feṭ bori bat ḳaira. Te ami ono ufashe morram ḳene?"]], [["Ami gia amar babare ḳoimu, baba, ami to Allar gese ar tumar geseo naforman bonigesi."]], [["Tumar fua ḳoia ami ar forisoe dibar laḳ nae. Ḳali tumar saḳoror laḳan amare eḳzora ashroe deo."]], [["Oḳan ḳoia he tar baṛit roana dilailo. Baṛir ḳandat aiteu tar bafe tare dekilila. Dekia tan dil goli gelo. Tain douṛia gia tare ainja ḳori doria hunga dila."]], [["Teu fuae ḳoilo, baba, ami to tumar fua ḳoia forisoe dibar laḳ roisi na. Ami Allar gese ar tumar geseo naforman bonigesi."]], [["Oile bafe loge loge ḳamlaintore ḳoila, hoi, zoldi ḳori gor taki bala zubbaṭa ania amar fuagure findao. Tar ato angṭi ar faot zuta findai deo."]], [["Ar huno, falo taki taza ḍeḳa-basurgu ania zobo ḳoro. Ao, amra hoḳole milia kushi-bashi ḳori ḳana ḳai."]], [["Amar i fuagu to morigesil, oḳon hirbar zinda oise. Ogu nai oigesil, oḳon firot faisi. Teu hoḳole milia kushi-bashit lagla."]], [["“Ou shomoe beṭar boṛo fua bondo asil. He baṛir ḳandat aia nas-gan ar ḍul-ḍofkir aoaz hunia,"]], [["tarar eḳ saḳorre zikailo, Kitare, ita kita or?"]], [["Saḳore ḳoilo, Sab, afnar huru bai baṛit aisoin. Afnar abbae tanre sohi-salamote faia, taza ou ḍeḳa-basur zobo ḳorsoin."]], [["Ikan hunia boṛo fuae gusa ḳoria baṛir bitre aito sailo na. Teu tar baf baroia aia tare minot-ḳajji ḳorla."]], [["He tar bafore ḳoilo, Deḳoukka, ami otodin doria afnar ḳezmot ḳorram, kunudinu afnar hukum ulṭaisi na. Oile amar bondu-bandob loia kushi ḳorar lagi egu bokrir baichchao kunudin disoin na."]], [["Ar afnar ze fuae noṭi beṭintor tole hoḳol samana kuaise, he aiteu taza ḍeḳa-basurgu ania zobo ḳorilaila!"]], [["Bafe ḳoila, Futre, tumi to hameshau amar loge aso. Amar zeta samana roise, ita hokkoltau to tumar."]], [["Oḳon amra hoḳole dil saf ḳoria kushi-bashi ḳora zorur. Tumar i bai to moriu gesil, oḳon hirbar zinda oise. Ogu ekkere nai oigesil, oḳon firot faisi.”"]]], [[["Bade Hozrot Isae tan shagrid oḳolre ḳoila, “Huno, kunu eḳ zomidaror eḳ menezar asil. Ou menezaror bodnam baroilo, he bule tar munibor don-samana binash ḳorilar."]], [["Bodnam hunia munibe tare anaia ḳoila, Tumar name ita kita hunram? Tumar hishab-nikash hoḳolta shomzai deo. Tumare ar saḳrit raḳtam nae."]], [["Ikan hunia menezare mone mone ḳoilo, Oḳon ami kita ḳortam? Munibe to amare bidae dilaira. Ami to maṭi ḳamo ḳortam fartam nae, bik korteo shorom lage. Oḳon ḳaimu kila?"]], [["Aichcha, ek kam ḳori, zate amar menezari gelegio manshor goro ashroe fai."]], [["Ou he kita ḳorlo, zarar gese tar munibor faona asil, eḳ ek kori erare anailo. Anaia foela zonre ḳoilo, Tumar gese amar munibor ḳoto faona ase?"]], [["Hein ḳoila, Eḳ-sho mon tel. Menezare ḳoilo, Zoldi ḳori tumar ḳata bar ḳoro, ar eḳ-shor bodla foinchash mon lekilao."]], [["Bade menezare dusra zonre zikailo, Tumar gese ḳoto fain? Hein ḳoila, eḳ-sho furar gom. Menezare ḳoilo, Tumar hishabo ashi furar lekilao."]], [["Ita hunia hi zomidare ou beiman menezaror tarif ḳorla. Tain ḳoila, He dandabaz oileo bout boṛo buddimanor ḳam ḳorse. Te kita mono ḳoro, itae buza zae na ni, allaraia manshor aḳol takio, i zomanar duniabi manshor fes-faichcha beshi."]], [["Huno, ami kita ḳoiram, tumrao naforman ou zogotor samana dia manshor loge dusti fatao, zate i samana fuṛaigeleo tumrare behestor bagano fulor mala deoa oe."]], [["“Ze manush shamainno befare hok-halal roe, he boṛo befareo hok-halal roe. Oile ze zone shamainno befare beimani ḳore, he boṛo befareo beimani ḳore."]], [["Te tumra zudi duniabi don-samanar befare hok na ro, taile ḳe tumrare bishash ḳoria ashol don dibo?"]], [["Foror samana zudi tumra ṭik-ṭak moto bebohar ḳortae na faro, te ḳe tumrar nizor samana tumrar ato dibo?"]], [["Kunu gulame eḳloge dui munibor gulami ḳorto fare na. Te oile he eḳzonre ingshaibo, aroḳzonre maea ḳorbo. Eḳzonre ijjot dibo ar aroḳzonre elami ḳorbo. Tumrao oula, Allatala ar don-samana duiotar gulami eḳloge ḳortae fartae nae.”"]], [["Ikan hunia Forishi mozobor manushe Isare loia ḍong-tamasha lagaila, tara to ṭeḳa-foeshare kub maea ḳorta."]], [["Isae tarare ḳoila, “Tumrau to manshor samne nizor forezgari deḳao, oile Allae tumrar dilor ḳobor zanoin. Manshor gese zeta kub dami, Allae itare ginnain."]], [["Huno, Ehia nobir shomoe forzonto Musar shoriot, ar nobi oḳolor sohifa zari asil. Oile oḳon Allar bashshair kush-ḳobri toblig kora or, ar mansheo dile-zane ono dakil oita saira."]], [["Oile i shoriotor eḳṭa horof batil oar saite, asman-zomin binash oaḳan bout shuza."]], [["Te huno, ze beṭae nizor boure talaḳ dia aroḳ beṭire hanga ḳore, he zinakur. Oula talaḳ faoa kunu beṭire zegie bia ḳore, he-o zinakur.”"]], [["“Eḳ doni beṭa asil, he raza-bashsha oḳolor laḳan dami dami ḳafoṛ-sufoṛ finto, ar hamesha zak-zomok koria furti-amud ḳorto."]], [["Manshe Lasar namor eḳ hokir beṭare hamesha ou donir duaror samne boaia toita, tar asta gotro fosa-ga asil,"]], [["ar fotor kuttainte aia tar ga zifradi leita. Ou donie bat ḳaia hari aḍḍi-guḍḍi guṛa-gaṛa zeta tole falaita, ota ḳaoar lagi tar kub ichcha asil."]], [["Eḳdin ou hokir beṭa morigelo, morar bade Allar firista oḳole tare Ibrahim nobir kulo nia boaila. Ermaze hou doni beṭao morigelo, tare dafon ḳora oilo."]], [["Bade he duzoḳor azab taki aḳta ufredi saia deḳlo, duroi behestor maze Ibrahim nobi boi roisoin, tan kulo hou Lasar."]], [["Dekiau he sillaia ḳoilo, Baba Ibrahim! Amare rohom ḳoroukka. Lasarre amar gese faṭaukka, he tar angulor agaḳan fanit buṛaia amar zifrare ṭanḍa ḳorouk. Duzoḳor i agunit amar boṛo azab or."]], [["Ibrahime ḳoila, Babare, mono ḳoria deḳo, tumar shuk tumi duniatu ḳamailiso, ar Lasare bout ḳoshṭo ḳorse. Oḳon ino aia he arame ase, ar tumi azabo aso."]], [["Huno, ita saṛao tumrar ar amrar maze oḳon bout boṛo pak raḳa oise. Inor ḳeu ichcha ḳorleo tumrar gese zaito farto nae, ar tumrao ḳeu ichcha ḳorle ino aitae fartae nae."]], [["Ou hi doni beṭae ḳoilo, Baba, te doya ḳori Lasarre amar babar baṛikano faṭaukka."]], [["Hono amar aro fasgu bai roisoin. He gia amar baiainre hushiar ḳorouk, tara zanu i duzoḳor azab taki basoin."]], [["Ibrahime zuaf dila, Tarar gese to Hozrot Musa ar nobi oḳolor usillae bout kitab beza oise, tara ou talim hunouk."]], [["Hou donie ḳoilo, Na, na, baba Ibrahim! Murda taki ḳeu zinda oia tarar gese geleu, tara touba ḳorba."]], [["Ibrahime ḳoila, Tara zudi Hozrot Musa ar nobi oḳolor ḳota na hune, te murda taki zinda oia geleo tara manto nae.”"]]], [[["Hozrot Isae tan shagrid oḳolre ḳoila, “Gunar fote neoar lagi uskani aibou aibo. Oile lannot hou zonor ufre, zegue guna ḳorar lagi uskani dey."]], [["Ou bebuz oḳolor eḳzonreo zegue gunar fote ṭania ney, ogur lagi aro bala oilo one, ogur golat fattor bandia doriat falai deoa."]], [["Tumrao zarzir befare hushiar roio. Tumar kunu baie tumar gese dush ḳorle tare buzaio. He dil bodlaia maf saile tare mafi dio."]], [["He dinor maze shatbar dush ḳoria, shatbar aia tumar gese maf saile, tare maf ḳori dio.”"]], [["Sahabi oḳole Hozrot Isar gese abdar ḳorla, “Huzur, amrar imani bol baṛai deukka.”"]], [["Tain ḳoila, “Tumrar dilo zudi egu ḍengar bisir foriman iman taḳe, ar tumra ou heora gasre ḳo, zoṛ shudda huria gia doriat gaṛizao, te he tumrar ḳota hunbo."]], [["“Tumrar maze ila kunu girost ase ni, zar ḳamlae al baia ba goru rakia bondo taki baṛit aiteu, he tar ḳamlare ḳoe, tumi zoldi aia ḳana ḳao?"]], [["Na, ḳeu ila ḳoe na. Borong oula ḳoe, oba, tui amar ḳana zuit ḳor. Ami zoto shomoe ḳana ḳai, tui ono ubaia balamonte amare batash de. Bade tui ḳais."]], [["Ar hou gulame tan hukum manche ḳori tain tare kunu doinnobad dein ni? Nichoe na."]], [["Ou laḳan tumrao hoḳol hukum-ahkam adae ḳorleo ḳoio, Malik, amra to tumar na-layeḳ gulam. Amra zeta ḳam ḳora zorur asil, ḳali otau kunu rokome adae ḳorsi.”"]], [["Hozrot Isa Zeruzalem ṭauno zaoar bala Shomoria ar Galil zilar mazedi aṭia zaira."]], [["Ou shomoe eḳ gaut hamanir fotor muko doshzon fosa-kushṭo bemarie tanre deḳat aila. Tara duroi ubaia zure zure ḳoila,"]], [["“O huzur Isa, amrare rohom ḳoroukka.”"]], [["Tarare dekia tain ḳoila, “Zao, imam sab oḳolre gia tumrar halot deḳao.”"], ["Fotedi zaite zaite tara hoḳolor bemar ḳomigelo."]], [["Tarar maze eḳzone zebla deḳlo, he bala oigese, dekiau zure zure Allar tarif ḳori ḳori he firia ailo."]], [["Aia Isar faot foṛia tanre shukria zanailo. He oilo Shomoria zatir manush."]], [["Teu Isae ḳoila, “Dosho zonreu kunu bala ḳora oise na ni? Te baki noezon kuai?"]], [["Allar tarif ḳorar lagi ou bideshi beṭa saṛa ar ḳeu firia ailo na ni?”"]], [["Bade Isae tare ḳoila, “Bai, tumar imanor boleu tumi bala oiso. Oḳon sohi-salamote zao.”"]], [["Forishi mozobor ḳoezon aia Hozrot Isare zikaila, Allae kun shomoe tan bashshai salu ḳorba. Tain ḳoila, “Allar bashshai to ḳeurore zanai-hunai ae na."]], [["Ḳeu ḳoar shaiddo nai, Allar bashshai ono ba hono deḳsi. Hunoukka, Allar bashshai to oḳonu afnarar maze salu ase.”"]], [["Bade tan shagrid oḳolre ḳoila, “Omon eḳ shomoe aibo, zebla tumra ami Bin-Adomor eḳan din deḳtae saibae, oile fartae nae."]], [["Manshe tumrare ḳoiba, Ono deḳo, Hono deḳo. Oile tumra tarar ḳotae douṛio na, kunuḳano zaio na."]], [["Huno, megor zilkir loge asmanor eḳ mata taki aroḳ mata zebla for oe, ou shomoe to hoḳole deḳe. Te ami Bin-Adom zebla aimu hou shomoeo ola hoḳole deḳbo."]], [["Oileo foela i zomanar manshor ato ami bout ḳoshṭo faitam oibo, tara amare dur-dur ḳorba."]], [["“Zela Nuh nobir amolo oisil, ami Bin-Adomor zomanato ola oibo."]], [["Nuh nobi zazo uṭar ag forzonto manshe ḳana-fina, bia-shadi ar gor-shongshar ḳorta, Nuh nobir boinna aia itare nifat ḳorlo."]], [["Oula Lut nobir amolo-o manshe ḳana-fina, ḳorid-biki, ḳet-girosti ar baṛi-gor bananit besto asla."]], [["Oile Lut nobi zedin Sadum ṭaun saṛia bidae oigela, hou dinu asman taki aguin ar gondoḳor gozob lamia ita hokkolṭire nifat ḳorlo."]], [["Ṭik oula, ami Bin-Adom zedin zaira oimu, houdino ola aḳta aibo."]], [["“Hidin ḳeu zudi goror salor ufre taḳe, te tar goror mal-samana nibar lagi, lamat lamia goror bitre na hamauk. Ou laḳan ḳeu zudi bondo taḳe, he-o ar baṛit na auk."]], [["Lut nobir bibir goṭona iad ḳoro."]], [["Mono rakio, ze zone zan basaito sae, he nizor zindegi kuaibo, oile ze zone zan shofia dey, he zindegi faibo."]], [["Hi rait eḳoi bisnat duizon hutileo, eḳzonre neoa oibo, dusra zon bad foṛizibo."]], [["Dui beṭie eḳloge bara-banat taḳleo, erar eḳzonre neoa oibo, aroḳzon bad foṛizibo.”"]], [["Dui beṭie eḳloge bara-banat taḳleo, erar eḳzonre neoa oibo, aroḳzon bad foṛizibo.”"]], [["Sahabi oḳole ḳoila, “Huzur, ita kuai oibo?” Tain zuaf dila, “Mora lash zeḳano, hokuno hono dola oe.”"]]], [[["Munazator befare shagrid oḳol nirash na oia hamesha zate munazat ḳoroin, oḳan buzanir lagi Isae ek kichcha hunaila."]], [["Ḳoila, “Kunu eḳ ṭauno eḳzon hakim asla. Ein Allareo ḍoraita na, kunu manshoreo toakka ḳorta na."]], [["Hou ṭauno eḳ ṛaṛi beṭi asil. Ou beṭie aia hamesha tanre ḳoito, Hakim sab, amare dushmonor at taki basaukka, doya ḳori ou niajjo bisarḳan ḳoroukka."]], [["I hakime ḳoedin kunta ḳoila na. Bade mone mone ḳoila, Ami to Allare ḍorai na, manshoreo toakka ḳori na,"]], [["oile i ṛaṛie aia to hamesha satae, oḳon ogur niajjo bisarḳan ḳorilai. Naile tai aia bar bar sataibo.”"]], [["Bade huzure ḳoila, “Deḳlae ni, ou naforman hakime kita ḳorse?"]], [["Te zera hamesha dine-raite Allar gese ḳande, Allae kita tan i maear bonda oḳolor hok foriad hunta nae ni? Tain hunte kunu ar deri ḳorba ni?"]], [["Ami ḳoiram, tain zoldi ḳoriu erar hok foriad hunba. Oile ami Bin-Adom dusrabar zebla i duniat aimu, hou shomoe duniat kunu iman faimu ni?”"]], [["Zeta manshe nizore kub forezgar, ar bad-baki hoḳol manshore huru mono ḳorto, Hozrot Isae tarare ou kichcha hunaila."]], [["Ḳoila, “Duizon manush dua ḳorar lagi Baetul-Mukaddoso gelo. Erar eḳzon Forishi dolor ar dusra zon gushkur ḳazna tulra."]], [["Forishi beṭae alga ubaia oula dua ḳorlo, O Alla, ami tumar shukria adae ḳorram, ami to shomazor manshor laḳan naforman, zalim, ar zinakur nae, ba ou gushkur ḳazna tulrar laḳano nae."]], [["Ami haftat duidin ruza raki, ar amar hokkol ruzir dosh baṭor eḳ baṭ tumar name zoḳat dei."]], [["Oile ou ḳazna tulra beṭae duroi ubai roilo, Allar aroshor bae souk tular shaosho tar oilo na. He bukut mari mari ḳandi ḳandi ḳoilo, O Alla, ami boṛo gunagar, amare rohom ḳoro."]], [["“Ami tumrare ḳoiram, ou ḳazna tulra beṭau forezgar bonia tar goro gelo, hi Forishi nae. Ashole ze nizore boṛo mono ḳore, tare huru ḳora oibo. Ar ze nizore huru mono ḳore, tare boṛo ḳora oibo.”"]], [["Manshe tarar huru hurutainre loia Isar gese ailo, tain zanu hurutainre atai dia dua ḳoroin. Ita dekia sahabi oḳole manshor ufre biroḳto oia na ḳorla."]], [["Oile Isae hurutainre tan ḳandat nila, nia ḳoila, “Hurutainre amar ḳandat aibar deo, tarare bada dio na. Allar bashshai to ou nomunar manshor lagiu."]], [["Ami hok kota ḳoiar, huru huruta bonia Allar shashon na manle, kunu zonu Allar bashshait hamaito farto nae.”"]], [["Hozrot Isar gese fainchaitor eḳ murobbi aila, aia ḳoila, “O hok ustad, amare batai deukka, kita ḳorle ami aḳer faimu?”"]], [["Isae ḳoila, “Amare ḳene hok koira? Ḳali eḳ Alla bade ar ḳeu hok nae."]], [["Afne to shoriotor hukum-ahkam zanoin,"], ["Zina ḳorio na."], ["Kun ḳorio na."], ["Suri ḳorio na."], ["Misa kunu shakki dio na."], ["Tumar ma-bafore ijjot ḳorio.”"]], [["Hi murobbie ḳoila, “Huzur, i hokkolta to huruman toneu adae ḳorram.”"]], [["Ikan hunia Isae ḳoila, “Oḳon ḳali eḳan ḳam baki ase, afnar hoḳol don-samana besia gorib oḳolre lilla dilaukka. Teu afne behesto don faiba. Bade aia amar ummot oukka.”"]], [["Ikan hunia hi murobbi kub bezar oigela, tain ashole bout boṛo doni asla."]], [["Tain bezar oigesoin dekia Isae ḳoila, “Doni manush Allar bashshait hamani boṛo moshkil."]], [["Doni manush Allar bashshait hamanir saite, suir na baedi uṭ hamani aro shuza.”"]], [["Ikan zara hunla, tara aroz ḳorla, “Te ar ḳegie rehai faibo?”"]], [["Tain ḳoila, “Manshor gese zeta oshombob, Allar gese to ita shombob.”"]], [["Ou shomoe Fitore ḳoila, “Huzur, amra to hoḳolta falai toia afnar ummot oisi.”"]], [["Teu Isae sahabi oḳolre ḳoila, “Ami tumrare hasa ḳota ḳoiram, Allar bashshair lagi zera nizor baṛi-gor, ma-baf, bou, fua-fuṛi, bai-birador falaia aise,"]], [["tara ou duniatu er bout beshi faiba, ar bador zindegit aḳero faiba.”"]], [["Bade Isae tan barozon sahabire daro boaila. Boaia ḳoila, “Huno, amra oḳon Zeruzalemo zairam, te ami Bin-Adomor befare nobi oḳole zotota lekia gesoin, ita oḳon fura oibo."]], [["Amare bidormi zatir ato shofi deoa oibo. Manshe loia ḍong-tamasha ḳorba, beijjot ḳorba, ar tutu ḳori muko sef diba."]], [["Amare sabuk marba bade ḳatol ḳorba. Moutor tin dinor din ami hirbar zinda oia uṭmu.”"]], [["Oile tan sahabi oḳole ou mator kunu bed buzla na. Tain kita ḳoira tara shomzita farla na, ḳaron tarar gese gufon raḳa oisil."]], [["Isa zebla Ziriho ṭaunor ḳandat aila, ou shomoe eḳ anda beṭae fotor ḳandat boia bik korat asil."]], [["Aḳtau bout manshor faor tali hunia beṭae zikailo, “Kita ba, kita or?”"]], [["Manshe ḳoila, “Nasarotor Isae ou fotedi toshrif nira.”"]], [["Ou he sillaia uṭlo, “O Daudor aolad Isa, amare doya ḳoroukka.”"]], [["Sillani hunia biṛor samonor ḳataror manshe tare domoḳ dila, “Chup ḳoro, nirai ro.” Oile he aro zure sillaia ḳoilo, “O Daudor aolad, amare rohom ḳoroukka.”"]], [["Teu Isa ubai gela. Ubaia anda beṭare tan ḳandat anaila. Beṭa daro aia harle tain zikaila,"]], [["“Kita ba, tumare kita ḳortam?” Beṭae ḳoilo, “Huzur, ami ḳali souke deḳtam sai.”"]], [["Isae tare ḳoila, “Aichcha te deḳo. Tumar imanor boleu tumi bala oilae.”"]], [["Loge logeu beṭar souk kuligelo, deḳar shokti failo. Beṭae Allar shukria adae ḳori ḳori tan ḳore oia roana dilailo. Ita dekia hoḳol manshe Allar tarif ḳorla."]]], [[["Hozrot Isa Ziriho ṭaunor mazedi aṭia zaira,"]], [["hono Zakir namor boṛo eḳ doni manush asla. Ein oila ḳazna tulra oḳolor fordan."]], [["Isare deḳar lagi tan kub ḳaish asil, oile tain baṭṭi manush, erdae oto biṛor maze deḳar ufae oilo na."]], [["Ou douṛia agedi gela, gia Isa ze fotedi aira ou fotor ḳandar eḳ ḍumur gaso uṭla."]], [["Isa zebla hou ḍumur gasor tole aila, tain ufredi saia Zakirre ḍaḳ dila, “Zakir, zoldi lamia ao. Ami aiz tumar baṛit roite oibo.”"]], [["Zakir loge logeu lamia aila. Tain kushi oia Isare tazim ḳoria tan baṛit nila."]], [["Ita dekia hoḳole ḳana-ḳani ḳori ḳoila, “Tain ḳene eḳ naforman beṭar baṛit rait ḳaṭanit gela?”"]], [["Zakire hoḳolor samne ubaia ḳoila, “Huzur deḳoukka, ami oḳonu amar don-samanar ordeḳ goribre lilla dilairam. Ar zerar hok ṭogia anchi, tarare sair otoḳan firot dilaimu.”"]], [["Teu Isae ḳoila, “Aiz taki i baṛit nazat aise. Eino to Ibrahimor ḳandanor eḳzon."]], [["Ou laḳan be-foti oḳolre tukaia bar ḳoria, tarare basanir lagiu to ami Bin-Adom i duniat aisi.”"]], [["Hozrot Isae tarar loge ota matira, ou shomoe tain Zeruzalem taki tuṛa duroi roisoin. Tara mono ḳorla, Zeruzalem fosiau tain Allar bashshai zair ḳoriliba. Erlagi Isae tarare ou kichcha hunaila,"]], [["“Nobab foribaror eḳzon beṭa manush bout duroi eḳ desho soforo gela. Tan kial asil hono gia raza oia firot aiba."]], [["Zaibar age tan doshzon gulamre ania forteḳ zonre eḳṭa ḳori shunar mohor dia ḳoila, ami aibar ag forzonto oguindi tumra ḳae-ḳarbar ḳoro."]], [["“Oile tan proza oḳole tanre fosond ḳorta na. Erlagi tara tan ḳore oia guia faṭaia hou bashshare zanaila, amra sai na, ein amrar raza oukka."]], [["Oileo tain raza bonia firot aila. Aia hou ze doshzon gulamre tain mohor disla, tarare anaia zikaila, ḳae-ḳarbar ḳoria tara ḳe ḳoto lab ḳorsoin."]], [["Foela zone aia ḳoilo, Huzur, afnar eḳ mohordi ami dosh mohor ruzi ḳorsi."]], [["Razae tare ḳoila, bala ḳorso! Tumi to bala gulam, tumi kub shamainno befareo hok aso. Te tumi ou dosh forgonar ufre zomidari ḳoro."]], [["Dusra zone ḳoilo, Huzur, afnar mohordi ami fas mohor ruzi ḳorsi."]], [["Tain ḳoila, Tumio fas forgonar ufre zomidari ḳoro."]], [["Bade aroḳzone ḳoilo, Huzur, ou neukka, afnar hi mohor. Ami afnare ḍoraia afnar mohor rumalo bandia toi disi."]], [["Afne to ḳoṛa mizazor manush. Zoma na ḳoriao adae ḳoroin, ḳet na ḳoriao foshol ḳaṭoin."]], [["“Teu razae ḳoila, O ḳobis gulam! Tor mukor ḳotae ami tor bisar ḳormu. Tui to zanos ami ḳoṛa mizazor manush, zoma na ḳoriao adae ḳori, ḳet na ḳoriao foshol ḳaṭi!"]], [["Te amar mohor tui befarir gese toile na ḳene? Te to ami aia mul mohoror loge kisu labo failam one."]], [["Razae tan uzir-nazirre ḳoila, Ogur ges taki ou mohor firot ano, ar zar dosh mohor ase tare deo."]], [["Teu hoḳole ḳoila, Huzur, tar to emneu dosh mohor ase."]], [["Razae ḳoila, ami tumrare ḳoiram, zar ase tare aro deoa oibo. Zar nai, tar zeta ase otao ḳaṛia neoa oibo."]], [["Ar amar zeta dushmone saisoin na ami raza oitam, otare ono doria ania amar samne marilao.”"]], [["Oḳan ḳoia hari Isae tarar age oia Zeruzalemor bae toshrif nila."]], [["Tain Zoetun faṛor ḳandat Baet-Faijja ar Baet-Ania gaur galat aia harle, tan duizon sahabire oḳan ḳoia faṭaila, “Tumra ou samnor gaut zao."]], [["Gaut hamaiau deḳbae, egu gadar baichcha banda ase. Ogur ufre ḳeu kunudin soṛse na. Tumra ogur ban kulia ono loia aio."]], [["Ḳeu zudi zikae, igur ban kulo ḳene ba? Te ḳoio, huzuror goroz ase.”"]], [["Ze sahabi oḳolre faṭaisla, tara gia tan ḳota moto hoḳolta faila."]], [["Tara zebla gadar baichchar ban kulra, ou shomoe malike zikaila, “Oba, doṛi kulrae ḳene?”"]], [["Tara ḳoila, “Huzuror goroz ase ḳori kulram.”"]], [["Bade gadar baichcha loia Isar ḳandat aia, erar gotror saddordi gadar fiṭit godi banaia Isare boaila."]], [["Tain zebla gada soṛia fotedi roana dila, fotor maze manshe tarar zarzir saddor bisai dila."]], [["Isa Zeruzalemor ḳandat Zoetun faṛ tone lamar foto aia azila, ou shomoe tan ummot oḳolo loge asla, era tan zeta keramoti ḳam deḳsila, otar lagi tara kushie zure zure sillaia Allar tarif ḳoria ḳoila,"]], [["“Mubarok hou bashsha, zein Mabudor name toshrif anra."], ["Behesto shanti, Allar arosho gourob!”"]], [["Biṛor maze Forishi dolor ḳoezone Isare ḳoila, “Huzur, afnar ummot oḳolre domoḳ deukka.”"]], [["Isae ḳoila, “Ami afnarare ḳoiram, erar muk bond ḳorilleo, fattor oḳole sillaia uṭbo.”"]], [["Tain zebla Zeruzalemor ḳandat aila, ou shomoe Zeruzalem ṭaun dekia ḳandi dila."]], [["Tain ḳoila, “Haere hae! Aiz zudi tumi buztae, shanti kila ḳaim oe! Oile oḳon ita tumar sokur aoṛe roise."]], [["Tumar ufre ila shomoe azir oibo, zebla dushmon oḳole deoalor sairo galabae maṭir ṭeki bandibo. Tumare berilibo, ar hokkolbae aṭok korbo."]], [["Tara tumare ar tumar feṭor aolad oḳolre maṭir loge mishaibo. Tumar eḳ fattoror ufre aroḳ fattor roito nae. Ḳaron Allae tumare basaita ḳori ze shuzug disoin, tumi i shomoe-shuzugre sinlae na.”"]], [["Bade tain Baetul-Mukaddoso hamaila. Hamaia hono zetae bebsha ḳorat asla, ota hokkolṭire ḳedai dila."]], [["Tain ḳoila, “Pak kalamo leḳa ase, amar gor oibo munazator gor, oile tumra ikanre ḍaḳaitor aḳra banailiso.”"]], [["Hozrot Isa forteḳ din Baetul-Mukaddoso gia nosiot ḳorta. Ou shomoe boṛo imam, moulana ar shomazor murobbi oḳole tanre marilita saila."]], [["Oile kila tanre mara zae, er kunu fondi tara failo na. Ḳaron hoḳol manshe ashik oia dile-zane tan boean hunta."]]], [[["Ou soforor ḳalo eḳdin Hozrot Isa Baetul-Mukaddosor maze, manshor gese Allai kush-ḳobri toblig korat asla. Aḳtau boṛo imam ar alim oḳol tarar murobbi oḳolre loia aia ḳoila,"]], [["“Aichcha ḳo sain, tumi kun ḳemotae ita ḳam ḳorrae, tumare itar eḳtiar ḳegie dise?”"]], [["Isae zuaf dila, “Te amio afnaintore zikairam, ḳoukka sain,"]], [["Ehia nobie toubar gusol ḳoranir ḳemota faisla, manshor ges taki na Allar ges taki?”"]], [["Ou tara eḳe-oinne zukti-foramish ḳorlo, “Zudi ḳoi Allar ges taki, te he ḳoibo, taile tan ufre iman anlae na ḳene?"]], [["Ar zudi ḳoi manshor ges taki, te manshe amrare fattordi marba. Ehiare to tara Allar nobi ḳoia manoin.”"]], [["Ou tara ḳoilo, “I ḳemota kuai taki faisla, amra zani na.”"]], [["Isae tarare ḳoila, “Te amio ḳoitam nae, kun ḳemotae ita ḳorram.”"]], [["Bade Isae manshore ou kichcha hunaila, “Eḳ giroste anguror bagan ḳorla, bade tan baganre ḳetal oḳolor gese bagi dia bout dinor lagi bidesh gelagi."]], [["Angur faḳar shomoe oile malike tan baṭ nibar lagi eḳ gulamre faṭaila. Oile ḳetal oḳole tare mair-doir ḳoria ḳali ate firai dilo."]], [["Bade tain aroḳ gulamre faṭaila. Tara i gulamreo mair-doir ḳori beijjot ḳoria ḳali ate firai dilo."]], [["Bade tin nombor gulamre faṭaile, tara eo gulamre maria zoḳom ḳoria bare falai dilo."]], [["Teu baganor malike ḳoila, Ami kita ḳortam? Oḳon ami amar maear futre faṭaimu, teu tara manto fare."]], [["Oile malikor fuare dekia ḳetal oḳole ḳoilo, Ou fuau to tar bafor hoḳoltar malik oibo. Ao, ere maria falai dei. Teu malikor hoḳolta amra failimu."]], [["Oḳan ḳoia hari tare baganor bare nia kun ḳorilailo."], ["“Oḳon ḳoukka sain, baganor malike i bagidar oḳolre kita ḳorba?"]], [["Tain aia tarare nifat ḳoriliba na ni? Ar tan bagan dusra manshor gese diba na ni?” Ita hunia tara ḳoila, “Nauzubilla! Allae fana deuk!”"]], [["Teu Isae tarar bae saia ḳoila, “Te Allar kalamo ḳene ila leḳa ase,"], ["Raz-mestoir oḳole ze fattorre beḳama ḳoia falai disil,"], ["oḳṭa diau goror ian kuṭi oilo."]], [["I fattoror ufre ḳeu foṛle, i zon bangia ṭukra ṭukra oizibo, ar i fattoro ḳeuror ufre foṛle, he-o zon surmar oizibo.”"]], [["Oḳan huniau moulana ar boṛo imam oḳole Isare dorilta saila. Tara buzilila, Isae i kichcha tarar nioteu ḳoira. Oile manshore ḍoraia tara kunta ḳorla na."]], [["Erlagi tara Isare souke souke raḳla, tan ḳore ḳoezon guia lagaila. Guia oḳole mumini besh doria solleo, tarar niot oilo Isare ḳotar fando falaita, zate tane deshor fordan hakimor adaloto salan ḳorail zae."]], [["Ou guia oḳole Isare ḳoila, “Huzur, afne to hoḳolre homan souke deḳoin. Afne hok mat matoin, hok talim dein. Ḳeurore toakka na ḳoria, manshore Allar hok fot deḳain."]], [["Te ḳoukka sain, Ruman bashsha Ḳoisorre ḳazna deoa zaiz ni, na nazaiz?”"]], [["Isae tarar ku-motlob buzilila. Buzia ḳoila,"]], [["“Deki, amare eḳṭa dinar deḳao.” Dinar dekia ḳoila, “Igur ufre ḳar sobi ar nam ase?” Tara ḳoila, “Bashsha Ḳoisoror.”"]], [["Isae ḳoila, “Te Ḳoisororta Ḳoisorre deo, ar Allarta Allare deo.”"]], [["Tan zuaf hunia tara taijjub bonia nirai oigela. Guia oḳole manshor samne tanre ḳotar fando falaito farlo na."]], [["Bade Siddekia mozobor kisu manush Isar gese aila. Ou mozobor manshe mono ḳoroin, morar bade kunu zandaru ar zinda oita nae."]], [["Tara Isare zikaila, “Huzur, Musa nobie amrar lagi ou niom lekia gesoin, kunu manshe tar bou toia niaoladi halote morigele, tar baie ou boure bia ḳoria mora bair oarish foeda ḳorbo."]], [["Oḳon mono ḳoroukka, eḳ goro shat bai asil. Foela zone bia ḳoria niaoladi halote morigelo."]], [["Bade dui nombor ar tin nombor baie ou beṭire bia ḳorlo. Ou laḳan tara shato baieu ou beṭire bia ḳoria niaoladi halote morigelo."]], [["Bade dui nombor ar tin nombor baie ou beṭire bia ḳorlo. Ou laḳan tara shato baieu ou beṭire bia ḳoria niaoladi halote morigelo."]], [["Heshe ou beṭio morigelo."]], [["Te kiamotor din i beṭi ḳar bou oibo? Shato zoneu to i beṭire bia ḳorsil.”"]], [["Isae ḳoila, “I duniar manshe bia-shadi ḳoroin, ar bia-shadi dein."]], [["Oile moutor bade zinda oia zera aḳerato kamiabir laḳ oizae, tara ar bia-shadi ḳorta nae, ba bia-shadi boitao nae."]], [["Tarar kunu mouto oito nae, tara firistar laḳan oiziba. Moutor bade aḳer faoae tara Alla Pakor aolad boniziba."]], [["Tur faṛor zalail zonglar boeanir maze Musa nobie buzaisoin, murda oḳol to zinda oia uṭoin, erlagiu bout age ze nobi oḳol mara gesoin Musae Mabudre hou nobi oḳolor Alla ḳoia ḍakila. Tain Mabudre ḳoila, Ibrahimor Alla, Isʼhakor Alla ar Iakubor Alla."]], [["Te Alla to murda oḳolor Alla nae, tain zinda oḳolor Alla. Tan nozoro hokkol manushu zinda asoin.”"]], [["Teu ḳoezon alime ḳoila, “Huzur, afne to ḳaṭi mat matsoin.”"]], [["Heshe tara Isare ar kunu soal ḳorar shaosh failo na."]], [["Ermaze Isae ou alim oḳolre zikaila, “Manshe ḳene al-Mosire Daud nobir aolad ḳoin?"]], [["Zobur Shorifor maze Daude nizeu to oḳan ḳoira,"], ["Mabude amar munibre ḳoila,"], ["zotodin tumar dushmon oḳolre"], ["tumar faor tole na falai,"], ["otodin tumi amar ḍain galat boiro."]], [["Zobur Shorifor maze Daude nizeu to oḳan ḳoira,"], ["Mabude amar munibre ḳoila,"], ["zotodin tumar dushmon oḳolre"], ["tumar faor tole na falai,"], ["otodin tumi amar ḍain galat boiro."]], [["Daude to al-Mosire tan munib ḳoia ḍakila, te al-Mosi ḳemne Daudor aolad oiba?”"]], [["Manshe Isar boean hunra, ou shomoe tain shagrid oḳolre ḳoila,"]], [["“Alim oḳolor befare hushiar o. Tara lamba lamba zubba findia gurite kub bala fain. Bazar-aṭo gia salam faite fosond ḳoroin. Mosido gia samonor ḳataro boite ar mozliso gia dami zagat boite fosond ḳoroin."]], [["Tara manshore deḳanir lagi lamba lamba dua ḳoroin. Hirbar ṛaṛi beṭintor gor-baṛi doḳol ḳoroin. Kiamotor din erar boṛo ḳoṭin shaza oibo.”"]]], [[["Hozrot Isae saia deḳla, doni oḳole Baetul-Mukaddosor lillar ḍegor maze dan-ḳoerat dira."]], [["Ermaze deḳla, kub gorib eḳ ṛaṛi beṭieo aia ḍegor maze duiṭa foesha dan ḳorlo."]], [["Dekia tan sahabi oḳolre ḳoila, “Ami tumrare hasa ḳota ḳoiram, ou gorib ṛaṛi beṭie hoḳol taki beshi dan ḳorse."]], [["Ḳaron baki hoḳole ḳoros ḳorar bade zeta deṛia roise, on taki tuṛa ongsho ḍegor maze dan ḳorse. Oile i beṭie nizor obab-onoṭon taḳleo, tair ḳamail hokkoltau dan ḳorilise.”"]], [["Ḳoezon sahabie Baetul-Mukaddos kaba shorifor befare matila, ḳoila, “Deḳra ni, oto shundor shundor fattordi ar dan-ḳoeratdi gorḳanre hazail oise.”"]], [["Isae tarare ḳoila, “Tumra ou zotota deḳrae, ola eḳ din aibo, zebla ita eḳ fattoror ufre aroḳ fattor roito nae. Hoḳolta maṭir loge mishizibo.”"]], [["Sahabi oḳole tanre zikaila, “Huzur, ita kun zomanat oibo? Kun alamot deḳle buza zaibo, hi shomoe oigese?”"]], [["Tain ḳoila, “Hushiar roio, ḳeu zanu tumrare be-fote na ney. Bout zone amar nam dori aia ḳoibo, shomoe oigese, amiu al-Mosi. Oile tumra itar ḳore zaio na."]], [["Tumra zebla zuddo ar gonḍogulor ḳobor hunbae, ḍoraio na. Ḳaron foela ita oibou oibo, oile ita to shesh nae.”"]], [["Bade tain ḳoila, “Zatie zatir bifokke, razae razar bifokke zuddo ḳorbo."]], [["Boṛo boṛo boisal oibo, zagae zagae nidan ar bezuita bemar-azare manush morba. Asmano-o kub ḍor-ḳofor nishana ar azob azob kudroti lila zair oibo."]], [["“Oile ita goṭar age manshe tumrare ḳedaibo, dorbo. Bisaror lagi mozlisor samne azir ḳorbo, zelo haraibo. Amar namor lagi tumrare raza-bashsha ar hakim oḳolor samne neoa oibo."]], [["Teu amar name toblig korar lagi tumra shuzug faibae."]], [["Oile tumra mono rakio, kita zuaf ditae, ita age sinta ḳorar kunu zorur nae."]], [["Ḳaron ami tumrare oula zoban ar hekmot zugaia dimu, tumrar bifokko oḳole ita firaito farto nae, er zuaf dibaro takkot oito nae."]], [["Tumrar ma-baf, bai-birador, ḳesh-kuṭum ar dust oḳoleo tumrare doraia diba. Tara tumrar kunu kunu zonre zane marailiba."]], [["Ar amar namor lagi tumrare hokkole ginnaibo."]], [["Oileo kunumonteu tumrar matar eḳsa suloro ḳeti oito nae."]], [["Tumra imane mozbut roile, nizor hasaror zindegi hasil ḳorbae."]], [["“Tumra deḳbae, sifai oḳole aia sairobae tone Zeruzalemre gerao ḳorilira, teu buzilio, Zeruzalemor binash aichche."]], [["Hi shomoe zara Ehudiar zilat taḳba, tara faṛedi gia bagouk. Zara ou Zeruzalemo taḳba, tara ṭaunor bare zauk. Zara gau-geramo taḳba, tara zanu kunumonteu ṭauno na ain."]], [["Ḳaron i oḳt oilo Allai gozobor oḳt, Allar kalamor aeat oḳol fura oibar oḳt."]], [["Ish! I shomoe zeta beṭintor feṭo huruta taḳba, zera hurutare bukur dud ḳaoaiba, erar bout ḳoshṭo oibo! Deshor ufre bezuita durgoti, ar Ihudi oḳolor ufre gozob nazil oibo."]], [["Toluaror tole tara zan kuaiba, bondi oia hokkol zatir maze zaiba. Ou bidormi zatir ḳemotar shomoe fura oar ag forzonto, i Zeruzalem tarar faor tole roibo."]], [["“San-shuruz ar asmanor terar maze nanan alamot deḳa zaibo. Duniar hoḳol deshor manshor ḳoshṭo oibo. Doriae utal-fatal ḳorbo. Ḍeur aoaze manush bedisha lagba."]], [["Duniat kun dosha goṭibo ota sinta ḳoria ḍoror suṭe manush beush oizibo, asmani san-shuruz, tera hokkolta aula-zaula oizibo."]], [["Ou shomoe deḳbae, ami Bin-Adome Allar kudroti shokti ar nuror mohimae megor saḳat oia duniat toshrif aniar."]], [["Ita hal-hokikot deḳle tumra mozbut oio, mata usa ḳorio, buzilio tumrar nazat daro aichche.”"]], [["Isae tarare ou misal hunaila, ḳoila, “Tumra ḍumur gas ar oinno gasaintor bae deḳo,"]], [["itar noea kuṛi-fata baroni deḳleu tumra buzilao, gormor din aichche."]], [["Oula tumra zebla deḳbae, ita hal-hokikot goṭer, te buzilio Allar bashshai nozdik aichche."]], [["Ami tumrare hasau ḳoiram, ita hokkolta na goṭar age, i zomanar manush ḳoe oita nae."]], [["Asman-zomin ḳoe oizibo, oile amar kalam kunudino ḳoe oito nae."]], [["“Tumra nize hushiar roio, zate mozar mozar ḳani, mod ḳaia ṭal oa ar ruzi-ruzgaror neshae aula-zaula na o, arnae hou din aia aḳtau tumrare fando haraito fare."]], [["Duniar tamam manshor ufreu hi din azir oibo."]], [["Oile tumra hamesha hozag roio, ar dua ḳorio, zate ou zeta zair oibo ota faroia hari amar samne ubanir bol fao.”"]], [["Isae forteḳ din Baetul-Mukaddoso aia nosiot ḳorta. Bade rait oile tain baroia Zoetun faṛo zaitagi."]], [["Hoḳol manshe tan boean hunar niote bian-sobre Baetul-Mukaddoso aita."]]], [[["Ihudi oḳolor Ḳamir Saṛa Ruṭir Id ḳasat ailo, ou idor nam Azadi Id."]], [["Ibae moulana ar boṛo imam oḳole foramish ḳorla, Hozrot Isare am manshor ges taki lukaia kila ḳatol ḳorta. Tara am manshore kub ḍoraita."]], [["Ou shomoe tan barozon sahabir mazor eḳzon, en nam Ihuda Iskariat, en bitre shoetan hamailo."]], [["Ein Isare doraia deoar lagi lukaia Baetul-Mukaddoso gela. Gia honor daroga ar boṛo imam oḳolor loge foramish ḳorla, kun nomunae Isare tarar ato dorai deoa zae."]], [["Teu imam oḳol kub kushi oia oada ḳorla, tanre doraia dile tare boḳshish diba."]], [["Ete Ihudao razi oia manshor aforḳe, tanre dorai deoar shuzug tukanit roilo."]], [["Bade Azadi Id ailo, ou idor din meṛar baichcha kurbani deoa oe."]], [["Teu Isae sahabi Fitor ar Hannanre hukum dila, “Tumra gia amrar lagi idor ḳani tiar ḳoro, amra hoḳol aia eḳloge ḳaimu.”"]], [["Era zikaila, “Huzur, afnar kial kita, amra kunano gia ḳana tiar ḳortam?”"]], [["Tain ḳoila, “Huno, ṭauno hamaia harle tumra deḳbae, eḳ beṭae fanir ḳoila boria loia zaira. Tumra en ḳore ḳore zaio, gia ein ze goro hamaiba,"]], [["hou goror malikre ḳoio, huzure zikaisoin, tan sahabi oḳolre loia Azadi Idor ḳani ze goro ḳaita, i musafir ḳana kuai?"]], [["He tumrare uforor talat hazail-faṛail boṛo ek kuṭa deḳaia dibo. Hono gia tumra randa-baṛa ḳorio.”"]], [["Hasau tara gia tan ḳota mafik hoḳolta faila, faia Azadi Idor ḳanio tiar ḳorla."]], [["Bade shomoe aile Isae tan barozon sahabi loia ḳanit boila."]], [["Boia ḳoila, “Amar boṛo kial asil mosibotor mukamuki oibar age, aḳeri idor ḳani ḳan tumrare loia ḳaitam."]], [["Ami tumrare ḳoiram, Allar bashshair ashol morzi-munsha furafur hasil na oa forzonto, ami ar kunu idor ḳani ḳaitam nae.”"]], [["Bade tain shorbotor fiala loia Allar shukria zanaia ḳoila, “Ou fuṭain tumra baṭia ḳailao."]], [["Ar huno, ami tumrare ḳoiram, Allar bashshai na aoa forzonto, ami ar anguror kunu shorbot ḳaitam nae.”"]], [["Erbade ruṭi ato loia Allar shukria zanaila. Ruṭi ṭukraia sahabi oḳolre dila, ḳoila, “Mono ḳorio iṭa amar ḳaea, ou ḳaea ami tumrar lagi shofi dimu. Amare mono ḳorar lagi tumitaino ola ḳorio.”"]], [["Ḳaoar bade shorbotor fiala ato loia ḳoila, “Amar lour zoriae Allar loge manshor milonor ze noea usilla nazil or, ou fiala oilo er nishana. Amar ou lou tumrar nazator lagi dimu."]], [["Te deḳrae ni! Amare zegie doraia dibo, he oḳon amar loge ou dostarḳanat boia ḳar."]], [["Allae zela hukum ḳorsoin, ami Bin-Adomor mout to olau oibo. Haere hae! Lannoti hou adom, zegie amare doraia dibo.”"]], [["Sahabi oḳole eḳe-oinnore zikaila, “Te amrar mazor kun manshe ila ḳam ḳorbo?”"]], [["Ou shomoe sahabi oḳolor maze kun zon hoḳol taki boṛo, ota loia tarar maze torka-torki lagigelo."]], [["Teu Isae tarare ḳoila, “Bidormi deshor raza oḳole tarar prozar ufre munibgiri deḳain. Tarar zomidarre ḳoa oe zonogonor dust."]], [["Oile tumra ilan oio na. Tumrar maze zein hoḳol taki boṛo, ein hoḳolor huru ouk. Ar zein neta, ein ḳadimdaror laḳan ouk."]], [["Ḳo sain kun zon boṛo? Zein ḳana ḳain, na ze ḳadimdari ḳore? Zein ḳana ḳain einu nae ni? Te ami nizeu to tumrar ḳadimdari ḳoriar."]], [["“Huno, amar hoḳol bala-mosiboto tumra amar loge loge aslae."]], [["Ar amar batuni bafe amare zela godi ar ḳemota dan ḳorsoin, amio oula tumrare ḳemota dan ḳorram."]], [["Ou ḳemota faia, tumrao amar bashshait dakil oia amar loge boia ḳana-fina ḳaibae, amar loge godit boia Boni Israilor baro gusṭir bisar-adalot ḳorbae."]], [["“Saimon, Saimon, huno, dan-saul zela saindi saniain, shoetaneo tumrare ola saniaito saise."]], [["Oile tumar lagi ami aroz ḳorsi, tumar iman zanu ḳomzur na oe. Te tumi eḳbar gelegio touba ḳoria zebla firot aibae, ou shomoe tumar ou baiaintor imani bolo mozbut ḳorio.”"]], [["Fitore ḳoila, “Huzur, ami to afnar loge oia zelo zaite, ba zan diteo tiar asi.”"]], [["Tain ḳoila, “Fitor, ami tumare ḳoiram, aiz fotabala murgae bang dibar ageu, tumi tin-tinbar ḳoibae, tumi amare sino na.”"]], [["Bade tan sahabi oḳolre zikaila, “Ḳo sain, ami zebla tumrare ṭeḳar toli, gaiṭ-buski ita kunta na dia ḳali faoe faṭaislam, hi shomoe tumrar kuntar obab oisil ni?” Tara ḳoila, “Ji-na, kunu obab oise na.”"]], [["Isae ḳoila, “Te oḳon ami ḳoi, oḳon zar ṭeḳar toli ba gaiṭ-buski ase, he ota loge raḳouk. Zar toluar nai, he tar saddor besia toluar ḳorid ḳorouk."]], [["Pak kalamor aeato to leḳa ase, tanre naforman oḳolor ḳataro milail oibo. I aeat to amar ufor diau folibo. Amar befare zotota leḳa ase, ita hokkolta oḳon folizar.”"]], [["Teu sahabi oḳole ḳoila, “Huzur deḳoukka, ino duḳan toluar ase.” Tain ḳoila, “Otau to bout.”"]], [["Ḳana-finar bade Isa baroia boraborkur laḳan hou Zoetun faṛo gela, sahabi oḳolo tan ḳore ḳore gela."]], [["Hono gia harle Isae tarare ḳoila, “Tumra dua ḳoro, zate kunu forikkat na foṛo.”"]], [["Ḳoia hari sahabi oḳolor ges taki sair nol foriman duroi gia, zanu fatia dua ḳorat boila."]], [["Tain ḳoila, “Behesti baba, tumar ichcha oile mosibotor i fialaṭa amar ges tone horailao. Oile amar ichchae nae, tumar ichchaeu ouk.”"]], [["Teu behest taki eḳ firista aia Isare doroshon dia tan bol baṛaila."]], [["Bade tain monor duke fereshan bonia aro ḳator oia dua ḳorla. Erlagi tan gotror gam lour fuṭar laḳan maṭit foṛto laglo."]], [["Dua shesh ḳoria sahabi oḳolor ḳandat aia deḳla, monor duke ḳator oia tara gumai gesoin."]], [["Dekia tarare ḳoila, “Gumairae ḳene? Uṭia dua ḳoro, zate forikkat na foṛo.”"]], [["Isa mato roisoin, ou shomoe aḳtau hikano bout manush aila. Erar hokkolor age asil Ihuda, he Isar barozon sahabir mazor eḳzon. Ihudae tanre hunga dibar lagi ḳandat ailo."]], [["Isae tare ḳoila, “Ihuda, ami Bin-Adomre hunga dia dorai dirae ni?”"]], [["Ou shomoe Isar ḳandat zera asla, tara buzilila kita or. Buzia ḳoila, “Huzur, otare amrar toluardi martam ni?”"]], [["Ḳoiau eḳ sahabie toluardi sed mari fordan imamor gulamor ḍainor ḳan ḳaṭilila."]], [["Oile Isae ḳoila, “Bad deo, ar mario na.” Oḳan ḳoia tain hi gulamor ḳan atai dia tare bala ḳorilla."]], [["Hozrot Isare aṭok korat zoto boṛo imam, Baetul-Mukaddosor daroga, ar murobbi oḳol aisla, Isae tarare zikaila, “Manshe sur-ḍaḳait dorte zela laṭi-sulfi loia zain, tumra amare dorat oula aiso ni?"]], [["Ami to forteḳ dinu Baetul-Mukaddoso tumrar samne aslam, hi shomoe amare dorlae na ḳene? O, oḳon nichoe tumrar shomoe, andairor razotto salu oise.”"]], [["Dushmonor dole Isare aṭok koria fordan imamor baṛit loia gelagi. Sahabi Fitor duroi hori hori Isar ḳore oia gela."]], [["Uṭanor maze bakka manshe aguin doraia tabanit lagla, Fitoro ono aia shorik oila."]], [["Ou shomoe eḳ bandi beṭie agunir foror maze Fitorre dekia bala ḳori saia ḳoilo, “Ou beṭao hogur loge asil.”"]], [["Fitore ḳoila, “Na beṭi, ami ere siniu na.”"]], [["Tuṛa bade aroḳzone Fitorre dekia ḳoilo, “Tumio otar logor eḳzon.”"], ["Tain ḳoila, “Na ba, ami nae.”"]], [["Aro eḳod gonṭa bade aroḳzone boṛo golae ḳoilo, “Oe, oe, oguo er loge asil, e-o to Galilor manush.”"]], [["Tain ḳoila, “Dur beṭa! Tumi ita kita mato, kunta buzi na.”"], ["Fitore ota ḳoira, ermaze aḳtau murgae bang dilailo."]], [["Teu Isae muk firaia Fitoror bae saila. Saiteu Fitoror mono oigelogi, huzure to ageu ḳoisla, “Aiz fotabala murgae bang dibar ageu, tumi tinbar ḳoibae, tumi amare sino na.”"]], [["Teu Fitor bare gia kub ḳandon ḳandila."]], [["Hozrot Isare doria ania faradar oḳole tanre ṭaṭṭa-moshkora ar mair-doir ḳorlo."]], [["Tan souk bandia ḳoilo, “Hoi, tui bule nobi, te oḳon gaibi ḳo sain, tore ḳegie marlo?”"]], [["Oula aro boutta ḳoia tanre beijjot ḳorlo."]], [["Rait fuanir bade deshor fotua komiṭir murobbian, boṛo imam ar alim oḳol dola oila, ar Isare tarar samne anaia ḳoila,"]], [["“Tumi zudi Allar oada ḳora hou al-Mosi o, te amrare ḳo.” Isae ḳoila, “Ami ḳoileo to tumitain ekin ḳortae nae."]], [["Kunta zikaileo zuaf ditae nae."]], [["Oile ami Bin-Adom oḳon takiu arshe-azimo Allar ḍainor kursit boimu.”"]], [["Teu hokkole zikailo, “Te tumiu kita Allar ḳas maear zon Ibnulla ni?” Tain ḳoila, “Oe, tumitainu to ḳoirae, amiu hein.”"]], [["Teu tara hokkole ḳoilo, “Te ar shae-shakkidi kita ḳortae? Amra nizor ḳaneu to tar zobanbondi hunlam.”"]]], [[["Tara hoḳole eḳloge dol bandia Isare loia Ruman hakim Filator gese gela."]], [["Gia Isar bifokke nalish dila. Tara ḳoila, “Amra deḳsi, ou beṭae amrar deshor manshore bigṛai der, he manshore nished ḳore amrar bashsha Ḳoisorre ḳazna dita na. He nizeu bule al-Mosi namor eḳ bashsha.”"]], [["Filate Isare zikaila, “Tumi kita Ihudi oḳolor bashsha ni?” Tain zuaf dila, “Afne zela ḳoin, olau.”"]], [["Teu Filate boṛo imam ar hoḳol manshore ḳoila, “Ami to i ashamir kunu dushu fairam na.”"]], [["Oile tara zid ḳoria ḳoilo, “I beṭae Galil zila taki arombo ḳoria asta Ehudia zilar manshore bigṛaia, oḳon amrar ono aiao hokkolre bigṛailar.”"]], [["Ikan hunia Filate zikaila, “He kita Galilor manush ni?”"]], [["Hakime zebla hunla, Isar baṛi oilo Raza Herudor odinor Galil zilat, hunia tain Isare Herudor gese faṭai dila, ḳaron Herudo ou shomoe Zeruzalemo asla."]], [["Isare dekia Herud kub kushi oila. Tain bout din dori Isare deḳta saira. Age tain Isar befare boutta hunchila, erlagi tan monor asha asil, Isae tanre kunu keramoti-muzeza deḳaiba."]], [["Tain Isare bout nomunar prosno ḳorla, oile Isae itar kunu zuaf dila na."]], [["Adaloto ubaiao boṛo imam ar moulana oḳole kub gorom oia Isar bifokke nalish hunanit roila."]], [["Erloge Herude ar tan sifai oḳoleo Isare ṭaṭṭa-moshkora, beijjoti ḳorla, hesh-mesh tanre bashshai soḳsoḳa lebas findaia hakim Filator gese firot faṭai dila."]], [["Er age Raza Herud ar hakim Filator maze dushmoni asil, oile ou din takiu tarar maze dusti oigelo."]], [["Bade Filate boṛo imam, murobbi oḳol, ar am manshore eḳano dola ḳoria,"]], [["ḳoila, “Ou ashamire tumra doria ania amar gese nalish dilae, he hokkol manshore bigṛailar, oile ami to tumrar samneu tare zera ḳorlam, te tumra zela nalish diso, tar maze to ila kunu dushu failam na."]], [["Ar Raza Herudeo nichoe tar kunu dush faisoin na, erlagiu tain tare amar gese firot faṭaisoin. Ami deḳram, moutor shazar zuka kunu dushu he ḳorse na."]], [["Te ami tare singladi maria saṛi dimu.”"]], [["Ashole hakim Filator reoazo asil, tain Azadi Idor oḳto eḳzon ḳoedire ḳalas dita."]], [["Oile manshe eḳloge sillaia ḳoilo, “Na, na, ogure marilao. Barabbare saṛi deo.”"]], [["Ou Barabbare age zelo harail oisil, he Zeruzalem ṭauno kun ar shontrash ḳorsil."]], [["Oile Filate Isare saṛi deoar niote hirbar tarar loge batchit ḳorla."]], [["Ta-o tara eḳloge sillaia uṭlo, “Ogure solibo deo, solibo deo.” (Solib oilo laḳṛidi banail manshore loṭḳaia marar eḳ zinish.)"]], [["Filate tin-tinbar tarare zikaila, “Ḳene? I ashamie kita dush ḳorse? Moutor shazar zuka tar kunu dushu ami fairam na. Ami ḳali singladi maria tare saṛi dimu.”"]], [["Oile tara mairmuki oia, sillaia, misil lagaila, “Ogure solibo loṭḳao, solibo loṭḳao.” Sillanir suṭe tarar dabi fura oilo."]], [["Tarar dabi mafiku Filate rae dilaila."]], [["Tain Hozrot Isare tarar bod ḳaish mafik tarar ato saṛi dila ar hou kuni-shontrashire ḳalas dilaila."]], [["Hakimor rae faia sifai oḳole Isare ḳatol ḳorat loia zaira. Ou shomoe Saimon namor Kuriniar eḳzon manush gau taki ṭauno aoat asil. Tara ou beṭare doria laḳṛidi banail solib tar ḳando tulia dia ḳoilo, he ogu loia Isar ḳore ḳore zaito."]], [["Isar ḳore ḳore bout manush asil, erar loge bout beṭino asla. Tara tan lagi bilaf ar ahazari ḳoria bukut tabaia ḳandon lagaila."]], [["Oile Isae tarar bae saia ḳoila, “O Zeruzalemor mai oḳol, amar lagi ḳandio na. Tumra nizor lagi ar nizor fua-fuṛir lagi ḳando."]], [["Huno, omon eḳ din aibo, zebla manshe ḳoiba aṭkura beṭinu boṛo ḳofali. Zerar kunu hurutau oise na, bukor dudo kunudin ḳaoaise na, tarau ḳofali."]], [["Hi shomoe manshe boṛo boṛo faṛore ḳoibo, tumra aia amrar ufre foṛo. Faṛor ṭilla oḳolre ḳoibo, amrare lukaia raḳo."]], [["Tumra deḳrae na ni, taza gasreu itae ou halot ḳorra, te hukna gasor kun dosha oibo.”"]], [["Hozrot Isar loge ḳori marar lagi sifai oḳole duizon dagi ashamire loia ailo."]], [["Bade Matar-Kuli namor zagat ania, tara Isare ar hou duio dagi ashamire gasor ṭukradi banail solibo loṭḳailo, eḳzonre tan ḍain galat, aroḳzonre bau galat loṭḳailo."]], [["Ou shomoe Isae ḳoila, “Baba, erare maf ḳori dilao. Tara to buzer na tara ita kita ḳorer.”"], ["Bade tara tan ḳafoṛ-sufoṛ nita ḳori loṭari maria baṭa-baṭi ḳorla."]], [["Bout manshe ubaia ita deḳla, oile tarar murobbi oḳole Isare ṭiṭkari maria ḳoila, “He to bout manshor zan basaito, he zudi hasau Allar oada ḳora hou al-Mosi oe, te oḳon tar nizor zano basauk.”"]], [["Ruman sifai oḳoleo tanre loia moshkari ḳorlo, tara ṭenga anguror shorbot loia tan ḳandat gia ḳoila,"]], [["“Tumi zudi Ihudi oḳolor hasaror bashsha o, te oḳon nizor zan basao na.”"]], [["Tan matar ufre eḳan sainborḍ lagail oilo, hono leḳa asil, “He Ihudir bashsha.”"]], [["Ou shomoe tan loge aro ze duizon ashamire solibo loṭḳail oisil, ota eḳzone tanre ṭiṭkari maria ḳoilo, “Tumi bule hou al-Mosi? Te oḳon amrare ar tumareo basao na.”"]], [["Oḳan hunia dusra zone ere damki dia ḳoilo, “Tumi kita Allareo ḍorao na ni? Tumio to ou homan shaza fairae."]], [["Ar amra to fairam amrar usit shaza, amra zelan ḳam ḳorsi oulan fairam. Oile ein to kunu dushu ḳorsoin na.”"]], [["Bade he ḳoilo, “O Isa, afne firia aia zebla nize bashshai ḳorba, ou shomoe ḳano amare iad raḳoin zanu.”"]], [["Tain ḳoila, “Ami tumare hok kota ḳoiram, tumi aiz takiu amar loge arshe-azimo taḳbae.”"]], [["Ou shomoe beil onuman duifor, er bad taki zuhoror bad forzonto tin gonṭa dori asta desh andair oigelo."]], [["Shuruzor for nibigelo. Ermaze Zeruzalemo kaba goror fobitro herem shorifor fordaḳan, ufre taki tol forzonto siṛia dui ṭukra oigelo."]], [["Heshe Isae zure aoaz ḳoria ḳoila, “Baba, amar ruh tumar ato shofia dilailam.” Oḳan ḳoiau aḳeri dom falaia inteḳal ḳorla."]], [["Ruman sifair ze boṛo ofisar hono fara deoat asla, ein Isar moutor i halot dekia Allar tarif ḳoria ḳoila, “Nichchoe, i besaṛa ḳaṭi dindar manush asla.”"]], [["Ar ita deḳar lagi zoto manush dola oisla, tarao i halot dekia bukut mari mari ahazari ḳoria firia gela."]], [["Isar forisito zon oḳole, ar Galil zila taki zeta beṭin tan loge oia aisla, tara hokkole duroi ubaia ita deḳla."]], [["Deshor fotua komiṭir eḳzon ijjoti membar asla, en nam Iusuf, en baṛi Arimatia gaut. Ein to forezgar ar hok manush. Isare ḳatol ḳorar ou ku-dandat tain tarar loge razi oila na. Tain Allar bashshair lagi bar saoat asla."]], [["Deshor fotua komiṭir eḳzon ijjoti membar asla, en nam Iusuf, en baṛi Arimatia gaut. Ein to forezgar ar hok manush. Isare ḳatol ḳorar ou ku-dandat tain tarar loge razi oila na. Tain Allar bashshair lagi bar saoat asla."]], [["Ou Iusuf hakim Filator gese gela, gia Isar lash nita saila."]], [["Bade Hozrot Isar lash solib taki lamaia, ḳafon findaila, ar fattor kudia banail oula ek koeboror maze dafon ḳorla, i ḳoeboro kunudin ar ḳeurore dafon ḳora oise na."]], [["I din asil Ihudir zummar agor din, tuṛa badeu Zummabar shuru oizibo."]], [["Ar zeta beṭin Galil taki Isar loge oia aisla, tara Iusufor ḳore ḳore gia hou ḳoebor deḳla, ar kilaḳan tan lash dafon ḳora oilo eota deḳla."]], [["Bade tara firia gia hari ator-gulaf ar sondon-molom banaila, heshe shoriotor hukum mafik zummar din ziraila."]]], [[["Ou beṭinte zeta ator-gulaf tiar ḳorsla, haftar foela din kub sobre tara ota loia, Isar ḳoeboror ḳandat aila."]], [["Aia deḳla, ḳoeboror mukor fattorḳan horail oigese."]], [["Dekia tara ḳoeboror bitre hamaia deḳoin, Isar lash to ḳoeboro nai."]], [["Teu tara sintat foṛigela. Ou shomoe dola soḳsoḳa ḳafoṛ finno duizon aia tarar ḳandat ubaila."]], [["Erare dekia beṭinte ḍoraia mata nuailila. Ou duiozone tarare ḳoila, “Ogo, tumitain zindare ḳene murda oḳolor maze aia tukairae?"]], [["Tain to ono nai, tain zinda oigesoin. Tain Galilo taḳte tumrar gese kita ḳoisla, mono ḳoria deḳo."]], [["Tain ḳoisla na ni, Bin-Adomre naforman manshor ato dorai deoa oibo. Tanre solibo loṭḳaia ḳatol ḳora oibo, oile moutor tin dinor din hirbar zinda oia uṭba?”"]], [["Oḳan hunteu Isar agor ḳota oḳol tarar mono oigelo."]], [["Tara ḳobrostan taki firia gia, hou egaro zon sahabire ar baki hoḳolor gese ḳobor zanaila."]], [["Mogdilini Moriom, Shuhana, Iakubor ma Moriom ar tarar loge zeta beṭin asla, era hoḳole gia i ḳobor ḳoila."]], [["Oile zera ita hunla, era mono ḳorla ita nichoe baze mat, ita beṭintor mat tara ekin ḳorla na."]], [["Oile Fitor douṛaia ḳoeboror ḳandat gela. Gia unda oia deḳla, ḳali ḳafonḳan foṛi roise. Ita dekia tain taijjub bonia firot aila."]], [["Ou dinu duizon shagrid Zeruzalem taki shat mail duroi Imuas namor eḳ gaut zaoat asla."]], [["Foto tara ota befar oḳol loiau mati mati zaira."]], [["Tara mato roisoin ou shomoe aḳtau Isa nize tarar ḳandat aia eḳloge aṭa dorla."]], [["Oile tarar sokut saṭa lagi gesil, tara Isare dekiao sinla na."]], [["Isae tarare zikaila, “Aṭi aṭi afnara ita kitar batchit ḳorra?” Ikan hunia era muk bezar ḳori ubai gela."]], [["Ermaze Kiliofas name eḳzone Isare ḳoila, “Afneu eḳmatro zon, zein hunchoin na i ḳoedine Zeruzalemo kita goṭise?”"]], [["Isae tarare zikaila, “Kita goṭise ba?” Tara ḳoila, “Nasarotor Isare loia zotota goṭise. Tain to Allar nobi, tan mukor zoban ar ḳame-ḳaze Allar nozoro ar hoḳol manshor sokuto kub takkoti ar mortuba-ala nobi asla."]], [["Amrar boṛo imam ar murobbi oḳole tanre zane marar lagi Ruman oḳolor ato doraia dilaila, tara tanre nia solibor ufre ḳatol ḳorilise."]], [["Oile amrar asha asil, tain Boni Israilre azad ḳorba. Aiz tin din oilo i goṭona goṭise."]], [["Ar amrar logor ḳoezon beṭi manshe aia amrare taijjub banailisoin. Tara kub sobre Isar ḳoeboro gesla,"]], [["gia deḳsoin, tan lash nai. Tara firot aia ḳoila, tara firistar doroshon faisoin, ar firista oḳole tarare ḳoisoin, Isa zinda asoin."]], [["Bade amrar loge zara asla, tarar mazeo ḳeu ḳeu ḳoeboro gia deḳla, beṭintor ḳotau hasa, Isar lash ḳoeboro nai.”"]], [["Hoḳolta hunia Isae tarare ḳoila, “Afnara to kuntau buzoin na. Afnaintor dil ola oshaṛ bonigese ni? Allar nobi oḳole zeta bataia gesoin, otareo afnara ekin ḳorra na."]], [["Nobi oḳole ḳoisoin na ni, Allar oada ḳora al-Mosie duk-mosibot shoijjo ḳoria hari tan zalal ar gourob hasil ḳorba?”"]], [["Bade tain Musa nobir Tourat kitab taki shuru ḳoria, hokkol nobir kitabor maze tan befare zotota leḳa ase, ota tarare buzaila."]], [["Ar ze gaut zaita ḳori tara roana disla, hou gaur ḳandat aile Isae aro duroi zaoar bab deḳaila."]], [["Oile tara kub minot-ḳajji ḳoria tanre ḳoila, “Oḳon to beil gesegi, hainja oizar, te raitḳan afne amrar gese roi zaukka.” Ou tain roar lagi baṛit hamaila."]], [["Bade zebla ḳanit boila, ou shomoe Isae ruṭi loia ṭukraia Allar shukria adae ḳoria tarare dila."]], [["Teu tarar souk kuligelo, tara Isare sinilila. Sinar loge logeu tain erar ges taki auṛi dilaila."]], [["Bade tara eḳe-oinnore ḳoila, “Foto zebla tain amrar loge batchit ḳorsla, amrare Allar kalam buzaia disla, hou shomoe amrar dilor maze eḳ eshki foeda oisil na ni?”"]], [["Loge loge tara duiozon baroia Zeruzalem aila. Aia hou egaro zon sahabi ar baki hokkolre eḳano boat faila."]], [["Tara ono boia ota matira, Hozrot Isa asholeu zinda oigesoin, zinda oia Saimon-Fitorre deḳa disoin."]], [["Ou shomoe hou duiozoneo erare ḳoila, fotor maze tara kila Isar deḳa faila, ruṭi ṭukraibar shomoe kila tanre sinla, ita hoḳolta zanaila."]], [["Sahabi oḳole to ota loia batchit ḳorra, ou shomoe aḳtau Isa nize ono aia tarar mazḳano ubaia ḳoila, “Assalamu alaikum.”"]], [["Tane dekia tara kub ḍoraigela, mono ḳorla but aise."]], [["Isae tarare ḳoila, “Tumra oto ostir oigelae ḳene? Ḳene tumrar dilo shondoe hamailo?"]], [["Amar at-fao balamonte deḳo, deḳo na, i to ami. Amare ataia deḳo, butor to amar laḳan aḍḍi-mangsho nai.”"]], [["Oḳan ḳoia tain nizor at-fao tarare deḳaila."]], [["Oile tara tane dekia oto beshi kushi oila, kushir suṭe bedisha bonigela, kunta bishash ḳorta farla na. Teu Isae tarare ḳoila, “Ino ḳaibar kunta ase ni?”"]], [["Tara eḳ ṭukra biran mas tanre dila."]], [["Ou mas tain hoḳolor samne ḳaila."]], [["Ḳaia erare ḳoila, “Ami zebla tumrar loge aslam, hou shomoe tumrare ḳoislam na ni, Musa nobir Tourat Shorif, nobi oḳolor sohifa, ar Zobur Shorifor maze zeta leḳa ase, ita hoḳolta nichchit folibo.”"]], [["Oḳan ḳoia hari, tain sahabi oḳolor dilor duar kuli dila, zate Allar kalamor mani era buzta faroin."]], [["Tain ḳoila, “Allar kalamo leḳa ase, al-Mosie bout ḳoṭin duk-toklif faiba, moutor tin dinor din tain murda taki zinda oiziba."]], [["Zekunu manshe tan name touba ḳorle, gunar mafi magile mafi faibo, ou boeani Zeruzalem taki shuru oia asta duniar hoḳol zatir ḳano fosani lagbo."]], [["Tumrau i hokkoltar shakki."]], [["Ar huno, amar batuni bafe zeta dan ḳorar oada ḳorsoin, ami ita tumrar gese bezimu. Oile behest taki bol-takkot na faoa forzonto, tumra ou Zeruzalemo roio.”"]], [["Bade Isae sahabi oḳolre loia Baet-Ania gaur muko gela, gia tain at tulia tarare dua dila."]], [["Ar ou duar haloteu tain tarar ges tone alog oigela, tanre behesto tulia neoa oilo."]], [["Tara hoḳole tanre soizda ḳoria, kub kushi oia Zeruzalemo firot aila."]], [["Ar Baetul-Mukaddosor maze hamesha Allar hamd-tarif ḳorat roila. Amin."]]]], "John": [[[["Foelau kalam asla, kalam Allar loge asla ar ou kalam nizeu Alla asla."]], [["Hoḳol foela ou kalam Allar loge asla."]], [["Ou kalamor mazdi hokkolta foeda ḳora oisil, zotota foeda ḳora oise, er kunutau tanre saṛa foeda oise na."]], [["Tan maze zindegi asil, hou zindegiu oilo manshor nur."]], [["Ou nur andarir maze zoler, oile andaire i nurre ḳobza ḳorto farse na."]], [["Allae Ehia namor eḳzon manshore duniat faṭaila."]], [["Ou nuror befare shakki dibar lagi tanre faṭail oilo, zate tan zobanbondi hunia manshe iman ane."]], [["Tain nize hi nur asla na, oile nuror befare shakki dibar lagi duniat aisla."]], [["Ashol nur oila hou zon, zein hokkol manshore nur dan ḳoroin, tain duniat toshrif anra."]], [["Ou duniat tain asla, dunia tan usillae foeda oise, ta-o duniar manshe tanre sinlo na."]], [["Tain nizor zomino aila, tan nizor mansheu tanre ḳobul ḳorlo na."]], [["Oile zoto zone tan ufre iman ania tanre ḳobul ḳorla, era forteḳ zonre tain Allar ḳas aolad, mani maear zon bonar eḳtiar dila."]], [["Ashole ou zon oḳolor zonom to manshor lou taki oise na, shorilor ḳaish ba manshor ichchaeo oise na, iṭa ḳali Alla takiu oise."]], [["Ou kalamu manush surote zonom loila ar amrar maze boshoti ḳorla. Bafor ḳas aolad hishabe tain ze zalal ar mohima faisoin, hou zalal ar mohima amra deḳsi. Tain to hok ar rohomote shullo-ana kamil."]], [["Ehia nobie tan befare boṛo golae shakki dila, ḳoila, “Einu to hou zon, zen befare ami age ḳoislam, amar bade eḳzone toshrif anra tain ama takio mohan, amar bout ag takiu to tain asoin.”"]], [["Tain shullo-ana kamil oae amra hoḳole rohomotor ufredi aro rohomot faisi."]], [["Musa nobir marfote Allae shoriot dan ḳorsila, oile Isa al-Mosir marfote hok ar rohomot aise."]], [["Allare to ḳeu kunudin deḳse na. Tan loge rora hou eḳmatro fut, mani tan ḳas maear zon, zein shoeong Moula, tainu Allare zair ḳorsoin."]], [["Ihudi neta oḳole Zeruzalem ṭaun taki zebla ḳoezon imam ar Lebi shomazor kisu manshore Ehia nobir gese faṭaila, ou shomoe Ehiae erar gese shakki dila. Tara zebla zikaila, “Sab, afne ashole ḳe?”"]], [["Ehia nobie kunta na lukaia shikar oia ḳoila, “Ami to al-Mosi nae.”"]], [["Teu tara tanre zikaila, “Te afne ḳe? Afne Hozrot Ilias nobi ni?” Tain ḳoila, “Na, ami Ilias nae.” Ou tara zikaila, “Te afne kita agor zomanar hou nobi ni?” Tain zuaf dila, “Ji na.”"]], [["Tara hirbar tanre zikaila, “Taile afne ḳe? Amrare zera faṭaisoin, amra firia gia kita ḳoitam, afnar nizor forisoe kita?”"]], [["Ehiae zuaf dila, “Ami oilam hou aoaz, zen befare Hozrot Ishaea nobie batai gesoin,"], ["Morubumir maze zure zure eḳzone elan ḳorra,"], ["tumra Malikor fot sohi ḳoro.”"]], [["Ehia nobir gese zerare faṭail oisil, era asla Forishi shomazor manush."]], [["Tara tanre zikaila, “Afne zebla al-Mosio nae, Ilias nobio nae ba agor zomanar hou nobio nae, te afne ḳene manshore toubar gusol dira?”"]], [["Ehia nobie tarare zuaf dila, “Ami to manshore fani dia toubar gusol ḳorairam, oile afnarar maze oula eḳ buzurgzon asoin, zenre afnara sinoin na."]], [["Ein hou buzurg, zein amar bade toshrif anar ḳota asil. Tan faor zutar fita gesa kular laḳo ami nae.”"]], [["Zordan gangor aroḳ faro Baet-Ania gaut, Ehia nobi zeḳano toubar gusol ḳoranit asla, hono ou soal-zuaf oilo."]], [["Bador din Ehia nobie deḳla huzur Isa tan gese aira, dekia ḳoila, “Ou deḳrae ni Allai meṛar baichcha, zen usillae hokkol manshor gunar mafi oe."]], [["Ein oila hou zon, zen befare ami age ḳoislam, amar bade eḳzone toshrif anra, ashole tain amar ag takiu asoin, ar tain ama takio ijjoti zon."]], [["Age to ami tanre sintam na, oile Boni Israilor maze tain zate forisiti fain, otar lagi ami age aia manshore fanidi toubar gusol ḳorairam.”"]], [["Bade Ehia nobie ou shakki dila, ḳoila, “Ami deḳlam ḳoitoror surote Pak Ruh asman taki lamia aila, aia en ufre azila."]], [["Ami to tanre sintam na, oile toubar gusol ḳoranir lagi zein amare bezisoin, tain amare batai disoin zen, Allai Pak Ruhre zar ufre lamia aite deḳbae, einu hou zon, zein manshore Pak Ruhudi torikabondi diba."]], [["Te ami ita deḳlam, dekia hari shakki diram, einu Ibnulla, Allar ḳas maear zon.”"]], [["Bador din Ehia nobi ar tan duizon ummot hirbar hou zagat aila."]], [["Ou shomoe Hozrot Isa aṭia zaira, tanre dekia Ehiae ḳoila, “Ou deḳrae ni Allai meṛar baichcha.”"]], [["Ehia nobir ou ḳota hunia hou duiozon Isar ḳore ḳore roana oigela."]], [["Isae ḳoredi firia erare deḳla, dekia ḳoila, “Kita ba, tumra kita sao?” Tara zuaf dila, “Robbi, (mani ustad), afne kuai taḳoin?”"]], [["Isae tarare ḳoila, “Ao na, aia dekia zao.” Teu tara tan loge gela, gia deḳla tain kun zagat taḳoin, ar tarao asta din tan loge roila. Ou shomoe asoror oḳt aichche."]], [["Ehia nobir ḳota hunia ze duizon Isar ḳore ḳore gesla, erar eḳzonor nam oilo Andrias, en bair nam Saimon-Fitor."]], [["Ou Andriase foela tan bai Saimonre tukaia bar ḳoria ḳoila, “Baisab huncho ni, amra to al-Mosire deḳsi.” al-Mosir mani oilo Allar ḳelafoti faoa zon."]], [["Andriase Saimonre loia Isar gese aila. Isae Saimonor bae saia ḳoila, “Tumi to Saimon bin Iuhanna, oile oḳon taki tumare Koifa name ḍaḳa oibo.” Koifa mani Fitor, ba fattor."]], [["Bador din Isae niot ḳorla, Galil zilat zaitagi. Ou shomoe tain Filifre deḳla, dekia ḳoila, “O Filif ao, aia amar ummot o.”"]], [["Filif asla Baet-Soeda gaur manush. Andrias ar Fitoror baṛio asil ou gaut."]], [["Filife Notonelre tukaia bar ḳoria ḳoila, “Musa nobir Tourat kitabo ar asmani nobi oḳolor sohifat zen ḳota leḳa ase, amra to tanre deḳsi. Tain to Nasarot gaur Isa, tan bafor nam Iusuf.”"]], [["Ikan hunia Notonele Filifre ḳoila, “Dut! Nasarot taki bala kunta baroe ni?” Filife ḳoila, “Te aia deḳo.”"]], [["Isae deḳla, Notonel tan gese aira, dekia ḳoila, “Ou deḳrae ni eḳzon ḳaṭi Boni Israili. Tar maze kunu dundur-mundur nai.”"]], [["Teu Notonele Isare zikaila, “Afne amare ḳemne sinla?” Isae zuaf dila, “Huno, tumare ḍakibar age tumi zebla hou ḍumur gasor tole aslae, hou shomoe ami tumare deḳsi.”"]], [["Ikan hunia Notonele Isare ḳoila, “Huzur, afneu to Ibnulla, Allar ḳas maear zon. Afneu Boni Israilor bashsha.”"]], [["Isae tanre ḳoila, “Tumare hou ḍumur gasor tole deḳsi oḳan ḳoae tumi iman anlae ni? Huno, er takio aro bout boṛo boṛo keramoti tumi deḳbaene.”"]], [["Bade Isae ḳoila, “Ami tumrare hok kota ḳoiram, tumra deḳbae behest kuligese, ar Allar firista oḳol ami Bin-Adomor ufre uṭa-lama ḳorra.”"]]], [[["Er duidin bade Galil zilar Ḳanna gaut eḳ bia asil. Hozrot Isar ma ou biat asla."]], [["Ou biat Isa ar tan sahabi oḳoleo daot faisla."]], [["Biar onusṭano zebla anguror shorbot furai gelo, ou shomoe Isar maʼe Isare ḳoila, “Erar anguror shorbot shesh oigese.”"]], [["Isae tan maʼre ḳoila, “Mai go, ita to amar bishoe nae. Oḳono amar shomoe oise na.”"]], [["Oile tan maʼe ḳadimdar oḳolre ḳoila, “Oba, tain zeta ḳoin, otau ḳoro.”"]], [["Ihudir shoriot mafik uzu ḳorar lagi hino fattoror soeṭa gamla asil. Ita ekoṭat onuman dui-tin mon fani dorto."]], [["Isae ḳadimdar oḳolre ḳoila, “Ou gamlainto fani boro.” Teu tara iguin ṭefe ṭefe bori dilo."]], [["Bade tain ḳoila, “On taki tuṛa fani nia fordan babursire deo.” Teu tara olau ḳorlo."]], [["Babursie ou fani ḳaia deḳla, ita to anguror shorbot. Oile i shorbot kuai taki ailo, ikan tain zanta na. Ḳali ḳadimdar oḳole zanto. Erlagi babursie biar noshare ḍakia ḳoila,"]], [["“Foela hoḳoleu manshore ḳaṭi shorbot ḳaite dey. Manshe ichchamoto ḳaoar bade zebla shesh oizae, ou shomoe ze shorbot dey, ita foela taki kisu bezal taḳe. Oile tumi ḳaṭi shorbot oḳono raḳso.”"]], [["Hozrot Isae Galil zilar Ḳanna gaut nishana hishabe ou foela keramoti deḳaia nizor mohima zair ḳorla. Ita dekia sahabi oḳole tan ufre iman anla."]], [["Erbade Isae tan ma, baiain ar sahabi oḳolre loia Kofornaum ṭauno gela, gia ḳoedin hono roila."]], [["Ihudir Azadi Id gonai gele Isa Zeruzalem ṭauno aila."]], [["Zeruzalemo aia tain deḳla, fobitro Baetul-Mukaddos kaba goror shimanat kurbanir goru, meṛa ar faro besa-kina soler, ar ṭeḳar baṭṭar ḳarbari oḳolo boi roisoin."]], [["Ita dekia tain doṛi dia eḳ sabuk banaila, ar sabuk dia hoḳol goru-meṛa ar manshore in tone ḳedai dila. Ar ṭeḳar baṭṭar ḳarbari oḳolor ṭeḳa-foesha sitraia, tarar kesh baksho ulṭaia falaila."]], [["Faro besra oḳolre Isae ḳoila, “In tone hokkolta horao. Amar bafor gorre bazar banaio na.”"]], [["Ou shomoe pak kitabor ou ḳota sahabi oḳolor mono oigelo, “Tumar goror lagi amar ze mohobbot, ou mohobboteu amar dilor maze agunir laḳan zoler.”"]], [["Isar i ḳamor lagi Ihudi neta oḳole tanre zikaila, “Ita ḳorar odikar ze tumar ase, tar forman hishabe tumi kun keramoti deḳaibae?”"]], [["Tain zuaf dila, “Afnara ou kaba gor bangilaukka, ami tin dinor bitre hirbar tulmu.”"]], [["Ikan hunia tara ḳoila, “I ebadot-ḳana banaite soesallish bosor lagsil, ar tumi kita tin dinor bitre banailibae ni?”"]], [["Oile Isae ino Allar gor bolte nizor shorilor ḳotau ḳoisoin."]], [["Erlagi Isa mora taki zinda oar bade sahabi oḳolor mono oisil, tain ou ḳotau ḳoisla. Teu sahabi oḳole pak kitabor ḳota ar Isae zeta ḳoisla, ota ekin ḳorla."]], [["Azadi Idor shomoe Isae Zeruzalem roia zeta keramoti ḳam ḳorsila, ita dekia bout manshe tan ufre iman anlo."]], [["Oile Isae nizore tarar gese dora dila na, ḳaron tain hoḳol manshore sinta."]], [["Manshor befare tan kunu shakkir zorur asil na, tain erar dilor ḳobor zanta."]]], [[["Forishi oḳolor maze Nikodim name Ihudi oḳolor eḳzon neta asla."]], [["Eḳdin rait tain aia Isare ḳoila, “Huzur, amra zani, afne eḳzon ustad hishabe Allar ges taki aisoin. Afne zeta keramoti ḳam ḳorra, Alla loge na taḳle ḳeu ita ḳorto fare na.”"]], [["Tain Nikodimre ḳoila, “Ami afnare hasau ḳoiram, noea ḳori zonom na loile ḳeu Allar bashshai deḳe na.”"]], [["Teu Nikodime tanre ḳoila, “Manush buṛa oigele hirbar zonom loe kila? Dusrabar maʼr feṭo hamaia zonom loe ni?”"]], [["Isae zuaf dila, “Ami afnare hasau ḳoiram, fani ar Pak Ruhu taki zonom na oile ḳeu Allar bashshait hamaito fare na."]], [["Roḳto-mangsho taki zetar zonom, ita to ḳali roḳto-mangsho. Ar Pak Ruh taki zetar zonom, ita ruhu."]], [["Ami ze afnare ḳoilam, noea ḳori zonom loa zorur, ete taijjub oiba na."]], [["Batash tar zebae ichcha obae zae, ar afne tar aoaz hunoin, oile ḳoi taki ae ar ḳoi zae, ikan zanoin na. Te Pak Ruhu taki zerar zonom oise, tarar belaeo olaḳan oe.”"]], [["Nikodime Isare zikaila, “Ikṭa kila oito fare?”"]], [["Isae zuaf dila, “Afne Boni Israilor ustad oiao ita buzoin na ni?"]], [["Afnare hasau ḳoiram, amra zeta zani oḳanu ḳoi, ar zeta deḳsi ou befare shakki dei. Oile afnara amrar shakki manoin na."]], [["Ami afnarare duniabi befare ḳoile zebla ekin ḳoroin na, te behesti befare ḳoile kila ekin ḳorba?"]], [["Zein behesto taḳoin ar behest taki aisoin, hou Bin-Adom saṛa ar ḳeu behesto uṭsoin na."]], [["“Morubumir maze Musa nobie zela hafre usat tulchila, ola ami Bin-Adomreo usat tula oibo."]], [["Zate ze zone amar ufre iman ane, he aḳeri zindegi hasil ḳore."]], [["Alla Pake duniar manshore oto beshi maea ḳorla, i maear ḳatire tan ḳas maear zonre dan ḳorla. Ze manshe ou maear zonor ufre iman ane, he binash oe na, borong aḳeri zindegi hasil ḳore."]], [["“Allae manshore dushi forman ḳorar lagi tan maear zonre duniat faṭaisoin na. Ou maear zonor ḳatire manshe zate nazat fae, erlagiu faṭaisoin."]], [["Ze zone ou maear zonor ufre iman ane, tar kunu bisar oe na, oile ze iman ane na, tare ageu dushi shaibosto ḳora oigese. Ḳaron Allar eḳmatro maear zon, Ibnullar ufre he iman anche na."]], [["Tare dushi shaibosto ḳora oise, ḳaron duniat nur zair oise. Oile manshor bod ḳamor lagi nur taki andairre beshi bala faise."]], [["Ze manshe bod ḳam ḳore, he nurre ginnae, tar bod ḳam oḳol zair oizibo ḳori he nuror gese ae na."]], [["Oile ze zon hok-halalir fote sole, he nuror gese ae, zate tar hoḳol ḳam Allar munsha mafik oise ḳori forman oe.”"]], [["Erbade Hozrot Isa ar sahabi oḳol Ehudia elaḳat aila. Hino tain sahabi oḳolor loge kisu din ḳaṭaila ar manshore toubar gusol ḳoraila."]], [["Ou shomoe Salim namor eḳ gaur ḳandat Oinun namor eḳ zagat Ehiaeo toubar gusol ḳoranit asla. Hou zagat bout fani taḳae dole dole manush aia toubar gusol loila."]], [["Ehia nobire ou shomoeo zelo bondi ḳora oise na."]], [["Ou shomoe shoriot mafik pak-saf oar befar loia, Ehia nobir ummot oḳole Ihudir eḳ alimor loge torko lagai dila."]], [["Bade tain tain Hozrot Ehiar gese aia ḳoila, “Huzur, zein Zordan gangor hofaro afnar loge asla, ar zar befare afne shakki disla, deḳra ni, hoḳol manush tan gese zairagi ar tain erare toubar gusol dira.”"]], [["Ikan hunia Ehiae ḳoila, “Behest taki deoa na oile ḳeu kunta fae na."]], [["Tumrau to huncho, ami ḳoisi, ami al-Mosi nae, oile tan age amare faṭani oise."]], [["Zar gese koinnare bia deoa oe, einu nosha. Noshar duste ḳali ubaia noshar mat hunoin ar tan golar aoaz hunia kushi oin. Ou laḳan amar kushio aiz fura oilo."]], [["Tanre boṛo oite oibo ar ami hori zaitam oibo.”"]], [["Zein ufor taki ain, ein hoḳolor ufre. Oile ze dunia taki ae, he to duniar, he duniabi matu mate. Zein behest taki ain, tan ashon hoḳolor ufre."]], [["Tain hono zeta deḳsoin ar hunchoin, otar shakkiu dein. Ḳeu tan shakki mane na."]], [["Oile ze zone tan shakki ḳobul ḳorse, he oḳan diau forman ḳore, Allar kalamu hasa."]], [["Allae zenre faṭaisoin, tain Allar kalamu batain, ḳaron Allae tanre furafur ḳoria Pak Ruh dan ḳoroin."]], [["Bafe tan futre, mani tan ḳas maear zonre maea ḳoroin ar tan atou hoḳolta disoin."]], [["Ze manshe Allar ḳas maear zonor ufre iman anche, he aḳeri zindegi failise. Oile ze tanre mane na, he kunumonteu aḳer faito nae borong tar ufre Allar gozob foṛbo."]]], [[["Forishi oḳole hunla, Hozrot Isae Ehia nobi taki beshi manshore tan ummot banaisoin, ar toubar gusol ḳoraira."]], [["Oile Isae nize toubar gusol ḳoraira na, tan ummot oḳoleu ḳoraira."]], [["Hozrot Isae i ḳobor faia, Ehudia zila saṛia hirbar Galil zilat zaoar lagi roana oila."]], [["Zaoar ḳalo tanre Shomoriar mazdi zaoa lagsil."]], [["Foto tain Shomoriar Shuḳar namor eḳ gaur daro aila. Hozrot Iakube tan fua Iusufre ze zomin dan ḳorsla, ou zominḳan asil hou gaur daro."]], [["I zomino Hozrot Iakubor kua asil. Isa aṭte aṭte heran oia ou kuar ḳasat ziraila. Ou shomoe onuman duifor oigese."]], [["Ermaze Shomoria zatir eḳ beṭie fani tulat ailo, ar kuar ḳasat Isa eḳla asla, ḳaron tan sahabi oḳol ḳani-fani loar lagi bazaro geslagi. Isae taire ḳoila, “O mai, amare tuṛa fani ḳaoaukka.”"]], [["Ermaze Shomoria zatir eḳ beṭie fani tulat ailo, ar kuar ḳasat Isa eḳla asla, ḳaron tan sahabi oḳol ḳani-fani loar lagi bazaro geslagi. Isae taire ḳoila, “O mai, amare tuṛa fani ḳaoaukka.”"]], [["Beṭie ḳoilo, “Ami to Shomoria zatir manush. Afne eḳzon Ihudi oia amar gese fani saira kila?” Beṭie ikan ḳoilo, ḳaron Shomoria zatir loge Ihudi manshor kunuzat mil-mish ba sola-fira asil na."]], [["Isae taire ḳoila, “Tumi zudi zantae Allar dan kita, ar ḳe tumar gese fani saira, te tumi nizeu tan gese fani sailae one, ar tain tumare zinda fani dila one.”"]], [["Beṭie ḳoilo, “Sab, afnar gese to fani tular kunta nai, ar i kuao goin. Te zinda fani kuai taki faila?"]], [["Afne kunu amrar mul-murobbi Iakub nobi taki boṛo ni? Tainu amrar lagi i kua kudisla. Tain ar tan fuainteo ou kuar fani ḳaita, ar tan foshur falreo ḳaoaita.”"]], [["Teu Isae ḳoila, “Ze zone i kuar fani ḳaibo, tar hirbar fias lagbo."]], [["Oile amar deoa fani ze ḳaibo, tar kunu shomoeu fias lagto nae. Borong i fani tar dilor maze zornar laḳan utlia uṭbo ar aḳeri zindegi dan ḳorbo.”"]], [["Teu beṭie Isare ḳoilo, “Huzur, te amareo hou fani deukka, zate amar fias na lage, ar fanir lagi ino aoa na lage.”"]], [["Isae beṭire ḳoila, “Te zao, tumar zamaire ono loia ao.”"]], [["Beṭie ḳoilo, “Sab, amar to kunu zamai nai.” Isae ḳoila, “Tumi ṭiku ḳoiso, tumar zamai nai."]], [["Ḳaron er age to tumar faszon zamai oigesoin, ar oḳon ze tumar loge ase, he tumar zamai nae. Tumi hasa ḳotau ḳoilae.”"]], [["Ikan hunia beṭie Isare ḳoilo, “Huzur, oḳon ami buzlam, afne eḳzon nobi."]], [["Amrar baf-dadainte ou faṛor ufreu ebadot ḳorta, oile afnara ḳoin, Zeruzalemou manshor ebadot ḳora usit.”"]], [["Isae tanre ḳoila, “Huno, amar matḳan ekin ḳoro. Dekio, oula shomoe aibo zebla tumra i faṛor ufore, ba Zeruzalemor kunuḳano, gaibi baf Allar ebadot ḳortae nae."]], [["Tumra zare sino na, tar ebadot ḳoro, oile amra zan ebadot ḳori, tanre amra sini. Zano ni, nazator fot to Ihudi oḳolor mazdiu aise."]], [["Huno, ola shomoe aibo, borong oḳonu aichche, zebla ashol ebadotḳari oḳole hokkani ruhe gaibi baf Allar ebadot ḳorba. Gaibi bafeo olaḳan ebadotḳarir tallash ḳoroin."]], [["Allatala oilagi ruh, erlagi zara tan ebadot ḳorba, tara hokkani ruhe tan ebadot ḳora lagbo.”"]], [["Bade ou beṭie ḳoilo, “Ami zani, al-Mosi aira. Tain aia hoḳolta amrare zanaiba.”"]], [["Isae ou beṭire ḳoila, “Amiu hein, zein oḳon tumar loge matira.”"]], [["Ou shomoe sahabi oḳole aia deḳla, Isae eḳ beṭir loge matira, dekia tara taijjub oigela. Ta-o tara ḳeu zikaila na, afne kita saira ba en loge matira ḳene."]], [["Bade beṭie tair fanir ḳoila toia gaur manshore gia ḳoilo,"]], [["“Tumra aia eḳzonre deki zao. Amar zindegit zeta ḳorsi, ita hoḳoltau tain ḳoilisoin. Te tainu kita hou al-Mosi ni?”"]], [["Ita hunia gaur manush baroia Isar gese aoa dorla."]], [["Bade tan sahabi oḳole tanre onurud ḳori ḳoila, “Huzur, kunta ḳaukka.”"]], [["Tain ḳoila, “Amar gese ila ḳani ase, ze ḳanir befare tumra zano na.”"]], [["Ikan hunia sahabi oḳole eḳe-oinne zikaila, “Te tanre ḳeu kunu ḳani ania dise na kita?”"]], [["Teu Isae tarare ḳoila, “Zein amare bezisoin, tan morzi mafik tan ḳam fura ḳorau amar ḳani."]], [["“Tumra ḳo na ni, ‘Ar sair mash badeu foshol ḳaṭar shomoe aibo’? Oile ami tumrare ḳoiram, bala ḳori eḳbar ḳetedi saia deḳo, foshol fakia ḳaṭar zuka oigese."]], [["Foshol ḳaṭrae oḳonu beton faira ar aḳeror lagi foshol dola ḳorra. Erlagi zein zala bain dein ar zein foshol ḳaṭoin, duiozonu homan kushi oin."]], [["Ete ou silleḳor forman oe, ‘Eḳzone bain dein, aroḳzone ḳaṭoin.’"]], [["Amio tumrare ola foshol ḳaṭat faṭaisi, ze fosholor lagi tumra menot ḳorso na. Oinno manshe menot ḳorse ar tumra ou menotor foshol ḳaṭiso.”"]], [["Ze beṭir zindegir hoḳolta Isae ḳoilisoin, ou beṭir shakki hunia hou gaur bout Shomoria manshe Isar ufre iman anla."]], [["Tara Isare gia minot ḳori ḳoila, tarar oḳano roibar lagi. Erdae tain duidin hono roila."]], [["Ou shomoe tan talim hunia aro bout manshe iman anla."]], [["Ar gaur manshe ou beṭire ḳoila, “Tumar ḳotae amra iman anchi na, amra nizeu tan mat hunia buztam farsi, einu zogotor ashol toraneala.”"]], [["Shomoriat duidin roia hari Hozrot Isa nizor baṛi Galil zilat gelagi."]], [["Zudio tain age ḳoisla, kunu nobireu nizor desho dam deoa oe na,"]], [["tebou ou shomoe tara tanre ḳobul ḳorla. Ḳaron idor shomoe Isae Zeruzalemo zeta keramoti deḳaisla, Galilor manush hono taḳae tara ita deḳsla ḳori tain Galilo aile tara ḳobul ḳorla."]], [["Bade Isa hirbar Galilor Ḳanna gaut gela. Onou tain fanire anguror shorbot banaisla. Kofornaum ṭauno eḳ shorḳari ofisaror fua kub bemar asil."]], [["Hozrot Isa Ehudia taki Galil aisoin hunia, ou ofisar tan gese gia minot ḳorla, tain zanu Kofornaum gia en fuagure bala ḳoroin. Ou shomoe tan fua morar foti oigesil."]], [["Isae ou ofisarre ḳoila, “Kunu nishana ba keramoti ḳam na deḳle afnara kunumonteu iman anta nae.”"]], [["Teu ofisare ḳoila, “Huzur, doya ḳori zoldi aukka, fuagur zan taḳte aukka.”"]], [["Isae tanre ḳoila, “Afne zaukkagi, afnar fua bala oigese.” Isar ḳota ekin ḳoria ein gelagi."]], [["Hasau, hou ofisar baṛit zaoar fote tan gulam oḳole aia ḳobor ḳoilo, “Sab, afnar fuar bemar ḳomigese.”"]], [["Tain erare zikaila, “He kun shomoe bala oise?” Tara ḳoila, “Ḳail duifor taki tan taf saṛi dise.”"]], [["Teu ofisaror mono oilo, ṭik duifori bala Isae tanre ḳoisla, “Afne zaukkagi, afnar fua bala oigese.” Erlagi ou ofisar ar tan foribaror hoḳole Isar ufre iman anla."]], [["Hozrot Isa Ehudia tone Galilo aoar bade ou dusra keramoti nishana deḳaila."]]], [[["Itar bade Ihudi oḳolor idor shomoe aile Isa Zeruzalemo gelagi."]], [["Zeruzalemo meṛa-dorzar ḳandat eḳṭa furki asil, ou furkit siṛi banda fasḳan gaṭ asil, faso gaṭor ufre fasḳan sauni. Ibrani bashae i furkir nam Baet-Soda."]], [["Ou gaṭo bout zator bemari foṛi roito. Lula-lengṛa, anda, ar bemare zerar shoril ekkebare hukai gese, tarao ono roito."]], [["Maze maze eḳzon firista aia ou furkir fani laṛaita, laṛanir badeu foela ze zon fanit lamto, tar zoto boṛo bemar ouk bala oizito. Erdae ou bemari oḳole fani laṛanir ashae ono foṛi roito."]], [["Erar maze ola eḳzon bemari asil, ze beṭa aṭtish bosor taki bemar."]], [["Bout din taki he ono foṛi roise hunia Isae tare zikaila, “Kita ba, tumar ichcha ni tumi bala oizitae?”"]], [["Beṭae ḳoilo, “Huzur, amar to ila ḳeu nai, zein fani laṛanir loge logeu amare furkit lamaito. Ami lamte lamte aroḳzon gia lami zae.”"]], [["Isae ere ḳoila, “Te uṭo, tumar bisna loia aṭa-sola ḳoro.”"]], [["Loge logeu ou bemari bala oigelo, ar tar bisna tulia sola-fira ḳorlo."], ["Hi din asil Zummabar, Zummabare kunuzat ḳam ḳora zaiz nae."]], [["Erdae Ihudi neta oḳole ou beṭare ḳoila, “Aiz to Zummabar, te aiz tumar bisna tulia neoa zaiz nae.”"]], [["Oile he ḳoilo, “Zein amare bala ḳorsoin, tainu amare ḳoila, uṭo, tumar bisna loia aṭa-sola ḳoro.”"]], [["Teu neta oḳole beṭare zikaila, “Ou manushgu ḳegu, zegie tumare ḳoise, bisna loia sola-fira ḳortae?”"]], [["Oile ou beṭae to zanto na tain ḳe, hi zagat bout manshe biṛ ḳorilisoin dekia, Isa hin tone geslagi."]], [["Bade Isae ou beṭare Baetul-Mukaddoso faia ḳoila, “Huno, tumi to bemar taki bala oigeso. Te ar kunu guna ḳorio na, zate tumar shorbonash na oe.”"]], [["Teu ou beṭae gia Ihudi neta oḳolre ḳoilo, tare zein bala ḳorsoin, en nam Isa."]], [["Isae Zummabare bemarire bala ḳorae Ihudi neta oḳole tanre marilita saila."]], [["Oile Isae tarare ḳoila, “Huno, amar gaibi bafe hamesha ḳam ḳorra ar amio ḳorram.”"]], [["Ikan hunia tara tanre zane marar lagi aro gorom oia fot tukanit roila. Tara mono ḳorsil, tain ḳali Zummabaror niom bangisoin na, tain Alla Pakre baf ḍakia shirikio ḳorsoin."]], [["Erlagi tain ou neta oḳolre ḳoila, “Ami nichchit hok kota ḳoiram, fute to nize nize kunta ḳorta faroin na, oile tan bafore zeta ḳam ḳorat deḳoin, tain ḳali otau ḳoroin, bafe zeta ḳoroin, futeo to ota ḳoroin."]], [["Bafe tan futre maea ḳoroin ar tain nize ze ḳam ḳoroin, ita hoḳoltau futre deḳain. Ar ita taki aro boṛo boṛo kudroti ḳam futre deḳaiba, zeta dekia afnara taijjub oiziba."]], [["Bafe zela murdare zinda ḳori tuloin, futeo oula zerare ichcha zindegi dan ḳoroin."]], [["Bafe ḳeuror bisaro ḳoroin na, tan hoḳol bisaror bar futor ato disoin,"]], [["zate bafore zela hoḳole ijjot ḳore, oula futreo ijjot ḳore. Futre ze ijjot ḳore na, he ashole hou bafreo ijjot ḳore na, zein i futre bezisoin."]], [["“Ami afnarare hasa ḳota ḳoiram, ze zone amar kalam hune ar zein amare faṭaisoin tan ufre iman ane, he to aḳeri zindegi failise. Tare ar dushi shaibosto ḳora oito nae. He to mout taki zindegit faṛi dilaise."]], [["Ar ami hasau ḳoiram, ila eḳ zomana aibo, borong oḳonu aichche, zebla murda oḳole ami Ibnullar golar aoaz hunba, ar zara hunba tara zinda oiba."]], [["Itar ḳaron oilo, baf nize zela zindegir malik, tan futreo oula zindegir malikana disoin."]], [["Bafe futre manshor bisar ḳorar eḳtiar disoin, ḳaron einu to Bin-Adom."]], [["Te ita hunia afnara taijjub oiba na, zanoin ni, oula shomoe aior, zebla Allar futor golar aoaz hunia murda oḳol ḳoebor taki baroia aiba."]], [["Ar zera nek kam ḳorsoin, tara behesti zindegi faoar lagi uṭba, oile zera naformanir maze zindegi ḳaṭaise, tara uṭba shaza faoar lagi."]], [["“Ami to nize nize kunta ḳortam fari na, ami zela huni ola bisar ḳori. Ami hok bisar ḳori, ḳaron ami amar nizor ichchae ḳam ḳortam sai na, ḳali zein amare faṭaisoin tan morzi fura ḳortam sai."]], [["“Ami zudi nizor befare nize shakki dei, te i shakki shoṭik nae."]], [["Oile dusra zoneo amar befare shakki dira, ar ami zani, tain ze shakki dira, ita hasa."]], [["Afnara to Ehia nobir gese ḳobria faṭaia zikaisoin, taino hokor fokke shakki disoin."]], [["Ar ami kunu manshor shakkir ufre borosha ḳori na, oile afnara zate nazat faia zan basaita faroin, erdae ita ḳoiram."]], [["Hozrot Ehiau asla hou zalail mushal, ze mushale for disil. Afnarao tuṛa ḳoedin ou mushalor foror maze kushi ḳorte razi oisla."]], [["Oile Ehia nobir shakki toneo aro boṛo shakki amar ase, ḳaron amar gaibi bafe ze ḳamor lagi amare faṭaisoin, ami otau ḳorram. Ar ou ḳamor shakkieu buza zae, amare amar gaibi bafe bezisoin."]], [["Tainu to hou baba, zein amare faṭaisoin, tain nizeo amar befare shakki disoin. Afnara kunu shomoe tan golar aoaz hunchoin na, ar tanre deḳsoino na."]], [["Esaṛa tan kalam to afnarar dilo roe na, ḳaron tain zare faṭaisoin, en ufre afnara iman anoin na."]], [["“Afnara to kub mon dia asmani kitab tilaot ḳoroin, mono ḳoroin ita tilaot ḳorle aḳeri zindegi faiba. Oile ou kitabeu to amar befare shakki dey."]], [["Erbadeo afnara zindegi faoar lagi amar gese aita sain na."]], [["“Ami to manshor ges taki tarif faoar ashae aisi na,"]], [["oile ami zani, Allar bae afnarar kunu mohobbot nai, ami to afnarare sini."]], [["Ami amar gaibi bafor nam loia aisi, ta-o afnara amare ekin ḳorra na. Oile dusra ḳeu zudi tar nizor name ae, te tare afnara ekin ḳorba."]], [["Afnara eḳe-oinnor ges taki tarif faita sain, oile ze tarif Allar ges tone faoa zae, itar lagi kunu sesṭa ḳoroin na. Te afnara ḳemne ekin ḳorba?"]], [["Afnara mono ḳorba na, ami amar babar gese afnaintore dushi banaimu. Oile ze Musa nobir ufre afnara borosha ḳori asoin, hou Musaeu afnaintore dushi ḳoira."]], [["Afnara zudi Musa nobire ekin ḳorta, te amareo ekin ḳorla one, i Musa nobie to amar befareu leḳsoin."]], [["Oile afnara zebla tan leḳareu ekin ḳoroin na, te amar mukor ḳotare kila ekin ḳorba?”"]]], [[["Erbade Hozrot Isa Galil aoror hofaro gelagi, ou aoror aroḳ nam Tibiria aor."]], [["Bout manush tan ḳore oia zaoat asla, tara to deḳsila, bemari oḳolor ufre tain kila keramoti ḳam ḳorsoin."]], [["Hono gia hari tan sahabi oḳolre loia eḳ faṛor ufre boila."]], [["Ou shomoe Ihudi oḳolor Azadi Id gonai aise."]], [["Isae saia deḳla, bout manush tan gese uṭia aira, ou tan sahabi Filifre ḳoila, “Ita manshore ḳaoanir lagi amra ruṭi faimu kun zagat?”"]], [["Ashole Filifre forikka ḳorar lagi tain ikan zikaila, oile kila kita ḳorba, ikan tain ageu zanta."]], [["Filife zuaf dila, “Erare tuṛa tuṛa ḳani dileo dui-sho dinaror ruṭie kulaito nae.”"]], [["Hono Andrias name Hozrot Isar eḳ sahabi asla. Tain oila Saimon-Fitoror bai."]], [["Tain Isare ḳoila, “Huzur, ono huru eḳ fuar gese fasḳan aṭar ruṭi ar duiṭa biran mas ase, oile oto manshor maze itae kita oibo?”"]], [["Isae hukum dila, “Tumra ota manshore gashor ufre boai deo.” Teu tara gashor ufre boigela. Ino ḳali beṭa manushu asla onuman fas azar zon."]], [["Bade tain ou fasḳan ruṭi ato loia Allar shukria adae ḳoria erare baṭia dila. Oula biran maso baṭia dila. Ze zoto sailo, he otoḳan failo."]], [["Hoḳol manshe feṭ bori ḳailo. Ḳaia harle Isae tan sahabi oḳolre ḳoila, “Ḳanir bade zeta roise, tumra ota eḳano dola ḳoro, kunta falaio na.”"]], [["Era ou fasḳan ruṭir baṛti ṭukrain dola ḳoria baro ṭukri borla."]], [["Hozrot Isar i keramoti dekia manshe mata-mati lagaila, “Nichchoe einu hou nobi, zein duniat toshrif anar ḳota.”"]], [["Teu Isae buzilila, manshe zur ḳoria tanre tarar bashsha bananir lagi dorto sar. Oḳan buzia tain hirbar eḳlau faṛor ufre gelagi."]], [["Hainjabala Isar sahabi oḳol aoror faro gela."]], [["Ar Kofornaum ṭauno zaita ḳori nao loia aor faṛi deoat lagla. I shomoe andair oigesil ar Isao tarar loge asla na."]], [["Aoror mazḳano zaiteu kub tufani batash ar boṛo boṛo ḍeu shuru oilo."]], [["Onuman tin-sair mail nao baia zaoar bade tara deḳla, Hozrot Isa fanir ufredi aṭia tarar gese aira. Ita dekia sahabi oḳole kub ḍoraigela."]], [["Ou shomoe Isae tarare ḳoila, “ḍoraio na, i to ami.”"]], [["Sahabi oḳole tanre nao-o tulta saila, ar tara ze zagat zaoar ḳota, loge loge nao gia hono fosi gelo."]], [["Aoror hofaro zeta manush uba asla, bador din tara buzla, agor din ino eḳan nao saṛa dusra kunu nao asil na. Tara eoḳano buzla, Isa tan sahabi oḳolor loge nao-o uṭsoin na, borong tara eḳlau aor faroisoin."]], [["Oile ze zagat Isae Allar shukria adae ḳoria hari manshore ruṭi ḳaoaisla, ou zagar gese Tibiria ṭaun taki ḳoeḳan nao ailo."]], [["Manshe zebla deḳla, Isa ba tan sahabi oḳol ḳeu i zagat nai, ou tara ota naoainto uṭia Isar tallashe Kofornaum ṭauno gelagi."]], [["Hono gia tara Isare faia ḳoila, “Huzur, afne ino kun shomoe aila?”"]], [["Tain zuaf dila, “Ami tumrare hasa ḳota ḳoiram, tumra amar keramoti nishanar mani buzia amare tukairae na, borong feṭ bori ruṭi ḳaiso ḳoriu tukairae."]], [["Oḳon huno, duniabi ze ḳani nosṭo oizae, tar ḳore guria lab kita? Ze ḳani kunudin nosṭo oe na, borong aḳeri zindegi dan ḳore, tar ḳore oia guro. I ḳani to ami Bin-Adome tumrare dimu. Ou eḳtiar ḳali amar ase, amar gaibi baf Allaeu itar forman deḳaisoin."]], [["Ikan hunia tara Isare zikaila, “Te Allar ḳam ḳorar lagi amra kita ḳortam?”"]], [["Tain ḳoila, “Allae zare faṭaisoin, tan ufre iman anau oilo Allar ḳam.”"]], [["Erbade tara tanre zikailo, “Te afne omon kita nishana deḳaiba, zeta dekia amra afnar ufre iman anmu? Afne kun ḳam ḳorba?"]], [["Amrar baf-dadae to morubumit manna ḳaisla. Pak kitabo leḳa ase, Allae tarare behesti ḳani ḳaoaila.”"]], [["Isae zuaf dila, “Ami tumrare hok kota ḳoiram, behesti ze ruṭi tumra faislae, ita to Musa nobie disoin na, borong amar gaibi bafeu tumrare ashol behesti ruṭi dan ḳoroin."]], [["Ar Allar deoa hou ruṭi oila ou zon, zein behest taki lamia aia hara zogotre zindegi dein.”"]], [["Teu tara ḳoilo, “Huzur, te ou ruṭiu amrare hor-hamesha deukka.”"]], [["Isae ḳoila, “Amiu hou zindegi-ruṭi. Ze zon amar gese ae, tar kunu shomoe buk lage na, ar ze amar ufre iman ane, tar kunu shomoe fiaseo dore na."]], [["Ami to tumrare mukdi ḳoisio, ar tumra amare dekiao iman anlae na."]], [["Amar gaibi bafe zerare amar ato dein, tara hoḳolu amar gese aibo. Ze zon amar gese ae, ami kunumonteu tare bare falaitam nae."]], [["Ami kunu amar morzi mafik kam ḳorat aisi ni? Na, borong zein amare faṭaisoin, tan morzi zugaia ḳam ḳorar lagiu ami behest taki lamia aisi."]], [["Huno, ze bafe amare faṭaisoin, tan munsha oilo, tain zerare amar ato disoin, ami zanu era eḳzonreo na arai borong ruz hashoro erare zinda halote tuli."]], [["Amar bafor munsha oilo, zara tan futre dekia tan ufre iman ane, tara zanu aḳer fae. Ar amiu tarare ruz hashoro zinda ḳori tulmu.”"]], [["Ikan hunia Ihudi neta oḳole Isare loia ḳana-gusha lagaila. Ḳaron tain age ḳoisla, “Behest taki ze ruṭi lamia aise, amiu hou ruṭi.”"]], [["Erlagi tara nize nize ḳoila, “Ogu to Iusufor fua Isa nae ni ba? Amra to tar ma-bafreo sini. Te he ḳemne ḳoe, he bule behest taki lamia aise?”"]], [["Isae tarare ḳoila, “Tumra nizor maze ḳana-gusha ḳorio na."]], [["Amar ze gaibi bafe amare faṭaisoin, tain ashik na banaile kunu manushu amar gese aito fare na. Ar amiu tare ruz hashoro zinda halote tulmu."]], [["Zano ni, nobi oḳolor kitabo leḳa ase, ‘Tara hoḳole Allar ges taki talim loiba.’ Ar ze zone gaibi bafor ges taki talim faise, hou zonu amar gese ae."]], [["“Ou bafore to kunu manshe deḳse na, ḳali Allar ges taki zein aisoin, tainu i bafore deḳsoin."]], [["Ami tumrare nichchit hasa ḳota ḳoiram, ze zone amar ufre iman anche, he loge logeu aḳer failise."]], [["Amiu zindegi-ruṭi."]], [["Tumrar baf-dadainte to morubumit manna ḳaisla, ta-o tarar mout oise."]], [["Oile ikan oilo hou ruṭi, ze ruṭi behest taki lamia aise, zate ou ruṭi ḳaia manush moron taki rehai fae."]], [["Huno, amiu oilam hou zinda ruṭi, ze ruṭi behest taki lamia aise. Ze zone i ruṭi ḳaibo, he siroḳalin zindegi faibo. Amar ḳaeau oilo ou ruṭi. Manshore siroḳalin zindegi dibar niote ami amar deho-ḳaea bilai dimu.”"]], [["Ikan hunia Ihudi neta oḳolor maze torka-torki lagigelo. Tara eḳe-oinne ḳoilo, “I beṭae ḳemne tar shorilor gust amrare ḳaoaibo?”"]], [["Isae ḳoila, “Te huno, ami nichchit hok kota ḳoiram, tumra ami Bin-Adomor lou ar gust na ḳaile to tumrar maze zindegiu nai."]], [["Ḳeu zudi amar lou ar gust ḳae, te he aḳeri zindegi failise, ar ruz hashoror dino ami tare zinda ḳori tulmu."]], [["Amar gustu oilo ashol ḳani ar amar lou-u oilo ashol fani."]], [["Ze zone amar lou ar gust ḳae, he amar bitre taḳe ar amio tar bitre taki."]], [["Zela amar gaibi zinda bafe amare faṭaisoin, erlagiu amio zinda asi. Oula ze zone amare ḳae, he-o amar lagi zinda roibo."]], [["Deḳrae ni, ou ruṭi to behest taki lamia aise. Ze ruṭi ḳaia tumrar baf-dadain mara gesoin, i ruṭi to amar laḳan nae. Amar ou ruṭi ze zone ḳaibo, he siroḳal zinda roibo.”"]], [["Hozrot Isae Kofornaum ṭaunor mosido talim deoar shomoe ita hoḳolta ḳoila."]], [["Talim hunia hari tan ummotor mazor boute ḳoila, “Ita to boṛo gorom talim. Ita ḳegie manbo?”"]], [["Oile Isae tan gaibi bole buzilila, kita loia era ḳana-gusha ḳorra. Buzia erare ḳoila, “Ou talim hunia tumra gabṛi gelae ni?"]], [["Te ami Bin-Adom age ze zagat aslam, amare zebla hono uṭi zaoat deḳbae, ou shomoe tumra kita ḳoibae?"]], [["Tumra buzrae ni, manshor shoril to beḳama, ashole ruh oilogi zindegi. Ami tumrare ze boeani ḳoilam, ita oilogi manshor ruh ar zindegir befar."]], [["Oile tumrar maze ḳeu ḳeu oḳono amar ufre iman anche na.” Ḳe tan ufre iman anche na, ar ḳe tanre dushmonor ato dorai dibo, Isae foela takiu ita zanta."]], [["Ou tain ḳoila, “Ou ḳarone ami tumrare ḳoisi, gaibi bafe bol na dile, kunuzonu amar gese aito fare na.”"]], [["Isar ita talim hunia tan bout ummot firia gelagi, tara tan loge sola-fira bad dilailo."]], [["Erlagi Isae tan barozon sahabire zikaila, “Kita ba, tumitaino zaitaegi ni?”"]], [["Saimon-Fitore zuaf dila, “Huzur, amra ar ḳar gese zaitam? Aḳeri zindeganir talim to ḳali afnar geseu ase."]], [["Amra to zanchi ar afnar ufre imano anchi, afneu Allar oada ḳora hou fobitro zon.”"]], [["Teu Isae erare ḳoila, “Ami to tumra barozonre fosond ḳorsi, oile tumrar mazeu eḳzon shoetan ase.”"]], [["Ino tain Saimon Iskariator fua Ihudar befare ḳoila, ou Ihudae bade tane dorai dibo. He asil ou barozon sahabir mazor eḳzon."]]], [[["Erbad taki Hozrot Isa Galil zilar bitreu sola-fira ḳorla. Ihudi neta oḳole tanre zane marilito saisil, erlagi tain ar Ehudia zilat zaita saila na."]], [["Ou shomoe Ihudi oḳolor Ḍera-goror Idor din gonai aisil."]], [["Erlagi Isar baiainte tanre ḳoila, “Tumi in tone Ehudia zilat zaogi, teu tumi zeta ḳam ḳorso, ota tumar ummot oḳoleo deḳba."]], [["Ḳeu zudi nizore manshor gese zair ḳorto sae, te he lukaia kunta ḳore na. Tumio zebla omon ḳam ḳorrae, te nizore manshor gese zair ḳoro.”"]], [["Ashole Isar baiainteo tan ufre iman anchoin na."]], [["Isae tarare ḳoila, “Amar shomoe oḳono oise na, oile tumrar to shomoe oshomoe kunta nai."]], [["Duniar manshe tumrare ginnaito nae, oile amare gin ḳore. Ami to tarar befare ḳoiar, tarar hoḳol ḳamu ḳaraf."]], [["Te tumra zaogi, gia id ḳoro. Amar shomoe oḳono fura oise na, erlagi ami oḳon zaitam nae.”"]], [["Oḳan ḳoia tain Galil zilat roigela."]], [["Tan baiain idor mahfilo gia harle taino gela, oile kula-mela na gia lukaia gela."]], [["Idor ḳalo Ihudi neta oḳole tan tallash ḳorat roila, ar ḳoila, “Hou manushṭa kuai.”"]], [["Biṛor maze Isar befare manshe mata-mati ḳorla. Ḳeu ḳeu ḳoilo, “Ein to boṛo bala manush.” Ar ḳeu ḳeu ḳoilo, “Na, na, he to manshore be-foti banailar.”"]], [["Oile Ihudi neta oḳolre ḍoraia, muk kulia tan befare ḳeu kunta matilo na."]], [["Ou idor mazamazi shomoe Hozrot Isa Baetul-Mukaddos kaba shorifo gia talim dila."]], [["Tan talim hunia taijjub oia Ihudi neta oḳole ḳoila, “I manshe madrashat na foṛia oto ilim failo kila?”"]], [["Isae zuaf dila, “Ami ze talim dei, ita amar nizor nae, zein amare bezisoin, ita to tanu talim."]], [["Ḳeu zudi tan morzi zugaia solto sae, te he buzbo, i talim Allar ges taki aise, na amar muk taki diram."]], [["Ze zone nizor mon taki mate, he ḳali nizor tarif faito sae. Oile ze zone tar faṭaneala malikor tarif ḳorar sesṭa ḳore, he hamesha hok-halal taḳe, tar mono kunu dukabazi nai."]], [["“Tumra kunu Musa nobir shoriot faiso na ni? Oile tumra eḳzoneo to shoriotor hukum-ahkam manrae na. Te tumra ḳene amare marilitae sairae?”"]], [["Teu tara ḳoila, “Tumare bute faise, tumare ḳe marto sar?”"]], [["Isae tarare ḳoila, “Ami ḳali eḳan ḳam ḳorlam, ar tumra taijjub oigelae."]], [["Hozrot Musae to tumrare mosolmani ḳam ḳoranir niom disla, ar Zummabareo tumra ou ḳam ḳorao. Ashole, i niom Musa nobir ges taki aise na, borong agor moe-murobbir ges takiu aise."]], [["Ṭik ase, Musa nobir niom salu raḳar lagi Zummabareo zudi mosolmani ḳam ḳorail zae, te ami Zummabare eḳzon bemarire bala ḳorsi dekia amar ufre gusa ḳorrae ḳene?"]], [["Hoḳ-insaf ḳoro, ḳali bargala dekia bisar ḳorio na.”"]], [["Ou shomoe Zeruzalem ṭaunor kisu manshe ḳoilo, “Neta oḳole zare marilta saira, ogu kita hou manush nae ni?"]], [["Te he to deki kula-mela mater, ta-o tara deki kunta ḳoira na. Taile tara kita hasa ḳota buzilisoin ni, ou manushu al-Mosi?"]], [["Ar amra to zani, ogu kuai taki aise. Oile al-Mosi zebla aiba, ou shomoe ḳeu zanto nae, tain kuai taki aisoin.”"]], [["Erbade Isae Baetul-Mukaddoso talim deoar shomoe zure zure boean ḳorla, “Afnara amareo sinoin, ar ami kuai taki aisi ikano zanoin. Hunoukka, ami niz taki aisi na, hok Alla Pakeu amare faṭaisoin."]], [["Afnara tanre sinchoin na, oile ami sini. Ḳaron ami tan ges takiu aisi ar tainu amare faṭaisoin.”"]], [["Ikan hunia manshe Isare dorilito sailo, oile tan shomoe fura oise na gotike ḳeu tan gotro at tullo na."]], [["Ar erar mazor boute tan ufre iman ania ḳoilo, “Ein to bout keramoti deḳaisoin, al-Mosi aia kunu er saite beshi keramoti deḳaiba ni?”"]], [["Ita loia manshe ḳana-ḳani ḳorra, ikan Forishi oḳole hunla. Hunia boṛo imam ar Forishi oḳole Isare dorar lagi ḳoezon faradar-sifai faṭaila."]], [["Isae ḳoila, “Huno, ami ar beshi din tumrar maze nae. Ami to tan gese zaimugi, zein amare faṭaisoin."]], [["Tumra amare tukaia faitae nae, ar ami ze zagat roimu, tumra ḳeu hino aitaeo fartae nae.”"]], [["Hozrot Isar ita mat hunia Ihudi neta oḳole eḳe-oinne zikaila, “He kuai zaibogi, zeḳano amra tare tukaia faitam nae? He kita Iunani oḳolor desho zeta Ihudi asoin, hono roia Iunani otareo talim dibo ni?"]], [["He to ḳoilo, tumra amare tukaia faitae nae, ar ami zeḳano zaimu, tumra hino aitae fartae nae. Tar i mator mani kita?”"]], [["Idor aḳeri din Hozrot Isa ubaia zure zure boean ḳorla, “Kunu manshor fiase dorle, he amar gese aia fani ḳauk."]], [["Ze zone amar ufre iman ane, pak kitabor aeat mafik tar dil taki zinda fanir gang baroibo.”"]], [["Isar ufre iman ania zera Pak Ruhure faiba, hou Pak Ruhur befare tain ou ḳota ḳoila. Tarar gese Pak Ruhure oḳono deoa oise na, ḳaron Isae tan mohima oḳono hasil ḳorsoin na."]], [["Ita hunia kisu manshe ḳoilo, “Ashole einu hou oada ḳora nobi”"]], [["Ar ḳoezone ḳoilo, “Einu al-Mosi.” Oile ḳeu ḳeu ḳoilo, “al-Mosi kunu Galil zila taki aiba ni?"]], [["Pak kitabe to batae, al-Mosie zonom loiba Daud nobir bongshot, Daud nobir Betelham gaut.”"]], [["Ou laḳan Isare loia manshor maze doladoli lagigelo."]], [["Ermaze ḳoezone tanre dorilito sailo, oile ḳeu tan gotro at tullo na."]], [["Isare dorar lagi ze faradar-sifai oḳolre faṭani oisil, tara firot aile boṛo imam ar Forishi oḳole zikaila, “Tare doria anlae na ḳene?”"]], [["Era ḳoila, “I manshe zela mat mate, ila mat ḳeu kunudin matise na.”"]], [["Teu Forishi oḳole sifai oḳolre ḳoila, “He tumrareo ṭogililo ni?"]], [["Deḳso ni, neta ba Forishi shomazor ḳeu tar ufre iman anche ni?"]], [["Ḳali ou zetae shoriotor kuntau zanoin na, otau to. Itar ufre lannot ase.”"]], [["Forishi oḳolor maze eḳzonor nam asil moulana Nikodim, ein age Isar gese gesla."]], [["Nikodime ḳoila, “Ḳeuror mukor ḳota na hunia ba tar oforad na zania, tare shaza deoar niom kunu amrar shorioto ase ni?”"]], [["Ikan hunia Forishi oḳole Nikodimre ḳoila, “Tumio kita Galil zilar manush ni? Pak kitabo saia deḳo na, Galilo kunu nobir zonom oe na.”"]], [["Ikan hunia Forishi oḳole Nikodimre ḳoila, “Tumio kita Galil zilar manush ni? Pak kitabo saia deḳo na, Galilo kunu nobir zonom oe na.”"]]], [[["Bade hoḳol manush zarzir baṛit gelagi, ar Hozrot Isa eḳla Zoetun faṛo gia uṭla."]], [["Bador din fozor oḳto Isa hirbar Baetul-Mukaddoso gela, gia harle hoḳol manush tan gese ailo. Tain ono boia tarare talim dila."]], [["Ou shomoe moulana ar Forishi shomazor manshe eḳ zinakur beṭire loia tan gese ailo. Aia beṭire mozlisor mazḳano uba ḳoraia ḳoilo,"]], [["“Huzur, ou beṭi ogu zinar ḳamo dora ḳaise."]], [["Te Tourat Shorifor maze to Musa nobie zinakur beṭintore fattor maria marilibar hukum disoin. Oḳon afne kita ḳoin?”"]], [["Tara Isare forikka ḳorar nioteu ila ḳoila, zate tanre dushi bananir lagi kunu kut fain."], ["Teu Isaeo mata nisa ḳori angul dia maṭit leḳat lagla."]], [["Oile tara zebla bar bar tanre zikaira, ou shomoe tain mata tulia ḳoila, “Afnaintor maze ze zone kunudin guna ḳorsoin na, ein foela ou beṭire fattor maroukka.”"]], [["Oḳan ḳoia tain hirbar mata nisa ḳori maṭit leḳat lagla."]], [["Ikan hunia neta oḳolor maze buṛa taki shuru ḳoria eḳe eḳe hoḳolu gelagi. Ḳali Isa ar hou beṭi saṛa dusra ḳeu roilo na."]], [["Teu Isae mata tulia ou beṭire zikaila, “Kita go mai, ita manush kuai? Ḳeu tumare shazar zuka mono ḳorlo na ni?”"]], [["Beṭie ḳoilo, “Ji na huzur, tara ḳeu to shaza disoin na.” Ou shomoe Isae ḳoila, “Te amio tumare kunu shaza ditam nae. Oḳon zaogi, gunar fote ar zindegi ḳaṭaio na.”"]], [["Bade Hozrot Isae manshore ḳoila, “Amiu duniar nur. Ze zon amar fote ae, he kunu shomoe andarit fao falaito nae, borong nuror zindegi faibo.”"]], [["Ikan hunia Forishi oḳole ḳoila, “Tumar shakki loa zaito nae, tumi tumar nizor fokke shakki dirae.”"]], [["Teu Isae zuaf dila, “Ami amar nizor fokke shakki dileo amar shakki to hasa. Ḳaron ami kuai taki aisi ar kuai zairam, ita to tumra zano na, ḳali amiu zani."]], [["Tumra to duniabi manshor laḳan bisar ḳoro, oile ami ḳeuror bisar ḳori na."]], [["Ami ḳeuror bisar ḳorleo hok bisar ḳormu, ḳaron ami eḳla nae, amar loge amar gaibi bafo asoin, ou bafe amare bezisoin."]], [["Tumrar shoriotor maze leḳa ase, duizone zudi eḳ homan shakki dey, te i shakki hasa."]], [["Olaḳan amio amar fokke shakki dei, ar ze bafe amare faṭaisoin, taino amar fokke shakki dein.”"]], [["Forishi oḳole tanre ḳoila, “Tumar baf kuai?” Isae zuaf dila, “Tumra amareo sino na, ar amar bafreo sino na. Amare sinle amar bafreo sinlae one.”"]], [["Fobitro Baetul-Mukaddosor dan-baksor gese ubaia Hozrot Isae ou talim dila. Oile tan shomoe fura na oae ḳeu tanre dorlo na."]], [["Hozrot Isae Forishi oḳolre hirbar ḳoila, “Ami to zaiargi. Gia harle tumra amare tukaibae, oile ar faitae nae, ami zeno zairam, tumra hino aitaeo fartae nae, tumra nizor gunar mazeu morbae.”"]], [["Ihudi neta oḳole ḳoila, “He ḳene ḳoilo, ami zeno zairam, tumra hino aitae fartae nae? He kita nize nize morizito ni?”"]], [["Isae ḳoila, “Ami aisi ufre taki, ar tumra tole taki. Tumra i zogotor, oile ami to i zogotor nae."]], [["Erlagi ami ḳoiram, tumra nizor gunar mazeu morbae. Tumra zudi ekin na ḳoro, amiu hein, te gunagar haloteu morbae.”"]], [["Ikan hunia neta oḳole tanre ḳoila, “Tumi ḳe?” Tain zuaf dila, “Foela taki ami zela ḳoiram, amiu hein."]], [["Tumrar befare matar ar bisar ḳorar boutta ase. Huno, zein amare faṭaisoin tan maze to misa kunta nai. Ami tan ges taki zeta huni, otau i duniare zanai.”"]], [["Isae zen tan gaibi bafor ḳota ḳoira, tara ita buzla na."]], [["Erdae Isae ḳoila, “Tumra zebla ami Bin-Adomre ufre tulbae, ou shomoe buzbae amiu hein. Ar eoḳan buzbae, ami nize nize kunta ḳori na, amar gaibi bafe amare ze talim disoin, ou talimu ami batai."]], [["Zein amare faṭaisoin, tain nize amar loge asoin. Tain amar log saṛsoin na, ami to hamesha ou ḳamu ḳori, ze ḳam ḳorle tain kushi oin.”"]], [["Isar i boean hunia bout manshe tan ufre iman anla."]], [["Erar maze zeta Ihudi oḳole tan ufre iman anchila, tain erare ḳoila, “Tumra zudi amar ḳota moto solo, te tumra amar hasaror ummot."]], [["Tumra hok sinbae ar ou hokeu tumrare azad ḳorba.”"]], [["Ikan hunia tara ḳoila, “Amra to Hozrot Ibrahimor bongshor manush, amra kunu shomoeo ḳeuror gulam aslam na. Te tumi kila ḳoirae, amrare azad ḳora oibo?”"]], [["Hozrot Isae ḳoila, “Ami tumrare hok kota ḳoiram, zera gunar maze zindegi ḳaṭae, tara gunar gulam."]], [["Kunu gulam siroḳal tar munibor baṛit taḳe na, oile fut to siroḳal taḳe."]], [["Erlagi fute zudi tumrare azad ḳoroin, te tumra hasaror azad oibae."]], [["Ami zani, tumra Ibrahim nobir bongshor manush, tebou amare marilitae sairae, ḳaron amar nosiot tumrar bitre hamae na."]], [["Ami amar gaibi bafor gese zeta deḳsi ota ḳoiram, ar tumra nizor bafor ges taki zeta hikso otau ḳorrae.”"]], [["Ou shomoe tara Isare ḳoila, “Huno, Hozrot Ibrahimu amrar baf.” Tain ḳoila, “Tumra zudi Ibrahim nobir aolad oitae, te Ibrahimor laḳan ḳam ḳorlae one."]], [["Ami Allar ges taki ze hok kalam faisi, otau tumrare ḳoiram. Tebou tumra amare marilitae sairae, oile Ibrahime to ila ḳorsoin na."]], [["Tumrar nizor bafe zeta ḳore, tumrao ota ḳorrae.” Ou tara Isare ḳoila, “Amra to funga fua nae. Amrar eḳzonu baf asoin, ein oila Alla.”"]], [["Isae tarare ḳoila, “Asholeu Alla zudi tumrar gaibi baf oita, te amar bae tumrar maea taḳlo one. Ḳaron ami Allar ges taki aisi ar oḳon tumrar maze asi. Ami nize aisi na, tainu amare faṭaisoin."]], [["Tumra amar ḳota buzrae na, ḳaron tumra amar ḳota shoijjo ḳortae faro na."]], [["Iblisu tumrar baf ar tumra tar aolad, erdae tumra tar ḳaish fura ḳortae sairae. Iblis to foela takiu kuni. He kunudin hokor maze boshot ḳorse na, ḳaron tar maze kunu hok nai. He zebla misa mate, ou shomoe he niz takiu mate. Ḳaron he beiman, ar hoḳol beimani tar maz takiu foeda oise."]], [["Ami hok mat matiar erlagi tumra amare ekin ḳorrae na."]], [["Tumrar maze ḳeu amare gunagar forman ḳorto farbo ni? Ami zudi hok mat mati, te amare ekin ḳorrae na ḳene?"]], [["Ze manush Allar bonda, he Allar kalam hune. Tumra Allar nae gotike Allar kalam huno na.”"]], [["Ou shomoe tara Isare ḳoila, “Amra to ṭik kota ḳoisi, tui Shomoria zator manush, tore bute dorse.”"]], [["Tain ḳoila, “Na, amare bute dorse na. Ami amar bafore ijjot ḳori, oile tumra amare beijjot ḳorrae."]], [["Ami nize kunu ijjot faitam ḳori ḳam ḳori na. Oile eḳzon asoin, zein amar ijjotor lagi ḳam ḳoroin, tainu amar bisarok."]], [["Ami tumrare hok kota ḳoiram, ḳeu zudi amar ḳota mane, he kunu shomoeu morto nae.”"]], [["Tara tanre ḳoila, “Oḳon amra buzlam, tore ṭiku bute dorse. Ibrahim nobi ba aro nobi oḳol to mara gesoin, ar tui ḳoire, ḳeu zudi amar mat hune, he kunu shomoeo morto nae."]], [["Tui kunu baba Ibrahim takio boṛo ni? Tain nize ar baki tamam nobi oḳolu mara gesoin. Te tui nizore kita mono ḳoros?”"]], [["Isae zuaf dila, “Ami zudi nizor tarif nizeu ḳori, te er kunu dam nai. Amar gaibi baf, zanre tumrar Alla ḳoia dabi ḳoro, tainu amare ijjot dan ḳoroin."]], [["Tumra tanre sincho na, oile ami tanre sini. Ami zudi ḳoi ami tanre sini na, te to tumrar laḳan amio beiman oimu. Ami tanre sini ar tan hukum-ahkam mania soli."]], [["Tumrar baf Ibrahim nobie amar din deḳar ashae kushi ḳorsoin. Tain ita deḳsoin ar kushio oisoin.”"]], [["Ihudi neta oḳole tanre ḳoila, “Tumar boeosh to oḳono foinchash bosor oise na, te tumi Ibrahim nobire deḳlae kila?”"]], [["Isae ḳoila, “Ami tumrare hok kota ḳoiram, Ibrahim nobir zonmor ag takiu ami asi.”"]], [["Ikan hunia neta oḳole tanre marar lagi fattor tukaia loila. Oile Hozrot Isae auṛi dia Baetul-Mukaddos taki baroia gelagi."]]], [[["Hozrot Isa fotedi aṭia zaoar shomoe eḳ anda beṭare faila. He zonmo takiu anda asil."]], [["Ere dekia tan sahabi oḳole tanre zikaila, “Huzur, ou manushgu ḳar gunae anda oia zonmise? Tar nizor gunar lagi, na tar ma-bafor?”"]], [["Tain zuaf dila, “Tar nizor lagio nae, ar tar ma-bafor gunar lagio nae. Tar mazdi Allar lila-ḳela zair oar lagiu ila oise."]], [["Huno, zein amare bezisoin, shomoe taḳte taḳte tan ḳam ḳora amrar zorur. Rait gonaia ar, hi shomoe ḳeu ḳam ḳorar ufae nai."]], [["Buzrae ni, ami zotodin duniat asi, otodin amiu duniar nur.”"]], [["Oḳan ḳoiau tain maṭit sef falaia feḳ banaila, bade ou feḳ anda beṭar sokut lagaia ḳoila,"]], [["“Zao ba, Siloar furkit gia doilao.” Siloa mani faṭani. He gia souk doilo ar bala oia ailo."]], [["Ikan dekia ari-fori ar zoto manshe tare age bik korat deḳsila era ḳoila, “Ogu kita hou beṭa nae ni, zegie ono boia bik korto?”"]], [["Ḳeu ḳeu ḳoilo, “Oe, he to ou beṭau.” Ar ḳeu ḳeu ḳoilo, “Deḳte zudio tar laḳan, oile he nae.” Teu he nize ḳoilo, “Ji-oe, amiu hou zon.”"]], [["Ou tara ere zikaila, “Ḳo sain, tumar souk bala oilo kila?”"]], [["He ḳoilo, “Isa namor ou manshe feḳ banaia amar sokut lagaia ḳoila, zao ba, Siloar fuḳorir maze doia aogi. Ami gia doilam ar bala oigelam.”"]], [["Tara ḳoila, “Ou manushgu kuai?” He ḳoilo, “Ami zani na.”"]], [["Ou ze beṭa anda asil, manshe tare doria Forishi oḳolor gese loia gela."]], [["Ḳaron Isae zedin feḳ lagaia tar souk bala ḳorsla, i din asil tarar Zummabar."]], [["Erlagi Forishi oḳole hirbar tare zikaila, “Tumar souk bala oilo kila?” He ḳoilo, “Hou zone amar sokut feḳ lagaia dila, ar ami gia doiau souke deḳlam.”"]], [["Ou shomoe ḳoezon Forishie ḳoila, “I manushgu to Allar ges taki aise na. Deḳrae ni, he Zummabaro mane na.” Oile ḳeu ḳeu ḳoila, “Gunagar manshe ilaḳan keramoti ḳam ḳorbo kila?” Ota loia tarar maze doladoli lagigelo."]], [["Tara hirbar ou manshore zikaila, “Ṭik ase, he to tumar souk bala ḳorse, erlagi tumi tar befare kita ḳo.” He ḳoilo, “Tain eḳzon nobi.”"]], [["Oile ou beṭa zen age anda asil ar oḳon souke deḳer, Ihudi neta oḳole tar ma-bafore na zikani forzonto ita ekin ḳorla na."]], [["Tara tar ma-bafore zikaila, “Deḳo sain, ogu tumrar hou anda fua ni, zegure tumra zonmor anda ḳo? Te he oḳon souke deḳer kila?”"]], [["Tar ma-bafe ḳoila, “Ji-oe, he amraru fua ar he anda oia zonmisil."]], [["Oile oḳon kila souke deḳer, ikan amra zani na. Ar ḳe tar souk bala ḳorsoin, ta-o ḳoitam fari na. He to boṛo oigese, tareu zikaukka, tar befar he ḳouk.”"]], [["Tar ma-bafe Ihudi neta oḳolor ḍore ola matila, ḳaron Ihudi neta oḳole ag takiu ain ḳorsila, ḳeu zudi Isare al-Mosi ḳoia ḳobul ḳore, te tare shomaz taki bar ḳori deoa oibo."]], [["Erlagiu tar ma-bafe ḳoila, “He boṛo oigese, tareu zikaukka.”"]], [["Neta oḳole dusrabar tare ania zikaila, “Tumi Allar name hasa mat mato. Amra to zani i manushṭa gunagar.”"]], [["He zuaf dilo, “Tain gunagar na kita, ikan ami zani na. Ḳali oḳan zani, ami age anda aslam, oḳon souke dekiar.”"]], [["Neta oḳole ḳoila, “Ḳo sain, he tumare kita ḳorse? Tumar souk kila bala ḳorlo?”"]], [["Ou beṭae zuaf dilo, “Ami to ageu ḳoilam, oile afnara hunla na. Te oḳon ḳene ar hunta saira? Afnarao tan ummot oita saira ni?”"]], [["Ikan hunia tara beṭare kub gala-gali ḳoria ḳoila, “Hoi, tui gia ogur ummot oisot, oile amra oilam Musa nobir ummot."]], [["Amra zani, Allae nize Musa nobir loge batchit ḳorsoin, oile i beṭa kuai taki aise, ita to amra zaniu na."]], [["Teu beṭae ḳoilo, “Ki taijjubi! Afnara zanoin na tain kuai taki aisoin, otoso tainu amar souk bala ḳorla."]], [["Amra zani, naforman oḳolor ḳota Allae hunoin na. Oile ḳeu zudi Allar ashik bonia tan morzi zugaia sole, te Allae tar foriad hunoin."]], [["Ar aiz forzonto ila huna gese na zen, zonmo taki anda kunu manshor souk keu bala ḳorse."]], [["Tain zudi Allar ges taki na aita, te ila ḳorta farla na one.”"]], [["Neta oḳole tare ḳoila, “Tor zonom oise naformanir maze, ar tui amrare talim dire ni?” Oḳan ḳoia tara tare shomaz taki ekgori ḳorla."]], [["Isae hunla, neta oḳole ou beṭare ekgori ḳorsoin. Tain ou beṭare tukaia bar ḳoria ḳoila, “Oba, tumi kita Bin-Adomor ufre iman ancho ni?”"]], [["He ḳoilo, “Huzur, tain ḳe? Amare ḳoukka, ami zate tan ufre iman antam fari.”"]], [["Isae tare ḳoila, “Tumi tanre deḳso, ar tainu tumar loge matira.”"]], [["Ou beṭae ḳoilo, “Huzur, ami iman anlam.” Oḳan ḳoiau he Hozrot Isare soizda ḳorlo."]], [["Isae ḳoila, “Huno, ami aisi i duniat bisar ḳorar lagi, zera anda asoin tara zanu bala oin, ar bala oḳol anda oin.”"]], [["Ou shomoe ḳoezon Forishio Isar ḳandat asla. Ikan hunia tara ḳoila, “Te afne kita ḳoita saira, amra anda ni?”"]], [["Isae ḳoila, “Tumra zudi anda oitae, te tumra kunu dushi oilae na one. Oile tumrau ḳoirae anda nae, erlagiu tumrar maze dush ase.”"]]], [[["Hozrot Isae aro ḳoila, “Ami tumrare nichchit hasa ḳota ḳoiram, ze manush meṛar gual-goror duaredi na hamaia, oinno fote hamae, he to sur-ḍaḳait."]], [["Oile ze zon duaredi hamae, he-u meṛar raḳal."]], [["Gual-goror sokidare raḳalre duar kulia dey. Meṛainteo raḳalor ḍaḳ hunoin ar raḳale tarar nam dori ḍaki ḍaki bar ḳori ney."]], [["Gor taki nizor meṛaintore bar ḳoria harle, raḳal tarar age age zae, ar tar meṛain zae ḳore ḳore, ḳaron tar golar aoaz tara sine."]], [["Tara kunubala osina kunu raḳalor loge zaito nae borong tar ges taki bagibo, ḳaron osina kunu raḳalor golar aoaz tara sine na.”"]], [["Isae Forishi oḳolre hikanir lagi ou udahoron dila, oile tain kita buzaira, tara shomzita farla na."]], [["Erlagi tain hirbar ḳoila, “Ami tumrare nichchit hok kota ḳoiram, meṛar falor lagi amiu duar."]], [["Amar age raḳalor bab doria zeta aisla, iguin to sur-ḍaḳait asla, meṛainteo tarar ḳota hunchoin na."]], [["Amiu duar. Amar mazdi ze hamaibo, he tar zan basaibo. He bitre aoa-zaoa ḳorbo ar aṭia-soria ḳaibo."]], [["Sure to ḳali suri, kun-ḳarafi ar binash ḳorar nioteu ae. Oile ami aisi zate tara zindegi fae, ar ou zindegi furafur bug kore."]], [["“Amiu ashol raḳal. Ashol raḳale tar meṛar lagi nizor zan bilai dey."]], [["Ḳali betonor ashae ze zone raḳali ḳore, he ḳaṭi raḳal nae ar i meṛaino tar nizor nae. Bag aoat deḳleu he meṛain falaia nizor zan basae. Ḳaron he ḳali betonor lagi raḳali ḳore, meṛaintor ḳota sintao ḳore na. Bage aia meṛain doria neygi, teu tara fal bangia sitri zae."]], [["Ḳali betonor ashae ze zone raḳali ḳore, he ḳaṭi raḳal nae ar i meṛaino tar nizor nae. Bag aoat deḳleu he meṛain falaia nizor zan basae. Ḳaron he ḳali betonor lagi raḳali ḳore, meṛaintor ḳota sintao ḳore na. Bage aia meṛain doria neygi, teu tara fal bangia sitri zae."]], [["Te amiu bala raḳal. Amar gaibi bafe amare sinoin, ar amio amar bafore sini. Ṭik oula, ami amar meṛaintoreo sini, ar amar meṛainteo amare sinoin. Ami amar meṛa falor lagi nizor zan dilairam."]], [["Te amiu bala raḳal. Amar gaibi bafe amare sinoin, ar amio amar bafore sini. Ṭik oula, ami amar meṛaintoreo sini, ar amar meṛainteo amare sinoin. Ami amar meṛa falor lagi nizor zan dilairam."]], [["Amar to aro meṛain asoin, zeta i gual-goro nai, tarareo ami ante oibo. Tara nichchoe amar ḍaḳ hunba, teu ḳali eḳzon raḳal ar eḳṭa fal oibo."]], [["“Bafe amare maea ḳoroin, ḳaron ami amar zan bilaimu zate hirbar firot nei."]], [["Amar zan ḳeu amar ges taki ḳaṛia nito nae, oile ami nizeu zan bilaimu. Mono rakio, zan deoar ḳemota zela amar ase, oula firot neoar ḳemotao ase. I daeitto ami amar gaibi bafor ges taki faisi.”"]], [["Hozrot Isar ita mat-ḳota hunia Ihudi neta oḳolor maze hirbar doladoli lagigelo."]], [["Tarar mazor boute ḳoilo, “Ogure bute dorse, he fagol, tumra ogur mat hunrae ḳene?”"]], [["Ar boute ḳoilo, “Bute dora manshor mat to ila nae. Bute kunu andar souk bala ḳore ni?”"]], [["Bade Zeruzalem kaba goror doḳol faoar idor shomoe aia azilo. Ou shomoe asil shitor din."]], [["Hozrot Isa Baetul-Mukaddosor Bashsha Sulaimanor barindat aṭa-uṭi ḳorra."]], [["Ermaze Ihudi neta oḳol Isar sairobae dola oia ḳoila, “Ar ḳotodin tumi amrare loṭḳaia raḳtae? Tumi zudi hasaror al-Mosi o, te forishkar ḳori amrare ḳo.”"]], [["Teu Isae zuaf dila, “Ami to ḳoilam, oile afnara ekin ḳorra na, ar amar gaibi bafor name ami ze ḳam ḳori, itaeo amar befare shakki der,"]], [["ta-o afnara ekin ḳorra na, ḳaron afnara amar falor meṛa nae."]], [["Amar meṛainte amar ḍaḳ hunoin. Ami to tarare sini ar tarao amar ḳore ḳore roin."]], [["Ami tarare aḳeri zindegi dan ḳori, tara kunu shomoe binash oita nae. Ḳeu amar ges tone tarare ḳaṛia nito nae."]], [["Amar ze gaibi bafe tarare amar ato disoin, tain hoḳol taki mohan. Tan at taki ḳeu kunta ḳaṛia nito fare na."]], [["Ami ar baba, amra eḳ.”"]], [["Teu Ihudi neta oḳole hirbar fattor loila tanre marar lagi."]], [["Isae tarare ḳoila, “Gaibi bafor hukum mafik bout bala bala ḳam ami afnaintore deḳaisi. Itar maze kun ḳamor lagi afnara amare fattor marta saira?”"]], [["Tara ḳoila, “Bala kunu ḳamor lagi amra tore fattor mariar na, tui to shiriki ḳorre, erlagiu fattor marmu. Manush oia tui nizore Alla hishabe dabi ḳorre.”"]], [["Tain ḳoila, “Afnarar shorioto leḳa ase na ni, ‘Ami ḳoilam, tumrau elahi’?"]], [["Te Allar kalam zerar gese nazil oisil, erare to tain nizeu Allar laḳan ḳoia ḍakisoin. Ar pak kitabor ḳota to bad deoa zae na."]], [["Te gaibi bafe zanre nizor lagi basia fosond ḳorla ar duniat faṭaila, ou ami zebla ḳoilam, ami Ibnulla, te afnara kila ḳoira, tui shiriki ḳorre?"]], [["Ami zudi amar gaibi bafor ḳam na ḳori, te afnara amar ufre iman anba na."]], [["Oile ami zudi amar bafor hoḳol ḳam ḳoria taki, te amar ufre iman na anleo ita ekin ḳoroukka. Teu afnara zanba, gaibi baf amar mazeu asoin, ar amio tan maze asi.”"]], [["Ou shomoe hirbar tara Isare dorar sesṭa ḳorla, oile tain in tone gaib oigela."]], [["Bade tain hirbar Zordan gangor hofaro gia roila. Age ou zagat Hozrot Ehiae manshore toubar gusol dita."]], [["Hono bout manush tan gese ailo ar mata-mati ḳorlo, “Ehia nobie to kunu keramoti nishana deḳaisoin na, oile tain Hozrot Isar befare zotota ḳoisla, ita furafur hasa.”"]], [["Oḳan buzia honor bout manshe Hozrot Isar ufre iman anla."]]], [[["Lasar name eḳzon manush bemar asla. Tan baṛi Baet-Ania gaut, Moriom ar Marta namor tan dui boino ou gaut roita."]], [["Ḳoedin bade ou Moriomeu Isar fao-o kushboeala ator maḳaia, nizor matar suldi fao fusai diba. Ou Moriomor bai oila bemari Lasar."]], [["Erlagi tan boinainte oḳan ḳoia Hozrot Isar gese ḳobor faṭaila, “Huzur, afnar maear manush kub bemar.”"]], [["Ḳobor faia Isae ḳoila, “I bemar to tar moutor lagi oise na, borong Allar mohima zairor lagiu oise, zate er mazdi ami Ibnullar mohimao zair oe.”"]], [["Hozrot Isae Bibi Marta, tan boin ar Lasarre kub maea ḳorta."]], [["Lasaror bemaror ḳota hunar badeo Isa ze zagat asla, hono aro duidin roila."]], [["Bade tan sahabi oḳolre ḳoila, “Ao, amra hirbar Ehudia zilat zai.”"]], [["Sahabi oḳole ḳoila, “Huzur, ou ḳoedin age honor manshe afnare fattor marta saila, oḳon afne hirbar hono zaita ni?”"]], [["Tain ḳoila, “Dinor bela to baro gonṭa ase, ḳeu zudi dinor bela sola-fira ḳore, he usṭa ḳae na, ḳaron he ou duniar for deḳe."]], [["Ar ḳeu zudi raitor bela sola-fira ḳore, he usṭa ḳae, ḳaron tar maze kunu for nai.”"]], [["Oḳan ḳoia hari tan sahabi oḳolre ḳoila, “Huno, amrar dust Lasar gumai gesegi, ami tare hozag korat zaiar.”"]], [["Ikan hunia sahabi oḳole ḳoila, “Huzur, he zudi gumo taḳe, te to bala oizibo.”"]], [["Isae Lasaror moutor ḳota ḳoisla, oile tara mono ḳorla, tain emne gumor ḳota ḳoisoin."]], [["Teu Isae forishkar ḳori ḳoila, “Lasar mara gese."]], [["Oile ami tumrar ḳota mono ḳoria kushi oisi, ami hino aslam na, zate tumra ekin ḳortae faro. Oḳon ao, amra Lasaror gese zai.”"]], [["Teu tan sahabi Tumase logor sahabi oḳolre ḳoila, “Ao na, amra-o zai, zate tan loge mortam fari.” Ou Tumasre Zomoz ḳoia ḍaḳa oe."]], [["Hono gia harle Hozrot Isae hunla, tain zaoar sair din ageu Lasarre dafon ḳora oigese."]], [["Zeruzalem ṭaun taki ou Baet-Ania gau onuman dui mail duroi asil."]], [["Lasaror moutor bade tan boin Bibi Marta ar Moriomre buz deoar lagi Ihudi shomazor bout manush aila."]], [["Ermaze Hozrot Isae toshrif anra hunia Bibi Marta tan loge deḳa ḳorat gela, oile Moriom goro boi roila."]], [["Bibi Martae Isare ḳoila, “Huzur, afne zudi ono roita, te amar baigu morlo na one."]], [["Oile erbadeo ami zani, afne Allar gese zeta saiba, tain afnare ota diba.”"]], [["Isae ḳoila, “Huno, tumar bai hirbar zinda oia uṭbo.”"]], [["Teu Martae ḳoila, “Ji-oe, ami zani kiamotor din zebla murda oḳol zinda oiba, ou shomoe he-o zinda oia uṭbo.”"]], [["Isae Martare ḳoila, “Amiu to kiamot ar zindegi. Ze zone amar ufre iman ane he morleo zinda oibo."]], [["Ar ze zone ashol zinda oia amar ufre iman ane, he kunudino morto nae. Tumi ikan ekin ḳoro ni?”"]], [["Martae ḳoila, “Ji-oe huzur, ami iman anchi, Allar oada ḳora ze zone duniat toshrif anar ḳota, afneu hou al-Mosi Ibnulla, Allar ḳas maear zon.”"]], [["Oḳan ḳoia Martae gia tan boin Moriomre sufte ḍakia nia ḳoila, “Huno, huzur ono asoin, tain tumare ḍakira.”"]], [["Teu Moriom zoldi ḳori Isar ḳandat gela."]], [["Isa ou shomoeo gaur bitre hamaisoin na, Martae tan loge zeno deḳa ḳorsla, tain honou ubai roisla."]], [["Ar goror bitre zeta Ihudi oḳole Moriomre buz deoat asla, Moriome aḳtau bare zaoat dekia tara tan ḳore ḳore gela. Tara mono ḳorlo, Moriom ḳoeboror gese ḳanda-ḳaṭi ḳorat zaira."]], [["Isa ze zagat asla, Moriomo hono gela ar Isare dekia tan fao-o foṛia ḳoila, “Huzur, afne zudi ono taḳta, te amar baigu morlo na one.”"]], [["Moriom ar tan logor Ihudi oḳolor ḳandon-ahazari dekia Hozrot Isar dilor ruh gorom oigelo, tain ḳator oigela."]], [["Tain erare zikaila, “Lasarre kuai dafon ḳorso?” Tara ḳoila, “Huzur aukka, deki zaukka.”"]], [["Ou shomoe Isae ḳandi dila."]], [["Tan ḳandon dekia honor era ḳoila, “Deḳrae ni, tain Lasarre ḳoto maea ḳorta!”"]], [["Oile kunu kunu zone ḳoila, “Zein andar souk bala ḳorsoin, tain ila kunta ḳorta farla one na ni, zate Lasargu na more?”"]], [["Ita hunia Hozrot Isar dilor ruh hirbar gorom oigelo, tain Lasaror ḳoeboror daro gela. I ḳoebor asil guhar laḳan eḳ gato ar ḳoeboror muko eḳ fattor deoa asil."]], [["Tain manshore ḳoila, “Fattorṭa horao.” Lasaror boin Martae ḳoila, “Huzur, oḳon to lash fosia gond baroigese, tain sair din age mara gesoin.”"]], [["Isae enre ḳoila, “Ami to tumare ḳoisi, tumi zudi ekin ḳoro, te Allar kudroti mohima deḳbae.”"]], [["Teu manshe ḳoeboror mukor fattorṭa horaila."], ["Isae asmanor bae saia dua ḳorla, “O gaibi baba, tumi amar ḳota huncho, erlagi ami tumar shukria adae ḳori."]], [["Ami zani, tumi hamesha amar ḳota huno. Oile amar sairobae zeta manush asoin, tara zate ekin ḳoroin, tumi amare faṭaiso, erdaeu oḳan ḳoilam.”"]], [["Oḳan ḳoia tain zure ḍaḳ dia ḳoila, “Lasar, baroia ao.”"]], [["Teu murda Lasar ḳoebor taki baroia aila. Tan at-fao ḳafondi fesail asil, ar muk asil rumal dia banda. Isae manshore ḳoila, “Tar band kulo ar tare zaite deo.”"]], [["Bibi Moriomor gese zeta Ihudi manush aisla, Hozrot Isar ou keramoti ḳam dekia erar mazor boute tan ufre iman anla."]], [["Oile ḳeu ḳeu Forishi oḳolor gese gia Isar ou ḳamor ḳota zanailo."]], [["Ita hunia boṛo imam oḳole ar Forishi dolor manshe deshor fotua komiṭire loia eḳano boila, boia ḳoila, “Amra oḳon kita ḳortam? I beṭae to bout keramoti ḳam deḳar."]], [["Amra zudi tare emne solte dei, te hoḳol manshe tar ufre iman anbo, ar ita hunia Ruman shorḳaror manshe amrar ṭikana ar amrar zatireo binash ḳorba.”"]], [["Ou mozlisor maze ou bosoror fordan imam, Kaeafa namor eḳzon asla. Tain erare ḳoila, “Tumra to kuntau zano na."]], [["Buzo na ni, asta zati binash oar saite, hoḳolor bodla eḳzonor moron aro bala.”"]], [["Imam Kaeafae ashole nizor mon taki ou ḳota ḳoisoin na, tain ou bosoror fordan imam oae gaibi buli tan muk taki baroise ze, Ihudi zatire basanir lagi Isar moron oibo."]], [["Ḳali Ihudi zatir lagi nae, Allar zoto bondain sairobae sitria asoin, tarare dola ḳoria eḳano ḳorar lagio tain zan bilai diba."]], [["Hou din taki tara Isare marar faetara ḳorat lagla."]], [["Erlagi Isae tarar maze kula-mela sola-fira bad dilaila, ar ou zaga saṛia morubumir ḳandat Afraim namor eḳ gaut gia tan sahabi oḳolre loia roila."]], [["Ou shomoe Ihudi oḳolor Azadi Id gonai aisil. Idor age nizore pak-saf ḳorar lagi bout manush gau taki Zeruzalem ṭauno gela."]], [["Hino gia tara Hozrot Isare tukaila. Tara Baetul-Mukaddoso ubaia eḳe-oinne zikaila, “Kita mono ḳoroin, tain i ido aita nae ni?”"]], [["Boṛo imam ar Forishi oḳole hukum disla, ḳeu zudi Isar kuz fae, te tarare zananir lagi, zate tara Isare dorta faroin."]]], [[["Azadi Idor soedin age, Hozrot Isa hou Lasaror gau Baet-Aniat aila, ze Lasarre tain mora taki zinda ḳorsla."]], [["Ino tara Hozrot Isar lagi ḳanir mezbani zuit ḳorla. Isar loge ḳaoat zera boisil, erar loge Lasaro asla ar Bibi Martae ḳadimdari ḳorla."]], [["Ou shomoe Lasaror boin Moriome ada sher kub dami ḳaṭi ator loia aila, aia ou ator Isar fao-o ḍalia nizor matar suldi fao fusia dila. Atoror kushboye asta gor borigelo."]], [["Ihuda Iskariat name Isar eḳ sahabi, zein tanre dushmonor ato dorai diba, ein ḳoila,"]], [["“Ish, i ator fuṭin besile to tin-sho dinar faia gorib oḳolre bilai deoa gelo one.”"]], [["Ashole Ihudae gorib oḳolor ḳota sinta ḳoria ikan ḳoise na. He asil sur. Ṭeḳar toli tar gese taḳto, ar zoma ṭeḳa taki he suri ḳorto, erlagi ola ḳoise."]], [["Isae ḳoila, “Tumra i beṭigur mono duk dio na. Amar dafon-ḳafonor lagi tain i fuṭain toisla."]], [["Gorib oḳol to hameshau tumrar maze asoin, oile amare hamesha faitae nae.”"]], [["Hozrot Isa Baet-Aniat aisoin hunia, Ihudi zatir bout manush ono aila. Tara ḳali Isar lagi nae, hou ze Lasarre Isae mora taki zinda ḳorsla, tareo deḳat aila."]], [["Ou shomoe boṛo imam oḳole niot ḳorla Lasarreo marilita."]], [["Ḳaron Lasaror lagi bout Ihudi manshe neta oḳolor log saṛia, Isar ufre iman anchila."]], [["Idor niote dole dole zoto manush aisoin, tara bador din hunla, Hozrot Isae Zeruzalemo toshrif anra."]], [["Ou tara kezuror kesma ḍal loia tanre aguaia anat gela ar misil dia ḳoila,"], ["“Marhaba! Mabudor name zein toshrif anra,"], ["tan tarif ouk,"], ["tainu Israilor bashsha!”"]], [["Allar kalamor aeat mafik Hozrot Isae eḳṭa gada dekia tar ufre soar oila. Kitabo leḳa ase,"]], [["“O Sion-ḳoina Zeruzalem, ḍoraio na. Saia deḳo, gadar baichcha soṛia tumar bashsha aira.”"]], [["Sahabi oḳole foela itar kunu mani buzla na. Bade Hozrot Isar kudroti mohima zair oia harle, pak kitabor ḳota tarar mono oilo, ou aeato tan befareu leḳa asil, ar manshe tan lagiu otota ḳorse."]], [["Ḳoebor taki Lasarre ḍakia zinda ḳori tular shomoe zeta manush Isar loge asla, tarao ou befare hamesha mat-ḳota matita."]], [["Erlagi manshe tan ou keramoti ḳamor ḳobor hunia tanre aguaia anat gesla."]], [["Ita dekia Forishi oḳole eḳe-oinne ḳoilo, “Amrar to kunu lab or na. Deḳrae ni, asta duniau tar ḳore gesegi.”"]], [["Azadi Ido zera ebadot ḳorat aisla, tarar maze ḳoezon Iunani manusho asla."]], [["Tara Galil zilar Baet-Soeda gaur Filifre aia minot ḳorla, “Sab, amra huzur Isare deḳtam sai.”"]], [["Filife ikan Andriasre ḳoila. Bade Andrias ar Filife gia Isare zanaila."]], [["Isae tarare ḳoila, “Ami Bin-Adomor mohima zair oar shomoe aichche."]], [["Ami tumrare hasau ḳoiram, danor bis maṭit foṛia zudi na more, te eḳṭau taḳe, ar maṭit morle bout foshol fole."]], [["Ola ze zone nizor zanre beshi maea ḳore, he tar ashol zindegi kuailae, oile ze zone i duniat nizor zanre tuchcho mono ḳore, he tar ashol zindegi, mani aḳerator lagi zan basae."]], [["Ḳeu zudi amar ḳezmot ḳorto sae, te amar fote solouk. Teu ami zeḳano roimu amar ḳezmotḳario ono roibo. Ze zone amar ḳezmot ḳore, amar gaibi bafe tare ijjot diba."]], [["“Amar mon oḳon fereshan oigese. Te ami oḳan ḳoitam ni, baba, ze shomoe aia azise, ou shomoeor at taki amare basao? Oile otar lagiu to ami ou shomoe forzonto aisi."]], [["Baba, tumi tumar mohima zair ḳoro.” Ou shomoe asman taki gaibi aoaz ailo, “Ami amar mohima zair ḳorsi ar hirbar zair ḳormu.”"]], [["I aoaz hunia hino zoto manush asla, tara ḳoila, “Ita to megor ḍaḳ.” Ḳeu ḳeu ḳoilo, “Kunu firistae tan loge batchit ḳorsoin.”"]], [["Ikan hunia Isae ḳoila, “I aoaz to amar lagi aise na, afnarar lagiu aise."]], [["I zogotor manshor bisaror shomoe aichche, duniar munib Iblisor at taki oḳon ḳemota ḳaṛia neoa oibo."]], [["Amare zebla zomin taki ufre tula oibo, ou shomoe ami hoḳolre amar gese ṭania tulmu.”"]], [["Tan kilaḳan mout oibo, oḳan buzanir lagi tain ita ḳoila."]], [["Ou shomoe manshe Isare ḳoila, “Amra pak kitab taki hunchi al-Mosi siroḳal roiba. Te afne kila ḳoira, Bin-Adomre usat tula oibo? Taile i Bin-Adom ḳe?”"]], [["Tain zuaf dila, “Ar kisu shomoe nur afnarar loge ase, nur taḳte taḳteu aṭa doroukka, zela andaire aia afnaintore na bere. Ze zon andair fote aṭe, he zane na he kuai zar."]], [["Nur afnarar loge taḳte taḳteu nuror ufre iman anoukka, zate afnarao ou nuror manush oita faroin.” Erbade Isa in tone horia gia, erar souk taki nizore lukailila."]], [["Hozrot Isae manshor samne oto beshi keramoti nishana deḳanir badeo tara tan ufre iman anlo na."]], [["Ita hokkolta goṭisil zate agor zomanar nobi Ishaear ḳota fura oe, tain bataisla,"], ["Mabud go, amrar tobligor ufre ḳe ekin ḳorse?"], ["Tumar kudroti at ḳar geseu ba zair oise?"]], [["Erlagiu to ita manshe iman anche na, ḳaron Ishaea nobie eoḳan ḳoisla,"]], [["Allae tarar souk anda banailisoin,"], ["tarar dil fashan banailisoin,"], ["zate soukdi na deḳe, ar dildi na buze."], ["Arnae kizanu tara touba ḳorilain,"], ["Allar bae firizain,"], ["ar ami tarare shifa ḳorilai."]], [["Ishaea nobie Isar mohima deḳsla gotike, tan befare ou ḳota ḳoisla."]], [["Tebou Ihudi neta oḳolor maz taki boute tan ufre iman anla, oile Forishi oḳole tarare shomaz taki bar ḳori dilaibo, oḳan ḍoraia tara shikar ḳorla na."]], [["Tara Allar tarif taki manshor tarif faite beshi fosond ḳorta."]], [["Bade Isae zure zure ḳoila, “Ze zone amar ufre iman ane, he ḳali amar ufre nae, zein amare faṭaisoin tan ufreo iman ane."]], [["Ze zone amare deḳe, he ashole tanreu deḳe, zein amare faṭaisoin."]], [["Ami i duniat nur hishabe aisi, zate amar ufre ze iman ane, he ar andarit na roe."]], [["Ḳeu zudi amar ḳota hunia, ou mafik amol na ḳore, te ami nize tar bisar ḳori na, ḳaron ami manshore dushi shaibosto ḳorat aisi na, borong manshore toranit aisi."]], [["Ze zone amare mane na ar amar ḳota hune na, tar bisaror lagi to eḳzon asoin. Ami tare ze ḳota ḳoisi, ou ḳotaeu kiamotor din tare dushi shaibosto ḳorbo."]], [["Ami to nize taki kunta ḳoisi na, ḳali amar ze gaibi bafe amare bezisoin, tain nizeu hukum disoin, ami kita kita ḳoitam."]], [["Ami zani, tan hukum manau oilo aḳeri zindegi. Erlagi ami zeta ḳoi, ita amar gaibi bafor hukumeu ḳoi.”"]]], [[["Azadi Idor tuṛa agor goṭona. Isae buzilila, tain i dunia saṛia tan gaibi bafor gese zaibar shomoe aichche. Duniat zera tan afon manush asla, tarare tain kub maea ḳorta ar hesh forzonto ola maea ḳoriau gesoin."]], [["Raitkur ḳanit boibar agor ḳota, Hozrot Isare dushmonor ato doraia dibar lagi, Iblise aia Saimon Iskariator fua Ihudar mono ḳaish zagai dilo."]], [["Isae zanta, tan gaibi baf Allae tan ato hoḳolta shofi disoin, tain Allar ges taki aisoin ar tan geseu firia zaira."]], [["Erlagi tain ḳaoa taki uṭla ar finnor fainjabi kulia eḳan gamsa ḳomoro bandila."]], [["Bade tain gamlar maze fani loia sahabi oḳolor fao doai dila, ar ḳomoror gamsadi fao fusia deoat lagla."]], [["Ou laḳan tain zebla Saimon-Fitoror gese aila, Fitore ḳoila, “Huzur, ita kita ḳoroin, afne amar fao doaia dita ni?”"]], [["Tain ḳoila, “Ami zeta ḳoriar, oḳon tumi itar mani buztae nae, bade buzbae.”"]], [["Ou Fitore tanre ḳoila, “Ji na, afne kunumonteu amar fao doai diba na.” Isae ḳoila, “Ami zudi tumar fao doia na dei, te tumar loge amar kunu ḳatir nai.”"]], [["Teu Saimon-Fitore ḳoila, “Huzur, te ḳali fao nae, amar mata ar ato doaia deukka”."]], [["Tain ḳoila, “Ze manshe gusol ḳorse, tar fao saṛa ar kunta doar zorur nae, tar to hoḳolta forishkar ase. Tumrao nichchoe forishkar aso, oile hoḳol nae.”"]], [["Ashole dushmonor ato ḳe tanre dorai dibo, ikan tain zanta. Erdae tain ḳoila, “Tumra hoḳol forishkar nae.”"]], [["Sahabi oḳolor fao doaia harle Isae tan fainjabi findia hirbar boila ar tarare ḳoila, “Ami kita ḳorlam, tumra ita buzcho ni?"]], [["Tumra amare ustad ar malik koia ḍaḳo, ikan ṭiku, amiu tumrar ustad ar malik."]], [["Ar ami tumrar ustad ar malik oiao zebla tumrar fao doaia dilam, te tumrao ola eḳe-oinnor fao doai deoa zorur."]], [["Ami ila ḳoria deḳailam, zate ami zela ḳorlam tumrao ola ḳoro."]], [["Ami tumrare hasau ḳoiram, gulam tar munib taki boṛo nae. Ar zare faṭani oise, he tar faṭaora taki boṛo nae."]], [["Ita zania zudi amol ḳoro, te tumra doinno."]], [["“Ami tumra hoḳolor befare ḳoiram na. Ami zerare fosond ḳorsi tarare to sini. Huno, Allar kalamor aeat to folite oibo, leḳa ase, ‘Amar loge boia zegue ḳaoa-daoa ḳore, hogue amar ufre fao tulche.’"]], [["Ita goṭar ageu ami tumrare zanai dilam, teu goṭar bade tumra buzbae, amiu hein."]], [["Ami tumrare hasau ḳoiram, ami zare faṭai, tare ze zone ḳobul ḳore, he ashole amareu ḳobul ḳore. Ar ze zone amare ḳobul ḳore, he tanreu ḳobul ḳore, zein amare faṭaisoin.”"]], [["Oḳan ḳoia harle Hozrot Isar dil fereshan oigelo. Tain kulia ḳoila, “Ami hok kota ḳoiram, tumrar mazor eḳzoneu amare dushmonor ato dorai dibo.”"]], [["Tain ḳar ḳota ḳoira, sahabi oḳole ikan na buzae eḳe-oinnor bae sai roila."]], [["Erar mazor ze sahabire Isae maea ḳorta, ein Isar kulo elain dia boat asla."]], [["Saimon-Fitore enre ishara dia ḳoila, tumi zikao, tain ḳar ḳota ḳoira."]], [["Teu ou sahabie Isar bae zukia ḳoila, “Huzur, ḳe ou zon?”"]], [["Isae zuaf dila, “Ou ruṭir ṭukra boulo bizaia zare dimu, he-u ou zon.” Ar ou ruṭi tain Saimon Iskariator fua Ihudare dila."]], [["Ruṭir ṭukra loar loge logeu Iblis Ihudar bitre hamailo. Isae tare ḳoila, “Zeta ḳortae sao, zoldi ḳorilao.”"]], [["Isar loge zara ḳaoat boisla, tara ḳeu buzla na, tain Ihudare ḳene ikan ḳoisoin."]], [["Ḳeu ḳeu mono ḳorlo, idor bazar ḳorar lagi Isae Ihudare oḳan ḳoisoin ba gorib oḳolre kunta deoar ḳota ḳoisoin, ḳaron ṭeḳar toli to Ihudar geseu taḳto."]], [["Ruṭir ṭukra loar loge loge Ihuda baroia gelogi. I shomoe rait asil."]], [["Ihuda bare gia harle Isae ḳoila, “Bin-Adomor mohima zair ḳorar shomoe aichche, tan mazdi Allar mohima zair oibo."]], [["Ar Allar mohima zebla tan mazdi zair oibo, ou shomoe Allaeo nizor maze Bin-Adomor mohima zair ḳorba, ita tain kub zoldiu ḳorba."]], [["O aolad oḳol, ami ar beshi din tumrar gese roitam nae. Te Ihudi neta oḳolre age zela ḳoislam, tumra amare tallash ḳorbae, oile ami zeḳano zaimu tumra hino zaitae fartae nae, oḳon ou ḳota tumrareo ḳoiram."]], [["Ami tumrare eḳan noea hukum diram, tumra eḳe-oinnore maea ḳorio. Ami zela tumrare maea ḳorsi, tumrao ola eḳe-oinnore maea ḳorio."]], [["Tumra zudi eḳe-oinnore maea ḳoro, te hoḳole buzbo tumra amar ummot.”"]], [["Saimon-Fitore Isare ḳoila, “Huzur, afne kuai zaira?” Tain ḳoila, “Ami zeno zairam, tumra oḳon amar loge hino aitae fartae nae, oile bade aibae.”"]], [["Fitore ḳoila, “Oḳon ḳene zaitam fartam nae? Afnar lagi ami amar zano bilai dimu.”"]], [["Ou shomoe Isae ḳoila, “Amar lagi hasau tumar zan dibae ni? Te hasa ḳota ami tumare ḳoiram, murgae bang dibar ageu, tumi tinbar ḳoibae, tumi amare sino na.”"]]], [[["Hozrot Isae ḳoila, “Tumra ar fereshan oio na. Allar ufre to tumrar ekin ase, te amar ufreo ekin raḳo."]], [["Amar bafor baṛit roar bout zaga ase, na taḳle ami ḳoilam one. Ami to tumrar lagi zaga ṭik korat zairam."]], [["Zaga ṭik koria hirbar aimu, aia tumrare amar gese nimu. Teu ami zeno roimu, tumrao hono roibae."]], [["Ar ami kuai zairam, i fot to tumrar sina ase.”"]], [["Ou shomoe sahabi Tumase Isare ḳoila, “Huzur, afne kuai zaira, oḳanu amra zani na, te fot kila sinmu?”"]], [["Isae ḳoila, “Amiu fot, amiu hok ar amiu zindegi. Amar usilla saṛa kunu manushu gaibi bafor gese zaito fare na."]], [["Tumra amare sinle amar gaibi bafreo sinlae one. Te oḳon tumra tane sincho ar deḳso-o.”"]], [["Filife ḳoila, “Huzur, ou gaibi baf amrare deḳaukka, teu amra shanti oimu.”"]], [["Isae ḳoila, “Filif, otodin taki ami tumrar loge loge asi, erbadeo tumi amare sinlae na ni? Ze zone amare deḳse, he amar gaibi bafreo deḳse. Te tumi kilan ḳoilae, gaibi bafore deḳaukka?"]], [["Tumi ekin ḳoro na ni, ami gaibi bafor maze asi, ar gaibi bafo amar maze asoin? Ami tumrare zeta ḳoi, ita amar nizor mukor buli nae, ze gaibi baf amar bitre asoin, tainu tan nizor ḳam salaira."]], [["Amar ḳota ekin ḳoro, ami amar bafor maze asi, ar tain amar maze asoin. Arnae ontoto amar ota keramoti ḳam dekia amare ekin ḳoro."]], [["“Ami tumrare hasau ḳoiram, ḳeu zudi amar ufre iman ane, te ami zeta ḳam ḳori, he-o ota ḳorbo. Ar ami amar bafor gese zaiargi ḳori he aro boṛo boṛo ḳam ḳorbo."]], [["Tumra amar name zeta saibae, ami ita fura ḳormu zate bafor mohima futor mazdi zair oe."]], [["Amar nam loia amar gese kunta saile, ami dimu."]], [["“Tumra zudi amare maea ḳoro, te amar hoḳol hukum-ahkam amol ḳorio."]], [["Ami gaibi bafor gese saimu, ar tain tumrar lagi aroḳ shaijjogir faṭaiba, ein siroḳal roiba."]], [["Ou shaijjogir oila hok ruh. I duniar manshe ou hok ruhre ḳobul ḳore na, ḳaron tara ere deḳeo na, sineo na. Oile tumra ene sino, ein to tumrar loge loge roin ar samnedi tumrar dilor maze boshot ḳorba."]], [["“Ami tumrare etim halote falaia zaitam nae, ami hirbar tumrar gese aimu."]], [["Tuṛa bade duniar manshe amare ar deḳto nae, oile tumra deḳbae. Ami zinda asi gotike tumrao zinda roibae."]], [["Ami zinda oia uṭia harle tumra buzbae, ami amar gaibi bafor maze asi ar tumra amar maze aso, ami tumrar maze asi."]], [["Ze zone amar hukum-ahkam sine ar amol ḳore, he-u amare maea ḳore. Ar ze zone amare maea ḳore, amar gaibi baf Allaeo tare maea ḳorba. Amio tare maea ḳormu, ar amar nizore tar gese zair ḳormu.”"]], [["Sahabi oḳolor maze Ihuda Iskariat saṛa aroḳ sahabir nam asil Ihuda, ein ḳoila, “Huzur, duniar hoḳol manshor gese zair na ḳoria, ḳali amrar geseu afnare ḳene zair ḳorba?”"]], [["Isae zuaf dila, “Ḳeu zudi amare maea ḳore, te he amar ḳota manbo. Amar gaibi bafe tare maea ḳorba, amra tar gese aimu, aia tar loge boshot ḳormu."]], [["Oile ze zone amare maea ḳore na, he kunumonteu amar ḳotae sole na. Ami tumrare zeta ḳoilam, ita amar mukor ḳota nae, zein amare bezisoin hou bafor ḳota."]], [["“Ami tumrar loge taḳte taḳteu ita ḳoilam."]], [["Ou shaijjogir Pak Ruhu, zanre amar bafe amar name faṭaiba, tainu hoḳol befare tumrare talim diba, ar ami tumrare zeta ḳoisi ota iad ḳorai diba."]], [["“Ami tumrar lagi shanti rakia zaiar, amar shantiu ami tumrare dia zaiargi. I duniae zemne shanti dey, ami ila dei na. Tumrar dilo zanu kunu fereshani ba ḍor-ḳof na ae."]], [["Ami to ageu tumrare ḳoisi, ami zaiargi, ar hirbar tumrar gese aimu. Tumra zudi amare maea ḳortae, te ami amar bafor gese zaiar ḳori kushi oilae one, ḳaron i baf to amar takio mohan."]], [["Ita goṭar ageu tumrare zanai dilam, zate goṭia harle tumra ekin ḳortae faro."]], [["Ami tumrar loge ar beshi shomoe mattam nae, ḳaron duniar munib Iblis aior. Amar ufre tar kunu ḳemota nai."]], [["Oile ami amar bafor hukum mania ita hoḳolta ḳori, zate duniar manshe buzoin, ami amar bafore maea ḳori. Te ao, amra oḳon i zaga taki zaigi.”"]]], [[["Hozrot Isae ḳoila, “Amiu ashol angur gas ar amar baba girosto."]], [["Amar zeta ḍalainto fol dore na, tain itare ḳaṭia falai dein. Ar zeta ḍalainto fol dore, tain itare saṭia saf-sutra ḳori raḳoin, zate aro beshi fol dore."]], [["Te ami tumrare ze kalam talim disi, erlagi to tumra ag takiu saṭa oia saf-sutra oiso."]], [["Tumra amar maze ro, amio tumrar dilo roimu. Angur gasor loge ḍal zudi lagail na taḳe, te ḍale zela nize nize fol doraito fare na, oula tumrao amar maze na roile nize nize folala oitae faro na."]], [["Amiu angur gas, ar tumra oilae dal-fala. Ze zon amar loge lagail taḳe, amio tar loge lagail roi, teu tar zindegit bout fol dore. Ar, amare saṛa to tumra kuntau ḳortae faro na."]], [["“Amar loge ḳeu lagail na roile, tare ḳaṭa ḍalor laḳan falai deoa oe ar roide hukai zae. Bade hukna ḍalain tubaia aguino dein, teu ita zoli-fuṛi zae."]], [["Tumra zudi amar loge lagail taḳo ar amar kalam ḳanain tumrar dilo taḳe, te tumrar zeta ichcha otau saio, ita tumrare deoa oibo."]], [["Tumrar zindegit zudi bout fol dore, ar olaḳan tumra nizore amar ummot hishabe forman ḳorilao, te amar gaibi bafor tarif oibo."]], [["Bafe amare zela maea ḳorsoin, amio oula tumrare maea ḳorsi. Tumra amar maear maze ro."]], [["Ami amar bafor hoḳol hukum-ahkam mania zela tan maear maze roisi, tumrao oula amar hukum-ahkam manle amar maear maze roibae."]], [["“Ami tumrare ita ḳoilam, zate amar kushi tumrar dilo taḳe ar tumrar kushi fura oe."]], [["Amar hukum oilo, ami zela tumrare maea ḳorsi, tumrao oula eḳe-oinnore maea ḳoro."]], [["Ḳeu zudi nizor dustor lagi zan bilai dey, te tar taki ar beshi maea ḳar ase?"]], [["Amar deoa hukum zudi tumra amol ḳoro, te tumra amar dust."]], [["Ami tumrare ar gulam ḳoiram na, ḳaron munibe kita ḳoroin gulame to ita zane na, borong ami tumrare dust ḳoisi, ḳaron gaibi bafor ges taki ami zotota hunchi, hoḳoltau tumrare zanaisi."]], [["“Amare to tumra fosond ḳorso na, borong amiu tumrare fosond ḳorsi ar ḳamo lagaisi, zate tumrar zindegi folala oe ar ou fol ṭikia roe. Teu amar name gaibi bafor gese zeta saibae, tain tumrare diba."]], [["Ami tumrare ou hukum diar, tumra eḳe-oinnore maea ḳoro."]], [["“Duniar manshe tumrare ginnain, oile mono rakio, er age tara amareu ginnaise."]], [["Tumra zudi ou duniar oitae, te tara tumrare nizor hishabe bala failo one. Tumra to i duniar nae, ami tumrare duniar maz taki fosond ḳorsi gotike tara tumrare ginnae."]], [["Amar ḳotaḳan mono rakio, gulam tar munib taki boṛo nae. Erlagi manshe zudi amare zulum ḳore, te tumrareo ola ḳorbo. Tara amar ḳota manle tumrar ḳotao manlo one."]], [["Amar ḳaroneu tara tumrar loge ola ḳorbo, ḳaron amare zein bezisoin, enre tara sine na."]], [["“Ami zudi na aitam ar tarar gese nosiot na ḳortam, te tara gunagar oilo na one, oile oḳon to tarar kunu uzuat nai."]], [["Ze zone amare ginnae, he amar gaibi bafreo ginnae."]], [["Huno, zeta keramoti ḳeu kunudin deḳaise na, ota keramoti zudi ami na deḳaitam, te tara gunagar oilo na one. Oile tara to amare ar amar gaibi bafore deḳse, dekiao ginnaise."]], [["Ita oilo, zate tarar kitabor ou ḳota fole, kitabo ase, tara bina ḳarone amare ginnaise."]], [["“Ami amar gaibi bafor ges taki ze shaijjogir ruhre tumrar gese faṭaimu, tain aia amar befare shakki diba. Tain oila hok ruh, tain gaibi bafor ges taki aiba."]], [["Ar tumrao amar befare shakki dibae, tumra to foela takiu amar loge loge aso.”"]]], [[["Hozrot Isae aro ḳoila, “Ami ita zanai dilam, zate tumra ḳorlami na zao."]], [["Manshe tumrare shomaz taki bar ḳori diba. Ola shomoe aibo, zara tumrare kun ḳorbo, tara mono ḳorbo ita Allar ebadot ḳorer."]], [["Tara ita ḳorbo, ḳaron tara gaibi bafreo sinche na, amareo sinche na."]], [["Ami ita ageu ḳoia raḳlam, zate shomoe aile mono oe, ami tumrare ota ḳoislam. Ami foela taki ita ḳoisi na, ḳaron ami to tumrar loge logeu aslam."]], [["“Huno, amare zein faṭaisoin, ami oḳon tan gese zaiargi, ta-o tumra ḳeu amare zikairae na, ami ḳoi zairam."]], [["Borong ami tumrare ita ḳoisi, erlagi tumrar mono kub duk aise."]], [["Tebou ami hok kota ḳoiram, amar zaoaḳan tumrar lagi bala, ami na gele to hou shaijjogir ruh aita nae. Ami gelegi tanre tumrar gese faṭaimu."]], [["Tain aia gunar befare, Allar morzi mafik solar befare ar Allar bisaror befare manshore hozag korba."]], [["Tain gunar befare hozag korba, ḳaron manshe amar ufre iman ane na."]], [["Allar morzi mafik solar befare hozag korba, ḳaron ami amar gaibi bafor gese zaiargi, tumra amare ar deḳtae nae."]], [["Bisaror befare hozag korba, ḳaron duniar munib Iblisor bisar oigese."]], [["“Tumrare aro boutta ḳoar ase, oile oḳon ita ḳoile shoijjo ḳortae fartae nae."]], [["Hou hok ruh aia hari fot deḳaia tumrare furafur hokkan zanaiba. Tain to niz taki kunta ḳoita nae, ḳali zeta hunoin, otau ḳoiba. Ar zeta goṭbo, otau zanaiba."]], [["Ami zeta ḳoi, tain aia otau tumrar gese zair ḳorba. Olaḳan tain amar mohima zair ḳorba."]], [["Gaibi bafor zeta ase, ita hoḳoltau amar. Erlagi ami ḳoiram, ami zeta ḳoi, tain otau tumrar gese zair ḳorba.”"]], [["Hozrot Isae ḳoila, “Tuṛa bade tumra ar amare deḳtae nae, hirbar tuṛa bade deḳbae.”"]], [["Ikan hunia ḳoezon sahabie mata-mati ḳorla, “Tain ita kita matoin, ‘Tuṛa bade tumra ar amare deḳtae nae, hirbar tuṛa bade deḳbae’, tain hirbar ḳoira, ‘Ami bafor gese zairamgi.’"]], [["Te tain ze tuṛa shomoeor ḳota ḳoira, ikan kita? Tain kita matira, amra to buzram na.”"]], [["Hozrot Isae buzilila, tan sahabi oḳole ou befare tanre kunta zikaita saira, buzia tain ḳoila, “Ami ze ḳoisi, ‘Tuṛa bade tumra ar amare deḳtae nae, hirbar tuṛa bade deḳbae’ ota loia tumra mata-mati ḳorrae ni?"]], [["Huno, ami tumrare hasau ḳoiram, tumra ḳandibae ar ahazari ḳorbae, oile i duniar manshe kushi ḳorba. Tumra oḳon duk-koshṭo ḳorbae, oile bade i duk roito nae, er bodla kushi ḳorbae."]], [["Baichcha oar shomoe beṭintor kub ḳoshṭo oe, oile oia harle noea aolador furtie mon bori zae, hi ḳoshṭor ḳota ar mono taḳe na."]], [["Ou laḳan tumrao oḳon duk-koshṭo ḳorrae, oile hirbar zebla tumrar loge amar deḳa oibo, hou shomoe kushie tumrar dil borizibo, i kushi ḳeu ḳaṛia nito farto nae."]], [["“Hi shomoe tumra amar gese kunta saitae nae. Ami tumrare hasa ḳoiram, tumra amar name amar gaibi bafor gese zeta saibae, tain tumrare diba."]], [["Oḳono to tumra amar name kunta saiso na. Sao, teu faibae, zate tumrar kushi fura oe."]], [["“Ami tumrare udahoron dia ou talim dilam. Oile olaḳan shomoe aibo, zebla ami kunu udahoron saṛa, amar gaibi bafor befare kula-mela buzaimu."]], [["Hou dinu tumra amar name saibae. Ami to ikan ḳoiram na, ami tumrar oia gaibi bafor gese minot ḳormu."]], [["Tain nizeu tumrare maea ḳoroin, ḳaron tumra amare maea ḳorso ar ekin ḳorso ze, ami Allar ges taki aisi."]], [["Ashole, ami amar gaibi baf Allar ges taki ou duniat aisi ar dunia saṛia tan geseu zairam.”"]], [["Ou shomoe sahabi oḳole tanre ḳoila, “Huzur deḳoukka, oḳon to afne kula-melau matira, kunu udahoron dira na."]], [["Oḳon amra buzlam, afnar ozana kunta nai, ar afnare ḳeu kunta zikaniro nai. Gotikeu amra ekin ḳorlam, afne Allar ges takiu aisoin.”"]], [["Isae tarare ḳoila, “Oḳon ekin oise ni?"]], [["Huno, ola shomoe aior, emonki aichche, zebla tumra dol saṛia amare toia zarzir zagat bagibae. Oile ami to eḳla nae, amar gaibi baf amar loge loge asoin."]], [["Ami tumrare ita ḳoilam, zate tumra amar loge mishia aso gotike mono shanti fao. I duniat tumra duk-mosiboto aso, ta-o monobol rakio, amiu duniare zoe ḳorsi.”"]]], [[["Oḳan ḳoia hari Hozrot Isae asmanor bae saia dua ḳorla, “Baba, shomoe oigese. Tumi tumar futor mohima zair ḳoro, zate futeo tumar mohima zair ḳorta faroin."]], [["Tumi tanre hoḳol manshor ufre ḳemota diso, zate tumi zerare tan ato shofiso, erare tain aḳeri zindegi dein."]], [["Eḳmatro hok Allare mani tumare ar tumi zenre faṭaiso, hou Isa al-Mosire sinu oilo aḳeri zindegi."]], [["Tumi amare ze ḳam diso, i ḳam adae ḳoria duniat tumar mohima zair ḳorsi."]], [["Te baba, dunia foeda ḳorar age tumar dorbaro amar ze mohima asil, tumar gesor ou mohima oḳon amare hirbar deo."]], [["“I duniar mazor zerare amar ato shofiso, ami erar gese tumare zair ḳorsi. Tara to tumaru asla, tumiu tarare amar ato shofiso. Tara tumar hukum mania solche."]], [["Tara oḳon buzche, tumi zeta amare diso, ita to tumar ges takiu aise."]], [["Ḳaron oilo, tumi zeta toblig korar hukum diso, ami ota zanaisi. Ar tarao itare ḳobul ḳoria asholḳan buzilise zen, ami tumar ges takiu aisi. Tara ekino ḳorse, tumiu amare faṭaiso."]], [["Te ami to hoḳolor lagi minot ḳoriar na, ḳali tumi zarare amar ato diso, erar lagiu minot ḳorram, tara to tumaru."]], [["Amar zotota ase hokkoltau tumar, ar tumar hokkoltau amar. Erar mazdiu amar mohima zair or."]], [["“O fobitro baba, i duniat ami ar beshi shomoe nae, oile tara i duniat asoin, ami to tumar gese airam. Tumi amare tumar ze nam diso, ou namor bole erare basao, zate amra zela eḳ, tarao ola eḳ oita faroin."]], [["Ami zotodin tarar loge aslam, otodin tumar deoa ou namor gune tarare basaisi. Tarare fara dia raḳsi, tara ḳeu binash oise na. Ḳali zar binash oar ḳota, he-u binash oise, zate Allar kalamor ḳota fole."]], [["“Te oḳon ami tumar gese airam, duniat roiteu ita tarare zanai dilam, zate amar kushie tarar dil bori zae."]], [["Tumi amare zeta zanaiso, amio tarare ota zanaisi. Ami zela i duniar nae, tarao ola i duniar nae, erlagi duniar manshe tarare ginnaise."]], [["Ami tumar gese abdar ḳorram na, tumi tarare dunia taki nitaegi, borong ou abdar ḳorram, tumi tarare Iblisor at taki hefazot ḳoro."]], [["Ami zela ou duniar nae, oula tarao i duniar nae."]], [["Tumi tarare tumar hok dia ḳas hishabe raḳo. Tumar kalamu oilo ou hok."]], [["Tumi zela amare duniat faṭaiso, oula amio tarare duniar maze faṭaisi."]], [["Ami tarar lagi nizore ḳas ḳori raḳsi, zate tarareo hok dia ḳas hishabe raḳa oe."]], [["“Te ami ḳali erar lagi minot ḳoriar na, tarar lagio minot ḳorram, zera erar ḳota hunia amar ufre iman anbo."]], [["Ami minot ḳoriar tara hoḳol zanu eḳ oe. Baba, tumi zela amar loge aso ar amio zela tumar loge asi, oula tarao zanu amrar loge milia roin. Teu duniar manshe ekin ḳorba, tumiu amare faṭaiso."]], [["Tumi amare ze mohima dan ḳorso, ami ita tarare dan ḳorsi, zate amra zela eḳ, oula tarao eḳ oita faroin."]], [["Tumi zela amar maze aso, ola amio tarar maze asi. Ou laḳan tara zanu furafur eḳ oita faroin. Teu duniar manshe buzbo, tumiu amare faṭaiso, ar tumi amare zela maea ḳoro, oula tarareo ḳoro."]], [["Baba, ami sairam, tumi zerare amar ato shofiso, ami zeḳano asi, tarao zanu amar loge hono roin ar amar mohima deḳoin. I mohima to tumiu amare dan ḳorso, ḳaron dunia foeda ḳorar ag takiu tumi amare maea ḳorso."]], [["“O hok insafḳari baba, duniar manshe tumare sine na, oile ami to sini. Ar tumiu zen amare faṭaiso, ikan era buzilise."]], [["Erar gese ami tumar nam zair ḳorsi, agedi aro ḳormu, zate tumi amare zela maea ḳoro, ola maea tarar bitreo taḳe ar ami tarar loge mishia taki.”"]]], [[["Ou munazator bade Hozrot Isae tan sahabi oḳolre loia Kidrun namor eḳ faṛia ḳal faroia gela. Gia tarare loia eḳ baganor bitre hamaila."]], [["Beiman Ihudae i zaga sinto, ḳaron Isae age bout bar sahabi oḳolre loia ono boisoin."]], [["Ermaze boṛo imam ar Forishi oḳole ou Ihudar loge eḳ dol sifai ar Baetul-Mukaddosor ḳoezon fulish faṭaila. Ihudae tarare loia ono ailo, ou shomoe tarar ato lem, mushal, ar ostro-shostro asil."]], [["Isae ag takiu hoḳolta zanta, tan ufre kita goṭbo. Erlagi tain aguaia aia tarare zikaila, “Afnara ḳare tukaira?”"]], [["Tara ḳoila, “Nasarot gaur Isare.” Tain ḳoila, “Amiu hein.” Ou shomoe beiman Ihudao tarar loge asil."]], [["Isae zebla ḳoila, “Amiu hein,” ikan huniau tara ḳoredi gia maṭit foṛigela."]], [["Tain hirbar tarare zikaila, “Afnara ḳare saira?” Tara ḳoila, “Nasarot gaur Isare.”"]], [["Tain ḳoila, “Ami to ḳoilam, amiu hein. Afnara zudi amareu tukanit ain, te amar logor erare saṛi deukka.”"]], [["Ashole ila goṭlo, zate Isae age zeta ḳoisla ota fura oe. Tain ḳoisla, “Baba, tumi zerare amar ato shofiso, era eḳzonreo ami kuaisi na.”"]], [["Ou shomoe Saimon-Fitoror loge eḳan toluar asil, oḳan bar ḳoria, tain fordan imamor gulamor ḍain ḳan ḳaṭilila. I gulamor nam asil Malkus."]], [["Erlagi Isae Fitorre ḳoila, “Tumar toluar ḳafo harao. Gaibi bafe amare ze mosibotor fiala disoin, ikṭar shad ami loitam na ni?”"]], [["Ou shomoe sifai oḳole, fordan sifaie ar Baetul-Mukaddosor fulish oḳole Isare doria bandililo."]], [["Bandia foela tara Hanonor gese loia gelo. I Hanon asla hou bosoror fordan imam Kaeafar hour."]], [["Ou Kaeafae age Ihudi neta oḳolre ḳoisla, “Asta zati binash oar saite, hoḳolor bodla eḳzonor moron aro bala.”"]], [["Ou shomoe Fitor ar aroḳzon sahabi Isar ḳore ḳore gela. Ou sahabire fordan imame sinta. Ein Isar loge oia fordan imamor baṛir uṭano hamaila."]], [["Oile Fitor baire geiṭor gese ubai roila. Teu fordan imamor forisito Isar ou sahabi bare gia faradar beṭire ḳoia Fitorre bitre anaila."]], [["Ou beṭie Fitorre ḳoilo, “Tumio en murid ni?” Fitore ḳoila, “Na, na, ami nae.”"]], [["Ou shomoe kub shit foṛsil, erdae sifai ar gulam oḳole uṭano angradi aguin doraia aguin tabanit lagla. Fitoreo tarar daro ubaia aguin tabaila."]], [["Ou shomoe fordan imame Isare tan ummot ar tan talimor befare zikaila."]], [["Isae zuaf dila, “Ami manshor samne kula-mela matisi. Ihudi oḳol zeḳano zoma oin, ota mosido ar Baetul-Mukaddoso hamesha talim disi. Ami to lukaia kunta ḳoisi na."]], [["Te amare ar ḳene zikaira? Amar talim zera hunche, tarareu zikaukka. Ami ze talim disi, ita tarar zana ase.”"]], [["Isar i zuaf hunia, ḳandat ze sifai oḳol uba asla, era eḳzone tanre soṛ maria ḳoilo, “Tui fordan imamre ola zuaf dire ni?”"]], [["Tain ḳoila, “Ami zudi bad kunta ḳoia taki te ḳoukka, ar bala mat matile amare marra ḳene?”"]], [["Ou shomoe Hanone banda halote Isare fordan imam Kaeafar gese faṭai dila."]], [["Sahabi Saimon-Fitore zebla aguin tabaira, ou shomoe manshe tanre ḳoilo, “Tumio tar logor eḳzon sahabi ni?” Fitore dusrabar oshikar ḳori ḳoila, “Na, na, ami nae.”"]], [["Fitore zar ḳan ḳaṭisla, tar ek kuṭum asil fordan imamor gulam. He ḳoilo, “Ami baganor bitre ogur loge tumareo deḳlam na ni?”"]], [["Fitore hirbar oshikar ḳorla, ar loge logeu murgae bang dilailo."]], [["Ihudi neta oḳole biane Isare Kaeafar ges taki, Ruman bashshar fordan hakim Filator ṭongit loia gela. Oile tara baṛir bitre hamaila na, zate be-din hakimor baṛit hamaia nafaḳ na oin, borong pak-saf roia Azadi Idor ḳani ḳaita faroin."]], [["Erlagi Ruman hakim Filat bare aia zikaila, “I beṭar birudde tumrar nalish kita?”"]], [["Tara ḳoila, “He oforad na ḳorle to afnar gese anlam na one.”"]], [["Filate tarare ḳoila, “Tumra tare loia zaogi, gia tumrar shoriot mafik bisar ḳorilao.” Ikan hunia tara Filatre ḳoila, “Kunu manshore zane marar moto shaza deoar ḳemota amrar ato nai, ḳali Ruman oḳolor ato ase.”"]], [["Nizor mout kilan oibo, Isae ikan ageu ḳoisoin. Te ita oilo, zate tan ou ḳota fole."]], [["Teu Filat hirbar ṭongir bitre hamaila ar Isare ḍaḳ dia ḳoila, “Oba, tumi kita Ihudi oḳolor bashsha ni?”"]], [["Tain zuaf dila, “Afne nize ou ḳota ḳoira, na manshe amar befare afnare ḳoise?”"]], [["Filate zuaf dila, “Ami kita Ihudi ni? Tumar nizor zatir manshe ar boṛo imam oḳole tumare amar ato dise. Ḳo, tumi kita ḳorso?”"]], [["Isae ḳoila, “Amar bashshai i duniar nae. Amar bashshai zudi ou duniar oito, te Ihudi neta oḳolor ato ami na foṛar lagi amar manshe laṛai ḳorlo one, oile amar bashshai to inor nae.”"]], [["Ikan hunia Filate Isare zikaila, “Taile tumi kita bashsha ni?” Isae ḳoila, “Afneu to ḳoira, ami bashsha. Hunoukka, hokor fokke shakki deoar lagi ami duniat aisi. Zara hokor loge ase, tara amar ḳota hune.”"]], [["Filate tanre ḳoila, “Te hokkan kita?” Oḳan ḳoia tain hirbar bare gia Ihudi neta oḳolre ḳoila, “Ami to er kunu dush faisi na."]], [["Oile tumrar to eḳṭa reoaz ase, Azadi Idor shomoe ami eḳzon ḳoedire ḳalas dei. Te tumra sao ni, ami Ihudir ou bashshare saṛi ditam?”"]], [["Ikan hunia tara sillaia ḳoilo, “Na, na, ere na, Barabbare saṛi deukka.” Ou Barabba asil eḳ ḍaḳait."]]], [[["Bade Ruman hakim Filate Isare sabuk marar hukum dila."]], [["Ar sifai oḳole gosa-ḳaṭa dia eḳ mukuṭ banaia tan matat dilo, ar baingoni rongor bashshai lebas findailo."]], [["Bade tara tan samne aia ḳoilo, “O Ihudir bashsha, marhaba!” Oḳan ḳoia ḳoia tara tan galo soṛailo."]], [["Teu Filat hirbar bare aia ḳoila, “Huno, ami ere tumrar gese bar ḳoria aniar, teu tumra buzbae, ami er kunu dushu fairam na.”"]], [["Hou gosa-ḳaṭar mukuṭ ar baingoni lebas finda halote Isa baroia aila, ar Filate ḳoila, “Ou deḳo, hou manush.”"]], [["Isare dekia boṛo imam ar Baetul-Mukaddosor fulish oḳole sillaia ḳoila, “Tare solibo deo, solibo deo.” Filate ḳoila, “Ami to tar kunu dush faisi na, te tumrau tare nia solibo gatilao.” (I solib oilo laḳṛidi banail, manshore loṭḳaia marar eḳ zinish.)"]], [["Ihudi neta oḳole Filatre ḳoila, “Amrar shoriot mafik tar moron oa usit, ḳaron he nizore Allar ḳas maear zon, Ibnulla ḳoise.”"]], [["Ikan hunia Filate aro beshi ḍoraigela."]], [["Tain hirbar ṭongi-goror bitre hamaia Isare zikaila, “Tumi kuai taki aiso?” Oile Isae kunu zuaf dila na."]], [["Erdae Filate Isare ḳoila, “Tumi amar mator kunu zuaf ditae na ni? Tumi zano ni, tumare ḳalas dibar ba solibor ufre loṭḳaia marar ḳemota amar ase?”"]], [["Teu Isae ḳoila, “Ufre taki afnare ḳemota na deoa oile, amar ufre afnar kunu ḳemotau taḳto na. Erlagi ze manshe amare afnar ato dorai dise, he-u boṛo gunagar.”"]], [["Ikan hunia Filate Isare ḳalas dilaita saila, oile Ihudi neta oḳole sillaia ḳoila, “Afne zudi ere ḳalas dilain, te afne Ruman bashshar dust nae. Ze manshe nizore bashsha ḳoia dabi ḳore, he to Ruman bashshar dushmon.”"]], [["Ikan hunia Filate Isare bar ḳori anla ar Fattordi-Banda namor eḳ uṭano bisaror ashono boila. Ibrani bashae i uṭanre Gabbata ḳoa oe."]], [["I din asil Azadi Idor aeozonor din. Ou shomoe beil onuman duifor oigese. Filate Ihudi neta oḳolre ḳoila, “Ou deḳo, tumrar bashsha.”"]], [["Isare dekia tara sillaia ḳoilo, “Ogure horao, horao, tare solibo deo.” Filate ḳoila, “Tumrar bashshare ami solibo dilaitam ni?” Boṛo imam oḳole ḳoila, “Ḳali Ruman bashsha saṛa, amrar ar kunu bashsha nai.”"]], [["Teu hakim Filate solibor ufre loṭḳaia marar lagi Isare tarar ato shomzai dila, ar sifai oḳole tanre loia gela."]], [["Bade Isae tan solib nize boia ‘Ḳollar Saṛ’ namor zagat gela. Ibrani bashae i zagar nam Golgata."]], [["Hino nia tara tanre solibo loṭḳailo. Isare mazḳano, ar tan dui galar duio solibo oinno duizonre loṭḳailo."]], [["Ar Filate eḳan oforad-nama lekia Isar solibor ufre lagaila. Ikano leḳa asil, “Nasarot gaur Isa, Ihudir bashsha.”"]], [["Ze zagat tanre solibo loṭḳail oisil, ou zaga ṭaunor ḳandat asil gotike bout Ihudie ou oforad-nama foṛlo. Ikan Ibrani, Iunani ar Ruman bashae leḳa asil."]], [["Ihudir boṛo imam oḳole hakim Filatre ḳoila, “Ihudir bashsha na lekia, afne ola leḳoukka, he ḳoito, ami Ihudir bashsha.”"]], [["Filate ḳoila, “Ami zeta leḳsi, leḳsiu.”"]], [["Isare solibo loṭḳanir bade sifai oḳole tan ḳafoṛ-sufoṛ sair baṭ ḳori baṭia nila. Bade tan kurtaṭao nila. I asta kurtar gola taki bain ḳora, kunu silai asil na."]], [["Erlagi sifai oḳole eḳe-oinne ḳoilo, “Ikṭa na siṛia borong loṭari mari deki, ḳar baiggot foṛe.” Ita goṭsil, zate asmani kitabor ḳota fole, kitabo leḳa ase,"], ["Tara nizor maze amar ḳafoṛ-sufoṛ"], ["baṭa-baṭi ḳorse,"], ["amar kurtar lagi tara"], ["loṭari marse."]], [["Ar hasau tara ola ḳorlo."], ["Hozrot Isar solibor ḳandat tan ma, ḳala, Kulufar bou Moriom ar Mogdilini Moriom uba asla."]], [["Isae deḳla, tan ma ar maear hou sahabi daro ubai roisoin. Dekia foela tan maʼre ḳoila, “Mai go, ounu tumar fua.”"]], [["Ar sahabire ḳoila, “Bai, ounu tumar ma.” Ou shomoe taki i sahabie Isar maʼre tan nizor goro loia gelagi."]], [["Erbade hokkolta shesh oigese zania, al-Zobur kitabor aeat zate fole, otar lagi Isae ḳoila, “Amar fiase dorse.”"]], [["Ou shomoe hino eḳ zog ṭenga anguror shorbot asil. Tara eḳan tena ania ou shorbotor maze bizaia, esub gasor ḍeṭar matat lagaia usa ḳori tan mukor gese dilo."]], [["I shorbot ḳaia harle tain ḳoila, “Shesh oigese.” Oḳan ḳoia, tain mata nuaia aḳeri dom falaila."]], [["Azadi Idor agor din Hozrot Isae inteḳal ḳorla. Bador din asil ḳas fobitro eḳ Zummabar. Erlagi Ihudi neta oḳole saila, i din zanu kunu lash solibor ufre na taḳe. Ou tara hakim Filator gese saila, zate solibo zera ase, tara zoldi morar lagi tarar fao bangia solib taki lamani oe."]], [["Teu Isar loge zerare solibo loṭḳail oisil, sifai oḳole era duiozonor fao bangi dilo."]], [["Tara Isar gese aia deḳlo, tain mara gesoin, erlagi tan fao banglo na."]], [["Oile eḳ sifaie sulfi dia tan fatti-aṛor mazedi faṛ marlo, faṛor loge lou ar fani baroia ailo."]], [["Ze zone nizor souke i goṭona deḳsoin, tainu shakki disoin ar tan shakki hasa. Tain zanoin, tain zeta ḳoira ita hasa, zate tumrao ekin ḳoro."]], [["Ita oisil zate pak kitabor ou ḳota fura oe, kitabo ase, ‘Tan eḳṭa aḍḍio banga oito nae.’"]], [["Eoḳan ase, ‘Zara tanre gatise, tara tan bae sai roibo.’"]], [["Ita goṭonar bade Arimatia gaur Iusufe Isar lash nita ḳori hakim Filator onumoti saila. Iusuf asla Isar eḳzon lukail ummot, ḳaron tain Ihudi neta oḳolre ḍoraita. Filator onumoti faia tain Isar lash nila."]], [["Age raitor bala zein Isar gese aisla, hou Nikodimeo mura-ator ar oguru mishaia onuman eḳ mon kushboe moshla loia aila."]], [["Ar Isar lash nia Ihudi oḳolor niom mafik ou kushboeala moshla maḳaia ḳafon findaila."]], [["Isare zeḳano solibo gata oisil, hono eḳ baganor bitre faṛor guhar maze noea eḳṭa ḳoebor kudia raḳa asil. I ḳoeboro ḳeurore dafon ḳora oise na."]], [["Ou din Ihudi oḳolor idor agor din oae ar ḳoeborṭao ḳandat taḳae, tara taṛa-uṛa ḳori Isare onou dafon ḳorla."]]], [[["Haftar foela din fozor oḳto andair roiteu Mogdilini Moriom Hozrot Isar ḳoeboror ḳandat gela. Gia deḳla, ḳoeboror muk taki fattorṭa horail oigese."]], [["Dekia tain Saimon-Fitor ar ze sahabire Isae kub maea ḳorta, erar gese douṛaia gia ḳoila, “Hunchoin ni, huzuror lash manshe ḳoebor taki tulia nisoingi. Nia ḳoi raḳsoin amra zani na.”"]], [["Ḳobor faia Fitor ar ou sahabi ḳoeboror bae roana oila."]], [["Duiozone eḳloge douṛaira. Fitorre ḳore falaia hou sahabi age ḳoeboror ḳandat gela."]], [["Gia unda oia deḳla, ḳoeboror bitre ḳafon foṛi roise, oile tain ḳoeboror bitre hamaila na."]], [["Fitoro tan ḳore ḳore aila, aia ḳoeboror bitre hamaia deḳla, ḳali ḳafonḳan foṛi roise."]], [["Ze ḳafonor ṭukra dia tan mata banda oisil, ikan oinno ṭukrar loge nae, alga foṛi roise."]], [["Ze sahabi foela ḳoeboror ḳandat gesla, bade taino bitre hamaila, hamaia hoḳolta dekia ekin ḳorla."]], [["Isar to murda taki zinda oa zorur, pak kitabor ou talimor mani age to era ḳeu buzchoin na."]], [["Erbade sahabi oḳol zarzir baṛit gelagi,"]], [["oile Moriome ḳoeboror ḳandat ubaia ḳandon lagaila. Tain ḳandi ḳandi unda oia ḳoeboror bitredi saia deḳla,"]], [["Isar lash zeno hutaia raḳa oisil, hono dola ḳafoṛ finno duizon firista boi roisoin, eḳzon hitanedi, aroḳzon fao galabae."]], [["Firista oḳole Moriomre ḳoila, “Tumi ḳandirae ḳene go?” Tain ḳoila, “Manshe amar malikor lash tulia nisoingi, nia ḳoi toisoin zani na.”"]], [["Oḳan ḳoia tain ḳoredi saiteu deḳla, Hozrot Isa ubai roisoin. Oile tainu ze Isa, Moriome ikan buzla na."]], [["Isae Moriomre ḳoila, “Ogo, tumi ḳando ḳene? Ḳare tukairae?” Isare baganor mali mono ḳoria tain ḳoila, “Deḳoukka, afne zudi tan lash nia taḳoin, te kuai nisoin, ḳoukka. Ami tan lash nimu.”"]], [["Isae ḳoila, “Moriom.” Teu Moriom firia ubaia Ibrani bashae tanre ḳoila, “Rabbuni”, mani ustad."]], [["Isae tanre ḳoila, “Amare doria rakio na, ami to oḳono gaibi bafor gese ufre gesi na. Tumi borong amar baiainre gia ḳo, zein amar ar tumrar gaibi baf, amar ar tumrar Alla, ami ufre tan geseu zairam.”"]], [["Teu Mogdilini Moriome sahabi oḳolre gia ḳoila, Isar loge tan deḳa oise ar Isaeu tanre ita hoḳolta ḳoisoin."]], [["Hou din, mani haftar foela din hainjabala sahabi oḳol eḳano dola oila. Oile Ihudi neta oḳolor ḍore goror duar-kiṛki hoḳolta bond asil. Ermaze aḳtau Hozrot Isa aia erar mazḳano ubaia ḳoila, “Assalamu alaikum.”"]], [["Oḳan ḳoia hari tain nizor duio at ar fatti-aṛor zoḳomor dag erare deḳaila. Huzurre dekia sahabi oḳol kub kushi oila."]], [["Bade Isae hirbar erare ḳoila, “Assalamu alaikum. Huno, amar gaibi bafe zela amare faṭaisoin, amio oula tumrare faṭairam.”"]], [["Oḳan ḳoia tain sahabi oḳolor ufre fu dia ḳoila, “Allar Pak Ruhre ḳobul ḳoro."]], [["Huno, tumra zudi ḳeurore maf ḳori deo, te tar guna maf ḳora oibo, ar zudi maf na ḳoro, te tar gunar mafi milto nae.”"]], [["Hozrot Isa zebla sahabi oḳolor samne aila, ou shomoe barozon sahabir mazor Tumas namor eḳzon sahabi ino asla na. Ou Tumasre Zomoz ḳoia ḍaḳa oito."]], [["Erlagi baki sahabi oḳole Tumasre ḳoila, “Amra to huzurre deḳsi.” Tumase ḳoila, “Hunoukka, ami amar nizor souke zudi tan duio ator feregor dag na deki, ou zoḳomo angul na lagai, ar tan fatti-aṛor zoḳomo at na dei, te kunumonteu ami ita ekin ḳortam nae.”"]], [["Er eḳ hafta bade hirbar sahabi oḳol ou goro dola oila, erar loge Tumaso asla. Ou shomoe goror hoḳol duar-kiṛki bond taḳleo aḳtau Isa aia tarar mazḳano ubaia ḳoila, “Assalamu alaikum.”"]], [["Bade tain Tumasre ḳoila, “Tumar angul lagaia amar duio at deḳo, ar tumar at baṛaia amar fatti-aṛor zoḳomo harao, ekin ḳoro, shondoe ḳorio na.”"]], [["Teu Tumase ḳoila, “Malik amar, Alla amar.”"]], [["Isae tanre ḳoila, “Tumas, amare deḳso ḳori tumi iman anlae ni? Huno, doinno tara, zera na dekiao amar ufre iman ane.”"]], [["Hozrot Isae sahabi oḳolor samne aro bout keramoti nishana deḳaisoin, ita hoḳolta to ou kitabo leḳa oise na."]], [["Ḳali ou goṭona oḳol leḳa oise, zate ota tilaot ḳoria tumra iman ano, Hozrot Isau Alla Pakor oada ḳora hou al-Mosi, tainu Ibnulla, Allar ḳas maear zon, ar iman ania zate tan usillae tumra aḳeri zindegi hasil ḳoro."]]], [[["Erbade Tibiria namor aoror faro Hozrot Isae sahabi oḳolre hirbar deḳa dila. Goṭona ou laḳan oilo."]], [["Saimon-Fitor, Tumas zare Zomoz ḳoa oito, ar Galil zilar Ḳanna gaur Notonel, Zibudiar fuain shoho aro duizon sahabi eḳloge asla."]], [["Sahabi Saimon-Fitore logor erare ḳoila, “Ami mas marat zaiargi.” Tara ḳoila, “Amra-o tumar loge zaimu.” Teu tara nao loia mas marat baroila, oile i rait kunu mas faila na."]], [["Fozor oḳto Isa aia aoror faro ubaila. Oile tainu ze Isa, era ikan buzla na."]], [["Tain sahabi oḳolre ḳoila, “O beṭain, tumra kunu mas faiso na ni?” Tara ḳoila, “Ji na, faisi na.”"]], [["Isae tarare ḳoila, “Te naor ḍain galabae zal falao, teu faibaene.” Tan ḳota moto tara zal falaila ar zalo oto mas hamaila, ikan ṭania tulta farla na."]], [["Ze sahabire Isae maea ḳorta, tain Fitorre ḳoila, “Ein to malik.” I shomoe Saimon-Fitoror gotro ḳafoṛ asil na. “Ein to malik” oḳan huniau tain ḳafoṛ findia faldi fanit foṛla."]], [["Oile baki sahabi oḳole mase bora zalḳan ṭani ṭani nao loia faro azila. Ḳaron tara far taki beshi duroi nae, onuman dui-sho at duroi asla."]], [["Tara faro uṭia deḳla angrar aguin, ou aguinor ufre mas ar ruṭi."]], [["Isae tarare ḳoila, “Oḳon zeta mas marso, on tone ḳoeṭa ano.”"]], [["Saimon-Fitore nao taki zalḳan faro ṭania tulla. Zalor bitre eḳ-sho teppannoṭa boṛo mas asil, tebou zal faṛlo na."]], [["Isae tarare ḳoila, “Ao, ḳao aia.” Oile kunu sahabie zikanir shaosh oilo na “Afne ḳe?” Ḳaron tara zanta, tainu malik."]], [["Bade tain aia tarare ruṭi ḳaite dila, oula biran maso dila."]], [["Murda taki zinda oar bade, ou tin nombor bar tain sahabi oḳolre deḳa dila."]], [["Tarar ḳaoa-daoar bade Isae Saimon-Fitorre zikaila, “O Saimon bin Iuhanna, era zela amare maea ḳoroin, tumi amare er taki beshi maea ḳoro ni?” Tain ḳoila, “Ji-oe malik, afne to zanoin, ami afnare ḳoto maea ḳori.” Teu Isae ḳoila, “Te amar meṛa-baichchar raḳali ḳoro.”"]], [["Isae hirbar tanre zikaila, “Saimon bin Iuhanna, tumi amare maea ḳoro ni?” Fitore ḳoila, “Ji-oe malik, afne to zanoin, ami afnare ḳoto maea ḳori.” Isae ḳoila, “Te amar meṛar fal deḳa-huna ḳoro.”"]], [["Bade tain tisrabar zikaila, “O Saimon bin Iuhanna, hasau ami tumar maear manush ni?” Isae tisrabar zikanie Fitor mone mone kisu dukito oia ḳoila, “Malik, afne to hoḳoltau zanoin, afne zanoinu afne amar kub maear zon.” Teu Isae ḳoila, “Te amar meṛa falor raḳali ḳoro."]], [["Ami tumare hasau ḳoiram, tumar zuankir shomoe tumi nizeu tumar ḳomor bandia zeno kushi ono zaitae. Oile buṛakir shomoe tumar at baṛai dibae, ar oinno zone tumare bandia, tumi zeno zaitae sao na, hono loia zaibo.”"]], [["Allar gourob zair oar lagi Fitoror mout kilan oibo, oḳan buzanit gia Isae ou ḳota ḳoila. Bade tain Fitorre ḳoila, “Ao, amar loge taḳo.”"]], [["Ou shomoe Fitore ḳoredi saia deḳla, Isar hou maear sahabi ḳore ḳore aira. Ou sahabie ḳoedin age ḳanit boia Isar bae zukia ḳoisla, “Huzur, afnare dushmonor ato ze dorai dibo, he ḳe?”"]], [["Fitore enre dekia Isare ḳoila, “Huzur, en kita oibo?”"]], [["Isae Fitorre ḳoila, “Ami zudi sai, ami dusrabar duniat na aoa forzonto he ono rouk, te tumar kita? Tumi amar loge taḳo.”"]], [["Erlagi ummot oḳolor maze ḳobor roṭi gelo, ou sahabi morta nae. Oile Isae Fitorre ikan ḳoisoin na. Borong tain ḳoisla, “Ami zudi sai, ami hirbar toshrif na ana forzonto he ono taḳouk, te tumar kita?”"]], [["Ou sahabie ita hoḳol befare shakki disoin ar leḳsoin. Amra zani, tan shakki hasa."]], [["Hozrot Isae aro bout ḳam ḳorsoin. Ita zudi eḳ ek kori leḳa oito, te oto kitab oito, ita asta duniae dorlo na one."]]]], "Acts": [[[["Mohamainno Tiofilas,"], ["Hozrot Isare behesto tulia neoar ag forzonto tain zeta talim disoin ar zeta zeta ḳorsoin i hoḳoltau ami agor kitabo leḳsi."]], [["Ze sahabi oḳolre tain basia loisla, tanre tulia neoar age Pak Ruhu dia erar gese osiot ḳorai gesoin."]], [["Tan toklif ḳaimor bade tain zen zinda asoin iṭar bout kisimor alamot deḳaisoin. Sallish din dori tain sahabi oḳolre deḳa dia Allar bashshair bishoye batchit ḳorsoin."]], [["Isae tara hokkolor loge eḳano shorik oia ou hukum dila, “Tumra Zeruzalem taki zaio na, amar gaibi bafor oada ḳora ze danor ḳota tumra age amar gese huncho, er lagi ono bar sao."]], [["Hozrot Ehiae to fanir maze toubar gusol ḳoraita, oile besh deri oito nae Allae tumrare Pak Ruhu dia gusol ḳoraiba.”"]], [["Tara hokkol eḳano dola oia Isare zikaila, “Huzur, i shomoe kita Boni Israil oḳolor ato raijjo firot anba ni?”"]], [["Isae zuaf dila, “Ze oḳt ba zomana amar gaibi bafe tan nizor eḳtiaro raḳsoin, ita tumra zanar goroz nai."]], [["Oile Pak Ruhu tumrar ufre ḳaim oia harle tumra gaibi bol faibae, ou bole Zeruzalem, asta Ehudia ar Shomoria elaḳa, ar duniar hesh shimana forzonto amar shakki oibae.”"]], [["Ou mator badeu sahabi oḳolor soukor samne Isare tulia neoa oilo, ar tain megor ṭukrar aoṛ oigela."]], [["Isa zebla asmano uṭira i shomoe sahabi oḳole souk na firaia asmanor bae sairoila, ou shomoe dola ḳafoṛ finda duizon beṭa manush tarar ḳandat ubaia"]], [["ḳoila, “O Galilor manush oḳol, ikano ubaia asmanor bae sairiso ḳene? Zare tumrar ges taki tulia neoa oilo, ou Isare zelaḳan tumra behesto zaite deḳlae, ou laḳan tain firiao aiba.”"]], [["Ou sahabi oḳol Zoetun namor faṛo taki Zeruzalemo firia aila. I faṛ Zeruzalem ṭaun tone tuṛa duroi."]], [["Ṭauno firia tara ze goror uforor talat roita hou goro gela. Tara oila Fitor, Hannan, Iakub, Andrias, Filif, Tumas, Bortolmoe ar Moti, Alfir fua Iakub, muktizudda Saimon, ar Iakubor fua Ihuda."]], [["Goro hamaia hoḳole milia ḳas dile dua ḳorat roila, erar loge asla imandar beṭin, Isar ma Moriom ar tan baiain."]], [["Hou shomoe eḳdin Fitore onuman eḳ-sho bishzon mumin oḳolor maze ubaia ḳoila,"]], [["“Bai oḳol, Isare zera dorat aisil tarare fot sinaia nisil Ihuda, tar befare bout age Daud nobir muko Pak Ruhe zeta ḳoisla, pak kalamor i ḳota fura oar dorḳar asil."]], [["He to amraru eḳzon asil, ar amrar loge torikar ḳezmotor lagi tareo sahabi hishabe fosond ḳora oisil.”"]], [["Ou nafaki ḳamor ṭeḳa dia he eḳzora zomi loisil, ar ou zomino ufoit oia foṛia tar feṭ faṭia at-boṛ baroilo."]], [["Zeruzalemor hoḳol manshe ita hunchil, erlagi hoḳole ou zominre ḍaḳoin ‘Aḳeldama’ ba lour zomin."], ["Fitore aro ḳoila,"]], [["“Ou ḳota Fobitro Zobur Shorifo ase:"], ["Tar boshot ḳana ḳali rouk,"], ["hono roar ḳeu na taḳouk."], ["Tar godi aroḳzone fauk."]], [["Erlagi Ehiae zebla toubar gusol ḳoraita hou shomoe taki, Isare amrar ges tone tulia neoar ag forzonto, zotodin Isa amrar loge sola-fira ḳorsila, otodin zera amrar dolo asil, erar maz tone Isa zen murda taki zinda oia uṭsoin, er shakki hishabe oinno aroḳzonre amra sahabi oḳolor dolo harani lagbo.”"]], [["Erlagi Ehiae zebla toubar gusol ḳoraita hou shomoe taki, Isare amrar ges tone tulia neoar ag forzonto, zotodin Isa amrar loge sola-fira ḳorsila, otodin zera amrar dolo asil, erar maz tone Isa zen murda taki zinda oia uṭsoin, er shakki hishabe oinno aroḳzonre amra sahabi oḳolor dolo harani lagbo.”"]], [["Teu tara ou duizonre uba ḳoraila, Iusuf Barshabba, tan aroḳ nam Iustus; ar Matias."]], [["Bade tara dua ḳorla, “O Mabud, tumi hoḳolor dilor ḳobor zano, Ihudae to tar nizor zagat zaoar lagi ḳezmot ar sahabi fodor ḳam bad dilaise, Ihudar bodla i duizonor maze tumi ḳare fosond ḳoro amrare sinaia deo.”"]], [["Bade tara dua ḳorla, “O Mabud, tumi hoḳolor dilor ḳobor zano, Ihudae to tar nizor zagat zaoar lagi ḳezmot ar sahabi fodor ḳam bad dilaise, Ihudar bodla i duizonor maze tumi ḳare fosond ḳoro amrare sinaia deo.”"]], [["Heshe tara duizonor name loṭari marle Matiasor nam uṭlo; teu Matias ou egarozon sahabir loge zug oila."]]], [[["Fonchaisha Idor din tara hoḳol eḳ zagat dola asla."]], [["Ou shomoe asman taki tufanor laḳan eḳ aoaz oilo, tara ze goro boat asla i aoaze asta gor borigelo."]], [["Tara deḳla, aguinor lukkar laḳan kitar ṭukrain aise, ar i lukkain tara hoḳolor ufre aia boilo."]], [["Teu tara hoḳole Pak Ruhe kamil oila, ar ruhur gaibi bole tara alog alog bashae matta lagla."]], [["I shomoe duniar hokkol deshor forezgar Ihudi oḳol Zeruzalemo asla."]], [["I aoazor loge logeu tara aia biṛ ḳorilla ar be-aḳol oigela, ḳaron erare zarzir nizor bashae mat-ḳota matte deḳla."]], [["Dekia tara taijjub oia mata-mati ḳorla, “Ou zera matra era hoḳolu kita Galilor manush nae ni?"]], [["Zudi oe te amra kila zarzir nizor bashar buli erar ges taki hunram?"]], [["Amra to Fartio, Madio, Ilamio, ar Meshofotamiar bashinda, Ehudia, Kappadokia, Fonto, Asiya,"]], [["Forugia, Pamfulia ar Mishor deshor mansheo; Libiar Kurini elaḳar manshe, ino gurat aisoin oula Ruman oḳole,"]], [["zera Ihudi zati ba Ihudi dormor manush, ar Kritio, Arobi, amra hoḳoleu to zarzir nizor bashae Allar kudroti ḳamor ḳota erar muk taki hunram!”"]], [["Ou laḳan tara taijjub ar be-aḳol bonia eḳe-oinnoe zikaila, “Er mani kita?”"]], [["Ar baki oḳole ṭaṭṭa ḳoria ḳoilo, “Era to mod ḳaia matlami ḳorer!”"]], [["Ita hunia Fitore ou egaro zon sahabir loge ubaia zure zure tarare ḳoila, “O Ihudi oḳol ar Zeruzalemor bashinda oḳol, afnara zania raḳoukka ar mon dia amar boean hunoukka."]], [["Afnara mono ḳorra era matal oigese, na, ashole ṭik nae, oḳon to ḳali shoḳal noeṭa bazer."]], [["Iṭa to ou goṭona zar befare nobi Zuele ḳoisla:"]], [["Allae formaira,"], ["aḳeri zomanat oula goṭbo,"], ["ami amar ruh hokkolor maze bezimu;"], ["teu tumrar fua-fuṛinte nobir laḳan batuni mat matba,"], ["tumrar zuan oḳole gaibi alamotor deḳa faiba,"], ["murobbi oḳole kuab deḳba."]], [["Ou shomoe amar bonda-bandir ufre"], ["amar ruh bezimu,"], ["tara nobir laḳan ohi ḳoiba."]], [["Ami ufre asmano bout keramoti deḳaimu,"], ["ar tole duniat bout nishana goṭaimu,"], ["lou, aguin ar ḳala-duma deḳaimu."]], [["Mabudor i mohan ar ḳas din aibar age,"], ["shuruz andair oizibo,"], ["sand lour laḳan oizibo."]], [["Ar oulan oibo,"], ["zekunu manshe Mabudor name ḍakile,"], ["he nazat hasil ḳorbo."]], [["O Boni Israil oḳol, hunoukka, Nasarotor Isar mazdia Allae tan kudroti ar keramoti ḳam ḳoraia, afnaintor gese forman ḳorsoin, tainu Isare faṭaisla, ar ita to afnarao zanoin."]], [["Alla, zein ageu zanoin ar foesalao ḳoria raḳsoin, Isare afnaintor ato shofiba. Ar afnara be-din oḳolor atane tanre duk-koshṭor solibo dia ḳatol ḳorsoin."]], [["Oile Allae moutor azab taki tanre ḳalas ḳoria zinda ḳorsoin, ḳaron moutor ḳemota asil na tanre ḳobza ḳorar."]], [["Daudeo tan ḳota ḳoisoin:"], ["Ami hamesha munibre amar samne deḳtam,"], ["tain amar ḍain galat asoin,"], ["ami zanu ostir na oi."]], [["Erlagi amar dil kushi oe,"], ["amar muk taki furti baroe,"], ["amar ḳaea ou ashae zita roibo,"]], [["ḳaron tumi amar zanre"], ["fatalo falaia toitae nae,"], ["tumar pak bondar shorilre"], ["fosa-gola oite ditae nae."]], [["Tumi amare zindegir fot zanaiso."], ["Tumar didaror maze ase furafur furti."]], [["Bai oḳol, ou mohan-baf Daudor befare ami afnarare kula-kuli ḳoiram, tain mara gesoin, tanre dafon ḳora oise, ar tan ḳoebor aizo oḳano ase."]], [["Tain eḳzon nobi asla ar tain zanta, Allae ḳosom ḳoria i oada ḳorsoin zen, tanu oarishor eḳzonre tan godit boaiba."]], [["Erlagi ag tone dekiau tain Allar oada ḳora bashsha, mani al-Mosir murda taki zinda oia uṭar befare ou ḳota ḳoisla, enre fatalo falaia toa oito nae, en ḳaeao fosto nae."]], [["Allae ou Isareu zinda ḳoria tulchila, amra hokkol er shakki."]], [["Allar ḍainor toḳto boibar takkot tanreu deoa oise, gaibi bafor oada ḳora Pak Ruh tainu faisla, ar oḳon afnara zeta deḳra ar hunra ita tainu ḳorsoin."]], [["Daud to nize behesto hamaisoin na, oile tain ḳoisoin:"], ["Mabude amar munibre ḳoila,"], ["tumi amar ḍain galat bo,"]], [["ami tumar dushmon oḳolre"], ["tumar faor tolat falani forzonto bo."]], [["Erlagi hokkol Boni Israile ou ḳota bala ḳori zanoukka, afnara zenre solibo gatisla, Allae ou Isareu malik ar al-Mosi duio toḳt disoin.”"]], [["Ita hunia manshor dilo sel hamailo, tara Fitor ar sahabi oḳolre zikailo, “Baiainre, amra kita ḳortam?”"]], [["Fitore zuaf dila, “Mon firaukka, afnara hoḳole gunar mafir lagi Isa al-Mosir name toubar gusol ḳoroukka, teu afnara dan hishabe Pak Ruhu faiba."]], [["I oada afnaintor lagi, afnaintor aolador lagi, zera duroi ase tarar lagi, zoto manshore amrar Mabud Allae tan ḳas bonda oibar lagi daot diba tara hokkolor lagi.”"]], [["Aro boutta ḳoia Fitore hushiar ar minot ḳori ḳoila, “I zomanar naforman oḳolor ges taki afnaintor zan basaukka.”"]], [["Tan boean hunia zera iman anla tara toubar gusol ḳorla, onuman tin azar manush i din ummot oḳolor loge shorik oila."]], [["Tara sahabi oḳolor talim huna, tarar loge shorik oia al-Mosir mezbani ḳaoa, ar dua ḳorat hamesha ḳaim roita."]], [["Teu hoḳole ḍoraito ḳaron sahabi oḳole bout keramoti ar muzeza ḳam deḳaita."]], [["Hokkol imandar oḳol eḳano roita ar zarzir dorḳari samana on taki nita."]], [["Tarar zomi-zoma don-doulot besia zar zela dorḳar oula baṭia dita."]], [["Tara forteḳ din Baetul-Mukaddoso eḳano milta, ar kushi oia eḳloge shorol mone goro goro gia ḳana-fina ḳorta."]], [["Tara Allar tarif ḳorat roita ar hokkol manshor mohobbotor manush oila. Zera nazat hasil ḳorta, Allae tarareo ania dine dine erar loge shorik korta."]]], [[["Eḳdin asor oḳtor nomazor lagi Fitor ar Hannan Baetul-Mukaddoso zaoat asla;"]], [["manshe forteḳ din eḳzon manshore boia ania Baetul-Mukaddosor ‘Shundor’ namor geiṭor gese toita, he zonmogoto lengṛa-atur asil, zera Baetul-Mukaddoso zain tarar gese bik saoar lagi tare hikano toa oito."]], [["Fitor ar Hannanre Baetul-Mukaddoso hamanit dekia he tarar gese minot-ḳajji ḳori bik kuzilo."]], [["Fitor ar Hannan tar bae dian dori saia ḳoila, “Amrar bae sao.”"]], [["Teu he tarar ges taki kunta faoar lalose dian dori sairoilo."]], [["Fitore tare ḳoila, “Amrar gese to shuna-rufa kunta nai reba, oile zeta ase tumare dan ḳorram. Nasarotor Isa al-Mosir name aṭia zao.”"]], [["Ḳoia hari tain er ḍain ato doria usa ḳorla, ar loge logeu tar fao ar gusit bol ailo."]], [["He faldi uṭia ubailo ar aṭa shuru ḳorlo, aṭi aṭi falai falai Allar tarif ḳorte ḳorte erar loge oia Baetul-Mukaddoso hamaigelo."]], [["Hokkol manshe tare aṭat ar Allar tarif ḳorat dekia"]], [["ere sinililo, igu deki ou manush, zegue Baetul-Mukaddosor Shundor namor geiṭo boia bik korto! Tar halot dekia manush asanok taijjub oigelo."]], [["Oile lengṛa hokire Fitor ar Hannanor ḳore oia gurae, manshe Fitoror i ḳame taijjub oia douṛia Sulaiman namor barindat tan gese ailo."]], [["Ita dekia Fitore manshore ḳoila, “O Boni Israil oḳol, ere dekia afnara taijjub oigela ḳene? Amrar nizor firaki ba forezgarir gune tare solar shokti disi mone ḳoria, ḳene amrar bae dian dori sairoiso?"]], [["Ibrahim, Isʼhak ar Iakubor Alla, amrar baf-dada oḳolor Alla, tan afon bonda Isar mohima zair ḳorsoin, zenre afnara dushmonor ato shofi disla. Ar hakim Filate zebla tanre saṛi dita ḳori niot ḳorsla, i shomoe afnara Isare duroi horai disoin."]], [["Afnara ou pak-forezgar manshore horai dia eḳzon kunire saṛanir lagi sufarish disoin."]], [["Zein zindegi dan ḳoroin tanre afnara ḳatol ḳorsoin, oile Allae tanre murda taki zinda ḳorsoin, amra er shakki."]], [["Ar tan ufre iman anae, ou ze beṭare afnara sinra ar deḳra, hou Isar namu tare bolala ḳorse. Isar mazedi zeta iman foeda oe, ou imanor boleu afnara hoḳolor samne tare bala ḳora oise."]], [["“O bai oḳol, ami oḳon zani afnaintor murobbi-salish oḳolor laḳan afnarao na-buzia i ḳam ḳorilisoin."]], [["Oile Allae tan tamam nobi oḳolor mazdi al-Mosir toklifor befare age zotota zanaisoin, i hokkolta ou laḳan ḳori fura ḳorsoin."]], [["Erlagi afnara mon firaukka ar Allar muki oukka, zate afnaintor guna oḳol fusia saf ḳora oe."]], [["Te ou laḳan oḳt aibo, zebla Mabude hou Isare mani tan fosond ḳora al-Mosire bezia afnaintore tortaza ḳorba."]], [["Allae hoḳoltare agor haloto firaiba, ita bout din ageu pak nobi oḳolor zoban dia ḳoisoin. Zotodin tan i oada fura na ḳorba, otodin Isao behestor maze roiba."]], [["Musae to ḳoisla, ‘Mabud Allae tumrar lagi tumrar nizor manush oḳol taki amar laḳan eḳ nobi foeda ḳorba, tain tumrare zeta ḳoiba, tumra i hoḳoltau amol ḳorio."]], [["Zegue tan ḳota hunto nae, Allae ere nizor bondar ḳata taki fusia falai diba.’"]], [["Ar [Bashsha Daudor amolor] Samuel nobi taki shuru ḳori zoto nobi oḳole kalam bataisoin, era hoḳoleu i oḳtor ḳota ḳoisoin."]], [["Afnara to i nobi oḳolor oarish, ar hou ḳanunoro oarish zeta Allae afnaintor baf-dada oḳolor loge ḳaim ḳorsila. Allae Hozrot Ibrahimre ḳoisla, ‘Tumar oarishor mazedi duniar hokkol zatie borkot faiba.’"]], [["Hou oarish, mani tan ḳas gulam Isare, Allae foelau afnaintor gese bezisoin, zate tain afnarare be-dini ḳam oḳol taki firaia hari borkot dein.”"]]], [[["Fitor ar Hannane zebla manshore boean ḳorra ou shomoe imam oḳol, Baetul-Mukaddosor boṛo daroga ar Siddekia mozobor manush aḳtau tarar gese aila."]], [["Fitor ar Hannane manshore talim dira ar Isar maz diau murda oḳol hirbar zinda oia uṭar befare toblig korra dekia tara kub naraz oisla."]], [["Tara Fitor ar Hannanre aṭok korla ar hainja oigesil ḳori erare bador din forzonto bondi ḳori toila."]], [["Zera Fitoror boean hunchila erar maze boute iman anla, teu imandar beṭaintor foriman fas azaror laḳan oilo."]], [["Bador din Ihudir neta oḳol, murobbi-salish ar moulana oḳol eḳloge Zeruzalemo dola oila."]], [["Hikano fordan imam Hanon, Kaeafa, Iuhonna, Sikondor ar fordan imamor ḳesh-kuṭum oḳolo azir asla."]], [["Tara Fitor ar Hannanre tarar mazḳano uba ḳoraia zikaila, “Tumra kun bole ar ḳar name i ḳam ḳorrae?”"]], [["Teu Fitore Pak Ruhe kamil oia tarare ḳoila, “O murobbi saebain ar deshor buzurg oḳol,"]], [["eḳzon lengṛa-atur manshor balai ḳorsi ḳori afnara aiz amrare zera ḳorra, manushgu kila bala oilo."]], [["Te afnara hoḳole ar Boni Israil oḳoleo hunoukka, Nasarotor Isa al-Mosir name, zenre afnara solibo gatia ḳatol ḳorsla, zenre Allae murda taki zinda ḳorsoin, tan boleu i manushgu afnaintor samne bala oia ubaise."]], [["Tain hou fattor, zetare raz-mestoir oḳole, mani afnara elami ḳori bad dilaisla, pak kitabor ḳota mafik hou fattoru aiz ian kunar hoḳol taki zoruri kuṭi oise."]], [["Toranir ḳemota ar ḳeuror gese nai, ḳaron asmanor tole ar zominor ufre oula ar kunu nam deoa oise na, zen name amra rehai faimu.”"]], [["Fitor ar Hannanor shaosh dekia, era zen oshikkito shamainno manush ita zania tara taijjub oigela, ar era Isar loge asla ḳorio sinla."]], [["Ze beṭa bala oisil, he erar loge ubairoise dekia erare ar kunta ḳoar shaosh oilo na."]], [["Bade mozlis taki erare bare zaoar hukum dia tara hoḳole foramish ḳorat boia"]], [["ḳoila, “I manshore loia amra kita ḳortam? Era to bout boṛo ek keramoti ḳam ḳorse ar ita to asta Zeruzalemor hoḳole zane, ar amra-o iṭare oshikar ḳortam fariar na."]], [["Oile manshor gese zanu i ḳota ar zana-zani na oe, erlagi erare ḍor deḳail ouk, zate i zonor name tara ar ḳeuror gese kunta na ḳoe.”"]], [["Bade tara Fitor ar Hannanre hirbar anaia ou hukum dila, “Tumra Isar name ar kunudin eḳdom kichchu ḳoio na, kunuzat nosioto ḳorio na.”"]], [["Fitor ar Hannane tarare zuaf dila, “Amra afnaintor hukum mantam, na Allar hukum mantam? Allar nozoro kunḳan ṭik, ita afnarau bisar ḳoroukka."]], [["Amra zeta deḳsi ar hunchi, ita na ḳoia to taḳtam fari na.”"]], [["Teu tara Fitor ar Hannanre aro ḍor deḳaia saṛi dila. Manshore ḍoraia tara erare kunu shaza dita farla na, ḳaron zeta goṭsil ita dekia hoḳol manshe Allar proshongsha ḳorat asil."]], [["Ze manushgu keramoti ḳamor mazdi bala oisil tar boeosh sallish bosoror beshi asil."]], [["I bisar taki tarare saṛar bade Fitor ar Hannan tarar afon manshor gese gelagi, gia boṛo imam oḳole ar murobbi-salish oḳoleo tarare zeta zeta ḳoisla, ita hokkolta zanaila."]], [["Ita hunar bade tara hoḳole eḳ dile Allar gese zure zure dua ḳorla, “O malik, tumi asman, zomin, doria ar itar maze zotota ase hokkolta foeda ḳorso."]], [["Tumi tumar gulam, amrar ḳandanor baf Daudor zobano Pak Ruhur mazdia oula ḳoiso,"], ["Hokkol zatie ḳene ostir oia sillaira?"], ["Kior lagi manshe behuda fondi ḳorer?"]], [["Zogotor bashsha oḳol ubailo,"], ["raza oḳol eḳano oilo,"], ["Malikor birudde ar tan al-Mosir birudde."]], [["Tumar fobitro gulam Isa, zenre tumi al-Mosi ḳoria duniat faṭaiso, tan birudde Raza Herud ar Fontio Filat, ou shohoro o-Ihudi ar Boni Israilor loge eḳano oisil."]], [["Tumar morzi ar tumar kudrote zeta goṭar lagi tumi ageu ṭik kori raḳsilae, tara outau goṭaise."]], [["Oḳon O malik, tara amrare kila ḍor deḳaira, tumi kial ḳoro, tumar gulam oḳolre oula takkot deo zate, furafur shaosh ḳoria tumar kalam toblig kortam fari."]], [["Bemari oḳolor shifar lagi tumar at mubarok baṛai deo, ar tumar pak gulam Isar name muzeza ar keramoti deḳanir tofik deo.”"]], [["Tarar dua ḳorar bade ze zagat tara dola oisla, hi zaga ḳafia uṭlo. Ar tara hoḳole Pak Ruhe kamil oia shaosh ḳoria Allar kalam toblig korat roila."]], [["Zera al-Mosir ufre iman anchila, tarar eḳ mon ar eḳ dil asil. Tara eḳzoneo nizor don-doulotre nizor ḳoia dabi ḳorta na, hokkoltau hoḳolor dorḳar moto ḳoros ḳorta."]], [["Sahabi oḳole kub himmot ḳoria, Hozrot Isar murda taki zinda oia uṭar bishoye toblig korta, ar tara hokkolor ufre Allar ḳas rohomot asil."]], [["Tarar maze ḳeu obabi asla na, ḳaron zerar zomin ba baṛi asil tara ita hoḳolta besia,"]], [["sahabi oḳolor gese ania dan ḳorilita, bade zar zela goroz tare oula deoa oito."]], [["Ar Iusuf name Lebir bongshor eḳzon manush asla, tan baṛi Saipras dif, sahabi oḳole tanre ḍakita Barnabas, mani utshaho zugaora,"]], [["tan eḳzora zomin asil, taino tan zominḳan besia ṭeḳa ania sahabi oḳolor ḳodomo dan ḳorla."]]], [[["Ou shomoe Ononio name eḳzon manush ar tar bou Safirae tararo eḳzora zomin besila,"]], [["besia tar bour zana monteu zominor kisu ṭeḳa nizor lagi lukaia, baki ṭeḳa sahabi oḳolor faot dila."]], [["Teu Fitore ḳoila, “Ononio, shoetane ḳemne tumar dilre doḳol ḳorlo, tumi Pak Ruhur gese kila misa matlae, ar zomin besar ṭeḳa kisu lukai raḳlae?"]], [["Besar age zominḳan kita tumar asil na ni? Ar besar badeo to i ṭeḳa tumar eḳtiaro asil, te ḳene tumar bitre ita hamailo? Tumi to manshor gese misa matso na, Allar geseu misa matlae.”"]], [["Ita hunar loge logeu Ononio maṭit foṛia morigelo. Ar zera i goṭona hunlo tara hoḳoleu kub ḍoraigelo."]], [["Bade zuan oḳole aia tare ḳafon findaia bare nia maṭi dila."]], [["Onuman tin gonṭa bade tar bouo hono ailo, oile age kita goṭse tai zanto na."]], [["Teu Fitore taire zikaila, “Amare ḳo sain, tumra i zomin oto ṭeḳae besislae ni?” Tai ḳoilo, “Ji-oe oto ṭeḳaeu.”"]], [["Ou Fitore ḳoila, “Mabudor ruhre forikka ḳorar lagi tumra ḳene eḳmot oilae? Deḳo, zera tumar zamaire dafon ḳorse tara oḳon dorozar samne aior, tara tumareo bare loia zaibo.”"]], [["Loge logeu Safira Fitoror faot foṛia morigelo, ar ou zuan oḳole goro aia taire mora dekia bare nia zamair ḳandat maṭi dila."]], [["Teu hokkol zomat, ar zoto manshe ita hunlo, hoḳoleu kub ḍorailo."]], [["Sahabi oḳolor atane manshor maze bout muzeza ar keramoti nishana zair oito, tara hoḳole eḳ dil oia Baetul-Mukaddosor Sulaimanor barindat dola oita."]], [["Zudio manshe tarare ijjot ḳorta, ta-o ar ḳeu tarar loge mishte shaosh ḳorlo na."]], [["Ar dine dine bout beṭain-beṭinte iman ania Allar dolo hamanit lagla."]], [["Ar manshe bemari oḳolre bare ania fotor ḳandae ḳandae hutaia ar bisna fatia boaia toita, zate Fitore sola-firar shomoe ontoto tan seba ḳano tara ḳeuror ufre foṛe."]], [["Ar Zeruzalemor ḳanda-ḳasar gauain taki manshe tarar bemari oḳolre ar zinor asorala manshore loia aia biṛ zomaito, tara hokkolu bala oito."]], [["Ita dekia fordan imam ar tan logor Siddekia oḳol ingshae zoli-fuṛi uṭla,"]], [["ar sahabi oḳolre doria shorḳari zelo haraila."]], [["Oile raitku Mabudor eḳzon firistae zelor duar kulia tarare bare ania ḳoila,"]], [["“Tumra zao, Baetul-Mukaddoso ubaia manshor gese noea zindegir ḳota ḳo.”"]], [["Ita hunia tara kub shoḳale Baetul-Mukaddoso hamaia manshore nosiot ḳorat lagla. Ibae fordan imam ar tan logor hoḳole aia deshor fotua komiṭire ar Boni Israilor murobbi oḳolre eḳano dola ḳorla, ar sahabi oḳolre anar lagi zel ḳanat manush faṭaila."]], [["Oile tara gia erare zel ḳanat faila na. Ou tara firia aia ḳobor ḳoila,"]], [["“Amra deḳsi, zelor doroza shokto ḳori lagail, ar duaro duaro faradar ubai roisoin, oile duar kulia bitre ḳeurore failam na.”"]], [["Ita hunia Baetul-Mukaddosor boṛo darogae ar boṛo imam oḳole beokuf oia sintat foṛla, er fol kita oibo."]], [["Ermaze kunu eḳzone aia tarare ḳobor dilo, “Deḳoukka, afnara ze manshore zelo haraisla, tara Baetul-Mukaddoso ubaia manshore nosiot ḳorer.”"]], [["Teu boṛo darogae tan sifai dolre loia hono gia sahabi oḳolre doria anla, oile zur-zobordosti ḳorla na ḳaron tara ḍoraigela, manshe tarare fattordi marta faroin."]], [["Bade sahabi oḳolre ania tara fotua komiṭir samne uba ḳoraila, ar fordan imame erare zikaila,"]], [["“Amra tumrare doṛaia hukum dislam, i name kunu nosiot na ḳorar lagi, ta-o asta Zeruzalem zuṛi tumrar talime boriliso, ar ou zonor kunor bar amrar ufre falaitae sairae.”"]], [["Teu Fitor ar tan logor sahabi oḳole zuaf dila, “Manshor hukum manar saite Allar hukum mana to forz."]], [["Amrar baf-dadar Allae hou Isare murda taki zinda ḳorsoin, zenre afnara gaso loṭḳaia ḳatol ḳorsla,"]], [["Allae tanreu toraneala ar bashsha banaia nizor ḍain galat boibar ijjot dan ḳorsoin, zate tain Boni Israil oḳolre touba ḳorar shuzug, ar gunar mafi dita faroin."]], [["Amra i hoḳoltar shakki, ar Allae tan nizor hukum manra bonda oḳolre ze Pak Ruh disoin, hou Pak Ruho er shakki.”"]], [["Ita hunia tara gusae aguin oigela, ar sahabi oḳolre zane marar lagi niot ḳorla."]], [["Oile ou mozlis taki Gomoliel name Forishi mozobor eḳzon manush ubaila, tain eḳzon namḳora moulana asla, hokkole tanre ijjot ḳorto, tain sahabi oḳolre tuṛa bare neoar hukum dila."]], [["Bade tain fotua komiṭir manshore ḳoila, “O Boni Israil oḳol, i manush oḳolre tumra zeta ḳortae sairae i befare hushiar o."]], [["Huno, ou ḳoedin age Tuda name eḳzon manush aia kub boṛo-manshi deḳaisil, ar onuman sair-sho manush tar dolo hamaisil. Tare kun ḳora oilo, ar tar dolor hoḳol manush sairobae sitrigese, ḳeu dolo roise na."]], [["Bade Galilor Ehuda aia deshor manush gononar bosor, eḳdol manshore tar dolo haraia fitna ḳaṛa ḳorlo, he-o morigelo, ar tar logor hokkolo sitrigese."]], [["Ita dekia ami tumrare ḳoiram, tumra i manush oḳolre kunta ḳorio na, tarare saṛi deo, tarar ḳam-ḳaz ar niot zudi manush taki oe, te ita emneu binash oizibo."]], [["Ar zudi Alla taki oe, te tumra tarare tamaitae fartae nae, ki zani heshe deḳa zaibo zen, tumrau Allar birudde jihad ḳorrae.” Gomolielor mate neta oḳol razi oila,"]], [["tara sahabi oḳolre ḳasat anaia singladi marla ar ḳoila, “Tumra Isar name kunta matio na.” Heshe tarare saṛi dila."]], [["Teu sahabi oḳole, Isar namor lagi beijjoti ḳamanir zuka oisoin gotike kushi oia furti ḳori ḳori mozlis taki baroia gela."]], [["Sahabi oḳole forteḳ din Baetul-Mukaddoso ar baṛie baṛie gia nosiot ḳorta, ar Isau zen al-Mosi ikan toblig kora bad dita na."]]], [[["Hi shomoe ummot oḳolor foriman baṛteu asil, ar ummot oḳolor maze zeta Ihudi oḳole Iunani bashae matta, tara Ibrani bashae matra Ihudi oḳolor loge ḳaijja ḳorta lagla. Tara dush deḳaila, forteḳ din ḳani bilanir shomoe tarar ṛaṛi beṭinte kunta fain na."]], [["Teu hou barozon sahabie hoḳol ummotre eḳ zagat dola ḳoria ḳoila, “Amra Allar kalamor toblig bad dia, ḳana-finar befare besto oaḳan ṭik nae."]], [["Oile bai oḳol, tumrar maz taki oula shatzon shunamala manshore fosond ḳoro, zera Pak Ruhe ar hekmote fura kamiab ase, amra tarar ufre i ḳamor zimma dilaimu."]], [["Ar amra kalamor ḳezmot ar dua ḳorar ḳamo ḳaim roimu.”"]], [["Teu hokkol manush shanti oila, tara Pak Ruh ar imane kamil Stifanre fosond ḳorla, tan loge Filif, Foḳor, Nikanor, Timun, Farmina ar Antiokia ṭaunor noea Ihudi Nikulaere basia nila."]], [["Bade tara ou shatzonre sahabi oḳolor gese loia aile, sahabi oḳole dua ḳoria tarar ufre at raḳla."]], [["Ar Allar kalam sitria sairobae fosigelo, teu Zeruzalemo ummotor foriman kub zoldi ḳori baṛto laglo, Ihudi imam oḳolor mazeo bout zone al-Mosir ufre iman anla."]], [["Stifan Allar rohomot ar himmote kamil oia, manshor maze bout keramoti ar muzeza ḳam ḳorta lagla."]], [["Ihudir ze mosidre azad-oa gulam oḳolor mosid ḍaḳa oito, hou mosidor ḳoezon manush, kunu kunu Kurini, Alekzandria, Kilikia ar Asiya deshor kisu manshe Stifanor loge ḳaijja-torko ḳorat lagla."]], [["Oile Stifane Pak Ruhur bole kub aḳoldar manshor laḳan tarar loge matae, tara tan loge matia kulaito farsil na."]], [["Teu tara ḳoezon baze manshore gush dia oḳan hikai dilo, “Tumra ḳoio, amra hunchi ou beṭae Hozrot Musa ar Allar birudde kufuri mat mater.”"]], [["Ota ḳori tara manshore, murobbi oḳolre, ar alim shomazre Stifanor birudde bigṛailo, ar tanre zobordosti ḳori doria deshor fotua komiṭir samne bisaro anlo."]], [["Ar misa shakki oḳole ḳoila, “Ou beṭae hamesha Musar shoriotor birudde ar ou fobitro mukamor biruddeo mate."]], [["Amra hunchi he ḳor, hou Nasarotor Isae i Baetul-Mukaddos bangilibo ar Musa nobie amrar lagi ze shoriot toia gesoin, ita bodlailibo.”"]], [["I shomoe zera fotua komiṭit boat asla tara hoḳole dian dori Stifanor bae saia deḳla, tan muk firistar mukor laḳan oigese."]]], [[["Teu fordan imame Stifanre zikaila, “Ita kita hasau ni?”"]], [["Stifane zuaf dila, “O bai oḳol, baba oḳol, hunoukka, amrar mul baf Ibrahim zebla Haran shohoro roar age Mesofotamiat asla, hou shomoe Allae tanre didar dia ḳoisla,"]], [["‘Tumi tumar desh ar ḳesh-kuṭum saṛia roana deo, ami tumare ze desh deḳaimu hou desho zao.’"]], [["Ou tain Kolodio oḳolor Babil desh taki baroia, Haran shohoro boshot ḳorla; ar tan bafor moutor bade Allae tanre hon taki i desho anchoin, zeḳano afnara oḳon boshot ḳorra."]], [["Ta-o Allae ino Ibrahimre tan nizor bolte kuntau dila na, fao toibar zaga ḳano na, oile Allae tan loge oada ḳorla, tanre ar tan oarish oḳolre ou zominor malikana diba, zudio i shomoe Ibrahimor kunu aolad oisoin na."]], [["Allae tanre ḳoila, ‘Tumar aolad oḳol bidesho musafir roiba, manshe tararedi gulami ḳoraiba, ar sair-sho bosor tarar ufre zulum solbo.’"]], [["Allae eoḳano ḳoila, ‘Ze zatie tararedi gulami ḳoraiba, ami hi zatir bisar foesala ḳormu; bade tara hi desh taki baroia aia, ou zagat amar ebadot ḳorba.’"]], [["Allae tanre mosolmani ḳorar hukum dila; heshe Ibrahimor fua Isʼhakor zonom oilo, ar tain aṭ dinor din tar mosolmani ḳoraila. Bade Isʼhake Iakubre, ar Iakube tan fuain baro ḳandanor barozon bafor mosolmani ḳoraila."]], [["“Hou ḳandanor baf oḳole ingsha ḳoria Iusufre besilaile, tanre Mishor desho neoa oilo. Oile Alla Iusufor loge loge asla,"]], [["tain Iusufre hoḳol toklif taki hefazot ḳorla, Mishoror bashsha Feraunor nozoro doya ar kamiabi dan ḳorla; teu Feraune tanre Mishoror hakim ar asta razbaṛir deḳa-hunar bar dila."]], [["Bade fura Mishor ar Kenan desho nidan deḳa dilo erlagi manshor kub durgoti oisil, ar amrar baf-dada oḳolo ḳanir obabo foṛla."]], [["Oile Mishoro foshol ase hunia, Iakube amrar baf-dada oḳolre foela bar hikano faṭaila."]], [["Bade dusrabaror bala Iusufe tan baiainre zanaila tain ḳe, ar Feraune Iusufor foribaror sin faila."]], [["Iusufe tan baba Iakub ar nizor ḳesh-kuṭum milaia hokkoltae fosottoir zonre ḳobordi anaila."]], [["Iakub Mishoro aila, heshe tain ar amrar baf-dada oḳolo mara gela."]], [["Tarar lash Shikimo ania ḳoebor deoa oilo, i ḳobrostan Ibrahime Shikim shohoror Homuror ḳandanor ges taki rufar ṭeḳa dia ḳorid ḳorsla."]], [["“Ibrahimor gese Allae zeta oada ḳorsila, hi oada furon oar shomoe zebla ḳasai gelo, i shomoe Mishoro amrar manshor foriman bout oigese."]], [["Heshe Mishoro eḳ noea bashsha oila, ein Iusufor befare kunta zanta na."]], [["Hi bashshae amrar manshore ṭogaita ar amrar baf-dada oḳolor ufre kub zulum ḳorta, tan niot asil erar huruttain zonmor badeu zate bare falai deoa oe, ar tara mori zain."]], [["Hou shomoe Hozrot Musar zonom oilo, Allar nozoro tain kub shundor asla. Tin mash forzonto tain tan ma-bafor baṛit asla."]], [["Bade tanre bare falai deoa oile, Feraunor fuṛie tanre nia nizor fua banaia falia boṛo ḳorla."]], [["Musa Mishorie ilim ar adob-ḳaislote boṛo oila, tain ḳotae ar ḳame himmoti asla."]], [["Bade Musar boeosh zebla sallish bosor oilo, ou tan dilor maze nizor Boni Israili bai oḳolre deḳa-huna ḳorar kial oilo."]], [["Tain baroia deḳla, eḳzon Mishorie eḳ Israilir ufre zulum ḳorer, tain hou Israilire shaijjo ḳorat gela, ar Mishorire ḳatol ḳoria er bodla loila."]], [["Musae mone ḳorsila tan zatir manshe buzba zen, Allae tanre diau tarare uddar ḳorba; oile tara ita buzla na."]], [["Bador din Musae duizon Israilire mair ḳorat dekia, tarare mil-mish ḳorar niote ḳoila, ‘Oi tumra to bai bai, te tumra ḳene eḳzon aroḳzonor loge mara-mari ḳorrae?’"]], [["Oile ze manshe bad bebohar ḳorat asil, he Musare ṭela mari falaia ḳoilo, ‘Oba, tumare ḳegie amrar ufre salish ar hakim banaise?"]], [["Ḳail zela hou Mishorire kun ḳorso, amareo ola ḳortae sao ni?’"]], [["Ikan huniau Musae bagia Madian desho gelagi, ar hikano tan dui fuar zonom oilo."]], [["“Bade aro sallish boros guzori gele, Tur faṛor ḳandat morubumit, aguin zalail zonglar maz tone eḳ firistae Musare doroshon dila."]], [["Musae ita dekia ekkere taijjub bonigela, ar bala ḳori deḳar niote ḳandat zaira, ou shomoe Mabudor aoaz hunla,"]], [["‘Ami tumar baf-dadar Alla, Ibrahim, Isʼhak ar Iakubor Alla.’ Teu Musae ḍoraia ḳafa shuru ḳorla, ar bala ḳori deḳar shaosh faila na."]], [["Mabude tanre ḳoila, ‘Tumar faor zuta kulilao, ḳaron tumi zeno ubaiso ikan pak zaga."]], [["Huno, ami Mishor desho amar proza oḳolor toklif deḳsi, ami tarar ahazari hunchi, tarare uddar ḳorar lagi lamia aisi, oḳon ami tumare Mishor desho firot faṭaimu.’"]], [["“Ein hou Musa, zare Israili oḳole ou ḳota ḳoia firot disil, ḳe tumare salish ar hakim banaise? Tanreu Allar ze firistae zonglar maze deḳa disla, hou firistar atane Boni Israilor salish ar toraneala banaia faṭaila."]], [["Ar ou Musaeu Mishoror Nil doria ar morubumit sallish boros bout keramoti ar muzeza ḳam ḳoria, Mishor desh taki Israili oḳolre bar ḳori ansla."]], [["“Ein hou Musa, zein Boni Israilre ḳoisla, Allae tumrar lagi tumrar nizor manush taki, amar laḳan eḳzon nobire beziba."]], [["Ou Musau to morubumit amrar baf-dada Boni Israilor loge asla. Ar ze firistae Tur faṛo batchit ḳorsila, ou Musar logeu tain matisla. Ar amrare dibar lagi zinda-kalam ou Musar geseu deoa oisil."]], [["“Oile amrar baf-dada oḳole Musar hukum manta saila na, tara Musare horai toia mone mone hirbar Mishoror bae niot ḳoria Harunre ḳoila,"]], [["‘Amrare fot sinaia loia zaoar lagi devta banai deukka. Ḳaron ze Musae Mishor desh taki amrare bar ḳori anchoin, tan dosha kita oise, amra to zani na.’"]], [["Ou shomoe tara gorur basuror laḳan eḳ murti banaila, ar ou murtir name boli dila, nizor ator banail murtire loia tara furti-amud ḳorla."]], [["Oile Allae naraz oia tarar log saṛi dila, ar tarare asmanor san-shuruz, terar fuzat buṛai toila; zela nobi oḳolor kitabo leḳsoin:"], ["O Israil zati, morubumit hi sallish boros,"], ["tumra amar name kunu foshu kurbani dislae ni?"]], [["Na, tumra to Mulok devtar murti,"], ["ar Rifon devtar tera banai ḳando loia gurso."], ["Hou duio futul to fuza ḳorar niote banaislae,"], ["erlagi ami tumrare Babil deshor hofaro bonobash dimu."]], [["Te shahadot tambur kaba shorif morubumit amrar baf-dadaintor gese asil. Tain Musare hukum disla, tumi zelaḳan noḳsha deḳlae, ou laḳan ḳori iṭa tiar ḳoro."]], [["Amrar baf-dada oḳole hi kaba shorif faia, tarar amir Iusar atane nizor loge ḳori amrar i desho anchila, tara zebla hi desho hamaisil i shomoe Allae tarar samon taki hinor manshore ḳedai disla. Hi tambu Hozrot Daudor amol forzonto ou desho asil."]], [["“Daude Allar rohomot hasil ḳorsila, ar Iakubor Allar name eḳan gor banaibar arzi ḳorsla."]], [["Oile Hozrot Sulaimane tan lagi hi gor banaisla."]], [["Ta-o Allatala to manshor ator banail goro boshot ḳoroin na; zela nobie ḳoisoin,"]], [["Mabude ḳoin,"], ["Behest amar toḳt,"], ["dunia amar fao toibar zaga,"], ["tumra amar lagi kizat gor banaibae?"], ["Amar ziranir zaga kuai?"]], [["I hokkolta kita amar nizor ate"], ["banaisi na ni?"]], [["“O gaṛteṛar zat! Ḳan ar dilor mosolmani na ḳorail zat! Tumra hamesha Pak Ruhur duar bond ḳori to. Tumrar baf-dadain zela asla, tumrao oula oiso."]], [["Tumrar baf-dadainte kun nobir ufre zulum ḳorsoin na? Tara to hou nobi oḳolre ḳatolo ḳorse, zera age i dindar zon aibar ḳota elan ḳorsoin. Ou dindar zonre oḳon tumrao dushmonor ato shofia ḳatol ḳoraiso."]], [["Firista oḳolor mazdi nazil oa shoriot tumrare deoa oisil, oile ita amol ḳorso na.”"]], [["Ita huniau tara gusae aguin oigela, ar dat kiṛi-miṛi ḳora dorla."]], [["Oile Stifane Pak Ruhe kamil oia behestor bae dian dori saia Allar shan-tozolli deḳla, ar Isare Allar ḍain bazut uba deḳla."]], [["Teu tain ḳoila “Deḳoukka, ami deḳram behest kula ase, ar Isa Bin-Adom Allar ḍaine ubai roisoin.”"]], [["Ar tara ḳano angul dia eḳloge sillaia Stifanor ufre uṛia gia foṛla."]], [["Tanre ṭania shohoror bare nia fattor marat lagla; ar badi oḳole zarzir ḳafoṛ kulia Shoul namor eḳ zuanor faor ḳandat toila."]], [["Manshe zebla Stifanre fattor marra, ou shomoe tain dua ḳoria ḳoila, “O malik Isa, amar ruhre ḳobul ḳoroukka.”"]], [["Ḳoiau tain aṭu gala dia zure sillaia ḳoila, “Malik, erar i gunare amolo dorio na.” Oḳan ḳoiau tain aḳeri dom saṛi dila."], ["Ar Shoule hono Stifanor kunor hukumor loge shae dila."]]], [[["Hidin taki Zeruzalemor zomator ufre kub zulum-mosibot ḳaṛa oilo, erlagi ḳali sahabi oḳol bade ar hoḳoleu Ehudia ar Shomoria elaḳar zagae zagae sitri gela."]], [["Ḳoezone milia allaraia manush Stifanre dafon ḳorla ar tan lagi bout ahazari ḳorla."]], [["Oile Shoule zomatre binash ḳorar niote, goro goro hamaia imandar beṭain-beṭinre bondi ḳori ṭania sesṛaia zel ḳanat haranit lagla."]], [["Teu zera sairobae sitri gesil, tara hokkol zagat guri guri Injilor kush-ḳobri toblig korla."]], [["Ar Filif Shomoriar eḳ shohoro gia al-Mosir befare toblig korla."]], [["Manshe Filifor boean hunia ar tan keramoti ḳam oḳol dekia, dian dori eḳ dile tan nosiot hunla."]], [["Ḳaron boutor ges taki but oḳol zure zure sillaia saṛia gelo, ar bout ordong bemari ar lengṛa oḳol bala oila."]], [["Ita dekia hi shohoror manush kub kushi oila."]], [["Oile hikano Saimon namor eḳzon manshe bout din dori zadu-ṭunar ḳam ḳorto, Shomoriar manshore danda lagaia he nizore eḳzon kamil fir ḳoia dabi ḳorto."]], [["Ar huru-boṛo hoḳole tar ḳotar dam dito, manshe ḳoito, Allar ze kudrotre ḳas kudrot ḳoin, i beṭa oilo hou ḳas kudroti beṭa."]], [["Mansheo tar ḳota moto solto ḳaron bout din dori he tar zadu-ṭuna deḳaia tarare taijjub banaisil."]], [["Oile Filife zebla Allar bashshai ar Isa al-Mosir befare kush-ḳobri toblig korla, ar manshe tan toblige iman anla, i shomoe beṭain-beṭinte aia toubar gusol ḳorla."]], [["Hou Saimono iman ania toubar gusol ḳoria Filifor ḳore ḳore roila, bout keramoti ar boṛo boṛo kudroti ḳam hasil or dekia taijjub oigela."]], [["Zeruzalemor sahabi oḳole zebla hunla, Shomoriar manush oḳole Allar kalamor ufre iman anchoin, teu tara Fitor ar Hannanre erar gese faṭaila."]], [["Fitor ar Hannan aia tarar lagi dua ḳorla, zate tara Pak Ruhu fain."]], [["Ḳaron oḳono tarar ufre Pak Ruhu nazil oise na, tara ḳali Hozrot Isar name toubar gusol ḳorsoin."]], [["Fitor ar Hannane tarar ufre at raḳla, teu tara Pak Ruhu faila."]], [["Ar Saimone zebla deḳla, sahabi oḳolor at raḳar ḳarone Pak Ruhu miler, ou tain ṭeḳa ania erar gese dia ḳoila,"]], [["“Amareo ou ḳemota deukka, zate ami ḳeuror ufre at raḳle he-o ou Pak Ruhu fae.”"]], [["Fitore tare ḳoila, “Tumar rufa tumar logeu binash ouk, tumi mono ḳorso Allar dan ṭeḳadi ḳorid ḳora zae."]], [["Amrar i ḳamo tumar kunu bag nai, ḳaron Allar nozoro tumar dil shorol nae."]], [["Erlagi i nazaiz ḳam taki tumar dil firao. Ar Allar gese minot-ḳajji ḳoro, kiba tumar dilor i nazaiz kial tain maf ḳorilta faroin."]], [["Ami deḳram, tumar dil lifshae bora ar tumi gunar maze bondi oiroiso.”"]], [["Teu Saimone ḳoila, “Afnara Allar gese amar lagi dua ḳoroukka, zate afnara zeta zeta ḳoisoin ita zanu amar ufre na ae.”"]], [["Bade Fitor ar Hannane malikor kalam toblig koria Zeruzalemo firot zaoar foto, Shomoriar bout gaut kush-ḳobri toblig kori ḳori gela."]], [["Eḳdin Allar eḳ firistae Hozrot Filifre ḳoila, “Uṭo, douknor ze fot Zeruzalem taki Gaza ṭaunor bae gese hou fote roana deo.” I fot asil morubumit."]], [["Teu Filif uṭia hobae roana dila, zaite zaite foto Itiofia deshor Kandaki ranir eḳzon boṛo raz ḳazanchir loge tan mulaḳat oilo, hi ḳazanchi asla na-mord, ar ranir hokkol don-rotnor zimmadar. Allar ebadot-bondegi ḳorar lagi ein Zeruzalemo aisla."]], [["Bade baṛit zaoar bala foto tan nizor guṛar garit boia Ishaea nobir kitab tilaot ḳorat asla."]], [["Ou shomoe Pak Ruhe Filifre ḳoila, “Ou garir ḳandat zao, ar en loge log doro.”"]], [["Teu Filife douṛia ou garir ḳandat gia hunla, ein Ishaea nobir kitab tilaot ḳorra; Filife tanre zikaila, “Afne zeta tilaot ḳorra itar mani buzra ni?”"]], [["Hein ḳoila, “Ḳeu buzaia na dile ami ḳemne buzmu?” Ou tain Filifre garit uṭia tan ḳandat boar lagi minot ḳorla."]], [["Hein kitabor ze aeat tilaot ḳorat asla, ita oilo,"], ["Zobo ḳorar lagi meṛare zela nein,"], ["marar niote tanre oula neoa oilo,"], ["ruma ḳaṭrar samne meṛar baichcha zela nirai roe,"], ["oula taino zoban kulla na."]], [["Tain beijjot oila,"], ["tanre be-insaf ḳora oilo."], ["Tan oarishor ḳota ḳegie ḳoito farbo?"], ["Tan zanre dunia taki ḳaṛia neoa oisil."]], [["Hou ḳazanchie Filifre ḳoila, “Ḳoukka sain, nobie ḳar befare ita ḳoisoin? Nizor befare na ar ḳeuror?”"]], [["Filife zoban kulia pak kalamor ou aeat taki loia Isar kush-ḳobri forzonto tan gese toblig korla."]], [["Foto zaite zaite tara faniala eḳ zagat aia fosla, teu hi ḳazanchie ḳoila, “Ou deḳoukka ono fani ase, te ami toubar gusol ḳorte kunu bada ase ni?”"]], [["Foto zaite zaite tara faniala eḳ zagat aia fosla, teu hi ḳazanchie ḳoila, “Ou deḳoukka ono fani ase, te ami toubar gusol ḳorte kunu bada ase ni?”"]], [["Ḳoia tain guṛar gari uba ḳorar hukum dila, Filif ar hou na-mord ḳazanchi duiozon fanit lamla, ar Filife tanre toubar gusol ḳoraila."]], [["Tara zebla fani taki uṭia aila, ou shomoe Mabudor ruhe aḳtau Filifre aoṛe nilagi. Hi na-morde ar Filifre deḳla na, teu tain furti ḳori ḳori tan nizor fote gelagi."]], [["Oile Filifre Ashdud ṭauno deḳa millo; tain gaue gaue kush-ḳobri toblig kori ḳori heshe Ḳoisoria shohoro gela."]]], [[["I shomoeo Shoule al-Mosir ummot oḳolre ḳatol ḳorta ḳori ḍor deḳanit roisoin. Ar Damesk shohoror Ihudir mosidainto deoar lagi tain fordan imamor ges taki siṭi saila, zoto beṭain-beṭin Isar fote soloin, tarare bandia Zeruzalemo anta ou ḳemota faoar lagi siṭi saila."]], [["I shomoeo Shoule al-Mosir ummot oḳolre ḳatol ḳorta ḳori ḍor deḳanit roisoin. Ar Damesk shohoror Ihudir mosidainto deoar lagi tain fordan imamor ges taki siṭi saila, zoto beṭain-beṭin Isar fote soloin, tarare bandia Zeruzalemo anta ou ḳemota faoar lagi siṭi saila."]], [["Foto zaite zaite zebla Damesk ṭaunor ḳandat aila, teu aḳtau asman taki tan sairo galabae for oia somḳaia uṭlo."]], [["Ou tain maṭit foṛigela ar gaibi aoaz hunla, ḳe zanu tanre ḳor, “Shoul, Shoul, ḳene amare zulum ḳorrae?”"]], [["Shoule zikaila, “Malik, afne ḳe?” Tain ḳoila, “Ami Isa, zenre tumi zulum ḳorrae."]], [["Tumi oḳon uṭia shohoro zao, tumi kita ḳortae tumare zanail oibo.”"]], [["Oile zera Shoulor loge zaoat asla tara somki gela, tara i aoaz ṭiku hunchila, oile ḳeurore deḳla na."]], [["Bade Shoul maṭi taki uṭla, ar souk melia harle kuntau deḳla na; tan logor manshe tanre ato doria Damesko loia gela."]], [["Shoule tin din dori souke kuntau deḳla na ar kunuzat ḳana-finao ḳaila na."]], [["Damesk shohoro Ononio name eḳzon mumin asla,"]], [["Mabude tanre doroshon dia ḳoila, “Ononio!” Tain zuaf dila, “Malik, ounu ami.” Mabude tanre ḳoila, “Shuza namor ze soṛok ase, tumi hou soṛoke zao, gia honor Ehudar baṛit Tarsho shohoror Shoul namor eḳzon manshor tallash ḳoro."]], [["Hono he dua ḳorer, ar he doroshon faise, Ononio namor eḳzon manush aia tar shoril ataia dibo, teu he hirbar souke deḳbo.”"]], [["Ononioe ḳoila, “Malik, ami bout manshor gese i manushgur ḳaislot hunchi, he Zeruzalemo tumar pak bonda oḳolor ufre bout zulum ḳorse."]], [["Ar ou zagato zoto manshe tumar fote sole, erare bandia neoar ḳemota he boṛo imam oḳolor ges taki faise.”"]], [["Oile malike tanre ḳoila, “Tumi zao, ḳaron o-Ihudi oḳol, tarar raza oḳol, ar Boni Israilor gese amar nam tobligor lagi ami tare fosond ḳorsi."]], [["Ami tare deḳaimu, amar namor lagi tare ḳoto zala-zontrona shoijjo ḳora lagbo.”"]], [["Teu Ononio baroia hou baṛit gia hamaila, ar Shoulor gotro at dia ḳoila, “Bai Shoul, ono aoar foto zein tumare doroshon disoin tain Hozrot Isa, tain amare faṭaisoin, zate tumi hirbar souke deḳtae fao ar Pak Ruhe kamil o.”"]], [["Ar loge logeu tan souk taki masor-foiror laḳan kita foṛigelo, tain deḳta farla ar uṭia fanit gia toubar gusol ḳorla;"]], [["ḳaoa-daoar bade shorilo hirbar bol faila."], ["Ar tain kisudin Dameskor ummot oḳolor loge roila."]], [["Shoule ar deri ḳorla na, tain zagae zagae mosidainto gia toblig korat lagla, Hozrot Isau Allar hou ḳas maear zon, Ibnulla."]], [["Zera tan boean hunto tara hoḳoleu taijjub oia mata-mati ḳorto, “Ein hou manush nae ni zein Zeruzalemo Isar ummot oḳolre zulum ḳorta? Ar ono-o to otar lagiu aisoin, zera Isar fote sole tarare bandia boṛo imam oḳolor gese loia zaita?”"]], [["Oile Shoul din din aro himmotala oila, ar Dameskor Ihudi oḳolre la-zuaf banaita lagla, tain forman deḳaila, ou Isau hi al-Mosi."]], [["Er bout bade Ihudi oḳole tanre marar lagi solla-foramish ḳorla,"]], [["ar Shoule i ḳobor faila. Tara tanre marar lagi shohoro hamani baronir hokkol duaro dine-raite sokidar boaila."]], [["Eḳdin rait ummot oḳole Shoulre eḳ ṭukrir bitre haraia, baunḍori oalor kiṛkibae far ḳori bare lamaia dila."]], [["Bade tain Zeruzalemo aia ummot oḳolor loge shorik oita saila; oile hokkole tanre ḍorailo, tain zen hasau iman anchoin tara bishash ḳorla na."]], [["Teu Barnabase tanre ato doria sahabi oḳolor gese loia gela, ar Damesko zaoar foto kila tain al-Mosir didar faila, ar kila malike tan loge batchit ḳorla, Damesko kila tain shaosh ḳori Isar name toblig korsoin hoḳolta erare zanaila."]], [["Bade Shoul Zeruzalemo erar loge loge roita, tain Zeruzalemor hoḳol zagat guria firia shaosh ḳori Isar name toblig korta."]], [["Tain Iunani bashae matra Ihudi oḳolor loge dini batchit ar torko ḳorta; Ihudi oḳole tanre zane marilita saila."]], [["Mumin oḳole i ḳobor hunia tanre Ḳoisoria shohoro loia gela, hon taki tanre Tarsho shohoro faṭai dila."]], [["Hi shomoe Ehudia, Galil ar Shomoria elaḳar zomat oḳol shantir maze toiar oilo, i zomat oḳol Mabudor ḍore ar Pak Ruhur isharae soli soli bout forimane baṛlo."]], [["Fitore hokkol zagat gurte gurte Ludda gaur mumin oḳolor gese aia azila."]], [["Hou gaut Oinio name eḳzon manush asil; he ordong bemare aṭ boros dori bisnat foṛono asil."]], [["Fitore tare dekia ḳoila, “Oinio, Isa al-Mosi tumare bala ḳorla, uṭo, tumar bisna tulilao.” Ar loge logeu Oinio uṭia ubai gelo."]], [["Teu Ludda gau ar Sharun elaḳar hoḳol manshe Oinior halot dekia Allar bae firla."]], [["Zafa shohoro Ṭabita name eḳzon mumin beṭi asla, Iunani bashae Ṭabita namor orto Dorka, mani horini, tain hoḳol shomoe bala ḳam ḳorta ar goribre shaijjo ḳorta."]], [["Tain bemar foṛia mara gela, ar manshe tanre gusol deoaia uforor kuṭat nia toila."]], [["Zafa shohor Luddar ḳasat asil gotike, ummot oḳole zebla hunla, Fitor Luddat asoin, ou tara duizon manshore tan gese faṭaia minot ḳorla, “Afne zoldi ḳori amrar gese aukka.”"]], [["Teu Fitor tarar loge roana dila, tain hono zaoar bade tara tanre uforor kuṭat loia gelo, hoḳol ṛaṛi beṭinte Fitoror sairobae ubaia ḳandon shuru ḳorla ar Dorka zita taḳte zeta ḳafoṛ-sufoṛ banaisla, ota Fitorre deḳaila."]], [["Fitore tara hokkolre kuṭa taki bar ḳori dia zanu faṛia dua ḳorla; bade mora beṭir lashor bae firia ḳoila, “Ṭabita, uṭo.” Loge loge Dorkae souk kulla, ar Fitorre dekia uṭia boila."]], [["Fitore tan ato doria uba ḳorla, bade hi ṛaṛi beṭin ar mumin oḳolre ḍakia deḳaila, Dorka zita oisoin."]], [["I ḳobor Zafa shohoror hoḳol zagat uṛigelo ar bout manshe al-Mosir ufre iman anla."]], [["Fitor bout din Zafa shohoro Saimon namor eḳ samaror baṛit roila."]]], [[["Ḳoisoria shohoro Kornilus name eḳzon manush, Itali namor sifai dolor subedar asla."]], [["Tain eḳzon forezgar manush, tan foribaror hoḳoleo Allare ḍoraita. Tain gorib oḳolre bout ṭeḳa-foesha dan-ḳoerat ar hamesha Allar gese dua ḳorta."]], [["Eḳdin onuman tinṭar shomoe tain eḳ saf doroshon faila. Deḳla, Allar eḳ firistae tan gese aia ḍakira, “Kornilus!”"]], [["Korniluse ḍoraia hi firistar bae saia ḳoila, “Malik, ḳoukka, hunram.” Firistae tanre ḳoila, “Tumar munazat ar gorib oḳolre danor ḳota behesto fosise ar Allae ita ḳobul ḳorsoin."]], [["Oḳon tumi Zafa shohoro manush faṭao, ar Saimon urfe Fitorre tallash ḳorai anao."]], [["Ein doriar faro aroḳ Saimonor baṛit taḳoin, hi Saimone samṛar ḳarbar ḳore.”"]], [["Ze firistae Kornilusor loge batchit ḳorsila, tain zaoar bade Korniluse tan baṛir duizon ḳamla ar tan shaijjoḳari eḳzon forezgar sifaire ḍaḳ dila."]], [["Tain erare hoḳolta buzai dia Zafa shohoro faṭaila."]], [["Bador din zebla hou manush oḳol zaite zaite Zafa shohoror ḳasat aila, i shomoe beil onuman duifor, Fitore dua ḳorar lagi hou shomoe sato uṭsoin."]], [["Tan kub buk lagsil, teu kunta ḳaita saila ar manshe ḳani tiar ḳorra, ou shomoe gume tan ungani ailo."]], [["Ou haloto tain deḳla, asman kuligese ar kub boṛo saddoror laḳan eḳ sizor sair kunat doria duniat lamai deoa or;"]], [["ar i saddoror maze duniar hokkol zator foshu, buke solra zandar ar fakin ase."]], [["Bade tain ou aoaz hunla, ḳe zanu tanre ḳor, Fitor, uṭo, maria ḳao."]], [["Fitore ḳoila, na, na, malik, kunumonteu na, ami kunu shomoeu nafaḳ ar haram kunta ḳai na."]], [["Tain hirbar ou aoaz hunla, Allae zeta halal ḳorsoin, itare tumi haram ḳoio na."]], [["Oula tinbar oar bade hou saddorḳan asmano tulia nilagi."]], [["Fitore ze batuni doroshon deḳla, er mani kita oito fare tain dian ḳorra, ou shomoe Kornilusor faṭail hi manush oḳol Saimonor baṛi tukaia faia, baṛir duaror samne aia ubaila."]], [["Tara ḍakia zikaila, “Saimon zenre Fitor ḳoia ḍaḳoin, tain ikano asoin ni?”"]], [["Fitore hou doroshonor ḳota sinta ḳorra, ou shomoe Pak Ruhe tanre ḳoila, “Deḳo, tinzon manshe tumare tukanit aisoin."]], [["Tumi lamat lamo ar tarar loge roana deo, kunu shondoe ḳorio na, tarare amiu faṭaisi.”"]], [["Teu Fitor lamia gia tarare ḳoila, “Afnara zare tukaira amiu hein; ḳoukka sain, kitallagi aisoin?”"]], [["Tara ḳoila, “Sho-sifair subedar Korniluse Allar firistar hukum faia amrare faṭaisoin, tain eḳzon forezgar manush, Allar hukum mafik soloin, Ihudi oḳole tanre kub tazim ḳoroin. Firistae tanre ḳoisoin, zate afnare tan baṛit neoaia afnar nosiot hunoin.”"]], [["Ou Fitore tarare bitre ḍakia nia, tarar memandari ḳorla."], ["Bador din uṭia Fitor tarar loge roana dila, ar Zafa shohoror ḳoezon imandaro tan loge gela."]], [["Er bador din tara Ḳoisoriat fosla; ou shomoe Korniluse tan ḳesh-kuṭum ar bondu-bandob oḳolre dola ḳoria tarar bar saira."]], [["Ar Fitor gia zebla goro hamaila, i shomoe Korniluse tan ḳasat gia faot foṛia soizda ḳorla."]], [["Oile Fitore tanre tulia ḳoila, “Uṭoukka, ami nizeo to eḳzon manush.”"]], [["Bade Kornilusor loge mati mati bitre hamaia Fitore deḳla, bout manush dola oiroise."]], [["Ou tain ḳoila, “Afnara to zanoin, eḳzon Ihudi manshe kunu o-Ihudir ḳasat zaoa ba mila-misha ḳora amrar shoriotor nazaiz. Oile Allae amare deḳaisoin zen, kunu manshore nafaḳ ba ofobitro ḳoa amar lagi nazaiz."]], [["Erlagi afnara zebla amare ḳobor disoin, te ami kunu omot na ḳoriau aisi. Oḳon ami afnarare zikairam, amare kitallagi anaisoin?”"]], [["Korniluse zuaf dila, “Aiz taki sair din age omon bala mani tinṭar shomoe ami amar goro dua ḳorat aslam, ou shomoe somḳail ḳafoṛ finda eḳ beṭa manush amar samne aia ubaila,"]], [["tain ḳoila, Kornilus, Allae tumar dua ḳobul ḳorsoin. Ar tumar dan-ḳoerato ḳobul ḳorsoin."]], [["Oḳon tumi Zafa shohoro manush faṭao ar Saimon urfe Fitorre anao. Tain doriar faro Saimon namor eḳ samṛar ḳarbarir baṛit asoin."]], [["Erlagi ami zoldi ḳori afnare anat manush faṭailam. Afne toshrif anchoin dekia kub kushi oilam. Oḳon amra hoḳol Allar samne azir asi, Allae afnare zeta hukum ḳorsoin, amra hokkolta zanmu.”"]], [["Teu Fitore zoban kulia ḳoila, “Ami oḳon hasaror buzlam, Allar nozoro hoḳolu homan."]], [["Hoḳol zatir maze zera tanre ḍorae ar tan hukum mania sole, tarare tain ḳobul ḳoroin."]], [["Afnara to zanoin, tain Boni Israilor gese kushir eḳan ḳobor zanaisoin. Hozrot Isa al-Mosi, zein hoḳolor malik, tan usillae shanti faoa zae."]], [["Manshor lagi toubar gusol ḳora zorur, Ehiae ikan toblig korar badeu Galil taki asta Ehudia zuṛi zeta goṭsil, ita hoḳoltau afnara hunchoin."]], [["Allae Nasarotor Isare Pak Ruhu ar kudrote kila ḳas ḳolifa banaisla; tain bala ḳam ḳori ḳori sofor ḳorta, ar zine dora bemari oḳolre bala ḳorta, Alla Pak to tan loge asla."]], [["Tain Ihudi oḳolor zomino ar Zeruzalemo zeta ḳorsila, amra ita hoḳoltar shakki; ar manshe tanre gaso loṭḳaia marlo."]], [["Allae tanre tin din bade zinda ḳori uṭaila, ar mansheo tanre deḳla."]], [["Ta-o hokkole tane deḳar nosib oise na, ḳali Allae zerare age fosond ḳorsila, hou shakki oḳolre, mani amrare deḳaila, ar murda taki tain zinda oia uṭar bade amra tan loge ḳana-finao ḳaisi."]], [["Tain amrare hukum disoin, amra zanu Ihudi oḳolor gese toblig kori ar shakki dei zen, tanreu Allae zinda ar murda oḳolor hakim banai faṭaisoin."]], [["Hoḳol nobieo tan befare oula shakki disoin zen, zera tan ufre iman ane, tara hoḳoleu tan namor usillae gunar mafi fae.”"]], [["Fitore boean ḳorra, i shomoe zera tan boean hunat asil, tara hoḳolor ufre Allai Pak Ruh nazil oilo."]], [["Ar Fitoror loge oia mosolmani ḳorail zeta imandar oḳol aisla, tara ita dekia somkia uṭla, ḳaron o-Ihudi oḳolor ufreo Pak Ruh borshisoin."]], [["Tara deḳla, ou o-Ihudi oḳole nanan gaibi bashae matira, ar Allar tarif ḳorra."]], [["Teu Fitore ḳoila, “Ou zeta manshe amrar laḳan Pak Ruh hasil ḳorsoin, era fanit toubar gusol ḳorte kita ḳeu bada dito farbo ni?”"]], [["Bade tain erare Isa al-Mosir name toubar gusol ḳorar hukum dila. Ar tara Fitorre minot ḳorla, tarar gese ḳoeḳan din roar lagi."]]], [[["Bade sahabi oḳole ar Ehudia zilar hokkol mumin baiainte hunla, o-Ihudi oḳoleo Allar kalamor ufre iman anchoin."]], [["Erlagi Fitor zebla Zeruzalemo aila, i shomoe mosolmani ḳorail imandar oḳole tane dushi shaibosto ḳoria ḳoila,"]], [["“Afne to mosolmani na ḳorail manshor goro hamaisoin, ar tarar loge ḳanao ḳaisoin.”"]], [["Teu Fitore foela taki zeta zeta goṭsil, tarar gese eḳ ek kori buzaia ḳoila,"]], [["“Ami Zafa shohoro dua ḳorat aslam, omon shomoe Pak Ruhur doroshon failam, ami deḳlam, asman taki boṛo saddoror laḳan eḳan sizor sair kunat doria amar gese lamaia deoa or."]], [["Ami dian dori saia sintat foṛigelam, ar deḳlam, ermaze hoḳol zator foshu, faki, zongli zanuar ar buke solra zandar oḳol asoin."]], [["Bade eḳ aoaz hunlam, Fitor, uṭo, maria ḳao."]], [["Ami ḳoilam, na, na malik, kunumonteu na, nafaḳ ba haram kunta ami kunudin muko disi na."]], [["Bade dusrabar asman taki ou aoaz hunlam, Allae zeta halal ḳorsoin, tumi itare haram ḳoio na."]], [["Oula tinbar ḳoar bade hoḳolta asmano tulia neoa oilo."]], [["Ar er loge logeu, ami ze baṛit aslam ou baṛit aia tinzon manush hamailo, tarare Ḳoisoria taki faṭail oisil."]], [["Teu Pak Ruhe amare ḳoila, kunu shondoe na ḳoria tarar loge oia zaoar lagi. Ar ou soezon baio amar loge gesla. Bade amra ou o-Ihudir baṛit hamailam."]], [["Tain kila tan baṛit eḳzon firistar doroshon faisla ita amrare hunaila. Hou firistae to tanre ḳoisla, Saimon urfe Fitorre anar lagi Zafa shohoro manush faṭao."]], [["He tumare oula nosiot ḳorbo, zeta mania tumi ar tumar foribaror hoḳole nazat faibae."]], [["Ar ami boean shuru ḳorar bade, Pak Ruhu foela zela amrar ufre aisla, ekkere oula tarar ufreo aila."]], [["Ougi al-Mosir talim amar mono oilo, tain ḳoisla, Ehiae toubar gusol ḳoraisoin fanit, ar tumrar gusol oibo Pak Ruhe."]], [["Te bai oḳol, Isa al-Mosir ufre iman anae Allae amrare zela dan disoin, hou eḳoi dan zebla tarareo dila, te ami aroḳzon ḳe, Allare na ḳortam?”"]], [["Ikan hunar bade Ehudiar imandar oḳole ar kunu afotti na ḳoria, Allar tarif ḳora dorla, tara ḳoila, “Te Allae o-Ihudi oḳolreo guna taki mon bodlaia, zindegi faoar tofik disoin.”"]], [["Stifanor moutor goṭonar bade zeta imandar oḳol zulumor lagi sitri gesla, tara Foinikia, Saipras ar Antiokia forzonto gia ḳali Ihudi oḳolor gese Allar kalam toblig korla."]], [["Oile erar maze ḳoezon asla Saipras dif ar Kurini elaḳar manush, era Antiokiat gia Iunani oḳolor geseo Hozrot Isar kush-ḳobri toblig korla."]], [["Ar Allae tan kudroti bole tarare shaijjo ḳorla, teu bout manush iman ania tan muki oila."]], [["I ḳobor Zeruzalem zomator mumin oḳolor ḳano ailo, ḳobor hunia tara Barnabasre Antiokiat faṭaila."]], [["Tain hono fosia Antiokiat Allar meherbani dekia kub kushi oila, ar manshore asha dita taḳla, zate tara dile-zane malikor name imane mozbut roin."]], [["Barnabas eḳzon hok manush, tain Pak Ruh ar imane kamil asla. Ar bout manush malikor muki firia aisil."]], [["Bade Barnabas Shoulor tallashe Tarsho ṭauno gela,"]], [["ar tanre faia Antiokiat loia aila. Barnabas ar Shoul fura eḳ boros hono zomator loge milia bout manshore talim dila. Ou Antiokiatu al-Mosir ummot oḳolre foela Isaei name ḍaḳa oilo."]], [["Ou shomoe ḳoezon nobi Zeruzalem taki Antiokiat aila."]], [["Erar maze Agabus namor eḳ nobie Pak Ruhur zoriae ḳaṛa oia ḳoila, asta duniai zuṛia eḳ bezuita nidan deḳa dibo; Bashsha Keladusor razottor ḳalo ikan fura oilo."]], [["Erlagi mumin oḳole niot ḳorla, Ehudia zilar imandar oḳolor ḳezmotor lagi, tara zarzir ḳemota mafik shaijjo faṭaita."]], [["Ar niot mafik kamo tara ḳorla, tara Barnabas ar Shoulor atane Ehudiar zomator murobbi oḳolor gese shaijjo faṭaila."]]], [[["Hi shomoe Raza Herude zomator ḳoezon manshore dorai ania zulum ḳorla."]], [["Tain Hannanor bai Iakubre toluar dia ḳaṭilila."]], [["Erlagi Ihudi oḳol kushi oisoin dekia, tain Ḳamir Saṛa Ruṭir Idor oḳto Fitorreo aṭok korla."]], [["Ar tanre zelo haraila, zelo-o fahara deoar lagi sairzon ḳori, sair dol sifaire hukum dila. Herudor niot asil Azadi Idor bade Fitorre manshor samne bar ḳori bisar ḳorba."]], [["Fitor zel ḳanat bondi roila, oile zomator manshe Fitoror lagi dile-zane Allar dorbaro dua ḳorat roila."]], [["Bisaror lagi zedin Fitorre bare anaita, er agor rait tain duizon sifair mazḳano duigesa cheindi banda halote gumo asla, ar bare sifai oḳole duaro fahara dira."]], [["Omon shomoe aḳtau Mabudor eḳzon firista hono aia ubaila, ar zelor bitor for oigelo. Firistae Fitoror gotro ṭela dia tanre hozag kori ḳoila, “Zoldi uṭo!” Teu Fitoror duio at taki sein kulia foṛigelo."]], [["Bade firistae tanre ḳoila, “Tumar ḳomoro ḳafoṛ findo ar zuta faot deo.” Tain oula ḳorla. Firistae ḳoila, “Tumar saddor gotro dia amar ḳore ḳore ao.”"]], [["Fitor firistar ḳore ḳore zelḳana taki baroi aila, oile firistae zeta ḳorla, ita zen hasaroru or, ita kuntau Fitore buzta farla na, tain mono ḳorla ita kunu doroshon deḳra."]], [["Tara foela ar dui nombor faradaror dolre faroia zebla shohoro hamaibar luar geiṭor gese aila, geiṭ nize nizeu kuligelo. Tara baroia eḳ gollir hesh galat aia azila, ar ou shomoe firista Fitoror log taki gelagi."]], [["Teu Fitoror hush oilo ar tain ḳoila, “Oḳon ami hasaroru buzlam zen, Mabude tan firistare faṭaia, Herudor at taki ar Ihudi oḳolor bod ḳaish taki amare hefazot ḳorsoin.”"]], [["Tain mone mone ita mati mati Moriomor baṛir muka gela, i Moriom oila Hannan urfe Markusor ma. Ono bout manush dola oia dua ḳorat asla."]], [["Fitore geiṭo ṭuka marar bade Ruda namor eḳ bandi beṭie geiṭ kulat ailo;"]], [["Ar Fitoror golar shur hunia kushie tai geiṭ na kulia douṛia gia hoḳolor gese ḳoilo, Fitor bare geiṭo ubai roisoin."]], [["Tara ita hunia hi beṭire ḳoila, “Tumar mata ḳaraf oise ni?” Beṭie tarar loge niae ḳoria ḳoilo, “Na, hasau Fitoror gola hunchi!” Teu hoḳole ḳoila, “Te ein mone oe Fitoror surote kunu firista.”"]], [["Ibae Fitore geiṭo ṭukanit roila. Ou tara kulia Fitorre dekia taijjub oigela."]], [["Fitore atdi ishara dila tarare nirai oar lagi, ar zelḳana taki Mabude kila tanre bar ḳori anla, outa hoḳolta ḳoila. Bade tain ḳoila, “I ḳoborḳan tumra Iakub ar baki baiaintoreo zanaio.” Heshe tain on taki baroia aroḳ zagat gelagi."]], [["Rait fuanir bade Fitor kuai gela, i mat loia sifai oḳolor maze ulustul foṛigelo."]], [["Herude tanre tukaia na faoae faradar oḳolre zera ḳorla, ar tarare zane marar hukum dila, bade Herud nizeo Ehudia saṛia ḳoedinor lagi Ḳoisoriat gelagi."]], [["Hi shomoe Herude Shur ar Sidonor manshor ufre kub gusa asla. Oile Raza Herudor desh taki tarar desho ḳanir samana aito ḳori, hinor hoḳol manshe eḳloge milia Herudor gese aila, tara razar hutibar goror Belastos namor eḳ boṛo gulamre at ḳoria razar loge afush ḳorat aila."]], [["Ar Herude eḳ din ṭik koria, hidin tan raz lebas findia shinghashono boia tarar samne bashon deoat asla."]], [["Tan ḳota hunia tara sillaia ḳoila, “Ita to manshor buli nae, kunu devtar buli!”"]], [["Ar loge loge Mabudor eḳ firistae tanre marla, ḳaron Herude Allar ijjot raḳla na. Teu kirmir kuraḳ bonia tan dom baroilo."]], [["Oile Allar kalam hoḳolbae aro beshi sitrilo, ar bout manshe iman anla."]], [["Ibae Barnabas ar Shoulor toblig kam shesh oae tara Hannan urfe Markusre loge loia Zeruzalemo firot gela."]]], [[["Antiokia zomato ḳoezon nobi ar ustad asla, erar nam Barnabas, Samaun urfe Ḳalabai, Kurini shohoror Lukias, Raza Herudor ḳatiror manush Monohem, ar Shoul."]], [["Era zebla ruza rakia Mabudor ebadot ḳorat asla, ou shomoe Pak Ruhe erare ḳoila, “Barnabas ar Shoulre ami ze ḳamor lagi fosond ḳorsi, ou ḳamor lagi tarare alog kori deo.”"]], [["Teu era ruza rakia, hou duiozonor ufre at toia dua ḳoria bidae dila."]], [["Ou laḳan ḳori Pak Ruhe Barnabas ar Shoulre Silukiat faṭai dila, ar hikan taki zazo ḳoria tara Saipras difo gela."]], [["Ar Salamis gia harle tara Ihudi oḳolor mosidainto hamaia Allar kalam toblig korla. Tarar ḳam ḳorar lagi Hannan urfe Markus tarar loge asla."]], [["Tara asta dif guria harle Fafus ṭauno aila, ar hino Bor-Jishu namor eḳ Ihudi zadugiror loge deḳa oilo, he asil bonḍo nobi."]], [["Tar aroḳ nam asil Iluma, mani zadugir. He oilo hi deshor hakim Sergio Paulusor dust, oile hi hakim asla eḳzon aḳoldar manush, tain Allar kalam hunar lagi Barnabas ar Shoulre ḳobordi anaila. Ilumae hakimre iman ante dito na ḳori Barnabas ar Shoulre bada dilo."]], [["Tar aroḳ nam asil Iluma, mani zadugir. He oilo hi deshor hakim Sergio Paulusor dust, oile hi hakim asla eḳzon aḳoldar manush, tain Allar kalam hunar lagi Barnabas ar Shoulre ḳobordi anaila. Ilumae hakimre iman ante dito na ḳori Barnabas ar Shoulre bada dilo."]], [["Ar Shoul, zenre Paulus ḳoiao ḍaḳoin, tain Pak Ruhe kamil oia Ilumar bae dian dori saia ḳoila,"]], [["“O Iblisor baichcha, hoḳol mumini ḳamor dushmon, tor bitre hoḳol laḳan sol-soturi ar naformanie bora, tui Mabudor sohi fotre teṛa ḳorar fikir bad dite nae ni?"]], [["Hun, Mabudor at tor birudde lagse. Tui anda oizibe, ar ḳoedin shuruz deḳte nae.” Loge logeu kua ar andaire tare gurililo, ar he at baṛaia ḍaine-baue ḳeurore tukailo, tare ato doria neoar lagi."]], [["Ita dekia hi hakime malikor bishoye ze talim faila, ete tain taijjub oia iman anla."]], [["Bade Hozrot Paulus ar tan logor hoḳole Fafus saṛia zazo ḳori Pamfulia deshor Forga shohoro fosla. Ar Hannan urfe Markuse tarare toia Zeruzalemo firot gelagi."]], [["Bade tara Forga taki aguaia Fisidia deshor Antiokia shohoro fosla ar Zummabare Ihudir mosido hamaia boila."]], [["Musar shoriot ar nobi oḳolor kitab taki tilaot ḳora shesh oile, mozlisor neta oḳole tarare ḳoila, “O baisab oḳol, manshore nosiotor lagi kunta boean ḳorar kial oile, ḳoroukka.”"]], [["Ou Pauluse ubaia atdi ishara ḳori ḳoila,"], ["“O Boni Israil oḳol, ar Allare ḍoraora o-Ihudi oḳol afnara hunoukka."]], [["Ou Israil zatir Allae amrar baf-dada oḳolre fosond ḳorsla, zebla tara Mishor desho musafirit asla, ou shomoe tarare mohan ḳorsila, ar tan moha kudrote tarare hikan taki bar ḳori anchila."]], [["Onuman sallish boros dori tain morubumir maze huruttar ma-bafor laḳan tarar be-adobi sobor ḳorsla."]], [["Bade tain Kenan deshor shatṭa zatire binash ḳoria, tan nizor bonda oḳolre hou deshaintor malikana dan ḳorla. Ou laḳan onuman sair-sho foinchash boros guzori gelo."]], [["Heshe Samuel nobir amol forzonto Allae ḳoezon amir bezisla."]], [["Oile manshe eḳzon bashsha sailo. Teu Allae sallish bosoror lagi Bin-Iamin bongshor Kishor fua Talutre bashsha banaila."]], [["Bade Allae Talutre horaia Hozrot Daudre tarar bashsha banaila. Tain Daudor befare ḳoila, ‘Ami Iasor fua Daudre faisi, he amar monor moto manush. Amar hoḳol morzi amol ḳorbo.’"]], [["Allae tan oada mafik ou manshor oarish taki eḳzon toraneala, mani Hozrot Isare Boni Israil oḳolor gese azir ḳorsila;"]], [["Ou Isa aoar age hokkol Boni Israilor gese Hozrot Ehiae toblig korsila, ‘Guna taki dil firaia hari manshe toubar gusol ḳora dorḳar.’"]], [["Ar Ehiae tan toblig kamor aḳer ḳalo ḳoila, ‘Tumra kita mono ḳoro, ami ḳe? Ami to hi oada ḳora al-Mosi nae; tain amar bade toshrif anra. Tan faor zutar fita kular laḳo ami nae.’"]], [["“Te O baiain, Ibrahimor oarish oḳol, ar Allare ḍoraora o-Ihudi oḳol, amra hokkolor geseu nazator i kalam nazil oise."]], [["Zeruzalemor manshe ar tarar neta oḳole Isare na sinae, ar forteḳ Zummabare nobi oḳolor ze boean tilaot oe eota na buzae, tara Isare dushi shaibosto ḳoria hou ḳota oḳol fura ḳorla."]], [["Ar zane marar lak kunu dush na faileo tara hakim Filator gese dabi zanaila, tanre zane marar lagi."]], [["Tan bishoye asmani kitab oḳolo zeta leḳa asil, ita hoḳolta fura oar bade tara tanre gaso loṭḳail halot taki, mani solib taki lamaia dafon ḳorlo."]], [["Oile Allae tanre murda taki zinda ḳori tulla."]], [["Ar Galil taki zera tan loge Zeruzalemo aisla, tarar gese tain bout din dori deḳa dila; erau oḳon amrar gese tan befare shakki dira."]], [["Ar amrar baf-dada oḳolor gese Allae zeta oada ḳorsila, amra afnaintor gese hou kush-ḳobri zanairam,"]], [["Allae Isare murda taki zinda ḳoria tarar oarish oḳol, mani amrar gese tan oada fura ḳorsoin, ar i befare Zobur kitabor dusra rukut oula leḳa ase:"], ["Tumi amar fut,"], ["aiz taki ami oilam"], ["tumar gaibi baf."]], [["Allae zen tanre murda taki zinda ḳorsoin, ar tain zen kunudino ḳoe oita nae, i befare Allae ḳoisoin:"], ["Ami Daudor gese ze pak oada oḳol ḳorsi,"], ["ita ami tumrare dan ḳormu."]], [["Tain Zobur Shorifor aroḳ aeato ḳoisoin:"], ["Tumi nizor pak bondare ḳoe oite ditae nae."]], [["Daud to hi amolor manshor maze Allar kial-kushi fura ḳorar bade inteḳal ḳorla, ar tan moe-murobbi oḳolor gese tanre dafon ḳorar bade ḳoe oigela,"]], [["oile Allae zenre murda taki zinda ḳorsoin, ein to ḳoe oisoin na."]], [["Erlagi amar bai oḳol, afnarao zania raḳoukka, ou Isar maz diau guna taki mafi faoar ḳota afnaintor gese toblig kora or."]], [["Afnara Musar shoriotor usillae gunar shaza taki rehai faisoin na, oile zekunu zone Isar ufre iman anle, tan usillae he gunar shaza taki rehai fae."]], [["Erlagi afnarao hushiar oukka, zate nobi oḳolor kitabo zeta boean ḳora oise, ita zanu afnaintor ufre na goṭe:"]], [["Tumra zera Allare loia ṭaṭṭa ḳoro,"], ["tumra kial ḳoro,"], ["tumra somkaia uṭo ar binash o;"], ["ḳaron tumrar amolou ami oula ek kam ḳormu,"], ["ze ḳamor ḳota ḳeu tumrar gese ḳoileo,"], ["tumra kunumonteu bishash ḳortae nae.”"]], [["Paulus ar Barnabas mosid taki zaoar bala manshe tarare minot ḳori ḳoila, bador Zummabareo tara i befare aro boean ḳorar lagi."]], [["Mosid taki manush oḳol baroia zaoar bade, bout Ihudi ar Ihudi dormo manra forezgar oḳole Paulus ar Barnabasor ḳore ḳore gela. Era Paulus ar Barnabasor loge batchit ḳorla, tara erare utshaho dila, era Allar rohomotor ufre ḳaim roita ḳori."]], [["Bador Zummabare ṭaunor manush dole dole Allar kalam hunar lagi aila."]], [["Oile oto manshor biṛ dekia Ihudi oḳole ingshae bori gela, ar Pauluse zeta boean ḳorla tara er ninda gaia tan birudita ḳorla."]], [["Teu Paulus ar Barnabase shaosh ḳoria zuaf dila, “Allar kalam foela afnaintor gese toblig kora dorḳar asil; oile afnara zebla ita ṭelia horai dira, ar aḳeri zindegi ḳamai ḳora dorḳar mono ḳorra na, te amra-o o-Ihudi oḳolor bae nozor firaillam."]], [["Ḳaron Mabude amrare oula hukum ḳorsoin,"], ["Ami tumare o-Ihudi oḳolor gese"], ["nur hishabe bezisi,"], ["zate tumi duniar hesh shimana forzonto"], ["nazator usilla o.”"]], [["O-Ihudi oḳole ita hunia kushi oila ar malikor kalamor tarif ḳorla; ar zoto manshore Allae aḳeri zindegi hasilor lagi fosond ḳori raḳsila, tara iman anla."]], [["Malikor kalam hi deshor hoḳol zagat fosi gelo."]], [["Oile Ihudi oḳole tarar forezgar ḳandani beṭintore ar ṭaunor boṛo boṛo murobbi oḳolre uskaia dilo tara Paulus ar Barnabasor ufre zulum ḳoraia, tarar shimana taki ḳedaia bar ḳori dilo."]], [["Teu Paulus ar Barnabase hi manshor birudde tarar faor duil zaṛia falaia Ikonia ṭauno gelagi."]], [["Ar hinor ummot oḳol kushie ar Pak Ruhe furafur kamil oila."]]], [[["Ikonia ṭauno aiao ou laḳan Paulus ar Barnabas Ihudir mosido gia hamaila, hamaia tara omon laḳan toblig korla, ita hunia bout Ihudi ar o-Ihudi oḳole iman anla."]], [["Oile zeta Ihudie iman anla na, tara o-Ihudi oḳolre uskai dia, mumin oḳolor bae bigṛaila."]], [["Paulus ar Barnabas hi ṭauno bout din roila, tara shaosh ḳoria malikor befare toblig korla. Ar malikeo tan rohomotor kalamor fokke Paulus ar Barnabasor mazdi, bout muzeza ar keramoti oḳol zair ḳoraila."]], [["Bade asta ṭaunor manush dui dol oigelo, eḳ dol Ihudi oḳolor fokke, aroḳ dol sahabi oḳolor fokke."]], [["Oile Ihudi ar o-Ihudi kisu manshe tarar neta oḳolor loge milia, Barnabas ar Paulusre mair-doir ar fattor marar fondi ḳorla."]], [["Paulus ar Barnabase ita ṭer faia Luḳaenia deshor Lushra ar Dorbi shohoro, ar er ḳanda-ḳasat bagia roila;"]], [["tara hono Injilor kush-ḳobri toblig korla."]], [["Lushra ṭauno eḳzon manush boat taḳto, tar faot kunu bol asil na, he maʼr feṭ takiu lengṛa, kunudino aṭto farse na."]], [["He Paulusor boean hunat asil; Pauluse tar bae dian ḳori saila, ar bala oar lagi tar iman ase buzia,"]], [["tare zure ḍaḳdi ḳoila, “Tumar faot bordi shida oia ubao!” Teu loge logeu manushgu faldi uṭia aṭto laglo."]], [["Paulusor i keramoti dekia manshe Luḳaenia bashae sillaia ḳoilo, “Devta oḳole manshor surot doria amrar gese lamia aisoin!”"]], [["Ar manshe Barnabasor nam dilo ‘Zius deb’ ar Paulus boṛo boean ḳorra gotike, tan nam dilo ‘Harmis deb’."]], [["Shohoror baira mul geiṭor ḳandat Zius devtar mondiror babon ṭakure bisal ar mala loia ailo, ḳaron hi ṭakure ar hokkol manshe Paulus ar Barnabasor niote foshu boli dito sailo."]], [["Oile sahabi Barnabas ar Pauluse ita hunia be-ḳorar bonia zarzir finnor ḳafoṛ siṛia douṛia manshor gese gela, ar zure sillaia ḳoila,"]], [["“O sab oḳol, afnara ḳene ita ḳorra? Amra to ḳali afnaintor laḳanu duki-shuki manush, amra afnaintor gese ou kush-ḳobri toblig korram, zate i oshar hoḳolta bad dia zinda Allar bae firoin, zein asman-zomin, doria ar ermaze zotota ase hokkolta foeda ḳorsoin."]], [["Agor amolor hoḳol zatire tain zarzir ichchamoto fote solte disoin;"]], [["ta-o tain hamesha nizore zair ḳorsoin, tain asman taki meg dia, shomoe moto foshol dan ḳoria tan meherbani deḳaisoin, afnaintor feṭ bora ḳani ar dilor aram zugaisoin.”"]], [["I mat oḳol matar badeo bout ḳoshṭo ḳoria erar foshu boli deoa bond ḳoraila."]], [["Bade Antiokia ar Ikonia taki ḳoezon Ihudi aia, Paulusor birudde manshore uskaia dia tanre fattor marlo, ar tain morigesoin mone ḳoria, ṭaunor bare sesṛaia loia gelo."]], [["Oile mumin oḳol tan sairobae eḳloge dola oar bade, tain uṭia ṭauno firia gela. Bador din tain Barnabasor loge oia Dorbi shohoro gelagi."]], [["Dorbit gia harle hono kush-ḳobri toblig koria Paulus ar Barnabase bout manshore imandar banaila, bade tara Lushra, Ikonia ar Antiokiat firot gela;"]], [["hono gia tara mumin oḳolor imani bol baṛaia tarare imane mozbut roar lagi tagid dila, tara ḳoila, bout duk-toklifor fot faroia amra Allar bashshait hamani lagbo."]], [["Tara zomatre salanir lagi forteḳ zomator murobbi-komiṭi banaila. Ar ze malikor ufre tara iman anchoin, en name ruza rakia dua ḳoria ou Isar ato erare shofia dila."]], [["Bade Paulus ar Barnabase Fisidia deshor bitredi Pamfulia desho gela."]], [["Tara Forga shohoro Allar kalam toblig koria Antulia zaz gaṭo gela;"]], [["Antulia taki zazo uṭia Antiokiat firot aila. Tara i soforo zeta ḳam oḳol injam ḳorsila, i ḳamor lagi tarare ou Antiokia takiu Allar rohomotor hefazoto shofi deoa oisil."]], [["Antiokiat fosia zomator hoḳolre eḳano dola ḳorla, ar Allae tarar i ṭauno tarar loge roia zeta zeta ḳam oḳol ḳorsoin, ar tain kila o-Ihudi oḳolor maze iman anar duar kulia disoin, i hokkolta zanaila."]], [["Heshe tara mumin oḳolor loge hikano bout din roila."]]], [[["Ehudia taki ḳoezon manush Antiokiat aila ar imandar oḳolre ou talim hikanit lagla, “Musar shoriot mafik tumrar mosolmani ḳorail na oile, kunumonteu guna taki nazat faitae nae.”"]], [["Ita loia Hozrot Paulus ar Barnabasor loge ou manush oḳolor kub ḳota ḳaṭaḳaṭi oilo. Bade ṭik oilo, Paulus ar Barnabas Antiokiar ḳoezon imandarre loge loia Zeruzalemo zaiba, gia tara sahabi ar zomator murobbi oḳolor loge i bishoye batchit ḳorba."]], [["Antiokiar zomate tarar zaoar bondobost ḳori dila, Foinikia ar Shomoria elaḳar bitredi zaite zaite Paulus ar Barnabase manshore zanaila o-Ihudi oḳol kila Allar bae firer, ita hunia tara kub kushi oila."]], [["Paulus ar Barnabas Zeruzalemo aia fosar bade zomator manshe, sahabi ar murobbi oḳoleo tarare maear nozore ḳobul ḳorla. Ar tarar usillae Allae zeta ḳam ḳorsoin, ita hoḳolor gese zanaila."]], [["Ou shomoe Forishi dolor ḳoezon imandare ubaia ḳoila, “O-Ihudi oḳolor mosolmani ḳorani zorur, ar tara zanu Hozrot Musar shorioto amol ḳore, erlagi tarare hukum deoa ouk.”"]], [["Teu i bishoer foesala ḳorar lagi sahabi oḳol ar zomator murobbi oḳol eḳ zagat dola oila."]], [["Bout batchitor bade Hozrot Fitore ubaia ḳoila, “Baiain oḳol, afnara to zanoin, bout din age afnaintor maz takiu Allae amare fosond ḳori nisoin, zate o-Ihudi oḳoleo amar muk taki kush-ḳobri hunia iman anoin."]], [["Allae to hoḳolor dilor ḳobor zanoin, te tain amrare zelaḳan Pak Ruh dan ḳorsoin, o-Ihudi oḳolreo oula Pak Ruh dan ḳoria deḳaisoin, tarao nazat hasil ḳorse."]], [["Tain amrar ar tarar maze alada kunta raḳsoin na, ḳaron tara iman anchoin ḳori, tarar dilo saf ḳorilisoin."]], [["Te amrar baf-dada oḳole ba amra-o ze bar boitam farsi na, hi bar o-Ihudi ummot oḳolor ḳando tulia dia, ḳene afnara Alla Pakre forikka ḳorra?"]], [["Amra to mono ḳori, Hozrot Isar meherbanie amra zela guna taki mafi faisi, tarao oula mafi faisoin.”"]], [["Teu hokkol nirai oigela; Paulus ar Barnabasor zoriae Allae o-Ihudir maze zeta muzeza ar keramoti ḳam oḳol ḳoraisoin, tarar muk taki ota hunla."]], [["Tarar boean shesh oar bade Iakube ḳoila, “Baisab oḳol, hunoukka,"]], [["Allae tan nizor bonda oar lagi o-Ihudi oḳol taki eḳdol manshore fosond ḳori nia deḳaisoin, o-Ihudi oḳolor baeo tan kial ase, ar ou ḳotau Saimon-Fitore oḳon boean ḳorsoin."]], [["I boeanor loge nobi oḳolor kalamoro mil ase; zela leḳa ase,"]], [["Erbade ami aia Daudor foṛi zaoa gor"], ["hirbar tiar ḳormu,"], ["zeta binash oigese ita hirbar gatimu,"], ["hirbar noea ḳoria banaimu,"]], [["zate baki hoḳol manshe Mabudor tallash ḳoroin,"], ["ar zoto o-Ihudir nam"], ["amar bondar ḳatat leḳa ase,"], ["tarao tallash ḳoroin."], ["Mabudeu ou kalam ḳoira,"]], [["Ita bout din ag takiu"], ["tan malum asil.”"]], [["Iakube aro ḳoila, “Te amar foesala oilo, o-Ihudi taki zera Allar foti or, tarare amra kunu duk ditam nae."]], [["Tarar gese ḳali ou hukumḳan lekia zanai dei, tara zanu devtar namor hokkol ḳam taki, zinar ḳam taki, ar gola ṭifia mara zandaror gust ḳaoa ar lou ḳaoa taki duroi roin."]], [["I hukum oḳol tarare zananikan bala, ḳaron Musae zeta talim disoin, ita bout zomana taki forteḳ ṭauno manshe toblig korra, ar tain zeta lekia toia gesoin, ita to forteḳ Zummabare mosidainto tilaot ḳora or.”"]], [["Teu sahabi oḳol, zomator murobbi oḳol, ar zomator hoḳol am manshe eḳmot oila, tarar nizor maz taki ḳoezonre fosond ḳoria Paulus ar Barnabasor loge Antiokiat faṭai diba. Ou tara Silas ar Ehuda urfe Barshabba namor ou dui murobbire fosond ḳorla."]], [["Tarar ato ou siṭi lekia faṭaila: “Antiokia, Shiria ar Kilikiar o-Ihudi mumin baiaintor gese, sahabi oḳole, zomator murobbi oḳole, ar mumin oḳole i salam zanairam."]], [["Amra hunlam zen, amrar maz taki ḳoezon manush gia tarar zobandi afnarare ostir banaia fereshani ḳorar; oile amra to tarare ila ḳamor kunu hukum disi na."]], [["Erlagi amra hoḳole eḳmot oia ḳoezonre fosond ḳoria, amrar maear manush Barnabas ar Paulusor loge ḳori tarare afnaintor gese faṭailam,"]], [["Barnabas ar Paulus to amrar Hozrot Isa al-Mosir namor lagi morar zuka oigesla."]], [["Amra Ehuda ar Silasreo faṭailam, tara ita muke mukeo zanaiba."]], [["Pak ruh ar amra milia oṭau bala mono ḳorlam zen, ou zoruri talim oḳol saṛa ar kunu bar afnaintor ufre na gosai."]], [["Te afnara devtar namor mana kunu ḳani, lou, ar gola ṭifia mara zandaror gust ḳaiba na, ar zinar ḳam taki duroi roiba; ita taki hefazot roile afnaintor balai oibo. Iti, assalamu alaikum.”"]], [["Bade tara bidae loia Antiokiat aila, hino tara zomator manshore eḳano dola ḳori siṭikan shomzai dila."]], [["Manshe siṭikan foṛia i shantir nosiot hunia kushi oila."]], [["Ehuda ar Silas, era duiozon nobi asla, era hinor mumin oḳolre bout laḳan oaz-nosiot ḳoria utshaho dila ar tarar imani bol mozbut ḳorla."]], [["Hono bakka ḳoedin roar bade, zera tarare faṭaisla erar gese hirbar firot aita ḳori, Antiokiar mumin oḳolre salam zanaia bidae loila."]], [["Hono bakka ḳoedin roar bade, zera tarare faṭaisla erar gese hirbar firot aita ḳori, Antiokiar mumin oḳolre salam zanaia bidae loila."]], [["Oile Paulus ar Barnabas Antiokiat roigela, tara hino aro boutor loge malikor kalamor talim ar kush-ḳobri toblig korat roila."]], [["Ḳoedin bade Pauluse Barnabasre ḳoila, “Amra zeta zagainto age malikor kalam toblig korslam, ao, hou zagainto hirbar gia deḳa ḳori. Dekia ai baiaintor hal-hokikot kita.”"]], [["Teu Barnabasor kial oilo, Hannan urfe Markusre loge loia zaita;"]], [["oile Pauluse enre loge neoa bala mono ḳorla na, ḳaron Markuse age Pamfuliat tarare falaia geslagi, tarar loge ḳam ḳora bad dilaisla."]], [["Erlagi Paulus ar Barnabasor maze motor omil oigelo erdae tara zarzir fote alog oigela. Barnabase Markusre loia zazo ḳori Saipras difo gela;"]], [["ar Pauluse Silasre fosond ḳoria, Antiokiar mumin oḳolor zoriae Mabudor rohomotor ato shofa oia roana dila."]], [["Tain Shiria ar Kilikiar mazedi roana ḳoria fote fote zomat oḳolre aro mozbut ḳorla."]]], [[["Hozrot Paulus foela Dorbi ar bade Lushra ṭauno gia azila. Lushrat Timoti name eḳzon ummot asla, tan ma imandar, ma to Ihudi zator, oile baf Iunani zator."]], [["Lushra ar Ikonia ṭaunor hoḳol imandare Timotir bout tarif ḳorta."]], [["Pauluse Timotire loge nita ḳori kial ḳorla; tain Timotire mosolmani ḳoraila, ḳaron hi zagaintor Ihudi oḳole zanta Timotir baf oila Iunani zator manush."]], [["Zeruzalem zomator sahabi ar murobbi oḳole zeta hukum disla, tara ṭaune ṭaune sofor ḳori ḳori ita mumin oḳolor ato shomzaila ar manar tagid dila."]], [["Oula zomator mumin oḳolor iman mozbut oilo, ar dine dine tarar foriman aro baṛilo."]], [["Pak ruhe Hozrot Paulus ar tan logor hoḳolre Asiya desho kalam toblig korte mana ḳorla, teu tara Forugia ar Galatia deshor bitredi faroia gela."]], [["Gia Mushiar shimanat aia harle Bitunia desho zaita saila, oile Isar ruhe tarare hikano zaite dila na,"]], [["erdae tara Mushia desh falaia Toruas ṭauno gelagi."]], [["Raitor bala Pauluse gaibi eḳ doroshon faila; tain deḳla, Makidonia deshor eḳ beṭae ubaia tanre minot ḳori ḳoira, “Makidoniat faroia aia amrare shaijjo ḳoroukka.”"]], [["Tain i alamot deḳar badeu amra Makidoniat zaoar lagi tiar oilam, amra buzlam, Makidoniar manshor gese kush-ḳobri toblig korar lagi Allae amrare faṭaira."]], [["Ou amra Toruas saṛia zazo ḳori shuza Samtraki difo gelam, hin taki bador din Niafoli ṭauno gia azilam."]], [["Niafoli taki amra Filifi ṭauno gelam. Iṭa oilo Makidoniar hoḳol taki boṛo ṭaun, ino Ruman razar manush boshot ḳorta. Amra ḳoedin ono roilam."]], [["Eḳ Zummabare amra ṭaunor baira gangor faro gelam, mono ḳorlam, hikano Ihudi dormor dua ḳorar kunu zaga ase. Hino gia amra beṭintor eḳ dol dekia tarar loge mato boilam."]], [["Ar erar maze Tuatira ṭaunor Ludia namor o-Ihudi allaraia eḳ beṭi manush asla, ein baingoni rongor ḳandani ḳafoṛor ḳarbar ḳorta. Tain amrar boean hunat asla, ar Mabude tan dilor duar kulia dilaila, zate tain Paulusor boean dil dia hunoin."]], [["Tain ar tan goror hoḳole toubar gusol ḳoria harle tain minot ḳori ḳoila, “Afnara zudi amare malikor ufre imandar mono ḳoroin, te amar baṛiḳano aia roukka.” Ḳoia tain zure zatia amrare tan baṛit nilagi."]], [["Eḳdin amra zebla hou dua ḳorar zagat zaoat aslam, ou shomoe zinnat sadoki eḳ bandi beṭi aḳtau amrar samne ailo. Tai baiggo gonia tair girost oḳolre bout lab ḳoraito."]], [["Tai amrar ḳore ḳore aia sillaia ḳoilo, “I manushguin uforalar shebok, era tumrare toranir fot deḳai dira.”"]], [["Tai bout din dori ita ḳorsil, eḳdin Pauluse biroḳto oia tair bae muk firaia hou zinre ḳoila, “Ami Isa al-Mosir name tumare i hukum diram, tumi i beṭir ges taki baroia zaogi!” Ar loge logeu hi zin baroia gelogi."]], [["Oile tair munib oḳole tarar lab fuṛaigelo dekia, Paulus ar Silasre doria ṭania shodoro loia gela."]], [["Bade hakim oḳolor gese shomzai dia ḳoila, “I manushguinte amrar ṭauno aia betaea gonḍogul baṛai dise. Era to Ihudi ar amra oilam Ruman manush."]], [["Era ou zator ḳaeda-ḳanunor ḳota manshore hikaira, zeta ḳora amrar lagi be-aini.”"]], [["Ar hinor aro manush eḳloge dol bandia Paulus ar Silasor birudita ḳorlo, teu hakim oḳole erar ḳafoṛ-sufoṛ kulia singladi marar hukum dila."]], [["Ar kub balaṭike singladi maria tarare zelo harai toia, zelor ofisarre hukum dila ḳoṛaḳoṛi fahara deoar lagi."]], [["Zelor ofisare i hukum faia hari tarare zelor bitoror kuṭat harai toila, ar tarar faot ḍanḍa-beṛi lagaila."]], [["Ada raitkur bala Paulus ar Silase Allar hamd-gozol gaite gaite dua ḳorat asla, zelor ḳoedi oḳole ḳan fatia tarar gozol hunla."]], [["Ou shomoe aḳtau boṛo eḳ boisal oilo, asta zelḳanar bit ḳafia uṭlo. Zelor hoḳol duar ar ḳoedi oḳolor sikol kuligelo."]], [["Teu zelor ofisaror gum banglo ar zelor hoḳol duar kula dekia tan toluar bar ḳoria nize nize kun oizita saila, tain mono ḳorla, hoḳol ḳoedi bagia gesoingi."]], [["Ou Pauluse dekia sillaia ḳoila, “Dom lo, dom lo, nizor ḳeti ḳorio na, amra hoḳolu ikano roisi.”"]], [["Teu ofisare eḳzonre batti anar hukum dia, tain douṛaia gia bitre hamaila, ar ḍoror suṭe ḳafi ḳafi Paulus ar Silasor faot foṛla;"]], [["bade Paulus ar Silasre bare ania zikaila, “Sab oḳol, ami kita ḳorle zane bastam farmu?”"]], [["Tara zuaf dila, “Hozrot Isar ufre iman anoukka, teu afne ar afnar baṛir hoḳol zane basba.”"]], [["Paulus ar Silase zelor ofisar ar tan baṛir hoḳolre malikor kalam hunaila."]], [["Ar hou raitu tain Paulus ar Silasre loia gia tarar shorilor ḳaṭa-sira doia dila, bade tain ar tan baṛir hoḳole loge loge toubar gusol ḳorla."]], [["Ar tarare tan nizor goro nia ḳana ḳaite dila. Baṛir hoḳole mili Allar ufre iman ania bout kushi oila."]], [["Bador din biane hakim oḳole fulish faṭaia zanaila, i ḳoedi oḳolre saṛi deo."]], [["Teu zelor ofisar sabe Paulusre zanaila, “Hakim oḳole hukum disoin afnarare saṛi dibar lagi, te afnara baroia aukka ar sohi-salamote toshrif neukka.”"]], [["Pauluse tarare ḳoila, “Amra Ruman manush, amrar kunu bisar na ḳoria hoḳolor samne singladi marsoin ar zelo haraisoin. Oḳon hakim oḳole amrare lukaia saṛi dita saira? Ita oito nae, tara nize aia amrare bar ḳori neukka.”"]], [["Fulishe gia hakim oḳolre ou ḳota zanaila, hakim oḳole Paulus ar Silasre Ruman manush hunia ḍoraigela."]], [["Tara Paulus ar Silasor gese aia maf saila, ar tarare bare nia ṭaun taki hori zaoar lagi minot ḳorla."]], [["Teu tara zelḳana taki baroia aia Bibi Ludiar baṛit hamaila. Hikano mumin oḳolor loge deḳa-shakkat ḳoria tarare utshaho dila, bade hon taki roana oila."]]], [[["Hozrot Paulus ar Silas Amfipuli ar Apollunia ṭaunor mazedi gia Tisholonikit aila. Hino Ihudi oḳolor eḳan mosid asil;"]], [["Paulus tan niom motou hi mosido gela, ar laga laga tin Zummabare manshore pak kalam taki buzaila."]], [["Tain buzaila ar formano deḳaila, toklif shoijjo ḳora ar murda taki zinda oia uṭa al-Mosir lagi zorur asil. Tain ḳoila, ou ze Isar ḳota ami afnarare buzairam, einu al-Mosi."]], [["Ita hunia erar maz taki ḳoezone iman ania Paulus ar Silasor loge shorik oila. Bout allaraia Iunani beṭain ar ḳandani beṭino tarar loge shorik oila."]], [["Oile Ihudi oḳole ingsha ḳoria bazari gunḍain ania dol banailo ar ṭaunor maze gulmal lagai dilo. Tara Zasunor baṛit hamla ḳoria Paulus ar Silasre tukaia manshor samne anto sailo."]], [["Oile erare na faia tara Zasun ar aro ḳoezon muminre ṭania sesṛaia ṭaunor shordar oḳolor gese loia gelo, ar sillai sillai ḳoilo, “Ou beṭainte asta duniare lonḍo-bonḍo ḳoria oḳon ono-o aise."]], [["Ar ou Zasune tar nizor baṛit erare memandari ḳorse; era hoḳole amrar bashsha Ḳoisoror hukum na mania ḳoira, tain saṛa Isa name aroḳzon bashsha asoin.”"]], [["Ou laḳan mat matia tara shordar oḳolre ar am manshoreo uslaia dilo."]], [["Shordar oḳole Zasun ar tan logor hokkolor zamanot loia zamine saṛi dila."]], [["Rait oar bade mumin oḳole zoldi ḳori Paulus ar Silasre Biroeat faṭai dila. Hikano gia harle tara Ihudir mosido aila."]], [["Tisholonikir Ihudi oḳol taki Biroea ṭaunor Ihudi oḳol bout kula-mela asla. Tara Allar kalam hunia kub gorzi oia ḳobul ḳorla, ar Pauluse zeta talim dira ita hasa ki na deḳar lagi tara forteḳ din asmani kitab kulia milaita."]], [["Tarar maz taki bout Ihudie, ar Iunani takio bout ḳandani beṭain-beṭinte Isar ufre iman anla."]], [["Oile Tisholonikir Ihudi oḳole zebla hunlo, Pauluse Biroeat aiao toblig korra, ou tarao Biroeat aia hinor manshore uslaia gulmal lagailo."]], [["Ita huniau mumin oḳole Paulusre doriar faro faṭai dila, oile Silas ar Timoti Biroeatu roila."]], [["Paulusre loia zera roana oisil, tara tanre loia Atiniat gela. Gia harle Pauluse tarare ḳoila, Silas ar Timotire kub zoldi ḳori tan gese faṭanir lagi, ḳoia tarare bidae dilaila."]], [["Atiniat aia Hozrot Pauluse zebla Silas ar Timotir lagi bar saira, ou shomoe tain deḳla hi ṭaunor maze murtie bora, dekia tan monor maze kub ḳoshṭo faila."]], [["Ou tain Ihudi mosido gia Ihudi ar allaraia Iunani oḳolre, ar fortidin bazaro giao zerar loge deḳa oito, tarar logeo Hozrot Isar befare batchit ḳorta."]], [["Teu Ifikuri ar Stuiki motobador ḳoezon fonḍite tan loge torko lagaila, tara ḳoezone ḳoila, “I bok-bok korrae kita hikaito sae?” Ar ḳeu ḳeu ḳoilo, “Mone ḳoe he kunu bideshi devtaintor ḳota zanaito sar.” Ḳaron Pauluse Hozrot Isa ar murda taki zinda oar kush-ḳobrir ḳota toblig korsila."]], [["Bade tara Paulusre ania Areo-fagor mozliso nia azir ḳorla, ar tanre zikaila, “Ou zeta noea shikka afne ḳoira, ita kita amrareo hunaiba ni?"]], [["Afne to kisu azgubi mat matira, te amra zantam sairam er ashol maniḳan kita.”"]], [["Atinia ṭaunor manshe ar hino roura musafir oḳoleo ḳali noea noea befaror mat matia ba hunia tarar din ḳaṭaita."]], [["Teu Hozrot Pauluse Areo-fagor mozlisor mazḳano ubaia ḳoila, “O Atiniar manush oḳol, ami deḳram, afnara hoḳol ḳamou kub devta bozoin."]], [["Ami zebla faḳanit geslam, ou shomoe afnaintor fuzar hoḳolta guria deḳlam, ami deḳlam eḳ fattoror maze leḳa ase, ‘Osina devtar name.’ Te hunoukka, afnara na-sinia zen fuza ḳorra, ami tan ḳotau afnaintor gese toblig korram."]], [["Alla Pak, zein i dunia ar er mazor hoḳolta foeda ḳorsoin, tain behest ar duniar malik, tain to manshor banail kunu mondiro boshot ḳoroin na."]], [["Tan kunu obab nai gotike manshor ges taki kunuta neoaro goroz nai, tainu to hokkol manshor zan, dom, ar hoḳolta dan ḳoroin."]], [["Tain eḳzon manush taki hokkol zator manush foeda ḳorsoin, asta duniai zuṛi boshot ḳorar lagi. Tara kun amolo kunano boshot ḳorba iṭao tain foesala ḳori disoin."]], [["Allae i ḳam ḳorsoin zate manshe tanre tallash ḳoroin, ar tukai tukai tan didar fain. Otoso tain amra ḳeuror ges taki duroi nae."]], [["Afnaintor ḳoezon ḳobieo ḳoisoin, ‘Tan kudroteu amrar zindegi, goti, ar ṭai,’ ar, ‘Amra-o tan oarish.’"]], [["“Ar amra zebla Allar oarish, te Allar surotre manshor kial-morzie banail shuna-rufa ba fattoror murti mono ḳora amrar lagi usit nae."]], [["Agor zomanar manshe ita zanta na gotike Allae itare ḳosur mono ḳorsoin na, oile oḳon tain hoḳol zagar hokkol manshore mon bodlaia touba ḳorar lagi hukum dira."]], [["Tain to oula eḳ dino ṭik korsoin, zedin tan fosondor hokkani manshor atane din-duniar hok bisar ḳoraiba. Iṭare ekin ḳorar lagi tain hou manshore murda taki zinda ḳoria er formano deḳaisoin.”"]], [["Murda oḳol hirbar zinda oia uṭba ikan hunia ḳeu ḳeu asha-ashi ḳorlo, ar ḳeu ḳeu ḳoilo, “Afnar i befarḳan amra aroḳbar hunmu.”"]], [["Ou laḳan ḳori Pauluse hi mozlis taki uṭia gelagi."]], [["Oile ḳeu ḳeu tan loge eḳmot oila ar imano anla. Erar maze Dionusio name Areo-fagor eḳzon membar, Damaris namor eḳzon beṭi manush ar aro ḳoezone iman anla."]]], [[["Bade Hozrot Paulus Atinia saṛia Korint ṭauno aila."]], [["Hino aia harle Akil namor eḳzon Ihudir loge tan deḳa oilo. En baṛi Fonto desho, Ruman bashsha Keladuse Ihudi oḳolre Rum taki hori zaoar hukum disla gotike, Akile tan bou Fiskilare loge loia tuṛa ḳoedin age Itali taki Korintot aisla. Paulus tarar ḳandat gela."]], [["Taino tarar laḳan tambu bananir ḳam ḳorta gotike tain tarar loge roia ou ḳamo lagla."]], [["Forteḳ Zummabare Paulus Ihudi mosido gia Isar befare batchit ḳorta, tain Iunani ar Ihudi oḳolre iman anar lagi tagid dita."]], [["Hozrot Silas ar Timoti Makidonia taki aia harle, Pauluse ḳali Allar kalamor toblig korta. Tain Ihudi oḳolre buzaita, Hozrot Isau oila al-Mosi mani Allar ḳas fosond ḳora zon."]], [["Oile Ihudi oḳole zebla Paulusor birudita ar bodnam gaoat lagla, i shomoe tain nizor lebasor duil zaṛia falaia ḳoila, “Afnaintor lour dae afnaintor matatu rouk. Ami amar daeitto taki ḳalas failam. Oḳon taki O-Ihudi oḳolor muka fot dorlam.”"]], [["Ḳoia hari hon taki Titio-Iustus namor eḳzon allaraia manshor baṛit gela. En baṛi asil mosidor loge."]], [["Mosidor mutolli Kirispo sab ar tan baṛir hoḳole malikor ufre iman anla. Ar Paulusor boean hunia Korintio oḳolor maze boute iman ania toubar gusol ḳorla."]], [["Raitor bala Mabude Paulusre doroshon dia ḳoila, “Ḍoraio na, toblig salaia zao, muk bond ḳorio na."]], [["Ami tumar loge loge asi, ḳeu tumare hamla ḳoria tumar ḳeti ḳorto nae. Ḳaron i ṭauno amar bout proza asoin.”"]], [["Ou Paulus deṛ boros dori hono roia manshore Allar kalam talim dila."]], [["Bade Galion zebla Gris deshor hakim asla, ou shomoe Ihudi oḳol eḳloge milia Paulusre doria bisar ḳoranir lagi raz dorbaro nia ḳoila,"]], [["“Ou beṭae amrar shoriotor hukumor ulṭa talim dia ḳor, amra-o oula Allar ebadot ḳortam.”"]], [["Oile Pauluse zebla zobanbondi dita saila, ou shomoe Galione Ihudi oḳolre ḳoila, “O Ihudi oḳol, iṭa zudi kunu oinnae ba dushor ḳam oito te tumrar nalish ami hunlam one."]], [["Oile iṭa zebla kunu ḳas buli ba nam ba tumrar shoriotor firka, te ita bishoe-ashoe tumrau foesala ḳorilao, ita mator lagi ami bisar ḳortam sai na.”"]], [["Ḳoia hari tain adalot taki itare bar ḳori dilaila."]], [["Teu manshe Ihudi mosidor ḳadim Susinre doria adalotor samne mair-doir ḳorla. Oile Galione imuka firiau saila na."]], [["Paulus aro bout din Korintot roar bade, mumin oḳolor ges taki bidae loia Shiria desho zaita ḳori Kinkria namor zaz gaṭo aila, Akil ar Fiskilao tan loge aila. Paulusor eḳ mannot asil ḳori ono aia tan matar sul ḳamaia zazo uṭla."]], [["Bade Ifis ṭauno aia Pauluse hi duiozonre ono toia, tain mosido hamaia Ihudi oḳolor loge Hozrot Isar befare batchit ḳorla."]], [["Ihudi oḳole tanre ḳoedin tarar gese roar lagi minot ḳorleo, tain razi oila na."]], [["Tain erar ges taki bidae loia ḳoila, “Inshalla, ami hirbar aimu.” Ḳoia tain Ifis taki zazo ḳori roana oigela."]], [["Ar Ḳoisoriat aia harle zaz taki lamia Zeruzalemo gela, gia zomator manshor loge mulaḳat ḳoria hon taki Antiokiat aila."]], [["Antiokiat ḳoedin ḳaṭanir bade hikan taki roana dia, Galatia ar Forugia deshor zagae zagae guria mumin oḳolor imani bol mozbut ḳorla."]], [["Er maze Apollos namor eḳzon Ihudi Ifis ṭauno aila. Tan baṛi Alekzandria ṭauno, tain shundor ḳori oaz ḳoroin, ar asmani kitabo kub bala buzoin."]], [["Malikor torikar ilimo tan asil, tain ruhe gorom oia Hozrot Isar befare sohi-shuddo oaz nosiot ḳorta ar talim dita. Oile tain ḳali Hozrot Ehiar torikar toubar gusol saṛa ar kunu toubar gusolor ḳota zanta na."]], [["Tain kub himmot ḳoria mosido gia oaz ḳorta. Fiskila ar Akile tan oaz hunia tanre tarar baṛit daot dila, ar Allar rasta aro bala ḳori buzaia dila."]], [["Bade Apollos zebla Gris desho zaita saila, i shomoe imandar oḳole tanre utshaho dila, ar tanre ḳobul ḳorta ḳori ummot oḳolor gese siṭio dila. Teu tain gia Griso azir oila, ar Allar rohomote zera iman anchila tarar bout faeda oilo."]], [["Ar Hozrot Isau zen al-Mosi, ou ḳota to tain pak kitab taki forman deḳaia, manshor samne himmot ḳori Ihudi oḳolre ekkere la-zuaf banaila."]]], [[["Apollos zebla Korintot asla, ou shomoe Hozrot Paulus Asiya deshor mazedi Ifis ṭauno aila. Hikano ḳoezon ummotor loge deḳa oae,"]], [["tain erare zikaila, “Afnara iman anar shomoe kita Pak Ruh hasil ḳorsla ni?” Tara zuaf dila, “Pak ruh aroḳta kita, ita to amra hunchiu na.”"]], [["Pauluse tarare ḳoila, “Te afnara kun torikae toubar gusol ḳorsla?” Tara ḳoila, “Ehia nobir torikae.”"]], [["Ou tain ḳoila, “Guna taki mon bodlaile ze gusol ḳorail oe, oṭau oilo Hozrot Ehiar torikar gusol, oile Ehiae to talim disla, tan bade zein toshrif anra, mani Hozrot Isar ufreo iman ana lagbo.”"]], [["I nosiot hunar bade tara Hozrot Isar name toubar gusol ḳorla."]], [["Bade Pauluse tarar ufre at raḳle tara Pak Ruhu faila, teu era nanan gaibi bashae matila ar firaki mat mata dorla."]], [["Era hoḳole milia onuman barozon asla."]], [["Bade tain Ihudir mosido gia eḳ lagare tin mash himmot ḳoria toblig korla, Allar bashshair befare zukti-torko deḳaia tarare buzaila."]], [["Erar maze ḳoezonor dil na-humar oae tara iman anla na, tara hoḳolor gese Isar torikar gibot gaita. Teu Pauluse erar ges taki horia ummot oḳolre algaia tan loge raḳla, ar forteḳ din Turanno namor eḳ ustador ṭongit gia tarare talim dila."]], [["Oula dui bosor guzorar bade Asiya deshor Ihudi ar Iunani, hokkolor ḳanou Mabudor kalam fosi gelo."]], [["Allae Hozrot Paulusor atane asanok keramoti ḳam zair ḳoraila."]], [["Heshe oulao oilo zen, tan gotror ḳafoṛ ba gamsaḳano kunu bemari manshor ḳasat nileu bemar bala oizito, ar zin-buteo bemari saṛia bagita."]], [["Ermaze ḳoezon guria faḳaia ḳaora Ihudi tabzati mullaeo Hozrot Isar nam loia zin-but saṛaito sailo, tara oula ḳoito, “Pauluse zen name toblig koroin, hou Isar duai dia, ami tumrare baroia zaoar hukum diram.”"]], [["Erar maze Skiba namor eḳzon Ihudi fordan imamor shat fuaeo oula ḳorto."]], [["Teu eḳdin bute tarare zuaf dilo, “Ami Isareo sini, Paulusreo sini, oile tumra ḳe?”"]], [["Ḳoiau ze beṭare bute dorsil hi beṭae tarar ufre fal dia foṛia mair-doir ḳoria tara shato zonre arailo. Maire tarar shoril siṛia-biṛia zoḳom oigelo, tara lemṭa oia i baṛi taki bagila."]], [["I ḳobor zebla Ifisor Ihudi ar Iunani oḳole zanla, te tara hokkole ḍoraigela, ar sairobae Hozrot Isar namor mohima zair oilo."]], [["Zera Hozrot Isar ufre iman anchil, era boute aia hari kula-mela ḳori tarar bad ḳamor ḳota shikar ar zair ḳorla."]], [["Ar zera zadu-ṭunar ḳam ḳorto, tarar mazeo boute tarar zadu-ṭunar boiain ania dola ḳori hoḳolor samne zalailila. I boiaintor dam hishab ḳoria deḳa gelo foinchash azar rufar dinar."]], [["Ou laḳan ḳori malikor kalam bout baṛilo ar manshor maze kub ḳam ḳorlo."]], [["Ita goṭar bade Pauluse mone mone niot ḳorla, tain Makidonia ar Gris oia Zeruzalemo zaitagi, tain ḳoila, “Zeruzalem zaoar bade ami Rum ṭauno-o zaoa zorur.”"]], [["Bade tain Timoti ar Irastas namor tan duio ḳadimre Makidoniat faṭaia, nize aro ḳoedin Asiya desho roila."]], [["Ou shomoe Isar torikar bishoe loia bout gonḍogul laglo."]], [["Ḳaron Dimitri name eḳzon baniae Artemis debir mondiror nomunae rufadi huru huru mondir banaito, aro bout baniaeo ou ḳam ḳoria bout lab ḳorto."]], [["He ou bania oḳolre ar tarar logi oḳolreo eḳano dola ḳoria ḳoilo, “Bai oḳol, tumra to zanrae, i ḳarbar taki amra bala lab fairam."]], [["Oile tumra deḳrae ar hunraeo, Paulus namor ou beṭae ḳali amrar Ifisou nae, ḳoite gele asta Asiya zuṛi bout manshore ḳoise ar ekin ḳoraise, ator banail deb-debi oḳol bule kunu devtau nae."]], [["Erlagi oḳon ḍor ḳorer, ḳali amrar ḳarbaroru bodnam oibo ila nae, oile mohadebi Artemisor mondiro beḳama oizibo, ar Asiya deshor hokkol manshe ar hara duniaie milia zen fuza ḳore, taino nizor ijjot araiba.”"]], [["Ita hunia tara gusae aguin oia zure zure sillaia ḳoila, “Ifisiar Artemis debi, zindabad!”"]], [["Loge loge asta ṭauno gonḍogul lagigelo; manshe Makidoniar Gous ar Aristakus namor Paulusor logor duizonre doria, eḳloge fal bandia douṛaia sṭeḍiamo loia gela."]], [["Hozrot Paulus ou biṛor samne zaita saila, oile mumin oḳole tanre aṭḳailla."]], [["Asiya deshor shorḳari ofisaror maze ḳoezon asla Paulusor dust, era ḳobriadi tanre zanaila, tain hi biṛor samne gia nizor mosibot ḍakia anta na."]], [["Biṛor maze manshe kub silla-silli ar geinjam lagaila. Beshir bag manshe zantau na ino kita oise, tara eḳzone eḳ laḳan, aroḳzone aroḳ laḳan matila."]], [["Teu ḳoezon Ihudie Sikondor namor eḳzonre samne ṭelia dilo bashon dibar lagi. Tain atdi ishara dila, zate manush nirai oia tan boktita hunoin."]], [["Oile manshe zebla buzla, eino Ihudi, teu tara aro zure zure onuman dui gonṭa dori sillaia ḳoila, “Ifisiar Artemis debi, zindabad!”"]], [["Heshe ṭaunor searmane manshore nirai ḳoraia ḳoila, “O Ifisia oḳol, ḳoukka sain, kun manushgue na zane zen, i Ifis ṭaun oilo mohan Artemis debir mondir ar asman taki tan zeta murti lamat foṛse er roikka ḳoroneala?"]], [["Ar i hasa ḳota ḳeu zebla ḳonḍaito farto nae, te bebutar laḳan kunu ḳam na ḳoria tumra nirai o."]], [["Ou manshe to amrar mondiro surio ḳorse na, amrar debir kunu bodnamo ḳorer na, ta-o tumra erare doria ancho."]], [["Te huno, Dimitri ar tar logor bania oḳolor zudi kunu nalish taḳe, te adalot to kula ase, hakim oḳolo asoin, tara hono gia zarzir mamla-mokoddoma ḳorouk."]], [["Oile tumrar ar kunu dabi-daoa taḳle ita niom mafik mozliso boia miṭ-maṭ ḳora oibo."]], [["Ashole aizkur i geinjam laganir lagi amrar ufreu dush foṛto fare, i gonḍogul laganir kunu ḳaron deḳaitam fartam nae.”"]], [["Oḳan ḳoia tain mozlis bangi dila."]]], [[["Geinjam shesh oar bade Hozrot Pauluse mumin oḳolre ḳobordi anaila, tara aia harle tain tarare utshaho dia, sohi-salamote bidae loia Makidoniat zaita ḳori roana oila."]], [["Makidoniar mazedi zaite zaite mumin oḳolre bout utshaho dia, Gris desho aia azila."]], [["Ono aia tin mash roar bade zebla zazo ḳori Shiria desho zaita saila, ou shomoe Ihudi oḳole tan bifokke ku-motlob ḳorer hunia, tain Makidoniar mazedi zaita ḳori niot ḳorla."]], [["Ar Biroea ṭaunor Furosor fua Sufatos, Tisholonikir Aristakus ar Sikundos, Dorbi shohoror Gous, Timoti, ar Asiya deshor Tukik ar Tofim, era hokkol Paulusor loge gela."]], [["Era age oia Toruas ṭauno gia amrar lagi bar saoat asla."]], [["Bade Ḳamir Saṛa Ruṭir Id shesh oigele amra zazo ḳori Filifi taki roana dia, fas din bade Toruas aia tarar loge millam, ono shatdin roilam."]], [["Haftar foela din Isar mezbani ḳaoar lagi amra eḳano dola oile, Paulus bador din zaitagi ḳori maz rait forzonto mumin oḳolor gese oaz ḳorla."]], [["Amra uforor talar ze goro boislam hikano bout batti asil."]], [["Ar Utuḳ namor eḳ zuan fua kiṛkir ufre boat asil, Pauluse bout shomoe dori oaz ḳorae he huni huni gumai gesil, aḳtau he tin tala taki lamat foṛigelo. Teu manshe tare mora halote tulla."]], [["Paulus lamat lamia fuar ufre ḳait oia ainja ḳori doria ḳoila, “Tumra uloistol ḳorio na, tar bitre to zan ase.”"]], [["Bade tain hirbar uforor talat gia mezbani ḳaila, ḳaia harle fozor forzonto batchit ḳoria bidae loila."]], [["Er maze ou fuare manshe zita halote baṛit nia zar for nai kushi oila."]], [["Amra age gia zazo ḳori Asus gaṭor bae roana oilam, mono ḳorlam Paulusre hon taki tulmu. Ḳaron tain kial ḳorsla aṭia hikano gia uṭta."]], [["Asus aia tain amrar loge milar bade, amra tanre zazo tulia Mitulinit ailam."]], [["Bador din amra zaz kulia hikan taki roana oia Kius difor ḳandat ailam; er bador din amra Samus difo roilam, tar bador din gia amra Milita gaṭo biṛilam."]], [["Asiya desho Pauluse deri ḳorar kial na oae tain mone mone ṭik korsla, Ifiso na hamaia er galabae zaibagi, tain zoldi ḳori Zeruzalemo gia hari Fonchaisha Id hono adae ḳorta saila."]], [["Milita taki Pauluse ḳobria faṭaia Ifisor zomator murobbi oḳolre anaila."]], [["Tara aia fosar bade Pauluse ḳoila, “Afnara to zanoin, Asiya desho aia harle ami foela din takiu kila afnaintor loge shomoe ḳaṭaisi."]], [["Ihudi oḳolor bout zator ku-foramish taki, tarar fatail fondir mazeo ami furafur norom dile, soukor fani falaia Mabudor gulami ḳorsi."]], [["Afnarar faeda oibo ila kunu talimu na lukaia furafur zanaisi, kula-mela mozliso ar goro goro gia talim diteo na ḳorsi na."]], [["Ihudi ar Iunanir gese toblig koria buzaisi, tarar gunar mon bodlaia Allar foti oita, ar amrar malik Hozrot Isar ufre iman anta."]], [["Ar oḳon Pak Ruhur hukumbondi oia ami Zeruzalemo zairam, hikano amar kun dosha oibo, zani na."]], [["Ḳali ou ḳoborḳan zani, Pak Ruhe hokkol ṭauno amare ou ḳota zanaira, toklif ar zel ḳaṭa amar lagi barsar."]], [["Oileo amar nizor zanor forua ḳori na, amar zanre oto mulloban mono ḳori na. Ami irada ḳora fotor hesh ṭikana forzonto douṛaitam sairam. Allar rohomotor kush-ḳobrir toblig ar ḳezmotor ou ze bar Hozrot Isar ges taki faisi, er injam ditam sairam."]], [["Oḳon ami eoḳano zani, afnara zerar maze ami Allar bashshair ḳota toblig korram, ou afnaintor logeo ar kunudin deḳa oito nae."]], [["Erlagi ami aiz afnaintor gese ou zobanbondi diram, hokkolor lour dae taki ami ḳalas."]], [["Ami Alla Pakor hoḳol laḳan morzir ḳota afnaintor gese boean ḳorte ḳoredi gesi na."]], [["Afnara zarzir befare hushiar oukka. Pak ruhe afnarare zerar saloḳdar banaisoin, tarar befare hushiar oukka. Allae tan nizor zonredi zerare ḳorid ḳorsoin, hi zomatre furafur deḳa-huna ḳoroukka, zela raḳale tar meṛar falor deḳa-huna ḳore, imam oia afnarao oula ḳoroukka."]], [["Ami zani, ami zaoar bade tumrar maze fagola bagor surotor manush aia hamaiba, tara nirdoe oia falor bout ḳeti ḳorba."]], [["Ar afnaintor nizor maz takio ḳeu ḳeu mumin oḳolre tar ḳore neoar lagi, hasa talimre misa ḳoia noea talim bar ḳorbo."]], [["Erlagi afnara hozag roukka, ar mono raḳba, ami tin boros doria rait-din soukor fani falaia afnarare hushiar ḳorte dom loisi na."]], [["Oḳon Alla ar tan rohomotor kalamor zimmae ami afnarare shofilam. Allar i kalame afnarare goṛia tulbo ar tan pak bonda oḳolor lagi oada ḳora behesti monjilo fosai dibo."]], [["Ami to ḳeuror shuna-rufa ba ḳafoṛ-sufoṛor bae lalos ḳorsi na."]], [["Afnara nizeu to zanoin, amar ar amar logi oḳolor obab miṭanir lagi ami duio ate ḳam ḳorsi."]], [["Ami hoḳol laḳan ḳamor maze nomuna deḳaisi, ou laḳan ḳam ḳoria durbol oḳolre shaijjo ḳora zorur. Hozrot Isar talimre mono raḳo, tain nize bataisoin, neoar saite deoa doinno.”"]], [["Oḳan ḳoia harle, Pauluse aṭu gaṛia hoḳolor loge dua ḳorla."]], [["Bade zomator hoḳole milia kub ḳandon ḳandila, ar Paulusre ainja ḳori doria hunga dila."]], [["Ḳas ḳori Paulusor ou ḳotar lagi beshi ḳandila, tain ḳoisla, tan muk tara ar deḳta nae. Bade tara tan loge oia gia zazo tulia dila."]]], [[["Ifisor zomator murobbi oḳolor ges taki bidae loia, zaz kulia hari amra shuza fote Kus namor difo ailam, bador din amra Rudos difo ailam, hon taki Fatara namor ṭauno gelam."]], [["Hono gia harle Foinikiat zaora eḳan zaz failam, amra hou zaze roana dilam."]], [["Ar zebla Saipras dif deḳlam, ou shomoe difor ḍain galabae gia amra Shiria deshor Shur ṭauno aia lamlam. Hikano zazor mal-samana lamai dilo."]], [["Honor mumin oḳolre tukaia hari amra shat din tarar gese roilam; tara Pak Ruhur marfote Paulusre minot ḳorla, tain zanu Zeruzalemo na zain."]], [["Ino ḳoedin ḳaṭanir bade amra hirbar roana oilam, teu tara hokkole bou-baichcha loia ṭaunor bare aia amrare aguai dila. Bade doriar faro amra aṭu gaṛia dua ḳorlam."]], [["Duar bade zarzir fote bidae loia amra zazo uṭlam, ar tara nizor baṛit gelagi."]], [["Shur taki roana oia amra zazor sofor shesh ḳoria Tolimait azilam, honor mumin oḳolre bala-bura zikanir bade amra tarar loge eḳdin roilam."]], [["Bador din amra bidae loia Ḳoisoriat ailam, ar toblig kamor buzurg Filifor baṛit gelam. Ein to Zeruzalemor hou shat ḳadimdaror eḳzon."]], [["Tan sairzon abiati fuṛin asla, era nobir laḳan ohi ḳoita."]], [["Bakka ḳoedin hono roar bade Agabus namor eḳzon nobie Ehudia taki toshrif anla."]], [["Tain aia hari Paulusor ḳomoror taga kulilila, ar iṭadi nizor at-fao bandia ḳoila, “Pak ruhe oula ḳoira, Zeruzalemor Ihudi oḳole ou ḳomoror taga-alare oula banba, ar o-Ihudi oḳolor ato shofia diba.”"]], [["Ita hunia hinor manshe ar amra-o Paulusre bout minot ḳorlam, tain zanu Zeruzalemo zaoa bad dilain."]], [["Pauluse ḳoila, “Tumra ita kita lagailae? Ḳandia amar mon bangi dirae ḳene? Hozrot Isar lagi ami Zeruzalemo ḳali bondi oau nae, morteo tiar asi.”"]], [["Tanre ḳota hunaitam na faria amra nirai oigelam, ar ḳoilam, “Mabudor morzi ḳaim ouk.”"]], [["Bade amra mal-samana gaiṭ bandia Zeruzalemo roana dilam."]], [["Ḳoisoria ṭaunor ḳoezon mumino amrar loge aila, ar Saipras difor Menason namor eḳzon furana imandaror baṛit amrare loia gela. En baṛitu amra roar ḳota asil."]], [["Zeruzalemo aoar bade mumin oḳole kushi oia amrare ḳobul ḳorla."]], [["Bador din Pauluse amrare loia Hozrot Isar bai Iakubor loge mulaḳat ḳorla. Hikano zomator murobbi oḳolo aila."]], [["Pauluse erare bala-bura zikaia harle, tan tobligor mazdi Allae kilan o-Ihudi oḳolor maze dini ḳam hasil ḳorsoin, ita hoḳolta eḳ ek kori tarar gese boean ḳorla."]], [["Ita hunia murobbi oḳole Allar tarif ḳorla ar tanre ḳoila, “Bai, tumi to deḳrae, azar azar Ihudie Hozrot Isar ufre iman anchoin, ar tara hoḳoleu Hozrot Musar shoriotre amol ḳorar kial ase."]], [["Oile tara ou ḳoboro faisoin, o-Ihudi oḳolor loge zeta Ihudi oḳol taḳoin, tarare tumi talim diso Musar shoriot bad dilaita ḳori, tara zanu huruttaintor mosolmani ḳorani bad dilain ar Ihudi oḳolor reoazo na manoin."]], [["Te kita ḳora zae? Tara to nichoe hunba tumi aiso."]], [["Oḳon amra tumare zela ḳoi, tumi oula ḳorilao. Amrar maze sairzon beṭain asoin, tara eḳan mannot ḳorsoin;"]], [["Tumi tarare loge loia zao, tarar loge gia tumi ar tarar pak-saf oar ḳoros ar matar sul ḳamanir foeshao dilao. Teu hoḳole zanba, tumar name tara zeta ḳobor faisoin, ita kuntau nae, ashole tumi nizeo Musar shoriot ar reoaz manrae."]], [["Oile zeta o-Ihudi oḳole iman anchoin, tarare amrar ou foesala lekia zanai disi, devtar name niot ḳora ḳani ḳaita na, lou ḳaita na ar gola ṭifia mara kunu zandaror gust ḳaita na, kunu zator zinar ḳamo zaita na.”"]], [["Teu Pauluse hou manush oḳolre loge loia gia, tarar loge nizoreo pak-saf ḳorla. Bador din Baetul-Mukaddoso hamaila, ar tarar pak-saf oar lagi foshu kurbani kundin deoa oibo, eo tariḳ zanai dila."]], [["Fak-saf oar niomor hi shat din shesh na oiteu, Asiya deshor ḳoezon Ihudie Paulusre Baetul-Mukaddoso dekia, manshore uskaia dia tane dorla."]], [["Tara sillaia ḳoila, “O Boni Israil oḳol, aguao! Asta duniar manshor gese zegue amrar zatir, amrar shoriotor ar Baetul-Mukaddosor bifokke talim dia gure, ogu hou beṭa! He Iunani oḳolre ono haraia i pak zagaḳanreo nafaḳ banaise.”"]], [["Er age to Ifisor Tofimre Paulusor loge ṭauno sokkoro dekia tara mone mone shondoe ḳorsoin, Pauluse tanre Baetul-Mukaddoso-o haraisoin."]], [["Teu asta ṭaunor manush gorom oigela, ar eḳloge douṛia aia Paulusre doria Baetul-Mukaddos taki ṭania bare anla, ar loge logeu er duar oḳol bond ḳorilla."]], [["Tara Paulusre marilita saila, oile ou shomoe Ruman sifai oḳolor fordanor gese ḳobor gelo, asta Zeruzalemor maze uloistol lagigese."]], [["Loge logeu tain subedar oḳol ar sifai dol loia douṛia tarar gese aila. Manshe sifai ar sifair fordanre dekia Paulusre mair-doir ḳora bond ḳorla."]], [["Teu hi ofisare aia Paulusre aṭok koria duigesa sikoldi bandar hukum dila, bade zikaila, “I manushgu ḳe, he kita dush ḳorse?”"]], [["Gonḍogulor maze sillaia ḳeu eḳ laḳan, ḳeu ḳeu aroḳ laḳan ḳoilo. Oile tain balamonte kunta shomzita na faria Paulusre nia kenṭonmenṭo haraia toar hukum dila."]], [["Paulus siṛir muko zaiteu manshor at taki basanir lagi, sifai oḳole tanre usa ḳoria boia nilagi."]], [["Manshe ḳore oia misil dita lagla, “Ogure marilao!”"]], [["Sifai oḳole tanre kenṭonmenṭo harai dita saira, ou shomoe tain fordan ofisarre Iunani bashae soal ḳorla, “Ami afnar gese kunta mattam farmu ni?” Ofisare ḳoila, “Tumi kita Iunani basha zano ni?"]], [["Te tumi kita hou Mishori beṭa ni, zegue ḳoedin age laṛai ḳoria, sair azar shontrashire loge loia morubumit gesil?”"]], [["Pauluse zuaf dila, “Sab, ami eḳzon Ihudi, Kilikiar Tarsho shohoror manush, ami zeta mone ḳoe ita ṭaunor manush nae. Ami afnare minot ḳorram, doya ḳori manshor gese amare matar shuzugkan deukka.”"]], [["Tain shuzug deoar bade Pauluse siṛir ufre ubaia, manshore nirai oar lagi atdi ishara dila, tara nirai oia harle tain Ibrani bashae ḳoat lagla."]]], [[["Pauluse ḳoila, “O baba oḳol, bai oḳol, ami oḳon amar nizor zobanbondi diram, afnara hunoukka.”"]], [["Tain Ibrani bashae matra dekia manush ekkere nirai oigela. Ou tain ḳoila,"]], [["“Ami eḳzon Ihudi. Kilikiar Tarsho shohoro amar zonom oise; oile ou Zeruzalem ṭauno aia ami manush oisi, allama Gomolielor faor ḳandat boia ami amrar moe-murobbi oḳolor shoriot ar ḳaeda-ḳanunor shullo-ana talim faisi. Ar aiz afnara zela allaoalagiri deḳaira, ami nizeo age oula allaoala aslam."]], [["Ami Isar foti oḳolre zan-foran shofia zulum ar ḳatol ḳortam, beṭain-beṭinre bandia nia zel ḳanat haraitam."]], [["Ita to fordan imam sab ar deshor fotua komiṭir hokkol moe-murobbi oḳoleo bala ḳori zanoin. Ami tarar ges taki siṭi loia, Damesk shohoror amrar baiainre dibar lagi roana oislam. Hono zera Isar torikat aisla, tarare bondi ḳoria Zeruzalemo ania shaza deoar lagi hono zaoat aslam."]], [["Zaite zaite Dameskor ḳandat gia harle beil duifor oigelo, aḳtau amar sairo galabae asmani for somḳaia uṭlo."]], [["Ami maṭit foṛigelam ar hunlam, amare ḳeu ḍakia ḳoira, Shoul, Shoul, tumi amare ḳene toklif dirae?"]], [["Ami zikailam, Huzur, afne ḳe? Tain ḳoila, Ami Nasarotor Isa, zenre tumi toklif dirae."]], [["Zera amar loge asil tara hoḳoleu i for oise ḳori deḳla, oile zein amar loge batchit ḳorsila, tan buli tara hunla na."]], [["Bade ami ḳoilam, Malik, te ami kita ḳortam? Tain ḳoila, Uṭo, Damesko roana deo, tumar zeta zeta ḳorar goroz ase, ita tumare hono zanail oibo."]], [["Ar hi somḳanie amar souk anda oigesil gotike, amar logi oḳole amar ato doria Dameskor bae loia roana dila."]], [["“Hono Ononio namor eḳzon manush asla, tain Hozrot Musar shoriot mafik kub forezgar manush. Hikanor hoḳol Ihudir gese tain kub ijjoti zon."]], [["Tain aia amar ḳasat ubaia ḳoila, bai Shoul, tumar deḳar takkot firot auk. Ar loge logeu ami tanre deḳlam."]], [["Ou tain ḳoila, amrar baf-dada oḳolor Allae tumare fosond ḳorsoin, tumi zanu tan morzi zantae faro, ar hou masum bonda Hozrot Isareo deḳtae faro, ar tan zobanor bulio huntae faro."]], [["Tumi tan shakki oibae, zeta zeta deḳso ar huncho ita hokkolta tamam duniare zanaibae."]], [["Oḳon ar deri ḳorrae ḳene? Uṭo, tane ḍaḳo, ar toubar gusol ḳoria tumar hoḳol guna doia falao."]], [["“Bade ami Zeruzalemo firot aia harle eḳdin Baetul-Mukaddosor bitre dua ḳorat aslam, ou shomoe unganir haloto aḳtau tan doroshon failam."]], [["Ami deḳlam, tain amare ḳoira, zoldi ḳori uṭo, oḳonu Zeruzalem saṛia baro, ḳaron amar befare tumar mukor kunu shakki inor manshe hunto nae."]], [["Ami ḳoilam, Malik, i hoḳol mansheu to zanoin, zera tumar ufre iman anta, erare zelo harani ar mair-doir ḳorar lagi, ami hokkol mosidainto zaitam;"]], [["tumar shakki Stifanre zebla mara oisil, hi shomoe ami nize hikano ubaia shae deoat aslam, ar zera tanre marsil, ami tarar ḳafoṛ-sufoṛ fara dislam."]], [["Teu Malike amare ḳoila, Tumi roana deo, ami duroir bin zati oḳolor gese tumare bezimu.”"]], [["Manshe oto shomoe dori Paulusor boean hunat asla, bade o-Ihudir nam huniau tara sillaia ḳoila, “Ogure dunia taki horai deo, igu basia roar zuka nae!”"]], [["Manshe zebla sillani dorla ar ḳafoṛ-sufoṛ falaia, asmano duil uṛanit lagla,"]], [["ou shomoe fordan ofisare Paulusre kenṭonmenṭo loia zaoar hukum dila, ar ḳoila, “Ere sabuk maria zera ḳoro, ḳene manshe tar birudde ila silla-silli ḳorer.”"]], [["Paulusre zebla sabuk marar lagi bandila, i shomoe sho-sifair eḳ subedar hikano ubat asla, teu Pauluse tanre ḳoila, “Oḳono zare dushi shaibosto ḳora oise na, ila eḳzon Ruman manshore sabuk mara afnaintor lagi ṭik or ni?”"]], [["Ikan hunia hi subedare fordan ofisarre gia ḳoila, “Sar, afne ita kita ḳorat lagsoin? I beṭa to Ruman manush.”"]], [["Teu tain Paulusor daro gia zikaila, “Ḳo sain, tumi Ruman ni?” Pauluse ḳoila, “Ji-oe.”"]], [["Ofisare ḳoila, “Ami bout ṭeḳa-foesha ḳoros ḳoria Ruman siṭizen oar shuzug loisi.” Pauluse ḳoila, “Ami zonom shutreu Ruman.”"]], [["Ikan huniau ze sifaie tanre zera ḳorat zaoat asla, loge logeu tara hon tone horia gelagi. Ar tain Ruman manush oileo tanre bandisla ḳori fordan ofisareo ḍoraigela."]], [["Oile bador din hirbar Paulusre zikaita saila, kitar lagi Ihudi oḳole tanre dush dira, teu fordan ofisare Paulusor band kuli dila, boṛo imam oḳol ar fotua komiṭir hoḳolre eḳano dola oar hukum dila. Bade Paulusre lamaia tarar samne azir ḳorla."]]], [[["Pauluse fotua komiṭir manshor bae dian dori saia ḳoila, “O baisab oḳol, ami to oḳon forzonto amar bibeḳ forishkar rakia, Allar bonda hishabe daeitto adae ḳorram.”"]], [["Ikan hunia fordan imam Ononioe, Paulusor galat zera ubat asil, tarare ḳoila, “Ogur muko soṛ maro.”"]], [["Teu Pauluse tanre ḳoila, “O bonḍo, Allae tumareo soṛ marba. Tumi shoriotor aine amar bisar ḳorat boia, shoriotor borkelaf ḳoria amare soṛ marar hukum dirae?”"]], [["Zera Paulusor ḳandat ubaisil, tara tanre ḳoilo, “Tumi Allar goror fordan imam sabre beijjot ḳorrae ni?”"]], [["Pauluse ḳoila, “Bai oḳol, ami to zani na ein fordan imam ḳori. Arnae ila ḳoilam na one, Allar kalamo to leḳa ase, Tumar nizor zatir murobbire kunu gali dio na.”"]], [["Pauluse zebla buzla hi mozlisor kisu manush Siddekia mozobor ar kisu oila Forishi mozobor, ou tain mozlisor maze zure zure ḳoila, “O bai oḳol, ami eḳzon Forishi ar Forishir aolad. Murda oḳol hirbar zinda oia uṭba, ou mator lagi oḳon amar bisar ḳora or.”"]], [["Tain ikan ḳoar loge logeu Forishi ar Siddekia oḳolor maze ḳaijja lagigelo, mozlisor maze dui dol oigela."]], [["Ḳaron Siddekia oḳolor ekin oilo, murda oḳol ar zinda oita nae, firista ba ruh ita kunuta nai. Oile Forishi oḳole ekin ḳoroin ita hoḳoltau asoin."]], [["I gonḍogul bout boṛo oigelo, teu Forishi dolor ḳoezon moulanae ubaia torka-torki ḳori ḳoila, “Amra to i manshor kunu dush deḳram na. Kunu ruh ba firistae to tar loge ila batchit ḳorta faroin.”"]], [["Ou laḳan ḳori betaea gonḍogul laglo, erdae fordan ofisare ḍoraigela, manshe Paulusre ṭukra ṭukra ḳori siṛilaiba, ou tain sifai oḳolre hukum dila, tara lamia gia Paulusre manshor ges taki horaia nia kenṭonmenṭo haraila."]], [["Bade raitor bala malik Isae Paulusor gese ubaia ḳoila, “Himmot ḳoro, amar name Zeruzalemo zela shakki diso, Rum ṭauno-o oula shakki dite oibo.”"]], [["Bador din fozoror oḳto Ihudi oḳole eḳ dagabazi ḳorla, tara ḳosom ḳaia ḳoila, Paulusre marar ag forzonto tara dana-fani kunta muko dita nae."]], [["Sallish zonoro beshi manush eḳano oia i dagabazir ḳosom ḳaila."]], [["Tara boṛo imam ar murobbi oḳolor gese gia ḳoila, “Amra ḳoṛaḳoṛi ḳosom ḳaisi, Paulusre na mara forzonto dana-fani kunta muko ditam nae."]], [["Oḳon afnara ar fotua komiṭir hoḳole fordan ofisaror gese ou abdar ḳoroukka zen, afnara aro balaṭike i bisaror todonto ḳorta saira, ou usillae he afnaintor gese aoar ageu, fotor maze amra tare marilimu.”"]], [["Oile Paulusor bagnae tarar i dagabazir ḳobor hunia, kenṭonmenṭo gia Paulusre ita zanaila."]], [["Teu Pauluse sho-sifair eḳzon subedarre anaia ḳoila, “Ou fuagure fordan ofisar sabor gese loia zaukka, he tanre kita ḳoito aise.”"]], [["Ou hi subedare tare loia fordan ofisaror gese gia ḳoila, “Bondi Pauluse amare anaia ḳoila, ou fuagure afnar gese loia aitam, he afnar gese kita ḳoito sar.”"]], [["Fordan ofisare tar ato doria eḳ galabae loia gia ḳoila, “Tumi amare kita ḳoitae sairae?”"]], [["He ḳoilo, “Ihudi oḳole niot ḳorsoin, tara afnar gese ou abdar ḳorba, Paulusor bisar aro balaṭike todonto ḳorar lagi afne zanu samnor ḳail tanre deshor fotua komiṭir samne azir ḳorain."]], [["Afne tarar ḳotae razi oin na zanu, era sallish zonoro beshi manshe lukaia Paulusor lagi bar saira, tara ḳosom ḳaise, tanre na mara forzonto dana-fani kunta muko dito nae. Tara oḳon tiar oia foto boise, ḳali afnar razi oar bar saira.”"]], [["Fordan ofisare tare ou hukum dia bidae dila, “Tumi amar gese i ḳobor ḳoiso ḳori ḳeurore hunaio na.”"]], [["Bade tain sho-sifair duizon subedarre anaia ḳoila, “Dui-sho zon sifai, shottoir zon guṛa-ala sifai, ar dui-sho zon sulfi-ala sifai aiz rait noeṭat Ḳoisoriat zaoar lagi tiar ḳoro."]], [["Ar Paulusor lagio guṛar bondobosto ḳoro, tare zanu nirafode deshor fordan hakim Filiksor gese fosail oe.”"]], [["Ḳoia, tain ou siṭi leḳla,"]], [["“Manonio fordan hakim sab, ami Keladus Lusias, afnare salam zanairam."]], [["Ihudi oḳole ou manushgure doria zane marilita saisla, ami hunlam he eḳzon Ruman manush, hunia amar sifai oḳol loia gia tare basailam."]], [["Bade ami huntam sailam manshe tar kita dush faisoin, erdae tare nia tarar mozliso azir ḳorlam."]], [["Teu ami buzlam, tarar shoriotor kunu fotuar lagi er ufre dush dira, oile zelo harani ba zane marar zuka kunu nalish faisi na."]], [["Ar ami hunlam, tar birudde dagabazi ḳora or, teu zoldi ḳori tare afnar gese faṭai dilam. Tar birudde zera nalish dise, tarareo ḳoisi, tarar kunu nalish taḳle afnar gese gia hunaita.”"]], [["Sifai oḳole fordan ofisaror hukum mafik Paulusre loia raitor bala Antifatri ṭauno gela."]], [["Bador din guṛa-ala sifai oḳolor loge Paulusre bidae dia baki sifai oḳol kenṭonmenṭo guria aila."]], [["Guṛa-ala sifai oḳole siṭi ar Paulusre loia Ḳoisoriat fosia harle deshor fordan hakimor ato shomzai dila."]], [["Tain i siṭi foṛia Paulusre zikaila, “Tumi kun deshor manush?” Paulus Kilikiar manush ikan hunia tain ḳoila,"]], [["“Tumare zera dusher tara ikano aia harle, ami tumar zobanbondi hunmu.” Bade tain hukum dila, Paulusre nia Raza Herudor baṛir zelo haranir lagi."]]], [[["Fas din Bade fordan imam Ononioe ḳoezon Ihudi murobbi ar Tortullo namor eḳzon ukilre loia Ḳoisoriat gela, gia fordan hakimor adaloto Hozrot Paulusor birudde nalish dakil ḳorla."]], [["Paulusre ania adaloto azir ḳora oilo. Bade ukil Tortulloe ou nalish gaila,"], ["“Manonio hakim sab, afnar shashono roia amra bout din taki boṛo shantie asi. Afne afnar aḳol-hekmot dia i zatir bout balai ḳorra."]], [["Erlagi amra hamesha hoḳol zagat afnar gunogan gai."]], [["Amra afnar mulloban shomoe nosṭo ḳortam sairam na, meherbani ḳoria hunle, amrar nalishḳan dui-sair ḳotae ḳoilimu."]], [["Sab, amra deḳsi, ou manushgu boṛo eḳ afod oia azise. He Nasara namor eḳ bidormi dolor ustad. Hamesha ḳali hangama lagae, duniar hoḳol Ihudir maze doladoli laganiu tar ḳam."]], [["He amrar Baetul-Mukaddosreo nafaḳ banaito saisil, erdae amra tare aṭok korsi."]], [["He amrar Baetul-Mukaddosreo nafaḳ banaito saisil, erdae amra tare aṭok korsi."]], [["Ar ou zeta nalish dilam, afne nize tare zera ḳorleu ita hoḳolta baroizibo.”"]], [["Ukilor loge oia Ihudi oḳoleo ita hokkolta hasa ḳoia shae dila."]], [["Teu fordan hakim sabe Paulusre ishara dila, Pauluse ḳoila, “Sab, afne bout boros dori i Ihudi zatir bisar ḳoria aira, iṭa hunia ami kub kushi oia amar zobanbondi diram."]], [["Afne tallash ḳorleu zaniliba, oḳono baro din oise na, ami ebadot ḳorar lagi Zeruzalemo geslam."]], [["Ou zera amar befare nalish dira, tara ḳeu amare Baetul-Mukaddoso kunu manshor loge hangama ḳorat deḳsoin na. Ṭaunor kunuḳano ba kunu mosido-o manshore uskaia deoat amare faisoin na."]], [["Oḳon tara amar zeta dush deḳaira, itar kunu formano tara dita farta nae."]], [["Oile ami afnar gese shikar ḳorram, era zeḳṭare bidormi dol ḳoira, hou Isa al-Mosir torikae ami amar moe-murobbi oḳolor Allar ebadot ḳori. Tourat kitabor batail hoḳol hukum-ahkam ar tamam nobi oḳolor kitabre ami ekin ḳori."]], [["Ar era zelan ekin ḳoroin, amio oula Allar ufre ekin ḳori, forezgar ba gunagar hoḳolreu morar bade hirbar zinda ḳora oibo."]], [["Erdae ami Allar gese ar manshor geseo hamesha amar bibeḳ forishkar raḳtam sai."]], [["Bout boros bade ami Zeruzalemo geslam, kurbani ditam ar amar nizor zatir gorib oḳolre dan-ḳoerat bilaitam ḳori."]], [["Te ami pak-saf oia zebla Baetul-Mukaddoso hamailam, ou shomoe tara amare deḳsoin. Amar gese kunu biṛo oise na, ba kunu gonḍogulo oise na."]], [["Ḳali Asiya deshor ḳoezon Ihudi hono asla. Amar ufre kunu nalish taḳle hou Ihudi oḳole afnar gese aia nalish dita asil."]], [["Arnae ono zera aisoin erau ḳoukka, ami zebla fotua komiṭir samne ubaislam, ou shomoe tara amar kita dush faisla?"]], [["Kuntau na, ḳali eḳan mat ami zure zure matislam zen, murda oḳol hirbar zinda oia uṭar musla loia aiz afnaintor samne amar bisar ḳora or.”"]], [["Hakim Filikse Hozrot Isar torikar befare kub bala ḳori zanta, erdae tain bisar bond ḳoria ḳoila, “Sifair fordan ofisar Lusias aia harle ami tumrar bisaror foesala ḳormu.”"]], [["Tain sho-sifair subedarre hukum dila, “Paulusre aṭoḳ raḳo, oile tare maear nozore rakio, tar ḳesh-kuṭume tar ḳezmot ḳorat aile bada dio na.”"]], [["Ḳoedin bade Filikse tan Ihudi bou Drusillare loge loia aia Paulusre ḳobordi anaila, ar Paulusor muk taki Isa al-Mosir ufre iman anar boeani hunla."]], [["Pauluse zebla hok fote sola, nizore domaia raḳa, ar hashoror bisaror ḳota boean ḳorla, Filikse ita hunia ḍoraigela. Ḍoraia ḳoila, “Tumi oḳon zaogi, shomoe shuzug oile ami tumare ḳobordi anaimu.”"]], [["Tan mone mone asil, Pauluse tanre kisu gush diba, erlagi tain bare bare Paulusre anaia gof ḳorta."]], [["Dui boros faronir bade Forkio Fistos aia Filiksor godit boila. Filikse Ihudi oḳolre kushi ḳorta ḳori Paulusre zelo toia gelagi."]]], [[["I desho aoar tin din bade Fistos Ḳoisoria taki Zeruzalemo gela."]], [["Ou shomoe boṛo imam ar Ihudi neta oḳole tan gese aia Paulusor befare nalish dila. Tara Fistosor gese kub minot-ḳajji ḳori ḳoila,"]], [["tain zanu meherbani ḳori Paulusre Zeruzalemo anain. Tarar motlob asil, Paulusre anar shomoe fotor maze lukaia roia marilita."]], [["Hakim Fistose tarare ḳoila, “Paulusre to Ḳoisoriat aṭoḳ raḳa oise, ar amio kub tagda ḳori hikano zairam."]], [["Te tumrar maz taki buzdar ḳoezon amar loge aio, he kunu dush ḳorle er nalish dibae.”"]], [["Fistos tarar loge aṭ-dosh din roia harle Ḳoisoriat gelagi. Gia bador din tain adaloto boia, Paulusre tan samne azir ḳorar hukum dila."]], [["Zeta Ihudi oḳol Zeruzalem taki aisla, Paulus hino azir oar bade tara tanre sairobae beria ubaia kub dusha-dushi ḳorla, oile itar kunu forman dita farla na."]], [["Ou Pauluse nizor zobanbondi dila, “Ami to Ihudi oḳolor shoriot, Baetul-Mukaddos, ba Ruman bashsha Ḳoisoror birudde kunu dush ḳorsi na.”"]], [["Oile Fistose Ihudi oḳolre kushi ḳorar kial oae tain Paulusre zikaila, “Ou mamlar bisar ami Zeruzalemo ḳortam sairam, tumi hikano zaite razi aso ni?”"]], [["Pauluse zuaf dila, “Ami to Ruman adalotor samne azir oisi, ar ou adalotou amar bisar oaḳan zorur. Afne nizeo bala ḳori zanoin, ami Ihudi oḳolor loge kunu oinnae ḳorsi na."]], [["Ta-o amar kunu ḳosur oile, moutor shaza faoar zuka kunu dush faile, ami morte razi asi. Oile era amar birudde zeta dush dira, ita zudi hasa na oe, te amare tarar ato saṛi deoar eḳtiar ḳeuror nai. Erdae ami bashsha Ḳoisoror gese afil ḳorram.”"]], [["Ikan hunia Fistose tan uzir-naziror loge foramish ḳori ḳoila, “Tumi zebla bashshar gese afil ḳorlae, te bashshar geseu zaibae.”"]], [["Ḳoedin bade Ihudi oḳolor raza Agrippo ar tan boin rani Bornikie, noea hakim Fistosre salam zananir lagi Ḳoisoriat aila."]], [["Tara ikano ḳoedin roiba gotike, Fistose Paulusor mamlar ḳota razare zanaila. Tain ḳoila, “Filikse eḳzon manshore zelo toia gesoin."]], [["Ami zebla Zeruzalemo geslam, ou shomoe honor boṛo imam ar Ihudi murobbi oḳole ou beṭar birudde nalish dia tar shaza saisoin."]], [["Ami tarare ḳoislam, zar birudde nalish deoa oe, ar zera i nalish dein, hi badi-bibadir mukamuki zobanbondi ar zera na oile, ashamire kunu shaza deoar eḳtiar Ruman aino nai."]], [["Teu tara hoḳol ono aia harle, ami bador dinu adaloto boia hou ashamire samne anar hukum dilam."]], [["Zera tar birudde nalish disla tarar zobanbondi hunlam, oile ami zela onuman ḳorslam, ila kunu nalish tara disoin na."]], [["Ḳali tarar nizor dormor ḳota, ar Isa namor kunu eḳzon mora manshor ḳota, Pauluse enre zinda ḳoia dabi ḳorer, ota loia tara adaloto nalish dise."]], [["Ar ita kila tallash ḳortam, ikan malum na oae ami tare zikailam, he Zeruzalemo gia i mamlar foesala ḳorte razi ase ni."]], [["He razi na oia, afil ḳoria bashshar raeor lagi bar saoae, ami tare bashsha Ḳoisoror gese faṭanir ag forzonto aṭoḳ raḳar hukum disi.”"]], [["Ou raza Agrippe Fistosre ḳoila, “Ami nize tar zobanbondi huntam sai.” Fistose zuaf dila, “Te ḳail hunbane.”"]], [["Bador din raza Agrippo ar rani Borniki bout dumdam ḳori aila, tain sifair fordan ofisar oḳol, ṭaunor goinno-mainno manshore loia adaloto hamaila. Fistose hukum dia Paulusreo ono anaila."]], [["Bade Fistose ḳoila, “Mohan raza Agrippo, ar adaloto azir goinno-mainno sab oḳol, afnara hoḳole ou besaṛare deḳra. Hoḳol Ihudie milia Zeruzalem ar Ḳoisoriat amar gese tar bisar saia misil dia ḳoisoin, tare ḳotom ḳoro."]], [["Oile ami deḳlam, moutor shaza deoar zuka kunu dush tar nai. Ta-o he nize bashshar gese afil ḳorae, ami tare tan gese faṭanir kial ḳorsi."]], [["Oile mohan bashshar gese leḳtam, ila kunu dush fairam na gotike, ami shroddeo raza Agrippo ar afnara hoḳolor samne tare azir ḳorsi. Afnara zera ḳorle leḳar zuka kunta faimu ḳori mono ḳorram."]], [["Ḳaron ami mono ḳori, kunu bondire salan deoar bala tar dush oḳol zananikan zorur.”"]]], [[["Ikan hunia raza Agrippe Paulusre ḳoila, “Tumar zobanbondi ḳoar lagi onumoti dilam.” Teu Pauluse at zuṛ ḳoria nizor zobanbondi ḳoila,"]], [["“Manonio raza namdar, Ihudi oḳole amar birudde zeta nalish disoin, ita befare aiz afnar gese amar zobanbondi hunanir shuzug faia, ami nizore baiggoman mono ḳorram."]], [["Ḳas ḳori, Ihudi oḳolor hoḳol laḳan sal-cholon ar tarar fitna oḳol afnar zana ase. Erdae aroz ḳorram, meherbani ḳori afne amar matḳanain hunba."]], [["“Huruman toneu nizor elaḳat amar sal-cholon kila asil, bade Zeruzalemo aia kilaḳan solchi, ita to tamam Ihudi oḳole zanoin."]], [["Tara to bout din dori amare sinoin gotike, tara kial ḳorle i shakki dita farba, amrar dormor maze Forishi namor ze moulobadi dol ase, ami ou Forishi torikae zindegi ḳaṭaitam."]], [["Allae amrar moe-murobbi oḳolor gese zeta oada ḳorsila, hou oadae ami borosha ḳori, erlagi aiz amar bisar or."]], [["Amrar baro ḳandanor manshe rait-din dile-zane ebadoti ḳoria, hou oadar fol deḳar ashat asoin. Raza namdar, hou ashar lagiu Ihudi oḳole amare dushira."]], [["Allae murdare zinda ḳoria tuloin, ikan ḳene afnara bishash ḳorta faroin na?"]], [["“Ami to mono ḳortam, Nasarotor Isa namor birudde, hoḳol nomunar ḳam ḳora amar lagi forz."]], [["Ar Zeruzalemo ami ola ḳorsio. Boṛo imam oḳolor onumoti loia Isar ummot oḳolre ami zelo haraitam. Tarare ḳatol ḳorar bala ami tarar birudde buṭ ditam."]], [["Ami hoḳol mosidainto gia bare bare tarare shaza ditam. Isar torika taki tarare firaia, Isar name lannot dita ḳori tarar ufre zur-zulum ḳortam. Erar ufre amar oto gusa asil zen, erare zulum ḳorar lagi ami bara deshor ṭauno-o zaitam."]], [["“Oula eḳbar boṛo imam oḳolor ges taki ḳemota ar hukumzari loia ami Damesko zaoat aslam."]], [["Ar raza namdar, ou shomoe beil duifor oigese. Aḳtau deḳlam, amar ar amar logor hoḳolor sairobae shuruz taki aro beshi forala eḳ rushoni, asman tone zoli uṭlo."]], [["Ou amra hoḳol maṭit foṛigelam ar ami hunlam, Ibrani bashae ḳeu amare ḳoira, Shoul, Shoul, tumi ḳene amar ufre zulum ḳorrae? Suḳa faizono lat maria nizor ḳeti ḳorrae na ni?"]], [["Teu ami zikailam, munib, afne ḳe? Munibe zuaf dila, ami Isa, zenre tumi zulum ḳorrae."]], [["Oḳon uṭo, faot bordi ubao. Tumi oḳon zeta deḳso ar zeta tumare deḳaimu, ita hoḳoltar shakki ar ḳezmotgar bananir kiale, ami nize tumare deḳa dilam."]], [["Ami tumare o-Ihudi oḳolor gese faṭaiar, tarar ar tumar nizor zatir at taki ami tumare basaimu."]], [["Tumi tarar souk kulia dibae, tara zanu andair taki nuror bae, shoetanor doḳol taki Allar bae firia ain, amar ufre iman ania gunar mafi faia, forezgar bonda oḳolor maze tarao dakil oin."]], [["“Manonio raza namdar, behesti i doroshonre ami falaitam farlam na."]], [["Erdae foela Dameskor manshor gese, bade Zeruzalemo, Ehudia zilar hoḳol zagat ar o-Ihudi oḳolor geseo toblig korlam. Tarare ḳoilam, touba ḳoria Allar bae firo, ar ou laḳan amol ḳoro, zeta dekia forman mile tumra hasaror touba ḳorso."]], [["Ou ḳarone Ihudi oḳole Baetul-Mukaddoso doria amare marilita saisoin."]], [["Oile Allar shaijjoe ami oḳon forzonto ṭikia asi, ar huru-boṛo hoḳolor samne ubaia shakkio diram. Hozrot Musae ar tamam nobi oḳole zeta goṭibo ḳori bataia gesoin, itar bara ami kuntau ḳoiram na."]], [["Era ḳoisoin, al-Mosie toklif shoijjo ḳorba, tainu foela murda taki zinda oia uṭia hari tan nizor zati, ar o-Ihudi oḳolor geseo nuror torikar ḳota toblig korba.”"]], [["Pauluse zebla ou laḳan zobanbondi dira, aḳtau Fistose tanre zure damki mari ḳoila, “Paulus, tumi to fagol oigeso. Tumi bout leḳa-foṛa ḳorso, ou leḳa-foṛae tumare fagol banailise.”"]], [["Pauluse zuaf dila, “Ji na, hakim sab, ami fagol nae. Ami to hok ar zuktir mat matram."]], [["Raza namdare to ita hokkoltau zanoin, ar ami himmot ḳoria tan samne kula-mela matiram. Ami furafur zani, ita hokkoltau raza namdaror malum ase, ita to kunu andarir maze lukaia goṭse na."]], [["“Te manonio raza namdar, afne kita nobi oḳolre ekin ḳoroin ni? Ami to zani, afneo ḳoroin.”"]], [["Ou Agrippe ḳoila, “Tumi kita oto zoldi amareo al-Mosir torikat nitaegi sairae ni?”"]], [["Pauluse ḳoila, “Ami Allar gese ou dua ḳorram, zoldi ouk ba derie ouk, ḳali afne nae, zoto manshe amar aizkur i zobanbondi hunra, era hokkolu amar laḳan bonizaukka. Ḳali ou sikol bad dia.”"]], [["Teu raza, deshor fordan hakim, rani Borniki ar tarar loge adalotor hoḳol manush ubai gela."]], [["Bade tara baronir fote eḳe-oinne ḳoila, “I besaṛae to moutor shaza ba zel ḳaṭar zuka kuntau ḳorse na.”"]], [["Raza Agrippe Fistosre ḳoila, “He zudi bashshar gese afil na ḳorto, te tare oḳon ḳalas deoa gelo one.”"]]], [[["Hakimor foesala mafik zazo ḳoria amrare Itali desho faṭanir shomoe aile, Paulus ar aro ḳoezon ḳoedire Zulio namor eḳzon sho-sifair subedaror ato shomzai dila. Zulio asla bashsha Ḳoisoror afon sifai dolor eḳzon subedar."]], [["Bade amra Adramuttio gaṭor oula eḳ zazo oia roana dilam, zeḳan Asiya deshor bout zaz gaṭo zaoar lagi zuit ḳora oise. Ar Makidonia deshor Tisholoniki ṭaunor Aristakus amrar loge asla."]], [["Bador din amrar zaz gia Sidono biṛlo. Subedar Zulioe Paulusor loge kub bala bebohar ḳorla. Tain tan dust oḳolor gese gia, nizor zoruri goroz kulanir izazot dila."]], [["Bade hi zaga taki hirbar zaz saṛlo, ar amrar ulṭamuka batash deoae, amra Saipras difor zebae batash asil na hobaedi gelam."]], [["Gia Kilikia ar Pamfuliar samnor shagor faroia Lukia deshor Mura ṭauno aia azilam."]], [["Subedare hikano Itali desho zaora, Alekzandriar eḳan zaz faia, hou zazo ḳori amrare loia roana dila."]], [["Amrar zazḳan kub aste aste solia bout din bade ḳoshṭo ḳori Klid ṭaunor ḳandat aia azilo, oile batashor lagi amra ar shohoze aguaitam farlam na. Teu amra ḳom batashedi Salmunar ḳandabae gia Kriti difor aoṛedi zaoat laglam."]], [["Ar doriar faror ḳandabae ḳoshṭo ḳoria zaite zaite, ‘Shundor Longorḳana’ namor eḳ huru zaz gaṭo ailam, er ḳandat asil Lasea ṭaun."]], [["Ou laḳan bout din guzori gelo, ruzar idor din shesh oia tuṛa tuṛa shit aise. I shomoe zaze sofor ḳora kub bifod. Teu Pauluse zazor manshore foramish dila."]], [["Tain ḳoila, “Sab oḳol, ami deḳram, i soforo amrar bout mosibot ar ḳeti oibo. Ita ḳali zaz ba mal-samanar nae, amrar zanoro ḳeti oibo.”"]], [["Oile subedare Paulusor ḳota na mania, zazor malik ar kefṭinor ḳota hunla."]], [["Ar i longorḳanat shitor dino roite shubida oito nae gotike, beshir bag manshe hin taki zaoar lagi foramish dila. Tara saila kunumonte Finiks gaṭo fosia shitor din ḳaṭaita. I gaṭ asil Kriti difo, er uttor-fochchim ar dokkin-fochchim dik kula asil."]], [["Bade zebla aste aste douknor batash salu oilo, ou tara mono ḳorla, tara zela asha ḳorsla olau oise. Erdae tara zazor longor kulia Kriti difor galabae roana dilo."]], [["Oile tuṛa badeu hi faro taki ian-kuni namor kub bezuita eḳ tufan ailo."]], [["Amrar zaz tufanor maze foṛlo, tufanor ṭela mukabila ḳortam na faria, zazre batashor tale tale baṭiol dilam."]], [["Bade Kouda namor eḳ huru difor aoṛedi gia, zazor logor barki naoḳanre amra bout ḳoshṭo ḳori banga taki basailam."]], [["Manshe naore ṭania nia zazor ufre tulla, ar zazor toḳtainre doṛi dia doṛo ḳori bandila, zate tufane na bange. Bade Surti namor shagoror soro zaz lagizibar ḍore, fal lamaia zazre emne batash baṭiole saṛi dilam."]], [["Tufane zazre omon laḳan goṛa-goṛi shuru ḳorlo, erdae tara bador din zazor mal-samana fanit falai dila."]], [["Tin dinor din tara nizor ate zazor shaz-shoronjamo fanit falai dila."]], [["Bout din taki san-shuruz kun zinish ita na deḳae, ar tufanor zur kub beshi oae, amra zane basar asha saṛi dilam."]], [["Zazor manush bout din dori ufash roae Pauluse ubaia tarare ḳoila, “O baisab oḳol, amar ḳota hunia Kriti dif taki zazḳanre na saṛle, i mosibot ar ḳeti taki afnara basla one."]], [["Oile oḳon ami afnarare ou foramish diram, afnara monor maze bol raḳoukka, amra ḳeu zane mortam nae, ḳali zazḳan binash oizibo."]], [["Ami ze Allar ebadot-bondegi ḳori, hou Allar eḳ firistae goto rait amar ḳandat ubaia ḳoisoin,"]], [["Paulus, ḍoraio na, bashsha Ḳoisoror samne tumar ubani lagbo. Ar i zazo ḳori zera tumar loge oia zaira, Allae tumar ḳatire meherbani ḳoria era hokkolor zan basaisoin."]], [["Te sab oḳol, afnara monor maze bol raḳoukka. Ami ekin ḳori, Allae amare zela ḳoisoin, olau oibo."]], [["Oile amra kunu difor ufre gia foṛmu.”"]], [["Ou laḳan ḳori amra Adria shagoror ufredi zaoat roilam, bade tufanor souddo dinor din ada raitkur bala naia oḳole andaz ḳorla, tara faror ḳandat aisoin."]], [["Tara fani mafia deḳla ḳali ashi at goin ase, tuṛa bade hirbar mafia deḳla, shaiṭ at ase."]], [["Erdae soror fattoror maze gia zaz dakka lagar ḍore, tara zazor ḳoredi sairgesa longor falaia, shuruzor for deḳar lagi dua ḳorat boila."]], [["Naia oḳole zaz taki bagia zaoar motlob ḳori, samnor goloir tuṛa age longor falanir ḳota ḳoia, zazor barki naore doriat lamaila."]], [["Teu Pauluse subedarre ar sifai oḳolre ḳoila, “Naia oḳol zaz taki bagi gele afnara hoḳol mara zaiba.”"]], [["Ikan hunia sifai oḳole naor doṛi ḳaṭi dila, teu nao fanit bashia gelogi."]], [["Fotabala Pauluse hoḳolre minot ḳorla kunta ḳaoar lagi, tain ḳoila, “Aiz souddo din dori kita oibo na oibo ou sintae afnara kunta ḳaisoin na."]], [["Ami afnarare minot ḳorram, kunta ḳaukka. Zan basaite oile to afnara ḳaite oibo. Deḳbane, afnaintor matar eḳsa suloro ḳeti oito nae.”"]], [["Ikan ḳoia hari Pauluse tara hoḳolor samne ruṭi ania Allar shukria zanaia, ruṭi siṛia ḳaoat lagla."]], [["Teu hoḳole monor maze bol faia ḳani ḳaila."]], [["I zazor maze amra hoḳole milia dui-sho siottoir zon aslam."]], [["Hoḳole feṭ boria ḳaoar bade zazor bar ḳomanir lagi hokkol gom doriat falai dila."]], [["Bian oia harle tara sinla na, i zaga ashole kun zaga. Oile oula eḳ baḳ deḳa gelo, i baḳor sor balue bora. Dekia tara foramish ḳorla, farle zazre nia hou soro tulilita."]], [["Teu tara longorain ḳaṭia doriat falai dila, ar ḳanḍarir boiṭar doṛino ḳaṭi dila. Bade batash baṭiole samnor fal ṭangaia hou balur soror muka gelam."]], [["Oile zaz tole lukail kuntat aṭki gelo. Ar samon gala aṭki zaoae, ḳoror goloit ḍeur baṛi lagia banga dorlo."]], [["Teu sifai oḳole foramish ḳorla bondi oḳolre marilita, arnae ḳeu ḳeu hatraia bagizito fare."]], [["Oile sho-sifair subedare Paulusre basanir kiale sifai oḳolor i foramish manla na. Tain hukum dila, zera hatar zane, tara age zaz taki falaia foṛia huknat uṭouk."]], [["Ar hatar na zanra oḳole zazor toḳta ba aro kuntat doria huknat farouk. Ou laḳan hoḳole huknat uṭia zan basaila."]]], [[["Amra hefazote faro uṭia harle zanlam, i difor nam oilo Malṭa."]], [["Hinor manshe amrar loge kub bala-manshi ḳorla, meg ar shit asil ḳori tara aguin zalaia amrare ḍakia nia ḳatir-zoton ḳorla."]], [["Ermaze Pauluse eḳ aṭa hukna laḳṛi tukaia dola ḳori ania agunir maze deoar bade, agunir teze ek ḳalnag baroia hari Paulusor ato ḳamoṛ mari dorlo."]], [["Ḳalnage Paulusor ato ḳamoṛdi loṭki roise dekia, hinor manshe mata-mati lagaila, “I manushgu nichoe kunu kuni, doriar at taki he basigeleo niae-devtae tare baste dila na.”"]], [["Oile Pauluse at zaṛa dia ḳalnagre aguino falai dila, ar tan kunu ḳeti oilo na."]], [["Manshe mone mone bar saoat asil, Paulusor gotor fulizibo, ba tain aḳtau maṭit foṛia moriziba. Bout shomoe bar saia harle tan kunu bifod oise na dekia, tarar mot bodlaia ḳoila, “Ein to kunu devta.”"]], [["I zagar ḳandat hou difor Fublio namor ek kandani manshor zomidari asil. Tain amrare tan baṛit daot dila ar tindin dori amrare kub ḳatir-zoton ḳorla."]], [["Ou shomoe Fublior baf taf ar ḳamṛi bemare bisnat falail asla. Pauluse bitre hamaia tan ḳandat boia dua ḳorla, tan gotro atai dia bemar shifa ḳorla."]], [["Ita dekia hari hi difor zoto bemari asla, tarao aia bala oila."]], [["Tara amrare bout laḳan ijjot ḳorla, bidae bala zaz saṛar age amrar dorḳari hoḳol siz zugaia zazo ania boria dila."]], [["Tin mash bade amra Alekzandriar eḳ zazo ḳori roana dilam. I zazḳan ou difo roia shitor din ḳaṭaisil, er samnor goloi kudia Zuṛ devtar murti lagail asil."]], [["Bade amra Surakusho aia tin din roilam."]], [["Hikan taki roana dia guri guri Italir Riziot ailam. Bador din douknor batash saṛlo, teu dusra din amra Futioli zaz gaṭo ailam."]], [["Hino ḳoezon muminor loge mulaḳat oilo, tara minot-ḳajji ḳorae tarar loge eḳ hafta roilam. Ota ḳori ḳori amra Rum ṭauno aia azilam."]], [["Rumor mumin oḳole amra aoar ḳobor hunsla, tara amrar loge mulaḳat ḳorta ḳori kunu kunu zone Appior bazar, ḳeu ḳeu Tin-Shoraiḳanar gau forzonto aguai aila. Erare dekia Pauluse Allar shukria adae ḳorla, ar dilor maze bout bol faila."]], [["Amra Rumo aoar bade Pauluse tan nizor fosond mafik roibar onumoti faila. Ḳali eḳzon sifaie tane fara dito."]], [["Tindin bade Pauluse Ihudi oḳolor boṛo boṛo murobbire dola ḳoria eḳano ḳoraila. Tara dola oia harle tain ḳoila, “O baisab oḳol, zudio ami nizor zator ba moe-murobbir batail niom-ḳanunor ulṭa kuntau ḳorsi na, ta-o Zeruzalem taki amare aṭok koria, Ruman oḳolor ato shomzail oise."]], [["Ruman oḳole amare zera ḳoria moutor shaza deoar zuka kunu dush na faoae, amare ḳalas dilaita saisla."]], [["Oile Ihudi oḳole bada deoae nirufae oia ami bashshar gese afil ḳorsi. Ta-o ami amar nizor zator ufre kunu laḳan dush ditam saisi na."]], [["Te sab oḳol, tamam Boni Israilor dilor maze ze asha ase, hou ashar lagiu amare i sikol findail oise, erlagiu ami afnaintor loge mulaḳat ar batchit ḳortam sairam.”"]], [["Tara ḳoila, “Amra to afnar befare Ehudia taki kunu siṭi faisi na. Ar zeta Ihudi baiain hon taki aisoin, tarao afnar name kunu nalish disoin na, ba bura kunta ḳoisoin-o na."]], [["Oile amra afnar muk taki motamot huntam sairam. Ḳaron amra zani, hoḳol zagar mansheu i torikar bifokke matoin.”"]], [["Paulusor loge hirbar mulaḳat ḳorar lagi eḳ tariḳ ṭik korla. Hou din tarar loge aro bout manush Paulusor goro aila. Pauluse fozor taki hainja forzonto haradin Allar bashshair ḳota tarar gese bangia boean ḳorla. Hozrot Musar Tourat kitab ar nobi oḳolor kitabor aeat deḳaia, Isar befare tarar dilo ekin zonmaita saila."]], [["Tan boean hunia kunu kunu zone iman anla, ar kunu kunu zone ita ekin ḳorla na."]], [["Boean hunar bade tarar maze motor omil oigelo, tara hikan taki bidae oita saila. Zaoar age Pauluse tarare ḳali ou nosiotḳan ḳorla, “Pak ruhe Hozrot Ishaea nobir zoriae afnaintor baf-dada oḳolre ou ḳotaḳan ṭiku ḳoisla,"]], [["Ou manush oḳolor ḳasat gia ḳo,"], ["tumra ḳane hunleo kunta buztae nae,"], ["souke deḳleo kunta sintae nae."]], [["Ḳaron ita manshor dil oshaṛ oigese,"], ["tarar ḳano tala lagigese,"], ["tara zarzir souk muzi boiroise."], ["Zate souke na deḳe,"], ["ḳane na hune,"], ["dil dia na buze,"], ["kizanu tara touba ḳoria,"], ["amar bae firizain,"], ["ar ami tarar shifa ḳorilai."]], [["Erlagi afnarao zania raḳoukka, oḳon taki Allai nazator kush-ḳobri o-Ihudi oḳolor gese zanail oibo, tara ita kush oia hunba.”"]], [["Erlagi afnarao zania raḳoukka, oḳon taki Allai nazator kush-ḳobri o-Ihudi oḳolor gese zanail oibo, tara ita kush oia hunba.”"]], [["Hozrot Paulus fura dui boros dori tan nizor baṛa ḳora bashat roila. Ar zoto manush tan gese aita tarare ḳobul ḳoria,"]], [["furafur himmot ḳori Allar bashshair ḳota toblig korta. Ar malik Isa al-Mosir befare bina badae kula-mela talim dita."]]]], "Romans": [[[["Ami Paulus to Hozrot Isa al-Mosir gulam. Ruman bashshair razdani Rum ṭaunor mumin oḳolor gese ou sohifaḳan leḳram. Alla Pake amare fosond ḳoria anchoin al-Mosir sahabi oar lagi ar tan batail kush-ḳobri toblig korar lagi."]], [["Allae tan nobi oḳolor mazdi pak kitabor maze ou kush-ḳobrir ḳota ageu oada ḳorsoin."]], [["Ou kush-ḳobri oilo tan ḳas maear zon Isa al-Mosir befare. Tainu amrar malik. Roḳto-mangshor silsilae tain oila Hozrot Daud nobir aolad, ar Allai Pak Ruhur kudrotie murda taki zinda oia Ibnulla hishabe zair oisoin."]], [["Ou kush-ḳobri oilo tan ḳas maear zon Isa al-Mosir befare. Tainu amrar malik. Roḳto-mangshor silsilae tain oila Hozrot Daud nobir aolad, ar Allai Pak Ruhur kudrotie murda taki zinda oia Ibnulla hishabe zair oisoin."]], [["Tan nam uzila ḳorar lagi, tan mazdiu amra Allar niamot ar sahabi fod faisi, zate hoḳol zatir manshe iman ania Allar baiddo oia sole."]], [["Ou manshor maze tumrao aso. Allae to tumrare daot ḳoria anchoin, Isa al-Mosir afon zon oar lagi."]], [["Te ou Rum ṭauno Allar zoto maear bonda oḳol asoin, Allae tan pak bonda oar lagi zerare daot ḳoria anchoin, tumra hoḳolor gese ami ou siṭikan leḳram. Amrar gaibi baf Alla Pak ar Hozrot Isa al-Mosie tumrare rohomot ar shanti dan ḳoroukka."]], [["Ami foelau ḳoiram, tumrar mozbut imanor ḳota asta duniair maze roṭigese ḳori, ami Isa al-Mosir name amar Allar shukria adae ḳorram."]], [["Allar ḳas maear zon Ibnullar befare kush-ḳobri toblig koria, ami dile-zane Allar ebadot ḳorram. Eḳ Allau shakki asoin, ami forteḳ bar munazator shomoe tumrar ḳota iad ḳori."]], [["Ami hamesha ou ḳota magiram, otodin bade oileo Allar morzie zekunu monte ami zanu tumrar gese aitam fari."]], [["Ami tumrar loge deḳa ḳortam sairam, zate ruhani kunu niamot dia tumrare boloban ḳortam fari."]], [["Mani, amar iman dekia tumra hoḳole ar tumrar iman dekia ami nizeo utshaho fai."]], [["O baiain huno, ami bout bar tumrar gese aitam saisi, oile bar bar bada aise. Nanan zagat gia bin zatir gese toblig koria zela fol faisi, tumrar geseo ola fol deḳar ashae aitam sairam."]], [["Bodro Iunani zati ba o-bodro borbor zati, shikkito ba oshikkito, hoḳolor lagiu to amar eḳ homan dae bar ase."]], [["Erlagi tumra zera Rum ṭauno boshot ḳorrae, ami amar shaiddo mafik tumrar geseo kush-ḳobri toblig korar lagi kiali."]], [["Ḳaron Hozrot Isa al-Mosir befare kush-ḳobri toblig korte ami kunu shorom mono ḳori na, ou kush-ḳobri hunia zera iman ane, tarar zan basanir lagi ita oilo Allai bol. Foela Boni Israilor lagi zera eḳ Alla manoin, bade be-din bin zati oḳolor lagi."]], [["Ou kush-ḳobrir mazeu to batail oise, Allae kila manshore be-ḳosur ḳalas hishabe ḳobul ḳoroin. Ḳali imanor mazdiu manshore aual taki aḳer forzonto be-ḳosur ḳalas ḳoia goino ḳora oe. Zela kitabo leḳa ase, “Imanor boleu be-ḳosur ḳalas oa zonor zan basibo.”"]], [["Manshe nizor naformani dia Allai hokre lukaia raḳe. Tarar naformani ar Allar bae ḍor-ḳof na taḳae asman taki tarar ufre gozob nazil oe."]], [["Allar befare zotoḳan buzar takkot ase ita manshor gese forishkar, Allae nizeu to ita zair ḳorsoin."]], [["Tan zeta gunagun manshor a-deḳa, mani tan siroḳalin ḳemota ar Allai shobab, ita dunia foeda oar ag takiu forishkar fuṭia uṭse. Tan foeda ḳora zinish deḳleu manshe ita buzto fare. Erlagiu tanre sini na ḳoia kunu manshe bana deḳanir ufae nai."]], [["Allar befare otota zanar badeo manshe tanre Alla babia tan ebadot-bondegi ar shukur-guzari na ḳorae, tarar bisar-bibeḳ oshar oigese ar be-aḳol mon andair oigese."]], [["Zudio tara nizore aḳoldar mono ḳoroin, ashole tara be-aḳol."]], [["Tara siroḳalin zinda Allar ebadot bad dia ostaei manush, foshu-faki, ar buke solra zandaror murti banaia otar fuza ḳorse, Allar faona gourob-mohima otare dise."]], [["Erlagi Alla Pakeo tarar dilor bod ḳaish mafik, tarare noforoti ḳamor ato saṛi disoin, otar dae tara eḳe-oinnor loge bodmaishi-beijjoti ḳorer."]], [["Tara Allar hokre bad dia misare fosond ḳorse. Foeda ḳorra Allare bad dia, tan foeda ḳora zinishor fuza ḳorse. Oile zuge zuge siroḳal hoḳol tarif eḳmatro foeda ḳorra Allaru. Amin."]], [["Manshe olaḳan noforoti ḳam ḳorer dekia, Allaeo tarare ou bod ḳaishor ato shofi disoin. Otar beṭinteo zamair loge mila-misha bad dia oinno beṭintor loge ḳobisi ḳam ḳorse."]], [["Oula beṭainteo beṭintor loge mila-misha bad dia oinno beṭar loge mila-mishar lagi fagol oigese, beṭainte beṭaintor loge ḳobisi ḳam ḳorse. Erlagi tara forteḳor zindegit zarzir bod ḳamor shaza faira."]], [["Manshe tar dil taki Alla Pakre maner na dekia, Allaeo tarare ola bod ḳaishor ḳobisi dilor ato saṛi disoin, erlagi tara ota ḳorat roe."]], [["Tara hoḳol nomunar naformani, bod ḳam, lub-lalos, ingsha-ninda, kun-ḳarafi, mara-mari, sol-soturi ar ḳana-ḳani ḳorar lagi ustad."]], [["Tara manshor gibot gae, ar Allare ginnae. Tara bod-mizazi, ohonkari, boṛai-beṭagiri ar noea noea naformanir dandae taḳe. Tara ma-baforo obaiddo."]], [["Neki-bodi buzar aḳol nai, oada ḳelafḳari, fashan, itar dilo kunu doya-maea nai."]], [["Tara to Allar i bisaror ḳota bala ḳoriu zane, zera ilaḳan ḳam ḳore, tarar shaza oibo mout. Ikan zaniao, tara ḳali nize ita ḳore na, baki zera ila ḳam ḳore, tarar fokkeo shae dey."]]], [[["Erlagiu ḳoiram, O manush zati, tumi to oinno zonre dushi shaibosto ḳorrae, ita bisar tumi hiklae kila? Tumar zuaf dibar kunu fot ase ni? Ḳaron tumi nize ze oforad ḳorrae, ou eḳoi oforade tumi aroḳzonre dushi ḳoirae. Te i dush tumar ufreo foṛer na ni?"]], [["Amra to zani, zera ilaḳan oforad ḳore, Allae hok insaf mafik tarar faona shaza diba."]], [["O manush zati, ze ḳam tumi nizeo ḳoro, ou eḳoi ḳamor lagi tumi aroḳzonre dushi shaibosto ḳoro, te ḳemne buzlae, tumi Allar shaza taki rehai failibae?"]], [["Tumi to Alla Pakor oshesh meherbani, tan doijjo-shokti ar soborgarire elami ḳorrae. Tan meherbanie tumare ḳali touba ḳorar fote ṭania ney, ikan fauriliso ni?"]], [["Oile tumar fashan dil ar touba na ḳorar monobabor lagi, tumar ufre Allar gozob dola ḳori toirae, Allae zedin gozob zair ḳorba, hok bisar ḳorba, hou dinor lagi shaza dola ḳorrae."]], [["Tain forteḳ manshore zarzir ḳamor fol diba."]], [["Zera doijjo doria nek kamor mazdi Allai tarif, ijjot, ar koehin zindegi tallash ḳore, Allae tarareu aḳeri zindegi dan ḳorba."]], [["Oile zera nizor ḳaishor boshe sole, Allai hokor birudde roe, naformanir fokke taḳe, tarar ufre Allai duk-mosibot, gozob ar lannot aibo."]], [["Forteḳ naformanor ufre ita aibo, foela Boni Israilor ufre, bade bin zatir ufre."]], [["Oile zera nek kam ḳore, tara forteḳe tarif, ijjot ar shanti faibo. Foela Boni Israile, bade bin zatie faiba."]], [["Allar dorbaro to fokkofatir kunu ḳarbar nai, hoḳolu homan."]], [["Shoriotor baire roia zeta manshe guna ḳorse, tara binasho oiba shoriot saṛa, ar shoriotor bitre roia zera guna ḳore, ou shoriot mafiku tarar bisar oibo."]], [["Zeta manshe shoriotor boean ḳali hune, Allar nozoro to tara be-ḳosur nae, oile zera shoriot amol ḳore, tarau ḳali be-ḳosur ḳalas ḳoia goinno oiba."]], [["Bin zati oḳole Allai kunu shoriot na faileo, tara zebla emneu shoriot mafik soloin, ou shomoe tarar bibeḳu shoriot bonizae."]], [["Ete deḳa zae, shoriot mafik zeta ḳora zorur, ita tarar dilor bibeḳor maze leḳa ase. Tarar bibeḳe tarar ḳamor shakki dey, kunu kunu shomoe tarar bibeḳe tarare dushi shaibosto ḳore, ar kunu kunu shomoe tarar fokkeo shae dey."]], [["Te Allae zedin Isa al-Mosir mazdi hoḳol manshor lukail amolor bisar ḳorba, hou dinu ita zair oibo. Ar ami oḳon ze kush-ḳobri toblig koriar, ou mafiku bisar oibo."]], [["Tumi zebla nizor forisoe dirae Boni Israil ḳoia, tumi Hozrot Musar shoriotor ufre borosha ḳorrae ar Allar maear bonda ḳoia boṛai deḳairae."]], [["Te Allae tumar ges taki kita asha ḳoroin, tumi kita ḳortae, ikan to tumi zano-u, shoriot taki tumi itar talim faiso."]], [["Tumi mone mone ḳoirae, ami to andare fot deḳaiar, andarit zeta asoin, itar gese ami nuror rushoni."]], [["Be-aḳolre hedaeot ḳoriar, huruttainre talim diar. Tumi buzrae, shoriotor bitre hok ar aḳol-buddi ase."]], [["Ita kub bala ḳota, oile tumi zebla oinno manshore hikairae, te nizeo ita hiko na ḳene? Tumi manshore ḳoirae, suri ḳorio na, oile tumi nizeu suri ḳorrae na ni?"]], [["Manshore ḳoirae, zina ḳorio na, oile tumi nize kunu zina ḳorrae na ni? Tumi to deb-debir murtire ginnairae, hirbar nizeu murtir mondirre luṭ-toraz ḳorrae na ni?"]], [["Ze shoriot loia tumi boṛai ḳorrae, i shoriotor ulṭa solia tumi nizeu Allare oshomman ḳorrae na ni?"]], [["Allar kalamo ase, “Tumrar sal-cholon dekia bin zati oḳole Allar namre beijjot ḳorer.”"]], [["Huno, tumi zudi shoriot mania solo, te mosolmani ḳam ḳoranir dam ase, ar shoriot mafik na solle, mosolmani ḳam ḳoraileo zeta, na ḳoraileo ota. Allar nozoro tumi mosolmani na ḳorail be-dinor laḳan."]], [["Oḳon mosolmani na ḳoraiao zudi ḳeu shoriot mania sole, te Allae tare mosolmani ḳorail ḳoia shomzita nae ni?"]], [["Ar mosolmani na ḳorail manshe zebla shoriot mania sole, te likito shoriot faia ar mosolmani ḳoraiao zudi tumi er ulṭa solo, taile hou mosolmani na ḳorail beṭae tumare dushito nae ni?"]], [["Bishoeṭa buzrae ni? Ḳali name Boni Israil oileu ḳeu ashol Boni Israil nae. Shorilor ongo ḳaṭia mosolmani ḳoraileo to, ashol mosolmani oe na."]], [["Oile mon taki zera Boni Israil, tarau ashol Boni Israil. Ita kunu likito ain-ḳanunor befar nae, dilor bitoror ruhani befar. Dilor mosolmaniu oilo ashol mosolmani. Zogotor manshe erar tarif na ḳorleo, Allae tarif ḳoroin."]]], [[["Te ilaḳan befar oile, Boni Israil oae baṛti kunu lab ase ni? Mosolmani ḳam ḳoranit kunu faeda ase ni?"]], [["Nichchoe ase. Bout nomunar faeda ase. Foela faeda: Alla Pake tan hokkol kalam nazil ḳorsoin Boni Israilor gese."]], [["Oboshsho tarar kunu kunu zone beimani ḳorse, ete kita oise? Tara beimani ḳorleo Alla Pake kunu tarar laḳan beimani ḳorba ni?"]], [["Nauzubilla! Hoḳol manshe misa matleo Alla to hamesha hok taḳoin. Fobitro Zobur Shorifo ase:"], ["Erbadeo forman milbo tumar zoban shoṭik,"], ["tumar fokke rae zaibo."]], [["Duniabi manshe ḳoito fare, amrar na-hok kame zebla aro forishkar buza zae Alla Pak koto hok, te amrar na-hoke tan gourob oar badeo tain amrare shaza dile ita tan oinnae? Nauzubilla."]], [["Allae zudi hok insaf na ḳoroin, te tain kila asta zogotor bisar ḳorba?"]], [["Tara ḳoin, “Amar misa mator mazdiu buza zae, Alla Pak hok-insafḳari. Ar amar misa mate zebla Allar gourob-tarif oe, te tain amare gunagar shaibosto ḳoroin ḳene?”"]], [["Ikan kub shundor zukti. Erlagi amra ḳoitam ni, “Ao, amra naformani ḳorat roi, zate ou naformanir mazdi bala fol mile?” Kunu kunu manshe amrar bodnam gaia ḳoin, amra-o bule ola talim dei. Itae tarar faona shaza faiba."]], [["Oḳon amra kita ḳoitam? Boni Israil hishabe amrar halot kita bin zati taki bala ni? Nichchoe na. Ageu amra ḳoisi, Boni Israil ar bin zati hoḳolu gunar gulam."]], [["Allar kalamo ase,"], ["Be-ḳosur bolte ḳeu nai, eḳzono nai;"]], [["aḳoldar eḳzono nai,"], ["ḳeu Allar tallash ḳore na."]], [["Hoḳol manush be-foti oigese,"], ["hoḳol eḳloge naforman oigese,"], ["nek kam ḳore ila ḳeu nai, eḳzono nai."]], [["Tarar muk to fosa lashor kula ḳoeboror laḳan,"], ["tarar zibe sol-soturi mate,"], ["ar ṭuṭor tole ase, hafor bish."]], [["Tarar golar maze boddua ar titta mat-ḳotae bora,"]], [["kun-ḳarafir lagi tarar fao aguail,"]], [["tarar foto ḳali binash ar ahazari."]], [["Shantir fot tara sine na,"]], [["tarar dil taki Allar ḍor-ḳof horigese."]], [["Amra zani, Hozrot Musar shoriot tarar lagiu, zerar gese ou shoriot deoa oise. Zate ḳali bin zati nae, shoriot faora Boni Israilo, mani asta zogotor ḳeu kunta matibar shuzug nai, shobu Allar bisaror daṛo foṛe."]], [["Ḳaron shoriot amol ḳorleu, Allae manshore be-ḳosur ḳalas ḳoia goino ḳoriliba, ila kunta nae. Oile shoriotor mazdiu manush gunar befare hushiar oe."]], [["Oḳon to Alla Pake fot batai disoin, shoriot saṛao tain kila manshore be-ḳosur ḳalas hishabe goino ḳoroin. Age tain Tourat Shorif ar nobi oḳolor kitabo ou befare ishara disoin."]], [["Ou fot oilo, Hozrot Isa al-Mosir ufre zera iman ane, ou imanor mazdiu Allae tarare be-ḳosur ḳoia goino ḳoroin. I befare Boni Israil ouk ba bin zati ouk hoḳolu eḳ homan."]], [["Ḳaron, hoḳoleu guna ḳorse, Allar shan-tozollit hamanir shamorto ḳeuror nai."]], [["Oile Isa al-Mosie manshore gunar at taki basanir bebosta ḳorsoin, tain Allar rohomotor dan hishabe manshore be-ḳosur ḳoia goino ḳorar fot ḳorsoin."]], [["Zera tan ufre iman ane, al-Mosie tarar lagi nizor loure koforar kurbani dia Alla Pakre kushi ḳorsoin. Ou nomunae Allae deḳaisoin, zudio tan nizor soborgarir lagi manshor furana gunar shaza dite deri ḳorra, tebou tain hok-insafḳari."]], [["Ar oḳon tain ita deḳaisoin, zate forman oe, tain nize hok-insafḳari ar zera al-Mosir ufre iman anoin, tarare be-ḳosur ḳalas ḳoia goino ḳoroin."]], [["Erbadeo manshe boṛai deḳanir kunta ase ni? Na, kuntau nai. Ḳene nai? Manshe shoriot mane ḳori tar boṛai ḳorar kunta nai ni? Na, ashol ḳota oilo, imanor maze boṛai ḳorar zaga nai."]], [["Amra zani, Allae manshore tar imanor lagiu be-ḳosur ḳalas ḳoia goino ḳoroin, shoriot manar lagi nae."]], [["Te Alla ḳali Boni Israilor ni, bin zatir lagio nae ni? Nichchoe, tain bin zatiro Alla."]], [["Ḳaron Alla to eḳzonu. Tain Boni Israilre zela imanor mazdi be-ḳosur ḳoia goino ḳoroin, ola bin zati oḳolreo ḳorba."]], [["Oḳon ḳo sain, imanor lagi amra shoriot batil ḳorram ni? Na, muṭeu na! Borong amra shoriotre mozbut ḳoriar."]]], [[["Te amrar ḳandanor mul baf Hozrot Ibrahimor zindegir befare kita ḳoitam? Tain kita faila?"]], [["Shoriot manar lagiu zudi tanre be-ḳosur ḳoia gona oe, te tain nizor boṛai deḳaita faroin, oile Allar dorbaro to nae."]], [["Ḳaron Allar kalamo ase, “Ibrahime Allar ufre iman anae, Allae tanre be-ḳosur ḳalas ḳoia goino ḳorla.”"]], [["Ḳamlae ḳam ḳoria ze beton fae, ikṭa kunu dan nae, ikṭa tar faona mozuri."]], [["Oile kunu manshe zudi nizor amolor ufre borosha na ḳoria, ḳali tan ufre iman ane, zein gunagarre be-ḳosur ḳoia goino ḳoroin, te tar imanor lagi he ḳalas fae."]], [["Ar niz amol saṛa Alla Pake zare be-ḳosur ḳoia goino ḳorsoin, Hozrot Daudeo tare nek-kofali ḳoisoin. Fobitro Zobur Shorifo tain ḳoira,"]], [["Nek-kofali tarau, zerar naformanire maf ḳora oise,"], ["Mabud Moulae zerar gunare ar hishabo dorta nae."]], [["Nek-kofali hou zon, zar gunare Allae tar amol-noma taki ḳaṭi disoin."]], [["Te nek-kofali ḳali tarareu ḳoa oise ni, zerar mosolmani ḳam ḳorail oise? Mosolmani na ḳorail manshoreo ḳoa oise na ni? Oe, tarareo nek-kofali ḳoa oise. Ḳaron Allar kalamo faisi, Hozrot Ibrahimor imanor lagiu, Allae tanre be-ḳosur ḳalas ḳoia goino ḳorla."]], [["Kun shomoe ḳorla? Mosolmani ḳoranir age, na bade? Nichchoe, mosolmani ḳoranir ageu oisla."]], [["Mosolmani ḳam ḳoranir ageu Allae tanre imanor lagi be-ḳosur ḳoia goino ḳorsla, ar mosolmani ḳam ḳorani asil er forman ba nishana. E taki buza zae, mosolmani na dileo, ḳali imanor lagi zerare be-ḳosur ḳalas ḳoia dora oe, tarar mul baf oila Hozrot Ibrahim."]], [["Mosolmani ḳoranir age Hozrot Ibrahimor iman zelaḳan asil, mosolmani ḳoraia zoto manshe ou imane sole, tararo mul baf oila ou Ibrahim."]], [["Alla Pake oada ḳorsla, Hozrot Ibrahim ar tan ḳandanre i duniar doḳoldari diba. Shoriot manar lagi i oada ḳora oise na, borong Ibrahimor imanor lagiu tanre be-ḳosur ḳalas ḳoia goino ḳoria ou oada ḳorsla."]], [["Shoriot mania ḳeu zudi doḳoldari failae, te to iman beḳama bonizae ar Allar oadaro kunu dam roe na."]], [["Shoriote to Allar gozob lamae. Ashol ḳota oilo, zeḳano shoriot nai, ino shoriot bongor ḳotao nai."]], [["Erlagi i oada ḳali manshor imanor mazdi fura ḳora oe, zate iṭa Allar rohomotor dan hishabe roe. Te Ibrahimor ḳandanor gese ze oada ḳora oise, ikan nichchoe fura ḳora oibo. Ḳali shoriot manra oḳolor lagiu furon ḳora oito nae, zera Ibrahimor imanor loge shorik, tarar lagio i oada fura ḳora oe."]], [["Allar kalamo zela leḳa ase, “Ami tumare bout zatir mul baf banailam.” Ou hishabe Allar nozoro Ibrahim oila amra hoḳolor mul baf. Zein morare zindegi dein ar zeta oar nae, ota oaita faroin, hou Allar ufre tain iman ansla."]], [["Ou Ibrahime zebla aolad faoar kunu asha ḳorar ḳota nae, hou shomoeo tain Allar ufre borosha ḳoria imane mozbut roisoin. Allae tanre ḳoisla, “Tumar ḳandanre ami asmanor terar laḳan behishab ḳormu.” Ar ou ḳotar ufre tain iman anla."]], [["Eḳ-sho bosor boeoshor Ibrahime zudio buzchila, hurutta zonom deoar ḳemota ar tan nai, tan bibi Saeraro hurutta oar boeosh shesh oigese, tebou tan iman mozbut asil."]], [["Allar oadar befare tan mono kunu shondoe aise na, borong tain imane aro mozbut oia Allar tarif ḳorla."]], [["Ibrahime furafur ekin ḳorla, Allae ze oada ḳorsoin, ita fura ḳorar ḳemotao tan ase."]], [["Ou ḳaroneu tan imanor lagi tanre be-ḳosur ḳoia goino ḳora oisil."]], [["“Be-ḳosur ḳoia goino ḳora oisil,” ikan ḳali Ibrahimor lagi leḳa oise na,"]], [["amrar lagio leḳa oise. Imanor lagiu Allae amrare be-ḳosur ḳoia goino ḳorba, ḳaron ze Allae amrar malik Isare murda taki zinda ḳorsla, amra tan ufreu iman anchi."]], [["Amrar gunar kofora hishabe ou Isare moutor ato tuli deoa oisil, ar amrare be-ḳosur ḳalas ḳoia goino ḳorar lagi tanre murda taki zinda ḳora oisil."]]], [[["Imanor mazdi amrare be-ḳosur ḳalas ḳoia goino ḳora oise, gotike malik Isa al-Mosir usillae Alla Pak ar amrar maze shu-shomporko boail oise."]], [["Ou ze rohomotor tole amra asi, al-Mosie amrare i zagat ania fosaisoin. Erlagi Allar mohima faoar ashae amrar mon oḳon nichchit kushie bori gese."]], [["Ḳali ikan nae, amra duk-koshṭor mazeo kushi-bashi ḳorram. Ḳaron duk-koshṭoe sobor ane,"]], [["sobore meoa fole, ou meoae asha-borosha ane,"]], [["ar ou asha-borosha beḳama zae na. Ḳaron Allae amrare ze Pak Ruh disoin, i Pak Ruhe amrar dilor maze Allai mohobbot zonmae."]], [["Amra to ḳomzur-lasar aslam, shoṭik shomoye amrar laḳan gunagarre basanir lagi, al-Mosie nizor zan kurbani dila."]], [["Kunu forezgar manshor lagi shadaronoto ḳeu zan dilaito sae na, ta-o kub bala zonor lagi aḳta ḳeu dileo dilaito fare."]], [["Oile amra gunagar haloteu al-Mosie amrar lagi nizor zan kurbani disoin. Oḳan taki forman mile, Allae amrare ḳoto maea ḳoroin."]], [["Ar al-Mosir kurbanir usillae zebla be-ḳosur ḳalas ḳoia goinno oisi, te oḳon al-Mosir mazdi amra Allar shaza takio rehai faimu, iṭa to shullo-ana nichchit."]], [["Amra age Allar dushmon aslam, hou shomoe tan ḳas maear zon Ibnullar moutor usillae, tan loge amrar milon oise. Te to al-Mosir zinda oia uṭar mazdi oḳon aro beshi nichchit, amra nazat faimu."]], [["Ḳali ikan nae, zar usillae ou milon oise, amrar malik ou Isa al-Mosir mazdi oḳon Allar name kushi-bashio ḳorram."]], [["Eḳzon manshor mazdi duniait guna aia hamaisil, ar ou gunar mazdi mouto aisil. Bade hoḳol mansheu guna ḳorse, erlagi hoḳolor lagiu mout aia azise."]], [["Hozrot Musar shoriot nazilor ageo duniait guna asil. Oile shoriot asil na gotike gunare hishabo dora oito na."]], [["Ta-o Baba Adom taki Musa nobir amol forzonto zera Adomor laḳan shorashori Allar hukumre bangise na, tarar ufreo moute beṭagiri ḳorse."], ["Te kunu kunu ḳarone Baba Adomor loge, bade toshrif ana ou al-Mosiro mil asil."]], [["Oile Baba Adomor naformani ar Allar rohomotor danor maze bout tofat ase. Hou eḳzonor naformanir dae boutor lagi mout ailo ar aroḳzon, mani Isa al-Mosir meherbanir mazdi ze rohomoti dan ailo, Allar i rohomot aro bout beshi baṛi gelo."]], [["Ar eḳzon manshor gunae zela fol deḳa gelo, Allar rohomotor dan to ilaḳan nae. Ḳali eḳzon manshor gunar lagi bout manshore dushi shaibosto ḳora oise. Oile bout beshi forimane guna ḳorar badeo Allar ou rohomote bout zonre be-ḳosur ḳalas ḳoia goino ḳora oise."]], [["Eḳzon manshor gunar lagi zebla moute amrar ufre beṭagiri ḳorse, te dusra aroḳzon, mani Isa al-Mosir mazdi amra zera Allar rohomote be-ḳosur ḳalas hishabe goinno oisi, amra-o ola ḳoto beshi nichchit oia Allai zindegi faia hoḳoltar ufre razotto ḳormu."]], [["Ashol ḳota oilo, eḳzon manshor gunar lagi zela hoḳol manshore dushi shaibosto ḳora oise, oula eḳṭa nek kamor mazdi hoḳol manshore be-ḳosur ḳalas ḳoia goinno oar shuzug deoa oise. Ou shuzugor fol oilo aḳeri zindegi."]], [["Zemon doro, eḳzon manshor obaiddotar lagi bout manush gunagar oisoin. Oula eḳzon manshor baiddotar lagi bout manshore be-ḳosur ḳalas ḳoia goino ḳora oise."]], [["Ermaze shoriotor hukum-ahkamo nazil oigelo, zate i naformanir hishabor foriman aro baṛi zae. Oile naformani zeno baṛilo, ino Allar rohomot aro bout baṛigelo."]], [["I rohomot baṛilo, zate moutor mazdi age gunae zela beṭagiri ḳorsil, oḳon be-ḳosur ḳalas oar mazdi Allar rohomote oula razotto ḳore. Ar otar fol hishabe amrar malik Isa al-Mosir usillae aḳeri zindegi fai."]]], [[["Te oḳon amra ola ḳoitam ni, amrar ufre zate Allar rohomot aro baṛe, erlagi amra aro guna ḳorat roi?"]], [["Nauzubilla, muṭeu na! Gunar babote amra to morigesi, te i murda halote oḳon ar ḳemne gunar ḳamo roitam?"]], [["Aichcha, amra zoto zone al-Mosir name toubar gusol ḳorsi, amra to tan moutor logeo shorik oisi."]], [["Ou gusolor ḳalo amrare to al-Mosir loge ḳoebor deoa oise. Ar gaibi baf Allae tan moha kudrote al-Mosire zela ḳoebor taki zinda ḳori tulchoin, ṭik oula amra-o zanu noea zindegie din ḳaṭai."]], [["Ar amra zebla al-Mosir mouto shorik oisi, te tain zela murda taki zinda oia uṭsoin, ola amra-o tan zinda oar loge shorik roimu."]], [["Amra ikan zani, amrar shorilor bod ḳaishre beḳama ḳorar niote amrar furan ‘ami’re al-Mosir loge solibor ufre maria falail oise, zate amra ar gunar gulam na roi."]], [["Ḳaron zar mout oizae, he to gunar ḳobza taki ḳalas failise."]], [["Te al-Mosir loge zebla amrar moron oise, oḳon amrar iman oilo, tan loge zindegio faimu."]], [["Amra zani, al-Mosi murda taki zinda oia uṭisoin ḳori tan ar mout oito nae. Moutor kunu ḳemota tan ufre nai."]], [["Ashole tan ze mout oise, ita to gunar ḳemota binash ḳorar lagi ḳali eḳbaru oise. Ar oḳon tan ze zindegi ase, ita to Allar mohimar lagi zinda asoin."]], [["Ṭik oula, tumrao mono ḳorio, gunar ḳemotar befare tumrar moron oigese, oḳon ḳali Isa al-Mosir name Allar mohimar lagi zinda aso."]], [["Erlagi moutor zuka tumrar i shorilor ufre gunare kunu laḳan beṭagiri ḳorte dio na, shorilre bod ḳaishor ato shofi dio na."]], [["Shorilor kunu ongore bod ḳamor atiar banaio na. Borong nizore murda taki zinda oa zon mono ḳoria furafuri Allar ato shofi deo, shorilor hoḳol ongore nek kamor atiar hishabe Allar name bilai deo."]], [["Tumra to gunar gulam nae, shoriotor aotaeo nae, ḳali Allar rohomotor tole aso."]], [["Te oḳon kita ḳortam? Shoriotor aota taki saṛa faia, Allar rohomotor aotae asi ḳori, amra ḳali guna ḳortam ni? Nauzubilla, muṭeu na!"]], [["Tumra buzo na ni, tumra zebla nizore ḳeuror ato shofi dia tar hukum mafik solo, te emneu to tar gulam bonizao. Olaḳan tumra hoeto gunar gulam bonia morbae, arnae Allar gulam bonia nek kam ḳorbae."]], [["Alla Pakor shukur, age zudio tumra gunar gulam aslae, ta-o Isaei torikar talim faia hari, dile-zane itar ashik oiso."]], [["Gunar gulami taki saṛa faia, nek kamor gulam oiso."]], [["Baiainre, tumrar aḳolor ḳomzuri dekia ami tumrar loge manush bulie matiram, age zela tumrar shorilor ongore nafaki ar bod ḳaishor gulam banaislae, oḳono ṭik oula, fak-fobitro zindegi ḳaṭanir lagi, zarzir ongore nek kamor gulamit shofi deo."]], [["Tumra zebla gunar gulam aslae, i shomoe to nek kamor dae-daeitto taki azad aslae."]], [["Agor bod ḳam-ḳazor ḳota mono oile oḳon tumrar shorom lage, te ḳo sain, ita ḳame tumrar kita lab oito? Itar hesh fol to moron."]], [["Oile oḳon tumra gunar gulami taki azad oia, Allar fotor gulam bonia fak-fobitro zindegi ḳaṭairae, er hesh fol to aḳeri zindegi."]], [["Ashole gunar mozuri oilo mout, oile Allar rohomotor dan oilogi amrar malik Isa al-Mosir usillae aḳeri zindegi."]]], [[["Te O bai oḳol, Hozrot Musar shoriotor bishoe to tumrar zanau ase. Ta-o tumra buzo na ni, shoriotor dabi-daoa manshor ufre boail taḳe, ḳali zinda taḳa forzonto."]], [["Zela, zamai zotodin zita ase, otodin tar bou tar aotae banda roe, ar zamair moutor bade tar bou i bandon taki ḳalas fae."]], [["Ar zamai zita taḳte bou zudi dusra beṭar gese hanga boe, taire to zinakur hishabe gona oe. Oile zamair moutor bade tai zamair bandon taki ain mafik kalas fae, erbade tai oinno zonor gese bia boile zinakur nae."]], [["Baiainre, ṭik ou laḳanu, al-Mosir shorilor moutor mazdi shoriotor bandon taki tumrar mout oigese ḳori, oḳon tumra oinno zonor bandono zaitae faro, ar ou oinno zon oila, murda taki zinda oa hou Isa al-Mosi, zate amrar zindegit Allar name nek fotor fol dore."]], [["Age zebla amra shorilor morzie soltam, ou shomoe shoriote amrar mazor gunar bod ḳaishre kusaia hozag korto, ou ḳarone amrar shorilor ongo oḳole moutor foti gunar fol dorto."]], [["Te age amra ze shoriotor bandono aslam, ita taki amrar mout oigese, oḳon amra i shoriotor bandon taki ḳalas faisi. Erlagi amra ar hi likito shoriotor gulam nae, ḳali Allai Pak Ruhe noea zindegir gulami ḳori."]], [["Oḳon amra ola ḳoitam fari ni, shorioteu guna ḳorae? Nauzubilla, muṭeu na! Ashol ḳota oilo, shoriot na taḳle to ami buztam farlam na one, guna ki zinish. Shoriote zudi na ḳoito, lub-lalos ḳorio na, te lalos ḳorle kita oe, ita amra buzlam na one."]], [["Ar ou hukumor shuzug buzia amar bitre guna hamaia, hoḳol nomunar lub-lalos zonom dise. Shoriot na taḳle to gunao morar laḳan sufsaf roe."]], [["Amar zindegit shoriotre balamonte sinar age ami to zita aslam, oile ou hukum zanar loge logeu guna hozag oilo, ar amar mout oilo."]], [["Buzrae ni, ze shoriote ami zindegi faoar ḳota, hou shoriote amar lagi moron loia ailo."]], [["Shoriotor ou hukumor shuzug faia gunae amare ṭogilo, ou hukumor boleu gunae amar zan ḳaṛia nilo."]], [["Oile ikan to hasa, Musa nobir deoa shoriot fobitro, er hukum-ahkamo fobitro, ita shoṭik ar bala zinish."]], [["Te ou bala zinisheu kita amar moron anlo ni? Nauzubilla, muṭeu nae! Borong gunaeu ita ḳorse, he bala zinish dia amare maria hari forman deḳailo, guna to guna. Ar ou hukum-ahkameu buza zae, guna oilo mosto boṛo zogoinno."]], [["Amra to zani, shoriot oilogi ruhani zogotor, oile ami oilam roḳto-mangshor zogotor, ami shorilor morzir bandono taḳae gunar gulam oisi."]], [["Ami nizeu to buzi na, ami kita ḳam ḳori. Ashole ami zeta ḳortam sai, ita na ḳoria, zetare ginnai otau ḳori."]], [["Ar zeta ḳortam sai na, ola gunar ḳam zebla ḳori, te ami emneu shikar ḳoriar, shoriot asholeo bala zinish."]], [["Ita taki buza zae, ami nize ila ḳoriar na, oile amar maze ze gunae boshot ḳore, he-u amare dia ita ḳorae."]], [["Ar ami to buziar, amar lour maze, mani shorilor ḳaishor maze bala kunu zinishu nai. Ami nek kam ḳorar kial taḳleo, amar shamortoe kulae na."]], [["Ḳaron ami zeta nek kam ḳortam sai, ita ḳortam fari na, oile ze bod ḳam ḳortam sai na, otau ḳori."]], [["Te zeta ḳortam sai na, otau zebla ḳori, er mani oilo ita ami ḳori na, borong ze gunae amar maze boshot ḳore, he-u ita ḳorae."]], [["Oḳon amar nizor bitreu dekiar, eḳṭa bod rifue ḳam ḳorer, ami nek kam ḳorat lagle, bod ḳam emneu aia azi zae."]], [["Ashole amar dilor ḳaislot mafik ami Allai hukum-ahkame kushi oi."]], [["Oile amar shorilor ongor maze dusra arok kaislote ḳam ḳorer, amar dile nek kamre fosond ḳorleo, ou bod ḳaislote amar dilor loge zuddo ḳoria, amare tar gulamit bandia raḳe."]], [["Amar boṛo bod nosib! Amar shorilor ou bod ḳaislot, zegie amare moutor fote ṭane, tar at taki ḳe amare basaibo?"]], [["Allar shukur, amrar malik Isa al-Mosie tar at taki amare basaisoin! Oḳon nichchit buza zae, dilor dik taki ami Allai shoriotor gulami ḳori, oile shorilor morzir dik taki ami gunar ḳaislotor gulami ḳori."]]], [[["Te ou talim taki amra buzi, Isa al-Mosir zera afon zon boni gesoin, oḳon tarare ar dushi shaibosto ḳora oito nae."]], [["Guna ar moutor at taki amare ḳalas ḳora oise, zindegi deora ruhe Isa al-Mosir usillae ḳalas ḳorsoin."]], [["Roḳto-mangshor shorilor bod ḳaishor lagi shoriote amrare basaito farse na, ar shoriote zeta ḳorto farse na, Allae to nizeu ita ḳorsoin. Tain tan nizor ḳas maear zon Ibnullare amrar laḳan gunagar manshor surote faṭaila, gunar ḳemotare binash ḳorar lagi. Ar ou maear zonor zan kurbanir mazdi gunar bisar ḳoria tar ḳemotare batil ḳori dila."]], [["Tain amrar fokko loia ita ḳorla, amra zera roḳto-mangshor shorilor ḳaishe na solia ruhur boshe soli, ou amrar lagi shoriotor dabi-daoa adae ḳorla."]], [["Shorilor bod ḳaishor aotae zeta manush soloin, tarar mono bod ḳaishor bae kiali taḳe, ar zera Pak Ruhur aotae, tarar mon to Pak Ruhur kushi mafik solte kiali roe."]], [["Shorilor bod ḳaish ze ḳamor kiali, itar fol oilo moron, oile Pak Ruhur kiale solar fol oilo zindegi ar shanti."]], [["Ze zonor mon shorilor bod ḳaishor bae kiali, i mon to Allar dushmon, he Allai shoriot mante razi nae, manto fareo na."]], [["Erlagiu zeta manush shorilor bod ḳaishor aotae soloin, tara Allare kushi ḳorta faroin na."]], [["Oile tumrar dilo zebla Allar ruh boshot ḳoroin, te tumra to shorilor bod ḳaishor aotae nae, borong Pak Ruhur aotae. Ashol ḳota oilo, al-Mosir ruh zar maze nai, he al-Mosir nae."]], [["Ar hasau zudi al-Mosi tumrar maze taḳoin, te gunar fol hishabe tumrar shoril morar foti oileo, Pak Ruhur fol hishabe tumra to zinda. Allae to tumrare be-ḳosur ḳalas ḳoia goino ḳorsoin."]], [["Ar hou Isare zein murda taki zinda ḳorsoin, ou Allar ruh zebla tumrar dilo boshot ḳoroin, te tan ou ruhur bole moutor aotae taḳa tumrar shorilreo zindegi dan ḳorba."]], [["Erlagi O bai oḳol, shorilor bod ḳaishor gese amra ar ṭeḳat nae, ou bod ḳaishor odine solaro zorur nae."]], [["Oḳon shorilor bod ḳaishor aotae solle to tumra siroḳalor lagi morbae, oile Pak Ruhur bole shorilor hoḳol naformanire binash ḳorille siroḳal zinda roibae."]], [["Ḳaron Allar ruhur bole zera sole, tarau Allar aolad."]], [["Tumra to gulamir ruh faiso na, te ar ḍoraitae ḳene? Tumra ḳali hou Allar ruh faiso, zein tumrare aolad oar eḳtiar disoin. Erlagiu Alla Pakre amra ruhani abba, fobitro baba ḳoia ḍaki."]], [["Amrar dilor mazor Allai Pak Ruheo ola shakki dia ḳoira, amra Allar aolad."]], [["Amra zebla aolad, te amra mouroshi baṭ faimu. Al-Mosie Allar ges taki mouroshi baṭ faiba, ar tan loge amra-o faimu. Ḳali amra tan loge duk-koshṭo shoijjo ḳorle, tan loge gourob-mohimaro bag faimu."]], [["Baiainre, amra bade ze mohima faimu, itar tulonae oḳonkur i duk-koshṭo kuntau nae, ita to ami zani."]], [["Hou shomoe aile deḳa zaibo ḳe ḳe tan ashol aolad, erare deḳar lagiu Allar foeda ḳora hoḳoltae zane-forane bar saira."]], [["Ḳaron tan foeda ḳora hoḳoltau oḳon oshar oigese. Ita kunu nize nize oshar oigese ni? Na, borong Allaeu tarare hou fote saṛi disoin. Oile erloge tain ou ashao disoin,"]], [["eḳdin ita hoḳolta binashor at taki ḳalas oia, Allar aolad oḳolor shadinota ar gourobor bagi oito farbo."]], [["Oḳon forzonto dekiar, hurutta foedar ḳalo maʼe zela buk faṭaia sillain, tan foeda ḳora hoḳoltaeu ola ahazari ḳori sillaira."]], [["Ḳali ikan nae, amra-o hou ze mohima bade faimu, er foela kisti hishabe Allai Pak Ruhre oḳon faisi, faia baki kistir lagi amra-o ola sillaiar. Ar hou kisti faoar dinor lagi bar saiar, ze din amrare Allar aolad hishabe zair ḳora oibo, mani ze din amrar shorilre binashor at taki ḳalas ḳora oibo."]], [["Amra ḳalas oar ou asha faisi, iman anar ḳalo. Te zeta zinish manshe dekilae, ita deḳar lagi he ar asha ḳore na, zeta deḳa oigese, itare deḳar asha ar ḳene ḳorto?"]], [["Oile na deḳa zinishre deḳar lagi amra doijjo doria bar sai."]], [["Ita saṛa amrar ḳomzurir shomoe to Pak Ruhe amrare shaijjo ḳoroin. Dua ḳorar ḳalo amra kita saitam, ita to amra zani na. Oile mukdi zeta ḳoar shaiddo nai, dilor ḳandonor loge Pak Ruhe nizeu amrar fokko oia, itar lagi minoti ḳoroin."]], [["Ḳaron zein manshor dilor tallash ḳoroin, tain to Pak Ruhur ḳotao buzoin. Pak ruhe Allar morzi mafik tan pak bonda oḳolor lagi minoti ḳoroin."]], [["Amra zani, Allare zera mohobbot ḳoroin, mani Allae tan nizor morzi mafik zerare daot disoin, tarar balair lagi hoḳoltae eḳloge ḳam ḳorer."]], [["Allae zerare ag takiu tan nizor lagi fosond ḳori raḳsila, tarare tan ḳas maear zon Isar laḳan oar lagiu fosond ḳorsila, zate ou Isa Ibnullau, era hoḳolor boṛo bai oin."]], [["Tain age zerare fosond ḳorsila, tarareu daot dila. Ar zerare daot dila, tarare be-ḳosur ḳalas ḳoia goino ḳorla, ar zerare be-ḳosur goino ḳorla, tarare tan nizor gourob-mohimao dan ḳorla."]], [["Oḳon ita befare amra kita ḳoitam? Shoeong Alla Pak zebla amrar fokke, te amrar bifokke ḳegu lagto?"]], [["Amra hoḳolre basanir lagi, Allae zebla tan ḳas maear zon Ibnullare bilai diteo naraz oila na, tanre moutor ato shofi dila, te ou maear zonor loge hoḳoltau amrare dan ḳorta nae ni?"]], [["Ar Allae tan nizor lagi zerare fosond ḳorsoin, erar birudde nalish dibar shaiddo ḳar? Allae nizeu tarare be-ḳosur ḳalas ḳoia goino ḳorsoin."]], [["Te tarare ḳegue dushito? Zerar lagi hou Isa al-Mosir mout oise, moutor bade zinda ḳorio tula oise, tain oḳon Alla Pakor ḍain galar toḳto boia, amrar lagi minot-ḳajji ḳorat asoin."]], [["Erlagi ila kunu zinish ase ni, zetae amrare al-Mosir mohobbot taki alog korto? Zulum-nirjaton, zala-zontrona, monor ḳoshṭo, ḳaoa-findar obab, bifod-afod ba dushmonor toluar?"]], [["Fobitro Zobur Shorifo ase,"], ["Tumar namor lagi"], ["amrare hor-hamesha kun ḳora or."], ["Manshor sokut amra oilam bolir faṭa."]], [["Na, ila kuntau nai. Ḳaron ze Isae amrare oto mohobbot ḳorsoin, tan bole amra ita hoḳoltatu furafur zoei oiar."]], [["Te ami ikan balamonteu zani, zindegi ba mout, firista ba Iblisor kunu sela, oḳon ba bobishotor kunutaeu, kunu laḳan shoktieu,"]], [["asmanor ba fatalor ba foeda oa kunu zinisheu amrare Allar mohobbot taki alog korto farto nae. Tan ou mohobbot to amrar malik Isa al-Mosir usillae faisi."]]], [[["Ami al-Mosire shakki rakia, ekkere hasa ḳota ḳoiram, amar bibeḳeo Pak Ruhur loge oia ou shakki der."]], [["Boni Israilor lagi amar boṛo afsus ar shimahin ḳoshṭo lager."]], [["Haere hae, ami lannotir ḳataro gia al-Mosir ges taki horail oiao zudi, amar zatir baiain Boni Israilre basaitam fartam."]], [["Allae to Boni Israilre tan nizor aolador eḳtiar disoin, tan shan-tozolli deḳaisoin, tan loge milonor usilla oḳol ḳaim ḳorsoin, shoriot nazil ḳorsoin, tan ebadot-bondegir shuzug kori disoin ar bout laḳan oadao ḳorsoin."]], [["Hozrot Ibrahim, Isʼhak ar Iakub nobi asla Boni Israilor mul-murobbi. Bade Isa al-Mosio to roḳto-mangshor bae taki erar ḳandanou zonom loisoin, ein hoḳoltar uforala, zuge zuge siroḳal tan tarif ouk. Amin."]], [["Huno, Allar oada oḳol oḳon zen beḳama oigese, ila kunta nae. Ḳaron Boni Israilor maze zonom oilo ḳoriu, era hoḳol to ashol Boni Israil nae."]], [["Hozrot Ibrahimor ḳandan ḳoriu tara zen tan ashol aolad, ila kunta nae. Borong kitabo leḳa ase, “Tumar fua Isʼhakor ḳandanreu tumar ḳandan ḳoia gona oibo.”"]], [["Mani Israil zatir maze zonom oise gotikeu mono ḳorio na, tumra Allar aolad bonigeso. Ḳali Allar oada mafik zera aolad bonche, tarareu Ibrahimor ḳandan hishabe goino ḳora oibo."]], [["Buzrae ni, Allae to Hozrot Ibrahimor gese ou oada ḳorsla, “Samnor bosor ou sando ami firia aimu, ou shomoe tumar bibi Saerar kulo eḳ fua taḳbo.”"]], [["Ar ou fua oila, amrar furbo-furush Hozrot Isʼhak. Ḳali ikan nae, ou Isʼhakor bibi Rebekar feṭor zuṛor fuain eḳoi bafor aolad oileo,"]], [["era maʼr feṭo taḳa halote zebla bala-bura kichchu ḳorsoin na, hou shomoe Allae Rebekare ḳoisla, “Tumar boṛo fua to huru fuar gulam oibo.” On taki buza zae, Allae tan munsha fura ḳorar kiale manshore fosond ḳoroin, ḳeuror amolor bae na saia, tan nizor fosond mafik basia nein."]], [["era maʼr feṭo taḳa halote zebla bala-bura kichchu ḳorsoin na, hou shomoe Allae Rebekare ḳoisla, “Tumar boṛo fua to huru fuar gulam oibo.” On taki buza zae, Allae tan munsha fura ḳorar kiale manshore fosond ḳoroin, ḳeuror amolor bae na saia, tan nizor fosond mafik basia nein."]], [["Erlagiu pak kitabo leḳa ase, “Ami to Iakubre mohobbot ḳorsi, oile tar bai Ishre horaia raḳsi.”"]], [["Te oḳon amra ḳoitam ni, Allaeo obisar ḳoroin? Nauzubilla, muṭeu na!"]], [["Allae Hozrot Musare ḳoisla, “Ami zare kushi doya ḳormu, ar zare kushi rohom ḳormu.”"]], [["On taki buza zae, rohomot to ḳeuror sesṭae ba ichchae mile na, ḳali Allar meherbani takiu mile."]], [["Asmani kitabor aeato ase, Allae Feraunre ḳoisla, “Ami tumare bashsha banaisi, zate tumar mazdi hoḳole amar lila-ḳela dekia, hara duniait amar nam zair oe.”"]], [["Te deḳa zae, Allae tan nizor kushi mafik keurore doya ḳoroin, ar ḳeuror dilre fashan banain."]], [["Oḳon tumra amare zikaitae faro, “Allar morzir baira zebla ḳeu kunta ḳorto fare na, te Allae ḳene manshor dush-tiruti gonoin?”"]], [["I soalor shuza zuaf oilo, Allar ufre matar tumi ḳe? Ḳeu zudi kunu zinish banae, te tar banail zinishe zikaito farbo ni, amare ḳene ila banailae?"]], [["Eḳ maṭi taki kumare nanan zator zinish banaito fare na ni? Itar kunuṭa ijjoti ḳamo ar kunuṭa shadaron ḳamo lage."]], [["Ṭik olaḳan, Allae tan lannot ar kudroti ḳemota deḳaita saisla, ar zerar ufre i lannot ḍalita saisla, erar faona asil ḳali binashi gozob, ta-o tain bout boṛo sobor ḳoria tarar ita shoijjo ḳorla."]], [["Tain ita shoijjo ḳorla, ḳaron aroḳbar nizor kudroti shan-tozollir ḳota zanaita saila. Ar zerare doya ḳorsoin, erare tain age takiu zuit ḳoria raḳsila, tan shan-tozolli deḳanir kiale."]], [["Ashole amrau oilam hou doyar zon. Amrare tain ḳali Boni Israilor maz takiu daot dia anchoin na, oinno zatir maz takio to anchoin."]], [["Hozrot Husia nobir sohifat Allae ḳoisoin,"], ["Zeta manush amar proza nae,"], ["tarareo amar nizor proza banaimu."], ["Ar zera amar maear manush asil na,"], ["tarareo maear manush ḳoia ḍaḳmu."]], [["Ze zomino ḳoa oisil,"], ["tumra amar proza nae,"], ["hou zominou tarare"], ["zinda Allar aolad ḳoa oibo."]], [["Oile Boni Israilor befare Hozrot Ishaea nobie ḳoisla,"], ["Gonar bala zudio tara doriar soror balur laḳan behishab,"], ["tebou tarar mazor kub huru eḳ ongshoe ḳalas faiba."]], [["Mabud Moulae zogotor faona ze shaza zuit ḳorsoin,"], ["ou shullo-ana shaza kub zoldiu diba."]], [["Hozrot Ishaea nobie aro bataisoin, “Alla Rabbul Alamine zudi amrar lagi kisu manshore zinda na raḳta, te amrar dosha to lannoti Sadum ar Amura ṭaunor laḳan oilo one.”"]], [["Te amra ou ḳotau ḳoimu, bin zati oḳole zudio Allar forezgar bonda oar sesṭa ḳorse na, tebou iman anar mazdi tara Allar dorbaro forezgar bonigese."]], [["Ar Boni Israile ḳali shoriot mania forezgar bonto saisil, oile shoriot manto farse na."]], [["Aichcha, tara ḳene farse na? Tara imanor ufre borosha na ḳoria, ḳali ḳam-ḳazor amolor ufre borosha ḳorse, erlagi farse na. Manshe ze fattoro usṭa ḳain, tarao ou fattoro usṭa ḳaisoin."]], [["I befare asmani kitabo leḳa ase,"], ["Huno, ami Zeruzalemo ola eḳ fattor boaisi,"], ["ze fattoro manshe usṭa ḳaia foṛbo."], ["Oile ze zone tan ufre iman anbo,"], ["he kunumonteu shorminda oito nae."]]], [[["Te O bai oḳol, Boni Israilor lagi amar dilor ou foriad ase, ami Allar dorbaro dua ḳoriar, tara zanu nazat fain."]], [["Tarar befare ami oḳanu ḳoiram, tarar monor maze Allar eshki ase, oile tara zane na, Allar dorbaro ḳemne forezgar bona zae."]], [["Allar dorbaro be-ḳosur ḳalas oar fot na zanae, tara i fotre mancheo na, tara ḳali shoriot amol ḳoria forezgar bonto sae."]], [["Ou shoriotor hoḳol dabi-daoa al-Mosie to adae ḳorilsoin, erlagi tan ufre zera iman ane, Allar dorbaro tarare be-ḳosur ḳalas ḳoia goino ḳora oe."]], [["Shoriot amol ḳoria Allar dorbaro forezgar oar befare, Hozrot Musae Tourat kitabo leḳsoin, “Zera shoriot manto sae, tara furafur manle basibo.”"]], [["Ar imanor bole manush kila Allar dorbaro forezgar bone i befare Allar kalamo leḳa ase, “Mone mone ḳoio na, ḳe gia asmano uṭito?” Er mani oilo, hono uṭia al-Mosire lamaia anto."]], [["Ba ikano ḳoio na, “Ḳe gia fatalo lamto?” Er mani oilo, hono lamia al-Mosire ḳoebor taki tulia anto."]], [["Na ila kunta nae, ḳaron leḳa ase, “Ashole Allar kalam to tumar kub daro ase, ita tumar muko ar tumar dilo ase.” Ar amra zeta toblig korram, itau to hou kalam."]], [["Oḳon tumi zudi muke shikar ḳoro Hozrot Isau malik, ar dile ekin ḳoro, Allae tanre murda taki zinda ḳorsoin, te tumi aḳer faibae."]], [["Ḳaron dile iman anle Allae manshore be-ḳosur ḳalas ḳoia goino ḳoroin, ar muke shikar ḳorle Allae nazat dan ḳoroin."]], [["Allar kalame batae, “Ze zone tan ufre iman anbo, he kunumonteu shorminda oito nae.”"]], [["Boni Israil ouk ba bin zati ouk, erar maze kunu tofat nai, ḳaron hoḳolor malik to eḳzon. Ze manshe Allar nam loe, Allae tare bout meherbani ḳoroin."]], [["Allar kalame to ḳoe, “Zekunu manshe Mabudor name ḍakile, he nazat hasil ḳorbo.”"]], [["Oile zan ufre tara imanu anche na, tanre kila ḍakibo? Ar zan befare tara huncheu na, tan ufre iman anbo kila? Toblig korra na taḳle, tara hunbo kila?"]], [["Ar tobligo ḳeu na faṭaile, tara kila tobligo zaibo? Zela Allar kalamo batail oise, “Doinno tarar fao ḳanain, zera aṭi aṭi kush-ḳobri toblig koroin.”"]], [["Oile hoḳol manshe to i kush-ḳobrire ḳano ṭai dey na. Hozrot Ishaea nobie ḳoisoin, “O Mabud, amrar toblig hunia ḳe iman anche?”"]], [["Te deḳa zar, Allar kalam hunle iman ae, ou kalam oilo, al-Mosir befare toblig."]], [["Oile ami ḳoiram, Boni Israil oḳole i kalam hunche na ni? Nichchoe hunche. Pak kalame ḳoe,"], ["Tarar aoaz to"], ["hara duniait sitri gese,"], ["sitri gese tarar mat-ḳota,"], ["duniar eḳ mata taki aroḳ mata forzonto."]], [["Ami hirbar ḳoiram, Boni Israile hou kalam buzchoin na ni? Nichchoe buzchoin, Allae to Hozrot Musa nobir mazdi tarare ḳoisoin,"], ["Ami be-zatire dia"], ["hingsha foeda ḳoraimu,"], ["ammok eḳṭa zatire dia"], ["tumrar gusa tulaimu."]], [["Bade Ishaea nobie kub shaosh ḳoria i aeato ḳoisoin,"], ["Amare zera tallash ḳorse na,"], ["tarau amare faise."], ["Amar gese zera kunta saise na,"], ["tarare ami didar disi."]], [["Oile Boni Israilor befare tain ḳoira,"], ["Ami at baṛaia ḍakiram,"], ["hara din dori duio ate ḍakiram,"], ["naforman ar fashan eḳ zatire ḍakiram."]]], [[["Erlagi ami oḳon zikairam, Allae kunu tan afon bonda Boni Israilor log saṛi disoin ni? Nichchoe na! Ḳaron ami nizeo to eḳzon Boni Israil ar Hozrot Ibrahimor bongshodor, Bin-Iamin ḳandanor manush."]], [["Allae foela taki tan ze prozare fosond ḳoria alog korsila, tain to erar log saṛsoin na. Hozrot Ilias nobir befare Allar kalamo kita ase, ita tumra zano na ni? Tain to Boni Israilor birudde Allar dorbaro ou nalish disla,"]], [["“O Mabud, itae tumar nobi oḳolre ḳatol ḳorse, tumar kurbani ḳanaino bangilise. Ḳali amiu basia roisi, oḳon tara amar zanḳano nitagi saira.”"]], [["Teu Allae tanre kita zuaf disla mono ase ni? Tain ḳoisla, “O Ilias, ami to shat azar manshore amar nizor lagi alog koria raḳsi, era to i Baal devtare fornam ḳorse na.”"]], [["Ṭik olaḳan, Allae rohom ḳoria Boni Israilor eḳṭa ongshore oḳono alog kori raḳsoin."]], [["Ar Allae zebla rohom ḳoria erare alog korsoin, te ita kunu nek amolor fol nae. Amolor fol oile to ar rohomot ḳoa oilo na one."]], [["Te buza zae, Boni Israile shoriot amol ḳoria zeta faita saisla, ita tara faisoin na. Ḳali Allar fosond ḳora zone faisoin. Oile baki hoḳolor dil fashan bonigese."]], [["Zela Allar kalame ḳoise,"], ["Allae tarar dilre beushi gumo falaisoin,"], ["tarar souk taḳteo deḳe na,"], ["ḳan taḳleo hune na."], ["Aiz forzonto ou haloto ase."]], [["Ola Hozrot Daud nobieo ḳoira,"], ["Tarar dumdam ḳori ḳaoa-daoau"], ["shikaror zal ar fand bonizauk."], ["Ita tarar bifodor ḳaron ouk,"], ["bod ḳamor shaza bonizauk."]], [["Tarar souk anda oizauk zate na deḳe,"], ["tumi tarar ḳomorre hamesha guza ḳori rakio."]], [["Te Boni Israil oḳol siroḳalor lagi ou bifodor fando roibo ni? Nichchoe na. Borong tarar naformanie bin zati oḳolor lagi nazator duar kuligelo. Allae saila, ita dekia tarar dilo zanu zala foeda oe, ḳaron bin zatie nazat failira."]], [["Oḳan taki buza zae, tarar naformanir lagi zogotor manshor bout faeda oise, ar tarar ḳetie zebla bin zatir lab oilo, te tara zebla Allar nazator daot ḳobul ḳorba, ou shomoe bin zati oḳole aro ḳoto beshi rohom faiba."]], [["O bin zati oḳol, ami tumrare ḳoiram, huno, tumrar geseu amare sahabi hishabe faṭail oise ḳori, ami amar ḳamre kub dam diram."]], [["Ḳaron, ou ḳam deḳaia amar nizor zati Boni Israilor dilo kunu zala foeda ḳortam fari, ar ou zalae tarar mazor kisu manshor zan basaitam fari."]], [["Tara duroi hori zaoae zebla zogotor manshor loge Allar milon oilo, te tarare zebla hirbar ṭai diba hou shomoe kun halot oibo? Ita mora manush zita oar laḳan nae ni?"]], [["Doro, Allar name bilanir ruṭir mul ḳai zudi fobitro oe, te to banail ruṭio fobitro. Gasor mul zoṛ fobitro oile, er dal-falao nichchoe fobitro. Ṭik ola, Boni Israilor mul baf Hozrot Ibrahim zebla fobitro, te Boni Israilo fobitro."]], [["Ar mone ḳoro, gasor kisu dal-fala ḳaṭa oilo, bade ou ḳaṭa zagat tumar laḳan zongli zoetun gasor kisu ḍal ḳolom dia zuṛa deoa oilo, te tumi nichchoe mul gas takiu rosh fairae."]], [["Oḳon tumio nizore hou ḳaṭia falail ḍal taki boṛo mono ḳorio na, iad rakio, tumi mul gasre ṭikai raḳso na, borong mul gaseu tumare ṭikaia raḳse."]], [["Tumi ikan ḳoitae faro, “Amare zuṛa dibar lagiu to agor dal-falain ḳaṭa oisil.”"]], [["Ikan ṭik ase, oile iman na anar ḳaroneu to tarare ḳaṭia falail oise, ar iman anae tumare hono lagail oise. Te tumio beṭagiri na deḳaia Allare ḍorao."]], [["Mono rakio, Allae zebla mul dal-falareu rehai disoin na, te tumi ḳolomor ḍalre kunu rehai diba ni?"]], [["Erlagiu sinta ḳoria deḳo, Alla Pak koto doyal ar ḳoto fashan. Zera be-fote faṭi gesoin tarar lagi tain fashan, ar tumar bae tain doyalu, zudi tumi tan doyar maze ro, na roile tumareo ola ḳaṭia falai diba."]], [["Ar hou Boni Israileo zudi hirbar iman anoin, te tarareo tain mul gasor loge zuṛa diba, Allae to ila zuṛa dita faroin."]], [["Ashole to tumi aslae zongli zoetun gasor ḍal, tumare zebla hon taki ḳaṭia ania malikana baganor zoetun gasor loge asanok halote zuṛa lagail oise. Te sinta ḳoro, zera ou gasor ashol ḍal, tarare mul gasor loge lagani ḳoto shuza."]], [["O bai oḳol, tumra zate nize nize aḳoldar na bono, erlagi eḳṭa batuni befar ami tumrare hikai dei. Huno, bin zati oḳolor nazat faoar shongḳa fura na oa forzonto bout Boni Israilor dil fashan halote roibo."]], [["Heshe olau hoḳol Boni Israile nazat hasil ḳorba, zela asmani kitabo ase,"], ["Toranealae toshrif anba"], ["Zeruzalemor Sion faṛ taki,"], ["tain Iakub nobir ḳandan taki"], ["naformani ḳedai diba."]], [["Ami olau tarar gunare horailimu"], ["iṭa to amar deoa oada."]], [["Huno, tumrar balair lagi kush-ḳobrir befare tara to oḳon Allar dushmon, oile Allai fosondor befare baf-dadar silsilae tara oila Allar mohobbotor manush."]], [["Ḳaron Allae tan rohomotor dan-dokkina ar tan daotor ḳota kunumonteu mot bodlain na."]], [["Zela tumrao eḳ shomoe naforman aslae, oile oḳon Boni Israile naformani ḳorae tumra tan meherbani faiso,"]], [["ṭik ou laḳan, tumra meherbani faoae tara oḳon naformani ḳorer, zate tarao ola meherbani fain."]], [["Ar Allar munsha oilo, tain zate hoḳolor bae meherbani deḳaita faroin, otar lagi hoḳolreu naformanir maze bondi ḳorsoin."]], [["Buzrae ni, Allar banḍar ḳoto boṛo! Tan aḳol-hekmot ḳoto goin! Tan bibeḳ-bisar buzar oshaiddo, tan ḳam-ḳaz oḳol tallash ḳori buza zae na."]], [["Zela kitabo ase,"], ["Ḳaron Mabudor mon sinar shaiddo ḳar ase?"], ["Tanre foramish dibar lak ke ase?"]], [["Ḳe age Allare kunta dilaito farse,"], ["ze ḳarone tain tar gese denadar asoin?"]], [["Ashole hoḳoltau to tan ges taki, tan mazdiu ae, tan nizor lagi foeda ḳorsoin. Zuge zuge siroḳal tan tarif ouk. Amin."]]], [[["Erlagi O bai oḳol, Allae tumrare ola meherbani ḳorae, ami tumrare ḳas minoti ḳoriar, tumra zarzir shorilre Allar ato shofi deo, ila zinda fobitro kurbani Allar dorbaro ḳobul oe, oḳṭau oibo tumrar sohi-shuddo ebadot."]], [["Ar ou ḳaraf zomanar talo foṛio na, borong nizor dilor bab bodlaia noea manush o. Teu tumra Allar morzi buzbae. Tan morzi to bala ar furafur nikut, ola ḳorle tain kushi oin."]], [["Talim dibar lagi Allae amare ze ḳas niamot disoin, ou niamotor bole ami tumra forteḳ zonre ḳoiram, nizore zotoḳan boṛo mono ḳora usit, er saite beshi mono ḳorio na. Allae zare zotoḳan imani bol disoin, he zanu nizore er taki beshi kunta mono na ḳore."]], [["Kial rakio, amra hoḳolor shorilo bout ongo ase, hoḳol ongoe to eḳ laḳan ḳam ḳore na."]], [["Ṭik ou laḳan, mumin hishabe amra bout zon oileo, al-Mosir loge shorik oia ḳali eḳ shoril oisi. Eḳoi shorilor ongo gotike amrar eḳe-oinne mil ase."]], [["Allar rohomote amra nanan zone nanan laḳan niamot faisi, ou niamot zudi gaibi ohi zananir befare oe, te amrar iman mafik oli-auliar laḳan ohi ḳoite taki."]], [["Ḳeu zudi ḳezmot ḳorar niamot fae, te ḳezmot ḳorouk. Ar talim dibar niamot ze faise, he talim deuk."]], [["Utshaho dibar niamot ze faise, he manshore utshaho deuk. Dan ḳorar niamot ze faise, he ḳalis niote dan ḳorouk. Murobbiana ḳorar niamot ze faise, he dile-zane hoḳolta salauk. Manshore shaijjo ḳorar niamot ze faise, he kushi mone shaijjo ḳorouk."]], [["Maea-mohobbotor maze kunu ḳad mishaio na. Ḳarafire ginnao, balair ashik o."]], [["Eḳe-oinnore afon bair laḳan dile-zane maea ḳoro, niz taki oinnore beshi dam deo."]], [["Ḳezmot ḳamo durbol oio na, ruhre gorom raḳo, malikor gulami ḳorat ro."]], [["Samnor furushkaror ashae hamesha kushi-bashi ḳoro, duk-mosiboto sobor ḳoro, hor-hamesha munazat ḳorat ro."]], [["Allar pak bonda oḳolor obabo shaijjo ḳoro. Memandari ḳorte kiali o."]], [["Tumrar ufre zera zulum ḳore, tarar lagi nek dua ḳorio, boddua dio na."]], [["Zera kushi-bashi ḳorer, tarar loge kushi ḳoro, zera ḳander tarar loge oia ḳando."]], [["Tumra eḳe-oinne bai bai oia ro. Boṛoluki bab na deḳaia, shadaron manshor loge mili-mishi solo. Nizor fonḍiti deḳaio na."]], [["Ḳarafir bodla hishabe ḳeuror ḳarafi ḳorio na, hoḳol manshe zetare bala mono ḳoroin, tumra sinta-babna ḳoria otau ḳoro."]], [["Tumrar torof taki zotoḳan shombob hoḳol manshor loge shantie boshot ḳoro."]], [["O maear bai oḳol, tumra ḳeuror bodla loio na, ita Allar ato saṛi deo, bodla deoa tan ḳam. Allar kalamo ase, “Naformanir shaza dibar eḳtiar ḳali amaru ase, zar zela faona ami tare ola bodla dimu, ikan ami Mabude ḳoiram.”"]], [["Borong kitabe ḳoe, “Tumar dushmonor feṭo buk lagle, tare ḳani deo. Fiase dorle tare fani deo. Ola ḳorle to tumi tar matar ufre zalail angrar ṭukri toilae.”"]], [["Ḳarafir gese kunumonteu ario na, borong balare dia ḳarafire arao."]]], [[["Forteḳ manshe deshor razare mania solouk, ḳaron Allar morzi saṛa ḳeu razotto fae na, raza oḳolre to Allaeu godit boain."]], [["Erlagi ze manshe deshor razar dushmoni ḳore, he ashole Allai hukumor dushmoni ḳore. Ila ḳam zetae ḳoroin, tara to nizor ufre gozob ḍakia anoin."]], [["Ar bala ḳam ḳorra zone to razare ḍoranir kunta nai, oile ku-ḳam ḳorra zonor lagi ḳoṭin bifod. Te tumra kita nirboye roitae sao ni? Taile bala fote aṭo, teu razae tumrar tarif ḳorba."]], [["Razae to tumrar balair lagiu Allar ḳadim hishabe ḳam ḳoroin. Oile tumra zera ku-ḳam ḳoro, tumrar lagi bifod ase. Tain ḳamoḳa ḳeurore maroin na, oile ku-ḳam ḳorrare Allar ḳadim hishabe ṭiku shaza dein."]], [["Te ḳali shazar ḍore nae, borong zarzir bibeḳor bisareo razar hukum mana zorur."]], [["Otar lagiu to tumra ḳazna deo, ḳaron ḳazna tulia ḳoros ḳorar mazdi tara Allar ḳezmot ḳorra."]], [["Oḳon zar zela faona, tare ola deo. Zenre ḳazna dibar ḳota, enre ḳazna deo; zenre mashul dibar ḳota, enre mashul deo; zenre ijjot ḳorar ḳota, ene ijjot ḳoro; zenre tazim ḳorar ḳota, ene tazim ḳoro."]], [["Ḳali maear rin saṛa dusra kunu befare ḳeuror gese rini oio na. Zano ni, ze manshe oinno zonre maea ḳore, he to shoriotor hukum-ahkam shullo-ana adae ḳorse."]], [["Zela shoriotor hukum ase, “Zina ḳorio na, kun ḳorio na, suri ḳorio na, lub-lalos ḳorio na,” ba i laḳan aro zoto hukum ase, i hoḳol hukumre eḳano ḳori ḳoa oise, “Tumar ari-forire nizor laḳan maea ḳoro.”"]], [["Ar maea taḳle ḳeu ari-forir ḳeti ḳorto fare na, erlagi maea ḳorle furafur shoriotu mana oizae."]], [["Te bai oḳol, oḳonkur zomanar halot to tumra zano-u, erlagi buzi-huni solo. Tumra gum taki hozag oar shomoe oigese, ḳaron amra ze shomoe iman anchilam, hou halot takio amrar nazat oḳon aro daro aichche."]], [["Rait fuaia hari bian oizar; oḳon zoldi ao, amra andarir bod ḳam saṛia nuror lebas lagai, Allai atiar findilai."]], [["Hoi-hulla ḳori mod ḳaia ṭal oa, zina-bodmaishi ba mongoṛa sola, ingsha ar ḳaijja-fosad bad dia, ao, amra dinor fore solra manshor laḳan soli."]], [["Finnor lebasor laḳan tumra malik Isa al-Mosire furafur findilao. Shorilor bod ḳaish miṭanir sinta ekkere bad deo."]]], [[["Tumrar mazor ze bai imane ḳomzur, tareo afon hishabe shomzo, tar fosond-ofosond loia torka-torki ḳorio na."]], [["Buzrae ni, eḳzone mono ḳore, he hoḳol zator ḳani ḳaito farbo, oile ḳomzur imandar zone ḳali niramish ḳae."]], [["Te mas-mangsho ḳaora zone ou niramish ḳaora zonre zanu na siṛae. Ar niramish ḳaoraeo zanu mas-mangsho ḳaorare na dushe, ḳaron Allae to duiozonreu nizor ḳoia ḳobul ḳorsoin."]], [["Ar tumare ḳegie ḳemota dilo, aroḳ beṭar gulamor bisar ḳortae? He ṭik fote ase, na bul fote ase ikan to tar munibe buzba. Ashole to he ṭik foteu roibo, malikeu tare ṭik fote raḳta farba."]], [["Kunu kunu manshe mono ḳoroin, shadaron din taki kunu ḳas dinor fozilot beshi. Ar ḳeu ḳeu hoḳol dinreu eḳ laḳan mono ḳore. Te i befare ḳe kita ḳorto na ḳorto, ita zanu tar dil taki furafur shae dey."]], [["Ze manshe kunu ḳas dinre mane, he to malik Isare kushi ḳorar nioteu ita mane. Ze zone hoḳol zator ḳani ḳae, he-o to malikre kushi ḳorar nioteu ḳae, he Allar shukria adae ḳoria ḳae, ar ze zone hoḳolta ḳae na, he-o malikre kushi ḳorar niote ḳae na, he-o Allar shukria adae ḳore."]], [["Amrar mazor kunu bondau nizor lagi nize zinda roe na, ar nizor lagi moreo na."]], [["Ḳaron amra zebla zinda roi, ḳali malikor lagiu zinda roi, ar zebla moron oe, ḳali malikor lagiu moron oe. Te amra zinda roileo zeta, morleo ota, amra to malik Isaru."]], [["Malik al-Mosio to mara gesla ar hirbar zinda oia uṭsoin, zate tain zinda ar murda duio doloru malik bonoin."]], [["Te tumi ḳene tumar bair kut tukairae? Tare ḳene siṛairae? Allar bisaror samne to amra hoḳolu ubaimu."]], [["Zela Allar kalamo ase,"], ["Mabude ḳoira, amar namor ḳosom ḳaia ḳoiar,"], ["hoḳoleu amar samne aia soizda ḳorbo,"], ["forteḳ mukeu shikar ḳorbo, amiu Alla."]], [["Ono deḳa zae, Allar dorbaro amra forteḳeu zarzir ḳamor hishab dite oibo."]], [["Te ao, oḳon taki amra eḳe-oinnor kut dora bond ḳori, ar niot ḳori, ila kunu ḳam ḳortam nae, ze ḳame aroḳ bair imanor ḳeti oibo, ba tare gunar fote nibo."]], [["Malik Isar ummot oae ami balamonteu zani ar buzi, emne to kunu zinishu nazaiz nae, oile ḳeu zudi itare nazaiz mono ḳore, te tar lagiu ita nazaiz."]], [["Zudi tumar kunu ḳanir lagi aroḳ baie mono duk fae, te to tumi tare mohobbot ḳorrae na. Ze baire basanir lagi al-Mosie mout ḳobul ḳorla, kunu ḳanir lagi i bair shorbonash ḳorio na."]], [["Tumi zetare fosond ḳoro, itar lagi dusra zone zanu tumare na nindae."]], [["Allar bashshai to ḳali ḳana-finar lagi nae, borong Allai Pak Ruhe deoa forezgari, shanti ar kushi-bashir befar."]], [["Ou nomunae zera al-Mosir ḳezmot ḳore, erar ufre Alla kushi taḳoin, ar mansheo bala fain."]], [["Erlagi ao, amra ola ḳam ḳori, ze ḳame shanti ḳaim oe, ze ḳame eḳe-oinnore goṛia tultam fari."]], [["Ar kunu laḳan ḳanir lagi Allar ḳamre binash na ḳori, ḳanir zuka hoḳoltau to halal. Oile tumi kunu eḳ bishesh ḳani ḳaoae zudi dusra manshor imano ḳoshṭo lage, te ita ḳaoa tumar lagi zaiz nae."]], [["Bishesh kunu gust ba shorab ḳaoa, ze ḳame tumar baie mono duk fae, imane bada fae, ila kunu ḳam ḳora tumar lagi ṭik nae."]], [["Tumar dilor ekinre, ḳali tumi ar tumar Allar maze raḳo. Nek-kofali to hou zon, ze zone bala mono ḳoria kunu ḳam ḳoria harle, tar mono kutkuti ae na."]], [["Oile mono kutkuti loia zudi he kunta ḳae, te to he dushi. Ḳaron he zeta ḳaise, ita tar bibeḳor ofosond, ar bibeḳor ulṭa ḳamu oilo guna."]]], [[["Erlagi amra zerar iman mozbut ase, amra ḳali nizor kushir bae na saia, amrar ḳomzur motoshokki mona imandar baiainreo zanu shoijjo ḳori."]], [["Ota baiaintore goṛia tular niote, forteḳeu tarar balair lagi tarar monor fosondore zanu kush raki."]], [["Al-Mosieo to tan nizore kushi ḳorsoin na, borong Fobitro Zobur Shorifo ase, “O Mabud, tumare zera beijjot ḳorse, tarar ou hoḳol beijjoti amar ufreu aise.”"]], [["Te agor asmani kitabo zotota leḳa oise, ita to amrareu talim dibar lagi leḳa oise, zate ota dekia amrar sobor ar shantona ae, ar asha-borosha fai."]], [["Oḳon sobor ar shantona deora Allae Isa al-Mosir fote solar lagi, tumra hoḳolor mon ek koroukka."]], [["Teu tumra eḳ mone ar eḳ muke, amrar malik Isa al-Mosir gaibi baf Allar tarif ḳortae farbae."]], [["Erlagiu o bai oḳol, al-Mosie zela tumrare afon ḳorsila, tumrao ola eḳe-oinnore afon ḳorilao, zate Allar gourob oe."]], [["Mono rakio, Allae Boni Israilor mul-murobbi oḳolor loge zoto oada ḳorsla, otar hokikoti forman ḳorar lagi al-Mosi aia Boni Israilor ḳezmotgar oila."]], [["Ar bin zatir geseo aila, zate erao Allar rohomot dekia tan tarif ḳore. I befare Zobur Shorifo ageu ḳoa oise,"], ["Erlagiu ami bin zati oḳolor maze tumar tarif ḳormu"], ["tarar maze tumar gunogan gaimu."]], [["Ar Tourat Shorifo ḳoa oise,"], ["O duniar hoḳol zatir manush,"], ["Allar afon proza Boni Israilor loge milia,"], ["tumrao tan tarif ḳoro."]], [["Hirbar Zobur Shorifo ḳoa oise,"], ["Duniar hoḳol zatie Mabudor tarif ḳoro,"], ["hoḳol manshe tan gunogan gao."]], [["Ar Hozrot Ishaea nobie leḳsoin,"], ["Zein Bashsha Daud bin-Iasor ḳandanor mul kuṭi,"], ["hoḳol zatir ufre bashshai ḳorar lagi ein aiba,"], ["tan ufreu taḳbo hoḳol manshor asha-borosha."]], [["Te dilor maze asha deora Allae imanor bole, tumrare hoḳol laḳan kushi-bashi ar shantir maze habu-ḍubu ḳaoaukka. Teu Allai Pak Ruhur kudrotie tumrar asha-borosha baia foṛbo."]], [["O bai oḳol, tumrar befare ami furafur buzram, tumrar dilḳan nek niote bora ar sohi-shuddo imani aḳol ase, zate eḳe-oinnore foramish ditae faro."]], [["Ta-o ḳoieḳṭa befare ami tumrare mono ḳorai diram, Allae amare ou niamot disoin ḳori, ami shaosh ḳori tumrar gese lekiar,"]], [["Isa al-Mosir ḳadim hishabe Allae amare tumrar laḳan bin zati oḳolor gese faṭaisoin. Erlagiu tan deoa kush-ḳobri tobligor mazdi ami imamotir ḳam ḳoriar, zate ou bin zati oḳol Allar Pak Ruhe fobitro oia tan dorbaro ḳobul oar zuka kurbani oin."]], [["Alla Pakor lagi ami ze ḳezmot ḳoriar, ou ḳamor ḳarone Isa al-Mosir mazdi amar boṛai deḳanir eḳtiar ase."]], [["Al-Mosie amar mazdi ze ḳam hasil ḳorra, er baire kunta matibar shaosh amar nai. Tain amar mukor ḳota, amar ḳam-ḳaz,"]], [["keramoti-muzeza ar Allai Pak Ruhur kudroti bole bin zati oḳolredi Allar gulami ḳoraisoin. Erlagiu ami al-Mosir kush-ḳobrire Zeruzalem taki Ilurika forzonto hoḳol zagar maze furafur toblig korsi."]], [["Te ze zagat kunudin al-Mosir kush-ḳobri toblig kora oise na, hou zagat toblig korau amar zindegir mul ḳam mono ḳori. Ami sai na aroḳzonor gaṛa kuṭir ufre bor ḳoria gor banaitam."]], [["Zela Allar kalamo ase,"], ["Tan ḳota zerar gese zanail oise na"], ["oḳon tara ita deḳba,"], ["tan befare age zera hunchoin na"], ["tara oḳon buzba."]], [["Te ou ḳarone ami bout bar tumrar gese zaoar fote bada faisi."]], [["Oinno zagat amar ḳam shesh na oae zaoa bond oigese, oile oḳon to ita zagat amar toblig kam shesh, kunu zagau bad roise na. Ashole bout bosor doriu amar kial asil tumrar gese zaitam,"]], [["erlagi oḳon Spen desho zaoar ḳalo ami tumrar gese zaitam sairam. Ami asha ḳorram, hono zaoar shomoe tumrar loge deḳa oibo, ar kushi-bashi ḳoria ḳoeḳan din tumrar loge ḳaṭaimu. Bade Speno zaoar lagi tumrau amar bebosta ḳoria dibae."]], [["Oile oḳon ami Allar pak bonda oḳolor maze rilif baṭibar lagi Zeruzalem ṭauno zairam."]], [["Hino obab-onoṭonor maze Allar ze bonda oḳol asoin, tarar gese baṭia dibar lagi Makidonia ar Gris deshor zomat oḳole kisu shaijjo tulchoin."]], [["Tara kub kushi oia ita tulchoin. Zano ni, i zomator bai-boin oḳol Zeruzalem ṭaunor Allar pak bonda oḳolor gese rini asoin. Ḳaron Allai batuni niamotor baṭ zebla Boni Israilor mazdi bin zatie faisoin, te bin zatir lagio zorur oilo, Boni Israilre duniabi befare shae-shaijjo ḳora."]], [["Amar ou rilif baṭat gia hari ami zebla nichchit oimu, ita furafur tarar ato fosi gese, ou shomoe ami tumrar gese aia Spen desho zaimu."]], [["Ami buziar, ami zebla tumrar gese aimu, ou shomoe al-Mosir shullo-ana rohom-niamot loia aimu."]], [["O bai oḳol, Allar Pak Ruhur mohobbote ar amrar malik Isa al-Mosir name ami tumrare ḳas minoti ḳoriar, amar loge oia tumrao amar lagi Allar dorbaro dua-munazator jihad salao."]], [["Dua ḳorio, Ehudia zilat Isaei torikar birudi manshor at taki ami zanu rehai fai, ar amar ana i rilifḳanain zanu Zeruzalem ṭauno Allar pak bonda oḳole shomzoin."]], [["Teu ami kushi mone tumrar gese zaitam farmu, tumrar loge aram-ayesh ḳormu, inshalla."]], [["Shanti deora Alla Pak tumrar loge loge roukka. Amin."]]], [[["Te oḳon amrar boin Foibi Bibire faṭairam, tain oila Kinkria ṭaunor Isaei zomator ḳadim, tan befare ḳoiar,"]], [["Allar bonda oḳolre zela afon ḳora zorur, malik Isar name enreo ola afon mono ḳorio. Tain to amare ar aro bout manshore shaijjo ḳorsoin, erlagi zekunu befare shaijjo saile, tumra tanre shaijjo ḳorio."]], [["Amar loge oia al-Mosir lagi zera ḳam ḳorsoin, ou Fiskila ar Akilre amar salam zanaio."]], [["Amar zan basanir lagi, tara nizore moutor ato shofi disla. Ḳali ami nae, bin zatir mazor hoḳol zomatu tarar gese rini."]], [["Oḳon tarar baṛir zomato aia zera shorik oin, era hoḳolreu amar salam zanaio. Turoshkor Asiya elaḳat hoḳol foela zein al-Mosire ḳobul ḳorsla, hou Afinitus baire salam zanaio, ein amar maear manush."]], [["Ar hou Moriom Bibireo salam zanaio, zein tumrar lagi bout menot ḳorsoin."]], [["Amar nizor zatir manush Andronikus ar Zuniareo salam zanaio, era to amar loge oia zel ḳaṭisoin. Al-Mosir sahabi oḳolor gese era kub ijjoti zon, era amar age iman anchoin."]], [["Amar maear mumin bai Amfilusre salam zanaio."]], [["Amrar logor tobligkari Urban baire, ar amar maear dust Stakisreo salam ḳoio."]], [["Al-Mosir forikkat fash ḳora sifai Afilis baireo salam dio. Bai Aristabulor baṛir hokkolre salam zanaio."]], [["Amar zatir bai Herodunre salam dio. Morhum Nakisusor baṛir zera malik Isar ummot oisoin, tarareo salam zanaio."]], [["Turfana ar Turfasa Bibireo salam dio. Ou beṭinte malik Isar lagi boṛo menot ḳorra. Maear boin Farsiareo salam ḳoio, malikor lagi taino bout menot ḳorsoin."]], [["Malik Isar fosondor manush Rouf baire salam dio, tan ammareo salam ḳoio, i beṭi to amaro ma."]], [["Singkirat, Filigun, Harmis, Fatrub, Hermas ar tarar loge zoto imandar bonda asoin, era hoḳolre salam zanaio."]], [["Bai Filagi, Zulia Bibi, Nirias ar tan boinre, ar Olimpasre salam ḳoio, Allar zoto bonda tarar loge asoin era hoḳolre salam dio."]], [["Huno, tumra eḳe-oinne fobitro golagoli ḳorio. Al-Mosir hoḳol zomator bai-boninte tumrare salam zanaira."]], [["O bai oḳol, tumrare minot ḳori ḳoiram, age zeta talim faiso, ou talimor ulṭa talim dia zeguinte doladoli ar bada-bignor zonom dein, otar bae nozor rakio, tumra itar ges taki horia roio."]], [["Ḳaron itae amrar malik al-Mosir gulami na ḳoria, tarar feṭor gulami ḳore. Miṭa miṭa mat matia ar tel malish ḳoria shorol-shuza manshore be-foti banae."]], [["Ar tumra zen Allar hukum mafik solrae, ita to hoḳoleu zane, i ḳobor hunia amio kub kushi oisi. Te ami sairam, tumra nek fote kamil o, bod fot taki basia ro."]], [["Shanti deora Allae Iblis-shoetanre kub zoldi ḳori tumrar faor tole falai fishaiba."], ["Amrar malik Isa al-Mosir rohom-niamot tumrar ufre zari rouk."]], [["Amar loge kush-ḳobri toblig koroin ze Timoti bai, ein tumrare salam zanaira. Amar zati bai Lukias, Zasun ar Sufatoseo tumrare salam ḳoira."]], [["Hozrot Paulusor buli hunia ami Tortius mohorire leḳram, malik Isar name amio tumrare salam zanairam."]], [["Ami Paulus ar zomator hoḳolre zein memandari ḳoroin, hou Gous baie tumrare salam zanaira. Ou ṭaunor shorḳari keshiar Irastas baie ar mumin bai Kuatuse tumrare salam zanaira."]], [["Ami Paulus ar zomator hoḳolre zein memandari ḳoroin, hou Gous baie tumrare salam zanaira. Ou ṭaunor shorḳari keshiar Irastas baie ar mumin bai Kuatuse tumrare salam zanaira."]], [["Al-hamdulilla, ami Pauluse Isa al-Mosir befare ze kush-ḳobri toblig kori, Alla Pakor ḳemota ase ou kush-ḳobrir usillae tumrare imane tir raḳa. Mono rakio, bout zomana dori Allae tan i batuni munshar ḳota lukai raḳsila,"]], [["oile oḳon ita duniar hoḳol zatir gese zair or. Siroḳalin zinda Allar hukume, agor zomanar nobi oḳole zeta lekia raḳsila, ota zair or, zate tara al-Mosir ufre iman ania Alla Pakor baiddo oin. Erlagi ou kush-ḳobri oḳon toblig kora or."]], [["Tainu eḳmatro Alla, tainu aḳoldar, zuge zuge siroḳal Isa al-Mosir mazdi tan tarif ouk. Amin."]]]], "I Corinthians": [[[["Ami Paulus, Alla Pakor morzie Allai daot faia Hozrot Isa al-Mosir eḳzon sahabi oisi. Ami ar amar mumin bai Susine,"]], [["Korint ṭaunor Allar zomator manshor gese, mani tumrar gese leḳram. Hozrot Isa al-Mosir torika ḳobul ḳorae Allae tumrare fak-fobitro ḳorsoin ar tan afon bonda oibar lagi daot disoin. Tumrar gese ar oinnainno zagar zoto manshe amrar Hozrot Isa al-Mosire malik koia manoin, tara hoḳolor gese amra ou siṭikan leḳram. Tain tararo malik, amraro malik."]], [["Amrar gaibi baf Alla Pake ar Hozrot Isa al-Mosie tumrare rohomot ar shanti dan ḳoroukka."]], [["Ami hamesha tumrar lagi amar Allar dorbaro shukria adae ḳori, ḳaron Isa al-Mosir torika ḳobul ḳorae tumra Allar rohomotor tole aiso."]], [["Ou rohomot oilo, Hozrot Isa al-Mosir loge shorik oia tumra hoḳol nomunae mat-ḳota mata ar aḳol-ilime doni oiso."]], [["Oḳon deḳa zar, al-Mosir befare amra zeta talim dislam, ita tumrar dilo gatia raḳso."]], [["Ar Hozrot Isa al-Mosie dusrabar toshrif anar lagi tumra bar sairae, ermaze Allar deoa batuni ḳemotar zekunu niamot faite tumrar obab or na."]], [["Ami zani, amrar Hozrot Isa al-Mosie tumrare aḳer forzonto imane mozbut raḳba, zate tain aibar ag forzonto tumra furafur nikut roibae."]], [["Alla Pak to hok ar ḳaṭi, tain zela ḳoin ola oe. Tain tumrare daot disoin, tumra zanu tan ḳas maear zon Isa Ibnullar loge ḳatir-shomporko raḳo, einu al-Mosi, amrar malik."]], [["Te bai oḳol, Hozrot Isa al-Mosir oia ami tumrare zuṛ ate minot ḳoriar, tumra hoḳol eḳ o. Tumrar maze kunu doladoli na rouk, eḳ mon ar eḳ mot o."]], [["Huno, Kulua Bibir baṛir manshor ges taki zanlam, tumrar maze ḳaijja-fosad soler."]], [["Ami hunlam, tumrar maze ḳeu ḳoe, “Ami Paulusor dolor,” ḳeu ḳoe, “Ami Apollosor dolor,” ḳeu ḳoe, “Ami Fitoror dolor,” ar keu ḳoe, “Ami al-Mosir dolor.”"]], [["Te ḳo sain, al-Mosire kita baṭa-baṭi ḳora oigese ni? Ami Paulusre tumrar lagi solibo loṭḳaia mara oise ni? Tumra kita amar name toubar gusol ḳorso ni?"]], [["Ami Allar dorbaro shukria zanai, ḳali Kirispo ar Gous saṛa, dusra kunu manshore ami toubar gusol ḳoraisi na."]], [["Zate ḳeu ḳoito na fare, tumra amar name toubar gusol ḳorso."]], [["Astifan bair foribaror manshoreo ami toubar gusol ḳoraisi, esaṛa ar kunu manshore gusol ḳoraisi ḳoria amar mono or na."]], [["Al-Mosie to amare toubar gusol ḳoranir lagi faṭaisoin na, ḳali kush-ḳobri tobligor lagiu faṭaisoin. Ar ou kush-ḳobrio kunu aḳoldari fonḍiti bab-bongie toblig korat faṭaisoin na, zate solibor ufre al-Mosir kurbani oa beḳama na bone."]], [["Zara gozobi fotedi douṛar, al-Mosir solibor uforor kurbani tarar gese to ḳali be-aḳoli mono oe, oile amra zara nazator fote douṛairam, amrar gese ita oilo Allai bol."]], [["Asmani kitabo leḳa ase, “Ami aḳoldar oḳolor aḳolre beḳama ḳormu, ar buddiman oḳolor buddire bifol ḳormu.”"]], [["Te ou aḳoldar oḳol kuai? Alim oḳolu ba kuai? Ar ou zomanat torko ḳorar ḳemota zar ase, he oḳon kuai? Duniabi aḳol to ḳali be-aḳoli, ita Allaeu deḳaira."]], [["Allae tan nizor aḳol dia foesala ḳorsoin, zate duniae zanu tar aḳol dia tanre sinto na fare. Erlagi be-aḳolir ou kush-ḳobri tobligor mazdi Allae mumin oḳolor zan basaita saila."]], [["Ihudi oḳole ḳali keramoti ḳam deḳta sain, Iunani oḳole aḳolor tallash ḳoroin,"]], [["oile amra toblig kori solibor ufre kurbani oa al-Mosir ḳota. Ita oilo Boni Israilor gese eḳṭa be-dini ḳam ar bin zati oḳole mono ḳoroin be-aḳoli ḳam."]], [["Oile Boni Israil oukka ba Iunani oukka, Allar daoti bonda oḳolor gese ou al-Mosiu oila Allai aḳol ar Allai bol."]], [["Allai be-aḳoli manshor aḳol taki bout boṛo aḳoldar, ar Allai ḳomzuri manshor shokti taki bout shobol."]], [["Bai oḳol, sinta ḳori deḳo, tumrare zebla daot deoa oisil, hi shomoe tumra kilaḳan aslae. Tumrar mazor bout zonu manshor sokut aḳoldar, ḳemotaban ba nami-dami bongshor aslae na."]], [["Oile duniae zetare be-aḳoli ḳoia mono ḳore Allae otareu fosond ḳorsoin, zate duniar aḳoldar oḳole shorom fain. Ar duniae zetare ḳomzur mono ḳore, Allae otare fosond ḳorsoin, zate duniar boloban hoḳolta shorminda oin."]], [["Duniar manshe zetare kub tuchcho mono ḳore, duniar bukut zetar kunu dam nai, Allae otareu fosond ḳorsoin, zate duniar sokut zeta nami-dami, ita be-dami oizae."]], [["Tain itare fosond ḳorsoin, zate duniar kunu manshe tan samne boṛai deḳanir shuzug na fain."]], [["Ar tumra zera Isa al-Mosir afon zon boncho, ita to Alla takiu oise. Al-Mosiu oila amrar gese Allar deoa aḳol, pak-forezgari, fobitrota ar azadir kuṭi."]], [["Erlagi asmani kitabo leḳa ase, “Ze manshe boṛai ḳore, he Mabudre loiau boṛai ḳorouk.”"]]], [[["Bai oḳol, Allar deoa kush-ḳobri tumrar gese toblig korat gia ami to shundor shundor bashae matisi na, ba boṛo kunu alim-ulamar laḳan boean ḳorsi na."]], [["Ami mone mone ṭik korslam, tumrar loge taḳar ḳalo ami ḳali ou Isa al-Mosir bishoye matimu, ze Isare solibor ufre loṭḳaia mara oise, ita saṛa ar kunta mattam nae."]], [["Ami zebla tumrar loge roitam, ou shomoe nizore ḳomzur mono ḳortam ar ḍoraia ḳafitam."]], [["Amar toblig ar amar boeanor maze manshor mon zoe ḳorar moto kunu aḳol-hekmot ar zukti asil na, ḳali Allai Pak Ruhu ar kudroti bol deḳa gesil."]], [["Ami sailam, tumrar iman manshor aḳol-ilimor ufre borosha na ḳoria, ḳali Allai bolor ufre borosha ḳore."]], [["Ta-o zera imane kamil, tarar gese amra aḳolor mat mati. Oile ou aḳol to i zogotor nae ba zogotor neta oḳolor laḳano nae, tara to borbad oar foti."]], [["Ashole amra ḳali Allai aḳol-hekmotor batuni gufon befare mati. Ou batuni befar to dunia foeda ḳorar ageu Allae tan nizor morzie ṭik koria raḳsoin, zate amra tan gourobor bagi oi."]], [["Oile ou zogotor neta oḳole ita buzra na. Ita buzle tara, hou gourobor don amrar malik Isare solibor ufre loṭḳaia marlo na one."]], [["Oile amra zani, Allar kalame ḳoe,"], ["Zara Allare mohobbot ḳoroin,"], ["tarar lagi tain zeta raḳsoin,"], ["ita ḳeu souke deḳse na, ḳaneo hunche na,"], ["dilor maze kunudin sintao ḳorse na."]], [["Ita oḳon tan Pak Ruhur mazdi amrar gese zair ḳorsoin. Pak ruhur ozana kuntau nai, tain Allar hoḳol batuni befaro zanoin."]], [["Manshor maze ola ḳeu ase ni, zera eḳzone aroḳzonor monor ḳobor zanoin? Ḳali nizor ruheu tar monor ḳobor zane. Ṭik ou laḳan, Allar Pak Ruh saṛa dusra ḳeu tan gaibi befar zane na."]], [["Ar amra to duniabi ruh faisi na, borong Allar torof taki tan ruhu faisi, erlagi tan deoa niamot oḳol amra sini."]], [["Ar ou niamotor befareu amra ḳoi, ita ḳoar shomoe amra manshor aḳol bebohar ḳori na, ḳali Pak Ruhur mazdi talim faia ḳoi. Ruhani hokikotre zair ḳorar lagi, amra ruhani mat mati."]], [["Ze manush ruhani monobabor nae, Allai Pak Ruhur mazdi zeta mile he itare ḳobul ḳore na, ḳaron tar gese ita beḳama. Ita befar he buzeo na, ḳaron ita ruhani zogotor befar, ḳali ruhdi zasai ḳora zae."]], [["Ze zonor maze Pak Ruhu ase, he hokkolta zasai ḳoria deḳe, tare ḳeu zasai ḳorto fare na."]], [["Zela Allar kalamo ase,"], ["Mabudor mon ḳegie buzto farse,"], ["tanre foramish dibar shaiddo ḳar?"], ["Oile al-Mosir mon amrar dilo taḳae, amra ita buzram."]]], [[["Bai oḳol, ruhanik zonor loge zelaḳan mata usit, ami tumrar loge ila mattam farsi na. Borong duniabi manshor loge zela mata usit, tumrar loge olau matisi. Tumra to Isaei torikat ekkere huruttaintor laḳan, erlagiu oula matilam."]], [["Foela ami tumrare shokto ḳani na dia ḳali dud ḳabaislam, hi shomoe shokto ḳani ḳaoar zuka aslae na, ar otodin badeo tumra i befare hurutta roiso."]], [["Ḳaron tumra oḳono duniabi roḳto-mangshe solrae. Tumrar maze oḳono ingsha, ḳaijja-fosad lagailu ase. Te tumra roḳto-mangshor boshe roiso na ni?"]], [["Tumrar maze ḳeu zebla ḳoe, he Paulusor dolor, ḳeu ḳoe Apollosor dolor, te tumra duniabi manshor laḳan nae ni?"]], [["Apollos ḳe? Ar Paulusu ba ḳe? Amra to shamainno ḳezmotḳari, amrar mazdi tumra imanor fote aiso. Allaeu amrare zarzir i daeitto disoin."]], [["Ami bis lagaisi, Apollose fani disoin, ar Allae itare boṛo ḳorsoin."]], [["Erlagi zein bis lagain ar zein fani dein, era ashole kuntau nae, oile zein itare boṛo ḳori tuloin, tainu hokkolta."]], [["Bis lagaora ar fani deorar eḳoi uddesho. Era forteḳe zarzir menot mafik kamor fol faiba."]], [["Oile amra duiozoneu Allar ḳam ḳoriar."], ["Tumra Allaru ḳet, tan banail bilḍing."]], [["Allar ges taki ze ḳas rohomot ami faisi, ou rohomotor boleu ami aḳoldar raz-mestorir laḳan ian kuṭi gaṛsi. Ar ou kuṭir ufre oinno zone bilḍing banaira. Oile ḳe kila banaira, i befare tara hushiar ouk."]], [["Ze ian kuṭi ageu gaṛa oigese, malik Isa al-Mosiu oila hou kuṭi, ikṭa bad dia ar kunu noea kuṭi ḳeu gaṛto farto nae."]], [["Oḳon i kuṭir ufre shuna, rufa, dami fattor, laḳṛi ar son dia ḳeu zudi gor banae,"]], [["te ḳe kila banaisoin, ita bala ḳori deḳa zaibo. Ruz hashoror din ita zair oibo, hou din ogni-forikkar mazdi ita kula-mela oibo."]], [["Zein zeta banaisoin, ita zudi ṭikia roe, te ein furushkar faiba."]], [["Oile ita zoli gele furushkar taki bad foṛbo, ta-o tar nizor zan basibo. Tare deḳle buza zaibo, he aguinor mazdi faṛi dia aise."]], [["Tumra zano na ni, tumra oilae Allar kaba gor, tumrar maze tan Pak Ruhu boshot ḳoroin?"]], [["Ḳeu zudi Allar kaba gor binash ḳore, te Allaeo tare binash ḳorba. Ḳaron tan taḳar gor oilo fobitro, ar tumrau oilae hou gor."]], [["Tumra ḳeu nizore faki dio na. Tumrar mazor ḳeu zudi duniar aḳol-ilime nizore aḳoldar mono ḳore, te he be-aḳol bonouk zate ashol aḳoldar oito fare."]], [["Ḳaron i zogotor aḳol-buddi, Allar nozoro ḳali be-aḳoli. Asmani kitabo ase, “Allae aḳoldar oḳolre tarar salakit doroin.”"]], [["Aroḳ aeato ase, “Aḳoldar oḳolor hoḳol sintau beḳama, ita to Mabude zanoin.”"]], [["Erlagi amar ḳota oilo, hokkoltau to tumrar, te tumra kunu manshore loia boṛai ḳorio na."]], [["Paulus, Apollos, Fitor, i dunia, zindegi, mout, bortoman, bobishot, hokkoltau tumrar."]], [["Tumra oilae al-Mosir, ar al-Mosi oila Allar."]]], [[["Amrare dekia manshe buzouk, amra al-Mosir ḳadim, Allai batuni banḍaror ḳazanchi."]], [["Ar zerar ufre banḍaror ḳazanchir bar deoa oe, tara to forman deḳani lagbo, tara hok-halal."]], [["Te ami hok-halal ki na i bisar tumra ḳoro ba adaloteu ḳorouk, ete amar kunta zae ae na. Ami to amar nizor bisaru ḳori na."]], [["Amar mon shada oileo forman ḳora zar na ami nirdush. Te malik Isaeu amar bisar ḳorba."]], [["Erlagi shoṭik shomoeor ag forzonto, mani malik Isa hirbar na aoa forzonto tumra kunu bisar ḳorio na. Andairo zeta lukail ase, tain aia itare foro anba ar manshor dilor gufon niot oḳol zair ḳorba. Hou shomoe Allar ges taki hoḳole zarzir faona tarif faiba."]], [["Bai oḳol, tumrar balair lagi ami amar nizor ar Apollosor udahoron dia tumrare ḳoilam, zate tumra amrar ges taki ou talim neo, asmani kitabo zeta leḳa ase, itar bare zaoa ṭik nae. Te tumra eḳzonre toia areḳzonre loia boṛai ḳorio na."]], [["Ḳeu zanu mono na ḳore tumi alada kunta bonigeso. Tumar nizor emon kun don ase, zeta tumi Allar ges taki lilla faiso na? Ar ita zudi lilla faia taḳo, te lilla faiso na ḳoia beṭagiri ḳorrae ḳene?"]], [["Tumrare dekia to mono or, tumra ageu hokkolta faia doni oigeso, amrare bad diau tumra bashsha bonigeso! Tumra hasaror bashsha oile balau oito, amra-o tumrar loge bashsha oitam fartam."]], [["Zuddo-bondi oḳolre marilibar niote, zuddor bizoe misilor ḳoror ḳataro zarare raḳa oe, amar mono oe Allae amrar laḳan sahabi oḳolreo ola hoḳolor ḳore raḳsoin. Amra asta zogotor gese, hoḳol manshor gese, ar firista oḳolor geseo tamshar naeok bonigesi."]], [["Amra to al-Mosir lagi be-aḳol oisi, ar tumra bule al-Mosir name aḳoldar bonigeso. Amra ḳomzur, tumra boloban, tumra bule ijjoti bonigeso, amrar to kunu ijjot nai."]], [["Amra oḳono feṭor buke, fanir fiase, ḳafoṛ-sufoṛor obabe ḳoshṭo ḳoriar, baṛi-gor nai ḳori boitolor laḳan roiar ar mair-doir ḳaiar."]], [["Hamesha nizor ate menot ḳori ḳaiar. Manshor gail-mondo huniao, tarar balai saiar, zulum-nirjaton, humki-damkire sobor ḳoriar."]], [["Bodnam-gibot shoijjo ḳori ḳori, norom shure tarare buzaiar. Oḳon forzonto amra asta zogotor ḳasrar laḳan, hoḳoltar geseu zoinjal bonigesi."]], [["Huno, tumrare shorom deoar niote ita leḳram na, ḳali amar maear aolad hishabe hushiar ḳorar lagi leḳram."]], [["Mono rakio, al-Mosir befare talim deoar lagi tumrar azar azar ustad taḳta faroin, oile tumrar baf to otozon nae. Kush-ḳobri tobligor mazdi Isaei zindegit eḳmatro amiu oilam tumrar baf."]], [["Oḳon ami tumrare minot ḳoria ḳoiar, ami zela soli, tumrao ola solo."]], [["Ou niote ami Timotire tumrar gese faṭailam, malikor name ein to amar maear hok-halal fut. Malik Isa al-Mosire ami kila mania soliar, ar hoḳol zagar hoḳol zomato kila talim diar, ita tain mono ḳorai diba."]], [["Tumrar mazor ḳeu ḳeu mono ḳorer, ami ar tumrar gese aitam nae, erlagi tara boṛai-beṭagiri deḳaira."]], [["Inshalla ami kub zoldiu aimu. Zetae boṛai-beṭagiri deḳaira, tarar mat hunat nae, ḳali tarar mul ḳemota deḳat aimu."]], [["Allar bashshai to mat-ḳotar befar nae, ita oilo kudroti ḳemotar befar."]], [["Tumrar ichcha kita? Ami tumrar gese kita loia aitam? Singla loia ni, na maea-momota ar norom mizaz?"]]], [[["Ami hunram, tumrar maze zelaḳan zogoinno zinar ḳam soler, ila ḳam bidormi oḳoleo ḳore na. Tumrar mazor eḳzone nizor haton mareo bour laḳan raḳse."]], [["Erbadeo tumra boṛai ḳoro kila? Itar lagi tumra fana manga zorur na ni? Ar zegie ita ḳorse, tare zomat taki bar ḳori deoa usit na ni?"]], [["Ami sho-shorile tumrar maze na taḳleo ruhe to tumrar loge asi, erlagi zegie ita ḳorse, samne taḳa bisarir laḳan amio ageu tar bisar ḳoria raḳsi."]], [["Amar bisar oilo, tumra malik Isar name eḳ zagat dola o, ou shomoe amio ruhe tumrar loge roimu ar malik Isar bol-shoktio amrar loge taḳbo."]], [["Ar ou naformanor shorilre binash ḳorar lagi shoetanor ato dilaite oibo, zate malik Isa aibar ḳalo tar ruhe nazat fae."]], [["Baiainre, boṛai ḳora tumrar lagi ṭik nae. Zano na ni, moedar ḳair boṛo gamlareo tuṛa ḳamire fulailae?"]], [["Te tumrar dil takio hou furan ḳamiror bab falai deo, zate ḳamir saṛa moedar ḳai bono, ar asholeu to tumra ḳamir saṛa zon. Azadi Idor kurbanir meṛar baichchar laḳan amrar lagi al-Mosireo kurbani deoa oise. Zano to, hou ido hoḳol laḳan ḳamir raḳa haram."]], [["Erlagi ao, amra-o hou furan ḳamir, mani ingsha ar ḳarafire bad dilai, er bodla ḳamir saṛa ruṭi, mani hok ar shada dile id adae ḳori."]], [["Ami age tumrare leḳslam, tumra naforman ḳobis oḳolor loge shong dorio na."]], [["Ami ḳoiram na, i zogotor ḳobis manush, lubi, doḳolbaz ar deb-debir fuza ḳorrar shongo-o ekkere saṛi ditae. Ila oile to tumra zogotor bare aro kunuḳano zaitegi oibo."]], [["Oile ami ḳali oḳan ḳoitam sairam, ḳeu zudi nizore mumin ḳoia dabi ḳore, ar he zinakur, lubi, deb-debir fuzari, gibot gaora, modkur, ba sur-ḍaḳait oe, te tar shong dorio na, tar loge ḳana-finao ḳaio na."]], [["Huno, amar ola ṭeḳa foṛse ni, Isar torikar bairor manshor bisar ḳortam? Itar bisar Allaeu ḳorba. Oile torikar bitoror manshor bisar ḳora tumrar ḳam na ni? Tourat kitabo ase, “Hou naformanre tumrar shomaz taki bar ḳori deo.”"]], [["Huno, amar ola ṭeḳa foṛse ni, Isar torikar bairor manshor bisar ḳortam? Itar bisar Allaeu ḳorba. Oile torikar bitoror manshor bisar ḳora tumrar ḳam na ni? Tourat kitabo ase, “Hou naformanre tumrar shomaz taki bar ḳori deo.”"]]], [[["Tumra ḳeuror zudi kunu imandar bair bifokke nalish taḳe, te Allar pak bonda oḳolor gese na gia, he kun shaoshe baira manshor gese bisar sae?"]], [["Tumra zano na ni, ou pak bonda oḳoleu asta zogotor bisar ḳorba? Ar asta zogotor bisar ḳorte farle ou mamuli befaror foesala ḳortae faro na ni?"]], [["Tumra zano na ni, amra firista oḳoloro bisar ḳormu? Te duniar befar to kuntau nae!"]], [["Tumrar zebla ou laḳan bisar-asaror zorur oe, ou shomoe zomator baira manshore ḳene bisaror salish banao?"]], [["Ami to tumrare shorom deoar lagiu leḳram, tumrar maze ila aḳoldar salish eḳzono nai ni, zein tumrar nizor mazor gonḍogul miṭ-maṭ korta faroin?"]], [["Ami deḳram, bisaror mozliso boiao tumra baie baie ḳaijja ḳorrae. Ta-o abar o-imandaror samne!"]], [["Ashole tumra baie baie ou zela bisar salish salairae, itae to tumrar nizoru ḳeti or. Tumra ita shoijjo ḳoro na ḳene ba nize nize ṭoga ḳao na ḳene?"]], [["Borong tumra nizeu to oinnae ḳorrae, manshore ṭogirae, ar ita nizor bair logeu ḳorrae!"]], [["Ashole tumra zano na ni, Allar bashshait naforman ḳobis oḳolor kunu ṭai nai. Te tumrar bul sinta dur ouk, zeta manshor shobab ḳaraf, zetae zina ḳoroin, murtifuza ḳoroin, gaṭua nasain, shomoḳami,"]], [["suri, lub-lalchi, modkur, gibot gaora ar doḳolbaz, ita manshe to Allar bashshait ṭai faita nae."]], [["Tumrar mazor kunu kunu zono age ola aslae, oile malik Isa al-Mosir usillae ar amrar Allar ruhe tumrare doia saf ḳorse, tumrare fobitro ḳora oise ar be-ḳosur ḳalas ḳoia goino ḳora oise."]], [["Kunu kunu manshe ḳoin, “Amar lagi kuntau haram nae, hokkoltau zaiz.” Oile hokkolta zen manshor lagi ufoḳari, ila sinta ṭik nae. Amar lagi hokkolta zaiz oileo, ami kuntar gulam oitam nae."]], [["Ḳeu ḳeu ḳoin, “Feṭor lagi ḳani ar ḳanir lagi feṭ deoa oise.” Kub shundor ḳota, oile Allae to i duiotau binash ḳoriliba. Mono rakio, shoril to zina ḳorar lagi nae borong malik Isar lagiu, ar malik Isa shorilor lagi."]], [["Allae tan kudroti bole malik Isare murda taki zinda ḳorsoin, ar ou bole amrareo zinda ḳorba."]], [["Tumra zano na ni, tumrar shoril oilo al-Mosir shorilor ongo? Te al-Mosir shorilre ami bodmaish beṭir shorilor loge milaitam ni? Nauzubilla, kunumonteu na!"]], [["Tumra buzo na ni, ze beṭae bodmaish beṭir loge mila-misha ḳore, tar shoril to ou beṭir loge eḳano milizae. Zela Fobitro Tourat Shorifo leḳa ase, “Tara duiozon eḳ shoril oiba.”"]], [["Oile ze zon malik Isar loge milizae, he tan loge ruheo eḳ oizae."]], [["Baiainre, tumra hoḳol zator zina taki zan basao. Manshe bad-baki zoto guna ḳore, ita shorilor bare ḳore, oile zegie zina ḳore, he tar nizor shorilor birudde guna ḳore."]], [["Tumra buzo na ni, tumrar shoril oilo Allai Pak Ruhur kaba gor, ou ruhre tumra Allar ges taki faiso, ein tumrar dilo boshot ḳoroin. Tumar shoril to tumar nizor shompod nae."]], [["Bout dam dia tumare ḳorid ḳora oise. Erlagi tumar shorilre Allar gourobor ḳamo lagao."]]], [[["Baiainre, tumra zeta fotua zanar lagi amar gese leḳso, oḳon ou befare ḳoiram. Tumrar ḳota ṭik ase, manshor lagi bala ḳam oilo bia-shadi na ḳora."]], [["Oile shomazor halot dekia ami ḳoiram, zina taki basibar lagi forteḳ beṭaintor bou taḳle bala, ar forteḳ beṭintoro zamai taḳle bala."]], [["Hoḳol zamaie tar bour faona hok adae ḳorouk, ar boueo ola zamair faona adae ḳorouk."]], [["Bour shoril to tair nizor nae, tair zamair. Olaḳan zamair shorilo tar nizor nae, tar bour."]], [["Zamai-boue eḳe-oinnore nirash ḳorio na, ḳali ḳas kunu dua-munazator lagi duiozone foramish ḳoria kisu shomoe alada roitae faro. Bade hirbar milizio, zate shorilor ḳaishor lagi shoetane tumrare gunar fote ṭanar shuzug na fae."]], [["Te i befare ami tumrare kunu hukum diram na, ḳali izazot diram."]], [["Ta-o amar monor asha oilo, hoḳol manush amar laḳan abiati rouk! Oile Allar ges taki to eḳo manshe eḳo nomunar rohom-niamot faisoin."]], [["Te ṛaṛi beṭintore ar bou mora beṭaintore ami foramish diram, tara zudi amar laḳan roita faroin, te bala."]], [["Oile nizore shamlaite na farle tara bia-shadi ḳorouk. Ḳaron shorilor ḳaishe zolia-fuṛia mora taki bia-shadi ḳorau bala."]], [["Ar zamai-boure ami ou hukum diram, boue zanu tair zamai saṛia na zae. I hukum ḳali ami diram na, shoeong malikeu dira."]], [["Ar zudi tai horia zaegi, te dusra bia na bouk, borong zamair gese firia auk. Ola kunu zamaieo tar boure talaḳ na deuk."]], [["Oḳon zeta ḳoiram, ita to shorashori malikor hukum nae, tan fokke ami ḳoiram, kunu mumin bair bou zudi Isaei torikar na oin ar tain zamair loge shongshar ḳorta sain, te zamaie tanre talaḳ na deuk."]], [["Ou laḳan kunu beṭi manshor zamaio zudi Isaei torikar na oin, ar zamai tan loge roita sain, te boue i zamaire talaḳ na deuk."]], [["Ḳaron ou bour usillae Allae tair zamaire fak-fobitro ḳorsoin ar ou zamair usillae tar boureo fak-fobitro ḳorsoin. Ila na oile tumrar huruttain to nafaḳ oilo one. Ashole to Allae oḳon tarareo fak-fobitro mono ḳoroin."]], [["Oile Isaei torikar baira hou bou ba zamai zudi emneu alog oizita sain, te oita farba. Ila halote hou mumin bai ba boin biar kunu bandonor maze taḳoin na. Buzrae ni, amra shantie roar lagi Allaeu amrare daot disoin."]], [["O bou oḳol, tumi kila buzlae, tumar zamair zan tumi basaitae fartae nae? O zamai oḳol, tumiu ba kila buzlae, tumar bour zan tumi basaitae fartae nae?"]], [["Zai ouk, malik Isae zare zela raḳsoin, Allae zare zela daot disoin, he ola solouk. Hoḳol Isaei zomatre ami ou eḳoi hukum diar."]], [["Zela, mosolmani ḳam ḳorail kunu manshe Isaei torika ḳobul ḳorle he tar ou mosolmanire oshikar na ḳorouk, ar mosolmani na ḳorail kunu manshe Isaei torika ḳobul ḳorle, he mosolmani na ḳorouk."]], [["Mosolmani ḳam ḳorani ba na ḳorani ita kunu boṛo befar nae, Allar hukum-ahkam manau oilo ashol ḳota."]], [["Allae zare ze halote daot disoin, he ou haloteu taḳouk."]], [["Isaei torikat aibar ḳalo tumi gulam aslae ni? Te itar lagi bezar oio na, ar shadin oite farle shadin o."]], [["Gulami ḳora halote malik Isae zare daot ḳori anchoin, he to tan dorbaro shadin oigese. Ar shadin halot taki zare daot ḳori anchoin, he to al-Mosir gulam bonigese."]], [["Baiainre, tumrare bout damdi ḳorid ḳora oise, erlagi manshor gulam bonio na."]], [["Allae zare ze halote daot disoin, Allar dorbaro he olau rouk."]], [["Oḳon ami abiati fuṛintor muslar befare ḳoiram. I befare malikor ges taki ami shorashori kunu hukum faisi na, oile Allar rohomote hok-halal roia ami amar motamot zanairam."]], [["Ou aḳeri zomanat zela mosibot aia azise, amar mone or tumra zein zela aso, olau ro."]], [["Tumar zudi bou taḳe, te taire talaḳ dio na, ar bou na taḳle bia-shadi ḳorato lagio na."]], [["Oile bia ḳorle kunu guna oito nae, ar kunu abiati fuṛi bia boile tairo guna oito nae. Ḳali zogoto tarar ḳoshṭo baṛibo, ou ḳoshṭo taki ami tumrare basaitam sairam."]], [["Bai oḳol, ami ḳoitam sairam, malik Isae kub zoldi toshrif anra, beshi deri nae. Erlagi oḳon taki oula mono ḳorio, zerar bou-baichcha ase, mono ḳorio bou-baichcha nai."]], [["Zera duk-mosiboto asoin, tara mone ḳoroukka kunu duk-mosibot nai, zera kushi-bashi ḳorra, tara mone ḳoroukka kunu kushi-bashi nai, ar zara ḳorid-biki ḳorer, tarao mone ḳoroukka, ita malor ufre tarar kunu dabi-daoa nai."]], [["Zera zogot-shongshar loia besto, tarar bab zanu furafur shongshari na oe, ḳaron bobor bazar to shango oizar."]], [["Ami sairam, tumrare hoḳol nomunar sinta-babna taki horai raḳtam. Ḳaron abiati beṭainte sinta ḳoroin malikor befare, kila Malik-Moulare kushi raḳa zae."]], [["Oile biati manshe sinta ḳoroin shongsharor befare, kila goror bou-baichchare kushi raḳa zae,"]], [["erlagi tarar mon du-ṭanat foṛizae. Oula abiati beṭi ar fuṛinte sinta ḳoroin malikor befare, kila Malik-Moulare kushi raḳa zae, zate tarar shoril ar mon fak-fobitro taḳe. Oile biati beṭinte sinta ḳoroin shongsharor befare, kila zamaire kushi raḳa zae."]], [["Buzrae ni, ou talim oḳol to tumrar balair lagi ḳoiram. Ami tumrar golat kunu fash lagaitam sairam na, ḳali ḳoitam sairam, tumra nek fote solo ar dile-zane Malik-Moular ashik o."]], [["Kunu manshe zudi mono ḳore, he tar abiati fuṛir dae-daeitto adae ḳorer na, fuṛir biar boeosh faroizar ḳori, he fuṛire bia deoa zorur mono ḳore, te tar kushi mafik fuṛire bia deuk. Ete kunu guna oito nae."]], [["Oile ze manshor mon tir ase, zar mono kunu oshanti nai, he tar nizor monre shamlaia ḳam ḳore, i manshe zudi mone ḳore tar fuṛir bia-shadi zorur nae, te he ṭik kamu ḳorer."]], [["Oḳon buza zar, ze zone tar fuṛire bia-shadi dey, he nek kam ḳore ar ze zone tar fuṛire abiati halote raḳe, he aro beshi nek kam ḳore."]], [["Zamai zotodin zinda taḳoin, otodin bou zamair bandono taḳoin. Oile zamai mara gele boue ḳalas fain, ar nizor fosond mafik Isaei torikar zekunu zonor gese bia boita faroin."]], [["Ta-o ami mono ḳori, tain ṛaṛi halote roileu aro bala. Ami buzram, ami ou hokkolta Allai ruhur bole ḳoiram."]]], [[["Huno, oḳon ami devtar name bilai deoa foshador muslar ḳota ḳoiram. Amra to zani, amra hoḳoloru aḳol-buddi ase. Oile aḳole boṛai baṛe, ar mohobbote manush goṛe."]], [["Ḳeu zudi nizore shian mono ḳore, te zotoḳan shian oa zorur, otoḳan to oise na."]], [["Oile ze zone Allare mohobbot ḳore, Alla Pake to tare sinoin."]], [["Te devtar name bilai deoa foshador befare ḳoiram, amra zani, devta bolte i zogoto kuntau nai, eḳ Alla saṛa dusra kuntau nai."]], [["Asmano ba zomino zekunu zagat, deb-debi name zudi kunta takia taḳe, te bout devta ar bout munib asoin."]], [["Oile amrar zana mote ḳali eḳ Alla asoin, tainu amrar gaibi baf. Tan ate hokkolta foeda oise, tan lagiu amra basia asi. Ṭik oula amrar maliko ḳali eḳzon, tan nam Isa al-Mosi. Tan usillae hokkolta foeda oise, amra ḳali tan lagiu ṭikia asi."]], [["Ita buzar aḳol to hoḳol manshor nai. Kunu kunu zone age devtare bozona ḳorto, erlagi tara oḳon devtar name bilai deoa foshad ḳaile, tarar bibeḳor ḳomzurie tare ḳolonki banae."]], [["Ashole kunu nomunar ḳanir boleu amra Allar dorbaro ḳobul oi na. Ḳani na ḳaileo amrar imanor ḳeti oe na, ar ḳaileo kunu lab oe na."]], [["Oile hushiar roio, tumrar ou shadinota kunumonteu zanu ḳomzur imandaror lagi gunar ḳaron na oe."]], [["Tumar to aḳol-bibeḳ ase, oile zar bibek komzur, he zudi tumare devtar mondiro boia foshad ḳaoat deḳe, te he-o ou foshad ḳaito nae ni?"]], [["Ar ou ḳomzur baire basanir lagiu to al-Mosie zan kurbani disla, oḳon tumar ou aḳole tar imanor shorbonash or."]], [["Olaḳan tumra zebla tumrar mumin baiaintor loge gunar ḳam ḳoro, tarar ḳomzur bibeḳre duk deo, ou shomoe tumra al-Mosir biruddeu guna ḳoro."]], [["Erlagi ami ḳoiram, ḳana-finar ḳarone zudi amar bair imanor ḳeti oe, te tare guna taki basanir lagi ami gust ḳaoao ekkere bad dilaimu."]]], [[["Baiainre, ami kita shadin nae ni? Ami kunu sahabi nae ni? Ami kunu amrar malik Isare deḳsi na ni? Malikor lagi ami ze toblig kam ḳorsi, itar fol tumra nae ni?"]], [["Oinno ḳeu amare sahabi ḳoia na manleo tumra to manbae, amar sahabi ḳamor sil-sappoṛ tumrau, ḳaron amar mazdi tumra tan ummot oiso."]], [["Te amar sahabi fod loia zera shondoe ḳoroin, tara amar ou zuaf hunoukka."]], [["Ami ar sahabi Barnabase kita ḳana-finar beton faibar odikar nai ni?"]], [["Mumin kunu boinre shadi ḳorar odikar amrar nai ni? Oinno sahabi oḳole, malik Isar baiainte ar sahabi Fitore zela zarzir bibire loia soforo zain, amra-o ola fari na ni?"]], [["Ḳali ami ar Barnabaseu nizor ate ḳamai ḳoria ḳaitam ni?"]], [["Nizor gaṭṭir ṭeḳa bangia ḳeu sifair saḳri ḳore ni? Ze giroste folor bagan ḳore, he itar fol ḳae na ni? Ze raḳale foshu fal raḳe, he itar dud ḳae na ni?"]], [["Ami to ḳali manush aḳole matiar na, Musa nobir shorioteo ola ḳoise."]], [["Shorioto ase, “Dan maṛa deoar shomoe gorur muko hufi lagaio na.” Te Allae ḳali gorur ḳotau sinta ḳoroin ni?"]], [["Tain ashole amrar ḳotau ḳoisoin, ikan hasa nae ni? Nichchoe, ita amrar lagiu leḳa oisil, ḳaron zein ḳet ḳoroin ar zein dan maṛa dein, fosholor baṭ faoar ashaeu tarar ita ḳora usit."]], [["Te amra zela tumrar maze ruhanik bisi ruisi, oula zudi tumrar ges taki duniabi ḳani-fani zugai, te beshi kunta niram ni?"]], [["Ar ou befare zudi tumrar ufre oinno manshor dabi ḳaṭe, te amra aro beshi dabi ḳaṭaitam fari na ni? Oile amra ila dabi na ḳaṭaia shoijjo ḳoriar, zate al-Mosir befare kush-ḳobri toblig kamo amra ḳeuror fotor ḳaṭa na oi."]], [["Tumra zano na ni, fobitro Baetul-Mukaddoso zera ḳam ḳoroin, tara oḳan takiu ḳana-fina fain, ar kurbani ḳanat zera ḳam ḳoroin, tara ou kurbanir mal taki baṭ fain."]], [["Ṭik olaḳan malik Isar hukum ase, zara kush-ḳobri toblig koroin, tara zanu ou ḳamor usillae ḳaoa-finda fain."]], [["Oile ami to er kuntau nisi na. Ar oḳon tumrareo ita lekiar na, amar lagi otar bebosta ḳortae ḳori. Oḳon amar ou boṛaire zudi ḳeu beḳama banailae, te amar mori zaoau bala."]], [["Ami ze kush-ḳobri toblig koriar, ete amar boṛai deḳanir kunta nae, ita amar lagi forz. Toblik na ḳorle amar ufre lannot foṛouk!"]], [["Oile ami zudi kushi mone toblig kori, te to amar furushkar ase, ar zudi nizor kushie na-o ḳori, te malikor deoa zimmadar hishabe to ḳoriar."]], [["Oḳon amar i ḳamor furushkar kita? I furushkar oilo, kush-ḳobri toblig koria hari faona beton nei na, bina foeshae toblig korau amar beton."]], [["Ami zudio kunu beṭar gulam nae, tebou bout manshor zan basanir lagi nizore hoḳolor gulam banaia raḳsi."]], [["Ihudi oḳolor mon zoe ḳorar lagi Ihudi shomazo ami Ihudir laḳan oisi. Ami to Musa nobir shoriotor odine nae, oile zara tan shoriot mane, tarare zoe ḳorar lagi ami tarar laḳan oisi."]], [["Ar zara shoriotor baira, tarare zoe ḳorar lagi ami shoriotor baira manshor laḳan oisi. Ashole ami Allar deoa shoriotor bare nae, al-Mosir shoriotor odine asi."]], [["Zera ḳomzur, tarar gese ami ḳomzuror laḳan oisi, tarareo zoe ḳorar lagi. Befar oilo, zekunu monte kisu manshor zan basanir lagi ami hoḳol shomazor mon zugai soliar."]], [["Ḳali kush-ḳobrir lagiu ami ita ḳoriar, zate er rohomotor bagi oi."]], [["Tumra zano na ni, douṛor ḳelat uṭia hoḳoleu douṛae, oile furushkar ḳali eḳzoneu fae. Oḳon tumrao oula douṛao zate furushkar fao."]], [["Douṛor ḳelat douṛaia hari manshe ola eḳ mala fae, ze mala bade nosṭo oizae, ar ou mala faoar lagi era bout ḳoṭin niom-ḳanuno mane. Oile amra to ashol okkoe mala faoar lagi ita ḳorram."]], [["Erlagi uddesho saṛa ami douṛairam na. Zeta beṭainte batashor loge kila-kili ḳoroin, ami to itar laḳan nae."]], [["Borong ami nizor shorilre ḳoshṭo dia gulamor laḳan raḳsi, zate oinnor gese kush-ḳobri toblig koria hari, furushkar taki nize bad na foṛi."]]], [[["Bai oḳol, ami sairam, morubumir maze amrar moe-murobbi oḳolor goṭona tumrar mono rouk. Era hoḳol to gaibi megor saḳar tole roita, hoḳole faoe aṭia Nil doria faroia gesla."]], [["Hoḳoleu hou megor saḳa ar Nil doriar maze Hozrot Musar torikae pak gusol ḳorsla."]], [["Tara Allar deoa eḳoi laḳan gaibi ḳani ḳaisoin,"]], [["eḳoi laḳan gaibi fanio ḳaisoin, hoḳole ola ek kudroti fattor taki fani ḳaita, ze fattor tarar loge loge roito, ou fattoru oila al-Mosi."]], [["Ta-o era beshir bag manshor ufre Alla Pak kushi asla na. Erlagiu tarar lash morubumir maze foṛi roilo."]], [["Ita goṭona oilo amrar talimor lagi eḳ itihash, zate ota dekia amra hushiar oi ar tarar laḳan ku-fotor ashik na oi."]], [["Tarar maze ḳeu ḳeu zela murtifuza ḳorsil, tumra ila ḳorio na. Tourat Shorifo ase, “Hoḳol manush ḳanit boila, bade tara ḳaoa-daoa ḳoria hari, hoi-hulla ḳori nas-gan, furti-amud ḳorat lagla.”"]], [["Aroḳbar tarar mazor bout zone zina ḳorae, eḳoi dine teish azar manush mara gesla. Te amra zanu olaḳan zina taki basia roi."]], [["Tarar mazor boute Malik-Moulare forikka ḳorat lagia hafor ḳamoṛ ḳaia morsoin. Amra zanu tanre ila forikka na ḳori."]], [["Tarar mazor boute na-kush oia boḳa-zoḳa ḳorae, Allar gozobor firistae tarare binash ḳorsoin. Erlagi tumra ila ḳorio na."]], [["Tarar ufre ita goṭisil nishana hishabe, zate ota dekia amra hushiar oi. Amra zera ou aḳeri zomanar manush, ou leḳa foṛia amra zanu shabdane roi."]], [["Erlagi kunu manshe zudi mono ḳore, he mozbut ase, te he hushiar rouk zate tar iman na ale."]], [["Manshor zindegit zelaḳan forikka ae, otar baira noea kunu forikka to tumrar ufre or na. Alla Pak to hok-halal, tain tumrare shoijjor otirikto kunu forikkat falaita nae, borong forikka taki basibar foto batai diba, zate tumra ita shoijjo ḳortae faro."]], [["O maear dust oḳol, erlagi ami tumrare ḳoiram, deb-debir fuza taki zan basao."]], [["Tumrare aḳoldar zaniau ami ḳoiram, ami zeta ḳoiram tumra ita zasai-basai ḳoria deḳo."]], [["Al-Mosir mezbanir shomoe, shukria adae ḳoria fiala taki amra ze shorbot ḳai, itar mazdi amra al-Mosir lour loge shorik oi na ni? Ar ze ruṭi siṛia ḳai, i ḳanir mazdi tan shorilor loge shorik oi na ni?"]], [["Amra hoḳole zebla eḳ ruṭi baṭia ḳai, te buza zae, amra bout zon oileo amra ḳali eḳ shoril."]], [["Huno, Boni Israilor halot sinta ḳoro, tarar zeta manshe kurbanir gust ḳain, tara hou kurbani ḳanar hoḳol ḳamo-o shorik oizain na ni?"]], [["Ar ami kunu ḳoiram ni, devtar namor foshadre hishabo dora zae, ba ou devtare hishabo dora zae?"]], [["Na, muṭeu na. Ta-o bidormi oḳole zoto nomunar boli dein, ita deo-danob, but-ferotor nameu dein, Allar name nae. Te ami sai na, ou but-ferotor loge tumrar kunu ḳatir-dusti rouk."]], [["Huno, malik Isar mezbani ar but-ferotor mezbani, i duio ḳamo shorik oa tumrar lagi ṭik nae. Malikor fiala ar butor fiala, duiota taki eḳloge ḳaoa ṭik nae."]], [["Te amra kita ḳoriar, amra malik Isar dilo aguin lagaitam ni? Tan loge laṛai ḳoria zittam farmu ni?"]], [["Mono or ni, ami to age ḳoisi, kunu kunu zone ḳoin, “Amar lagi kuntau haram nae, hokkoltau zaiz.” Oile hokkolta zen manshor lagi ufoḳari, ila sinta to ṭik nae. Zudio era ḳoin, hokkoltau halal, oile hoḳoltae to manshor iman baṛae na."]], [["Te kunu zoneu nizor sharto loia fagol oio na, borong oinnor balai ḳorar sesṭa ḳoro."]], [["Bazar-aṭo zekunu gust biki oile ita ḳaio, nizor bibeḳre shanti raḳar lagi kunu shondoe ḳorio na."]], [["Fobitro Zobur Shorife to ḳoe, “I zogot ar zogotor hokkoltau Mabudor.”"]], [["Erlagi amrar torikar bairor kunu manshe zudi tumrare daot dein, ar tumra zaitae sao, te bibeḳre ṭanḍa raḳar lagi kunu shondoe na ḳoria zeta samne dein otau ḳaio."]], [["Oile ḳeu zudi tumrare zanai dey, i ḳani kunu devtar namor foshad, te ze zone ikan ḳoise, tar balair lagi ar bibeḳor aramor lagi ita ḳaio na."]], [["Ami to tumrar bibeḳor ḳota ḳoiram na, hou dusra manshor bibeḳor ḳota ḳoiram. Ḳaron oinno manshor bibeḳ-bisare, amar ichcha-onichchar shadinotat ḳene naḳ golaito?"]], [["Ami zudi Allar shukria adae ḳoria ḳana-fina ḳai, te ze ḳanir lagi shukria adae ḳorlam, ou ḳanir lagi ar bodnam oito ḳene?"]], [["Erlagi tumra ḳana-fina ḳoro ba zetau ḳoro na ḳene, hoḳoltau Allar gourobor niote ḳorio."]], [["Boni Israil ba bin zati, ba Allar zomator kunu manshor fotor ḳaṭa bonio na."]], [["Ami zela hoḳol nomunar manshore hoḳol befare kush raḳar sesṭa ḳori, tumrao oula ḳorio. Ami to nizor shartor sinta ḳori na, shob manshor balair sesṭa ḳori, zate tara nazat hasil ḳoroin."]]], [[["Te ami zela al-Mosir laḳan soliar, tumrao oula amar laḳan solo."]], [["O bai oḳol, tumra amar deoa talim mono rakia solrae, ar hoḳol befareu amare iad raḳrae, erlagi ami tumrar tarif ḳoriar."]], [["Te ami sairam, tumra oḳan buzo, al-Mosiu oila hoḳol beṭaintor mata, beṭain oila beṭintor mata, ar Alla Pak oila al-Mosir mata."]], [["Ebadot-bondegir shomoe ze beṭae mata guria dua-munazat ḳore, ba firaki mate, he to tar matare oshomman ḳore."]], [["Olaḳan ze beṭie mata na guria dua-munazat ḳore, ba firaki mate, ou beṭieo tair matar oshomman ḳore, tai mata ḳamail beṭintor laḳan bonizae."]], [["Kunu beṭie zudi mata na gure, te tair sul ḳamailauk. Oile beṭintor sul ḳamani shoromor bishoe mono oile, tair mata guria raḳouk."]], [["Ebadot-bondegir shomoe mata guria raḳa beṭaintor lagi ṭik nae, Allae to beṭaintore tan nizor surote foeda ḳorsoin ar beṭaintor mazdiu Allar mohima zair oe, oile beṭintor mazdi beṭaintor mohima zair oe."]], [["Foela beṭa manush Baba Adom to beṭi taki foeda oisoin na, oile foela beṭi manush mai Haoa nichchoe beṭa takiu foeda oisoin."]], [["Ar beṭintor lagi beṭain foeda oisoin na, borong beṭaintor lagiu beṭin foeda oisoin."]], [["Ou talim mafik firista oḳolor ḳota kial rakia, tabedari manar nishana hishabe hoḳol beṭinte mata guria raḳa zorur."]], [["Ta-o malik Isar torikar beṭi manshe goror beṭar ufre borosha ḳoroin, ar beṭaeo ola beṭir ufre borosha ḳoroin."]], [["Ḳaron, foela beṭa Adom taki zudio foela beṭi mai Haoa foeda, ta-o beṭin takiu hirbar beṭaintor zonom oe. Ashole hokkoltau to Allar foeda."]], [["Tumra nizeu bisar ḳori deḳo, matat ḳafoṛ na dia kunu beṭie dua-munazat ḳora ṭik ni?"]], [["Ar shomazor hal-sal takiu to buza zae, beṭaintor matat lamba sul raḳa shoromor befar,"]], [["oile beṭinte lamba sul raḳle tarar shunam baṛe na ni? Nizore guria raḳar lagiu to tara i lamba sul faisoin."]], [["Te ita loia ḳeu torko-bitorko ḳorle, amar forishkar zuaf oilo, ita saṛa dusra kunu niom amrar maze nai ar Allar zomator mazeo nai."]], [["Oḳon ami ze befare foramish ditam sairam, i befare to tumra muṭeu tarif faoar zuka nae. Tumra zomato zela shorik o, itae tumrar kunu faeda oe na, borong ḳeti oe."]], [["Ami huniar, tumra zebla zomato shorik o, ou shomoe tumrar maze doladoli taḳe, ar ita kisu ami bishasho ḳori."]], [["Ashole to tumrar maze motor omil taḳbou, zate tumrar mazor ḳaṭi nikut manshor forisoe mile."]], [["Huno, tumra zebla eḳano milia ebadot-bondegi ḳoro, ou shomoe to al-Mosir mezbanir niote ḳani bilani oe na."]], [["Ḳaron tumra eḳzone aroḳzonor bae kial na ḳoriau ḳani ḳailao. Tumrar eḳzonor feṭo buk taḳe, ar aroḳzon ḳaia ṭal oizae."]], [["Ḳana-fina ḳaibar lagi tumrar kunu gor-baṛi nai ni? Tumra ichcha ḳoria Allar zomatre elami ḳorrae ni? Ar zerar ḳanir kunta nai, tarare shorom dirae ni? Oḳon ami ar kita ḳoitam? Tumrar tarif ḳortam ni? Nauzubilla!"]], [["Ashole ami malik Isar ges taki ze talim faisi, ou talimu ami tumrare disi. Malik Isare ze rait dushmonor ato dorai deoa oisil, hou rait tain ḳanir ruṭi ato loila,"]], [["ar Allar shukria adae ḳorla, bade ou ruṭi ṭukraia ḳoila, “Ita to amar shoril, ou shoril tumrar lagi bilai deoa or, te amare mono raḳar lagi oula ḳorio.”"]], [["Ola ḳaoar bade tain shorbotor fiala loia ḳoila, “Amar lour zoriae Allar loge milonor ze noea usilla ḳaim oibo, ou fiala oilo er nishana. Tumra ou fiala taki ḳaoar shomoe amare iad ḳorar lagi hamesha ola ḳorio.”"]], [["Te tumra zotobar ou ruṭi ḳaibae ar ou fialar shorbot ḳaibae, malik Isa hirbar na aoa forzonto otobaru tan moutor ḳota elan ḳorrae."]], [["Erlagi ḳam-ḳeali ḳoria ḳeu zudi i ruṭi ḳae ar fialar shorbot ḳae, te he malik Isar shoril ar lour birudde guna ḳoria dushi bonizae."]], [["Ou ruṭi ḳaibar age ar fialar shorbot ḳaibar age, manshe nizore zasai ḳori deḳouk."]], [["Ḳaron ita ḳaoar shomoe he zudi malik Isar shorilor befare na buze, te ita ḳaia he nizor ufre gozob ḍakia ane."]], [["Otar lagiu tumrar mazor bout manush ḳomzur ar bemari asoin, emonki ḳeu ḳeu morsoin."]], [["Amra nizor bisar nize ḳorille, malikor ator bisar taki rehai faimu."]], [["Oile malike zebla amrar bisar ḳoroin, ou shomoe tain amrare shashon ḳoroin, zate duniar hoḳolor loge aḳerator din amrare dushi shaibosto ḳora na oe."]], [["Erlagi O bai oḳol, tumra zebla mezbani ḳaoar lagi eḳano dola o, ou shomoe eḳe-oinnor bae kial ḳorio."]], [["Eḳzonor zudi feṭo buk lagizae, te he baṛi taki ḳaia auk, zate tumra eḳano oae kunu shaza na fao. Te ami zebla tumrar gese aimu, ou shomoe bad-baki befare nosiot ḳormu."]]], [[["O bai oḳol, ami sairam Allai Pak Ruhur dan-niamotor befare tumrar kuntau ozana na rouk."]], [["Tumrar zana ase, age zebla tumra Allar ebadot ḳortae na, hou shomoe tumrare olaḳan deb-debir bae ṭania neoa oito, zetae kunta matito fare na."]], [["Oile ami tumrare zanairam, Allar ruhur bole matile kunu manshe ikan ḳoe na, “Isar ufre lannot foṛouk.” Ar Allai Pak Ruhur bol saṛa ḳeu ḳoito-o fare na, “Hozrot Isau malik.”"]], [["Ou eḳoi Pak Ruhur nanan nomunar dan-niamot ase."]], [["Amra nanan niome eḳoi malikor ḳezmot ḳori."]], [["Amra forteḳ zonre nanan nomunar ḳam-ḳaz deoa oise, oile Alla Pak to eḳzonu, tain nanan ufae-e amrar maze ḳam ḳoroin."]], [["Hoḳolor faedar lagi ou Pak Ruhu eḳo zonor maze eḳo nomunae zairoin."]], [["Ou Pak Ruhur bole kunu kunu zonre gian-buddir mat mata, ar ḳeurore aḳoldari mat matar niamot deoa oe."]], [["Eḳzone ou ruhur bole gaibi borosha fain, ar ou ruhur bole dusra zone bemarire bala ḳorar ḳemota fain,"]], [["ḳeu ḳeu keramoti ḳam ḳorar ḳemota, ḳeu ḳeu firaki matar ḳemota, ḳeu ḳeu bad-bala ruh oḳol ar zin-butre sinar ḳemota, ḳeu ḳeu nanan nomunar gaibi bashae matar ḳemota ar ḳeu ḳeu itar mani buzaia dibar ḳemota fain."]], [["Ita hoḳol ḳam to ou eḳoi Pak Ruhe ḳoroin. Ou dan-niamot oḳol tan nizor kushi mafik forteḳ muminre baṭia dein."]], [["O baiain oḳol, eḳ shorilor zela bout ongo taḳe, ola bout ongo milia eḳ shoril oe, al-Mosio to ṭik olaḳan."]], [["Amra Boni Israil oi ba bin zati oi, azad ba gulam oi, ou eḳoi Pak Ruhe hoḳolor torikabondi oise eḳ shoril oar lagi. Hoḳoleu to ou eḳoi Pak Ruh faisi."]], [["Kunu manshor shorilre ḳali eḳ ongo dia banail oise na, borong bout ongo zuṛa deoa oise."]], [["Oḳon faoe zudi ḳoe, “Amar nam to at nae, te ami shorilor ongo-o nae,” erlagi fao zen shorilor ongo nae, ikan to ṭik nae."]], [["Oula ḳane zudi ḳoe, “Amar nam to souk nae, te ami shorilor ongo-o nae,” erlagi ḳan zen shorilor ongo nae, ikan to ṭik nae."]], [["Manshor asta shorilu zudi souk oizito, te hunbar ḳemota ḳoi failo one? Ar zudi shara shorilu ḳan oizito, te geran hungibar ḳemota ḳoi roilo one?"]], [["Te Allae tan kial-kushi mafik shorilor nanan ongore eḳ ek kori hazaisoin."]], [["Hoḳol ongo zudi eḳ laḳan oizito, taile shorilor kun halot oilo one?"]], [["Shorilo bout ongo ase, ta-o shoril to eḳṭau."]], [["Souke atre ḳoito fare na, “Tumare amar dorḳar nai,” ar matae duio faore ḳoito fare na, “Tumrare amar dorḳar nai.”"]], [["Ashole shorilor ze ongore ḳomzur mono oe, oguinu beshi dorḳari."]], [["Shorilor ze shoromor ongore amra huru-muru mono ḳori, itare amra beshi dam dei, mani ze ongore bare deḳani zae na, itare amra ijjot ḳoria guria raki."]], [["Oile ze ongore bare deḳani zae, itare guria raḳar dorḳar oe na. Ashole Allae ou huru-muru ar ḳomzur ongore beshi ijjot dia, hoḳol ongore zuṛa lagaia eḳ shoril banaisoin,"]], [["zate shoril baga-bagi na oe, borong eḳ ongoe aroḳ ongore nizor laḳan mono ḳore."]], [["Shorilor eḳ ongor zudi ḳoshṭo oe, te shara shorile ḳoshṭo fae, ar eḳ onge ijjot faile, asta shorile kushi-bashi ḳore."]], [["Te tumrau oilae al-Mosir shoril, tumra eḳo zon ou shorilor eḳo ongo."]], [["Zano ni, Allae to zomator bitre foela sahabi, bade firaki mat matra, bade ustad oḳol boail ḳorsoin. Erbade boail ḳorsoin zera keramoti ḳam ḳorra, bemar bala ḳorra, shaijjo-shohaeta ḳorra, Isaei zomatre salaora ar nanan gaibi bashae matra zon."]], [["Te era hoḳoleu kunu sahabi fod faisoin ni? Hoḳoleu firaki matoin ni? Hoḳolu ustad ni? Ar hoḳole kunu keramoti ḳam ḳorar ḳemota faisoin ni?"]], [["Hoḳole kunu bemar shifa ḳorta faroin ni? Hoḳoleu gaibi bashae matoin ni? Hoḳoleu itar mani buzaia dita faroin ni? Nichchoe na."]], [["Ta-o ami ḳoiram, tumra hoḳol taki dami niamot oḳol faoar lagi ashik o."], ["Ar kial ḳoro, oḳon ami tumrare aro bala eḳan fot deḳairam."]]], [[["Ami zudi zogotor manush ba asmani firistar gaibi bashae mati, ar amar bitre kunu mohobbot na taḳe, te to ami zure zure bazail fitolor gonṭi ba zonzon ḳora ḳortalor laḳan oigesi."]], [["Amar zudi firaki matibar ḳemota taḳe, hoḳol batuni befar buzi, hoḳol nomunar aḳol-buddie kamil oi, ar amar imani boldi usa faṛoreo eḳ zaga taki aroḳ zagat horailitam fari, oile amar dilo kunu mohobbot na taḳe, te Allar nozoro ami kuntau nae."]], [["Amar hoḳol don-samana zudi gorib-dukire bilai dei, emonki amar shorilreo zudi zalanir lagi dan ḳorilai, ar amar bitre zudi mohobbot na taḳe, te kunu faeda nai."]], [["Mohobbot hoḳol shomoe sobor ḳore, doya-maea ḳore, ingsha ḳore na, boṛai ḳore na, ohonkar ḳore na,"]], [["bad bebohar ḳore na, nizor shartor sesṭa ḳore na, rag-gusa ḳore na, ḳeu kunu ḳeti ḳorle mono raḳe na,"]], [["naformanit kushi oe na, borong hokikotie kushi ḳore."]], [["Mohobbote hokkolta shoijjo ḳore, hoḳolta bishash ḳore, hoḳol befare monor maze asha zugae ar hoḳol befare sobor ḳoria doijjo dore."]], [["Huno, hoḳol firaki mat eḳdin fuṛaizibo, nanan bashao shesh oizibo ar aḳoldaror aḳolo fuṛaizibo, oile mohobbot kunu shomoe fuṛae na."]], [["Te oḳon amra to kunutau shullo-ana zani na, firaki mato shullo-ana ḳoitam fari na."]], [["Oile amra zani, shullo-ana oar shomoe zebla aibo, ou shomoe banga-sura hoḳolta fuṛaizibo."]], [["Ami zebla huru aslam, ou shomoe huruttar laḳan matitam, huruttar laḳan sinta-babna ḳortam, ar huruttar laḳan bisar-bibesona ḳortam. Oile oḳon to boṛo oigesi, erlagi huruttar laḳan asar-bebohar bad dilaisi."]], [["Oḳon to amra zafsa aenar maze hoḳolta forishkar deḳram na, bade hou shullo-ana oar shomoe aile amra hoḳolta samna-samni deḳmu. Oḳon ami hokkolta furafur zani na, hou shomoe aile ami hoḳolta furafur zanmu, Allae amare zela furafur sinoin, ola amio hoḳolta zanmu."]], [["Buzrae ni, iman, asha, ar mohobbot, ou tino don hor-hamesha roibo, itar maze mohobbotu hoḳol taki boṛo."]]], [[["Erlagi O bai oḳol, tumrao mohobbotor lagi ashik o, Pak Ruhur deoa dan-niamotor lagi kiali o, ḳas ḳori firaki matibar ḳemota faite kiali o."]], [["Ḳaron ze manshe gaibi kunu bashae mate, he ita manshor loge mater na, Allar logeu mater. Tar mator basha kunu manshe buze na, he ḳali Pak Ruhur bole batuni buli ḳoe."]], [["Oile zein firaki matoin, ein manshor geseu matoin, en mate manshor zindegire goṛia tule, manshor dilo asha ar shantona zugae."]], [["Te ze zone gaibi bashae mate, he ḳali nizore goṛia tule, oile zein firaki matoin, ein to Allar zomatre goṛia tuloin."]], [["Erlagi ami sairam, tumra hoḳoleu gaibi bashae mato, oile aro beshi sairam, tumra hoḳole firaki mat mato. Mono rakio, kunu manshe zudi gaibi bashae mate, ar mator bade zomator manshore goṛia tular lagi dusra ḳeu itar mani buzaia na dey, te hou zein firaki matoin einu boṛo."]], [["Baiainre, ami zudi tumrar gese aia ḳali gaibi kunu bashae mati, oile er mazdi Allar batuni munshar ḳota, aḳol-hekmotor ḳota, firaki kunu mat ba kitabi nosiot na zanai, te amaredi tumrar kunu faeda oibo ni?"]], [["Mone ḳoro, bashi, sharinda, ar zeta baiddo-bazonar bitre kunu zan nai, ita zudi ganor shoṭik shur-tal na mania baze, te ou bazonat kita bazer, manshe ita ḳemne buzbo?"]], [["Zuddot zaoar lagi fouzi shingae zudi forishkar aoaz na dey, te kunu sifai reḍi oibo ni?"]], [["Olaḳan tumi zebla ozana bashae mato, te tumi kita ḳoirae, tara ḳemne buzbo? Tumar i mat ḳali batashor loge matrae ni?"]], [["I duniat nanan zator buli ase, ita kunuṭau mani saṛa nae."]], [["Ar ami zudi ou buli na buzi, te ze zone matira, tan gese to ami bideshi manshor laḳan, ar taino amar gese bideshi."]], [["Ikan to tumrar belaeo ṭik. Tumra zebla Pak Ruhur deoa dan-niamotor lagi kiali oirae, te ze niamot dia zomatre goṛia tula zae, ou niamot faoar lagiu beshi sesṭa ḳorio."]], [["Erlagi ze manshe gaibi bashae mate, he Allar gese mangouk, zate itar mani buzaia dito fare."]], [["Ami zudi gaibi bashae dua ḳori, te ashole amar ruhe dua ḳorer, amar nizor mone kunta ḳorer na."]], [["Oḳon ami kita ḳortam? Ami ruh dia dua ḳortam, ar buddi diao ḳortam. Ami ruh dia git-gozol gaimu, buddi diao git-gozol gaimu."]], [["Ar tumi zudi ḳali ruh dia shukria adae ḳoro, te mozlisor manshe kila amin ḳoito? Tara to buzeru na tumi kita ḳoirae, tara to osina zonor laḳan roila."]], [["Tumi hoeto ṭik babeu shukria adae ḳorrae, oile ou manshore to goṛia tula or na."]], [["Ami Alla Pakor shukria adae ḳori, ḳaron ami gaibi bashae tumrar saite bout beshi mati."]], [["Ta-o zomator mahfilor maze gaibi bashae azar azar ḳotar bodla, manshor talimor lagi ami aḳol ḳaṭaia ḳali fasḳan ḳota ḳoimu."]], [["Baiainre, tumrar aḳol-buddi huruttar laḳan na oia boeosko manshor laḳan ouk. Oile ingsha-nindar befare tumrar mon masum baichchar laḳan ouk."]], [["Asmani kitabo ase,"], ["Osina bashae matra manushdi,"], ["bideshi manshor mukdi,"], ["ami ou zatir loge matimu."], ["Ta-o amar mat tara hunto nae,"], ["ikan ami Mabude ḳoiram."]], [["Te buza zae, gaibi bashae mata imandar oḳolor lagi kunu nishana nae, borong o-imandar oḳolor lagi ita eḳṭa nishana. Ar firaki mat mata o-imandaror lagi kunu nishana nae, oile imandaror lagi to ita eḳṭa nishana."]], [["Zomator hoḳol manush eḳ zagat milar bade, hoḳole zudi eḳloge gaibi bashae mate, ar ou shomoe zomator bairor ba o-imandar kunu manush ino ae, te tara tumrare fagol ḳoiba na ni?"]], [["Ar hoḳole zudi firaki matoin, omon shomoe kunu o-imandar aia ino hamae, te ou hoḳolor mator mazdi he nizor gunar halot buzilibo, ou mat hunae tar nizor bisar nize ḳorbo."]], [["Tar monor lukail bishoe kula-mela oibo, teu he soizdat foṛia Allar gourob-tarif ḳoria ḳoibo, “Afnarar maze nichchoe Alla Pak azir asoin.”"]], [["Baiainre, kita oito? Tumra zebla eḳ zagat zomato dola o, ou shomoe ḳeu git-gozol gain, ḳeu nosiot ḳoroin, ḳeu batuni befare ḳoin, ḳeu gaibi bashae matoin, ar keu itar mani buzaia dein. Te zein zetau ḳoroin na ḳene, ita zanu zomatre goṛia tular niote oe."]], [["Ḳeu zudi gaibi bashae kunta mate, te ekozon ḳori dui-tinzone matouk ar eḳzone itar mani buzaia deuk."]], [["Mani buzai dibar ḳeu na taḳle, tara zomato sufsaf taḳouk, ḳali nize nize Allar loge matouk."]], [["Ar firaki matra oḳole ola dui-tinzone matouk ar baki hoḳole zasai-basai ḳorouk."]], [["Oile zomato zera boat asoin, tara ḳeuror gese zudi kunu ohi ba batuni ḳobor nazil oe, te zein boean ḳorra, tain nirai oizaukka."]], [["Olaḳan tumra hoḳoleu eḳ ek kori firaki matio, zate hunra oḳole talim ar utshaho fae."]], [["Firaki matrar ruh to tarar nizor boshe taḳe,"]], [["Alla Pake nichchoe gulmal fosond ḳoroin na, borong shanti fosond ḳoroin."]], [["Allar pak bonda oḳolor hoḳol zomator niom-ḳanun oilo, zomator maze beṭi manush nirai roa usit, gof-shof ḳora tarar lagi ṭik nae. Shoriotor niom mafik tara odinta manouk."]], [["Tara kunu talim zanar kiali oile baṛit gia nizor zamair ges taki zanouk. Ḳaron zomator maze beṭinte gof-shof ḳora shorom."]], [["Aichcha ḳo sain, Allar kalam kunu tumrar ges taki baroise ni? Ḳali tumrar geseu aise ni?"]], [["Mono rakio, kunu manshe zudi nizore fir-dorbesh ba batuni ḳemota-ala mono ḳore, te he ikan buzilauk, ami tumrar gese zeta leḳlam, ita hokkoltau malik Isar hukum."]], [["Ar keu ita na manle, tareo mainno ḳora oito nae."]], [["Erlagi O bai oḳol, tumra firaki mat matibar lagi kiali o, ar gaibi bashae matiteo bada dio na."]], [["Ta-o zomator hoḳol ḳamu furafur adob-ḳaeda ar niom-ḳanun mania ḳora zorur."]]], [[["O mumin bai oḳol, ami age ze kush-ḳobri toblig korsilam, hou ḳota oḳon iad ḳorai diram. Tumra to ita ḳobul ḳorslae ar imane ṭikiao roiso."]], [["Ami ze kalam toblig korsi, ita zudi tumra mozbut ḳori doria raḳo, te ou kush-ḳobrir mazdi nazat fairae, ar na faile tumrar iman anau beḳama."]], [["Ashole ami nize ze talim faisi, ou talimre kub zoruri mono ḳoria tumrareo zanaisi. Allar kalam mafik amrar gunar mafir lagi al-Mosie nizor zan kurbani disoin."]], [["Tanre dafon ḳora oisil, ar Allar kalam mafik moutor tin dinor din tain murda taki zinda oisoin."]], [["Zinda oar bade tain foela sahabi Fitorre, bade tan hou barozon sahabire deḳa disoin."]], [["Erbade tain eḳloge fas-shoro beshi mumin baire deḳa disoin. Erar maze ḳeu ḳeu mara geleo, oḳono beshir bag zinda asoin."]], [["Erbade tan bai Iakubre, bade hoḳol sahabire deḳa disoin."]], [["Ar ami to hoḳolor heshor zuli-zaṛa fut, ou amareo tain deḳa disoin."]], [["Sahabi oḳolor maze amiu hoḳol taki nogoinno, ami to sahabi ḳoia forisoe dibar laḳ nae, age ami Allar zomator ufre zulum ḳortam."]], [["Oile oḳon ami zela oisi, ita Allar rohomoteu oisi. Amar ufre tan i rohomot beḳama gese na, ami oinno sahabi oḳol taki beshi menot ḳorsi. I menot to ami nize nize ḳortam farsi na, borong Allar rohomoteu ita ḳoraise."]], [["Erlagi ami ba oinno kunu sahabie zeinu toblig kori na ḳene, amra ou eḳoi befareu toblig koriar, ita hunia tumrao iman ancho."]], [["Te al-Mosire murda taki zinda ḳora oise ḳoia zebla toblig kora oe, taile tumrar mazor ḳeu ḳeu ḳemne ḳoe, manush morigele ar zinda oita nae?"]], [["Moron bade zinda oia uṭte na farle to, al-Mosio zinda oisoin na."]], [["Ar al-Mosi zinda oia na uṭle to amrar tobligo beḳama ar tumrar iman anao beḳama."]], [["Emonki oḳano buza zar zen, Allar befare amra zeta toblig koriar ita misa, ḳaron amrar toblig oilo, Allae al-Mosire murda taki zinda ḳorsoin. Oile murda oḳolre zudi zinda ḳora na oe, te to tain al-Mosireo zinda ḳorsoin na."]], [["Ar murda oḳol zudi zinda oia na uṭoin, te to al-Mosio zinda oia uṭsoin na."]], [["Al-Mosire zudi zinda ḳora na oiau taḳe, te to tumrar iman beḳama, ar tumra oḳono gunar maze habu-ḍubu ḳairae."]], [["Taile al-Mosir torikar zerar mout oigese, tarao to binash oigesoin."]], [["Al-Mosir ufre amrar ze asha, i asha zudi ḳali ou duniabi zindegir lagi oe, te to hoḳol taki amraru beshi bod nosib."]], [["Oile ashol ḳota oilo, al-Mosire to hasau murda taki zinda ḳora oise. Tainu foela foshol, murda taki zoto zonre zinda ḳora oibo, erar maze tanreu foela zinda ḳora oise."]], [["Buzrae ni, eḳzon manshor mazdi zela mout aise, ola zinda oia uṭao eḳzon manshor mazdi aise."]], [["Baba Adomor aolad hishabe hoḳol manshor zela moron oe, al-Mosir ummot hishabe oula hoḳolre zinda ḳora oibo."]], [["Oile ermaze ḳota ase, Allae tan morzi mafik dafe dafe hoḳolta ḳoraiba. Ḳeto taki foela tula fosholor laḳan foela dafo al-Mosire zinda ḳora oise, bade tain dusrabar toshrif anar ḳalo tan ummot oḳolreo zinda ḳora oibo."]], [["Erbade kiamotor ḳalo al-Mosie duniabi hoḳol shashon, odikar ar ḳemotare binash ḳoria gaibi baf Allar ato bashshai shomzaiba."]], [["Ḳaron, Allae zoto shomoe forzonto al-Mosir hoḳol dushmonre tan faor tolat na falain, oto shomoe forzonto tain bashshai ḳorte oibo."]], [["Ar shesh dushmon moutreo tain binash ḳorba."]], [["Fobitro Zobur Shorifo ase, “Tain hokkoltareu al-Mosir faor tolat raḳsoin.” Te buza zae, hokkoltare al-Mosir odine raḳar mani oilo, Allae tan nizore bad rakia oinno hoḳoltareu al-Mosir tole raḳsoin."]], [["Ar hokkolta tan odine aia harle, hokkoltare loia ou ḳas maear zon Ibnullao Alla Pakor odin oiba. Zate zein hoḳolta tan odine raḳsila, hou Alla Paku hokkoltar uforala oin."]], [["Aichcha doro, murda oḳolor lagi zera toubar gusol ḳorer, murda oḳolre zudi kunudinu zinda ḳora na oe, te erar faeda kita?"]], [["Ar amra sahabi oḳolo ḳene gonṭae gonṭae bifodor mukamuki oiar?"]], [["Oe, bai oḳol, ami to forteḳ dinu moutor mukamuki oiar! Amrar malik Isa al-Mosir name tumrare loia ze boṛai deḳai, ou boṛair lagiu ami tumrare ita zanairam."]], [["Ifis ṭauno zongli zanuar falor loge ami ze laṛai ḳorsi, ita zudi ḳali duniabi niote ḳoria taki, te amar kunu lab oise ni? Murda oḳolre zudi zinda ḳora na oe, te ao, ola ḳoi, “Ao, ḳao-dao furti ḳoro, ḳail to nichchit moron oibo.”"]], [["Baiainre, tumra bul ḳorio na, ola eḳ silleḳ ase, “Ku-shongie bala manshoreo naṭailae.”"]], [["Erlagi tumra bod nisha taki hozag o, ar guna ḳorio na. Tumrar mazor ḳeu ḳeu to shoeong Allareu sine na, ita boṛo shoromor befar."]], [["Kunu kunu manshe zikaito fare, “Murda oḳol ḳemne zinda oiba? Tarar shorilor goṭon kilaḳan oibo?”"]], [["Haere be-aḳol! Tumar nizor ḳetor maze ze bisi bain ḳoro, i bisi na morle to sera uṭe na."]], [["Ar tumar bain ḳora bisi taki ze sera baroe, tumi to i sera bain ḳoro na, tumi ḳali bisi bain ḳoro dan ba oinno kunu fosholor, ogu moriau sera baroe."]], [["Bade Allae tan morzi mafik itar surot-aḳar goṭon ḳoroin. Tain forteḳ bisreu tar zat mafik serar surot-aḳar dein."]], [["Buzo na ni, hoḳol zandaror gust to eḳ shoman nae. Manshor gust eḳ laḳan, foshur eḳ laḳan, fakir eḳ laḳan ar masor aroḳ laḳan."]], [["Oula asmano-o bout nomunar shoril ase, duniato bout shoril ase, ta-o behesti shorilor tez eḳ laḳan, ar duniabi shorilor tez aroḳ laḳan."]], [["Shuruzor tez eḳ laḳan, sandor tez aroḳ laḳan ar terar tez dusra laḳan. Emonki eḳ tera taki aroḳ terar tezo alada."]], [["Moron bade zinda oia uṭao ou laḳan. Lash maṭi dia harle fosizae, oile ou lashre zebla zinda ḳora oibo, ita ar fosto nae."]], [["Oshommani halote maṭi deoa oe, shommani halote tula oibo. Maṭi deoa oe durbol halote, ar tula oibo boloban halote."]], [["Maṭi deoa oe roḳto-mangshor shoril, oile tula oibo ruhanik shoril. Roḳto-mangshor shoril zebla ase, te to ruhanik shorilo ase."]], [["Zela Baba Adomor befare Fobitro Tourat Shorifo ase, “Ou foela Adom zinda zandar oila.” Te shesh Adom, zein al-Mosi, tain kita oila? Tain to oila zindegi deora ruh."]], [["Oile ruhanik ze shoril, ikan to foela oe na, foela oe roḳto-mangshor shoril, bade oe ruhanik shoril."]], [["Zela foela Adom maṭi taki aila, bade dusra Adom, al-Mosi aila behest taki."]], [["Zogotor manush oila ou maṭir banail manshor laḳan, ar behesti manush oila hou behesti zon al-Mosir laḳan."]], [["Te Baba Adomor laḳan amra zela maṭir ḳaear surot faisi, ṭik oula hou behesti zonor laḳan behesti suroto faimu."]], [["Baiainre ami tumrare ḳoiram, roḳto-mangshor kunu shoril Allar bashshair odikar fae na. Zetar binash ase, ita kunumonteu sirostaei bone na."]], [["Te ami tumrare eḳṭa batuni ḳota zanairam, zano ni, amra hoḳolor to mout oito nae, oile hoḳoloru surot bodlizibo."]], [["Kiamotor ḳalo eḳ muhurtor maze, sokur foloḳe, shingat fu deoar loge logeu amra bodlizimu. Ou shinga bazia harle, hoḳol murda ola surote zinda oiba, zeta kunudin binash oito nae, ar amra-o hou surote bodlizimu."]], [["Erlagi ze shoril binash oizae, itae ola surot faite oibo, zeta kunudin fosito nae, ar zeta morizibo, itae ola surot faite oibo, zeta kunudin morto nae."]], [["Ar ze shoril fosi zae, i shorile zebla sirostaei surot faibo, ze shorilor mout oe, itae zebla siroḳalin zindegi faibo, hou shomoe Allar kalamor ou leḳa folibo,"], ["Moutor binash oia zoe aise."]], [["O mout, tor zoe kuai?"], ["Moutre, tor bish dat kuai?"]], [["Moutor bish dat oilo guna, ar gunare ḳemota zugae Musa nobir shoriot."]], [["Oile Alla Pakor shukria adae ḳori, amrar malik Isa al-Mosir usillae tain amrare zoe dan ḳoroin."]], [["Te, O amar maear baiain, tumra imane mozbut o, zate kuntae tumrare alaito na fare. Malikor ḳezmotor lagi nizore hor-hamesha furafur bilai deo, tumra to zano, tan lagi menot ḳorle i menot kunumonteu beḳama zae na."]]], [[["O bai oḳol, Allar pak bonda oḳolre shaijjor lagi sanda tular befare ami oḳon ḳoiram. Galatia deshor Isaei zomat oḳolre ami zela hukum disi, tumrao oula ḳoro."]], [["Tumra forteḳ zone zarzir tofik onuzaei haftar foela din kisu ṭeḳa-foesha dola ḳoro, zate ami zebla aimu, ou shomoe kunu sanda tula na lage."]], [["Ami aia harle tumrar dola ḳora ou dan-ḳoerat Zeruzalemo loia zaoar lagi, tumra zerare fosond ḳorbae, ami siṭi dia tarare faṭaimu."]], [["Ar tumra zudi mono ḳoro amio zaoa zorur, te tara amar loge oia zaiba."]], [["Amar kial oilo Makidonia oia aitam, erlagi ami Makidonia deshor bitredi tumrar gese aimu."]], [["Aia hoeto tuṛa ḳoedin tumrar gese roimu ba asta shitkal tumrar geseu ḳaṭaimu, zate ami zenou zai na ḳene tumrau amare ou soforor lagi hoḳolta zuit-zait ḳoria dibae."]], [["Fotor kuṭumor laḳan ami ḳali fotedi zaoar ḳalo tumrar loge deḳa ḳortam sai na, ami sairam, Allar morzi oile bakka ḳoedin tumrar loge taḳmu."]], [["Oile Fonchaisha Id forzonto ami ou Ifis ṭaunou roimu,"]], [["ḳaron amar samne oula boṛo eḳṭa shuzug ase, i shuzuge boṛo bala fol mile. Ta-o bout manshe itar birudita ḳorra."]], [["Kial rakio, Timoti bai tumrar ono aile tain zanu shantie-nirboye roita faroin. Zano to, ami zela malikor ḳezmot ḳoriar, taino ṭik oula ḳorra."]], [["Erlagi ḳeu zanu tanre elami na ḳore. Bade tain zela amar gese aita faroin, oula shanti moto tanre aguaia dio. Ami to tan lagi bar saiar, asha ḳori baiaintor loge taino aiba."]], [["Ar Apollos bair befare ḳoiram, tanre bout minot ḳorslam, baiaintor loge oia oḳon tumrar gese zaita, ta-o kunumonteu razi oila na. Te shomoe-shuzug oile bade zaibane."]], [["Baiainre, tumra hoḳol hushiar o, imane mozbut o, shaoshi bab deḳao ar boloban o."]], [["Tumra zototau ḳoro, mohobbotor shohit ḳorio."]], [["Ar tumrar to zana ase, asta Gris deshor maze Astifan bair foribaru oila foela imandar. Allar pak bonda oḳolor ḳezmotor lagi tara nizore shofi disoin."]], [["Erlagi minot ḳoriar, ilaḳan manshore tumra ijjotor shohit bozio, aro zoto zone ola ḳezmot ḳoroin, Allar name menot ḳoroin, tarareo ola bozio."]], [["Ou Astifan bai, Fatunat bai ar Akik bai aisoin dekia ami kub kushi oisi, era aoae tumrar obab furon oise."]], [["Era amar ar tumrar dilo aram disoin. Tumra ou laḳan manshore ḳas ijjot ḳorio."]], [["Turoshkor Asiya deshor zomator manshe tumrare salam zanaira. Akil ar Fiskila, ar tarar goror zomator manshe malikor mohobbotor shohit tumrare salam zanaira."]], [["Hoḳol mumin baiainte tumrare salam zanaira. Tumra eḳe-oinne fobitro golagoli ḳorio."]], [["Ami Pauluse nizor ate ou salamor ḳota leḳlam."]], [["Malik Isare zudi ḳeu mohobbot na ḳore, te tar ufre lannot foṛouk. Marana ta! Mani, O amrar malik, toshrif anoukka!"]], [["Malik Isar rohomot tumrar ufre zari rouk."]], [["Tumra hoḳolor lagi amar Isaei mohobbot roilo. Amin."]]]], "II Corinthians": [[[["Ami Paulus, Alla Pakor morzi mafik Hozrot Isa al-Mosir eḳzon sahabi. Korint ṭaunor Isaei zomat ar asta Gris deshor maze Allar zoto pak bonda oḳol boshot ḳoroin, erar gese ami ar amrar mumin bai Timotie ou sohifaḳan leḳram."]], [["Amrar gaibi baf Alla Pake ar malik Isa al-Mosie afnara hoḳolor ufre rohomot ar shanti nazil ḳoroukka."]], [["Amrar malik Isa al-Mosir gaibi baf Alla Pakor tarif ouk. Tainu rohmanur rohim Alla, hokkolor dilor buz deora Alla."]], [["Hoḳol zat duk-mosibotor shomoe tain amrare buz dein, zate tan ges taki buz faia, oinnor duk-mosibotor shomoe amra-o tarare buz ditam fari."]], [["Al-Mosir laḳan amra zela bout duk-mosibot shoijjo ḳoriar, oula tan usillae bout buz-shantio faiar."]], [["Amra ze duk-mosibot shoijjo ḳori, ita to tumrar monor shantona ar nazator lagiu ḳori. Tumrare buz deoar nioteu Allae amrare buz dein. Tumra zebla amrar laḳan duk-mosiboto foṛbae, ou shomoe amrar deoa buz mafik tumrar ḳoshṭore shoijjo ḳorte shaijjo ḳorbo."]], [["Tumrar ufre amrar mozbut ekin ase, tumra zela amrar duk-mosiboto shorik aso, oula Allar deoa buz-shantonar mazeo shorik aso."]], [["Turoshkor Asiya desho amra ze mosiboto foṛslam, ota tumrare zanaitam sai. Hino taḳte amrar ufre ze azab aisil, ou azab ola marattoḳ asil, erlagi amra zanor maea saṛi dislam."]], [["Mono ḳorslam, amra nichchit mara zaimu. Te amrar i halot oisil, zate amra nizor ufre borosha na ḳoria, ze Allae murdare zinda ḳori tuloin, ou Allar ufre borosha ḳori."]], [["Eḳ bezuita moutor at taki tain amrare basaisoin, ar oḳono basaira. Amra tan ufre borosha ḳortam fari, tain hameshau amrare olaḳan basaiba."]], [["Tumrao dua-munazat ḳoria amrare shaijjo ḳorrae, erlagi bout zonor duar ḳatire amra ze rohom faisi, otar fol dekia boute Allar shukria adae ḳorba."]], [["Amra zeta loia gourob ḳoriar, amrar bibeḳeo ola ḳoe, Allar deoa fobitro ar shorol mon loia hoḳol manshor maze zindegi ḳaṭaisi, ḳas ḳori tumrar mazeu ḳaṭaisi. I zindegi amra duniabi aḳol-hekmote nae, ḳali Allar rohomotor bole ḳaṭaisi."]], [["Amra to tumrar gese lukai-safai kunuta lekiar na, tumra ze leḳa foṛrae ar buzrae, ḳali ou befareu lekiar. Ar asha ḳoriar, tumra hameshau ola buzat roibae."]], [["Ashole amrar befare tumra tuṛa kisu zaniau, amrare loia zela boṛai ḳorrae, malik Isae toshrif anar shomoe tumrare loia amra-o ola boṛai ḳormu."]], [["Ar ou ḳotar ufre borosha ḳoria ami kub kiali oislam, ami aoa-zaoar foto duiobar tumrar gese zaimu, gele tumra duiobaru rohom-niamot faibae."]], [["Ami mono ḳorslam, Makidoniat zaoar fote tumrar loge deḳa ḳormu ar hon taki hirbar tumrar gese aimu, zate Ehudia zilat zaoar ḳalo tumra amare aguaia deo."]], [["Oile ami na aoae tumra mono ḳorrae ni, ami ita ḍong ḳorslam? Zogotor manshe zela eḳbar ḳoe “Oe, oe” aroḳbar ḳoe “Na, na”, amio ola ni?"]], [["Alla Pak to hok ar ḳaṭi, ikan zela hasa, oula eoḳano hasa, tumrar gese amrar zoban eḳbar “Oe” ar aroḳbar “Na” oe na."]], [["Ami, Silas, ar bai Timotie tumrar gese zar ḳota toblig korsi, hou Isa al-Mosiu oila Allar ḳas maear zon Ibnulla, tain eḳbar “Oe” ar eḳbar “Na” nae, tain to hoḳol shomoeu “Oe.”"]], [["Alla Pakor hoḳol oadau to al-Mosir mazdi fura oe. Erlagi munazator shomoe Allar gourobor lagi al-Mosir namor usillae amra “Amin” mani “Oe” ḳoi."]], [["Ar al-Mosir lagi amrare ar tumrare zein mozbut ḳori ṭikai raḳsoin, tan nam Alla. Tainu amrare ḳelafoti disoin."]], [["Tan nizor don hishabe amrare sil-sappoṛ maria raḳsoin, ar tain zeta amrare dibar oada ḳorsoin, itar foela kisti hishabe amrar dilor maze Allai Pak Ruh dan ḳorsoin."]], [["Ami Allare shakki rakia amar zindegir ḳosom ḳaia ḳoiram, tumrar bae doya-maea taḳae tumrare basanir kiale ami Korint ṭauno zaoa bond raḳsi."]], [["Amra nizore tumrar imanor malik mono ḳorram na, borong tumrare kushi-bashie raḳar lagi tumrar loge roia ḳam ḳorram. Ḳaron tumra imane mozbut aso."]]], [[["Erlagi mone mone ṭik korlam, tumrar mono duk deoar lagi ami ar tumrar gese zaitam nae."]], [["Ḳaron ami tumrare duk dile amare kushi ḳorbo ḳe? Ar ami zarare duk dimu, ou tumra saṛa amare kushi ḳorar ar to ḳeu nai."]], [["Amar ila leḳar ḳaron oilo, ami zebla zaimu, ou shomoe zera amare kushi ḳorar ḳota, tarar ges taki zanu kunu duk na fai. Tumrar ufre amar i bishash ase, ami zetat kushi oimu, tumrao itat kushi oibae."]], [["Amar mono boṛo duk loia, sokur fani falaia age tumrar gese leḳslam. Ashole ami tumrare duk deoar lagi leḳsi na, borong tumrar lagi amar ze ḳoto mohobbot, oḳan zananir lagiu leḳsi."]], [["Amare zudi ḳeu duk dia taḳe, te he ḳali amare nae, tuṛa oileo tumra hoḳolreu duk dise."]], [["Tumra beshir bag zone milia tare ze shaza diso, otau tar lagi zotesṭo."]], [["Oḳon tumra tare maf ḳori dilao, tare buz deo, zate beshi duke he ḳator na oe."]], [["Erlagi ḳas ḳori tumrare ḳoiram, tumra zen tare maea ḳoro, ita forman ḳori deḳao."]], [["Ami forikka ḳori deḳtam saislam, tumra hoḳol befare baiddo aso ki na, erlagiu ami tumrar gese leḳsi."]], [["Tumra zudi kunu befare ḳeurore maf ḳori dilao, te amio tare maf ḳori dei. Ar hasau zudi ami kunta maf ḳoria taki, te al-Mosir samne tumrar lagiu ḳoriar,"]], [["zate shoetane amrare duka dito na fare. Tar ku-motlobor ḳota to amrar ozana nae."]], [["Ami Toruas ṭauno al-Mosir befare kush-ḳobri toblig korat gia deḳlam, hono ḳam ḳorar lagi malike amare eḳṭa shuzug kori disoin."]], [["Oile amar imandar bai Titasre hono na faoae amar mono kub oshanti asil. Erlagi Toruas ṭaunor manshor ges taki bidae loia Makidoniat gelamgi."]], [["Oile amra Allar shukria zanai, tain amrare hamesha al-Mosir bizoeor moha furtir misilor loge salaira. Al-Mosire sina to eḳ geranor laḳan. Allae tan zoe-zatrae ou geran amrar mazdi hoḳol zagat sitrai dein."]], [["Zera nazat hasil ḳorra ar zera binash oira, ou duio dolor lagi amra oilam al-Mosir eḳ geran, ou geranre al-Mosie Allar dorbaro kurbanir laḳan shofia dira."]], [["Zera binash oizar, tarar gese amrar geran oilo morar gondo, zar fol oilo nichchit moron. Ar zera nazat hasil ḳorra, tarar gese amra oilam zindegir geran, er fol oilo aḳerator zindegi. I oto boṛo nek kam ḳorar lak kun zon?"]], [["Nizor labor lagi zela bout zone Allar kalam loia bebsha ḳore, amra to itar laḳan nae. Amra borong Allar faṭail zon hishabe shorol mone al-Mosir name Allare azir-nazir rakia toblig koriar."]]], [[["Tumra kita mono ḳoro, amra ita ḳoia hirbar amrar nizor shunam gaoat lagsi ni? Kunu kunu manshor zela oinnor ges taki sonod neoa lage, amra-o olaḳan tumrar gese ba tumra taki sonod faoa lagbo ni? Na, muṭeu na."]], [["Tumrar nam to amrar dilor maze leḳa ase, tumrau oilae amrar sonod. Ar ou sonodor ḳota to hoḳoleu zane ar hoḳoleu foṛe."]], [["Ikan to forishkar buza zae, al-Mosir leḳa sonod oilae tumrau, tumrau amrar menotor fol. I sonod to kunu ḳali-ḳolom dia leḳa oise na, ḳali Allar Pak Ruhu dia leḳa oise. Ikan to Tur faṛo faoa shoriotor laḳan kunu fattoror ufre leḳa nae, borong manshor dilor mazeu leḳa oise."]], [["Ou befare al-Mosir usillae Allar dorbaro amrar furafur nichchoeota ase,"]], [["ta-o amra ze nizor gune hoḳolta ḳoriltam farmu, ila kunu ḳota nae. I ḳezmoti gun to ḳali Allar ges takiu fai."]], [["Allar loge milonor noea usillar ḳota zananir lagi, tainu amrare i ḳezmoti gun dan ḳorsoin. I usilla to okkore okkore shoriot manar befar nae, borong Pak Ruhur porichalonae dilor iman-akidar befar. Ḳaron okkore mout, ar ruhe zindegi."]], [["Fattoror ufre leḳa shorioti ze ḳezmote moron ae, ou shoriot nazilor shomoe to Allar mohima zair oisil. Ou shomoe Hozrot Musar seharao Allar mohimae nurani oigesil. Tan mukor nurani surot zudio aste aste ḳomi zaoa dorsil, tebou Boni Israil oḳole tan seharar bae saoar takkot oise na."]], [["Ou shoriotor ḳezmoti fol zudi oto mohima-ala oe, te Pak Ruhur ḳezmoti fol ḳoto beshi mohima-ala!"]], [["Ou ze okkori shoriote manshore dushi shaibosto ḳore, tar ḳezmoti ḳam zudi oto mohima-ala oe, te ze ḳezmote be-ḳosur ḳalas ḳoia goinno ḳore, i ḳezmot to aro ḳoto beshi mohima-ala!"]], [["Buzrae ni, age zeta mohima-ala asil, oḳon itar kunu mohima nai ḳoileu sole, tar tulonae oḳonkur noea ḳezmotor mohima bout beshi."]], [["Ze nuranir tez ḳoma dorsil, ita zebla oto mohima-ala, te zeta siroḳal roibo, ita to aro ḳoto beshi mohima-ala!"]], [["Amrar mono olaḳan asha ase gotikeu amra kula-kuli mati."]], [["Amra to Hozrot Musar laḳan nae, tain forda dia tan muk guria toisla, zate tan mukor ḳomi zaoa nurani surot Boni Israile na deḳoin."]], [["Oile tarar dil fashan oigesil. Ar oḳono Tourat Shorifo leḳa, Allar loge milonor hou furana usillar ḳota tilaot ḳorle, tarar dilor maze forda taḳe. Ḳali Isa al-Mosir ufre iman anle ou forda hori zae."]], [["Ar oḳon forzonto Hozrot Musar Tourat Shorif tilaot ḳorar shomoe Boni Israil oḳolor dil forda dia gura taḳe."]], [["Tarar maze ḳeu zebla malikor ufre iman ane, ou shomoe hou forda hori zae."]], [["Ou malik oila Pak Ruhu, ar malikor ruh zeno ase, onou shadinota ase."]], [["Aenar samne zela forda saṛa muk shorashori deḳa zae, oula amra hoḳolu al-Mosir nurani mohima deki deki aro beshi mohima-ala bonia tan laḳan mohima-ala oiram. Amrar malik Isa, mani Pak Ruhur kudroti boleu ila or."]]], [[["Ou ḳarone, Allae meherbani ḳoria ou noea ḳezmoti ḳamor daeitto amrar ato disoin ḳori, amra nirash oi na."]], [["Toblik kamo manshe lukaia zeta be-haeami ḳoroin, ita amra muṭeu ḳori na. Amra kunu ḳamo sol-soturi ḳori na, Allar kalamo bezal mishai na. Borong hok kotare kula-mela ḳoia hoḳol manshor gese ar Allar dorbaro amrare zoiggo hishabe forman ḳori."]], [["Amrar kush-ḳobri zudi lukail taḳe, te lannoti fote zera zaira, tarar geseu lukail taḳe."]], [["Ou zogotor devta Iblise o-imandar oḳolor dilre anda banailise, zate tara kush-ḳobrir nur na deḳe. Ou kush-ḳobrir mazdi al-Mosir gourob zair oise, ar ou al-Mosiu oila Allar obikol surot."]], [["Amra to nizor befare toblig korram na, ḳali Isa al-Mosire toblig korram, tainu malik, tan lagiu amra tumrar gulam bonchi."]], [["Amra ita toblig korram, ḳaron ze Allae ḳoisoin, “Andair taki for ouk,” hou Alla Pake tan nur amrar dilo zalaisoin, zate al-Mosir seharar maze Allar nuror mohima zair oe."]], [["Allai ou nuror don to maṭir bashono raḳa oise, ou bashon oilam amrau. Maṭir bashono raḳa oise, zate manshe buzto fare ou kudroti mohashokti amrar nizor ges taki aise na, borong Allar ges takiu aise."]], [["Hoḳolbae taki amrar ufre bout laḳan saf aileo, amra surmar oisi na. Amra bedisha lagleo furafur nirash oisi na."]], [["Amrar ufre zulum ḳora oileo Allae to amrar log saṛsoin na. Maṭit falaia asaṛleo amra binash oisi na."]], [["Hamesha malik Isar moutor duk-koshṭor nishana amrar shorilo loia guriar, zate amrar shorilor maze tan zindegio deḳa zae."]], [["Ar amra zoto shomoe basia asi, malik Isar lagi amrare to hor-hameshau moutor ato tuli deoa or, zate ou moutor odin shorilo tan zindegi zair oe."]], [["Ou nomunae amrar maze ḳam ḳorer moute, ar tumrar maze ḳam ḳorer zindegie."]], [["Fobitro Zobur Shorifo ase, “Ami iman anchi gotikeu ḳoilam.” Ou eḳoi imanor bagi oia amra-o ola ḳoi."]], [["Ḳaron amra zani, ze Allae malik Isare zinda ḳorsla, hou Allae tan loge amrareo zinda ḳorba, ar amrar loge ḳori tumrareo tan samne azir ḳorba."]], [["Ita hoḳolta tumrar balair lagiu oise, zate manshor ufre Allar ze rohomot nazil oise, hou rohomotor ḳatire boute aro beshi ḳori Allar shukria adae ḳore ar Allar gourob oe."]], [["Erlagi amra nirash oi na. Zudio amrar roḳto-mangshor shoril ḳoe oizar, tebou amrar ruh din din taza oia uṭer."]], [["Oḳon amra ze ḳoedinor lagi shamainno ḳoshṭo ḳoriar, i ḳoshṭor bodla amra siroḳalor lagi ofuronto shan-mohima lab ḳormu."]], [["Soukdi zeta deḳa zae, amra to itar bae sairam na, borong zeta deḳa zae na, otar bae sairam. Souke zeta deḳa zae, ita to tuṛa ḳoedinor, oile zeta deḳa zae na, ita siroḳalor."]]], [[["Amra zani, amra i duniabi ze ḍera-goro boshot ḳori, mani ze ḳomzur shoril loia asi, ikan zudi binasho oizae, tebou Allar deoa eḳan gor amrar ase. I gor kunu manshor ator banail nae, ikan to hamesha behesto ase."]], [["Ou ḍera-goro boshot ḳora halote amra lamba ḳori dom falaiar ar dile-zane asha ḳoriar, zate behesti hou noea goror maze amrare gura oe."]], [["Ta-o ḳota oilo, ou ḍera-gor bangar bade amrare zanu lemṭa deḳa na zae."]], [["Ou ḍera-goro roia bar-buza boite boite amra ahazari ḳoriar. Erbadeo amra roḳto-mangshor i ḍera-gor saṛtam sai na, ta-o bala goror lagi bar sairam, zate oḳonkur ou moutor odin ḍera-gor falaia, siroḳal zinda taḳar zuka gor fai."]], [["Otar lagiu Allae amrare zuit ḳorsoin ar itar baenama hishabe amrare Pak Ruh dan ḳorsoin."]], [["Erdae amrar shaoshor kunu ḳomti nai. Amra to buzilisi, zotodin ou roḳto-mangshor shoril loia boshot ḳormu, otodin amra malikor ges taki horail roimu."]], [["Amra to sokur deḳa kuntar boroshae soli na, ḳali imanor boleu soli."]], [["Ashole amrar bitor bora shaosh ase, ar amra roḳto-mangshor shorilo roa taki malikor loge boshot ḳoraḳanu bala mono ḳori."]], [["Erlagi amra shorilor maze taki ba na taki, amrar niot oilo malikre kushi ḳora."]], [["Ḳaron al-Mosir adaloto amra hoḳoleu ubani lagbo, zate duniabi ou shorile amra zoto nomunar bad-bala ḳam ḳorsi, ou ḳamor bodla fai."]], [["Amra to Alla Pakre ḍoraia soli, erlagi manshore buzanir sesṭa ḳorram. Amrar befar to Allar dorbaro forishkar, asha ḳori tumrar geseo ola forishkar asi."]], [["Ikan ḳoia amra hirbar nizor tarif gairam na, borong amrare loia tumrar boṛair ḳaron zanairam. Te zeta manshe bitor na dekia, ḳali manshor bargala loia boṛai ḳore, tumra tarare eḳṭa zuaf ditae faro."]], [["Amra zudi fagol oi, te Allar fagol oisi, ar zudi mata bala taḳe, te tumrar lagiu bala ase."]], [["Al-Mosir mohobbote amrare fush manaia salae. Amra nichchit buzchi, hoḳolor torof taki eḳzonor mout oisil, erlagi hoḳoloru mout oise."]], [["Tain hoḳolor lagi mara gesla, zate zera zinda asoin, tara zanu ar nizor lagi na basoin. Borong tarar lagi zein mara gesla ar hirbar zinda oisla, tan lagiu tara basoin."]], [["Erlagi oḳon taki amra ar manshor bairor surot dekia bisar ḳori na. Amra to age al-Mosire olaḳan mono ḳorslam, oile oḳon ar ila ḳori na."]], [["Ḳeu zudi al-Mosir torika ḳobul ḳore, te he noea foeda oilo. Tar furan hoḳolta fusia hari ekkere noea bonigelo."]], [["Ita to Alla takiu oe. Tain al-Mosir usillae tan loge amrar milon goṭaisoin, ar amrare ou ḳezmotor daeitto disoin, bad-baki hoḳol manshore tan loge milai ditam."]], [["Er mani oilo, Allae manshor gunar bae na saia, al-Mosir usillae tan loge manshor milon goṭaisoin. Ar ou milonor kush-ḳobri tobligor daeitto amrare disoin."]], [["Erlagiu amra al-Mosir naib hishabe tan fokke matiram. Ashole Allaeu amrar mazdi manshore minoti ḳorra. Ar al-Mosir fokke amra-o minot ḳorram, tumra Allar loge milito o."]], [["Hozrot Isa al-Mosie to kunu guna-naformani ḳorsoin na. Oile amra hoḳolor gunar shaza Allae tan ḳando tuli dila, zate tan ufre iman anar mazdi Allai fobitrotae amra forezgar hishabe ḳobul oi."]]], [[["Allar ḳadim hishabe amra ou minot ḳoriar, tumra zebla Allar rohomot faiso, te ikṭare bifol oite dio na."]], [["Pak kalamo Allae bataisoin,"], ["Ami shoṭik shomoye tumar arzi hunchi,"], ["nazat faoar din tumare shaijjo ḳorsi."], ["Huno, oḳonu shoṭik shomoe, oḳonu nazat faoar din."]], [["Al-Mosir name amra ze toblig kori, ou tobligor bodnam na oar lagi amra ila kunu ḳam ḳori na, ze ḳame manshor mono bada ae."]], [["Borong hoḳol befare amra forman deḳairam, amra Allar ḳezmotḳari. Bout duk-koshṭo, zulum-mosibot, ar bifod-afod shoijjo ḳoria itar forman diram."]], [["Amrare bout bar mair-doir ḳora oise, bout bar zelo harani oise, bout danga-hangama amrar ufredi gese, bout menot ḳorsi, na gumaia rait ḳaṭaisi ar ufash-ḳafash roisi."]], [["Ita saṛa amrar pak-forezgar zindegi, aḳol-buddi, soborgari, doya-maea, dilor Pak Ruhu, ḳaṭi mohobbot,"]], [["hok kota ḳoa ar Allar kudroti bol, duio ate forezgarir atiar bebohar ḳoriar."]], [["Manshe amrare dam deuk ba na deuk, amrar shunam gauk ba bodnam gauk, itae amrar zae ae na. Manshe ḳoira, amra bule ṭog, ashole to amra hok fote soli."]], [["Manshe ḳoin, amrare sinoin na, tebou hoḳole amrare sine. Amra morar laḳ oigeleo basia asi. Amrare mair-doir ḳora or, oile zane mara or na."]], [["Bout dukor mazeo amra hamesha kushi-bashi asi. Amra nize gorib oiao boutre doni banaisi. Amrar to kuntau nai, tebou hokkoltar malik. Ou laḳan amra forman ḳorsi, amra Allar ḳezmotḳari."]], [["O Korint zomator mumin bai oḳol, tumrar gese to kula-melau matisi, tumrar lagi amrar mon uzaṛ ḳori disi."]], [["Amrar dil tumrar lagi kulia raḳsi, oile tumrar dil amrar lagi bond ḳori toiso."]], [["Te amar aolad hishabe tumrare ḳoiram, amra zela tumrar lagi dil kulia raḳsi, tumrao ola amrar lagi tumrar dilḳan kulia deo."]], [["Tumra bidormi manshor loge ḳeshi-kuṭumita ḳorio na. Forezgaror loge naformanor mil kuai? Allar nuror loge andarir kunu ḳatir ase ni?"]], [["Iblisor loge al-Mosir kunu ḳatir ase ni? Muminor loge bidormi shorik oibo kila?"]], [["Zano to, pak kalamo Allae ḳoira,"], ["Ami tarar bitre boshot ḳormu,"], ["tarar logeu sola-fira ḳormu."], ["Ami oimu tarar Alla,"], ["tara oiba amar proza."], ["Te amrau oilam zinda Allar boshot ḳana. Allar kaba goror bitre murtir kunu zaga ase ni?"]], [["Pak kalamo aro bataisoin,"], ["Erlagi tumra bidormir ges taki horo,"], ["tarar ges taki alog ro,"], ["nafak kunu zinish soio na,"], ["teu ami tumrare ḳobul ḳormu."]], [["Ami oimu tumrar gaibi baf,"], ["tumra oibae amar aolad,"], ["ikan ami Alla Rabbul Alamine ḳoiram."]]], [[["O maear bai oḳol, ou oada oḳol to amrar lagiu ḳora oise, te ao amra shorilor ar dilor nafaki dur ḳoria nizore pak-saf ḳori, ar Allar ḍor-ḳofe furafur fak-fobitro zindegir fote soli."]], [["Bai oḳol, amra to kunu manshor loge oinnae ḳorsi na, ḳeuror ḳetio ḳorsi na ar ḳeurore ṭogaisio na. Erlagi amrare tumrar dilor maze ṭai deo."]], [["Tumrare dushibar lagi ikan ḳoiram na. Ami ageu ḳoisi, tumra to amrar zanor zan ḳoiljar ṭukra, amra morleo eḳloge mormu, basleo eḳloge basmu."]], [["Tumrar ufre ami kub borosha ḳori, tumrare loia boṛai ḳori. Erlagi oto duk-mosibotor maze roiao amar zano shanti asil, amar mon kushi-bashie bora."]], [["Huno, ou Makidoniat aiao amrar shorilo kunu shuk faisi na, hoḳolbae takiu amra ḳoshṭo faisi, baire asil gonḍogul ar zanor bitre asil ḍor-ḳof."]], [["Oile Alla Pak, zein duki zonre buz dein, tain amrare buz dibar lagi Titas baire ono anaila."]], [["Ḳali ikan nae, Titas baie tumrar ges taki ze buz faisla, ou buze tain amrareo buz dila. Tain tumrar monor eshki, tumrar ḳanda-ḳaṭir ḳota zanaila, amar befare tumra bule kub agrohi. Ou hoḳolta hunia ami kub kushi oisi."]], [["Baiainre, amar agor siṭir maze zudio tumrare duk dislam, tebou amar mono kunu ḳoshṭo nai. Ami zebla buzlam, ou siṭie tumrar monor maze tuṛa ḳoedin duk dise, ou shomoe amio kisu duk faislam,"]], [["oile oḳon ami kushi. Tumrare duk deoae kushi oisi na, borong duk faia tumra touba ḳorso dekia kushi oisi. Ou duk faislae tumra Allar morzie, zate amrar dara tumrar kunu ḳeti na oe."]], [["Allar deoa monor ḳoshṭoe manshe touba ḳoroin, ar zan basain. Te ou ḳoshṭoe to duk nai. Oile duniabi monor ḳoshṭoe manshor moron ane."]], [["Tumra buzrae ni, Allar deoa monor ḳoshṭoe tumrar ḳoto balai ḳorse, tumrare naformani taki basaise, gunar bae tumrar ginna zonmaise, mone mone ḳoto ḍor ḍoraiso, Allar bae ḳoto aguaiso, naformani ḳamor bisar ḳorso. Ou befare tumra hoḳol monteu forman diso, tumra nikut."]], [["Ami zudio ou siṭi leḳsilam, oile ze manshe oinnae ḳorse ba zar ufre oinnae ḳora oise tar lagi nae, borong Allar dorbaro zate tumrar ou halotḳan zair oe zen, tumra hasau amrare mohobbot ḳoro, otar lagiu leḳsi."]], [["Erlagi amra buzo faisi."], ["Ou buz faia ar bai Titasor kushi dekia amra aro beshi kushi oisi, ḳaron tumra hoḳolor ges taki tain kub aram faisoin."]], [["Ashole ami tumrare loia tan gese boṛai ḳorslam, ete kunu shormindao oisi na. Tumrar gese amrar batail hoḳol ḳota zela hasa asil, oula tumrare loia amrar boṛai ḳoraḳano tan gese hasa forman oise."]], [["Tumra hoḳole zela tan nosiot mancho, monor ḍor-ḳofe ḳafi ḳafi tanre ḳobul ḳorso, oḳan mono oae tumrar bae tan maea kub beshi baṛise."]], [["Ar amio kub kushi, tumrar ufre ami oḳon furafur borosha ḳortam fari."]]], [[["Bai oḳol, ami tumrare zanairam Makidonia deshor zomat oḳole Allar ges taki ḳoto niamot faisoin."]], [["Zudio bout duk-mosibot dia tarare forikka ḳora oisil, tara kub gorib halote asla, tebou tarar monor maze bout furti asil, tara kula ate Allar name dan-ḳoerat ḳorsoin."]], [["Ami tarar fokke ḳoiram, tara kushi oia nizor tofik mafik, emonki tofik taki aro beshio dan ḳorsoin."]], [["Ar kub kiali oia amrare minot ḳorsila, zate Allar ze bonda oḳol obabor maze asoin, erare obab taki basanir lagi tara shorik oita faroin."]], [["Amra zotoḳan asha ḳorslam, tara er saiteo beshi dan ḳorsoin. Ḳali ikan nae, tara foela nizore malik Isar ato shofisoin, bade Allar morzie amrar geseo shofa oisoin."]], [["Ita dekia amra Titas baire kub minot ḳorslam, dan-ḳoerat ḳorar ze ḳam tain tumrar maze salu ḳorsoin, ita zanu shesho ḳoroin."]], [["Tumra zela hoḳol befareu aguail aso, tumrar shobol iman, ḳota-barta, aḳol-hekmot, monor eshki, ar amrar bae zela kub maea-mohobbot ase, ṭik ou laḳan dan-ḳoerat ḳorar nek amolo zanu tumrar maze baia foṛe."]], [["Ita lekia ami tumrare kunu hukum diram na, ḳali forikka ḳori deḳram, Erlagi oinno mumin oḳolor nek kamor eshkir ḳota zanairam. Deki, tumrar mohobbot ḳotoḳan nikut."]], [["Amrar malik Isa al-Mosir rohom-niamotor ḳota to tumra zano-u, tain to Allai done doni asla, oile tumrar lagi gorib bonla, zate tain gorib bonar ḳarone tumra doni oitae faro."]], [["Te ami tumrare foramish diram, ita manle tumrar balai oibo, tumra kub kushi oia goto bosor dan-ḳoerat tulat lagsilae,"]], [["oḳon ou ḳam shesh ḳoro. Monor ze eshki loia tumra i ḳam shuru ḳorsilae, oula eshkie zarzir tofik mafik dan-ḳoerat dia ita shesh ḳoro."]], [["Dan-ḳoerat dibar niot ḳorle, Allae to niot mafik kobul ḳoroin, te tofik taḳle deo, na taḳle nai."]], [["Baiainre, ami sairam na, oinno manshe aram ḳorouk ar tumra ḳoshṭo ḳoro, borong tumra hoḳolor halot eḳ laḳan ouk, oḳanu asha ḳorram."]], [["Tumrar zeta don-doulot oḳon baṛti ase, otae tarar obab miṭauk, ar tarar zebla beshi oibo, ou shomoe tarao tumrar obab miṭaiba. Olaḳan hoḳolor halot eḳoi laḳan ouk."]], [["Zela Tourat Shorifo ase, “Zein beshi tukaisla tano beshi oise na, ar zein tuṛa tukaisla tano ḳom oise na.”"]], [["Huno, ami Allar shukria adae ḳori, amar monor maze tumrar bae zela kial ase, Allae ou eḳoi laḳan kial dan ḳorsoin bai Titasor mazeo."]], [["Tain amrar onurud mania tumrar gese zaira, ar ashol ḳota oilo tain nizeu kushi oia zaira."]], [["Tan loge ḳori amra hou baireo faṭaiar, kush-ḳobri tobligor lagi hoḳol zomateu i bair tarif ḳoroin."]], [["Zomator manshe ḳali tan tarif ḳorse na, amrar loge oia dan-ḳoerat loia zaibar lagi tarau tanre fosond ḳorse. Te malik Isar gourobor lagi, ar oinno mumin oḳolre shaijjo ḳorar lagi, amra ou dan-ḳoerat nibar bebosta ḳorsi."]], [["Amra kub hushiar oia soliar, zate boṛo aḳaror ou rilif bilanir bade ḳeu amrar bodnam ḳorar shuzug na fae."]], [["Mono rakio, amra ḳali malik Isar gese nae, manshor samneo hok-halali roar sesṭa ḳoriar."]], [["Ar erar loge ḳori amra aroḳ baire faṭairam, enre amra bout bar bout laḳan forikka ḳoria deḳsi, tan kub eshki ase. Oḳon deḳram, tain tumrare kub bishash ḳoroin, erlagi tumrar bae tan eshki aro baṛise."]], [["Oḳon Titas bair befare ami ḳoiram, ein to amar loge roin, ar tumrar lagi ḳam ḳoroin. Bad-baki hoḳol baiaintor befare ḳoiram, hoḳol zomator manshe fosond ḳoria tarare faṭaira, tarar mazdi al-Mosir gourob oe."]], [["Erlagi ḳoiram, tumrar bitoror mohobbot, ar tumrare loia amra ze boṛai-beṭagiri deḳai, itar forman deḳaio. Teu hoḳol zomator manshe buzba, tumra ḳe."]]], [[["Baiainre, Allar pak bonda oḳolre shaijjor lagi dan-ḳoerat tular ze ḳam soler, ita befare to tumrare kunta leḳar zorur nae."]], [["Ou befare tumrar monor kial to amar zana ase. Makidoniar manshor gese ami tumrar shunam gaia ḳoiram, Gris deshor manush mani tumra, goto bosor takiu dan-ḳoerat loia zuit aso. Tumrar i eshki dekia, Makidoniar bout manush hozag oisoin."]], [["Erlagi ami ou baiainre faṭairam, zate tumrare loia amra ze boṛai deḳai, tara gia nizor souke ita dekia forman fain. Te ami zela boṛai ḳorsi tumrao olaḳan zuit roio."]], [["Arnae amar loge oia Makidoniar kunu baiain gia zudi deḳoin tumra zuit nae, te tumrar ufre oto boṛo borosha ḳorae, amra shorom faimu ar tumrao shorminda oibae."]], [["Erlagi ou mumin oḳolre onurud ḳorlam, tara zanu amar age tumrar gese zain. Rilif ḳamor lagi dan-ḳoerat dibar ze oada ḳorsilae, tara gia oguin zuit ḳorat shaijjo ḳorba. Te tumrar ges taki zur-zobordosti ḳoria kunta adae ḳora oito nae, ḳali monor kushie deoa dan-ḳoerat neoa oibo."]], [["Kial rakio, ze giroste tuṛa ḳori zala bain dey, he tuṛa foshol daibo, ar ze giroste besh ḳori zala bain dey, he besh ḳori foshol daibo."]], [["Te tumrao ola forteḳe zarzir niot mafik dan-ḳoerat deo. Monor maze ḳoshṭo loia ba deoa lagbo ḳori dio na. Ḳaron dilor kushie dan ḳorle, Allae maea ḳoroin."]], [["Allae tumrare hoḳol laḳan rohom-borkot dita faroin. I ḳemota tan ase, zate tumrar dorḳari hoḳolta hamesha tumrar gese taḳe, ar nek kamor lagi kula ate ita bilaitae faro."]], [["Zela Fobitro Zobur Shorifo ase,"], ["He to kula ate bilai dise,"], ["gorib oḳolre dan ḳorse,"], ["tar forezgari siroḳal staei."]], [["Mono rakio, girostor lagi zein bis zugaia dein, ar ḳaibar lagi zein dana-fani zugaia dein, tain tumrareo bis zugai diba, itat borkot diba, tumrar nek kamor foshol bout baṛai diba."]], [["Ou laḳan tumra hoḳolmonte doni oibae, ar kula ate dan-ḳoerat bilaibae, teu amrar mazdi Allar shukur-guzar adae oibo."]], [["Ou rilif ḳame ḳali Allar bonda oḳolor obabo shaijjo oito nae, borong bout zonor torof taki Allar shukur-guzaro baia foṛer."]], [["Tumra al-Mosir kush-ḳobrir ufozukto ou ḳezmot ḳorso dekia, tara Allar shukur-guzar adae ḳorba. Tumra duio ate dan-ḳoerat bilanie, Makidoniar manshe ar baki hoḳoleu Allar gourob ḳorba."]], [["Tumra dan-ḳoerat deoae Allar ges taki ou ze asanok niamot faiso, ota dekia tara tumrar lagi dile-zane dua ḳorba."]], [["Allar ze danor ḳota mukdi ḳoia fuṛanir shaiddo nai, hou danor lagi tan tarif ouk."]]], [[["O mumin baiain, al-Mosir norom ar doyalu babor ḳota iad ḳoria, ami Pauluse tumrare minot ḳoriar, manshe ḳoin, ami zebla tumrar loge roi, ou shomoe ami bule ḍorai ḍorai taki, ar horia gia harle shaoshi oizai."]], [["Te zera mono ḳore, amra duniabi manshor laḳan zindegi ḳaṭaiar, tarar loge zotoḳan shaosh deḳani dorḳar, ami sairam, ami aoar bade zanu otoḳan shaosh deḳani na lage."]], [["Amra zudio roḳto-mangshor manush, oile amra ze laṛai ḳorram, ita to kunu roḳto-mangshor laṛai nae."]], [["Duniabi sifaie zeta ostro-shostro dia laṛai ḳoroin, amra to ita dia laṛai ḳori na, Allai bole amrar ostro-shostroe faṛor uforor bangkaro bangilto fare."]], [["Amrar ostrodi manshor banoaṭ zukti binash ḳori, ar Allare sinar fote zoto laḳan bada-bignoe dilre aṭḳaia raḳe, itareo binash ḳori. Manshor monor hoḳol ku-sintare ḳedaia hari al-Mosir tole ani."]], [["Te tumra zebla shullo-ana baiddo oia tan tole aibae, hou shomoe zeta obaiddo roiba, itare shaza dibar lagi amra zuit oimu."]], [["Tumra to ḳali amrar bairor surot deḳso. Kunu manshe zudi nizore al-Mosir ummot mono ḳore, te tar sinta ḳora zorur, he zan ummot, amra-o to tan ummot."]], [["Ashole malik Isae amrare ze odikar disoin, i befare ami kisu boṛai deḳaileo to shorminda oitam nae. Ḳaron i odikaror uddesho oilo, tumrare goṛia tula, kunu ḳeti ḳora nae."]], [["Amar i leḳa foṛia mono ḳorio na, ami siṭi dia tumrare ḍor deḳairam."]], [["Kunu kunu manshe matoin, “Tan leḳa siṭinte dilo ḍekka mare, ita shoktishali siṭi, oile tain ḳandat aile deḳa zae, tain ḳomzur ar oaz-nosioto muṭeu gorom nae.”"]], [["Ota manshore zananir lagi ḳoiram, amra duroi taki siṭir mazdi zeta leḳram, samne aile ṭik olau ḳormu."]], [["Tumrar mazor kunu kunu zone tar nizor tarif gae. Tarar loge to amrar tulona sole na, ba tarar dolor shodoishsho oiteo shaosh ḳori na. Tara to nize nize zeta bala mono ḳoroin, otar logeu tarar tulona ḳoroin, otadiu bisar ḳoroin, buzrae ni, ita ḳoto boṛo ammok!"]], [["Huno, amrar zotoḳan boṛai ḳora usit, er beshi ḳortam nae, borong Allae amrar ḳamor ze shimana ṭik kori disoin, amra er bitre roiau boṛai ḳormu, i shimanar bitre tumrao aso."]], [["Erlagi amra zebla tumrar gese geslam, ou shomoe shimar bara to gesi na. Tumrar gese to hoḳol foela amrau al-Mosir kush-ḳobri toblig korat geslam."]], [["Esaṛa foror ḳam loia amra gourob ḳoriar na, ita ḳorle shimar bara oilo one. Amra asha ḳoriar, tumrar imani bol baṛar loge loge tumrar maze aro bout ḳam ḳortam farmu."]], [["Hou shomoe tumrar ges taki aro duror deshainto gia kush-ḳobri toblig kortam farmu. Teu kunu manshe ḳoito farto nae, foror ḳam loia amra boṛai ḳoriar."]], [["Oile Allar kalamo ase, “Ze manshe boṛai ḳore, he Malik-Moulare loia boṛai ḳorouk.”"]], [["Ḳaron nizor shunam nize gaileu forman oe na he bala manush, borong Malik-Moulae zar shunam gain, he-u bala hishabe forman oe."]]], [[["O mumin bai oḳol, ami sairam, amar tuṛa be-aḳoli tumra shoijjo ḳoro, ar hasau tumra amare shoijjo ḳorraeo."]], [["Allai eshkir zalae amar dilo tumrar lagi eḳ zala foeda oise. Te ami eḳzon noshar loge tumrar biar mat-ḳota ṭik kori raḳsi, en nam al-Mosi. Ami sairam, shoti ḳoina hishabe tumrare tan ato shomzai ditam."]], [["Oile ami ḍoraiar, hou hafe zela ku-buddi dia Bibi Haoare be-fote nisilgi, olaḳan tumrareo al-Mosir ges taki horailito fare, he tumrar dilor ḳaṭi bab ar monor nishana alailibo."]], [["Ḳaron amra ze Isar befare toblig korsi, oinno zone zebla tanre saṛa dusra kunu Isar ḳota toblig kore, tumra ita manrae. Ar tumra ze Pak Ruh faiso, ou Pak Ruh saṛa dusra kunu ruh faile, ba ze kush-ḳobri tumra manrae, i kush-ḳobri saṛa dusra kunu kush-ḳobri hunle, kub kushi oiau manilirae."]], [["Oile ami mono ḳori na, hou nam-ḍaki sahabi dol taki ami kunumonteu huru."]], [["Ami zudio kub miṭa miṭa shure oaz ḳortam fari na, tebou amar to aḳol-buddir ḳomti nae, ita to ami hoḳol nomunae hoḳol halote tumrare deḳaisi."]], [["Tumrar unnoti deḳanir lagi ami bina betone Allar deoa kush-ḳobri toblig koria nizore nisa ḳorsi, ita kunu faf ḳorsi ni?"]], [["Tumrar ḳezmotor lagi ami oinno zomat oḳolor ges taki shaijjo anchi, ḳoite gele tarare luṭia anchi."]], [["Tumrar gese roar ḳalo ami zebla obabo foṛlam, hou shomoeo ami ḳeuror buza oisi na. Ḳaron Makidonia taki zeta baiain aisla, tara amare shaijjo ḳorsoin. Te kunu haloteu ami tumrar buza oisi na, oitamo nae."]], [["Al-Mosir ze hokikoti amar bitre ase ou hokor boleu ami ḳoiram, asta Gris deshor kunu zagatu amar i beṭagiri ḳeu bond ḳorto farto nae."]], [["Ami ila matar ḳaron kita? Ami tumrare maea ḳori na ni? Eḳ Allaeu zanoin, ami tumrare ḳoto maea ḳori."]], [["Nizor boṛai-beṭagiri deḳaia zeguin amrar homani oita sain, itae zanu i shuzug na fain, otar lagi ami zeḳan ḳorat asi, ikan ḳorat roimu-u."]], [["Ashole to ita oila bonḍo sahabi ar ṭog kamlain. Tara nizore al-Mosir sahabi deḳaito ḳori nizor surot bodlilae."]], [["Ete taijjub oar kunta nae, Ibliseo to nizore nuror firista deḳanir lagi tar surot bodlae."]], [["Erlagi zeguinte Iblisor ḳezmot ḳoroin, tarao zudi nizor surot bodlaia deḳain tara nek kam ḳorra, te taijjub oar kita ase? Tarar ḳamor fol tara aḳerato faibo."]], [["Ami aroḳbar ḳoiram, amare zanu ḳeu fagol mono na ḳore. Ar zudi ila mono ḳorilao, te amare eḳ fagol hishabeu shomzilao, zate amio tuṛa boṛai ḳorar shuzug fai."]], [["Ami oḳon zeta ḳoiram, ita malik Isar hukume ḳoiram na, ḳali nizor boṛai deḳanit gia faglami ḳorram."]], [["Bout zone zebla duniabi bishoe loia boṛai deḳaira, te ami ḳene deḳaitam na?"]], [["Tumra to beshi aḳoldar, erlagi be-aḳol oḳolre kush dile shoijjo ḳoro."]], [["Ḳali ikan nae, ḳeu zudi tumrare nizor gulam banaia raḳe, tumrare tar shikar banailae, fando falae, tumrar ufre ustadi ḳore ba tumrar galo soṛ mare, ta-o to tumra kushi oia shoijjo ḳorrae."]], [["Oile ami kub shorminda oia shikar ḳoriar, ita befare tumrar gese amra boṛo ḳomzur aslam, ila netagiri ḳortam farsi na."], ["Oinno manshe zeta loia boṛai ḳorar shaosh fae, amaro shaosh ase ita befare boṛai deḳanir, ami ḳali fagolor laḳan ita matiram."]], [["Zetae boṛai-beṭagiri deḳain, tara kita Ibrani zatir ni? Amio to tarar laḳan. Tara Boni Israil zatir ni? Amio ola. Tara Hozrot Ibrahimor aolad ni? Amio to."]], [["Tara al-Mosir ḳezmotḳari ni? Ami aro boṛo ḳezmotḳari. Mono rakio, ami fagolor laḳan matiram. Ami al-Mosir ḳezmoto lagia tara taki bout beshi menot ḳorsi. Bout bar zel ḳaṭsi, bout bar mair-doir ḳaisi, ar bout bar moutor mukabila oisi."]], [["Ihudi oḳole amare fasbar durra marsoin, forteḳ bar unusallishṭa ḳori durra ḳaisi."]], [["Tinbar amare singladi mara oise. Eḳbar amare ḳankoṛ mara oise. Tinbar amar zaz ḍubi gesil, ar eḳ din eḳ rait doriar fanit bashail aslam."]], [["Ami bout desh sofor ḳorsi. Ban-fanir ato, sur-ḍaḳaitor ato, nizor zatir ato ar bin zatir ato ami mosiboto foṛsi. Esaṛa ṭauno, morubumit, doriat, ar bonḍo mumin oḳolor ato-o ami mosiboto foṛsi."]], [["Ou duk-mosibotor mazeo zane-forane menot ḳorsi, bout rait uzagori ḳorsi, ḳani-fanir lagi ḳoshṭo faisi, bout ufash-ḳafash roisi, shit ar ḳafoṛ-sufoṛor obabeo ḳoshṭo faisi."]], [["Ita saṛao al-Mosir zomat oḳolor lagi ami forteḳ din sinta ḳori."]], [["Ḳeu ḳomzur oile ami nizeo tar ḳomzurir bagi oi na ni? Kunu ku-shongir talo foṛia ḳeu gunar fote gelegi, ami oshanti ḳori na ni?"]], [["Ami zudi boṛai deḳaitam sai, te ou ḳomzuri loiau boṛai ḳormu."]], [["Amrar Alla Pak ar malik Isa al-Mosir gaibi baf, zein hamesha gourob faoar laḳ, tain nizeu zanoin, ami kuntau misa matram na."]], [["Dameskor bashsha Aritar hakim sabe amare dorar lagi Damesk ṭauno fara deoar hukum disla."]], [["Oile ṭaunor baunḍorir oalor maze ze kiṛki asil, mumin baiainte eḳ ṭukrit ḳori ou kiṛki baedi amare maṭit lamai disla, ou nomunae ami tan at taki bagisi."]]], [[["Te amar aro kisu boṛai ḳora dorḳar, i boṛaie kunu faeda nai, oile malik Isae ze doroshon deḳaisoin ar zeta zanaisoin, ita oḳon ḳoiram."]], [["Hozrot Isar eḳzon ḳadimre ami sini, oḳon taki souddo bosor age meraz shorifor lagi tanre behesto tulia neoa oisil. Tain zannatul-ferdouso gela, i shomoe tain sho-shorile gesoin ki na zani na, ḳali Allaeu zanoin."]], [["Te enre ami sini, oile tane sho-shorile neoa oise ki na ami zani na, ḳali Alla Pake zanoin."]], [["Meraz shorifo nia harle tan loge bout batchit ḳora oise, ita batchit manshore hunani ṭik nae."]], [["Oula manshore loia ami boṛai ḳormu. Amar nizore loia kunu boṛai nae, ḳali amar ḳomzurir lagi boṛai ḳormu."]], [["Ou boṛai deḳaite saileo, ami kunu be-aḳoli ḳortam nae, ḳali hasa mat matimu. Ta-o ami boṛai deḳani bad dilailam, kizanu amar ḳam-ḳaz dekia ba amar mukor zobanbondi hunia, manshe oḳon amare zotoḳan mono ḳoroin, er saite beshi mono ḳorilain."]], [["Allae amare oto batuni befar zananie amar dilo zanu ohonkar na ae, ou niote tain amar shorilo eḳṭa rifu dila, amare ḳoshṭo dibar lagi, ou rifu oilo Iblisor sela."]], [["Malik Isar dorbaro ami tinbar aroz ḳorslam, ou rifugu amar ges taki horaia nitagi."]], [["Oile tain zuaf dila, “Amar rohomotu tumar boutta, amar bol-shokti mile ḳali ḳomzur halote.” Erlagi amar ḳomzurir befare ami kushi moneu boṛai ḳormu, zate al-Mosir ou bol-shokti amar maze boshot ḳore."]], [["Te al-Mosir namor lagi nanan laḳan ḳomzuri, beijjoti, obab-onoṭon, zulum-mosibot, ar be-fanat foṛleo ami kushi oi. Ḳaron ḳomzur haloteu ami boloban oi."]], [["Ami fagol oisi ṭiku, oile tumrau amare fagol oite baiddo ḳorso. Tumrar usit asil amar tarif ḳora. Ami zudio kub shadaron manush, tebou tumrar hou nam-ḍaki sahabi dol taki kunumonteu huru nae."]], [["Ami nizore eḳzon hok sahabi hishabe forman ḳorsi, bout shoijjo ḳoria tumrar maze nanan nomunar keramoti ḳam, kudroti nishana ar muzeza deḳaisi."]], [["Aichcha ḳo sain, oinno zomat oḳol taki tumra kunumonte huru ni? Oe, ḳali eḳṭa befare huru aso, ita oilo, ami tumrar gese buza oisi na. I bulor lagi amare mafi deo."]], [["Huno, ami tumrar gese zaoar lagi ou tin nombor bar zuit oilam, te ami kunu buza oitam nae, tumrar gese kunu don-samana sairam na, ḳali tumrare sairam. Ma-bafor lagi don-samana zomani to aolador forz nae, borong ma-bafor usit oilo aolador lagi don zomani."]], [["Te ami kub kushi oiau tumrar lagi amar hoḳolta ḳoros ḳormu, amar nizoreo bilai dimu. Ami zebla tumrare besh ḳori maea-mohobbot ḳoriar, te tumra ḳene amare ḳom maea ḳorrae?"]], [["Zai ouk, ami tumrar ufre buza oisi na, arnae ḳeu ḳoilito fare, ami salaki ḳoria tumrare duka disi."]], [["Ar tumrar gese ami zerare faṭaislam, eraredi tumrare ṭogaisi ni?"]], [["Titas baire ami minot ḳorlam tumrar gese zaoar lagi, tan loge hou baireo faṭailam. Te ou Titase tumrare ṭogisoin ni? Ami ar Titas, amra duiozone to eḳoi ruhe ar eḳoi niote ḳam ḳori."]], [["Aichcha, tumra mono ḳorrae ni, ou siṭi lekia amra nizor dush ḳaṭairam? Na, ikan ṭik nae, O dust oḳol, amra al-Mosir ḳadim hishabe Alla Pakre azir-nazir rakia leḳram, tumrare goṛia tular nioteu ita ḳoiram."]], [["Ashole amar kub ḍor ḳorer, ami zebla tumrar gese aimu, aia hari tumrare zela deḳtam sairam, tumra zudi ilaḳan zuit na o, ar tumrao amar ze ruf deḳtae sao na, ami zudi hou ruf deḳani lage. Ba aia deki tumrar maze ḳaijja-fosad, ingsha-ninda, rag-gusa, doladoli, foror bodnam gaoa, gibot gaoa, boṛai-beṭagiri ar gulmal ase."]], [["Amar bitre ḍor ḳorer, ami aroḳbar zebla tumrar gese aimu, ou shomoe amar Allae ni tumrar samne amare shorminda banailain, zeta manshe guna ḳorsoin, zetae nafaki ḳam, zina, ar bodmaishi ḳoria touba ḳorse na, otare dekia ni ami monor maze ḳoshṭo fai."]]], [[["Baiainre, ami ou tin nombor bar tumrar gese airam. Zano to, Allar kalamo ase, “Dui ba tin zon manshe eḳoi laḳan shakki dile ou befar hasa forman oe.”"]], [["Te ami zebla dusrabar tumrar gese geslam, hou soforor age zera guna-ḳosuri ḳorsil, ami tarare ar bad-baki hoḳolre hushiar ḳori dislam. Ar oḳon ami nize azir na oileo tarare ola hushiar ḳori diram, ami aroḳbar aile tara ḳeu rehai faita nae."]], [["Tumra bule forman sairae, amar muk dia al-Mosie matira ni. Ashole al-Mosi to tumrar befare kunumonteu ḳomzur nae, tan nizor bol-shokti tumrar maze azir ase."]], [["Zudio tanre ḳomzur halote solibor ufre loṭḳaia zane mara oisil, ta-o Allar kudroti bole tain oḳon zinda asoin. Ar amra-o ola tan laḳan ḳomzur asi, oile tan loge zinda roae Allai kudroti bole tumrar gese aia mukabila oimu."]], [["Tumra nizore zasai ḳori deḳo, al-Mosir ufre hasaror iman ase ni? Tumra buzo na ni, Isa al-Mosi tumrar dilo asoin. Kial rakio, zasai ḳorat gia zanu tumrar maze bezal na mile."]], [["Ar ami asha ḳori tumra buzbae, amra to ḳaṭi hishabe forman oigesi."]], [["Amra Allar dorbaro munazat ḳorram, tumra hoḳol laḳan bod ḳam taki basia ro. Amra nizor forezgarir forman deḳanir lagi ikan ḳoiram na. Ar manshe amrare forezgar mono na ḳorleo, tumra hamesha nek kam ḳorat ro."]], [["Amrar ḳemota oilo hokor fokke, na-hokor fokke amrar kunu bol nai."]], [["Te amra zebla ḳomzur ar tumra boloban, ita deḳle amra kushi. Amra dua ḳoriar, tumra touba ḳoria hari furafur ḳaṭi o."]], [["Erlagi ami tumrar ges taki duroi roia ita leḳram, zate tumrar samne aia harle malik Isar deoa ḳemota ḳaṭaia ḳoṭu bebohar ḳora na lage. Malike amare i ḳemota disoin tumrare goṛia tular lagi, ḳeti ḳorar lagi nae."]], [["O bai oḳol, hesh-mesh ḳoiram, tumra kushi-bashi ḳoro, nizore kamil banao, eḳe-oinnore nosiot ḳoro, eḳoi monobabe ro, shantie boshot ḳoro. Teu shantir ar mohobbotor Allao tumrar loge loge roiba."]], [["Tumra eḳe-oinne fobitro golagoli ḳorio."]], [["Allar hoḳol pak bondae tumrare salam zanaira."]], [["Malik Isa al-Mosir rohomot, Alla Pakor mohobbot, ar Pak Ruhur ḳatir-zoton tumra hoḳolor dilo rouk. Amin."]]]], "Galatians": [[[["Ami Paulus, Isa al-Mosir eḳzon sahabi. Ami kunu manshor hukum-foramishe ba kunu manshor usillae sahabi oisi na. Ḳali Isa al-Mosi ar amrar gaibi baf Alla, zein al-Mosire murda taki zinda ḳori tulchoin, erar ges takiu ḳelafoti faisi."]], [["Ami ar amar logor hoḳol mumin baiainte milia, Galatia deshor Isaei zomat oḳolor gese ou sohifaḳan leḳram."]], [["Amrar gaibi baf Alla Pake ar Isa al-Mosie tumrare rohomot ar shanti dan ḳoroukka."]], [["Amrar gaibi baf Alla Pakor munshae, hou Isae amrar gunar mafir lagi nizor fobitro zan kurbani disoin, zate ou ḳaraf zomanar at taki amrare basaita faroin."]], [["Alla Pakor tarif hor-hamesha zari rouk. Amin."]], [["Ami boṛo taijjub oigesi, al-Mosir rohome zein ḍakia ania tumrare nizor bonda banaisoin, tane saṛia tumra kila oto zoldi aroḳ nomunar kush-ḳobrir bae firigelae."]], [["Ashole to ita kunu kush-ḳobriu nae. Oile ḳoezon manush ase, zetae tumrar iman loia ḳeiṛ ḳelaira, tara al-Mosir kush-ḳobrire ulṭa-falṭa ḳorilta saira."]], [["Huno, amra ze kush-ḳobri tumrar gese toblig korsi, ou kush-ḳobri saṛa dusra kunu kush-ḳobri zudi tumrar gese toblig kora oe, ita zudi amra nizeu ḳori, ba asmani kunu firistae aia ḳoroin, te ogur ufre lannot foṛouk."]], [["Ami age zemone ḳoisi, oḳon hirbar oula ḳoiram, agor ze kush-ḳobri tumra mancho, ita saṛa dusra kunu kush-ḳobri ḳeu tumrar gese toblig korle, ogur ufre lannot foṛouk."]], [["Ita ḳoria ami ḳar ges taki tarif faitam saiar, kunu manshor ges taki na Allar ges taki? Ami kunu manshore kush ḳorar sesṭa ḳoriar ni? Ami zudi oḳono manshore kush ḳorar sesṭa ḳortam, te ami al-Mosir ḳadim oilam na one."]], [["O baisab oḳol, afnara zania raḳoukka, ami ze kush-ḳobri toblig korsi, ita to kunu manshor banail motobad nae."]], [["Ami ita kunu manshor ges taki faisi na, ḳeu amare ita hikaiseo na. Ḳali Isa al-Mosie nize amar gese ita zair ḳorsoin."]], [["Ami age zebla Ihudi dormo mantam, hou shomoe amar sal-cholon kila asil ita to tumra huncho. Ami Allar zomat oḳolre ḳoto beshi zulum ḳortam, ar itare binash ḳorar sesṭat aslam, eota tumra zano."]], [["Amar baf-dadar ges taki faoa shora-rosumot manato ami kub kiali aslam. Erdae amar boeoshi Ihudi oḳolor maze alla-billa ḳorat ami bout aguail aslam."]], [["Oile Allae to amar maʼr feṭo taḳteu amare fosond ḳorsoin, tainu nizor rohomote amare daot disoin. Tan munsha asil,"]], [["ami tan ḳas maear zonor didar faia, oinnainno zatir gese kush-ḳobri toblig kori. Te ou didar faiao ami kunu Adom zator loge foramish ḳorsi na."]], [["Ar amar agor kunu sahabir loge mulaḳat ḳorar lagi ami Zeruzalem ṭaun ḳano-o gesi na. Borong ami Arob desho geslamgi, gia guri-firi hirbar Damesk ṭauno aisi."]], [["Er tin boros bade sahabi Fitoror loge mulaḳat ḳorar niote Zeruzalem geslam, gia tan ono fonro din aslam."]], [["Ou shomoe Hozrot Isar bai sahabi Iakub saṛa, dusra kunu sahabir loge amar deḳa oise na."]], [["Eḳ Alla shakki asoin, ami ou zeta leḳlam, er eḳṭa horofo misa nae. Mono raḳba, ou kush-ḳobri to kunu manshor ges taki faisi na, ḳali Isa al-Mosie nize amar gese zair ḳorsoin."]], [["Bade ami Shiria ar Kilikia deshor bout zagat geslam."]], [["Ou shomoe Ehudia zilar Isaei zomat oḳoleo amare sinta na."]], [["Tara ḳali ou ḳobor hunchila, “Age ze beṭae amrar ufre zulum ḳorto, ar Isar namre dunia taki tuṛilito saisil, oḳon hou beṭae al-Mosir imanor kush-ḳobri toblig korer.”"]], [["Ami iman ania bodoli zaoae, tara Allar shukur-tarif ḳorta."]]], [[["Souddo boros bade Barnabasor loge oia ami hirbar Zeruzalem gelam, ou shomoe Titasreo loge nilam."]], [["Allai hukume ami hono gelam. Gia honor baiainre ḳoilam, oinnainno zatir gese ami kun kush-ḳobri toblig kori. Oile zomator murobbi oḳolre ita niralae ḳoilam, amar sinta asil, amar oto douṛor ḳam zate beḳama na zae."]], [["Amar logor bai Titas o-Ihudi oileo, tan mosolmani ḳam ḳoranir lagi era kunu saf dise na."]], [["Ashole imandar dolor bitre ḳoezon munafik hamanie ola oilo. Isa al-Mosir ummot bonae amra ze shadinota faisi, otar kut dorar lagiu era hamaisil, zate amrare Musar shoriotor gulamit raḳto fare."]], [["Oile amra eḳ foloḳor lagio tarar gulami manlam na, zate kush-ḳobrir hokikoti tumrar gese ḳaim roe."]], [["Ar zomator nam-ḍaki zon oḳolor loge ami matilam, era zeinu oin na ḳene, itae amar kuntau zae ae na, Allae to muk saia mosolmani ḳoroin na. Era to amare noea kunta disoin na,"]], [["borong tara buzilila, Ihudi shomazor gese kush-ḳobri tobligo Fitorre zela daeitto deoa oisil, ou laḳan oinnainno zatir gese tobligor daeitto amare deoa oise."]], [["Tara oḳan deḳla, Ihudi oḳolor gese sahabi-ḳamo Fitorre zein salaisoin, hou Allaeu oinnainno zatir maze sahabi-ḳamo amare salaisoin."]], [["Oḳan dekia zomator goinio-mainio murobbi, mani Iakub, Fitor ar Hannane buzilila, Allar torof tone ami ḳas rohomot faisi. Teu tarao amrar loge eḳmot asoin oḳan deḳaita ḳori, amar ar Barnabasor loge tarar at milaila. Ar ou mate razi oila, amra toblig kormu oinnainno zatir gese, oile tara toblig korba Ihudi shomazor gese."]], [["Tara ḳali eḳan abdar ḳorla, amra zanu zomator gorib oḳolor bae kial raki. Ashole amaro ola ḳorar kub ichcha asil."]], [["Bade Fitor Antiokia ṭauno aila. Ermaze tain eḳ boṛo oinnae ḳorae ami tan mukor samneu afotti zanailam."]], [["Ou shomoe Ihudi taki mumin oa eḳdol manshe fotua dita, oinnainno zati taki zera Isar ummot oe, tarar mosolmani ḳam ḳorani zorur. Ou fotua dolor kisu manush sahabi Iakubor ges taki aibar age Fitore oinno zatir loge mila-misha ḳori ḳana-dana ḳaita. Iṭa to kub bala. Oile era aoae erar ḍore tain ou bala ḳam bond ḳorilla. Oḳṭau boṛo oinnae."]], [["Antiokiar aro bout Ihudi mumineo Fitoror loge ou bonḍamit shamil oila. Hesh-mesh Barnabaso tarar loge bul fote fao dilaila."]], [["Oile ami zebla deḳlam, kush-ḳobrir hokikotor loge tarar ḳam-ḳaz miler na, ou hoḳolor samne Fitorre ḳoilam, “Afne Ihudi oiao zudi Ihudi niom bad dia oinno zatir laḳan soloin, te oinno zatire ḳene oḳon Ihudi niom manar tagid dira?"]], [["Afne-ami duiozonu to Ihudi, naforman o-Ihudi kulo zonmisi na."]], [["Erbadeo to amra zani, Musar shoriot amol ḳorleo Allae manshore dindar ḳoia ḳobul ḳoroin na, ḳali Isa al-Mosir ufre iman anleu dindar ḳoia ḳobul ḳoroin. Erdaeu amra tan ufre iman anchi, zate shoriotor amole nae, oile al-Mosir ufre iman anae amrare dindar ḳoia ḳobul ḳoroin. Ḳaron shoriot amol ḳorleo kunu manshore dindar ḳoia gona oito nae."]], [["Oile oḳon amra al-Mosir torikae dindar bontam sairam ḳori, Ihudi shorar niom-ḳanun bad dilaisi. Ete zudi kunu kunu zone amrare naforman ḳoin, te kita buza zae, al-Mosie kunu gunar ḳezmot ḳoroin ni? Nauzubilla, nichoe na."]], [["Ami nize zeta bad dilaisi, ota zudi hirbar ḳori, te to nizeu nizore dushi forman ḳoriar."]], [["Shoriotor niome shoriotor atou amar mout oigese, zate Allar tarifor lagi ami zinda roi."]], [["Te dorilao, amare al-Mosir loge gaso loṭḳaia ḳatol ḳora oise. Ami ar zinda nae, amar ḳaear maze al-Mosiu zinda asoin. Ou ḳaeae oḳon ze zindegi ḳaṭairam, iṭa Allar ḳas maear zonor ufre imanor bole ḳaṭairam. Tain amare mohobbot ḳoria, amare toranir lagi nizor zan kurbani disoin."]], [["Alla Pakor i rohomot ami bifol oite ditam nae. Shoriot amol ḳoria zudi manush dindar bonizito, te al-Mosi ḳamoḳa kurbani oila ni?"]]], [[["O be-aḳol Galati oḳol, tumrare ḳegie zadu ḳorse? Tumrar gese to kula-mela ar saf-sofa toblig kora oise, Isa al-Mosire gaso loṭḳaia ḳatol ḳora oisil."]], [["Te oḳon ami ḳali ou ḳotaḳan zantam sairam, tumra ze Pak Ruh faiso, iṭa kita Musar shoriot amol ḳoria faiso ni? Na kush-ḳobri hunia iman anae faiso?"]], [["Tumra kunu ola be-aḳol ni? Pak ruhur bole noea zindegi shuru ḳoria, oḳon nizor bole kamiab oitae sairae?"]], [["Te ḳamoḳa oto duk-koshṭo ḳorlae ni? Ami asha ḳori tumrar i ḳoshṭo muṭeu behuda gese na."]], [["Aichcha, Allae to tumrare Pak Ruh dan ḳorsoin, ar tumrar maze bout keramoti ḳamo ḳorsoin. Te ḳo sain, tan shoriot manae tain ita ḳorla ni? Na kush-ḳobri hunia tumra iman anae ita ḳorsoin?"]], [["Ibrahim nobir befarḳan deḳo, Allar kalamo ase, “Ibrahime Allar oadae iman anae, Allae tanre dindar ḳoia ḳobul ḳorla.”"]], [["Erdae tumrao shomzilao, zera iman ane, tarau Ibrahimor ashol aolad."]], [["Asmani kitabo ageu batail oise, Allar ufre iman anleu to tain oinnainno zatire dindar ḳoia ḳobul ḳoroin. Ibrahimor gese ou aeator kush-ḳobri ageu zanail oisil, “Tumar usillae duniar tamam zatie borkot faiba.”"]], [["Te buza zae, Allar oadae iman anae Ibrahime zela borkot faisoin, tan bade zera iman anba tarao ola borkot faiba."]], [["Asmani kitabe ḳoe, “Ze manshe shoriotor kitabo leḳa tamam hukum-ahkam amol na ḳore, he lannoti.” On taki buza zae, zera shoriot manar ufre borosha ḳore, tara hoḳolor ufreu i lannot ase."]], [["Allar kalame batae, “Dindar ḳoia zare ḳobul ḳora oe, he tar imanor zoriae zindegi faibo.” Erdae buza zae, shoriotor hukum-ahkam manleo Allae ḳeurore dindar ḳoia ḳobul ḳoroin na."]], [["Oile shoriote ḳoe, “Shoriotor hukum-ahkam mafik ze manush sole, he shoriotor mazdiu zindegi ḳaṭaibo.” Te to buza zae, shoriote imanor ufre borosha ḳore na."]], [["Shoriotor borkelaf ḳorae amrar ufre ze lannot asil, ou lannot al-Mosie tan nizor ḳando nia amrare azad ḳorsoin. Allar kalamo to ase, “Gaso loṭḳaia zare ḳatol ḳora oe, he lannoti.”"]], [["Allae Ibrahim nobire ze borkot dan ḳorsoin, Isa al-Mosir zoriae ou borkot zate oinno zati oḳoleo fain, ar amra-o zate imanor mazdi oada ḳora hou Pak Ruhu fai, otar daeu al-Mosie i lannot nizor ḳando nisoin."]], [["O bai oḳol, ami duniabi ḳotadi buzai diram. Dui fokko manshor maze zebla kunu chukti faḳa-fukto oizae, ou chukti eḳ fokkoe ar batil ḳorto fare na, ba ermaze noea kunta lagaito-o fare na."]], [["Te Ibrahim nobi ar tan aolador loge Allae ze oada ḳorsla, Allar kalamo to ḳoa oise na, “Aolad oḳolor loge” mani bout aolador loge. Borong ḳoa oise ḳali “Tumar aolador loge” mani eḳ aolador loge, ar ou aoladu oila al-Mosi."]], [["Ami ḳoitam sairam, Allae Ibrahimor amolo oadar mazdi ze niom boail ḳorsla, er sair-sho tish boros bade shoriot deoa oisil. Ou shoriot aoae agor hou oadar niom to batil ḳorto fare na. Te to tan oada zari roilo."]], [["Ar Allar borkot faoa zudi shoriot amolor ufre nirbor ḳorto, te oadar ufre nirbor roilo na one. Oile Allae oadar mazdiu Ibrahimre borkot dan ḳorsla."]], [["Te ḳoiba, shoriot ḳene deoa oisil? Manshe gunar ḳam na saṛae, Allar torof taki oadar loge shorioto shamil ḳorsla. Ar Ibrahimor ze aolador befare Allae oada ḳorsla, ou zone toshrif na ana forzonto i shoriot boail asil. Allar firistar zoriae Musa nobir gese i shoriot nazil oisil. Ou Musau asla Alla ar manshor maze shafaeatḳari, mani mazor manush."]], [["Oile ḳali eḳfokko taḳle to mazor manshor zorur asil na; ar Alla to eḳzonu. Tain Ibrahimor loge oadar ḳalo kunu mazor zon lagse na."]], [["Te shoriot kunu Allar oada oḳolor ulṭa ni? Nichoe na. Allae zudi ou laḳan shoriot dan ḳorta, zetae aḳeri zindegi mile, te shoriot maniau manush Allar dorbaro ḳobul oigelo one."]], [["Oile asmani kitabe batae, tamam manushu gunar ḳobzae bondi, tara zanu Isa al-Mosir ufre iman ania, imanor zoriae oada ḳora hou borkot fain."]], [["Iman aoar age shoriote amrare fara disil. Iman zair na oa forzonto ou shorioteu amrare bandia raḳsil."]], [["Erdae buza zae, al-Mosir gese fosanir age ou shorioteu otodin amrare salaise, zate imanor zoriae amrare dindar ḳoia ḳobul ḳora oe."]], [["Oile oḳon iman ḳaim oae, amra ar saloḳdar shoriotor tolua nae."]], [["Isa al-Mosir ufre iman anae tumra hokkol oḳon Allar aolad bonigeso."]], [["Tumra zara al-Mosir torika ḳobul ḳorso, tumra to finnor noea ḳafoṛor laḳan al-Mosir bitre hamaigeso."]], [["Ihudi ar o-Ihudi, gulam ar azad, beṭin ar beṭaintor maze oḳon kunu tofat nai. Isa al-Mosir loge mishi zaoae tumra hoḳolu to eḳ oigeso."]], [["Tumra zebla al-Mosir zon oigeso, te to Ibrahimor aolado oiso, ar Allae Ibrahimre zeta diba ḳori oada ḳorsla, tumrao otar bagi bonigeso."]]], [[["Ashole ami buzaitam sairam, bafor hoḳol don-samanat aolador eḳtiar taḳleo, he zotodin nabalik roe otodin aolad ar gulamor maze kunu tofat mile na."]], [["Tar bafe ze shomoeor ḳota osiot ḳori zain, otodin he tar murobbi ba zimmadaror aotae roite oe."]], [["Ou laḳan amra-o zebla nabalik aslam, hou shomoe duniar nanan sal-cholonor gulam aslam."]], [["Oile shomoe fura oia harle, Allae tan ḳas maear zonre bezila. Tain eḳzon nek aorotor feṭo zonom loia, shoriotor hukum-ahkam mafik zindegi ḳaṭaila."]], [["Zate shoriotor aotae taḳa manshore azad korta faroin, ar amrareo Allar aolad bonar eḳtiar dein."]], [["Erdae tumra Allar aolad bonizaoae tumrar dilo boshot ḳorar lagi, Allae tan ḳas maear zonor ruhre bezisoin. Tumrar dilor ou ruhe to Alla Pakre abba ḳoia ḍaḳoin."]], [["Gotikeu tumra gulam roiso na, aolad bonigeso; ar aoladre Allae zeta deoar oada ḳorsila, oḳon tumra eotar malikanao faiso."]], [["Age tumra zebla Alla Pakre sintae na, hou shomoe tumra zetar gulami ḳortae, iguin to ashole kunu devtau nae."]], [["Oile oḳon to Allare sincho; ashole Allaeu tan nizor forisoe disoin. Te tumra kila hirbar duniabi hou ḳomzur ar batil sal-cholonor bae firizirae? Aroḳbar otar gulam bontae sairae ni?"]], [["Tumra hirbar omuk ar tomuk din, mash, ritu ar bosorre manrae."]], [["Erdae amar ḍor ḳorer, tumrar tole amar oto menot ni maṭi oizae."]], [["O bai oḳol, ami tumrare minot ḳoriar, ami zela tumrar laḳan oigesi, tumrao ola amar laḳan o. Tumra to otodin amar kunu ḳeti ḳorso na."]], [["Tumrar zana ase, amar shorilo bemar oae, ami tumrar gese foela bar kush-ḳobri tobligor shuzug faislam."]], [["Amar bemaror dae tumrar ḳoshṭo oileo, tumra to gin ba ela ḳoria amare falaiso na. Borong Allar kunu firista ba Isa al-Mosire zelaḳan ḳobul ḳortae, ou laḳan amareo ḳobul ḳorso."]], [["Oile oḳon tumrar dilor hi eshki gelo kuai? Ami to tumrar befare oḳanu ḳoitam fari, hou shomoe farle tumra nizor ḳoilja kulia amare dilailae one."]], [["Te tumrar gese hok kota matae, ami oḳon dushmon oigelam ni?"]], [["Huno, ou zeguinte tumrar kuz-ḳobor loira, oguin to bod niote aira. Tara sain, tumrare amar bae tone firaia, tarar ashik banaita."]], [["Bala niote ola ḳorle faeda oilo one. Oile ami zebla tumrar samne ai, ḳali ou shomoe nae, nek niote hor-hamesha kuz-ḳobor loa bala."]], [["O amar fiara aolad oḳol, tumra zotodin al-Mosir laḳan na boncho, otodin ami hirbar tumrar lagi hurutta foedar bishor laḳan soṭfoṭ ḳorram."]], [["Amar mone sar, ou foegam leḳa bad dia oḳonu ami nize tumrar gese aia, ṭanḍa matae batchit ḳortam. Te tumrare loia kita ḳortam kunta buzram na."]], [["Tumra zera Musar shoriotor gulami ḳortae sao, tumra ḳo sain, shoriote zeta ḳoe ita tumrar ḳano hamae na ni?"]], [["Allar kalame batae, Ibrahim nobir dui fua asla, foela fua bandi beṭi Hazerar torofa ar dusra fua ashol shadin Bibi Saerar torofa."]], [["Bandi beṭir torofa fuar zonom oisil duniar niome, oile ashol shadin bibir fuar zonom oisil Alla Pakor oadae kudroti bole."]], [["I mator mani oilo, ou dui beṭi oila duiṭa niom. Eḳ niom Tur Faṛ tone aise, itae tar ḳezmot ḳorra manshore gulamir fote ṭane; ein oila bandi Hazera."]], [["Ou Hazera mani Arob deshor Tur Faṛ. Ar Hazera oila ou zogotor Zeruzalem ṭaunor eḳ nomuna, Zeruzalem ṭaune to tar fua-fuṛinre loia bandi bonche."]], [["Oile asmani ze Zeruzalem, ein to shadin; einu amrar ma."]], [["Asmani kitabe ḳoe, “O niaoladi beṭi, zar kunu hurutta oise na, tumi kushir gozol gao. Hurutta foedar bishe zare dorse na, tumi gola faṭaia zure zure gozol gao. Zamair goror bour saiteo, zar ḳeu nai tair bout beshi aolad oiba.”"]], [["Bai oḳol, erdaeu tumrar zonom oise Allar oadar Isʼhakor laḳan."]], [["Oile hou shomoe duniar niome zar zonom oisil, he zulum ḳorto ou zonre, zein zonom loisoin Allar Pak Ruhur bole; ar oḳono oula zulum or."]], [["Erdae deḳo, Allar kalame ḳoe, “Bandire ar tair fuare baṛi tone ḳedai deo; bandir torofa fuae kunumonteu ashol bibir fuar loge, don-samanar baṭ faito nae.”"]], [["Te O bai oḳol, ou aeate buza zae, amra bandir aolad nae, amra to ashol shadin bibir goror aolad."]]], [[["O mumin oḳol, al-Mosie amrare shadin ḳorsoin, shadin halote roar lagi. Erdae tumrar shadinotare doria raḳo, gulamir lagam ar findio na."]], [["Huno, ami Pauluse tumrare ḳoiram, tumra zudi oḳono mosolmani ḳam ḳorao, te al-Mosir kunu damu to tumrar gese nai."]], [["Ami hoḳolor gese hirbar oḳan ḳoiram, ze zonre mosolmani ḳorail oe, tar ufre forz oizae shoriotor tamam hukum-ahkam mana."]], [["Tumra zara shoriot amol ḳoria dindar bontae sairae, tumra to al-Mosir ges tone alog oigeso, Allar rohomot tone horigeso."]], [["Oile amrare dindar ḳoia ḳobul ḳora oibo, imane ou nichoeota faia Pak Ruhur bole amra bar sairam."]], [["Isa al-Mosir ummot bonia harle mosolmani ḳam ḳoraileo zeta, na ḳoraileo ota. Borong mohobbotor mazdi ze iman zair oe, ou imanu oilo ashol."]], [["Tumra to bala fote solat aslae; te ou hok fote solte tumrare ḳegie bada dilo?"]], [["Huno, tumra oḳon ze motobad manrae, ze Allae tumrare fosond ḳori anchoin, i motobad to tan batail fot nae."]], [["Zano ni, eḳ fuṭa senae eḳ balti dudre borbad ḳorilae."]], [["Te tumrar befare ami malikor dorbaro ou borosha ḳori, tumra dusra kunu motobado zaitae nae. Oile zegie tumrare satar, he ze-u oe na ḳene, tar faona shaza he faibo."]], [["O bai oḳol, ami zudi oḳono oḳan ḳoi, manshe mosolmani ḳam ḳorani zorur, te amar ufre ḳene oḳono zulum or? Te duk-koshṭor solibor ufre al-Mosir moutor ḳota hunle zetae muk lukain, tarar muk lukani to bond oigelo one."]], [["Erdae ami sairam, tumrar dilo zetae gonḍogul lagaisoin, oguinte tarar asta nofs ḳaṭia falai deuk."]], [["O bai oḳol, Allae tumrare fosond ḳoria anchoin azad oar lagi. Oile azad bonia tumrar dilor gunar ḳaish furanit lagio na, borong dilor mohobbote eḳe-oinnor ḳezmot ḳoro."]], [["Ḳaron asta shoriotreu eḳano ḳoria ḳoa oise, “Tumar ari-forire nizor laḳan maea ḳorio.”"]], [["Oile tumra zudi eḳe-oinne ḳaijja-fosad ar resha-reshi ḳoro, te hushiar oizao! Ita ḳorle to tumra eḳe-oinnore binash ḳorilibae."]], [["Huno, ami tumrare ḳoiram, Pak Ruhur bole zindegi ḳaṭao, teu dilor ou ḳaish miṭanir kial oito nae."]], [["Ou ḳaishe zeta ḳoe, ita to Pak Ruhur bifokke, ar Pak Ruhe zeta ḳoin ita bod ḳaishor bifokke. Bod ḳaish ar Pak Ruh era eḳe-oinnor birudi, erdae nek kamor niot ḳoriao tumra ita fura ḳoro na."]], [["Ar tumra zudi Pak Ruhur bole zindegi ḳaṭao, te tumra shoriotor gulam nae."]], [["Dilor bod ḳaishor ḳam-ḳaz to kula-melau sina zae, ita oilogi zina, nafaki, bodmaishi,"]], [["devta fuza, zadu-ṭuna, dushmoni, ḳaijja-fosad, lub-lalos, gusa, niz-motlobi, omil, doladoli,"]], [["ingsha, matlami, hoi-hulla ḳori bojjati ḳora, ar ou nomunar aro bout ḳam. Te ami age zela hushiar ḳorslam, oḳon hirbar oula ḳoiram, dilor ou bod ḳaishor gulami zera ḳore, Allar bashshait tarar kunu ṭai nai."]], [["Oile Pak Ruhe sola zindegir fol oilo mohobbot, kushi-bashi, shanti, sobor ḳora, doyalu bab, bala-manshi ḳora, hok-halali roa,"]], [["norom oa ar nizore shamlaia raḳa. Ou nek kamor birudi kunuzat ain nai."]], [["Ar Isa al-Mosir afon ummote to, zarzir rifure, dilor hoḳol bod ḳaish shudda Isa al-Mosir solibo ḳoebor dilaise."]], [["Oḳon amra zudi ekin ḳori Pak Ruhur zoriae noea zindegi faisi, te ao, amra Pak Ruhur zimmae zindegi ḳaṭai."]], [["Amra behuda boṛai-beṭagiri bad dei, eḳe-oinnore satani ar ingsha-ingshi ekkere saṛi dei."]]], [[["O bai oḳol, zomator ḳeu zudi aḳta kunu gunar fando foṛizae, te tumra zera Pak Ruhe zindegi ḳaṭairae, tumra tare tulia anio. Ar kub norom dile i ḳam ḳorio, nizor befareo hushiar roio, zate nizeo fando na foṛo."]], [["Tumra eḳe-oinnor bar bo, teu al-Mosir niom furafur mana oibo."]], [["Kunta na boniao ze manshe nizor boṛai-bahaduri deḳae, he to nizeu nizore ṭogae."]], [["Te forteḳ manshe zarzir amol-ḳaislot forikka ḳorouk. Teu oinnor loge nizor tulona na ḳoria, tar nizor ḳamor lagi boṛai ḳorto farbo."]], [["Forteḳ zoneu nizor gaiṭ nize bo."]], [["Huno, ze zonre Allar kalam hikail oe, he tar ustador balair lagi ḳezmot ḳorouk."]], [["Bai oḳol, tumra be-foti bonio na, Allar loge to ṭaṭṭa-moshkora sole na. Zein zela ḳet ḳorbae, ein ola foshol faibae."]], [["Dilor ou bod ḳaishre kush ḳorar lagi ḳet ḳorle, i ḳet taki gozob milbo. Oile Pak Ruhre kush raḳar lagi ḳet ḳorle, i Pak Ruh taki aḳeri zindegi milbo."]], [["Nek kam ḳorat lagia amra zanu nirash na oi. Hamesha lagia roile ṭik shomoye er foshol faimu."]], [["Shuzug faileu amra zanu hoḳol manshor, ḳas ḳori Allar foribaror manshor asan ḳori."]], [["Deḳrae ni, ḳoto muṭa muṭa horofe ami nizor ate tumrar gese leḳsi!"]], [["Zeguinte tarar nizor bala-manshi zair ḳorto sae, otae tumrare mosolmani ḳam ḳoranir lagi tagid der. Al-Mosir solibor lagi zate tarar ufre kunu zulum na oe, zulum taki basar lagi tara ita ḳorer."]], [["Huno, mosolmani ḳam zetae ḳoraisoin, otaeo to shoriotor borkelaf ḳoroin. Oile erbadeo tara tumrare mosolmani ḳoraito sae, zate tara boṛai ḳoria ḳoito fare tumrao tarar dolo aso."]], [["Oile ami ḳoiram, ḳali Isa al-Mosir solib saṛa dusra kunu befareu ami boṛai ḳori na. Ou solibor mazdiu i dunia amar gese morigese, ar amio duniar sokut morigesi."]], [["Erdae mosolmani ḳam ḳoraileo zeta, na ḳoraileo ota. Al-Mosir zoriae hirbar noea foeda oau oilo ashol befar."]], [["Ar ou imane zera zindegi ḳaṭae, mani ḳaṭi Allar bondare, tain rohom ar shanti dan ḳoroukka."]], [["Hesh-mesh ḳoiram, Hozrot Isar lagi mair ḳaia ḳoto nomunar zoḳom amar nizor shorilo loia sokkor diar. Te amare ḳeu duk dio na."]], [["Bai oḳol, amrar munib Isa al-Mosir rohomot tumrar dilo ḳaim rouk. Amin."]]]], "Ephesians": [[[["Ami Paulus, Alla Pakor morzi mafik Hozrot Isa al-Mosir eḳzon sahabi. Ifis ṭaunor maze al-Mosir torikar pak bonda ar mumin oḳolor gese ami Pauluse ou sohifaḳan leḳram."]], [["Amrar gaibi baf Alla Pake ar Hozrot Isa al-Mosie afnara hoḳolor ufre rohomot ar shanti nazil ḳoroukka."]], [["Alla Pakor tarif ouk, tainu Isa al-Mosir Alla ar tan gaibi baf, ar ou Hozrot Isau amrar malik. Alla Pake to al-Mosir usillae asmanor forteḳ nomunar ruhani rohomot amrare dan ḳorsoin."]], [["Alla Pakor dorbaro amra zate fak-fobitro ar nikut oitam fari, ou kiale tain i dunia foedar ageu, nizor maea-mohobbote al-Mosir usillae amrare fosond ḳorsoin."]], [["Allae tan nizor morzi ar nizor kushie ageu ṭik koria raḳsoin, zate Isa al-Mosir usillae amrare tan afon aolad hishabe ḳobul ḳorba."]], [["Allae ita ḳorsoin, zate tan ḳas maear zon Isar usillae amrare zoto forimane rohomot ar mohima dan ḳorsoin, otae tan tarif oe."]], [["Al-Mosir fobitro kurbanir usillae tan lour bodla amra gunar shaza taki ḳalas faisi, amra ou mafi faisi, ita to Alla Pakor ḳas rohomot."]], [["Ou rohomot to Allae tan ḳas aḳol-hekmote amrar ufre ḍalia disoin."]], [["Tain age taki zelaḳan kial ḳorsla, al-Mosir mazdi zeta ḳorar niot ḳorsila, ou kial-kushir hokkol batuni befar tain amrare zanaisoin."]], [["Tain to ageu oḳan ṭik koria raḳsila, zate shomoe fura oia harle, tan afon morzi mafik asman-zominor hokkoltare eḳano ḳoria, al-Mosir aotae anba."]], [["Allae tan nizor aḳol-insaf dia nizor morzi mafik hoḳol ḳam ḳoroin. Tan munsha mafik tain ageu zeta ṭik koria raḳsila, hou munsha mafik tain amrareo fosond ḳorsoin al-Mosir usillae tan ḳas bonda oar lagi."]], [["Erlagi amra zera ag takiu al-Mosir ufre borosha ḳortam, ou amrar mazdiu zate Allar gourob-mohimar tarif oe, ou kialeu tain amrare fosond ḳorsoin."]], [["Ar afnarao Allar hok kalam, mani nazator kush-ḳobri faia al-Mosir ufre iman anchoin. Al-Mosir ummot oae Alla Pake tan oada ḳora Pak Ruh dia afnaintore sil-sappoṛ marsoin."]], [["Te zeta manshore Alla Pake tan nizor shompod ḳoia ḍakisoin, erare tain eḳṭa odikar dibar oada ḳorsoin. Erlagi zotodin forzonto era furafur ḳalas na oisoin, otodin forzonto ou odikaror foela kishti hishabe erare Pak Ruh dan ḳorsoin. Ar ou hokkoltar mazdi Allar gourob-mohimar tarif oibo."]], [["Te Hozrot Isar ufre afnara iman anchoin ar Allar hoḳol bondareu afnara maea-mohobbot ḳorra, ou ḳobor ami zebla hunlam,"]], [["hunar bad takiu, ami afnarar lagi Allar dorbaro shukria adae ḳora kunu shomoeo bond ḳorsi na. Ami zebla munazat ḳori, i shomoe afnaintor ḳota fauri na."]], [["Ami Allar dorbaro aroz ḳori, amrar malik Isa al-Mosir Allae, zalal ar shanala gaibi bafe afnaintore ruhani aḳol ar buzar ḳemota deukka. Teu afnara aro balamonte tanre sinba."]], [["Ami aro munazat ḳoriar, afnarar dilor souk kuli zauk, teu Allai daot faia afnarar dilor maze ze eshki foeda oise ota aro balamonte buzba. Erloge eoḳano buzta farba, Allar dorbaro tan pak bonda oḳol ḳoto boṛo shompotti."]], [["Ar amra zera tan ufre iman anchi, amrar dilor maze ḳoto boṛo shoktie ḳam ḳorer. I shokti oilo, tan kudrotor mohashokti."]], [["Ou shoktir boleu tain al-Mosire mora taki zinda ḳorsoin, ar behestor arshe-azimo tan ḍainor toḳto nia boaisoin."]], [["Asmanor hokkol nomunar ḳemota, shashon, shokti, ar bahaduri zarar ato ase, era hoḳolreu tain al-Mosir tole raḳsoin. Ar zare ze nameu ḍaḳa oe na ḳene, ita i zogotor ouk ba aḳeri zogotor ouk, hokkol namor ufre Isa al-Mosir nam."]], [["Allae hokkoltareu al-Mosir aotae raḳsoin. Manshor mata zela tar shorilor bashsha, al-Mosire ola zomator mata, mani bashsha hishabe boail ḳorsoin."]], [["Ar i zomat oilogi al-Mosir shoril. Zein asman-zominor hokkoltare shullo-ana furafur ḳorsoin, ou al-Mosie zomatre furafur ḳoroin."]]], [[["Tumra to guna ar naformanir maze mora aslae."]], [["Zogotor babor maze foṛia tumrao eḳ shomoe hou naformani ar gunar fote sola-fira ḳortae. Ze bod ruh asmanor hoḳol taki shoktiala raza, hou bod ruhe naforman oḳolor bitre ḳam ḳore, ar tumrao hou bod ruhur murid aslae."]], [["Amra hoḳoleu eḳ shomoe gunar shobabor gulam bonia, ota naforman manshor laḳan zindegi ḳaṭaitam. Ou bod shobab taki ze bod ḳaish amrar dilo aito, amra ola ḳam ḳortam. Ar ou ḳam-ḳazor lagi hota manshor laḳan amra-o Allar gozobor laḳ aslam."]], [["Oile Alla Pak to rohomotor banḍar; tain amrare kub beshi maea-mohobbot ḳoroin."]], [["Erlagiu naformani ḳoria amra zebla mora zindegir maze habu-ḍubu ḳaislam, hou shomoe al-Mosir loge tain amrare zinda ḳorla. Allar rohomote tumra rehai faiso."]], [["Amra al-Mosir loge asi, erlagi Allae amrare al-Mosir loge zinda ḳoria, tan loge ḳori behestor bitre boaisoin."]], [["Tain ita ḳorsoin, zate tan moha-mulloban rohomot oḳol zuge zuge siroḳal deḳaita faroin. Al-Mosir usillae tain amrare ze doya ḳorsoin, ou doyar mazdi tan i rohomotor ḳota zair oise."]], [["Allar rohomote iman anae tumra nazat faiso. Ita tumrar nizor kunu amolor fol nae, ḳali Allar deoa dan."]], [["Ita to kunu nek kamor bodla nae, zate ḳeu kunu laḳan boṛai ḳorto na fare."]], [["Amra to Alla Pakor ator foeda. Tain al-Mosir ummot hishabe amrare hirbar noea ḳori foeda ḳorsoin, zate amra nek kam ḳori. Ou nek kam tain age takiu ṭik koria raḳsila zate amra ola zindegi ḳaṭai."]], [["Zonmogoto babe tumra oilae bidormi zatir manush. Manshor at dia zarare shorilo mosolmani ḳorail oise, era ḳoira, tumra bule mosolmani ḳoraiso na."]], [["Te mono rakio, age to tumra al-Mosir ges taki horail aslae; tumra aslae Allar fosond ḳora Boni Israilor bairor manush. Allae Boni Israilor loge milonor zoto laḳan usillar oada ḳorsoin, itar loge tumrar to kunu shomporko asil na. Tumrar kunu ashao asil na; tumra aslae i duniat Alla saṛa zati."]], [["Ek kotae, tumra Alla taki duroi aslae. Oile oḳon Isa al-Mosir ummot oae, tan kurbanir lour usillae tumrare Allar daro ana oise."]], [["Tainu amrar shanti. Israil zati ar bin zati, hokkolre tain ek korsoin. I duio zatir maze dushmonir ze oal asil, i oalre tain bangia surmar ḳorsoin."]], [["Ar solibor ufre nizor ḳaeare kurbani dia, tain Musa nobir shoriotor hoḳol hukum-ahkam ar ain-ḳanunor ḳemotare batil ḳorsoin. Tan ila ḳorar ḳaron oilo, tain saila, ou duiota dia tan nizor noea eḳ zati foeda ḳorta, zate ou zatir mazdi i duio dolor maze shanti oe."]], [["Ar tain saila, solibor ufre tan nizor zan kurbanir usillae, ou duio dolre tain eḳano ḳoria Allar loge milon goṭaita. Erlagi ou duio dolor maze dushmonir ze bab asil, i dushmonire tain ekkebare miṭai disoin."]], [["Tumra eḳ shomoe Alla taki duroi aslae, ar Boni Israil oḳol ḳasat asla, oḳon tain aia ou duio dolor geseu shantir kush-ḳobri toblig korsoin."]], [["Er fole tan usillae amra duio dol Pak Ruhur mazdi, amrar behesti baf Alla Pakor dorbaro azir oitam fari."]], [["Erlagiu tumra oḳon bairor manush nae, bin zatio nae. Borong Allar ḳas bonda oḳolor loge tumrao Allar bashshai ar tan foribaror shodoishsho bonigeso."]], [["Sahabi ar nobi oḳol oila tan goror kuṭi, ar Hozrot Isa al-Mosi oila mul ian kuṭi. Ou kuṭir ufreu tumrare goṛa oise."]], [["Al-Mosir loge zuṛa lagae, asta goror hoḳol ongsho eḳloge milia eḳan fobitro gor tiar oise."]], [["Tumrao aia tan loge zuṛa lagso, mani tan ummot oiso, Erlagi tumrareo eḳloge goṛia tula or, zate Pak Ruhur mazdi i goror maze Allar boshot ḳana oe."]]], [[["Ou ḳarone ami Pauluse Allar dorbaro dua ḳoriar. Ar tumra zara bin zati, tumrare Isa al-Mosir torikar daot deoar lagiu ami oḳon zelo bondi oisi."]], [["Tumra nichoe huncho, Allae amare ou ḳas daeitto disoin, tan rohomotre ami tumrar ato fosai ditam."]], [["Allae tan nizor batuni munsha ohir mazdi amare zanaisoin, ar ou befarḳan ami tumrar gese shongkefe leḳlam."]], [["Ikan foṛle tumra buzbae, al-Mosir befare ou batuni bishoe buzar ḳemota amar ase."]], [["I batuni befarḳan sahabi ar nobi oḳolor gese zela Pak Ruhur mazdi oḳon zair or, agor zomanar kunu manshor geseu ila zair oise na."]], [["Ar i batuni befar oilo, Injil shorifor kush-ḳobrir mazdi bin zati oḳolo Isa al-Mosir loge eḳ oia, Boni Israilor loge Allai odikaro shorik oe, hoḳol eḳ shorilor ongsho oe, eḳoi oadar duar bagi oe."]], [["Allae tan moha kudrotor bole amare rohomot dan ḳorsoin, ar zela rohomot faisi, ola kush-ḳobri tobligor daeitto adae ḳorram."]], [["Allar hokkol bondar maze ama taki huru ar ḳeu nai, ta-o al-Mosir ze donor ḳota shullo-ana buza zae na, ou mulloban donor kush-ḳobri bin zatir gese tobligor daeitto amar ufre disoin, itau Allar rohomot."]], [["Ar tan batuni munsha kila ḳamo lagail zae, ikan zair ḳorar baro tain amar ufre disoin. Zein asman-zomin hokkolta foeda ḳorsoin, hou Allae otodin doria ita batuni raḳsila."]], [["Tain ita batuni raḳar ḳaron oilo, asmanor hoḳol raza ar ḳemota-ala hoḳolor gese, Allar nanan nomunar aḳol-hekmot al-Mosir zomator mazdi oḳon kula-mela oe."]], [["Tan nizor siroḳalor munsha mafik ita oise, ar ou munsha-morzi amrar malik Isa al-Mosir mazdi fura ḳorsoin."]], [["Tan loge shorik oia imanor bole, bukut shaosh rakia Allar samne amra azir oar eḳtiar faisi."]], [["Erlagi ami tumrare minot ḳoriar, ami duk-mosibot shoijjo ḳoriar dekia tumra nirash oio na. Ita to tumrar lagiu shoijjo ḳoriar, erlagi gourob ḳoro."]], [["Te asman-zominor hoḳol zandarre zein foeda ḳorsoin, ami aṭu gaṛia hou batuni bafor samne munazato boisi."]], [["Te asman-zominor hoḳol zandarre zein foeda ḳorsoin, ami aṭu gaṛia hou batuni bafor samne munazato boisi."]], [["Ami dua ḳori, Allae zanu tan oshesh kudrotor bole tumrare omon bol-shokti dein, zate Pak Ruhur mazdi tumrar dil mozbut oe,"]], [["ar imanor usillae al-Mosie tumrar dil furafur doḳol ḳoroin. Ami dua ḳori, tumra zanu Isa al-Mosir mohobbotor maze furafur ḍub dia tir ro."]], [["Teu hoḳol pak bonda oḳolor loge tumrao buzbae, al-Mosir mohobbotor kunu kul-kinar nai, kunu shesh-shima nai."]], [["Ou ze mohobbot furafur buzar oshaiddo, ami dua ḳoriar, i mohobbotre zanu tumra sino, sinia hari tumrao Allai hoḳol nomunar gunagun hasil ḳoria furafur kamil o."]], [["Ashole Allar ze kudroti bole amrar dilor maze ḳam ḳore, hou bolor usillae amrar sinta-babna ba saoa-faoa taki aro bout beshi ḳam tain ḳorta faroin."]], [["Hozrot Isa al-Mosir mazdia ar zomator mazdiao zug zug dori hor-hamesha Alla Pakor tarif ouk. Amin."]]], [[["Amar malik al-Mosir lagi ami zelo bondi asi. Ou bondi halote ami tumrare minot ḳoriar, ze ḳamor lagi Allae tumrare daot disoin, tumra er ufozukto oia solo."]], [["Tumrar asar-bebohar zanu furafur miṭa ar norom oe. Forteḳe sobor ḳoro ar dilo mohobbot rakia eḳe-oinnore shoijjo ḳoro."]], [["Al-Mosir ze shantie amrare eḳano zuṛa lagaise, hou shantir bole Pak Ruhur deoa eḳota rokkar lagi dile-zane sesṭa ḳoro."]], [["Allae tumrare tan fote daot disoin ḳoria tumrar maze ḳali eḳan asha ase, ḳali eḳ shoril ar eḳzon Pak Ruh asoin."]], [["Eḳ iman, eḳ torikabondi ar eḳzon malik asoin."]], [["Hoḳolor Alla ḳali eḳzon, mani behesti baf eḳzonu asoin. Tainu hoḳolor ufre, hoḳolor maze, hoḳolor dilo asoin."]], [["Oile al-Mosie zela ṭik koria raḳsoin, hou mafik amra forteḳe ḳas rohomot faisi."]], [["Erlagi Zobur Shorifo leḳa ase,"], ["Tain gia zebla behesto uṭila,"], ["ou shomoe bondi oḳolre bandia ṭania nila,"], ["ar tan manshore bout dan dila."]], [["Te behesto gia uṭila, i aeat taki buza zae na ni, age tain duniar tole lamsila."]], [["Ar zein lamsila, tain hoḳolta furon ḳorar lagi, asman taki aro ufre gia uṭisoin."]], [["Tain manshore ou dan disoin, ḳoezonre sahabi, ḳoezonre nobi, ḳoezonre kush-ḳobrir toblig, ḳoezonre zomator imam ar ustad hishabe boail ḳorsoin."]], [["Tain ila ḳorar ḳaron oilo, Allar pak bonda oḳole zanu tan ebadot-bondegi ḳorar lagi zuit oe, ar ou nomunae al-Mosir shoril, zomat hishabe goṛia uṭe."]], [["Tan kial oilo, amra hoḳole zanu Allar ḳas maear zon, Ibnullar ufre iman ania, tanre bala ḳori sinia eḳano oi. Ar al-Mosi zela hoḳol laḳan gune furafur bora, amra-o ola hoḳol gune furafur oia kamil oi."]], [["Teu amra ar huruttar laḳan roitam nae. Manshe shoetani aḳol ḳaṭaia be-fote nibar lagi manshore ze bul talim dey, ou bul talime zanu amrare fanir aula-zaula ḍeur laḳan du-dila na banae."]], [["Borong amrar dilor mohobbote hok mat matimu, hoḳol nomunae boṛo oia al-Mosir laḳan oimu. Tainu to asta shorilor mata."]], [["Asta shoril omola banail oise, zate shorilor hoḳol ongo zarzir zagat roia mul ḳaear loge zuṛa lagail roe. Forteḳ ongo zebla ṭik-ṭak kam ḳore, ou shomoe asta shorilu matar bole baṛia uṭe, ar mohobbotor mazdi nizore goṛia tule."]], [["Erlagi ami amar malikor name tumrare hushiar ḳori diar, bin dormor manshe zela baze sinta ḳoria zindegi ḳaṭain, tumra ar ila zindegi ḳaṭaio na."]], [["Tarar dil to andairor maze foṛi roise. Itar dil gumra, erlagiu tara Allar befare kunta sine na, kunta sinto saeo na, erlagi Allar deoa zindegi taki tara bout duroi."]], [["Tarar bibeḳ oshaṛ oigese, otar dae hor-hamesha nafaki ḳamor danda ḳore, tara nizor zindegire lagam saṛa bod ḳaishor ato saṛi dise."]], [["Oile tumra to al-Mosir befare ilaḳan talim faiso na."]], [["Tumra nichchoe tan befare huncho, hunia tan loge shorik oia, tan maze ze hok ase, ou hokor talim faiso."]], [["Tan talim oilo, finnor furan ḳafoṛ manshe zebla ekkere falai dey, ou laḳan tumrar bitoror furan ‘ami’re ekkebare falai deo, ḳaron ou ‘ami’r bod ḳaishe manshor zindegire borbad ḳorilae."]], [["Er bodla Alla Pakre shuzug deo, tain tumrar dilre noea halote goṛia tuloukka,"]], [["tan deoa noea ‘ami’re noea ḳafoṛor laḳan findo. Ou noea ‘ami’re ashol hok-forezgari ar fak-fobitro ḳoria Allar surote goṛa oise."]], [["Erlagi tumra misa mata bad deo, eḳe-oinne hasa mato, ḳaron amra hoḳolu eḳe-oinne mishia asi."]], [["Rag-gusa ḳorleo i ragor lagi guna ḳorio na, shuruz ḍubar ageu gusar ḳota faurilao,"]], [["Iblis-shoetanre kunu shuzug dio na."]], [["Sure tar suri ḳora bad deuk, nizor ate halal fote menot ḳoria ḳana ḳauk, zate tar ḳaoa-findar badeo gorib-dukire dibar lagi kisu zoma roe."]], [["Tumrar mukdi zanu bad ḳota na baroe, borong aroḳzonor ufoḳari talimor lagi bala mat matio, zate ita hunia hunra zonor balai oe."]], [["Tumra Allar Pak Ruhre duk dio na, aḳeri nazator ag forzonto ou ruh diau Allae tumrare sil-sappoṛ maria toisoin."]], [["Hoḳol nomunar birokti bab, mizaz deḳani, rag-gusa, sillaia ḳaijja ḳora, gala-gali, ar hoḳol nomunar ingsha-ninda tumrar ges taki horailao."]], [["Borong tumra eḳe-oinne doya ḳoro, oinnor duke duki o, al-Mosir mazdi Allae zela tumrare maf ḳorsoin, tumrao ola eḳe-oinnore maf ḳoro."]]], [[["Tumra to Allar maear aolad, te fut zela bafor laḳan oe, tumrao ola o."]], [["Al-Mosie zela amrare mohobbot ḳorsoin, tumrao ola maea-mohobbotor fote solo. Tain amrare basaita ḳori nizor zanre kushboedar kurbani hishabe Allar name bilai disoin."]], [["Kunu nomunar zina, nafaki ar lub-lalosor ḳota tumrar maze zanu na huna zae, ḳaron ita ḳam Allar pak bondar lagi ṭik nae."]], [["Ar behaea-beijjotir zekunu mat-ḳota, asar-bebohar ba ḳobisi ṭaṭṭa-moshkora zanu tumrar maze na oe, itae tumrare manae na. Itar bodla Allar shukur-guzar ḳoro."]], [["Tumra to zano-u, zinakur, nafaḳ ar lalchi manshe, Alla Pak ar al-Mosir bashshair maze kunu zaga faito nae. Itae to eḳ laḳan murtifuza ḳorra."]], [["Hushiar roio, misa mat matia ḳeu zanu tumrare be-fote na ney, Allar naforman bonia zera ita bod ḳam ḳore, tarar ufre Allar gozob lame."]], [["Tumra ilaḳan manshor loge mishio na,"]], [["ḳaron tumra age andarir maze taḳleo oḳon to al-Mosir ummot bonia nuror foto aiso. Erlagi Allar nure kamil zone zela zindegi ḳaṭani usit, tumra oula solo."]], [["Ar nure solar fol oilo, forezgari, shotota, hoḳol nomunar nek kam."]], [["Erlagi ze ḳame malik kushi oin, tumra zasai ḳoria ou ḳam ḳoro."]], [["Andair zogotor befaeda ḳamor loge kunu nomunar shomporko rakio na, borong tumra otar dush deḳai deo."]], [["Manshe lukaia zeta ḳam ḳoroin, ita befare kunta matao shorom."]], [["Nuror mazdi dush deḳaia dilaile ita zaira oizae,"]], [["ḳaron ou nureu hoḳolta zair ḳore. Erlagi silleḳ ase,"], ["O gumor manush, hozag o,"], ["mora taki zita o,"], ["teu al-Mosir nure,"], ["nurani ḳoriba tumare."]], [["Tumra sinta-babna ḳori deḳo, tumrar sal-cholon kilaḳan. Be-aḳolor laḳan na solia, aḳoldaror laḳan solo."]], [["Nek kam ḳorar ze shuzug tumrar ato ase, ita shullo-ana ḳamo lagao, zano to oḳonkur zomana ḳaraf."]], [["Erlagiu ḳoiram, tumra be-aḳol bonio na, borong malikor morzire buzo."]], [["Modor nishae ṭal oio na, itae zindegi nosṭo ḳorilae. Borong furafur Pak Ruhur boshe ro,"]], [["tumra hamd, ḳaoali ar Fobitro Zobur Shorifor gozol gaia eḳe-oinne batchit ḳoro; tumrar dilor bitre malikor name gozol gao."]], [["Hamesha hoḳol befare amrar malik Isa al-Mosir name behesti baf Allar shukria adae ḳoro."]], [["Al-Mosir ijjot ar ḍore tumra eḳe-oinnore dil taki mainno ḳoro."]], [["Tumra zera bou oiso, tumra zela malik Isare mainno ḳoro, ou laḳan zarzir zamaire mainno ḳoro."]], [["Ḳaron al-Mosi zela zomator, mani tan shorilor mata, zamaio ola bour mata. Ashole al-Mosiu ou asta shorilor toraneala."]], [["Ar zomat zela al-Mosir zimmae ase, oula bou oḳolo hoḳol befare zamair zimmae roa usit."]], [["Tumra zera zamai oiso, huno, al-Mosie zela zomatre mohobbot ḳorsoin, ṭik olaḳan tumrao zarzir boure mohobbot ḳorio. Tain to zomator lagi tan nizor zan kurbani disoin."]], [["Tan kial oilo, tain zomatre fobitro ḳorar lagi, tan kalamor mazdi manshore torikar gusol ḳoraia,"]], [["nuror mohimae nizor samne azir ḳora. Ou shomoe zomator maze kunu ḳolonkor dag, kut ba ila kuntau roito nae, ita fak-fobitro ar nikut oibo."]], [["Erlagi zamaie tar nizor shorilre zela maea ḳore, ṭik tar boureo oula maea ḳora forz. Nizor boure maea ḳorar mani oilo, nizor shorilre maea ḳora."]], [["Ḳeu to kunu shomoe tar nizor shorilre ginnae na, hoḳoleu zarzir shorilor boron-fushon ḳore. Ekkere ou laḳan, al-Mosieo tan zomator boron-fushon zugain."]], [["Ḳaron amra tan shorilor ongo."]], [["Allar kalamo leḳa ase, “Erlagiu beṭainte ma-bafore saṛia bour loge taḳba, tara duiozon eḳ shoril oiba.”"]], [["Ikan oilo bout boṛo batuni befar, ashole ami to al-Mosi ar tan zomator befare ḳoiram."]], [["Zai ouk, tumra hoḳoleu zarzir boure nizor laḳan maea ḳorio, ar bou oḳoleo zarzir zamaire ijjot ḳora zorur."]]], [[["O aolad oḳol, malikor morzi mafik tumrar ma-bafor ḳotamoto solio, ar ola solaṭau to usit."]], [["Allar kalamor foela hukum, ze hukumor loge furushkaror oada ase, iṭa oilo, “Tumar ma-bafore ijjot ḳorio."]], [["Teu tumar balai oibo, ar i duniat tumar haeati baṛibo.”"]], [["Te tumra zera huruttar baf oiso, tumrao nizor aoladre sataio na, borong malikor talim ar shringkolar mazdi tarare manush banao."]], [["Tumra zera gulam, tumra al-Mosir zela baiddo, oula ḍor ar tazime dile-zane tumrar zogotor munib oḳolor baiddo roio."]], [["Ḳali manshore kushi ḳorar niote munibor samne baiddo roio na, borong al-Mosir gulam hishabe dile-zane Allar morzi mafik solrae ḳoria tumrar munibor baiddo roio."]], [["Tumra ikan mono ḳorio na ze, tumra manshor ḳezmot ḳorrae, borong asmani malikor ḳezmot ḳorrae mono ḳoria, zogotor munibor ḳezmoto kiali o."]], [["Mono rakio, malikor ges taki forteḳ manshe zarzir nek kamor furushkar faibo, he gulam ouk ba azad ouk."]], [["Tumra zera munib, tumrao tumrar gulam oḳolor loge oula bala bebohar ḳoro. Tarare ḍor deḳani bad deo, ḳaron tumra to zano, tara ba tumra hoḳoloru malik eḳzon, tain behesto asoin; tan nozoro hoḳolu shoman."]], [["Hesh-mesh ḳoiram, tumra asmani malikor loge milia roia tan kudroti bole bolala o."]], [["Zuddor lagi Allar deoa hoḳol nomunar atiar lagao, teu Iblisor hoḳol sol-soturir birudde mozbut oia ubaitae farbae."]], [["Amrar ou zuddo to kunu manshor loge nae, ita oilo andair zogotor hoḳol raza ar tar ḳemota-ala oḳolor birudde, andair zogotor shoktiala bod ruh oḳolor birudde, ar asmanor Iblis-shoetan dolor birudde."]], [["Te ou zuddor lagi tumra Allar deoa hoḳol nomunar atiar findilao, zate Iblise zebla hamla ḳorbo ou shomoe mozbut oia ubaitae faro, ar hesh-mesh tir roitae faro."]], [["Erlagi Allai hokikotir belṭ ḳomoro bando, ar buk basanir lagi forezgarir amol dia buk guria raḳo,"]], [["sifai oḳolor laḳan duio fao-o zuta lagao, zate shantir kush-ḳobri tobligor lagi zuit taḳtae faro."]], [["Ar sifai oḳole nizore basanir lagi ze ḍala bebohar ḳore, oula hoḳol shomoe tumra imanor ḍala ato lo, ou ḍala dia Iblisor hoḳol zalail tir nibaitae farbae."]], [["Matare basanir lagi Allar deoa nazat sifair kefor laḳan findilao. Ar Pak Ruhur toluar mani, Allar kalamre mozbut ḳori doro."]], [["Pak ruhur bole dile-zane hor-hamesha munazat ḳoro. Erlagi hozag roia hoḳol pak bonda oḳolor lagi shob shomoe munazat ḳorat roio."]], [["Amar lagio dua ḳorio, ami ḳota matar bala zanu Allae amar mukor buli zugai dein, zate toblig korar shomoe ami shaosh ḳaṭaia kush-ḳobrir ashol batuni bed manshore buzaitam fari."]], [["Ou kush-ḳobri tobligor lagi luar cheindi banda haloteo ami al-Mosir naib hishabe ḳam ḳorram. Te zelor maze roia zelaḳan shaosh ḳaṭaia toblig kora zorur, dua ḳorio, ami zate ola ḳortam fari."]], [["Amar hal-hokikot kilaḳan ar amar din-ḳal kila zar, ita amar maear dust Tukik bair ges taki hunbae. Ein amrar malikor hok-halal ḳezmotḳari."]], [["Ami tanre tumrar gese faṭailam, tumra tan muk taki amrar ḳobora-ḳobor hunbae, tain gia tumrare utshaho diba."]], [["Amrar gaibi baf Alla Pake ar Hozrot Isa al-Mosie, mumin bai oḳolre shanti ar imani maea-mohobbote raḳoukka."]], [["Amrar Hozrot Isa al-Mosir lagi zarar dilo ḳaṭi mohobbot ase, era hoḳolor ufre Allar rohomot nazil ouk. Amin."]]]], "Philippians": [[[["Ami Paulus ar Timoti oilam Hozrot Isa al-Mosir gulam. Ou Filifi ṭauno boshot ḳorra, ze pak bonda oḳole Hozrot Isa al-Mosir ufre iman anchoin erare, erar ustad oḳolre ar ḳadimdar oḳolor gese leḳram."]], [["Amrar gaibi baf Alla Pak ar Hozrot Isa al-Mosir rohomot ar shanti tumrar ufre nazil ouk."]], [["Tumrar ḳota zotobaru amar iad oe, otobaru ami amar Allar shukria adae ḳori."]], [["Ami zebla tumrar lagi dua ḳori, amar mono kub kushi loia dua ḳori."]], [["Hozrot Isa al-Mosir toblig kamor lagi to tumra foela taki oḳon forzonto amare shaijjo ḳorrae."]], [["Ami ekin ḳori, ze Allae tumrar dilor maze ou nek kam shuru ḳorsoin, al-Mosie dusrabar toshrif ana forzonto, ou Allae i ḳam fura ḳorba."]], [["Tumra to amar maear manush, erlagi tumrar befare amar monor bab ola oa usit. Ami zelo bondi halote ba kush-ḳobrir hok kota zenou toblig kori na ḳene, tumrao amar logor rohomotor bagi."]], [["Eḳ Allae zanoin, al-Mosir mohobbote ami tumrar lagi ḳoto ashik."]], [["Ami dua ḳori, tumrar mohobbot zanu kamil bibeḳ ar aḳole din din baṛe."]], [["Zate tumra aḳol ḳaṭaia bala bala befar oḳol sinbae, ar al-Mosie dusrabar toshrif anar ag forzonto,"]], [["tan bole tumra nek kam-ḳaz ḳoria ḳaṭi fote nikut oia roibae. Teu Alla Pakor gourob ar tarif zair oibo."]], [["O amar bai oḳol, ami sairam tumrao zano, amar ufre zeta zeta goṭise, itar lagi ashole kush-ḳobri tobligor ḳam aro baṛigese."]], [["Erlagi onor razbaṛir sifai oḳole ar bad-baki mansheo zanilisoin, ami to ḳali al-Mosir lagiu zel ḳaṭiar."]], [["Ar ami zelo hamanie amrar bout baiainte malikor ufre aro besh ḳori borosha ḳora hiksoin, tara ḍor-boe fauria Allar kalam tobligor lagi aro shaoshi oisoin."]], [["Erar maze ḳeu ḳeu ingsha ar doladolir niote al-Mosir toblig korer, oile ḳeu ḳeu bala niote ḳorer."]], [["Erar dilor mohobboteu al-Mosir toblig korer. Tara zanoin, kush-ḳobrir fokke matar lagiu amare aṭok kora oise."]], [["Oile zera nizor faeda ḳamanir lagi al-Mosir toblig kore, era to bala niote ḳam ḳore na. Tara sae, ami zelo bondi roi ar amar ḳoshṭo baṛouk."]], [["Oile itae kita ae zae? Ashol ḳota oilo, zemneu oe na ḳene, al-Mosir nam to toblig or. Ita dukabazir niote ouk ba sohi nioteu ouk. Ar ota dekiau ami kushi."], ["Amar i kushi kunudin fuṛaito nae."]], [["Ami to zani, amar ufre zeta goṭise, itar hesh fol oilo, ami nistar faimu. Tumrar dua ar Isa al-Mosir ruhur bole ita oibo."]], [["Amar kub mozbut ekin ase, ami kunumonteu shorom faitam nae. Ami furafur shaosh ḳoria age zela al-Mosir gourob zair ḳorsi, ami mori ba basi oḳono ola zair oibo."]], [["Ḳaron amar lagi zindegi oila al-Mosi ar moron oilo lab."]], [["Oile ami zudi basia roi, te amar zindegit kub bala ḳam ḳorar shuzug oibo. Erlagi ami buzram na, ami kun fot loitam."]], [["Duio foteu amare ṭaner. Amar ichcha oilo, ami moria hari al-Mosir loge roitam, oḳanu amar lagi bala."]], [["Oile tumrar lagi amar basia roaḳan aro zoruri."]], [["Ar ou monobole ami bala ḳori zani, ami basmu ar tumrar loge roimu, zate tumrar iman aro mozbut oia tumrar kushi baṛe."]], [["Ami tumrar maze hirbar aia harle, amare loia tumra Isa al-Mosir name kub kushi ḳorbae."]], [["Ashol befar oilo, tumra zarzir zindegire ou nomunae ḳaṭao, ze zindegi al-Mosir kush-ḳobrir laḳ. Teu ami nize aia deki ba duroi taki huni, ami buzmu, tumra dile-zane milia mozbut aso. Ar kush-ḳobrir mazdi ze iman foeda oe, ou imanor lagi hoḳole milia eḳ dile menot ḳorrae."]], [["Zetae tumrar birudita ḳoroin, kunu befareu tumra itare ḍoraio na. Teu forman oizibo, tara binashor fote zairagi ar tumra rehai fairae. I rehai ḳali Allar ges takiu mile."]], [["Al-Mosir ufre iman ancho iṭa zela rohomot, tan lagi zulum-mosibot shoijjo ḳorar shuzug faiso iṭao tumrar lagi rohomot."]], [["Tumra age amare zela ḳoshṭo ḳorat deḳso ar oḳono zeta ḳoshṭor ḳota hunrae, tumrao to ou laḳan ḳoshṭor maze foṛigeso."]]], [[["Al-Mosir ufre iman anle zebla borosha mile, tan mohobbote zebla shanti mile, tumrar loge zebla Pak Ruhur bala shomporko ase, ar tumrar dilo zebla maea-momota ase,"]], [["te tumra amar bitoror kushikan furailao. Tumra hoḳol eḳ mone solo, dile-zane eḳ o, ar eḳe-oinnore mohobbot ḳoro."]], [["Nizor labor asha ba beṭagiri deḳanir lagi kunta ḳorio na, borong noto oia nizor saite oinnore beshi dam deo."]], [["Ḳali nizor shartor sinta ḳorio na, foror ḳotao sinta ḳorio."]], [["Hozrot Isa al-Mosir mon zelaḳan asil, tumrar mono olaḳan banailao."]], [["Tain ashole Allai surote roileo, Allai shinghashon doria raḳar lagi lalchi asla na."]], [["Borong gulam bonia manush hishabe zonom loia nizore huru banaila."]], [["Tain manush surote roia mout forzonto, duk-koshṭor solibor uforor mout forzonto baiddo roia nizore noto ḳorla."]], [["Erlagiu Allae tanre arshe-azimo uṭaila ar ola ijjoti eḳ nam dila, ze nam hoḳol taki shera."]], [["Zate ou namor gune asman-zomin ar fatalor tamam zandar Isar samne noto oin,"]], [["ar gaibi baf Alla Pakor gourobor lagi shikar ḳoroin, Isa al-Mosiu malik."]], [["O amar maear bai oḳol, tumra to hameshau amar hukum mania airae. Te ami samne taḳle zela mano, oḳon amar aforḳeo ola tumrar dilor ḍor-ḳofe nek amol ḳoro. Ou amolor mazdi deḳao, tumra guna taki nazat failiso."]], [["Buzrae ni, Allae tumrar dilor maze ola eḳ bab dan ḳorsoin, ita amol ḳorle tain kushi oin, ou amol ḳorar niot ar takkoto tain tumrare disoin."]], [["Tumra kunuzat torka-torki ba ḳaijja-fosad na ḳoria hoḳol ḳam ḳoro."]], [["Zate shullo-ana forezgar ar nikut bono, ar i zomanar ḳobis naforman shomazor mazeo tumra Allar aolad hishabe ro. Ota manshor samne Allar pak kalam toblig koria, ou duniatu tumra asmanor san-shuruzor laḳan soḳsoḳa bonizao. Teu al-Mosi zebla dusrabar toshrif anba, hou din ami buk fulaia ḳoitam farmu, amar ou menot ar aṭni-ḳaṭni beḳama gese na."]], [["Zate shullo-ana forezgar ar nikut bono, ar i zomanar ḳobis naforman shomazor mazeo tumra Allar aolad hishabe ro. Ota manshor samne Allar pak kalam toblig koria, ou duniatu tumra asmanor san-shuruzor laḳan soḳsoḳa bonizao. Teu al-Mosi zebla dusrabar toshrif anba, hou din ami buk fulaia ḳoitam farmu, amar ou menot ar aṭni-ḳaṭni beḳama gese na."]], [["Huno, ze imanor kurbanir mazdi tumra Allar ebadot ḳorrae, er ufre zudi amar nizor loure kurbani hishabe ḍali deoa oe, ta-o ami kush asi, tumrare loia kushi ḳorram."]], [["Ṭik tumrao ola kushi o, amar loge kushi ḳoro."]], [["Ami asha ḳori, Hozrot Isar morzi oile ami Timotire kub zoldi ḳori tumrar gese faṭaimu, teu tumrar halot zania ami shanti oimu."]], [["Timotir laḳan ila ar keu amar gese nai, zein tumrar lagi sinta ḳoroin."]], [["Baki hoḳoleu Isa al-Mosir befare sinta na ḳoria, tara zarzir dandae asoin."]], [["Oile Timotir befar to tumra zano, fute zela nizor bafor loge ḳam ḳore, taino ola al-Mosir kush-ḳobri tobligor lagi amar loge menot ḳorsoin."]], [["Erlagiu ami asha ḳoriar, amar dosha kita oibo, oḳan zanar badeu ami tanre faṭaitam."]], [["Oile ami malikor ufre borosha ḳori ḳoiar, ami nizeo kub zoldi ḳori aitam farmu."]], [["Ar ami mono ḳoriar, Usaidre tumrar gese faṭanikan kub zorur. Amar ḳezmot ḳorar lagi tumra tanre amar gese faṭaislae. Amra eḳloge toblig kori, Isa al-Mosir lagi jihad ḳori. Ein amar imandar bai."]], [["Taino tumrar loge deḳa ḳorta saira, tumra tan bemaror ḳobor hunae, tain fereshanit foṛigesoin, erlagi ami tanre faṭaiar."]], [["Ashole tain kub bemar asla, bemare tan na-basar halot oigesil. Oile Allae tanre rohom ḳorsoin. Ḳali tanre nae, tain basi zaoae Allae amareo bout boṛo rohom ḳorsoin, zate ami ek koshṭor ufre ar kunu ḳoshṭo na fai."]], [["Erlagi ami kub kiali oia tanre faṭaiar, zate tanre faia tumrao kushi o, ar amar monor sintao hori zae."]], [["Te Allar bonda hishabe furafur kushi oia tanre ḳobul ḳorio, ar erar laḳan manshore ijjot ḳorio."]], [["Al-Mosir toblig korat gia tain morar foti oigesla. Amar samne na taḳae tumra ze ḳam ḳortae farso na, ou ḳamor lagi tain nizor zan diteo razi asla."]]], [[["O amar bai oḳol, hesh-mesh ḳoiram, malikor name kushi ḳoro. Eḳ befar loia bare bare leḳte amar kunu ḳoshṭo or na, tumrare basanir lagiu ami ita ḳorram."]], [["Huno, hou kukror fal taki, mani naforman dolor dadir musla taki hushiar roio. Itae to tarar shorilor ḳaṭa-sirar ufreu borosha ḳore."]], [["Ashole amrau oilam ḳaṭi mosolmani ḳorail manush, amra to Isa al-Mosir name gourob ḳori, Allar ruhur bole tan ebadot ḳori, shorili kunu ebadotor ufre borosha ḳori na."]], [["Ashole ḳeu zudi mono ḳore, nizor shorili ebadotor ufre borosha ḳorar zukti ase, te he buzilauk, tar saite amar aro beshi zukti ase. Amio itar ufre borosha ḳortam farlam one."]], [["Zonmor aṭ dinor dinu amar mosolmani ḳam ḳorail oisil. Ami eḳzon ḳaṭi Ibrani, amar zonom oise to Boni Israilor Bin-Iamin gusṭit. Hozrot Musa nobir shoriotor befare ami to Forishi zomator."]], [["Shoriot manar befare kunu manshe amar kut bar ḳorto farse na. Dormor befare ami kub ḳoṛa, al-Mosir zomator ufreo ami zulum ḳortam."]], [["Oile ou amol ḳorae amar zoto faeda oisil, oḳon al-Mosir lagi ami itare ḳeti mono ḳori."]], [["Ashole ami zar lagi i ḳeti shikar ḳoriar, einu amar malik Isa al-Mosi. Tanre zanar mazeu hoḳol taki boṛo faeda, tan tulonae bad-baki hokkoltareu ami ḳeti mono ḳori. Ami zate al-Mosire fai, ar amare zate al-Mosir loge eḳano milail deḳa zae, ou nioteu ami ita hokkoltare moelar laḳan horaia falaisi."]], [["Te shoriot manae ami ze forezgar bonigesi, ikan nae, al-Mosir ufre iman anaeu Allae amare forezgar hishabe ḳobul ḳorsoin. I forezgari ḳali Alla takiu mile, ita to imanor ufre nirbor ḳore. Al-Mosir loge milar badeu amar ou halot oise."]], [["Te ami al-Mosire sintam sai, ze kudroti bole tanre mora taki zinda ḳora oisil, ou bolreo sintam sai. Ami tan duk-mosibotor bagi oitam sai, tain zela nizor zan kurbani disla, amio ou mouto shorik oitam sai."]], [["Ar zekunu laḳan moron taki zinda oato shorik roi."]], [["Te ami zeta faitam sairam, ita ze oḳonu failisi, ba furafur kamiab oigesi ila kunta nae. Hozrot Isa al-Mosie ze niote amare bondi ḳorsoin, ou niot fura ḳorar lagiu ami douṛairam."]], [["Bai oḳol, ami mono ḳorram na, ami itar lagal failisi. Oile ḳoror hoḳolta falaia ami dile-zane samnedi douṛaiar."]], [["Douṛai douṛai sesṭa ḳoriar, Isa al-Mosir zoriae Alla Pakor ze behesti daot ase, furushkar hishabe ou daoto hamaitam fari."]], [["Erlagi ḳoiram, amra zara Hozrot Isar fote bout aguai gesi, amrar nioto olaḳan oa zorur. Ar tumrar zudi oinno kunu niot taḳe, te Allaeu fot batai dibane."]], [["Zai ouk, amra zotoḳan aguaisi, ou laḳan zindegio ḳaṭani usit."]], [["Bai oḳol, tumra kilan zindegi ḳaṭaitae, ita to ami hikaisi. Tumra amar laḳan solo, ar ou laḳan zara sole, tarare dekia hiko."]], [["Ami to bout bar tumrare ḳoisi, ar sokur fani falaia oḳono ḳoiram, ilao bout zon ase, zera al-Mosir duk-koshṭor solibor dushmonor laḳan soler."]], [["Tarar ḳofalo ase binash. Tarar feṭu tarar Alla. Naformani ḳam loia tara boṛai ḳore, ḳali duniar dandae fagol."]], [["Oile amrar ashol baṛi to behesto. Amrar toraora malik, Hozrot Isa al-Mosie hon taki toshrif anba. Amra tan lagi dile-zane bar sairam."]], [["Tain aia amrar ou ḳomzur ḳaea bodlaia, tan ḳaear laḳan ḳemota-ala nuror ḳaea diba. Ze kudroti bole tain hokkolta ḳorta faroin, hou boleu tain ita ḳorba."]]], [[["O amar maear bai oḳol, ami tumrare deḳtam sai. Tumrau amar kushi, amar zoeor mala. Amrar malikor loge tumra mozbut oia lagia ro."]], [["O amar boin Salima ar Saida, ami minot ḳori ḳoiram, eḳ malikor ḳezmoto lagail aso ḳori, tumra mili-mishi eḳ mone solo."]], [["O amar logor ashol shongi, ami tumareo minot ḳorram, tumi ou beṭintore shaijjo ḳorio. Al-Mosir kush-ḳobri toblig kamo era amar loge bout ḳoshṭo ḳorsoin. Kiliman ar oinnainno baiaintor logeo ḳoshṭo ḳorsoin. Tarar nam to Allar zindegi ḳatat leḳa ase."]], [["Malik Isar name tumra hamesha kushi-bashi ḳoro. Ami hirbar ḳoiram, kushi-bashi ḳoro."]], [["Tumrar norom bebohar zanu hoḳol manshor sokut foṛe. Zano to, amrar malik kub zoldiu aira."]], [["Kunu befareu tumra fereshan oio na, borong munazat ḳoro. Tumrar zotota saibar ase, Allar shukria adae ḳoria tan gese sao."]], [["Teu Allar deoa ze shantir ḳota manshe sintao ḳorto fare na, Isa al-Mosir mazdi ou shanti aia tumrar dil ar monre roikka ḳorbo."]], [["O bai oḳol, ami hesh-mesh ḳoiram, zeta hasa, zeta ufozukto, hok, ḳaṭi, shundor, ar ijjot faoar zuka, mani zeta bala ar zetae tarif oe, ou laḳan befare tumra kiali o."]], [["Tumra amar ges taki ze talim faiso, zeta huncho, zeta deḳso, ar zeta ḳobul ḳorso ota oḳon amol ḳoro. Teu shanti deora Allao tumrar loge loge roiba."]], [["Malike amar kushi aro baṛai dila, bout din bade tumra amare mono ḳorrae. Amar lagi to hameshau tumra sinta ḳorso, oile ita deḳanir shuzug faiso na."]], [["Kunu obabo foṛia ami ikan ḳoiram na, zekunu haloteu shontusto roaḳan ami zani."]], [["Obabi ba nobabi halote, ufashi feṭe ba bora feṭe, doni ba goribir maze kila shontusto roa zae, ita talim ami faisi."]], [["Ashole zein amare bol-shokti zugaia dein, tan boleu ami hokkolta ḳortam fari."]], [["Ta-o tumra amar ḳoshṭor loge shorik oia, kub bala ḳam ḳorso."]], [["O Filifi zomator mumin oḳol, tumra to zano, tumra foela kush-ḳobri faoar bade ami zebla Makidonia desh taki geslamgi, ou shomoe tumra saṛa ar kunu zomateu amar loge kunuzat len-den ḳorse na."]], [["Ami zebla Tisholoniki ṭauno aslam, ou shomoe amar obabor ḳalo tumra ḳoebar shaijjo faṭaiso."]], [["Ami tumrar ges taki kunu dan-dokkina sairam na, oile tumrar lagi ola eḳ fol asha ḳorram, zeta tumrar amol-nomat zoma roibo."]], [["Amar hoḳol faonau ami failisi. Ashole amar zotoḳan zorur, er saiteo beshi ase. Usaid bair at taki tumrar ufohar faia oḳon amar bout oise. Ou ufohar to Allai kushboeala, Allar dorbaro ḳobul oar zuka kurbani. Alla Pak itae kushi oin."]], [["Amar Allae tan nizor gourobor don hishabe, Hozrot Isa al-Mosir usillae tumrar hoḳol obab dur ḳorba."]], [["Zuge zuge hor-hamesha amrar gaibi baf Alla Pakor tarif zari rouk. Amin."]], [["Hozrot Isa al-Mosir torikar Allar hoḳol bondare amar salam dio. Amar logor hoḳol baiainte tumrare salam zanaira."]], [["Allar zoto pak bonda i zagat asoin, ḳas ḳori bashsha Ḳoisoror baṛir mumin oḳole salam zanaira."]], [["Hozrot Isa al-Mosir rohomot tumrar dilo taḳouk. Amin."]]]], "Colossians": [[[["Ami Paulus, Alla Pakor morzie Hozrot Isa al-Mosir eḳzon sahabi. Kolosi ṭaunor maze al-Mosir torikar pak bonda ar mumin oḳolor gese ami ar bai Timotie ou sohifaḳan leḳram. Amrar gaibi baf Alla Pake tumrar ufre rohomot ar shanti nazil ḳoroukka."]], [["Ami Paulus, Alla Pakor morzie Hozrot Isa al-Mosir eḳzon sahabi. Kolosi ṭaunor maze al-Mosir torikar pak bonda ar mumin oḳolor gese ami ar bai Timotie ou sohifaḳan leḳram. Amrar gaibi baf Alla Pake tumrar ufre rohomot ar shanti nazil ḳoroukka."]], [["Hozrot Isa al-Mosir ufre tumrar iman ar Allar pak bonda oḳolre maea ḳorar ḳota amra hunchi. Erlagi zeblau tumrar lagi dua ḳori, ou shomoe amrar malik Isa al-Mosir gaibi baf Alla Pakor shukria adae ḳori."]], [["Hozrot Isa al-Mosir ufre tumrar iman ar Allar pak bonda oḳolre maea ḳorar ḳota amra hunchi. Erlagi zeblau tumrar lagi dua ḳori, ou shomoe amrar malik Isa al-Mosir gaibi baf Alla Pakor shukria adae ḳori."]], [["Tumra age ze kush-ḳobri mani Allar hok kalam faiso, ou kalam huniau tumrar mono eḳ asha zonmise. Ou asha takiu tumrar iman ar maea foeda oise. Ar tumra asha ḳorrae ze saman faitae, ita to behesto raḳa ase."]], [["I kush-ḳobri duniar hoḳolbae sitria bala folala oia din din baṛer. Ze din tone tumra ou kush-ḳobri ar Allar rohomotor befare furafur huncho, ou din toneu itae tumrar bitreo furafur ḳam ḳorer."]], [["Ou kush-ḳobrir ḳota tumra amar logor maear bai Abu-Farasor gese huncho. Tain tumrar torof taki al-Mosir eḳzon hok kezmotḳari."]], [["Pak ruhur bole tumrar dilor maze ze maea foeda oise, ou befare Abu-Farase amrare zanaisoin."]], [["Erlagi tumrar befare hunar bad takiu amra hamesha tumrar lagi dua ḳori. Ruhani ilim ar buddi dia tumra zanu Allar munsha furafur buztae faro."]], [["Amra Allar dorbaro ou duau ḳorram, tumra zate hoḳol befare al-Mosir morzi zugaia solo ar tan ufozukto ummotor laḳan zindegi ḳaṭao. Hok kam ḳori ḳori foloban o, ar Alla Pakre aro bala ḳori sino."]], [["Allae tan moha kudroti bole hoḳol nomunar bol dia tumrare boloban ḳoroukka. Bala-mosiboto foṛleo kushi-bashi roia sobor ḳorar tofik deukka."]], [["Ar hoḳol shomoe behesti baf Alla Pakor shukria zanao. Allar pak bonda oḳole nuror bashshait ze odikar faiba, itar bagi oar lagi to tainu tumrare ufozukto banaisoin."]], [["Tainu amrare andairor bashshai taki uddar ḳoria, tan ḳas maear zonor bashshait anchoin."]], [["Ou maear zonor ufre iman anae amra rehai faisi, mani guna taki mafi faisi."]], [["Ou maear zonu oila, batuni Allar zairi surot; hokkolta foeda ḳorar age tain asla, ar foeda oa hokkoltar maze tainu fordan."]], [["Asman-zominor maze deḳa ar a-deḳa zotota ase, ita bashshai ouk ba bahaduri, shashon kiba ḳemota ouk, hokkoltau tan ator foeda. Ita to ḳali tan lagiu foeda ḳora oise."]], [["Hokkoltar foela tain asla ar tan mazdiau hoḳolta ṭikia ase."]], [["Tainu tan shorilor mata, mani zomator mata. Tainu hokkoltar foela, ar tainu foela murda taki zinda oisoin, zate hoḳol befare tainu fordan oita faroin."]], [["Allae saila, tan Allai gunor hokkolta zanu al-Mosir maze taḳe."]], [["Ar duniat ba behesto zenou oe na ḳene, ou al-Mosir mazdia zanu hokkoltar loge tan milon oe. Tain saila, solibor ufre al-Mosir kurbanir lour bodla shanti ḳaimor mazdi ou milon ouk."]], [["Tumra to eḳ shomoe Allar ges taki duroi aslae, ar tan befare tumrar dilo dushmoni bab asil. Ita tumrar bod ḳamor mazdi zair oise."]], [["Oile al-Mosir zan kurbanir mazdi Allae tumrareo tan loge milon goṭaisoin, zate tumrare fak-fobitro, nikut ar ni-oforadi halote tan samne azir ḳorta faroin."]], [["Te al-Mosir befare kush-ḳobri taki ze nichchit asha tumra faiso, ḳali ou ashar ufre imane tir roio, in taki loṛio na. Tumra to zano, i kush-ḳobri hara duniat toblig kora oise, ami Pauluso ou kush-ḳobri tobligor ḳadim oisi."]], [["Tumrar lagi ami duk-mosibot shoijjo ḳorae kub anondo fairam. Zano to, al-Mosir shoril mani zomator lagi tan ze duk-musibot oḳono baki ase, ita oḳon amar shoril dia fura ḳoriar."]], [["Alla Pake tan fobitro kalam tumrar gese furafur toblig korar bar amare disoin, gotikeu ami zomator eḳzon ḳezmotḳari oisi."]], [["Allar kalamor ze batuni befar agor zomanar manshor gese zug zug dori lukail asil, ita oḳon tan pak bonda oḳolor gese zair ḳora oise."]], [["Allae saisoin, bin zati oḳolor geseo tan batuni munshar gourob ze kita, ita zenu tan hoḳol bonda oḳole zanta faroin. Ashole al-Mosi tumrar dilo asoin, gotike tumra gourob faoar asha faiso."]], [["Ar ou al-Mosir befare amra toblig koriar, Allar deoa aḳol-hekmot dia manshore hushiar ḳoriar ar talim diar zate al-Mosir torikat furafur kamil halote tarare Allar dorbaro azir ḳortam fari."]], [["Ou niote Allar ze kudroti bol amar maze ḳam ḳorer, ou kudroti boleu ami dile-zane menot ḳoriar."]]], [[["Ami tumrare zanaitam sairam, ami to tumrar lagi, Laodikea ṭaunor zomator lagi, ar zera amare deḳse na tarar lagio ḳoto menot ḳorram."]], [["Ami sairam, tarar dilo borosha faia mohobbote eḳ ouk. Ar furafur aḳole aḳoldar bonia nichchit ouk. Teu Allar lukail batuni bed buzbo, mani al-Mosire tara sinbo."]], [["Al-Mosir mazeu hoḳol aḳol-hekmot lukail ase."]], [["Ami ita ḳoilam, zate ḳeu banoaṭ mat-ḳota matia tumrare be-fote nito na fare."]], [["Ami sho-shorile tumrar maze na taḳleo ruhur bole ṭiku tumrar maze azir asi. Tumrar bala sal-cholon ar al-Mosir ufre mozbut iman dekia amar kub bala lager."]], [["Isa al-Mosire tumra malik hishabe zela ḳobul ḳorso, ou laḳan tan loge roia zindegio ḳaṭao."]], [["Al-Mosir maze shullo-ana ḍub dia tumrar zindegire goṛia tulo. Tumra talim faia ze iman ancho, ou imane mozbut ro ar hamesha Alla Pakor shukria adae ḳoro."]], [["Tumra hushiar roio, ḳeu zanu tumrare manshor banail mongoṛa talimdi bandia be-fote ṭania nito na fare. Al-Mosir loge i talimor kunu mil nai, ita to manshor mongoṛa rosumot ar duniabi nanan asar-beboharor ufre borosha ḳore."]], [["Allar hokkol laḳan gunagun al-Mosir ḳaear bitre ase."]], [["Erlagi al-Mosir loge shorik oia tumrao hoḳol gune kamil oiso, tan ashon to hoḳol nomunar shashonḳari ar ḳemota-ala hokkoltar ufre."]], [["Al-Mosir ufre iman anae to tumrare mosolmani ḳam ḳorail oise. Ou mosolmani kunu manshor ate ḳorail oise na, al-Mosie nizeu ita ḳorsoin, mani dilor maze ze bod ḳaish asil, ou bod ḳaishre dil taki ḳaṭia falaisoin."]], [["Toubar gusolor mazdi al-Mosir loge tumrareo maṭi deoa oisil, ar zein al-Mosire murda taki zinda ḳorsoin, hou Allar kudroti bole imanor mazdi tumrareo al-Mosir loge zinda ḳora oise."]], [["Tumrar guna ar dilor bod ḳaish na horanie murda aslae, oile Allae tumrare al-Mosir loge zinda ḳorsoin. Tain amrar hoḳol gunar mafi disoin."]], [["Ar amrar bod amol-nomar ze dolil asil, ou dolilre hoḳol zator dabi-daoa shudda fusia falaisoin. Laḳṛidi banail ze solibo Isare ḳatol ḳora oise, ou solibo i dolilre fereg maria batil ḳorsoin."]], [["Al-Mosie bod shashonḳari ar ḳemota-ala hokkolor ḳemotare binash ḳorsoin. Solibo tan nizor zan kurbanir mazdi tarar ufre zoei oisoin ar hoḳolor samne tarar muk nisa ḳorsoin."]], [["Erlagiu shinni-shokhat, fuza-proshad omaboisha-funnima, id ba Zummabaror niom-ḳanun loia tumrare dushi ḳorar eḳtiar ḳeuror nai."]], [["Ita to asil, bobishote zeta aibo otar eḳṭa nomuna matro, oile asholta to al-Mosir mazeu ase."]], [["Zera nizor shorilre ḳoshṭo deoa ar firista oḳolor ebadot ḳorare zoruri mono ḳore, era zanu tumrare furushkaror fot taki horaito na fare. Ou nomunar manshe zeta deḳse ḳoia ḳamoḳa boṛai-beṭagiri ḳore, ar ota loia boṛo boṛo gof mare, ashole erar ontor to ḳali duniabi sintae bora."]], [["Tara to matare, mani Isa al-Mosire mozbut ḳori doria raḳe na, ou matar ḳemotae asta shorilor aḍḍi-mangsho bol-shokti faia eḳano roe, ar Allai bole baṛe."]], [["Al-Mosir loge mara gia tumra zebla duniabi hoḳol sal-cholon taki horia aiso, te hirbar ḳene duniabi manshor laḳan duniabi niom-nitir gulam oirae?"]], [["Huno, ze zinish bebohar ḳorte ḳorte borbad oizae, ou zinishor befare ola niom ase, ita dorio na, soio na, ḳaio na. Ita to ḳali manshor mongoṛa hukum ar talim."]], [["Huno, ze zinish bebohar ḳorte ḳorte borbad oizae, ou zinishor befare ola niom ase, ita dorio na, soio na, ḳaio na. Ita to ḳali manshor mongoṛa hukum ar talim."]], [["Ḳemne ebadot ḳora, nizore nisa ḳora, ḳemne nizor shorilre ḳoshṭo deoa, ou niom-nitie ota hikae. I niom-niti deḳle mono oe, ita kub aḳolor ḳam, oile dilor bod ḳaishre domon ḳorar lagi itar kunu damu nai."]]], [[["Huno, tumra to al-Mosir loge mora taki zinda oiso, ar al-Mosi to behesto Allar ḍainor toḳto boat asoin, erlagi tumrao oula behesti befar loia ashik o."]], [["Duniabi befare ashik na bonia, behesti befare ashik o."]], [["Tumra to mara geso, tumrar zindegi al-Mosir loge Allar dorbaro lukail ase."]], [["Zein tumrar zindegi, hou al-Mosi zebla hoḳolor samne zair oiba, ou shomoe tumrao tan mohimar bagi oia tan loge zair oibae."]], [["Erlagi gunar zeta rifu oḳol tumrar zindegit ase, itare eḳdom binash ḳorilao. Ita oilo hokkol nomunar zina, nafaki, bod ḳaish, ku-sinta, ar lub-lalos, i lub-lalos oilo eḳ laḳan murtifuza."]], [["Zara Allar naformani ḳore, otar ḳaroneu tarar ufre Allar gozob lamia ae."]], [["Tumrao age ou laḳan naformanir maze zindegi ḳaṭaitae."]], [["Oile oḳon rag-gusa, bitori dushmoni, ingsha-ninda, gala-gali ar ḳobisi mat-ḳota tumrar ges taki horailao."]], [["Eḳe-oinne misa matio na, ḳaron tumrar zindegir furan ‘ami’re tar hoḳol amol shudda furan ḳafoṛor laḳan falai diso,"]], [["ar Allar deoa noea ‘ami’re noea ḳafoṛor laḳan findiso. Ou noea ‘ami’ aro noea oia tar foeda ḳorra malikor laḳan boner, zate ou foeda ḳorrare tumra furafur sino."]], [["Ou halote Ihudi kiba bin zati, mosolmani ḳam ḳorail ba na ḳorail, oshikkito borbor, nisa zati, gulam ba azad manshor maze kunu tofat nai. Ita hoḳoltar maze al-Mosiu fordan, hoḳolor mazeu tain asoin."]], [["Te Allae zarare fosond ḳoria tan nizor lagi alog korsoin, tan hou maear bonda hishabe tumrar dilor maea-momota, doya, norom bebohar, norom shobab ar sobor dia nizore hazao."]], [["Eḳe-oinnore shoijjo ḳoro, ḳeuror birudde tumrar kunu nalish taḳle tare maf ḳori deo. Malike zela tumrare maf ḳorsoin, tumrao oula eḳe-oinne maf ḳora zorur."]], [["Ar ita hokkoltar loge maea-mohobbotdi nizore hazao. Mohobbote to hoḳolre furafur eḳloge bandia raḳe."]], [["Al-Mosie ze shanti dan ḳoroin, ou shanti tumrar dilo roia tumrare salauk. Eḳ shoril oia shantir maze roitae ḳoriu to tumrare daot deoa oise. Tumra shukur-guzar ḳorat ro."]], [["Al-Mosir kalamre tumrar dilor maze furafur boshot ḳorte deo. Allar deoa aḳol ḳaṭaia eḳe-oinnore talim ar foramish deo. Allar shukria adae ḳorar mazdi tan name hamd, ḳaoali ar Zobur Shorifor gozol gao."]], [["Tumra mukdi zeta mato ar shoril dia zotota ḳoro, ita Hozrot Isar name ḳoro, tan usilla loia gaibi baf Alla Pakor shukria zanao."]], [["Tumra zera bou oiso, tumra forteḳe zarzir zamair hukum mania solo, malikor bonda hishabe to ola sola zorur."]], [["Tumra zera zamai oiso, tumrao zarzir boure mohobbot ḳorio, bour loge ḳoṭu bebohar ḳorio na."]], [["Tumra zera fua-fuṛi, tumra hoḳol befare ma-bafor baiddo roio, ila solle malik kushi oin."]], [["Ar tumra zera baf oiso, tumra nizor fua-fuṛintor monre titta ḳorio na, zate tarar mon na bange."]], [["Tumra zera gulam, tumra hoḳol befare tumrar zogotor munib oḳolor baiddo roio. Tara samne roia zebla tumrar ḳam-ḳaz deḳoin, ḳali ou shomoe tarare kushi raḳar sesṭa na ḳoria, borong malikor ḍor-ḳof bitre rakia ḳaṭi dile tarar baiddo roio."]], [["Tumra zetau ḳoro na ḳene, ita manshor lagi nae, borong malikre kushi ḳorar niote dile-zane ḳorio."]], [["Mono rakio, malike tan bonda oḳolor lagi zeta raḳsoin, ita to furushkar hishabe tan ges takiu tumra faibae. Tumra to ḳali Hozrot Isa al-Mosir ḳezmot ḳorrae."]], [["Ar ze zone naformani ḳore, he to tar ḳamor fol faibo. Mono rakio, malike ḳeuror muk saia bisar ḳoroin na."]]], [[["Tumra zera munib, tumrar gulam oḳolor loge niae ar hok insaf ḳorio. Mono rakio, behestor maze tumraro eḳzon munib asoin."]], [["Tumra mon dia shukria adae ḳoria dua ḳorat roio."]], [["Amrar lagio dua ḳorio, zate Allae amrare al-Mosir befare batuni hok kalam toblig korar tofik dein. Ou batuni hok kalamor lagiu to amare bondi ḳora oise."]], [["Dua ḳorio, manshore zela forishkar ḳori buzani zorur, ami zanu ṭik oula buzaitam fari."]], [["Al-Mosir torikar bairor manshor loge aḳol ḳaṭaia solio, ar toblig korar hokkol shuzug kamo lagaio."]], [["Tumrar mukor zoban hamesha miṭa ar roshail ouk, zate ḳare kila zuaf ditae, ita tumra buzo."]], [["Amrar maear bai, bishashi ḳadim ar malikor ḳezmoto amrar logor tobligkari Tukiko baie, amar bistarito ḳobora-ḳobor tumrare zanaiba."]], [["Tan marfote amrar hal-hokikot zanbae, tain tumrare shaosh diba. Erlagi ami tanre tumrar gese faṭailam."]], [["Tukikor loge amrar maear imandar bai Onisimreo faṭailam. Ein to tumraru eḳzon. Tara inor hoḳol ḳobor-antor tumrare zanaiba."]], [["Amar logor bondi bai Aristakus ar Barnabasor kuṭum Markuseo tumrare salam disoin. Ou Markusor befare tumra to ag takiu ḳobor faiso, tain zudi tumrar gese zain, te kushi mone tanre ḳobul ḳorio."]], [["Ar Isa urfe Iustuseo tumrare salam disoin. Allar bashshair lagi Ihudi oḳolor maze ḳali ou tin zoneu amar loge ḳam ḳoroin, tara amare bout shaosh disoin."]], [["Abu-Faraseo tumrare salam disoin, tain to tumrar afon manush ar Isa al-Mosir gulam. Ein hamesha tumrar lagi dile-zane munazat ḳorra, tumra zate kamil o, ar Allar morzi-munsha buzia mozbut oia ubao."]], [["Tan befare ami ou shakki ditam fari, tumrar lagi ar Laodikea, Hiorapoli ṭaunor manshor lagio Abu-Farase kub menot ḳoroin."]], [["Amrar maear ḳobiraz Luk ar bai Dimaseo tumrare salam disoin."]], [["Laodikear imandar bai oḳolre, ar Nimufa ar tan baṛir zomator hoḳolor geseo salam zanaio."]], [["Tumra ou siṭikan foṛia harle Laodikear zomator manshore foṛar lagi dio ar Laodikea zomatre dusra ze siṭi deoa oise, ou siṭio tumra foṛio."]], [["Arkipasre oḳan ḳoio, “Malikor ḳezmoto tumare ze ḳam deoa oise, ou ḳam shesh ḳorar niote mon dia ḳam ḳoro.”"]], [["Ami Pauluse nizor ate ou salamor ḳota leḳlam. Mono rakio, ami zelo bondi asi. Allae tumra hoḳolor ufre rohomot nazil ḳoroukka. Amin."]]]], "I Thessalonians": [[[["Ami Paulus, bai Silas ar Timotie Tisholoniki ṭaunor zomator gese leḳram. Tumra amrar gaibi baf Alla Pak ar Hozrot Isa al-Mosir afon zon oiso. Tumrar ufre rohomot ar shanti nazil ouk."]], [["Amra dua ḳorar bala hamesha tumrar zomator hoḳolor nam mono ḳoria Allar shukria adae ḳori."]], [["Imanor lagi tumra ze ḳam ḳorrae, mohobbotor lagi tumra ze menot ḳorrae ar Hozrot Isa al-Mosir ufre asha-borosha ḳoria tumra ze sobor ḳorrae, ita amrar gaibi baf Allar dorbaro dua ḳorar shomoe hamesha mono ḳori."]], [["O bai oḳol, Allar maear bonda oḳol, amra zani, Allaeu tumrare fosond ḳorsoin."]], [["Amrar kush-ḳobrir toblig kam to tumrar gese ḳali mukor ḳotau roise na, borong Allai bol, Pak Ruh, ar nichchit boroshar ufre salu oise. Tumrar balair lagi amra zebla tumrar loge roitam, ou shomoe kilan solchi, ita to tumra zano-u."]], [["Tumra bout zulum-mosibotor mazeo Pak Ruhur deoa kushie amrar toblig kobul ḳoria, amrar ar malikor fote solrae."]], [["Oula solia tumra Makidonia ar Gris deshor mumin oḳolor gese eḳ nishana oigeso."]], [["Malikor kalam tumrar mazdi ḳali Makidonia ar Gris deshou sitrise na, borong Allar ufre tumrar imanor ḳota hoḳol zagatu sitrigese. I befare amra kunta matar zorur nae."]], [["Hoḳol mansheu to amrare ḳoira, tumra ḳoto ador ḳoria amrare ḳobul ḳorsilae, tara eoḳan ḳoira, tumra kila deb-debintor fuza bad dia Allar foti oia, zinda hok Allar ebadot ḳorat aiso."]], [["Ar murda oḳolor maz taki zenre zinda ḳori tula oise, hou Isa duniat aoar bar saitae faro. Tain oila Allar ḳas maear zon Ibnulla, behest taki lamia aira, Allar ze gozob aia lamer, i gozob taki ou Isae amrare basaiba."]]], [[["Bai oḳol, tumra to nizeu zano, tumrar gese amrar zaoaḳan beḳama gese na."]], [["Tumra eoḳano zano, er age amra Filifi ṭauno zulum-mosiboto foṛslam ar beijjot oislam. Bade tumrar ono-o bout bada-nished ḳaṭaia amra Allai shaoshe shaoshi oia dile-zane tan kush-ḳobri kula-mela toblig korsilam."]], [["Amrar daot to kunu bul talim taki nae, kunu bod nioteo nae ba kunu ṭoga-ṭogir nioteo nae."]], [["Ḳali Allae amrare zoiggo mono ḳoria zela kush-ḳobri tobligor daeitto disoin, amra olau toblig korram. Kunu manshore kush ḳorar niote amra ita ḳoiram na, ḳali zein amrar dilre zasai ḳoria deḳoin, hou Allare kush ḳorar lagiu toblig korram."]], [["Tumra to zano, amra kunu shomoeu ḳeuror gese tel-malish ḳoria ḳota matsi na, ar kunu lub-laloso foṛia dandabazir ḳamo ḳorsi na, eḳ Allau itar shakki."]], [["Kunu manshor ges taki ijjot faite asha ḳorsi na, tumrar ges takio na, ba baira manshor ges takio na. Amra ichcha ḳorle to al-Mosir sahabi hishabe tumrar ufre dabi ḳaṭaitam farlam one."]], [["Oile er bodla, maʼe zela nizor huruttainre zoe-zoton ḳoroin, tumrar loge taḳar shomoe amra-o ola norom bebohar ḳorsi."]], [["Tumrar lagi kub beshi maea-mohobbot oae, ḳali Allai kush-ḳobri toblig nae, amrar nizor zan diteo razi aslam. Zano to, tumra oilae kub maear manush."]], [["Baiainre, ashole to amrar menot ar aṭni-ḳaṭnir ḳota, nichchoe tumrar mono ase. Allai kush-ḳobri tobligor faḳe faḳe amra dine-raite ruzi-ruzgar ḳorsi, zate amrar ḳorsa-fati tumra ḳeuror lagi buza na oe."]], [["Ar tumra zera iman ancho, tumrar loge to amrar asar-bebohar asil fobitro, hok ar nikut. Tumrau itar shakki, ar Alla Pako shakki asoin."]], [["Tumra to zano, bafe zela nizor forteḳ aoladre utshaho, shantona ar mozbut foramish dein, amra-o tumra hoḳolre oula foramish ditam,"]], [["zate Allar bonda hishabe tumra ufozukto oia solo. Allae tumrare daot dira, tan nizor bashshai ar gourobor bagi oar lagi."]], [["Mono rakio, amra hamesha Allar shukria adae ḳorram, ḳaron amrar ges taki Allar kalam hunia tumra zebla iman anchilae, hou shomoe kunu manshor mukor ḳota nae, borong Allar kalam hishabeu tumra ita ḳobul ḳorsilae, ar hasau ita Allar kalam. Tumra zera iman ancho, hou kalameu tumrar dilo ḳam ḳorer."]], [["Bai oḳol, Hozrot Isar torikae solra Allar zoto zomat oḳol Ehudia zilat ase, tumrar hal-hokikot to tarar laḳanu. Ḳaron tara zela nizor Ihudi zatir ato duk-mosibot faisoin, tumrao oula nizor zatir manshor ges taki duk-mosibot faiso."]], [["Mono rakio, Ihudi oḳole Hozrot Isa ar nobi oḳolre ḳatol ḳorsil, tara amrar ufreo zulum ḳorse. Te Alla Pak tarar ufre kushi nae, hoḳol manshor logeo tarar dushmoni bab ase."]], [["Tara amrare nished dira, zate bin-dormi manshor gese amra Allai nazator kush-ḳobri toblig na ḳori. Ou laḳan tara zarzir gunar buza boṛo ḳorra. Erlagi tarar ufre Allar ḳaṛa gozob lamse."]], [["O bai oḳol, monor dik taki na oileo, shorilor dik taki to amra tuṛa dinor lagi, tumrar ges taki horail asi. Erlagi amrar kub kial ase, zate tumrar mukkan hirbar deḳtam fari."]], [["Amra hoḳolu, ḳas ḳori ami Pauluse bar bar sesṭa ḳorsi tumrar gese aitam. Oile shoetane amrare aṭḳailise."]], [["Hasau amrar malik Isae zebla toshrif anba, ou shomoe tan samne amrar asha, anondo ar gourobor zoeor mala hishabe kita faimu? Ita to tumrau nae ni?"]], [["Ashole tumrau amrar gourob, tumrau amrar anondo."]]], [[["Bade amra zebla ar shoijjo ḳortam farlam na, ou shomoe amra niot ḳorlam, amra eḳlau Atinia ṭauno roia,"]], [["amrar bai Timotire faṭaimu, zate tain gia tumrar iman mozbut ḳoroin ar monor shaosh zugain. Tain to al-Mosir kush-ḳobrir toblig kamo Allar ḳadim, amrar logor bai, tanre faṭailam,"]], [["zate ou duk-mosibotor mazeo tumra ḳeu ḳoredi na zao. Tumrar zana ase, duk-mosibot amrar ufre ṭiku aibo, ar ita shoijjo ḳora lagbo."]], [["Ami age zebla tumrar loge aslam, hou shomoe tumrare ḳoisi, duk-mosibot amrar ufre aibou, ar ṭiku olaḳan aise."]], [["Te ami zebla ar shoijjo ḳortam farlam na, ou shomoe tumrar imanor halot deḳar lagi Timoti baire faṭailam. Amar mono ḍor asil, kizanu shoetane tumrare lalos deḳaise ar amrar hoḳol menot beḳama gesegi."]], [["Oile Timoti bai tumrar ges taki firia aia amrare zanaisoin, tumrar iman ar maea mohobbotor halot bout bala. Tain ḳoisoin, tumra hamesha maea-mohobbote amrare mono ḳoro, ar amra zela tumrare deḳtam sairam, tumrao oula amrare deḳar asha ḳorrae."]], [["O bai oḳol, erlagiu tumrar imanor mozbutir ḳota hunia, amrar oto duk-mosibotor mazeo dilo shanti faisi."]], [["Tumra malikor ufre imane mozbut roileu, amrar zindegikan doinno."]], [["Tumrare loia Allar dorbaro amra ze kushi-bashi ḳoriar, itar lagi amra kila Allar shukria zanaitam, zanram na."]], [["Amra mon dia dine-raite hamesha dua ḳorram, zate tumrar mukkan hirbar deḳar shuzug fai, ar tumrar imanor bad-baki hoḳolta fura ḳortam fari."]], [["Te gaibi baf Allae ar Hozrot Isa al-Mosie zanu tumrar gese zaoar lagi amrare shuzug dein."]], [["Amra zela tumrar bae maea-mohobbotor maze ḍubi gesi, ṭik oula malik Isae tumrareo eḳe-oinne, ar hoḳolor bae maea-mohobbote habu-ḍubu ḳaoaukka."]], [["Ou laḳan tain tumrar dil furafur mozbut ḳoroukka, zate amrar Hozrot Isae zebla tan nizor pak bonda oḳol loia toshrif anba, ou shomoe amrar gaibi baf Allar nozoro tumra fobitro ar nikut ro."]]], [[["O baiain huno, Allare kushi ḳorar lagi ḳemne zindegi ḳaṭani lage, i talim to tumra amrar ges taki ageu faiso ar tumra ola solraeo. Erbadeo Hozrot Isar oia tumrare minot ḳoriar ar hushiar ḳoriar, tumra zela solrae, oula aro besh ḳori solo."]], [["Hozrot Isar deoa eḳtiare amra zeta hukum disi, ita to tumrar zana ase."]], [["Ashole Allae saira, tumra zanu fak-fobitro o, mani hoḳol nomunar zina taki horia ro."]], [["Ar zeta manshe Allare sinoin na, hou bin-dormir laḳan shorilor ḳaishor boshe na solia, tumra forteḳ zone zarzir shorilre fak-fobitro rakia man-shommane zina taki hushiar ro."]], [["Ar zeta manshe Allare sinoin na, hou bin-dormir laḳan shorilor ḳaishor boshe na solia, tumra forteḳ zone zarzir shorilre fak-fobitro rakia man-shommane zina taki hushiar ro."]], [["I befare ḳeu zanu nizor bair loge gaddari na ḳore. Mono rakio, amra ageu tumrare ḳoisi ar hushiaro ḳorsi, ita naformani ḳorle malik Isae shaza diba."]], [["Allae kunu amrare daot disoin ni naformanir fote solar lagi? Tain to amrare fak-fobitro oia solar lagi ḳoisoin."]], [["Erlagi zegie i talim mane na, he ḳali duniar manshore mane na ikan nae, he ashole hou Allareu maner na, zein tumrare Pak Ruhu dan ḳorsoin."]], [["Te baie baie kila maea-mohobbot taḳa zorur, i befare tumrare kunta leḳar goroz nai, ḳaron Allae tumrare hikaisoin, eḳe-oinne maea-mohobbot ḳortae."]], [["Ar hasau tumra asta Makidonia deshor bai-boinre oula maea ḳorrae. Oile amrar ḳas onurud oilo, tumrar i mohobbot zanu dine dine aro baṛe."]], [["Huno, amra age zela ḳoisi, ou ḳota mafik shantie zindegi ḳaṭao, foror ḳamo naḳ na golaia nize ḳam ḳoria ḳao."]], [["Teu baira manshor sokut tumrar sal-cholon bodro oibo, ar oinno zonor ruzir ufre tumrar borosha ḳora lagto nae."]], [["O bai oḳol, huno, murda oḳolor kun halot oibo, amra sairam ita tumra zano, zate moron bade kita oibo ikan na zanae zera nirash oizae, tumrar mon zanu ilaḳan na oe."]], [["Huno, amra zebla ekin ḳori, Hozrot Isar mout oisil oile tain zinda oia uṭsoin, te eoḳano ekin ḳori, Hozrot Isae dusrabar toshrif anle Isar ufre iman ania zerar mout oise, Allae tarareo Isar loge milon ḳoria tan loge niba."]], [["Erlagi malikor kalam mafik tumrare ḳoiram, amra zera zinda asi ar malike toshrif anar ag forzonto zinda roimu, amra kunumonteu hi murda oḳolor age zaitam fartam nae."]], [["Ḳaron Allai shingar aoazor loge loge, fordan firistar ḍaḳor loge, malik Isae zure haukdi hukum diba, tain nizeu behest taki lamia aiba. Ar al-Mosir ummot bonia zerar mout oigese, tarau foela zinda oia uṭba."]], [["Erbade amra zera duniat zinda taḳmu, amrar malikor loge mulaḳat ḳorar lagi amrareo megor saḳat ḳori asmano tulia neoa oibo. Olaḳan amra siroḳal malikor loge roimu."]], [["Erlagi tumra ota zanaia eḳzone aroḳzonre utshaho deo."]]], [[["Baiainre, kun zomanat kun shomoe kita goṭibo, ita tumrar gese leḳar zorur nai."]], [["Tumra nizeu to bala ḳori zano, raitkur bala zela aḳtau sur ae, malik Isa aibar dino ṭik olau aibo."]], [["I zogotor manshe zebla ḳoiba, “Hoḳolta shanti oigese, kunu ḍor-boe nai,” ou shomoe, beṭintor hurutta oar bedona zela aḳtau dore, oula ota manshor shorbonash aḳtau oibo. Tara kunumonteu rehai faito nae."]], [["Bai oḳol, tumra kunu andarir maze boshot ḳorrae ni zen, hou din aḳtau suror laḳan tumrar ufre aito?"]], [["Tumra hoḳolu to Allar nuror ar dinor foror manush. Amra to andarir ba raitor balar manush nae."]], [["Erlagi ao, oinno manshor laḳan amra na gumaia borong hozag roi ar nizore shamlaia raki."]], [["Zano to, zera gumae, tara raitor balaeu gumae ar zera modkur, rait oile tara mod ḳaia ṭal oe."]], [["Oile amra to dinor foror manush, erlagi nizore shamlaia raki. Amrar buk basanir lagi iman ar mohobbot dia buk guri, ar matare basanir lagi Allai nazator ashare sifair kefor laḳan matat lagai."]], [["Mono rakio, Allae amrare shaza dibar lagi ḍakia anchoin na, borong amrar malik Isa al-Mosir usillae nazat faoar lagiu ḍakisoin."]], [["Ar al-Mosir mout oise to amrar lagiu, zate amra basi ba mori, tan logeu hamesha zinda roi."]], [["Erlagiu tumra oḳon zela ḳorrae, hamesha ola eḳe-oinnore shaosh deo ar goṛia tulo."]], [["Te baiain, amra minot ḳoria ḳoiar, tumrar lagi zera aṭni-ḳaṭni ḳaṭoin, malikor oia tumrare salain ar nosiot ḳoroin, tumra erare ijjot ḳorio."]], [["Tara zera ḳezmot ḳorra, otar bae saia dilor mohobbote tarare ḳas ijjot dio. Ar tumra eḳe-oinne mili-mishi roio."]], [["O bai oḳol, tumrare ou nosiotḳan ḳoriar, zeta manush kuṛia, tumra itare hushiar ḳori deo, ḍoraluk zonre shaosh deo, ḳomzur oḳolre shaijjo ḳoro, ar doijjo doria hokkolre shoijjo ḳoro."]], [["Kial rakio, oinnaer bodla ḳeu zanu oinnae na ḳore. Tumra hamesha eḳe-oinnor, ar hoḳoloru balai ḳorar sesṭa ḳorio."]], [["Hoḳol shomoe kushi-bashi ḳorat roio,"]], [["hamesha dua-munazat ḳorio"]], [["Ar hoḳol haloto Allar shukria adae ḳorio. Ḳaron Alla Pakor kial oilo, Hozrot Isa al-Mosir loge imane tumra olaḳan solo."]], [["Pak ruhure dilor bitor taki nibaio na."]], [["Ar zera Allar oli hishabe batuni ḳoin, tarar ḳotare elami ḳorio na,"]], [["borong hoḳolta zasai ḳori dekia, balaḳan bitre haraio."]], [["Ar hoḳol nomunar naformani taki horia roio."]], [["Shanti deora Allae nize tumrare furafur fak-fobitro ḳoroukka, amrar malik Isa al-Mosie toshrif anar ḳalo tumrar asta shoril, ruh ar dilre furafur nikut raḳoukka."]], [["Ar tain nichchit olau ḳorba. Zano to, zein tumrare daot ḳori anchoin, tan ufre furafur borosha ḳora zae."]], [["O baiain, amrar lagi dua ḳorio."]], [["Tumra eḳe-oinne fobitro golagoli ḳorio."]], [["Amrar malikor name ami tumrare ou hukum diar, ou siṭikan foṛia zanu hoḳol baiaintore hunail oe."]], [["Amrar malik Isa al-Mosir rohomot tumrar loge rouk. Amin."]]]], "II Thessalonians": [[[["Amrar gaibi baf Alla Pak ar Hozrot Isa al-Mosir loge shorik, Tisholoniki ṭaunor zomator gese ami Paulus, bai Silas ar Timotie ou sohifaḳan leḳram."]], [["Gaibi baf Allae ar Hozrot Isa al-Mosie tumrare rohomot ar shanti dan ḳoroukka."]], [["Bai oḳol, amra hamesha tumrar lagi Allar shukria adae ḳora zorur. Tumrar imani bol bout baṛer ar eḳe-oinne maea-mohobboto baia foṛer, erlagi amra shukria adae ḳora dorḳar."]], [["Amra to Allar zomat oḳolor samne tumrare loia boṛai ḳoriar, ḳaron oto zulum-mosibot ar duk-koshṭo faiao tumra sobor ḳorso ar imane ṭikia roiso."]], [["Tumrare zate Allar bashshair zoiggo ḳoia gona oe, otar lagiu tumra oto duk-mosibot shoijjo ḳorrae, ita oilo Allar hok-insafor forman,"]], [["tan hok-insaf oilo, zetae tumrare ḳoshṭo dein, tain itare ḳoshṭo diba."]], [["Ar tumra zera oḳon ḳoshṭo fairae, Allae amrar loge tumrareo i ḳoshṭo taki rehai diba. Hozrot Isae zebla tan shoktishali firista oḳol loia, zalail agunir kunḍolit oia behest taki lamia aiba, ou shomoe oula oibo. Zeta manshe Allare sine na ar Hozrot Isar kush-ḳobrir ḳota mane na, Allae itare tarar faona shaza diba."]], [["Ar tumra zera oḳon ḳoshṭo fairae, Allae amrar loge tumrareo i ḳoshṭo taki rehai diba. Hozrot Isae zebla tan shoktishali firista oḳol loia, zalail agunir kunḍolit oia behest taki lamia aiba, ou shomoe oula oibo. Zeta manshe Allare sine na ar Hozrot Isar kush-ḳobrir ḳota mane na, Allae itare tarar faona shaza diba."]], [["Malik Isae zebla toshrif anba, ou shomoe tarare omon shaza deoa oibo, zate tara tan didaror ar moha kudrotir bare foṛia hor-hamesha lannoti shaza faibo."]], [["Hou din tan nizor pak bonda oḳol, zera tan ufre iman anche tarar mazdi, tan gourob mohima zair oibo. Erar maze tumrao aso, ḳaron amrar toblig hunia tumra iman ancho."]], [["Erlagi amra hamesha tumrar lagi dua ḳori, amrar Allae zanu tumrare tan daotor zuka mono ḳoroin, tan ḳemotar bole tumrar hoḳol nek kamor asha furon ḳoroin, ar iman ania hari tumra zeta ḳam ḳorrae, i ḳamo zanu tain fura ḳoroin."]], [["Teu amrar Alla ar Hozrot Isa al-Mosir rohomotor lagi, tumrar mazdi amrar malik Isar gourob zair oibo, ar tan mazdi tumrao gourobor bagi oibae."]]], [[["O bai oḳol huno, amrar Hozrot Isa al-Mosi to hirbar aiba, aia amra hoḳolre eḳano dola ḳoria tan gese niba. Te ou befare tumrare minot ḳori ḳoiram,"]], [["ḳeu zudi aia ḳoe malik Isar din aia harse, he kunu gaibi doroshon deḳse, ba ohi nazil oise, ba amrar leḳa siṭi mono ḳoriao tumra ḍoraia ostir oio na."]], [["Ḳeu zanu kunumonteu tumrare ṭogia iman luṭito na fare. Ḳaron hou din aoar age beshir bag manush Alla Pakor birudde zaibo, tara Allar ges taki duroi horizibo, ar duzoki zon, hou naforman Ḳane-Dorjal bar oibo."]], [["Baroia “Allar name” zotota ase, ita hokkoltar bifokke ar ebadoti ḳorar zuka hokkoltar bifokke gia, he nizore boṛo mono ḳorbo. He olao ḳorbo, Allar ebadot-ḳanat boia nizore Alla ḳoia dabi ḳorbo."]], [["Te ami zebla tumrar gese roitam, hou shomoe ami i befare mattam, ita tumrar mono or na ni?"]], [["Hou naforman zate shomoe fura oar age bar oito na fare, erlagi kitae tare aṭḳaia raḳse, ikan to tumra zano-u."]], [["Tumra eoḳano zano, hou naformanor lukail ḳam-ḳaz oḳono soler. Oile zein tare aṭḳaia raḳra, tain horia zaoar ag forzonto tare aṭḳanit roiba."]], [["Tain hori gele hou naforman Ḳane-Dorjal bar oibo. Hozrot Isae mukdi fu dia tare binash ḳorba, ar tan kudroti mohimae azir oia tar bol-shoktire ḳotom ḳorba."]], [["Hi Ḳane-Dorjal zebla aibo, tar loge roibo shoetani ḳemota. Ou shoetani ḳemotae he hoḳol misa keramoti ar muzeza ḳam deḳaibo."]], [["Tar hoḳol nomunar beimani ḳaṭaia beiman manshore ṭogibo. Ita manush binash oiziba, ḳaron zan basanir lagi tara Allai hokre fosond ḳorse na, ar ḳobulo ḳorse na."]], [["Erlagi Allae tarare shoktishali ek ku-dandat falaiba, zate tara misa befarre ekin ḳore."]], [["Ete Allai hokor ufre iman na ania zetae naformanire fosond ḳorsoin, tarare kiamotor din dushi shaibosto ḳora oibo."]], [["O bai oḳol, O malik Isar maear zon oḳol, tumrar lagi amra hamesha Allar dorbaro shukria adae ḳora dorḳar, Allae to tumrare foela takiu basia alog korsoin nazat faoar lagi. Pak ruh dia tumrare fobitro ḳorar mazdi, ar Allai kush-ḳobrir hokor ufre iman ania tumra nazat faiso."]], [["Amra ze kush-ḳobri toblig korsi, er usillae nazat faoar lagi Allae tumrare fosond ḳorsoin, zate tumra amrar malik Isa al-Mosir mohimat shorik o."]], [["Te O bai oḳol, tumra imane tir ro ar muke muke ba siṭir marfote amra ze talim disi, ita balamonte mono rakio."]], [["Amrar gaibi baf Alla Pake ar shoeong Isa al-Mosie tumrar dilo nek utshaho dan ḳoroukka, hoḳol nomunar nek kam ar mat-ḳotar maze tir raḳoukka. Tainu amrare mohobbot ḳorsoin, tain rohom ḳoria siroḳalin utshaho ar kushi-bashir asha dan ḳorsoin."]], [["Amrar gaibi baf Alla Pake ar shoeong Isa al-Mosie tumrar dilo nek utshaho dan ḳoroukka, hoḳol nomunar nek kam ar mat-ḳotar maze tir raḳoukka. Tainu amrare mohobbot ḳorsoin, tain rohom ḳoria siroḳalin utshaho ar kushi-bashir asha dan ḳorsoin."]]], [[["O bai oḳol, hesh-mesh ḳoiram, amrar lagi dua ḳorio, Hozrot Isar kush-ḳobri tumrar maze zela zoldi zoldi sitrisil, oula zanu din din sitrat roe ar gourob faoat roe."]], [["Ar ou duaḳano ḳorio, amra zanu bibeḳ saṛa naforman oḳolor at taki rehai fai. Shob manush to ar imandar nae."]], [["Oile malik Isa to hok ar ḳaṭi, tainu tumrare imane tir raḳba ar shoetanor at taki hamesha hefazot ḳorba."]], [["Malikor ufre iman ancho ḳori tumrar ufre amrar i ekin ase, amra zela hukum disi, tumra ou laḳan ḳam ḳorrae ar ḳorat roibaeo."]], [["Malik Isae zanu tumrar dilre Allar mohobbotor fote ar al-Mosir soboror fote salu raḳoin."]], [["Bai oḳol, amrar Hozrot Isa al-Mosir name ou hukum diram, tumrar zomator kunu imandar baie zudi kuṛiami ḳore ar amra zeta talim disi, ita na mane, te tar loge sola-fira bad dilao."]], [["Huno, amrar laḳan ḳemne soltae, ita to tumra zano-u. Amra zebla tumrar loge roitam, ou shomoe to kunuzat kuṛiami ḳorsi na,"]], [["magna kunu ḳani ḳaisi na. Amra dine-raite menot ḳoria ruzi-ruzgar ḳorsi, zate tumra ḳeuror buza na oi."]], [["Oile amra zen tumrar ges taki shaijjo nibar odikar nai, ila to nae, ta-o amra ola ḳoria deḳaisi, zate tumrao amrar laḳan solo."]], [["Tumrar gese taḳar ḳalo talim dislam, kunu zone zudi ḳam ḳorto na sae, te he ḳanio bad dilauk."]], [["Amra oḳono hunram, tumrar maze ḳeu ḳeu kuṛiami ḳorer ar kunuzat ḳam-ḳaz ḳorer na, borong hamesha foror kichcha gaia din ḳaṭae."]], [["Te amrar malik Isa al-Mosir oia ita manshore nosiot ar hukum diar, tara zanu shanti oia ruzi-ruzgar ḳoria ḳae, ar nizor ḳani nize zugae."]], [["Baiainre, nek kamo heran oio na."]], [["Ou siṭir bashae leḳa amrar foramish zudi ḳeu na mane, te tare sinia raḳo, tar loge sola-fira bad dilao, teu he shorminda oibo."]], [["Oile kial rakio, tare dushmon mono ḳorio na, borong bai hishabe hushiar ḳoro."]], [["Shanti deora malike tumrare hamesha hoḳol nomunar shanti dan ḳoroukka. Malik Isa tumra hoḳolor loge loge roukka."]], [["Huno, i salamor ḳota ami Pauluse nizor ate leḳsi. Oḳṭau amar forteḳ siṭir alamot, ami ou nomunae siṭi leki."]], [["Tumra hoḳolor ufre amrar malik Isa al-Mosir rohomot zari rouk. Amin."]]]], "I Timothy": [[[["Ami Paulus to amrar toraneala Alla Pak ar amrar asha-borosha Hozrot Isa al-Mosir hukume tan sahabi oisi."]], [["Mumin hishabe amar ḳas aolad, Timotir gese leḳram."], ["Gaibi baf Alla Pake ar amrar malik Isa al-Mosie tumare rohomot, meherbani ar shanti dan ḳoroukka."]], [["O Timoti, ami Makidonia desho zaoar bala tumare ḳoislam, oḳon hirbar minoti ḳori ḳoiram, huno, tumi Ifis ṭaunou ro, roia onor ola kisu mullaintore hukum deo, tara zanu manshore ar bul talim na dey."]], [["Tarare ḳoio, tara zate banoaṭ kichcha ar lamba lamba ḳandanor lisṭor bae kiali na oin. Itae to nanan nomunar doladolir zonom dey, Allar ḳamor kunu faeda oe na, Allai faeda mile ḳali imanor mazdi."]], [["Borong shoṭik talimor fol oilo, maea-mohobbot, ita to ḳaṭi dil, forishkar bibeḳ ar hasaror iman taki foeda oe."]], [["Oile kisu manshe ita bad dia banoaṭ mat-ḳotar bae mon dilaise."]], [["Tara zudio nizeu nizor mator mani buze na, ar ze befar loia boṛo golae mater, i befareo balamonte zane na, tebou tara Musa nobir batail shoriotor ustad oito sae."]], [["Amra zani, shoriot bala zinish, ḳeu zudi ṭik moto ita ḳamo lagae."]], [["Amra to zani, i shoriot kunu forezgar manshor lagi deoa oise na. Ikan deoa oise, zetae Allar ain manoin na, Allare ḍorain na, naformani ḳoroin, gunagar, kuni, nafaḳ ar be-din, ma-bafor kuni,"]], [["zinakur, shomoḳami, bandi-gulamor ḳarbari, misa matra, misa shakki deora, ek kotae gunogane doni Alla Pakor mohan kush-ḳobrir talimor birudi zeta manush, otar lagiu i shoriot deoa oise. Ar ou mohan kush-ḳobri tobligor bar tain amare dan ḳorsoin."]], [["zinakur, shomoḳami, bandi-gulamor ḳarbari, misa matra, misa shakki deora, ek kotae gunogane doni Alla Pakor mohan kush-ḳobrir talimor birudi zeta manush, otar lagiu i shoriot deoa oise. Ar ou mohan kush-ḳobri tobligor bar tain amare dan ḳorsoin."]], [["Hozrot Isa al-Mosi, zein amrar malik, tain amare bol zugaisoin, amare hok-halal mono ḳoria tan ḳamo boail ḳorsoin, erlagi ami tan dorbaro shukria zanairam."]], [["Zudio ami age al-Mosir bodnam gaitam, tan manshor ufre zulum ḳortam, bod-mizaz deḳaitam. Ta-o tain amare rohomot dan ḳorsoin, ḳaron hou shomoe ami iman anchilam na."]], [["Amrar munibe amare ḳoto boṛo meherbani ḳorsoin, Isa al-Mosir torika ḳobul ḳorle ze iman ar mohobbot foeda oe, ita to amare furafur dan ḳorsoin."]], [["Ashole i ḳota to hok-kaṭi ar shullo-ana manar laḳ, gunagar oḳolor zan basanir lagiu Isa al-Mosie i duniat toshrif anchila. Ou gunagaror maze amiu fordan."]], [["Otar lagiu Allae amare doya ḳorsoin, zate amar moto fordan gunagaror mazdi Isa al-Mosie tan shima saṛa soborgari deḳaita faroin, ar tan ufre iman anae zera aḳeri zindegi faiba, tara zanu amare dekia Allai fot buzoin."]], [["Zein siroḳalin bashsha, zein niraḳar, eḳmatro Alla, zan kunu ḳoe nai, tan ijjot ar gourob hor-hamesha zari rouk. Amin."]], [["O maear fut Timoti, tumar befare age zeta batuni mat mata oisil, ou mafik ami tumare minot ḳori ḳoiram, tumi ita mono rakia al-Mosir lagi dile-zane laṛai ḳorat ro."]], [["Erloge nizor iman ar forishkar bibeḳre basaio. Kunu kunu manshe bibeḳor buli na mania, nizor imanre nosṭo ḳorilise."]], [["I dolo asoin, Huminas ar Sikondor. Erlagi ami itare Iblisor ato shofi disi, zate tara buzta faroin, kufuri mat mata ṭik nae."]]], [[["Ami foelau zanairam, forteḳ manshor lagi tumra Allar dorbaro ḳakuti-minoti, dua-munazat, foriad zanao ar shukria adae ḳoro."]], [["Olaḳan raza-bashsha oḳol ar usa fodor hoḳol ofisaror lagi munazat ḳora zorur, zate amra Allar ḍor-ḳof mono rakia, hok-halal fote roia, nirafode shantie zindegi ḳaṭaitam fari."]], [["Ita to amrar toraneala Allar nozoro nek kam, itae tain kushi oin."]], [["Alla Pakor kial oilo, zate hoḳol manshe nazat fain, ar al-Mosir torikar hokkolta shullo-ana buzoin."]], [["I hokikoti oilo, Alla ḳali eḳzon, Alla ar manshor maze shafaeatḳari mazor manusho ḳali eḳzonu asoin, en nam Isa al-Mosi, eino manush."]], [["Duniar hoḳol manshor zanor bodla hishabe, tain nizor zan kurbani disoin. Ou befare to Allar ṭik kora shomoye shakki deoa oise."]], [["Ar ou shakki dibar lagi Allae amare toblig kamo, sahabi fodo boail ḳorsoin, tain amare daeitto disoin, bin zatir gese iman ar Allai hokor ustad hishabe. Ami ita hok mat matiar, misa kunta nae."]], [["Ami sairam, hoḳol zagar beṭainte ḳalis niote duio at tulia munazat ḳorouk. Tarar monor maze kunuzat rag-gusa ba ḳaijja-fosador bab na rouk."]], [["Ami eoḳano sairam, beṭinte tarar haea-shorom rakia shomazor ufozukto beshe bodro ḳafoṛ-sufoṛ findouk. Tara zanu nanan nomunae sulor beni bolia, shuna-rufa ar moni-muktar goena lagaia ar dami dami ḳafoṛ findia nizore na hazain."]], [["Borong Allar forezgar bandie zela nek kamor maze zindegi ḳaṭani usit, tarao ola oin."]], [["Ḳortar furafur baiddo roia, ar nirai-zirai roia ilim ḳamai ḳoroukka."]], [["Ustadi ḳora ar beṭaintor ufre musoddori ḳorar odikar ami kunu beṭire dei na. Tara nirai-zirai roa zorur."]], [["Zano to, hoḳol foela Adomre ar bade Bibi Haoare foeda ḳora oisil."]], [["Adom to Iblis-shoetanor dukat foṛsoin na, oile Haoa Iblisor dukat foṛia Allar hukumor borkelaf ḳorsoin."]], [["Oḳon zudi beṭinte tarar haea-shorom rakia iman, mohobbot ar fak-fobitro oia soloin, te hurutta zonom deoar mazdi tara rehai faiba."]]], [[["Huno, ashol hok kota oilo, ḳeu zudi zomator saloḳdar oita sain, te tain to nek kam ḳorar kiali oisoin."]], [["Zomator saloḳdar manshor sokut nikut oite oibo. Tan ḳali eḳ bou oibo. Tain nizore shamlaia raḳba, tan bala aḳol-buddi roibo, shobab oibo bodro, ar memandari ḳorte bala faiba. Manshore talim deoar ḳemota taḳte oibo."]], [["Tain zanu modkur ar bod-mizazi na oin, borong tan shobab oibo norom, tain zanu mair-danga ḳorra ba ṭeḳa-foeshar lalchi na oin."]], [["Tain zanu shoṭik babe tan nizor foribaror hokkolta salain, tan huruttain oiba baiddo ar adob-ḳaeda manra."]], [["Ze manshe tar nizor gor shamlaito fare na, he Allar zomatre kila deḳa-huna ḳorbo?"]], [["Kunu noea imandar bai zomator saloḳdar oa ṭik nae, ila oile tain hoeto boṛai-beṭagirie bahaduri ḳorba, ar Iblisor lagi ṭik kora shazar bagi oiba."]], [["Zomator bairor manshor gese tan shunam taḳa dorḳar, zate aḳta kunu bodnamor bagi na oin ar Iblisor fando na foṛoin."]], [["Oula zomator ḳadim oḳolo ijjoti ar ek kotar manush oa zoruri. Era zate modkur ar haram lub-lalchi na oin."]], [["Tara zanu hok bibeḳe Isaei imanor batuni befarre mozbut ḳori dilo raḳoin."]], [["Erlagi foela tarare zasai ḳori deḳa zorur, zasait zudi tara nikut oin, te zomator ḳadim oita farba."]], [["Ṭik olaḳan beṭi manusho zanu ijjoti oin. Era manshor bodnam na gain, nizore shamlaia raḳoin, ar hoḳol befare bishashi oin."]], [["Ḳadim sab ḳali eḳ bouala manush oiba. Tain zanu balamonte tan bou fua-fuṛin ar shongsharor deḳa-huna ḳoroin."]], [["Ze ḳadime balamonte ḳezmot ḳoroin, ein shunam fain, ar Hozrot Isa al-Mosir ufre iman taḳae tan dil shaoshe bora roe."]], [["O Timoti, ami asha ḳorram kub zoldiu tumar gese aitam. Oḳan mono ḳoria tumare ita leḳram."]], [["Zudi kunu ḳarone amar aite deri oizae, te i leḳa foṛle tumi buzbae, Allar foribaror manshor sal-cholon kila oito. I foribar to zinda Allar zomat, Allai hokikotor bit ar ian kuṭi."]], [["Isaei imanor marifoti ḳoto mohan, ita to oshikar ḳora zae na. Ou marifoti oula zair oilo,"], ["Tain manush surote zair oila,"], ["Pak Ruhe forman oila be-ḳosur,"], ["firista oḳole tan doroshon faila."], ["Tan befare hokkol zatir gese toblig kora oilo,"], ["asta duniar manshe tan ufre iman anla,"], ["gourob-mohimae tanre ufre tuli neoa oilo."]]], [[["O Timoti, Allai Pak Ruhe forishkar ḳori ḳoira, aḳeri zomanat kisu manush Isaei iman taki horizibo, tara na-hok ruhu ar zin-butor talimor ashik oibo."]], [["Zeta beiman oḳolor bibeḳ-buddi oshaṛ oigese, otar bonḍamir dae ola oibo."]], [["Itae manshore ḳoṛaḳoṛi hukum dein bia-shadi na ḳorar lagi, ar kunu kunu ḳani ḳaiteo nished ḳoroin. Oile Allae to i ḳani foedau ḳorsoin, zera iman anche, zera Allar hokre zanilise, tara zate Allar shukria adae ḳoria ita ḳain."]], [["Allar foeda ḳora hoḳol zinishu bala. Haram mono ḳoria kunuta bad deoa ṭik nae, borong Allar shukria adae ḳoria ḳaoa zae."]], [["Ḳaron Allar kalam ar i munazator mazdi ita fak-fobitro oizae."]], [["O Timoti, tumi zudi ou talim oḳol mumin baiainre buzaia deo, te Isaei imanor ze hok ar nirbul talim mania solrae, i befare tumi faḳa-fukto oia al-Mosir eḳzon ufozukto ḳadim oibae."]], [["Tumi aze-baze kichcha-ḳahini taki horia roio, ita to dadi-nanir ḳoa banail kichchar laḳan. Erlagi ita bad dia dilor imani beam ḳorat ro."]], [["Shorilor beam ḳorle kisu faeda oe, oile dilor imani beame hokkol bae taki faeda oe. Ermaze to ḳali i dunia nae, aḳerator ashao ase."]], [["Ita to furafur hok ar ḳaṭi, shullo-ana ḳobul ḳorar laḳ."]], [["Erlagiu amra zane-forane imanor menot ḳoriar ar kiali oia ḳam ḳoriar. Ḳaron amra to zinda Allar ufre borosha ḳori. Tainu hoḳol manshor toraneala, ḳas ḳori zera tan ufre iman ane."]], [["Te tumio ou befare hukum ar talim deo."]], [["Tumi zuan beṭa mono ḳoria ḳeu zanu tumare ela na ḳore, erlagi mat-ḳotae, sal-cholone, mohobbote, imane ar fak-fobitrotae tumi mumin oḳolor gese eḳṭa nishana bonizao."]], [["Ar ami aibar ag forzonto tumi mumin oḳolre pak kalam tilaot ḳora, shu-foramish deoa, ar talim deoat lagail roio."]], [["Mono rakio, zomator murobbi oḳole tumar ufre at rakia, nobir laḳan gaibi buli matia tumare ḳelafoti disoin, te tumi i niamotre elami ḳorio na."]], [["Ita befare kiali o, nizore otar maze furafur ḍubaia raḳo, teu hoḳolor sokut foṛbo tumi agedi aguairae."]], [["Tumar nizor befare ar tumar talimor befare hushiar roio. Teu tumi nizore basaibae, ar zera tumar boean hunbo, tarareo basaitae farbae."]]], [[["O Timoti, huno, kunu murobbi manshor dush deḳanit gia ḳoṛa bashae matio na. Tarar loge nizor bafor laḳan bebohar ḳorio. Ar zuan oḳolre nizor bai mono ḳoria hedaeot ḳorio."]], [["Murobbi beṭinre nizor ma ar fuṛintore boin mono ḳoria, monor bab fak-fobitro rakia tarare hedaeot ḳorio."]], [["Zeta ṛaṛi beṭintor ḳeu nai, tarare kub zoton ḳori deḳa-huna ḳorio."]], [["Oile kunu ṛaṛi beṭintor zudi fua-fuṛin ba nati-natni taḳoin, te Allar ḍore erau zanu foela zarzir foribaror deḳa-huna ḳore. Ou nomunae tarar moe-murobbir maea-momotar rin shud korta farba, ar ita ḳame to Alla kushi oin."]], [["Ze ṛaṛi beṭintor ḳeu nai, tara ḳali Allar ufre borosha rakia, dine-raite tan dorbaro munazat ar ḳanda-ḳaṭi ḳorat roin."]], [["Oile zeta ṛaṛi beṭinte zemne mone sae emne soloin, ita to zinda haloteu mora."]], [["Ou befare hukum deo, zate ḳeu tarare dushi ḳoar shuzug na fae."]], [["Ze zone afon zonre, ḳas ḳori nizor foribaror manshor deḳa-huna ḳore na, he ashole Isaei imanreu oshikar ḳorlo. Igu to bidormi takio bad."]], [["Erlagi ṛaṛi beṭintor namor lisṭ ḳorar bala age deḳte oibo, i beṭir boeosh shaiṭ bosor oise ni, ar zamair bae tain furafur hok-halali asla ni."]], [["Esaṛa nek kamor lagi tan shunam taḳte oibo, ou nek kam oilo, fua-fuṛin manush banani, memandari ḳora, Allar bonda oḳolor fao doani, duk-mosiboti manshore shaijjo ḳora, ar hoḳol nomunar nek kamo shorik oa."]], [["Kunu zuan ṛaṛi beṭir nam i lisṭo tulio na. Ḳaron tarar zoubonor lagi shorilor gorome zebla utal-fatal ḳoroin, ou shomoe al-Mosir bae tarar ḍor-boe ḳomi zae, teu tara hirbar bia boita sain."]], [["Erlagi tara Allar logor agor oada bongo ḳoroin, nizor ufre gozob ḍakia anoin."]], [["Ar tara baṛie baṛie aḍḍa maria kuṛia bonizain. Ḳali kuṛia nae, zeta mat-ḳota tarar lagi zaiz nae, ota baze mat-ḳotao matoin ar foror gibot gaoat roin."]], [["Erlagi ami ou nosiot ḳoriar, zuan ṛaṛi beṭinte bia-shadi ḳorau bala, tara huruttar ma ouk, nizor shongsharor deḳa-huna ḳorouk, ar dushmonre kunu laḳan bodnam gaoar shuzug na deuk."]], [["Ḳoezon ṛaṛi beṭin ermazeu to be-foti bonia shoetanor fote sola-fira ḳorra."]], [["Kunu Isaei imandar beṭi manshor goro zudi ṛaṛi beṭin taḳoin, te ou beṭie zanu erar deḳa-huna ḳoroin. Erare deḳa-hunar bar zomator ufre na deoa bala. Teu zeta ṛaṛi beṭin eḳdom lasar, zomate tarar deḳa-huna ḳorte shubida oibo."]], [["Zomator ze fordan murobbi oḳole zomatre balamonte salain, ḳas ḳori zera Allar kalam toblig ar talim deoar lagi menot ḳoroin, tara ḍabul ijjot faoa zorur."]], [["Allar kalamo to ase, “Dan maṛa deoar shomoe gorur muko hufi lagaio na.” Aroḳ aeato ase, “Ḳamlae tar beton faoar zoiggo.”"]], [["Mono rakio, dui ba tin zon shakkir ḳota saṛa, zomator murobbir birudde kunu nalish shomzio na."]], [["Oile ze murobbi oḳole guna ḳoratu taḳoin, zomator manshor gese tarar dush zair ḳorio, zate oinno hoḳole ḍorain."]], [["Huno, Alla Pak, malik Isa al-Mosi, ar Allar maear firista oḳolre shakki rakia tumare ou hukum diram, tumi nirofokko roia ita ḳam ḳorio, ḳeurore for ba afon mono ḳorio na."]], [["Soṭ ḳori ḳeurore ḳelafoti dia, kunu fodo boail ḳorio na. Oinno manshe zebla gunar ḳam ḳore, tumi tarar loge shorik oio na, nizore nikut rakio."]], [["Ar ḳoedin bade badeu tumar bemar oe, erlagi tumi ḳali fani ḳaio na, tuṛa tuṛa anguror shorboto ḳaio, teu ozom oibo."]], [["Kial rakio, kunu kunu manshor guna ola forishkar deḳa zae, erlagi tar bisar ageu oizae. Ar kunu kunu manshor guna bade dora foṛe."]], [["Olaḳan nek kam forishkar deḳa zae, ar kunu nek kam forishkar deḳa na geleo, ita lukail roe na."]]], [[["Huno, ze gulam-bandie munibor gulami ḳoroin, tara hoḳoleu zarzir munibre ijjoti zon mono ḳorouk, zate ḳeu Allar namre ba amrar talimre ḳaraf ḳoar shuzug na fae."]], [["Ze zone Isaei imandar kunu munibor gulami ḳoroin, ein zanu imandar bai hishabe tan munibre elami na ḳoroin borong aro bala ḳori tan ḳezmot ḳoroin. Ḳaron gulamor ḳezmote ze munibe ufoḳar faira, tain to maear imandar bai. Te ota befare tumi talim ar hukum deo."]], [["Ḳeu zudi ita bad dia dusra kunu talim dey, ar amrar malik Isa al-Mosir ḳaṭi talim ar Allar ḍor-ḳofor talimre na mane,"]], [["he to misa ohonkari, he kuntau buze na, motobed ḳora, behuda uftami ḳora tar eḳṭa bemar. Otar ḳarone ingsha-ninda, ḳaijja-fosad, ku-shondoe foeda oe."]], [["Ar oshaṛ bibeḳala manshor maze hamesha gulmal lagailu taḳe. Ita manshor maze Allai hok nai. Tara Isaei imanre duniabi labor ufae mono ḳore."]], [["Ashole monor tusṭie Isaei iman mafik zindegi ḳaṭaile kub beshi lab oe."]], [["Amra duniat aibar ḳalo to kuntau loge loia aisi na, ar zaoar ḳalo-o kunta nitam fartam nae."]], [["Erlagi ḳali ḳani-ḳafoṛ faileu amra kushi roimu."]], [["Oile duniat zera doni oito sae, tara nanan nomunar forikkat ar fando foṛe, tarar mono kub bod ḳaish foeda oe, zetae tarar zindegire shorbonashor gato falae."]], [["Ḳaron hoḳol nomunar bod ḳamor zonom oilo ṭeḳa-foeshar maea. Kunu kunu zon ṭeḳa-foeshar lalche Isaei iman taki horia gia, nizor ufre boṛo duk-mosibot ḍakia anche."]], [["Oile tumi to Allar bonda, tumi ita bod ḳam taki horia ro. Tumi pak-forezgar zindegi, Allar ḍor-ḳof, iman, mohobbot, sobor, ar norom shobabor bae kiali o."]], [["Imani laṛai ḳorat ro. Aḳerator ze zindegir lagi Alla Pake tumare daot disoin, hou zindegire tumi mozbut ḳori doro. Tumi to imani shakki dislae bout manshor samne."]], [["Oḳon Alla Pakor name, zein hokkoltar zan dein, ar zein hakim Fontio Filator samne nizor befare hok shakki disla, hou Isa al-Mosir nameo tumare ou minoti ḳorram,"]], [["amrar malik Isa al-Mosi zair oar ag forzonto tumi furafur nikut ar bodnam saṛa roia hukum adae ḳoro."]], [["Ar gunogane doni hou Alla, zein eḳmatro shomraṭ, bashsha oḳolor bashsha ar malik oḳolor malik, tainu tan ufozukto shomoye al-Mosire zair ḳorba."]], [["Ḳali Alla Pakreu moute ḳobza ḳorto fare na. Tain ola eḳ nuror foro boshot ḳoroin, hino kunu Adom zat zaito fare na. Kunu Adome kunudin tanre deḳseo na, deḳar takkoto nai. Ijjot ar ḳemota siroḳal ḳali tanu. Amin."]], [["Huno, ou duniar doni oḳolre hukum deo, tara zanu boṛai na ḳoroin, ar duniabi ostaei donor ufre borosha na ḳoria, Allar ufre borosha ḳoroin. Amrar balair lagi tainu hoḳolta kula ate dan ḳoroin."]], [["Ar tarare ḳo, tara zanu oinnor balai ḳore, nek kam ḳorat roe, mon kulia dan-ḳoerat ḳore, ar tarar don-doulotor baṭ oinno manshore dey."]], [["Teu tara nizor lagi emon don zoma ḳorbo, zeta bobishote tarar lagi eḳan mozbut bitor laḳan oibo. Ete hasaror zindegire tara shokto ḳori doria raḳto farbo."]], [["O Timoti, tumar zimmae ze shompod deoa oise, i shompod tumi balamonte hefazot ḳoro. Aze-baze aḳolor beḳama biddar bulir du-nosla talim taki horia ro."]], [["Kunu kunu zon ota beḳama aḳol deḳanit gia, ashol iman taki be-fote gesegi."], ["Alla Pake tumrare rohomot dan ḳoroukka. Amin."]]]], "II Timothy": [[[["Ami Paulus to Alla Pakor morzie Hozrot Isa al-Mosir sahabi. Al-Mosir usillae Allar oada ḳora aḳeri zindegir ḳota tobligor lagi sahabi fod faisi."]], [["Ami amar maear aolad Timotir gese leḳram."], ["Gaibi baf Allae ar amrar malik Isa al-Mosie tumare rohomot, meherbani ar shanti dan ḳoroukka."]], [["O Timoti, huno, amar moe-murobbie zela eḳ Allar ebadot korta, amio oula forishkar bibeḳe Allar ebadot ḳori. Ami dua ḳorar bala dine-raite hamesha tumar lagi Allar shukria adae ḳori."]], [["Tumar hou ḳandonor ḳota mono ḳoria tumare deḳar lagi mone kub ṭaner, tumare deḳle amar bitor kushie borizibo."]], [["Amar mono ase, tumar dilḳan hok imane bora, tumar nani Luis ar tumar amma Unikir bitreo ola hok iman asil. Ami nichchit zani, tumar bitreo ola iman ase."]], [["Erlagi oḳon tumare mono ḳorai diram, ami tumar shorilo at rakia ḳelafoti deoae, Allae tumare ze ḳas niamot dan ḳorsoin, i aguin zalaia tulo."]], [["Allae to amrare bitu-ḍoralukor monobab disoin na. Borong bol-shokti, maea-mohobbot ar nizore shamlanir ḳemota dan ḳorsoin."]], [["Erlagi amrar malik Isar befare shakki dite shormaio na, ar tan namor lagi ami zen zelo bondi asi, amare loiao shormaio na. Borong Allar deoa bole kush-ḳobri tobligor ḳamo amar loge roia duk-koshṭo shoijjo ḳoro."]], [["Allae amrar zan basaisoin, ar fak-fobitro oia zindegi ḳaṭanir lagi daot disoin. Ita to amrar kunu nek kamor gune nae, borong tan morzi ar rohomotor guneu ḳorsoin. Amrare i rohomot dan ḳorsoin to, dunia foeda ḳorar age Hozrot Isa al-Mosir usillae."]], [["Ar Allae oḳon ou rohomot zair ḳorsoin, amrar toraneala Isa al-Mosie duniat toshrif anar mazdi. Al-Mosie to moutor ḳemotare surmar ḳorsoin, tan kush-ḳobrir mazdi siroḳalin nurani zindegir fot kula-mela ḳorsoin."]], [["Ou kush-ḳobri tobligor lagiu to amare tobligkari, sahabi ar ustad hishabe boail ḳora oise."]], [["Erlagiu ami ola duk-koshṭo faiar, ta-o ami shorminda nae. Ḳaron ami zani, ami ḳar ufre borosha ḳorsi. Amar furafur ekin ase, ami tan dorbaro zeta zoma ḳorsi, itare hefazote raḳar ḳemota tan ase, al-Mosie dusrabar toshrif anar din forzonto ita roibo."]], [["Te tumi amar muk taki zoto talim huncho, ou hok talimre zanor ḳoboz mono ḳoria, al-Mosir uforor iman ar mohobbote doria raḳo."]], [["Allae ze samana hefazote raḳar lagi tumar zimmae disoin, amrar dilor mazor Allai Pak Ruhur bole tumi itar hefazot ḳoro."]], [["Tumi to zano, Turoshkor Asia elaḳar hoḳol manush amar ges taki algi gesoin, Fugilas ar Hamaginaso tarar loge gesoingi."]], [["Bai Anisor foribaror ufre malik Isae rohom-borkot deukka. Ein bout bar amar zano aram disoin, ami zelo hamaileo tain kunu shorom mono ḳorsoin na."]], [["Tain ou Rum ṭauno aia bout tallash ḳori amare bar ḳorsoin."]], [["Ami Ifis ṭauno taḳte tain kila amar ḳezmot ḳorsla, ita to tumi balamonteu zano. Malik Isae ola ḳoroukka, zate tan toshrif anar din ein meherbani fain."]]], [[["O amar aolad Timoti, Isa al-Mosir usillae faoa rohomote tumi boloban o."]], [["Ar bout shakkir samne amar mukor zeta talim huncho, ou talimre olaḳan hok-halal manshor ato deo, zera oinno manshoreo talim deoar ufozukto."]], [["Tumi Isa al-Mosir ḳaṭi sifai oia duk-koshṭot shorik o."]], [["Kamanḍarre kushi raḳar lagi zuddor ḳalo kunu sifai shongsharor maea-zalo hamae na."]], [["Ou laḳan ḳelat lagia ḳeu zudi niom moto na ḳelae, te zoeor mala he fae na."]], [["Ar ze giroste menot ḳore, fosholor foela baṭ to he-u fae, itau niom."]], [["Te ami zeta buzaitam sairam, ita sinta ḳori deḳo, malik Isae tumare ita hoḳolta buzar aḳol diba."]], [["Isa al-Mosir befare tumi oḳan mono rakio, tanre murda taki zinda ḳora oisil, tain oila Bashsha Daud nobir bongshodor, amar ḳoa kush-ḳobrir mazeo ikan ase."]], [["Ar ou kush-ḳobri toblig korae-u ami duk-koshṭo faiar. Dagi ashamir laḳan amare bondi raḳa oise, oile Allar kalam to bondi oise na."]], [["Allae zerare fosond ḳoria alog korsoin, tarar lagi ami hokkolta shoijjo ḳoriar, zate al-Mosir usillae tara nazat fain, loge siroḳalin gourob-mohimao fain."]], [["Ou ḳota to ekin ḳorar zoiggo,"], ["Al-Mosir loge zebla amrar moron oise,"], ["te amra zindao oimu tan loge."]], [["Amra sobor ḳoria shoijjo ḳorle,"], ["tan loge bashshai ḳormu."], ["Ar tanre oshikar ḳorle to,"], ["taino amrare oshikar ḳorba."]], [["Amra beiman oigeleo,"], ["tain hamesha hok-halali roin."], ["Tain kunumonteu nizore oshikar ḳorta faroin na."]], [["O Timoti, tumi mumin oḳolre amar ou talimḳan mono ḳorai deo. Allar samne tarare hushiar ḳoro, zate aze-baze mat loia torka-torki na ḳoroin, ita mator to kunu dam nai, ita zera hune, tarar shorbonash oe."]], [["Tumi Allar kushi mafik nizore forezgar halote tan samne azir ḳoro, ou laḳan ḳamla bono, ze ḳamlae Allar dorbaro shorom faoar kunu ḳaron nai. Ze ḳamlae shoṭik babe hok kalam talim dein, ou laḳan o."]], [["Allar birudi aze-baze mat taki duroi ro. Ila mate Allar bae manshor ḍor-ḳof ḳoma dorbo."]], [["Ila aze-baze talim to fosa-gar laḳan sairobae sitre. I dolo ase, Huminas ar Filitas."]], [["Iguin to Allai hok taki ku-fote gesoingi. Itae ḳoin, mumin oḳol bule murda taki zinda oia harsoin. Ola aze-baze matia tara kunu kunu zonor iman nosṭo ḳorilise."]], [["Tebou Allar banail mozbut bit uba roise, er ufre sil-sappoṛor laḳan ou ḳota leḳa ase, “Malike zanoin, ḳe ḳe tan,” ar “Ze zone al-Mosire malik koia shikar ḳore, he hoḳol zator guna taki horail rouk.”"]], [["O Timoti, zomidar baṛit to ḳali shuna-rufar zinish taḳe na, laḳṛir zinish ar maṭir tal-bashono taḳe. Ermaze kunuṭa shommani ḳamo ar kunuṭa nisa ḳamo bebohar oe."]], [["Te zeta manush ou nisa ḳamor ashbabor laḳan, itar ges taki horia aia ḳeu zudi nizore pak-saf ḳorilae, te he shommani zinish bonizae. Tare fobitro hishabe alada ḳori raḳa oibo. He tar malikor ḳamo lagbo ar hoḳol nomunar nek kamor lagi zuit oibo."]], [["Timoti hushiar o, zoubonor bod ḳaish taki tumar zan basao, ar zera ḳas dile malikor nam loe, tarar loge shorik oia forezgari, iman, mohobbot ar shantir lagi kiali o."]], [["Aze-baze be-aḳoli torka-torkit shamil oio na, tumar zana ase, itae ḳali ḳaijja-fosad baṛae."]], [["Malik Isar gulame ḳaijja-fosad ḳora ṭik nae, ein borong hoḳolor bae doyal oite oibo, ein manshore talim deoar ḳemota ar sobor-shokti taḳte oibo."]], [["Tain nizor birudi manshoreo norom mone buz diba. Ou ashae talim diba, hoetoba Allae tarare touba ḳorar shuzug diba, zate tara Allai hokre balamonte sinoin."]], [["Teu tara seton faia Iblisor fando taki zan basaiba, ou Iblise tar gulam bananir lagi erare dorsil."]]], [[["O Timoti, ou hushiari ḳanain mono rakio, aḳeri zomanat kub mosibotor din aibo."]], [["Manush shartofor oizibo, ṭeḳa-foeshar lalchi, boṛai-beṭagiri deḳani, manshore elami ḳora, durnam gaoa, ma-bafor obaiddo, nimoḳ-harami ḳorbo ar Allar naformani ḳorbo."]], [["Maea-momota ḳomizibo, ḳaijja-fosad ḳorle afush ḳorto nae. Foror bodnam gaibo, nizore shamlaito farto nae, manush omanush oizibo ar hoḳol nomunar nek kamor dushmoni ḳorbo."]], [["Manshe beimani, fuṭani ar beforua bab deḳaibo, Allar ashik na oia duniabi aram-ayeshor ashik oibo."]], [["Bairor bab-surote buza zaibo kub allaoala fak-musolli, oile muloto lebasdari bonḍo. Te tumi itar ges taki horia roio."]], [["Otar mazor ḳeu ḳeu duka dia manshor goro hamaia ḳom imani beṭintore ku-fote ṭane. Ita beṭintor mogoz oilo gunar banḍar. Tara nanan nomunar furti-amudor boshe sole."]], [["Tara hamesha Allai fotor talim hune, oile kunudino Allai hokikot tarar bitre hamae na."]], [["Mishoror Feraunor zadugir-gunin Zanni ar Zambrie zela Musa nobir birudita ḳorsila, ṭik ou laḳan oguinteo Allai hokor birudita ḳore. Itar bibeḳ fosi gese, tarar bitre imanor balai nai."]], [["Oile tara ar aguaito farto nae, hou zadugir Zanni ar Zambrir be-aḳoli zela hoḳolor gese dora foṛsil, itar be-aḳolio ola dora foṛbo."]], [["O Timoti, tumi amar talim, amar sal-cholon, amar uddesho, iman, soborgari, mohobbot, ar amar doijjor ḳota furafur kial ḳorso."]], [["Antiokia, Ikonia ar Lushra ṭauno ami ḳoto zulum-mosibot shoijjo ḳorsi, ita to tumi zano. Oile malike amare rokka ḳorsoin."]], [["Ashole Allar ḍor-ḳof bitre rakia, Isaei imandar bonia zera zindegi ḳaṭaito sae, tara to zulum-mosiboto foṛbou."]], [["Oile bonḍo ar ḳobis oḳol din din aro ḳaraf oibo. Tara nizeo be-fote solbo, ar aroḳzonreo be-foti banaibo."]], [["Te tumi zeta talim faiso, faia dile-zane ekin ḳorso, er ufre tir taḳo, ḳaron tumi nize zano, i talim ḳar ges taki faiso."]], [["Tumi to huruman toneu Allar kalamor talim faiso, ar ou kalameu tumare Isa al-Mosir ufre iman anar usillae, nazat hasilor fot batai dibo."]], [["Huno, Allar kalamor forteḳṭa horof Allar ges takiu aise. Ita to talim, hushiari, hedaeot, ar hok zindegi goṛibar kuraḳ,"]], [["zate Allar bonda oḳol ufozukto bonia hoḳol nek kamor lagi zuit oin."]]], [[["Ami Alla Pakre shakki rakia, ar zein tamam zinda-murdar bisar ḳorba, hou al-Mosire shakki rakia, duniat tan dusrabaror toshrif ana ar tan bashshair duai dia tumare ou ḳoṛa hukum diar."]], [["Tumi Allar kalam toblig koro, shomoe-oshomoe kunta nai, hamesha toblig koro, kub beshi doijjo doria talim deo ar manshor oforad deḳai deo, tarare hushiar ḳoro ar buzao."]], [["Agedi ola shomoe aibo, zebla hasa talim manshor shoijjo oito nae, borong nizor monor ḳaish furaita ḳori tara olaḳan ustad dorba, zetae tarar mon zugaia mongoṛa talim diba."]], [["Tara hok talim taki muk firaia, mongoṛa kichcha-ḳahinir ḳore douṛaiba."]], [["Oile tumi hoḳol befare nizore shamlaia raḳo, duk-koshṭo shoijjo ḳoro, al-Mosir befare kush-ḳobri toblig korat ro, Allar deoa daeitto adae ḳoro."]], [["Amar moutor din aia azigese, amar nizor loure kurbani hishabe ḍali deoa or."]], [["Ami to al-Mosir lagi zane-forane laṛai ḳorsi, amare batai deoa fotor hesh mata forzonto douṛaisi, amar iman ṭikaia raḳsi."]], [["Te amar forezgarir furushkar to zoma ase, hou hok-insafkari malike ruz hashoror din amare zoeor mala furushkar diba. Ita ḳali amare nae, zoto manush ashik oia tan lagi bar saira, tara hoḳolreu diba."]], [["O Timoti, tumi sesṭa salaia zoto zoldi faro amar gese ao."]], [["Ḳaron Kirisken bai Galatia desho, Titas bai Dalmatia desho gesoin. Ar Dimas bai duniabi maear dandat foṛia, amare saṛia Tisholoniki ṭauno gesoingi."]], [["Ḳali Luk bai amar gese asoin. Erlagi Markus baire loia tumi zoldi ao, amar ḳam-ḳazo tain bout shaijjo ḳoroin."]], [["Tukik baire ami Ifiso faṭaisi."]], [["Ami aibar shomoe Toruas ṭaunor Ḳarfus bair gese, amar eḳan saddor toia aisi, tumi aibar fote oḳanta anio, ar amar kitabḳanain, ḳas ḳori samṛar ufre leḳa kitabḳanaino anio."]], [["Huno, tama-fitolor ḳam ḳore ze Sikondor, ogie amar bout ḳeti ḳorse, oile malik Isae tare ufozukto bodla diba."]], [["Te tar befare tumi hushiar roio, he ḳomor bandia amrar toblig kamor birudita ḳorsil."]], [["Zano ni, amare foela bar zebla adaloto neoa oilo, ou shomoe ḳeu amare shaijjo ḳorse na, hoḳoleu amare saṛia bagise. Ta-o Allae zanu tarar i bishoeḳan hishabo na doroin."]], [["Ḳali malik Isa amar fokke ubaila, tain amare bol zugaila. Erlagi ami bin zatir samne shullo-ana kush-ḳobri toblig korar shuzug faisi, tara hoḳole ita hunche. Ou bisaro tarar shinghor mukor kuraḳ oa taki Allae amare basaisoin."]], [["Ou malik Isae hoḳol nomunar bod ḳam takio amare hefazote raḳba ar sohi-salamote behesti bashshait far ḳorba. Zuge zuge siroḳal tan tarif ouk. Amin."]], [["Amrar mumin bai Akilre, tan bibi Fiskila ar Anis bair foribarre amar salam zanaio."]], [["Irastas bai Korint ṭauno roisoin, ar Tofimre bemar halote ami Milita bondoro toia aisi."]], [["Te tumi kub sesṭa salao, shitor age aibar lagi. Bai Abul, Bodis, Olinis, boin Kuludia shoho aro hoḳol bai-boine tumare salam disoin."]], [["Malik Isa tumar loge loge roukka. Allar rohomot tumrar loge taḳouk. Amin."]]]], "Titus": [[[["Ami Paulus to Alla Pakor gulam ar Hozrot Isa al-Mosir eḳzon sahabi. Amar daeitto oilo, Allar fosond ḳora bonda oḳolre imanor fote ana, ar Allare mania solar maze ze hokikot ase, ou hokikotre sinai deoa."]], [["Ami al-Mosir ḳezmot ḳoriar, aḳeri zindegi faoar ashae. Ze Allae kunu misa matoin na, hou Allae i zindegi deoar oada ḳorsoin, dunia foeda oar ageu."]], [["Tain tan kalam shoṭik shomoye zair ḳorsoin, ar amrar toraneala Allar hukum mafik ita toblig korar bar amar ato deoa oise."]], [["Amar hou ḳas aolad Titasor gese leḳram, amra duiozonu ekoi imane al-Mosir ummot oisi."], ["Amrar gaibi baf Allae ar toraneala Isa al-Mosie rohomot ar shanti dan ḳoroukka."]], [["Titas huno, ami tumare ou Kriti difo toia aisi, zate zeta ḳam oḳono baki roise, tumi ota furafur adae ḳoro. Ar ami zela hukum dislam, ṭik oula tumi forteḳ ṭaunor zomator murobbi oḳolre ḳamo boail ḳoro."]], [["Mono rakio, ze murobbi oḳol bodnam saṛa nikut, zerar ḳali eḳzon bou asoin, zerar fua-fuṛin Isaei imandar, zera beforua babe zindegi ḳaṭae na, borong ma-bafor baiddo ase, ou murobbire tumi boail ḳoro."]], [["Allai ḳamor zimmadari faoae zekunu saloḳdar zanu bodnam saṛa nikut oin. Tain zanu shoirasar, bodragi, nishakur, mara-mari ḳorra ba haram ruzi-ruzgaror lalchi na oin."]], [["Er bodla tain zanu memandari ḳorra, nek babor ashik, hok-halali, ar Allar baiddo zon oin. Tan bala bisar-buddi taḳe, ar nizore furafur shamlaia raḳta faroin."]], [["Alla Pakor ze hok kalam talim faisoin, tain itare mozbut ḳori doria raḳoin, ar ṭik ou laḳan ḳaṭi talim toblig korta faroin. Erloge zera tan bifokke ase, tarar bul-beaḳoli-o dorai dein."]], [["Ḳaron bout beshamal manush asoin, zetae ḳeurore manoin na, beḳama mat matoin, sol-soturi ḳoroin. Zetae mosolmani ḳam ḳoranir lagi zura-zuri ḳoroin, ami ḳas ḳori otar ḳota-u ḳoiram."]], [["Itar muk bond ḳora zorur. Itae ku-fote ṭeḳa ḳamanir ashae ola talim dein, ze talim deoa tarar lagi ṭik nae. I talim dia kunu kunu foribarre bigṛailira."]], [["Erlagi tarar nizor deshor eḳzon fonḍite ḳoisoin, “Kriti difor manshe hamesha misa matoin, iguin to zongli zanuaror laḳan, kuṛia ar feṭua.”"]], [["Ita to eḳdom hasa, erlagi tumi kub gorom oia tarar aib deḳaia deo, zate tarar Isaei iman shullo-ana nikut oe."]], [["Ihudi oḳolor banail kichcha-ḳahini, ar zeta manush Allai hokikot taki be-fote gesegi, tara zanu itar hukum-ufodesh ḳano na loin."]], [["Zerar dil fak-fobitro, tarar gese hoḳoltau fobitro. Oile zerar dil nafakie bora, ar zeta beiman, itar gese kuntau fobitro nae. Itar mon ar bibeḳ hoḳoltau borbad."]], [["Tara mukdi dabi ḳoroin Allare manoin, oile tarar ḳamor mazdi tanre oshikar ḳoroin. Iguin to noforoti ar obaiddo. Itare kunu bala ḳamo lagail zae na."]]], [[["Titas huno, tumi manshore olaḳan talim deo, zate tumar mator maze nikut hok talim taḳe."]], [["Zomator murobbi beṭainre ḳo, tara zanu hamesha nizore shamlaia raḳoin, ijjoti bonoin, bala bisar-bibek kaṭain. Tarar zanu ḳaṭi iman, maea-mohobbot ar sobor taḳe."]], [["Olaḳan murobbi beṭintoreo ḳo, tara zanu forezgarir adob-ḳaeda mania soloin ar nekir bab hikain. Oinnor bodnam gaoa, ba nishakur bona tarar lagi ṭik nae."]], [["Teu tara zuan fuṛintore hikaita farba, zate tarar zamai ar fua-fuṛinre mohobbot ḳoroin,"]], [["nizore shamlaia raḳoin, shoti roin, bala shongshari oin, doyalu oin, ar zamair baiddo taḳoin. Teu Allar kalamor bodnam ḳorar shuzug keu faito nae."]], [["Olaḳan zuan fuaintoreo ufodesh deo, zate tara nizore shamlaia raḳoin."]], [["Tumi tarar gese hoḳol nomunar nek kamor nishana o. Hoḳ niote ar dae-daeitto loia talim deo."]], [["Ḳeu zanu tumar zobanor kunu dush na fae. Tumar oula sal-cholon dekia dushmon oḳol shorminda oiba ar amrar bodnam ḳorar kunu kut faita nae."]], [["Tumi saḳor oḳolre ḳo, tara zanu hokkol befare munibor baiddo roin, munibor mon zugaia soloin, tarar mukor ufre be-adobi mat na matoin."]], [["Munibor mal-samana suri na ḳoroin, borong nizor hok-halalir forman deḳaia hari, amrar toraneala Allar befare ze talim ase, ou talimre hokkol nomunae shundor ḳori hazain."]], [["Zano to, Allar ze rohomotor usillae hoḳolor nazat mile, ita oḳon duniat zair oigese."]], [["Ou rohomoteu amrare talim dira, zate amra be-dini ḳam-ḳaz taki ar duniar hoḳol bod ḳaish taki duroi roia, i zogoto nizore shamlaia raki, ar nek fote roia forezgar zindegi ḳaṭai."]], [["Erloge amrar dilor forom asha furonor lagi bar sai, Allatala ar toraneala Isa al-Mosir shan-mohima zair oar kushi-bashi furonor lagi bar sai."]], [["Isa al-Mosie to amrare basanir lagi tan nizor zan kurbani dilaisoin, zate hoḳol guna taki amrare ḳalas ḳori anta faroin, ar ou laḳan eḳdol manshore fak-fobitro ḳoroin, zera ḳali tan nizor oiba, zera nek kamor ashik oiba."]], [["Tumi furafur bol ḳaṭaia ota befare talim deo, manshore nosiot ḳoro ar tarar dush-ḳosuri deḳaia deo. Tumare hey ḳorar shuzug keurore dio na."]]], [[["Allar bonda oḳolre mono ḳorai deo, tara zanu deshor raza ar shorḳari niomor odine roin, tara obaiddo na oin, manshor hoḳol nomunar ufoḳar ḳorar lagi zuit taḳoin."]], [["Tara zanu ḳeuror bodnam na gain, ḳaijja-fosad na ḳoroin, borong shanto-shisṭo roia hoḳolor loge norom bebohar ḳoroin."]], [["Amra-o age be-aḳol ar naforman aslam, be-fote soltam, duniabi aram-ayesh ar nanan nomunar bod ḳaishor gulam aslam. Oinno manshore ingsha ḳortam, tarar ḳeti ḳorar dandae din ḳaṭaitam. Ar nize ginnar zoiggo oileo eḳe-oinnore ginnaitam."]], [["Oile amrar toraneala Allar rohomot ar mohobbot zebla zair oilo,"]], [["ou shomoe tain amrare rehai dila. Amrar nizor kunu nek kamor lagi rehai disoin na, ḳali tan doya-maeae disoin. Pak ruhe noea zonom dia, noea babe foeda ḳoria amrar dilre forishkar ḳorsoin. Ar olaḳan-u tain amrare rehai disoin."]], [["Amrar toraneala Isa al-Mosir mazdi tain kula ate amrar maze ou Pak Ruhu ḍalia disoin."]], [["Zate aḳeri zindegir asha-borosha faia, Allai hokkoltar odikari oi. Allar rohomote amrare be-ḳosur ḳalas hishabe ḳobul ḳorae-u to amra ita faisi."]], [["Ikan to furafur hasa."], ["Ami saiar, tumi ou befare furafur zur deo, zate Allar ufre zera iman anche, tara nek kam ḳorar kiali oe. Ila nek kam ḳora to hoḳolor lagi bala ar ufoḳari."]], [["Ta-o beokufor laḳan torka-torki, zat-bongsho loia mata, ḳaijja-fosad, ar shoriot loia ḳota ḳaṭa-ḳaṭi ḳorio na. Itae to kunu faeda oe na, ita ekkere beḳama."]], [["Ze manshe doladoli lagae, tare foela eḳbar, bade dusrabaro hushiar ḳorio, itae zudi he na bodle, te tar loge sola-fira ekkere bad dilaio."]], [["Tumi to zano-u, ita manshor dilor sinta kub ḳaraf, he gunagar. He emneu nizor naformanir forman dey."]], [["Titas huno, ami Artimas ba Tukik baire tumar gese faṭaimu, era ḳeu gele tumi ḳas ḳori sesṭa ḳorio Niḳafoli ṭauno aia amar loge deḳa ḳorar lagi. Ami niot ḳorsi, shitor ḳoemash ou Niḳafolit roimu."]], [["Ukil Zoin sab ar Apollos bair soforor lagi zotoḳan faro shaijjo ḳorio, zate tarar kunu obab na oe."]], [["Amrar manshore to hikani zorur, shomazor balair lagi kila nizore ḳaṭail zae. Teu tara manshor zoruri obab miṭaito farbo, ola tarar nizor zindegio folala oibo."]], [["Amar logor hoḳole tumare salam zanaira. Al-Mosir ufre iman anae zera amrare maea ḳoroin, tarare amar salam dio."], ["Allar rohomot tumra hoḳolor ufre ḳaim rouk. Amin."]]]], "Philemon": [[[["Ami Paulus, Isa al-Mosir lagi bondi asi. Ami ar amrar bai Timotie, amrar logor toblig korra maear dust Filimonor gese leḳram."]], [["Boin Afia, amrar loge imanor zudda Arkipas ar tumar baṛir zomator hoḳolre salam zanairam."]], [["Amrar gaibi baf Alla Pake ar Hozrot Isa al-Mosie tumrar ufre rohomot ar shanti nazil ḳoroukka."]], [["Ami hamesha munazator shomoe tumar ḳota iad ḳoria Allar shukria adae ḳori."]], [["Ḳaron Hozrot Isa al-Mosir ufre tumar iman ar pak bonda oḳolor bae tumar mohobbotor ḳota ami hunchi."]], [["Ami dua ḳori, mumin oḳolor loge tumar ḳatir-shomporko aro baṛouk. Tumi to zano, al-Mosir ḳatire Allae amrare ḳoto bala bala niamot bilai disoin."]], [["Bai, tumar mohobbot dekia ami kub kushi oisi ar utshaho faisi, tumi to Allar pak bonda oḳolor dilo aram diso."]], [["Tumar i bab dekia ami tumare eḳan ḳota ḳoitam sairam. Ami to al-Mosir name tumare hukum ditam farlam one, tumar ḳam fura ḳorar lagi."]], [["Oile mohobbotor ḳatire hukum na dia tumare minot ḳoriar. Ami Paulus ou murobbi boeosho al-Mosir lagi bondi halote tumar gese i minoti ḳorram."]], [["Amar aolad Onisimor lagi arzi zanairam, ami zelo bondi taḳa halote he iman ania amar aolad bonigese."]], [["Eḳ shomoe tumar gese he beḳama asil, oile oḳon amar ar tumar gese he bout ḳamaora bonigese."]], [["Zai ouk, amar zanor taki beshi maear ou manshore ami tumar gese firot faṭairam."]], [["Ami tare amar gese raḳtam saislam, zate kush-ḳobrir dae bondi halote tumar oia he amar ḳezmot ḳorto fare."]], [["Oile tumar izazot saṛa ami kunta ḳorlam na, zate zur ḳoria tumar bala ḳam adae ḳora na lage. Ami sairam, tumi niz takiu ou ḳam ḳoro."]], [["Tumi zate siroḳalor lagi tare firia fao, oito fare ou ḳaroneu he tumar ges taki tuṛa dinor lagi horia asil."]], [["Oile tumi oḳon tare ar gulam hishabe faitae nae borong gulam taki boṛo, mani maear bai hishabe faibae. Ḳas ḳori he amar kub maear manush, oḳon tumar geseo he aro maear, ḳali roḳto-mangshe nae, imandar bai hishabe maear."]], [["Erdae tumi zudi amare ekoi imanor bagi zano, te amare zela ḳobul ḳorar ḳota, tare-o ola ḳobul ḳorio."]], [["He zudi tumar kunu ḳeti ḳoria taḳe ar tar gese tumar kunu faona taḳe, te mono ḳorio, i faona tumi amar gese fao."]], [["Ami Pauluse nizor ate lekia zanairam, tumar faona ami dilaimu. Ashole ami ḳoitam sairam na ze, tumar nizor zanor lagi-u tumi amar gese rini aso."]], [["Bai Filimon, Allar oaste eḳan ḳam ḳoro, eḳzon imandar bai hishabe amar zano aram deo."]], [["Tumi amar ḳota raḳbae zania-u, tumar gese ou siṭikan leḳlam. Ami mono ḳori, ami zeta ḳorar lagi ḳoiram, er taki beshi tumi ḳorbae."]], [["Huno, aro eḳan ḳota ḳoiram, tumi amar lagi memanor kuṭa ṭik koria rakio. Ḳaron ami asha ḳorram, tumrar duar usillae amare tumrar gese firot deoa oibo."]], [["Abu-Farase tumare salam disoin, tain Isa al-Mosir lagi amar loge oia bondi asoin."]], [["Ar amar logor tobligkari Markus, Aristakus, Dimas ar Luke-o tumare salam zanaira."]], [["Amrar Hozrot Isa al-Mosir rohomot tumrar dilo ḳaim rouk. Amin."]]]], "Hebrews": [[[["Alla Pake agor zomanat nanan nomunae nobi oḳolor mazdia amrar moe-murobbi oḳolor gese ṭukra ṭukra ḳori ohi bezisoin,"]], [["oile oḳon aḳeri zomanat aia tain ohire manush surote shorashori bezisoin. Ou manush oila Allar ḳas maear futor laḳan, en namu Kolimatulla, mani Allar ohi. Ou maear fut Kolimatullar atou tain hokkoltar malikana dilaisoin, en usillae asman-zomin ar hokkolta foeda oise."]], [["Einu oila Allar shan-tozollir nur, tan mazdiau Alla Pake nizore zair ḳorsoin. Ou maear fut Kolimatullar hukumor bole, tamam zogotor hokkolta sole. Tain duniar manshor gunare doia saf ḳoria, arshe-azimo Allar ḍainor toḳto toshrif raḳsoin."]], [["Ita dekia amra buzi, Allae tanre firista oḳol taki aro beshi mortuba-ala nam disoin, ar zela nam oula ijjoto dan ḳorsoin."]], [["Allae kunudin kunu firistare ila ḳota ḳoisoin na,"], ["Tumi to amar fut,"], ["aiz amiu tumar bafor laḳan oilam."], ["Ba,"], ["Amiu tar bafor laḳan oimu"], ["ar he oibo amar fut."]], [["Tain zebla tan ḳas fordan futre duniat bezila, ou shomoe firista oḳolre hukum dila,"], ["O firista oḳol, tumra enre soizda ḳoro."]], [["Allae firista oḳolor befare ḳoira,"], ["Firista oḳolre tain haoar nomunae foeda ḳorsoin,"], ["nizor ḳadim oḳolre agunir fulkir laḳan banaisoin."]], [["Oile ou futor befare tain ḳoira,"], ["Ia-Elahi, tumar toḳt hor-hamesha boail roibo,"], ["tumar insafu oilo hok insaf,"]], [["tumi naformanire ginnao ar dindarire bala fao,"], ["erlagi Allaeo, tumar Allae tumare ḳelafoti disoin,"], ["tumare ijjoti godi dan ḳorsoin,"], ["tumar bai-birador takio"], ["tumare bout beshi kushi disoin."]], [["Allae aro ḳoira,"], ["O malik, tumiu foela duniar ian kuṭi gaṛiso,"], ["asman oḳolo tumar ate foeda ḳorse."]], [["Ita hokkolta binash oizibo,"], ["oile tumi to hamesha boail roibae."], ["Ita ḳafoṛor laḳan furan oizibo,"]], [["tumi itare saddoror laḳan bainj ḳoria toibae,"], ["findibar ḳafoṛor laḳan ita hokkolta bodlaibae."], ["Oile tumi zela aso, oulau roibae,"], ["tumar haeati kunudinu furaito nae."]], [["Ar Allae kunudin kunu firistare ila ḳota ḳoisoin na,"], ["Tumar dushmon oḳolre zotodin tumar faor tolat na falai,"], ["otodin tumi amar nizor toḳtor ḍain galat bo."]], [["Firista oḳol to ḳali ḳezmot ḳorra ruh nae ni? Zera nazat hasil ḳorba, tarar ufoḳar ḳorar lagiu erare beza oise."]]], [[["Te ou futor befare amra zotota hunchi, ita kub kial ḳoria shomza dorḳar, arnae aste aste amra i talim taki be-fote zaitamgi fari."]], [["Firistar marfote batail kalam zebla ḳaim roise, ar zera i kalamor ulṭa solchil, erao tarar faona shaza faise,"]], [["taile Allae tan ḳas meherbanie amrar lagi oḳon ze nazator fot tiar ḳorsoin, i fotor ulṭa solle amra kunu basmu ni? Ou nazator ḳota to hokkol foela malik Isa nizeu ḳoisoin, ar zera ita hunchil tarao furafur saf ḳoria amrare ḳoisoin, ita ekkebare hasa."]], [["Erar loge Allae nizeo nanan kisimor kudroti alamot, keramotir bol-takkotdi ou nazator fokke shakki disoin. Ar nizor morzie Pak Ruhur deoa nanan niamot bilai diao shakki disoin."]], [["Te amra ze batuni bashshair ḳota ḳoiar, i bashshai to Allae kunu firistar zimmae raḳsoin na."]], [["Borong Allar kalamor maze eḳzone bataisoin,"], ["Manush aroḳta kita zen tumi tarare iad ḳoro?"], ["Manshor aoladu ba kita zen tumi tarare deḳa-huna ḳoro?"]], [["Tumi to manshore firista taki ḳali tuṛa lamat lamaiso,"], ["gourob ar ijjotor mala to tumi manshoreu dan ḳorso."], ["Tumar foeda hokkoltar ufre erare ijjot diso,"]], [["hokkoltau erar faor tolat, erar aotae raḳso."], ["Te Allae hokkoltare erar aotae anae, erar ḳemotar bare ar kuntau roise na. Oile oḳono to hokkoltare amrar nizor aotae deḳram na."]], [["Ḳali hou Isare deḳram, tanre firista oḳol taki tuṛa lamat lamail oisil, zate Allar rohomote duniar tamam manshor zan basanir lagi, tan nizor zan bilai dein. Hasau tain kub ḳoshṭo faia nizor zan bilai dia mara gesoin, erlagiu deḳram, Allae tanre ou ijjot ar gourobor mala findaisoin."]], [["Ashole hokkoltau to Allar lagi, tainu hokkolta foeda ḳorsoin, ar tan kial oilo tan bout aolado tan shan-mohimar bagi oin. Erlagiu tarar nazator ḳanḍari ou Isare duk-koshṭo dia kamil banaisoin, zate en log doria era tan gese ain."]], [["Te ze Isae manshore pak-saf ḳoroin ar zera pak-saf bonoin, era hokkolu to eḳ Allar foribaror. Otar dae Isae erare bai ḳoia ḍaḳte kunu shorom fain na."]], [["Tain ḳoisoin,"], ["Ami amar baiaintor gese tumar nam toblig kormu,"], ["shomazor maze tumar tarif-gozol gaimu."]], [["Tain hirbar ḳoisoin, ami Allar ufre borosha ḳormu."], ["Ar aroḳbar ḳoisoin,"], ["Deḳoukka, amio asi ar hou aolad oḳolo ono asoin,"], ["zerare Allae amar ato shofia disoin."]], [["Aichcha, te i aolad oḳol to roḳto-mangshor manush, gotike Isa nizeo oula roḳto-mangshor ḳaeae zonom loila. Ḳali ou ḳaear moutor usillae, moutor ḳemotar malik hou Iblisre gayel korta faroin,"]], [["ar moronor ḍore zera hara zindegi moutor gulamor laḳan ḳaṭaira, tarareo azad ḳorta faroin."]], [["Tain to firista oḳolre shaijjo ḳoroin na, ḳali Ibrahimor aolad oḳolreu shaijjo ḳorra."]], [["I hokkolta furafur adae ḳorar lagi Isaro zorur asil, tain nizeo ou baiaintor loge hoḳol befare homani oa. Homani oia Allar dorbaro nirbor ḳorar zuka, dil-dorodi fordan imam oita faroin. Imam bonia manshor gunar koforar lagi nizor zan kurbani dein."]], [["Tain nize forikkat foṛia duk-koshṭo shoijjo ḳorsoin, erlagiu zera forikkat foṛoin tarareo tain shaijjo ḳorta faroin."]]], [[["Erlagi O amar pak-forezgar bai oḳol, tumra zera behesti daoto shorik oiso, tumra forteḳeu Isar bae souk raḳo. Alla Pake tan i ḳas ḳolifare bezisoin, tainu to hou fordan imam, ikan amra manchi."]], [["Hozrot Musa zela Allar gor-shongsharo nirbor ḳorar zuka asla, ou laḳan Isareo zein bezisoin, ou Allar dorbaro tain asla nirbor ḳorar zuka."]], [["Te gor banaora malike zela gor takio beshi ijjot fain, ou laḳan Allar gor-shongsharo Hozrot Isaeo Musa nobi taki beshi ijjot hasil ḳorsoin."]], [["Hokkol gorainu to kunu na kunu manshe banaisoin, oile zein hokkolta banaisoin tainu Alla."]], [["Ashole samnor zomanar lagi zeta batail oibo, ota befar zananir lagi, Musa asla Allar gor-shongsharor ḳam-ḳazo nirbor ḳorar zuka ḳamlar laḳan."]], [["Oile al-Mosi to Allar gor-shongsharor zimmadar hishabe nirbor ḳorar zuka futor laḳan asla. Oḳon amra-o zudi zarzir dilor asha ar himmot rakia mout forzonto ḳaim roi, te deḳa zaibo zen, amra-o Allar gor-shongsharor bagi oisi."]], [["Erlagiu Allar Pak Ruhe bataisoin,"], ["Aiz zudi tumra tan aoaz huno,"]], [["te tumrar moe-murobbir laḳan,"], ["tumrar nizor dilre fashan banaio na."], ["Allae ḳoira, tara zela morubumir maze,"], ["amar birudde gia amare forikka ḳorsla,"], ["tumra ila ḳorio na."]], [["Tumrar baf-dadainte sallish bosor dori"], ["amar kudroti ḳam deḳar badeo,"], ["hono amare forikka ḳorsoin."]], [["Erlagi ami tarar ufre kub bezar oia ḳoilam,"], ["erar dil to hamesha be-fote sokkor der,"], ["tara to amar fot sinlo na."]], [["Teu ami gusa ḳoria ḳosom ḳaia ḳoislam,"], ["amar deoa hou aramor zagat,"], ["era hamaito farto nae."]], [["Baiain oḳol, hushiar o! Tumrar dilor maze zanu naformani ar beimani na hamae, ita hamai gele zinda Allar ges taki nizore duroi horailae."]], [["Itar bodla zoto dinre aiz ḳoia ḍaḳa oe, otodin tumra eḳe-oinnore shaosh deo, zate ḳeu gunar fando foṛia nizor dilre fashan na banae."]], [["Ḳaron amra zudi foelakur laḳan hesh forzonto imane mozbut roia soli, te buza zaibo amra al-Mosir loge shorik oisi."]], [["Tuṛa age batail oise,"], ["Aiz zudi tumra tan aoaz huno,"], ["te tumrar moe-murobbir laḳan,"], ["tumrar nizor dilre fashan banaio na."]], [["Aichcha ḳo sain, Allar nizor zobanor buli hunar badeo ḳegie tan birudita ḳorsil? Erau nae ni, zerare Musa nobie Mishor taki bar ḳori anchila?"]], [["Ḳo sain, Allae sallish bosor dori ḳar ufre bezar asla? Erar ufreu nae ni, zera guna ḳorsla ar morubumir maze lash oia foṛsla?"]], [["Allae ḳar ufre bezar oia ḳosom ḳaia ḳoisla, ‘Amar deoa hou aramor zagat era hamaito farto nae’? Ou erar ufreu nae ni, zera tan zobanor buli huniao naformani ḳorsil?"]], [["Ota takiu to amra buzram, iman na anae tara Allar deoa hou aramor zagat hamaito farse na."]]], [[["Allar deoa aramor zagat hamanir oada oḳono amrar lagi salu ase. Erlagi ao, amra aro hushiar oia soli, naile deḳa zaibo heshe tumra ḳeu aramor zaga taki bad foṛigeso."]], [["Amrar gese zela kush-ḳobri toblig kora oise, Boni Israilor geseo oula toblig kora oisil, i kush-ḳobri hunia tarar kunu faeda oise na, ḳaron tara ita hunleo iman anche na."]], [["Oile amra to iman anchi ar Allar oada ḳora hou aramor zagat hamaitam fariar. Ou aramor befare Allae ḳoisoin,"], ["Teu ami gusa ḳoria ḳosom ḳaia ḳoislam,"], ["amar deoa hou aramor zagat,"], ["era hamaito farto nae."], ["Zudio dunia foeda ḳorar bad takiu, Allar i aram tiar ḳora oise, ta-o tain ola ḳoisoin."]], [["Ou aramor befare aroḳ aeato leḳa ase, “Allae i hoḳol ḳam shesh ḳoria shat nombor din aram ḳorla, tain idin ar kunta foeda ḳorla na.”"]], [["Oile tainu hirbar ḳoisoin,"], ["Amar deoa hou aramor zagat,"], ["era hamaito farto nae."]], [["Erlagi ou ḳotau foesala oilo zen, kisu manush Allar hi aramor maze hamaita farba, oile foela zerar gese kush-ḳobri toblig kora oisil, tarar naformanir ḳaroneu tara Allar hi aramor maze hamaito farse na."]], [["Allae bout din age ita Boni Israilor gese bataisla, bade tan aramor maze hamanir lagi hirbar noea din ṭik koria ou dinor nam dila, aiz. Hirbar bout din bade tain Daud nobir gese ḳoisoin, zela ufre leḳa ase,"], ["Aiz zudi tumra tan aoaz huno,"], ["te tumrar nizor dilre fashan banaio na."]], [["Oḳan ḳoar mani oilo, Hozrot Musar moutor bade Iusa nobie zudi tarare hi aramo harailita farta, te Allae bade aroḳ dinor ḳota ḳoila na one."]], [["Te buza zae, aramo hamanir fot Allar bonda oḳolor lagi oḳono kula ase."]], [["Mul ḳota oilo, Allae zela tan hokkol ḳam shesh ḳoria bade aram ḳorsla, ou laḳan kunu bondao tan aramor maze hamaia harle, he-o tar ḳam taki aram fae."]], [["Te ao, amra-o hi aramor maze hamanir lagi ḳas dile aguai, zate hou naforman Boni Israilor laḳan Allar hukumor birudde gia, i aram taki bad na foṛi."]], [["Allar kalam to zinda ar bolala ḳamla, duio gala darail toluaror saiteo beshi darala. I kalame fuṛ ḳoria manshor bitre hamaia dil-ruh, aḍḍi-gustre algae, ar dilor bitoror niot-sinta hokkoltare forikka ḳoria deḳe."]], [["Allar foeda ḳora kunu moḳluḳatu tan gese lukail nae. Tan soukor samne hokkoltau kula-mela zair ase, tan geseu amrar hishab dite oibo."]], [["Amra to ola eḳ fordan imam faisi, zein tamam asman faroia hari Allar arosho toshrif nisoin, tainu Allar ḳas maear zon, Isa Ibnulla. Te aukka, amra tan kolimare mozbut ḳori mani."]], [["Ḳaron amrar fordan imam i laḳan nae zen, amrar kunu ḳomzurir duke tain duki oita nae, taino amrar laḳan hokkol zator gunar forikkat foṛsoin, oile kunuzat guna ḳorsoin na."]], [["Erlagi aukka, amra himmot ḳoria Allar rohomotor toḳtor kinaro zai, zate meherbani hasil ḳortam fari, ar zelaḳan rohomotor goroz ase, ou laḳan rohomoto fai."]]], [[["Manshor fokke roia Allar ebadotir lagi manshor maz toneu forteḳ fordan imamre fosond ḳori neoa oe. Tan ḳam oilo manshor guna mafir lagi foshu kurbani deoa ar hoḳol zator lilla-sodga boḳshia deoa."]], [["Zera na buzia guna ḳore ar be-foti oe erar loge tain norom bebohar ḳorta faroin, ḳaron tan mazeo ḳomzuri ase."]], [["Tain zela oinno manshor gunar lagia kurbani dein, oula tan nizor ḳomzuri ar gunar lagio kurbani ḳora forz."]], [["Fordan imam oar ijjot ḳeu nize nize ḳamaito fare na, ḳali Allae zenre fosond ḳoroin tainu i ijjot hasil ḳoroin, zela Allae Harun nobire i ijjot disla."]], [["Isaeo oula fordan imam oar lagi nize nizore boṛo banaila na, borong Allaeu tanre ou gourob dan ḳorsoin, Allae bataisoin,"], ["Tumi to amar fut,"], ["aiz amiu tumar bafor laḳan oilam."]], [["Tain oula aroḳ aeato ḳoisoin,"], ["Bashsha Malki-Siddikor nomunae"], ["tumiu hor-hameshakur imam."]], [["Allae to Isare moutor at taki basaita farla one, Isa duniat taḳar shomoe tan gese ahazari ḳori ḳandia dua-minoti ḳori bik magisoin, tan maze Allar ḍor-ḳof ar baiddota taḳae itar zuafo faisoin."]], [["Tain fut oileo ḳoshṭo shoijjo ḳoria, Allar baiddo oia roa hikisoin,"]], [["ar ou laḳan roia tain zebla furafur kamil bonigela, Allae tanre Malki-Siddikor nomunae fordan imamor ḳetab dila, ou nomunae tan baiddo ummot oḳolor lagi Allai nazator fot kulia disoin."]], [["ar ou laḳan roia tain zebla furafur kamil bonigela, Allae tanre Malki-Siddikor nomunae fordan imamor ḳetab dila, ou nomunae tan baiddo ummot oḳolor lagi Allai nazator fot kulia disoin."]], [["Malki-Siddikor befare amrar aro bout boean ase, oile tumrar ḳano tala lagai diso ḳori tumrare ita buzani kub ḳoshṭo."]], [["Otodinor maze tumrao ustad oizitae asil, oile oḳono deḳa zar tumrare Allar kalamor foela soboḳ hikani lagbo. Tumrare oḳono huruttar laḳan dud ḳaoani lager, shokto ḳana hozom ḳortae farrae na."]], [["Ar zera dud ḳae tara to geda hurutta, shoriotor hukum-ahkamor befare tara kuntau buze na."]], [["Shokto ḳana tarar lagiu zerar boeosh oise, tara bala-burar tofat buzia aḳol ḳaṭaia sole."]]], [[["Isar befare amra foela zeta talim faisi, aukka itare faroia amra aro agedi aguaia kamil oi. Hou foelakur talim hirbar hikar ar goroz nai, zemon naformani ḳam taki dilre bodlani, Allar ufre iman ana,"]], [["nanan nomunar gusol, dua nibar shomoe atai deoa, moutor bade zinda oia uṭa, ar aḳerator bisar."]], [["Inshalla, amra olau ḳormu."]], [["Oile zera eḳbar Allar fot dekilaise, behesti danor moza faise, Pak Ruhe shorik oise,"]], [["Allar rohomotor kalamor moza buzche, ar samnor zomanar nanan kudroti ḳam deḳse,"]], [["deḳar badeo ḳafiri ḳam ḳorse, erar dilre ar bodlail zaito nae, ḳaron tara nize Allar ḳas maear zon Ibnullare hirbar duk-koshṭor solibo ḳatol ḳorer, ar hoḳolor samne kula-mela tan gibot gar."]], [["Ze maṭie bare bare megor fani ozom ḳoria girost oḳolre hag-torḳari zugaia dey, i maṭit Allar rohomot nazil oe."]], [["Oile ze maṭit ḳali bon-zongol ar ḳaṭa-gosa fole, ita beḳama maṭi, i maṭit lannot foṛe. Manshe itare aguindi zalain."]], [["O maear dust oḳol, zudio amra ilaḳan ḳoiram, oile ashole amra ḳas dile mono ḳori, tumrar halot e taki bout bala ase, ar tumrar zindegit nazator folo deḳa zar."]], [["Alla to hok-insafḳari, tumra tan lagi ze mohobbot deḳairae, tan lagi zeta ḳam-ḳaz ḳorrae, tan pak bonda oḳolor ḳezmot ḳoria airae, ita to tain faurita nae."]], [["Amrar kub ichcha oilo, tumra forteḳ zoneu hesh forzonto eḳoi laḳan ḳam ḳorat aguai aibae, zate tumrar asha fura oe."]], [["Ou laḳan ḳamo aguaite tumrar alshi na ae; borong imane ar sobore zera Allar oada ḳora borkot hasil ḳorsoin, tumrao tarar laḳan oizao."]], [["Hozrot Ibrahimor loge Allae zebla oada ḳorsla, i shomoe dusra kuntar name tain ḳosom ḳaisoin na, ḳaron tan taki boṛo dusra kuntau nai, erlagi tain nizor name ḳosom ḳoria ḳoisla,"]], [["Ami nichoe tumare borkot nazil ḳormu"], ["tumar aolad bout forimane baṛai dimu."]], [["Ibrahime oula bout lamba shomoe sobor ḳoria Allar oadar fol faila."]], [["Manshe zebla kunu ḳosom ḳae, he tar saite dami ḳeuror name ḳosom ḳae, teu buza zae tar ḳosom hasa, ar ou ḳosomor lagi hoḳolta miṭ-maṭ oizae."]], [["Oula Allaeo zerar loge oada ḳorsoin, tan oadar nichchoeotar lagia taino ḳosom ḳaisoin, zate tan oada rod-bodol oar shondoe na taḳe."]], [["Ar Allae kunu misa mata to bout duror ḳota. Te tain zebla oadar loge ḳosomo ḳorsoin, oḳon amra aro ḳoto beshi borosha raḳtam fari. Erlagi ao, amra zera tan dorbaro gia ashroe faisi, faia ze asha foeda ase, amrar samnor hou ashare mozbut ḳori doria roi."]], [["Ou asha amrar zanor longoror laḳan, ḳaim ar mozbut. Iṭae Allar behesti ebadot-ḳanar forda faroia ḳas pak zagar bitre amrare nia fosae."]], [["Ar amrar fokko oia Isa gia amrar age hi zagat fosi gesoin. Tain to Malki-Siddikor silsilar reoaz mafik hor-hameshakur lagi fordan imam oisoin, te ou befare oḳon ḳoiram."]]], [[["I Malki-Siddik oila Allatalar imam, Shalemor bashsha. Ibrahime bashsha oḳolre zuddot araia hari firia aoar bala ou Malki-Siddikor loge tan mulaḳat oile, Malki-Siddike Ibrahimre dua ḳorsla."]], [["Ibrahime tan hokkoltar dosh baṭor eḳ baṭ enre dilaila. Malki-Siddik namor mani oilo, forezgaror bashsha. Tain Shalem ṭaunoro bashsha, mani shantir bashsha."]], [["Malki-Siddikor ma nai, bafo nai, tan kunu ḳandan namao nai, tan haeatir shuru ba shesh nai. Te buza zae, tain Allar ḳas maear futor laḳan, hor-hameshakur imam."]], [["Te sinta ḳori deḳoukka, ein ḳoto mohan, zenre amrar ḳandanor mul baba Ibrahimeo tan gonimotor malor dosh baṭor eḳ baṭ dan ḳori disoin."]], [["Ar Lebi gusṭir maze zera imamoti ḳam ḳoroin, tara shoriotor hukum mafik tarar baiain, mani Boni Israilor ges taki dosh baṭor eḳ baṭ adae ḳorar eḳtiar faisoin. Ou Boni Israilo to Ibrahimor ḳandanor maze zonmisoin."]], [["Oile hou ze Malki-Siddik Ibrahimor ḳandanor na oileo, Ibrahimor ges taki dosh baṭor eḳ baṭ nisla, ar Ibrahimre duao disla, zen loge Allae nize oada ḳorsoin."]], [["Huru oḳole boṛo oḳolor ges taki dua faia taḳoin, ermaze to shondoe nai."]], [["Eḳbaedi ze imamor mout oe, ou Lebi gusṭir imam oḳole dosh baṭor eḳ baṭ adae ḳoroin, ar aroḳbae Malki-Siddik, kitabe ḳoe tain hor-hamesha zinda asoin, taino dosh baṭor eḳ baṭ adae ḳorsoin."]], [["Hirbar ikano ḳoa zae, Lebi gusṭir ze imame dosh baṭor eḳ baṭ adae ḳorsoin, taino Ibrahimor mazdi Malki-Siddikre dosh baṭor eḳ baṭ disoin,"]], [["ḳaron Malki-Siddike zebla Ibrahimor loge mulaḳat ḳorla, Lebi to ou shomoe Ibrahimor naṛor bitre asla."]], [["Lebi gusṭir imam sab oḳolor ḳam-ḳazor ufre nirbor ḳoria Allae Boni Israilre shoriot disla, i imamor mazdi zudi kamil oa zaito, te Lebi gusṭir foela imam Harunor bodla Malki-Siddikor nomunar aroḳ imam aoar kunu goroz asil ni?"]], [["Imamor silsila bodlail oile to shoriotreo bodlani lage."]], [["I hoḳol boean zan niote ḳorram, ein to Lebi gusṭir nae, aroḳ gusṭir, hi gusṭir ḳeu kurbani ḳanar ḳadim asla na."]], [["Amrar munib to Ehuda gusṭir maze foeda oisoin, i gusṭir ḳeu imam oiba ḳoria Musae kunta ḳoisoin na."]], [["Malki-Siddikor nomunae zebla aroḳzon imame toshrif anoin, i shomoe to amrar boean aro saf oigese."]], [["Isa to roḳto-mangshor kunu niome imam oisoin na, ḳali tan hor-hameshakur kudroti zindegir boleu oisoin."]], [["Tan befare pak kalame ḳoe,"], ["Malki-Siddikor nomunae"], ["tumiu hor-hameshakur imam."]], [["Te deḳoukka, eḳbae agor imamotir hukum-ahkam oḳol ḳomzur ar beḳama oizaoae itare horai deoa oise,"]], [["Musar shoriote to kuntareu kamil banaito farse na. Ar aroḳbae oula eḳ mohan noea oada zari ḳora oise, i oadar zoriae amra Allar aro ḳasat aitam farmu."]], [["Ar agor imam oḳolor befare to kunu ḳosom ḳora oise na, oile Isar imamotir befare Allae ḳosom ḳorsoin."]], [["Tain ḳosom ḳoria enre boail ḳorsoin, ar ḳoisoin,"], ["Mabude ḳosom ḳaia ḳoira, tumiu hor-hameshakur imam,"], ["tumar befare tan munsha bodlaita nae."]], [["Te amra buzram zen, Isa Allar loge manshor milonor aro mohan eḳ usillar zamindar oisoin."]], [["Ar Lebir gusṭi taki bout manshe imamoti ḳorsoin, mout oizae ḳori era kunu zonu hamesha imamoti ḳorta farsoin na."]], [["Oile Isa to hor-hamesha zinda asoin, erlagi tan imamoti kunudino furaito nae."]], [["Erlagiu zera tan usilla loia Allar ḳasat ae, Allae tarare furafur nazat dan ḳoroin, ḳaron tarar fokke sufarish ḳorar lagi tain hamesha zinda asoin."]], [["Ashole amrar lagi oula eḳzon fordan imamor zoruro asil, zein pak-forezgar, be-guna, gunagar oḳol tone alog, ar Allae zenre asman oḳolor ufre tulchoin."]], [["Baki hokkol fordan imame foela tan nizor lagi, bade tan ḳoumor gunar lagi forteḳ din kurbani adae ḳora lagto. Oile ou imamor lagi itar zorur asil na, ḳaron tain tan nizore kurbani dia eḳoi bare i ḳam adae ḳorilisoin."]], [["Shoriote zoto fordan imam oḳolre boail ḳorse era hoḳolu ḳomzur, oile shoriotor bade Allar ḳosom mafik zenre boail ḳora oise, einu ḳas maear fut, hor-hameshakur imamotir lagi enre kamil banail oise."]]], [[["Amrar boeanor mul befar oilo, amrar oula eḳzon fordan imam asoin, zein behesto arshe-azimo Allar ḍainor toḳto toshrif raḳsoin."]], [["Tain hou ashol pak zaga, mani behesti ebadot-ḳanat ebadoti ḳorra, i ebadot-ḳana to kunu manshor ator banail nae, ḳali Mabude nize banaisoin."]], [["Foshu kurbani ar lilla-sodga adae ḳora oilo forteḳ fordan imamor daeitto, erlagi ou fordan imamor geseo kurbanir zinish taḳte oibo."]], [["Tain zudi oḳon duniat taḳta te imamoti ḳorta farla na one, ḳaron shoriotor hukum mafik kurbani dibar imam to asoinu."]], [["Hi imam oḳolor ḳam oilo behesti ḳamor nomuna ba saea, zela Musae hi ebadot-ḳana bananir shomoe Allae Musare hushiar ḳori ḳoila, “Dekio, ou faṛor ufre tumare zela noḳsha deḳailam, ekkere ou laḳan ḳori hoḳolta banaio.”"]], [["Oile oḳon amra deḳram, Isae imamotir ze daeitto faisoin, ita hi imam oḳol taki bout bala, zela Allar loge manshor milonor aro bala eḳ usillar lagi tain zimmadar oisoin. I usilla agor usilla taki bout bala; i usilla to bout bala bala oadar ufre ḳaim oise."]], [["Allar loge amrar milonor foela usilla zudi nikut oito, te dusra usilla ḳaimor kunu zorur asil na."]], [["Oile Allae tarar dush deḳaisoin, zela asmani kitabe ḳoe,"], ["Mabude ḳoira, Huno, ola eḳ oḳt aibo,"], ["zebla ami Boni Israil ar Ehuda gusṭir lagi,"], ["amar loge milonor eḳ noea usilla ḳaim ḳormu."]], [["Ou noea usilla agor hi usillar laḳan nae,"], ["Mishor desh taki tarar moe-murobbi oḳolre,"], ["azad ḳori anar bala ze usilla ḳorslam."], ["Ḳaron tara amar usillar ufre ṭik roise na,"], ["Erlagi amio tarar log saṛi disi,"], ["ikan Mabude ḳoiram."]], [["Oile ami Mabude eoḳano ḳoiram,"], ["i zomanar bade ami Boni Israilor loge,"], ["amar noea ou usilla ḳaim ḳormu,"], ["amar shoriot tarar dilor maze dimu,"], ["tarar ontoror maze ami lekia dimu,"], ["ami tarar Alla oimu,"], ["tara oiba amar proza."]], [["Tara hoḳoleu tarar ari-forire,"], ["zarzir bai-biradorre"], ["ila talim deoa lagto nae bule, tumra Allare sino."], ["Tara huru-boṛo hokkole emneu to amare sinba,"]], [["ḳaron ami tarar hokkol naformani maf ḳormu,"], ["tarar gunare ar kunudinu mono raḳtam nae."]], [["Te buza zae, ‘noea’ ḳota ḳoia tain foela usillare furan banaisoin, ar zeta osol-furan oizae, ita to zoldi ḳori araizae."]]], [[["Allar loge manshor milonor foela usillar maze, Allar ebadotir lagi nanan nomunar niom-ḳanun asil, ar duniat ebadot ḳorar lagi eḳan ebadot-ḳanar ḳotao leḳa asil."]], [["Hou niom mafik eḳan ebadot-tambu banail oisil, hi ebadot-tambur foela kuṭat asil serag dani, fobitro ruṭi ar ita raḳar ṭebul. I kuṭar nam asil pak zaga."]], [["Dusra fordar bitre ḳas pak zaga name arok kuṭa asil, ikan oilo herem shorif."]], [["I kuṭar maze asil, shunadi banail agor-kushboe zalani ṭebul, shunadi lefa shahadot shonduk, shondukor bitre asil shunar boeamo bora kudroti ḳani manna, imam Harunor laṭi, ou laṭit kudroti ful fuṭisil. Aro asil Allar loge milonor usilla leḳa hou duio shahadot fattor."]], [["Hi shondukor ufre asil Allar zalali duio karubi, erar ḍaḳnar saear tolor sanit gunar kofora adae ḳora oito. Ita hokkoltar kuṭinaṭi boean ḳora oḳon zorur nae."]], [["I hokkolta zuit ḳorar bade imam oḳole imamoti ḳamor lagi hamesha foela kuṭar bitre hamaita."]], [["Oile dusra kuṭat, mani ḳas pak zagat ḳali fordan imam bosoro eḳbaru hamaita farta, taino kurbanir lou bina hino hamaita farta na. Tan nizor guna ar tan ḳoumor na-zana hoḳol gunar mafir lagi, kurbanir lou loia hono hamaita."]], [["Te Pak Ruhe deḳaia dira, i duniar foela ebadot-ḳana zotodin ḳaim ase, otodin hi ḳas pak zagat hamanir fot kula oito nae."]], [["Hi ebadot-ḳana oilo i zomanar lagi eḳ nishana, i nishanae amrare batai dey, ou laḳan kurbani ar lilla-sodgae ebadotḳarir bibeḳor kutkuti bab dur ḳorto fare na."]], [["Ita to ḳali ḳaoa-daoa, uzu-gusolor befar, hokkoltau ḳali zaira shoriot, dilor kunta nae. I shoriot ḳaim asil, aro bala kunu usilla aibar ag forzonto."]], [["Oile oḳon zoto bala bala befar aise, al-Mosi to ou noea torikar fordan imam oisoin. Tain aro ijjoti aro beshi kamil ebadot-ḳana oia aisoin. I ebadot-ḳana kunu manshor ator banail nae, ikan i duniar duniabi kunta nae."]], [["Kunu bisal ba sagolor lou ato loia tain hino hamaisoin na. Ḳali tan nizor zan kurbanir lou dia eḳbareu ḳas pak zagat hamaisoin, hamaia amrare hor-hameshakur lagi ḳalas ḳorsoin."]], [["Age zera nafaḳ bonizito, tarar lagi bolod ba sagolor lou ar ḍeki-gorur zalail sali siṭaia pak-saf ḳora oito, oile itae to erar shorilor bair gala ḳali pak-saf oito."]], [["Te zein hor-hameshakur zinda ruhur mazdia, be-guna kurbani oia tan nizore Allar name shofia dilaisoin, hi al-Mosir loue amrar dilre nafaki ḳam-ḳaz taki aro ḳoto beshi forimane pak-saf ḳorbo, zate amra zinda Allar ebadot-bondegi ḳortam fari."]], [["Ar foela usilla salu taḳte manshe zeta guna ḳorsla, ou gunar at taki ḳalas ḳorar niote, kofora hishabe al-Mosir mout oise. Allae zerare daotdi ania siroḳalin mouroshi shompod dibar oada ḳorsoin, al-Mosi to erar lagiu noea usillar zimmadar oisoin. Ou mouroshi shompod oḳon manshe faibar shuzug oise,"]], [["ḳaron duniabi niome mouroshi shompodor kunu osiot-nama ḳamo lagaite oile, foela ou osiot ḳorrar mout oise ḳori forman dorḳar oe."]], [["Manshor moutor bade tar osiot-nama ḳamo lage, osiot ḳorra zinda taḳte ita kunu ḳamo lage na."]], [["Ṭik ou laḳanu, Allar loge milonor foela usillao, moutor lou saṛa ḳamo lagail oise na."]], [["Hozrot Musae shoriotor tamam hukum-ahkam Boni Israilre zananir bade, tain bisal ar sagolor lour loge fani mishaila, bade lal rong ḳora meṛar ruma ar esub gasor ḍeṭadi Allai shoriot kitabor ufre, ar hokkol manshor gotro siṭaia dila."]], [["Musae ḳoila, “I lou oilo Allai milonor hou usillar lou, ze usilla mafik solar lagi Allae tumrare hukum disoin.”"]], [["Ou nomunae tain ebadot-ḳana ar ebadoti ḳamor hokkol mal-samanar ufreo lou siṭaia dila."]], [["Ashol ḳota oilo, Musar shoriot mafik beshir bag zinishu lou dia pak-saf oite oe, kurbanir lou saṛa kunumonteu gunar mafi faoa zae na."]], [["Zeta zinish oḳol ḳali behesti zinishor nishana, otare kurbanir foshur loudi pak-saf ḳora zorur asil, oile zeta zinish ashol behesti, itare pak-saf ḳorar lagi to aro mohan kurbanir zorur."]], [["Ar al-Mosi to hou nishanar zinishor laḳan, manshor ator banail kunu pak zagat hamaisoin na, tain ḳali ashol behesto hamaisoin, zate amrar nazator lagi Allar samne oḳon azir oita faroin."]], [["Hoḳol fordan imame kurbanir foshur lou loia zela forteḳ bosor ḳas pak zagat hamani lage, al-Mosi to i laḳan bare bare kurbani oar lagi behesto toshrif nisoin na."]], [["I laḳan oile to dunia foeda taki oḳon forzonto tain bare bare ḳoshṭo faia kurbani oite oilo one. Oile tain to aḳeri zomanat aia ḳali eḳbaru zair oisoin, zate nizore kurbani dia tamam gunar kofora oin."]], [["Allae to ṭik koria dilaisoin, hokkol manshor ḳali eḳbar moron oibo, ar moron bade bisar."]], [["Ṭik ou laḳan, bout manshor gunar buza boibar lagi al-Mosireo ḳali eḳbaru kurbani deoa oise. Tain dusrabar toshrif anba, oile gunar kofora bonar lagi aita nae. Ḳali zera tan ashik oia bar sar, tarare furafur nazat ḳorar lagi dusrabar aiba."]]], [[["Shoriot oilogi ḳali eḳ nishana, itae bobishotor niamotor ḳota batai dey, ita to ashol kunu befar nae. Erlagiu zera Allar ebadot ḳorar kiali oe, shoriotor niome tara bosor bosor eḳoi laḳan kurbani dia to kunumonteu kamil oito fare na."]], [["Shoriote zudi tarare furafur kamil banailito, te to foshu kurbani deoa eḳbareu bondo oigelo one. Ebadot ḳorra oḳol zudi eḳbareu pak-saf bonizito, te era nizore ar gunagar mono ḳorlo na one."]], [["Oile ou foshu kurbanie tarare forteḳ bosor iad ḳoraia dey zen, tara ashole gunagar."]], [["Muloto, sagol ba bisalor loue manshor gunare kunu laḳanu saf ḳorto fare na."]], [["Erlagiu al-Mosie duniat toshrif anar ḳalo Allar dorbaro ḳoisoin,"], ["Foshu kurbani ba dan-sodga to ashole tumi sao na,"], ["oile amare eḳan ḳaea diso bilai dibar lagi."]], [["Zalail kurbani ba gunar koforar kurbanie"], ["tumi to kushi oiso na."]], [["Teu ami ḳoilam, O Alla,"], ["deḳoukka, ami to ono aisi;"], ["tumar kalam shorifo zela ase,"], ["amar zonom oibo ou zogoto,"], ["tumar munshare ḳaim ḳorar lagi,"], ["ar hasau ami aisi."]], [["Uforor aeat oḳolor maze al-Mosie foela ḳoira, “Foshu kurbani ba dan-sodga to ashole tumi sao na, zalail kurbani ba gunar koforar kurbanie tumi to kushi oiso na.” Shoriotor hukum mafik ou kurbani oḳol adae ḳora oileo, al-Mosie ola ḳoila."]], [["Bador aeato tain hirbar ḳoila, “Deḳoukka, ami to ono aisi, tumar munshare ḳaim ḳorar lagi.” Te buza zae, dusra usillare ḳaim ḳorar niote, tain foela usillare batil ḳorilila."]], [["Erlagi Alla Pakor hou munsha mafik Isa al-Mosir ḳaeare ḳali eḳbaru kurbani deoa oisil, ou kurbanir bole Allar dorbaro amrare pak-saf ḳora oise."]], [["Forteḳ imam sabe fortidin azir oia Allar ebadoti ḳoroin ar bare bare kurbani adae ḳoroin, ta-o ou laḳan kurbanie kunudinu gunare doia saf ḳorto fare na."]], [["Oile al-Mosie to siroḳalor gunar mafir lagi ḳali eḳbaru kurbani oia, arshe-azimo Allar ḍainor toḳto toshrif raḳsoin."]], [["Ar hou shomoe taki tain bar saira, zotodin forzonto tan dushmon oḳolre tan faor tolat falaia surmar ḳora na oe, otodin bar saiba."]], [["Ḳaron tan ou eḳbaror kurbanir usillae zerare pak-saf ḳora oise, erare siroḳalor lagiu tain furafur kamil ḳorsoin."]], [["Ou befare Allar Pak Ruheo amrar gese shakki dira, tain foela ḳoisoin,"]], [["Ami Mabude ḳoiram,"], ["i zomanar bade ami Boni Israilor loge,"], ["amar noea ou usilla ḳaim ḳormu,"], ["amar shoriot tarar dilor maze dimu,"], ["tarar ontoror maze ami lekia dimu."]], [["Bade hirbar ḳoira,"], ["Ami tarar naformani ar gunare"], ["ar kunudinu mono raḳtam nae."]], [["Te buzrae ni, Allae zebla guna ar naformanire mafi dilain, erbade to gunar lagi kunuzat kurbaniru zorur nai."]], [["Erlagiu O bai oḳol, Hozrot Isa al-Mosir lour zoriae, amra behesti ḳas pak zagat hamanir shaosh faisi."]], [["Al-Mosie amrar lagi noea ar zinda eḳ torika kulchoin, tan shoril kurbanir usillae amra zanu ḳas pak zagar duaror forda faroia, Allar samne azir oitam fari."]], [["Te amrar eḳzon fordan imamo asoin, Allar foribaror tamam manshor zimma to tan ato deoa oise."]], [["Erlagi ao, imanor mazdi amra furafur nichchit bonia ḳaṭi dile Allar dorbaro azir oi; ḳaron dushi bibeḳor at taki amrar dilre al-Mosir loue pak-saf banaise, ar forishkar fani dia amrare naoail oise."]], [["Mumin hishabe amrar dilo ze borosha ase ḳoia shikar ḳori, ao, ou boroshae furafur mozbut roia tan torikae soli, ḳaron zein oada ḳorsoin ein to shullo-ana hok-halali."]], [["Amra eḳe-oinnor lagi kial ḳori, mohobbot ar nek kam ḳorar lagi eḳe-oinnore shaosh-foramish dei."]], [["Kunu kunu zonor shobab oilo, tara zomato aia shorik oe na, oile amra zanu ou laḳan na oi. Al-Mosie dusrabar toshrif anar oḳt zoto gonaia aior, amra oto beshi ḳori eḳe-oinnore shaosh-foramish deoat roi."]], [["Alla Pakor hok torika zanar badeo zudi amra zania-hunia guna ḳorat roi, te i gunar koforar lagi kunuzator kurbani nai."]], [["Ase ḳali hashoror moedano ḳoṭin bisaror lagi ḍorai ḍorai bar saoa, ar Allar dushmon oḳolre zalaia sali ḳorar gozobor ḍor."]], [["Kunu zone Musar shoriotor hukum-ahkamor borkelaf ḳorle, ere kunu maea-momota na ḳoria dui ba tinzonor shakki loia ḳatol ḳorilte oe."]], [["Te sinta ḳoroukka, ze zone Allar ḳas maear zon Ibnullare gin ḳore, he aro ḳoto boṛo azabor bagi oise! Ze lour usillae he pak-saf oise, Allai hou usillar loure he elami ḳorse, ar ze Pak Ruhe rohomot boḳshia dein, hou ruhreo beijjot ḳorse."]], [["Ashole amra to tanre siniu, zein formaisoin,"], ["Bodla loa amar ḳam,"], ["ami forteḳ zonor amolor bodla dimu."], ["Aroḳ aeato tain ḳoisoin,"], ["Mabude tan bonda oḳolor bisar ḳorba."]], [["Buzrae ni, zinda Allar samne azira deoa ḳoto boṛo mosibotor befar!"]], [["Tumra hou dinor ḳota iad ḳoro, zebla Isar torikar nuror fot faia hari, bout nomunar zulum-mosibotor mazeo mozbut roislae."]], [["Kunu kunu shomoe shomazor samne beijjoti, zulum-ṭiṭkari, ṭaṭṭa-moshkora huniao tumra nize ḳoshṭo shoijjo ḳorslae. Ar kunu kunu shomoe oinnor ufre ou laḳan ḳoshṭo aise hunia, tarar loge tumrao dukito oislae."]], [["Tumrar mazor zera zel ḳaṭisla, tarar duke tumrao duki oislae. Tumrar don-samana luṭ-faṭ ḳora oileo kushi aslae, ashole buztae farslae, tumrar lagi aro bout bala bala samana zoma ase, ze samana siroḳal roibo."]], [["Te oḳon tumrar hi monobol kuaio na, ermaze to bout dami furushkar ase."]], [["Tumra mozbut roa dorḳar, zate Allae ze furushkar diba ḳori oada ḳorsoin, tan morzi mafik solia tumrao hou furushkar fao."]], [["Allae to ḳoisoin,"], ["Ar tuṛa ḳoeḳan din baki ase, zein toshrif anar ḳota,"], ["tain toshrif aniliba, beshi deri ḳorta nae."]], [["Amar dindar bondae, imanor boleu aḳer faibo,"], ["Oile ḳeu ḳoredi fisli gele tar ufre ami kushi roitam nae."]], [["Oile amra to ḳoredi fislia binash oar manush nae, zera iman ania nazat hasil ḳore, amra oilam hou dolor manush."]]], [[["Iman kita? Amra zeta faimu ḳori asha ḳorsi, ita oḳon na faileo bade faimu-u faimu, ou ekinor namu iman. Ou imanor boleu amra nichchit oia buzi, oḳon zeta amrar souke deḳram na, ita asholeo ase."]], [["Ou imanor boleu amrar moe-murobbi oḳole Allar ges taki tarif ḳamaisoin."]], [["Imaneu amra buzram zen, Allae tan kalamor boleu asman-zominor hokkolta foeda ḳorsoin, ita amrar sokur deḳa kunu siz taki emne foeda oise na."]], [["Imanor bole Habile Allar name Kabilor saite bala kurbani adae ḳorla. Erlagi Allae Habilor befare bataila, ein eḳzon kamil manush. Te bout zomana age Habilor mout oileo, imanor befare tain oḳono amrar loge matira."]], [["Imanor bolor lagiu Idris nobir mout oilo na, Allae tanre zinda halote behesto tulia nilagi, duniat tanre tukaia millo na. Idrisre behesto tulia neoar age Allae zanaisla, Idris amar kushi mafik solchoin."]], [["Oile iman saṛa to ḳeu Allare kushi ḳorto fare na. Zekunu manush Allar daro zaite saile, he ekin ḳora lagbo zen, Alla asoin, ar zera tan tallash ḳore, tain erare furushkar dein."]], [["Imanor bole Nuh nobir zomanat zeta goṭona deḳa gesil na, Allar hushiari faia tain ota ekin ḳorla, ekin ḳoria nizor foribarre basanir lagi eḳan zaz banaila. Tan ou imani ḳamor mazdi zogotor naformanir forman deḳaila, ar Allar dorbaro forezgar hishabe goinno oigela, ḳali imanor boleu ila oa zae."]], [["Imanor bole Ibrahim nobie Allar hukum faiau nizor biṭa-maṭi saṛia roana dila. Allae tanre ze desh dita ḳori oada ḳorsoin, hi deshḳan kun zagat, ikan na zaniao tain roana oigela."]], [["Imanor bole tain Allar oada ḳora hou Kenan deshor bitreo musafiror laḳan din ḳaṭaila. Tan loge aro zera hi oadar bagi asla, hou Isʼhak ar Iakubor laḳan taino tambue tambue roia zindegi ḳaṭaila."]], [["Ashole ze ṭaun hor-hamesha ḳaim roibo, hou behesti ṭaunor lagi tain bar saoat asla, i ṭaunor noḳsha-nomuna shoho hokkol ḳarigori shoeong Allar ḳam."]], [["Imanor bole Ibrahimor niaoladi Bibi Saerae aolad zonom deoar ḳemota faila, tarar hurutta foedar boeosh faroigeleo Ibrahime ekin ḳorsla, zein i oada ḳorsoin, ein to hok, ein nizor oada furaibau furaiba."]], [["Erlagi boeoshor bare morar foti ou eḳ Ibrahim taki oto manush zonom loila, zera asmanor tera ar doriar soror balur laḳan, gonia furail zae na."]], [["Mozbut imane zindegi ḳaṭaia era hoḳolor mout oise, era ḳeu hi oadar fol bug korta farsoin na, ḳali duroi taki ita dekia hari kushi oisoin. I duniat tara musafirit aisoin, ikan tarar nizor boshot ḳana nae, ita to tara manchoin."]], [["Ar zera ikan manchoin, tara hoḳoleu shundor ḳori buzaisoin zen, tara nizor afon deshor tallash ḳorra."]], [["Ze zomin taki tara baroia aisla, hi zominor ḳota kial ḳorle to tara hirbar hono hamanir shuzug faila one."]], [["Oile tara to aro bala eḳ desh, mani behestor tallash ḳorsla. Erlagiu Alla Pake nizore tarar Alla ḳoia forisoe dite kunu shorom fain na, tainu tarar lagia aramor eḳ ṭaun tiar ḳorsoin."]], [["Ibrahim nobi forikkat foṛia hari imanor boleu tan fua Isʼhakre kurbani disla. Ze Ibrahimor loge Allae nize oada ḳorsoin, hou zone tan ḳas maear futre kurbani dilaita saisoin."]], [["Ze futor befare Allae bataisla, “Tumar fua Isʼhakor ḳandanreu tumar ḳandan ḳoia gona oibo.”"]], [["Ibrahimor dilor ou ekine tain kurbani dite razi oisla zen, Allae to murdareo zinda ḳorta faroin. Ar hasau moutor tol taki Isʼhakre firot faila."]], [["Imanor bole Isʼhake tan fuain Iakub ar Ishor bobishot zindegir lagi dua disla."]], [["Imanor bole Iakube moutor oḳto Iusufor duio fuare dua dila, tain nizor laṭir ufre bordi Allar ebadoti ḳorla."]], [["Imanor bole Iusufe moutor oḳto ḳoisla, tan nizor zati Boni Israil Mishor desh taki baroia zaiba, tara zaoar ḳalo tan aḍḍi-guḍḍire boia neoar hukum dila."]], [["Imanor boleu Musar ma-bafe Musar zonmor bade tin mash forzonto lukaia toila, tara deḳsla, fuagu kub shundor, bashshar hukumeo tara ḍoraila na."]], [["Imanor boleu Musae, tan buzdar oar bade Feraunor fuṛir goror nati ḳoia forisoe dite razi oila na."]], [["Tain gunar maze roia tuṛa ḳoedin shuk kamanir saite, Allar bonda oḳolor loge milia zulum-mosibotor maze roau fosond ḳorla."]], [["Tain Mishoror hokkol zak-zomoḳor saite, al-Mosir name durnam hasilreu beshi mulloban mono ḳorla, ḳaron tan nozor asil behesti furushkaror bae."]], [["Imanor bole tain Mishor taki baroi gela, bashshar gusareo ḍoraila na. Niraḳar Allare dekilaisoin, oula mono ḳoriau tain sobor ḳori roila."]], [["Imanor boleu tain Azadi Id ar lou siṭaia deoar niom manla, zate Azrail firistae Boni Israilor foela fuaintore na soin."]], [["Imanor boleu manshe Nil doriar mazedi hukna maṭir fotor laḳan aṭia gela, oile Mishori oḳole ila zaoat lagia buṛia morla."]], [["Imanor boleu Boni Israile Ziriho ṭaunor baunḍorir oal shatdin sokkor deoar bade emneu foṛigelo."]], [["Imanor boleu ou ṭaunor Rahba namor bodmaish beṭie Boni Israilor guia oḳolre memandari ḳorae, hinor naforman oḳolor loge i beṭi binash oila na."]], [["Ar ḳoto zonor boean ḳoitam? Zidaun, Barak, Shimshun, Ifta, Daud, Samuel ar nobi oḳolor imani bolor boean ḳorat lagle shomoye kulaito nae."]], [["Imanor bole era bout desh doḳol ḳorsoin, hok insaf ḳaim ḳorsoin, Allai oadar faeda hasil ḳorsoin, shinghor muk bond ḳorsoin,"]], [["agunir kunḍolir tez ḳomailisoin, toluaror samon taki rehai faisoin, ḳomzur takio bol hasil ḳorsoin, jihador maze bol-ḳemota deḳaisoin, bin-deshi oḳolor fouzre ḳedaia disoin."]], [["Beṭinte tara zarzir murda oḳolre hirbar zinda halote faila."], ["Aro boute zanor maea saṛia zulum-nirjaton shoijjo ḳoria morla, zate kiamotor bade behesti shuk fain."]], [["Boute ṭaṭṭa-moshkora ar mair-doir shoijjo ḳorsoin, boute ḍanḍa-beṛi shoho zel ḳaṭisoin."]], [["Manshe tarare ḳankoṛdi iṭaisoin, ḳoratdi siria dui ṭukra ḳorsoin, toluardi ḳatol ḳorsoin. Tara zulum-mosibot, zala-zontrona faisoin, obabor ṭelae foshur samṛa findia shorom lukaisoin."]], [["I dunia tarar zuka asil na, tara faṛ-zongol, morubumi, ar gat-gaṛar maze roia duniar zindegi ḳaṭaisoin."]], [["Imanor bolor lagi era hokkole tarif ḳamaisoin, ta-o Allar oadar fol i duniat faisoin na."]], [["Ḳaron Allae amrar lagi hou zomana taki aro bala furushkar toisoin, zate amrare bad dia tara kamil na bonoin."]]], [[["Te amra deḳram, imani tezor bout shakki amrar sairobae ase. Erlagi ao, amra-o hoḳol zae-zamela horai, ze gunae amrare fesaia raḳe, otare horaia falai, ar douṛaora dolor loge oia doijjo dori hesh forzonto douṛai."]], [["Aukka, amrar nozor raki malik Isar bae, aual taki aḳer forzonto tain oila amrar imanor mul kuṭi. Tan lagi ze kushi raḳa oise, ou kushir baedi saia, duk-koshṭor solibor uforor moutreo ḳobul ḳorla, i beijjotire kunu dam dila na. Ar oḳon arshe-azimo Allar ḍainor toḳto tain toshrif raḳsoin."]], [["Te zein gunagar manshor oto boṛo dushmonire shoijjo ḳorla, tan befare sinta ḳoro, zate tumrar dilo kunu ḳomzuri ba nirasha na ae."]], [["Gunar loge laṛait lagia to lou baronir dosha tumrar oḳono oise na."]], [["Tumrar gaibi baf Allae, tan aolad hishabe tumrare ze nosiot ḳorsoin, tumra to ita fauriliso ni? Kitabo ase,"], ["O amar fut, Mabudor shashonre elami ḳorio na,"], ["tain kunu damki dile, bezar oio na."]], [["Ḳaron Mabude zerare mohobbot ḳoroin,"], ["tarareu shashon ḳoroin,"], ["zerare tain aolad hishabe ḳobul ḳorilain,"], ["era forteḳ zonre tain shaza dein."]], [["Shashon mono ḳoria tumra ḳoshṭo shikar ḳoro. Bafe-fute zelaḳan shomporko, Allaeo tumrar loge oula shomporko raḳsoin. Ila kunu fut ase ni, zare tar bafe shashon ḳoroin na?"]], [["Hokkol futreu shashon ḳora oe. Tumrare zudi shashon ḳora na oe, te to tumra funga, ashol fut nae."]], [["Zano to, amrar duniabi baf oḳole amrare shashon ḳoroin, ar amra tarare ijjot ḳori. Te zein amrar asmani baf, tan gese gordona nuaia sola amrar lagi zorur nae ni, zate amra zindegi fai?"]], [["Amrar duniabi baf oḳole zela bala mono ḳorta, ola amrare shashon ḳorta, ar ita to tuṛa ḳoedinor lagi, oile Allae to amrare shashon ḳorra zate amra-o tan fak-fobitrota hasil ḳori."]], [["Kunu shashonreu kushir befar mono ḳora oe na, dukor befaru mono oe, oile zera shashon mania sole, tara bade dindarir shantiala zindegi fae."]], [["Erlagi tumrar ḳomzur atre mozbut ḳoro, durbol aṭure shobol ḳoro."]], [["Tumra shida fote aṭo, zate lengṛa fao ar na ḳoske, borong bala oizae."]], [["Hoḳol manshor loge shantie boshot ḳora ar fak-fakiza oia solar lagi kiali o, ila na solle ḳeu malikor doroshon faitae nae."]], [["Hushiar roio, zate ḳeu Allar rohomot taki bad na foṛo. Kial rakio, tumrar mazor ḳeu zanu bishakto titta gasor zoṛor laḳan baroia na satae, ar bout manshore nafaḳ na banae."]], [["Hozrot Iakubor bai Ishor laḳan kunu be-foti naforman foeda na oe. Ishe to ḳali eḳ oḳtor ḳanir lagi, tar nizor mouroshi malikana besilaise."]], [["Tumrar to zanau ase, zudio bade he sokur fani falaia ḳandi ḳandi dua mangisil, oile touba ḳorar shuzug ar he faise na."]], [["Tumra nichchoe ila kunu faṛor ḳandat aiso na, ze faṛo atdi soa zae. Hou Tur faṛor zalail aguin, goin andair, hil-tufan,"]], [["shingar aoaz, ba zure zure mat-ḳotar kunu aoazor geseo aiso na. Zure zure mator ou aoaz zera hunchil, tara minot ḳori ḳoisil, zate tarar loge ar batchit ḳora na oe."]], [["Tara Allar ou hukum shoito farsil na, Allae ḳoisla, “Zudi kunu foshueo i faṛo soe, te tareo ḳankoṛ maria marilite oibo.”"]], [["Ou shomoe zera Mabudor didar deḳsil, tara oto ḍor ḍoraisil zen, shoeong Musa nobie ḳoila, “Ḍoror suṭe ami ḳafiram.”"]], [["Oile tumra to fobitro Sion faṛ ar zinda Allar ṭaunor ḳasat aiso, azar azar firistae zeḳano kushi-bashir mahfil ḳorra, hono aiso. I ṭaun oilogi, behesti Zeruzalem."]], [["Behesti ḳatat zerar nam leḳa oigese, boṛo fuar laḳan zerare ijjot deoa oise, erar banail zomator daro aiso. Zein tamam manshor bisar ḳoroin, hou Allar ḳasat aiso. Ze forezgar oḳol furafur kamil oigesoin, erar ruhur mozliso aiso."]], [["Ze Isa Allar loge milonor noea usillar zimmadar, hou Isar gese aiso. Habilor lou taki aro mortuba-ala ze lou, tumra siṭail hou lour ḳasat aiso."]], [["Musa nobie Allai hushiarir ḳota duniar manshore zananir bade zera tan hushiarire elami ḳorsil, era zebla rehai faisoin na, te zein behesto takia amrare hushiar ḳorra, tan hushiarire elami ḳorle to ekkebare nichchitu amra kunu rehai faitam nae. Erlagi kial rakio, zein hou batchit ḳorsoin, tan hukumre elami ḳorio na."]], [["Hi amolo Alla Pakor mukor aoaze hara duniare ḳafaisil, oile oḳon tain ou oada ḳorsoin, “Ami dusrabar ḳali i duniare nae, asmanreo ḳafaimu.”"]], [["Te “dusrabar” ou shobdo taki buza zae zen, zeta zinish oḳol laṛa-saṛa ḳorail zae, mani zeta foeda ḳora oise, itare bad deoa oizibo, ar zetare laṛa-saṛa ḳora zae na, ota ḳaim roe."]], [["Buzra ni, ze bashshaire laṛa-saṛa ḳora zae na, amra to hou bashshai fairam, Erlagi aukka, amra Allar dorbaro shukria zanai. Alla Pak ze nomunae kushi oin, ou nomunae amra tan ebadot ḳortam farmu, tanre ḍoraia, tazim ḳoria ebadot ḳormu."]], [["Ḳaron amrar Alla to binash ḳorra agunir laḳan."]]], [[["Tumra eḳe-oinnore afon bair laḳan hamesha maea ḳorio."]], [["Memandari ḳora faurio na. Zano ni, kunu kunu zone na sinia Allar firistaro memandari ḳorsoin."]], [["Zel ḳanat zeta manush bondi asoin, nizoreo ola bondi mono ḳoria tarare shaijjo ḳorio, ar zerar ufre zulum-mosibot ḳora or, nize ou mosiboto foṛso mono ḳoria, tarare kial ḳorio."]], [["Hoḳoleu bia-shadire ijjot ḳorio. Zamai-bour shomporkore fak-fobitro rakio. Mono rakio, Allae ku-nozori, zinakur ar luchcha oḳolor bisar ḳorba."]], [["Duniabi don-samanar lalos taki horia roio. Tumrar zeta ase, ota loiau kushi roio. Allae bataisoin,"], ["Ami kunumonteu tumare saṛtam nae,"], ["kunu haloteu tumare falaitam nae."]], [["Erlagiu amra himmot ḳoria ḳoitam fariar,"], ["Mabud amar shohae asoin, ami ḍoraitam nae."], ["Manshe amar kita ḳorto?"]], [["Huno, ze buzurg oḳole tumrare Allar kalam talim disoin, tarar ḳota iad ḳorio. Tarar zindegir halotor ḳota balamonte sinta ḳoria, tumrao tarar laḳan imane mozbut o."]], [["Isa al-Mosi gotoḳail zela asla, aizo ola asoin, ar hor-hameshau ola roiba."]], [["Nanan nomunar noea noea talime zanu tumrare be-fote na ney, ḳana-finar kuṭinaṭi bishoe na tukaia, borong Allar rohomotor ufre ḳaim ro. Ila kuṭinaṭi niomor ufre zera borosha ḳorto, itae to tarar kunu lab oise na."]], [["Amrar to eḳan kurbani ḳana ase, ikanor kunta ḳaibar eḳtiar Musa nobir ebadot-tambur imam oḳolor nai."]], [["Gunar mafir lagi zobo ḳora foshur lou loia, Boni Israilor fordan imam oḳol ebadot-ḳanar ḳas pak zagat hamain, oile ou foshur aḍḍi-mangsho hoḳolta Boni Israilor kempor bare nia zalail oe."]], [["Ou laḳan Hozrot Isao Zeruzalem ṭaunor bare gia zulum-ḳoshṭo shoijjo ḳoria mout ḳobul ḳorla, zate tan nizor lour usillae manshore guna taki pak-saf korta faroin."]], [["Oḳon aukka, amra-o tan bodnamre nizor ḳando loia kempor bare tan ḳandat zaigi."]], [["Ḳaron i duniat amrar lagi staei kunu ṭaun nai, amra ḳali hou ṭaunor tallash ḳorram, ze ṭaunor didar bade faimu."]], [["Te oḳon amra al-Mosir zoriae loia hamesha Allar dorbaro zikir-azkar kurbani ḳori, mani duio ṭuṭe tan namor gunogan gai."]], [["Nek kam ḳora ar obabi manshore dan-ḳoerat bilani faurio na, ḳaron ou laḳan kurbanie Alla Pak kushi oin."]], [["Tumrar murobbi oḳolor hukum mania tarar gese mata nuaia roio, Allar dorbaro hishab deoa lagbo ḳori tara hamesha tumrar zanor faradar oia ḳam ḳorra. Oḳon tara zate kushi mone ita ḳoroin, erlagi tumra baiddo roio. Tara zudi mono duk faia tumrar lagi ḳam ḳoroin, te tumrar balai oito nae."]], [["Amrar lagi dua ḳorio. Amra to zani, amrar bibeḳ saf-sofa ase, hokkol befare hok fote soltam sai."]], [["Ami ḳas ḳori tumrar gese ou dua sairam, zate zoldi ḳori ami hirbar tumrar loge mulaḳat ḳortam fari."]], [["Allar loge amrar milon, hor-hameshakur usilla,"], ["furafur ḳaim ḳorar lagia,"], ["amrar malik Hozrot Isa, nizor lou bilai dia,"], ["meṛa falor mohan raḳal bonisoin."], ["Hozrot Isar moutor bade, shanti deura Alla Pake,"], ["murda taki tanre zinda ḳorsoin."]], [["Hoḳol nek kamor tofik deukka, tan morzi zugaia solar,"], ["ar tain zeta fosond ḳoroin,"], ["dilo otar eshki deukka, Isa al-Mosir zoriae,"], ["en mohima hor-hamesha rouk, amin."]], [["Bai oḳol, tumrar gese minot ḳorram, tumra biroḳto na oia i nosiot huno, ami kub shoṭkaṭe leḳlam."]], [["Huno, amrar bai Timotie ḳalas faisoin, tain zudi shomoe moto amar ono ain, te ami tumrar gese aoar shomoe tane loge loia aimu."]], [["Tumra nizor murobbi oḳolre, ar pak bonda oḳolre amar salam zanaio. Itali deshor manshe tumrare salam zanaira."]], [["Tumra hoḳolor ufre Allar rohomot ḳaim rouk. Amin."]]]], "James": [[[["Ami Iakub, Alla ar Hozrot Isa al-Mosir gulam, duniar nanan desho sitrail Boni Israilor baro gusṭir manshore salam zanairam."]], [["O amar bai oḳol, tumra zebla nanan zator forikkar maze foṛo, i shomoe ita kub kushir befar mono ḳorio."]], [["Zano to, imanor forikkae tumrare tir taḳar ḳemota baṛai dey."]], [["Ar i tir taḳar ḳemotare ḳamo lagao, zate tumra kamil ar ḳaṭi oia tumrar kunu ḳomti na roe."]], [["Tumrar maze zudi ḳeuror aḳolor ḳomti taḳe, te he zanu Allar gese sae, teu faibo. Tain kunu bezari bab na ania hokkolreu behishab dan ḳoroin, ḳali ate firain na."]], [["Oile he mono kunu shondoe na rakia ekin ḳoria saite oibo. Ze shondoe ḳore he to doriar ḍeur laḳan, tare aula-zaula batashe uṛaia loia zae."]], [["Ilaḳan manshe zanu Mabudor ges tone kunta faoar asha na ḳore,"]], [["he to du-dila manush, tar hoḳol ḳamou oshanti."]], [["Ze imandar bai gorib, tare boṛo banaisoin ḳoria he nizore mubarok mono ḳorouk."]], [["Ar ze doni, tare huru banaisoin ḳoria he-o nizore mubarok mono ḳorouk, ḳaron he gash fulor laḳan zoria foṛizibo."]], [["Shuruz zebla uṭe, i shomoe tar teze gash hukai zae, ful zoria foṛizae, ar tar shundor nosṭo oizae. Doni manusho olaḳan tar bestotar maze zoria foṛizibo."]], [["Mubarok hou zon, ze zon forikkar shomoe mozbut roe. Forikkat kamiab oile zoeor mala hishabe he aḳer faibo. Ou mala tan ashik oḳolre diba ḳori shoeong Alla Pake oada ḳorsoin."]], [["Kunu manshe gunar bae eshki oia zanu na ḳoe, Allae amare gunar fote ṭanira. Kunu naformanir foteu Allare ṭana zae na, taino ḳeurore i fote nein na."]], [["Oile manshor nizor dileu ṭania nia tare fando falae."]], [["Bade dilor bod niot fura oile gunar bis feṭo loe, ar guna boṛo oia moutor zonom dey."]], [["O amar maear bai oḳol, tumra ou laḳan bul ḳorio na."]], [["Hokkol bala ar nikut dan to behest tone lamia ae, zein asmani nur oḳol foeda ḳorsoin, hou Allar ges tone ae. Ou nur oḳol sebar laḳan ḍulaḍuli ḳorleo, tain ila ḳoroin na."]], [["Tain nizor kushie amrare hok kalam dia tan bonda banaisoin, amra zanu ashraful-moḳluḳat, shristir shera manush oi."]], [["O amar maear bai oḳol, mono rakio, tumra age huno bade mato, zoldi gusa ḳorio na."]], [["Manshe gusa ḳorle Allar dorbaro kunu bala ḳam ḳorto fare na."]], [["Gotike tumra hoḳol zator haram ar naformani ḳam bad dilao. Tumrar dilor maze ze kalam rua oise, norom dile ou kalam ḳobul ḳoro. Tumrare toranir ḳemota i kalamor ase."]], [["Allar kalam ḳali hunleu oito nae, olaḳan amolo ḳoro. Kalam hunia zudi amol na ḳoro, te tumra nizore ṭogirae."]], [["Ḳeu zudi i kalam hunia amol na ḳore, te he ou manshor laḳan, ze aenat nizor sera dekia zaegi,"]], [["bade horia gia faurilae tar sera kilaḳan."]], [["Oile ze ḳaṭi ain manshore azad ḳore, ar ou ainor bae nozor rakia zera hamesha ziail roe, ita hunia hari faure na, amol ḳore, tara hoḳol ḳamo mubarok oibo."]], [["Ze manshe nizore forezgar mono ḳore, oile nizor zifrare shamlae na, he to tar nizore ṭoge, tar hokkol ebadotiu misa."]], [["Etim oḳolre ar ṛaṛi beṭintore bifodor shomoe shae-shaijjo ḳora, erloge duniar hoḳol naformani taki nizore pak-saf raḳau oilo, Allar nozoro ḳaṭi ar sohi ebadoti."]]], [[["O amar bai oḳol, tumra zebla amrar kudroti malik Hozrot Isa al-Mosir ufre iman ancho, te hoḳolre eḳ nozore dekio."]], [["Doro, eḳzon manush tumrar mozlis ḳanat shundor ḳafoṛ-sufoṛ findia ato shunar angṭi lagaia ailo, ar moela ḳafoṛ findia eḳzon gorib manusho ailo."]], [["Tumra zudi shundor ḳafoṛala manshor mukedi saia ḳo, “Afne ou bala zagaḳano boukka,” ar gorib beṭare ḳo, “Oba, tui hono uba, arnae amar faor ḳandat bo,”"]], [["te tumra nizor maze har-for ḳorrae na ni, ar shoetani niote bisar ḳorrae na ni?"]], [["O amar maear bai oḳol, huno. I duniar gorib manshore Allae fosond ḳorsoin na ni imane doni bananir lagi? Allar ashik manshore Allae ze bashshai deoar oada ḳorsla, i bashshair malik oar lagi tain gorib oḳolre fosond ḳorsoin na ni?"]], [["Oile tumra to i gorib oḳolre elami ḳorso. Doni oḳole kita tumrare zulum ḳore na ni? Tarau to tumrare ṭania-sesṛaia bisaro loia zae."]], [["Ze mohan namor ḳatire tumrare ḍaḳa oe, tara kita i namre loia kufuri ḳorer na ni?"]], [["Pak kitabo leḳa ase, “Tumar ari-forire nizor laḳan maea ḳorio,” tumra zudi hasau Allar bashshair ou hukum amol ḳoro, te to balau ḳorrae."]], [["Oile tumra zudi hoḳolre eḳ nozore na deḳo, te to guna ḳorrae, ar shoriotor borkelaf ḳoria dushi oirae."]], [["Ḳeu zudi shoriotor hokkol hukum amol ḳoriao ḳali eḳ hukum bange, te dora oibo he asta shoriotu omainno ḳorse."]], [["Ḳaron zein ḳoisoin, “Zina ḳorio na,” tainu hirbar ḳoisoin, “Kun ḳorio na.” Te tumi zudi zina na ḳoria kun ḳoro, tebou to shoriotor borkelaf ḳorso."]], [["Ze aine manshore azad ḳore, ou ain diau tumrar bisar oibo. Gotike buzi-huni mat mato ar ḳam ḳoro."]], [["Mono rakio, ze manshe doya ḳorse na, bisaror shomoe tareo doya ḳora oito nae. Hashoror moedano doyagir oḳoleu doya faibo."]], [["O amar bai oḳol, ḳeu zudi ḳoe amar iman ase, oile amol na ḳore, te faeda kita oibo? I imane tare basaito farbo ni?"]], [["Mono ḳoro, tumrar kunu bai ba boinor goro ḳani nai, findar ḳafoṛo nai."]], [["I halote zudi tare ḳo, “Tumar balai ouk, ḳaia-findia shuke ro,” oile tar nidan horanir lagi kunu ufae na ḳoro, te tar kunu faeda oilo ni?"]], [["Olaḳan ze imanor loge amol nai, i iman to murda."]], [["Mono ḳoro ḳeu ḳoilo, “Tumar iman ase ar amar amol ase.” Ṭik ase, tumar amol saṛa iman amare deḳao, ar ami tumare amar amolor maz dia iman deḳaimu."]], [["Tumi ekin ḳorso Alla eḳ, kub bala ḳota. Buteo to ola ekin ḳore, ar Allar ḍore ḳafe."]], [["O be-aḳol, tumare ami kila buzaitam, amol saṛa iman to kunu ḳamor nae?"]], [["Amrar baf Ibrahime zebla tan fua Isʼhakre kurbani deoar lagi kurbanir zagat nisla, i shomoe kita tan i ḳamor lagi tanre forezgar hishabe ḳobul ḳora oise na ni?"]], [["Tumi to deḳso, tan iman ar amol eḳloge ḳam ḳorsil, ar amolor lagiu iman kamiab oilo."]], [["Olaḳan pak kitabor aeat fura oilo, “Ibrahime Allar oadae iman anae, Allae tanre dindar ḳoia ḳobul ḳorla.” Tan ufadi dila Allar dust."]], [["Tumra to deḳlae, amolor lagi manshore forezgar hishabe ḳobul ḳora oe, ḳali imanor lagi nae."]], [["Ou laḳan hou sinal beṭi Rahbareo tair amolor lagi forezgar hishabe ḳobul ḳora oisil na ni? Tai to hou duio guiare lukaia rakia, dusra fotedi sohi-salamote bar ḳori disil."]], [["Ou halote amra buztam fari, ruh saṛa ḳaea murda, amol saṛa imano murda."]]], [[["O amar bai oḳol, tumra hoḳol ustad oio na. Tumra to zano, amra ustad gotike amrar bisar aro ḳoṭin oibo."]], [["Amra hoḳolu nanan nomunae be-foti oi. Ḳeu zudi zoban dia kunu guna na ḳore, te he kamil manush, tar asta shorilu shamlaito farbo."]], [["Guṛare shamlanir lagi muko lagam lagaia amra zebae ichcha obae nitam fari."]], [["Ar ḳaṛalieo huru ek kaṛal doria boṛo boṛo zazre tufani batash ṭelia, zebae kushi obae nito fare."]], [["Oula zifra kub huru oileo bout boṛo boṛo mat mate."], ["Ar shamainno aguine kila boṛo zongol zalaito fare!"]], [["Zifrao ola eḳ aguin. Amrar shorilor maze zifra eḳṭa ḳarafir banḍar, Zahannomor aguine zifrare zalae ar zifrae asta shorilre zalaia ḳolonki banaia, amrar zindegit aguin dorae."]], [["Manshe zudio hokkol zator foshu-faki, haf-bichu ar doriar boṛo boṛo masre shamlaise ar oḳono shamlae,"]], [["oileo huru muru zifrare ḳeu shamlaito fare na. Ikan kub sonchol ar ḳaraf, bezuita bishe bora."]], [["Eḳ zifra diau amrar gaibi baf Allar tarif ḳori, hirbar ou zifra diau Allar surote foeda ḳora manshore boddua dei."]], [["Eḳ muk takiu tarif ar boddua baroia ae. Bai oḳol, ita to ṭik nae."]], [["Zornar muk taki eḳloge miṭa ar titta fani baroia ae ni?"]], [["Bai oḳol, am gaso kita zam dore ni? Ar angur gaso am dore ni? Oula titta fanir maze miṭa fani mile na."]], [["Tumrar maze aḳol-hekmot ala ḳeu ase ni? Taḳle he bala amol-ḳaislote norom oia ota deḳauk."]], [["Oile tumrar dil zudi ingshae titta oia shartoe bora taḳe, te tumra boṛai ḳoria hasare misa banaio na."]], [["Ilaḳan hekmot behest tone ae na, ita dunia, ḳaraf nofs, ar Iblis takiu ae."]], [["Ḳaron ze zagat ingsha ar shartofori taḳe, i zagat fitna-fosad ar hoḳol zator naformani taḳe."]], [["Oile behest taki ze hekmot ae, ikṭa oilo ḳaṭi. Ikṭa shantie bora, soborala ar norom mizazi, doya ar hok kame bora, tar maze kunu har-for ba bonḍami nai."]], [["Zara shomazo shantir bis siṭae, tarar fol oilo forezgar zindegi."]]], [[["Tumrar maze kuai tone mair-dorbar ar ḳaijja foeda oe? Tumrar shukor ḳaishe shorilor ze rifue laṛai ḳore, ogu takiu ae."]], [["Zeta tumrar nae, ota tumra mone mone sao, erlagi tumra kun ḳoro. Ar lalos ḳoro oile fao na, erdae tumra mair-dorbar ar ḳaijja ḳoro. Tumra to sao na, erdae fao na."]], [["Ar saileo fao na, ḳaron tumra to bod niote sao, zela tumrar monor ḳaish fura oe."]], [["O beiman oḳol, tumra kita zano na ni, duniar loge dustir mani Allar loge dushmoni? Ze duniar maeae buṛi zae, he Allar dushmon oizae."]], [["“Amrar bitre ze ruh deoa oise, ikṭae amrare ingshar bae ṭane.” Pak kitabor ou talim kunu emne batail oise ni?"]], [["Oile ita taki amrar ufre Allar rohomot aro beshi. Erlagi kitabor maze leḳa ase, “Boṛai ḳorrar ufre Allae at tuloin, oile norom manshore rohom ḳoroin.”"]], [["Gotike tumra Allar zimmae roia shoetanor mukabila ḳoro, teu he tumrar ges tone bagibo."]], [["Allar bae sao, teu taino tumrar bae saiba. O gunagar oḳol, tumra nizore pak-saf ḳoro, O du-dila manush, tumrar dil ḳaṭi ḳoro."]], [["Duke ḳator oia ahazari ḳoro, ashir bodla ḳando, kushir bodla mattom ḳoro."]], [["Mabudor dorbaro noto o, teu tain tumrare usa ḳorba."]], [["O bai oḳol, tumra eḳzone aroḳzonor gibot gaio na. Ḳeu zudi bair bodnam gae ba tar bisar ḳore, er mani he shoriotor bodnam ḳorlo ar shoriotor bisar ḳorlo. Tumi zudi shoriotor bisar ḳoro, te to shoriot manrae na, ulṭa tar bisar ḳorat ḳaṛa oiso."]], [["Shoriot ar bisaror ḳemota ḳali eḳzonor atou ase. Tainu basain, tainu maroin. Te ari-forir bisar ḳorra tumi aroḳzon ḳe?"]], [["Huno, tumra zara ḳo, aiz ba ḳail amra omuk ṭauno zaimugi, gia hono eḳ boros roia ḳae-ḳarbar ḳoria lab ḳormu."]], [["Oile ḳailkur ḳobor to tumra zano na. Tumrar zindegiu ba kita? Tumrar zindegi to ḳosu fatar fani, tuṛa shomoe taḳe, bade foṛizae."]], [["Erdae ila na ḳoia ola ḳo, “Inshalla, amra haeati faimu, ar ota-hota ḳormu.”"]], [["Oile tumra to boṛai ḳoria fuṭani deḳairae. Ilaḳan fuṭani bala nae."]], [["Ḳeu zudi zaniao bala ḳam na ḳore, te he gunar bagi oibo."]]], [[["O doni oḳol, huno, tumrar ufre ze mosibot ar, itar lagi tumra ḳando ar ahazari ḳoro."]], [["Tumrar don-shompod binash oigese, tumrar ḳafoṛ-sufoṛ undure ḳaṭilise."]], [["Tumrar shuna-rufat zongare dorilise, i zongare tumrar bifokke shakki dibo, ar agunir laḳan tumrar gust ḳaibo. Ita to kiamotor lagi tumra dola ḳori toiso."]], [["Huno, tumrar dan daora ḳamlar ze beton aṭḳaiso, ou betone oḳon sillaia ahazari ḳorer. I ḳamlaintor ahazari Alla Rabbul Alaminor ḳano gia azise."]], [["Duniar bukut bilashita ar rong-tamshar maze tumra din ḳaṭaiso, duzoḳor kuraḳ bonar lagi nizore kub fulfula banaiso."]], [["Tumra ni-oforadire dushi shaibosto ḳoria kun ḳorso, oile era kunu protibad ḳorse na."]], [["Gotike O amar maear bai oḳol, amrar malike toshrif anar ag forzonto tumra ḳoshṭo ḳoria tuṛa sobor ḳoro. Tumra to deḳso, giroste bala foshol faoar lagi megor ashae kila sobor ḳori boi roe."]], [["Tumrao ola sobor ḳoro, ostir oio na, ḳaron malike kub zoldiu toshrif anra."]], [["O bai oḳol, tumra zate Allar nozoro dushi na bono, erlagi tumra ḳali eḳzone aroḳzonor kut tukanit roio na. Huno, bisar ḳorar lagi to Alla Pak amrar samne aia ubai roisoin."]], [["O maear bai oḳol, ze nobi-rosul oḳole Mabudor name toblig korsla, tarar ḳoshṭo ar soboror ḳota sinta ḳori deḳo."]], [["Tara to ḳoshṭo faiao tir roisoin, erlagi amra tarar gunogan gai. Tumra to Aiub nobir soboror ḳota bala ḳori zano, ar eoḳan zano, Allae bade tanre kila rohom ḳorsla. Alla to doya-maear shagor."]], [["O amar bai oḳol, amar ashol ḳota oilo, tumra kunuzat ḳosom ḳorio na. Asmanor nameo na, zominor nameo na, ola kunu nameu ḳosom ḳorio na. Er bodla tumrar oe ḳan oe, ar na ḳan na ouk, zate tumra bisaror daṛo na foṛo."]], [["Tumrar maze ḳeu mosiboto taḳle he dua ḳorouk. Ḳeu shuke taḳle hamd-ḳaoali gauk."]], [["Ḳeuror bemar oile he zomator murobbi oḳolre daot deuk, tara aia Allar nam loia tar matat tel dia dua ḳoroukka."]], [["Teu imanor sate dua ḳorar ḳatire Allae i bemarire shifa ḳorba. He zudi gunao ḳoria taḳe, te tar guna maf ḳora oibo."]], [["Erlagi tumra eḳzone aroḳzonor gese zarzir guna shikar ḳoro, ar eḳe-oinnor lagi dua ḳoro, zate bala oitae faro. Forezgar oḳolor munazat asanoḳ bolala."]], [["Ilias nobi amrar laḳanu eḳzon roḳtoe-mangshoe manush asla. Tain dile-zane dua ḳorla meg na oar lagi, hasau shaṛe tin boros kunu meg oilo na."]], [["Bade tain megor lagi dua ḳorla, teu meg oilo, ar zomino foshol folilo."]], [["O amar bai oḳol, tumrar maze ḳeu zudi be-foti oizae, ar ḳeu tare firaia ane,"]], [["te zanio, ze manshe kunu gunagarre be-fot tone firaia ane, he ou gunagaror zan basae ar tar guna beshi oileo mafi fae."]]]], "I Peter": [[[["Allar fosond ḳora zoto bonda oḳol Fonto, Galatia, Kappadokia, Asiya ar Bitunia desho sitria bin-deshi hishabe boshot ḳorra, tarar gese ami al-Mosir sahabi Fitore ou sohifaḳan leḳram."]], [["Gaibi baf Allae tan munshae tumrare fosond ḳorsoin ar Pak Ruhe fobitro ḳorsoin. Er uddesho oilo, tumra zate Isa al-Mosir baiddo o ar tan lou siṭaia tumrare pak-saf ḳora oe."], ["Allae tumrare besh ḳori rohomot ar shanti dan ḳoroukka."]], [["Hou Alla Pakor tarif ouk, zein amrar malik Isa al-Mosir Mabud ar gaibi baf. Tain Isa al-Mosire mora taki zinda ḳoria, tan moha doyae amrare noea zonom dan ḳorsoin, ete amra eḳ zinda asha faisi."]], [["Mani amra ola eḳ donor asha faisi, ze don kunudin nosṭo oito nae, hara zibon noea taḳbo, ermaze ḳaraf kunta taḳto nae. Nazator i don tumrar lagi behesto raḳa oise."]], [["Tumra furafur nazat na faoa forzonto, Allai shoktie imanor mazdi tumrare hefazote raḳa oise. Ou nazat ṭik kora oise, aḳerator shomoe zair oar lagi."]], [["Zudio ḳoe dinor lagi nanan zat forikkar mazdi tumra oḳon duk-koshṭo ḳorrae, ta-o ou nazator ashae to tumrar mon kushie bora."]], [["Ou forikka oḳol soler, tumra zen imane ḳaṭi oḳan forman ḳorar lagi. Ar Isa al-Mosir zair oar shomoe, tumra zanu tarif, gourob ar shomman fao. Ze shuna ḳoe oizae, ou shunareo agunit fuṛia zasai ḳora oe. Ar tumrar imanor dam to ou shunar saiteo bout beshi, erlagi ou forikka soler."]], [["Zudio al-Mosire tumra deḳso na, tebou tumra tanre mohobbot ḳorrae. Ar oḳono tanre souke na deḳleo, kushi oia tanre ekin ḳorrae, i kushi to bashae ḳoa zae na, ita ḳali behesti kushi."]], [["Ḳaron tumrar imanor aḳeri fol fairae, ikṭa oilo tumrar zanor furafur nazat."]], [["Ze dua tumrar faoar ḳota, i befare bout age nobi oḳole bataisoin. Tara ou nazator befar zanar lagi bout kuz-ḳobor ḳorsoin."]], [["Tarar dilo al-Mosir ruhe ageu shakki dia ḳoisoin, tanre ḳoshṭo ḳorte oibo ar bade tain mohima faiba. Nobi oḳole zanta saisla, al-Mosir ou ruhe kun shomoekur ar kun halotor ḳota tarare zanaira."]], [["Oile Allae tarare deḳaia disoin, tara zeta bataira ita dia tarar nizor ḳezmot na ḳoria, tumrar ḳezmot ḳorra. Asman taki faṭail Pak Ruhu dia, zera tumrar gese al-Mosir befare kush-ḳobri toblig korsoin, tara tumrare nobi oḳolor ḳotau zanaisoin. Firista oḳoleo ita befar zanar lagi kiali."]], [["Erlagi tumrar monre hozag koro ar nizore shamlaia raḳo. Al-Mosi zair oar bade ze rohomot tumra faibae, ou rohomoti nazat faoar lagi furafur asha loia tumra bar sao."]], [["Tumrar agor obuz halotor ḳaraf ḳam-ḳaz mafik zindegi ḳaṭaio na, borong Allar hukum manra aolad hishabe din ḳaṭao."]], [["Zein tumrare daot disoin, tain zela fobitro, tumrao oula hoḳol sola-firat fobitro o."]], [["Pak kitabo Allae ḳoisoin, “Ami fobitro, erlagi tumrao fobitro o.”"]], [["Allae forteḳ manshor amol-noma dekia bisar ḳoroin, ḳeuror mukor bae saia bisar ḳoroin na. Erlagi tanre zudi tumra gaibi baf ḍaḳo, te zotodin tumra ou duniat musafir halote taḳbae, otodin tumra tanre ḍoraia zindegi ḳaṭao."]], [["Tumra zano, tumrar baf-dada taki faoa beḳama sal-cholonor fot taki, ḳoe oar zuḳa shuna-rufar laḳan kunuta dia tumrare azad ḳora oise na."]], [["Borong tumrare azad ḳora oise, al-Mosir moha dami lou dia, nikut-niskolonko meṛar baichchar lou dia."]], [["Dunia foeda oar ageu Allae tanre ṭik kori raḳsoin, oile ou hesh-mesh shomoe tain tumrar lagiu zair oisoin."]], [["Allae enre mora taki zinda ḳori tulia mohima dan ḳorsoin ar tan mazdi tumra Allar ufre iman ancho. Erlagiu tumrar iman ar asha Allar ufreu ase."]], [["Oḳon hok-halali mania, tumrar dilre pak-saf ḳorso ar imandar bai oḳol zebla tumrar gese maear manush oisoin, te ami ḳoiram, tumra eḳe-oinnore dile-zane maea ḳoro."]], [["Ze bis nosṭo oizae, tumrar zonom to ila bisor nae. Borong zeta nosṭo oe na, ota takiu tumrar noea zonom oise. Ou bis oilo Allar siroḳalin zinda kalam."]], [["Allar kalamo leḳa ase,"], ["Hoḳol manushu gashor laḳan,"], ["gash fulor laḳan tara shundor;"], ["gash hukai zae, fulo zori zae,"]], [["ḳali Allar kalam roe siroḳal."], ["Ar ou kalamu oilo kush-ḳobri, zeta tumrar gese toblig kora oise."]]], [[["Erlagi oinno manshor ḳeti ḳorar hoḳol zat ku-motlob, sol-soturi, bonḍami, ingsha, ar hoḳol zat nindar mat-ḳota tumrar dil taki horai deo."]], [["Geda huruttaintor dudor fiasor laḳan tumra ḳaṭi ruhani dudor kiali o, ar ou dud ḳaia ḳaia zanu tumra boṛo oia nazat fao."]], [["Malik Isar meherbanir moza to tumra faisou."]], [["Te tumra tan gese ao. Tainu oila agor nobi oḳolor ḳoa hou “Zinda fattor”, ze fattorre manshe dam dise na, oile Allar gese ikṭa moha dami ar fosondor fattor."]], [["Ar tumra tan torika ḳobul ḳorae, tumrareo zinda fattoror laḳan Alla Pak roibar fobitro kaba gor banani or. Erlagi Allai imam sab hishabe tumrare alada ḳori raḳa oise, zate tumra oula ruhani kurbani deo, zeta Isa al-Mosir ḳatire Allae ḳobul ḳoroin."]], [["Allar kalamo ase:"], ["Huno, ami eḳṭa moha dami fattor fosond ḳorsi;"], ["ikṭare Zeruzalemo ian kuṭi hishabe gaṛisi."], ["Ze zone tan ufre iman ane,"], ["he kunumonteu shorminda oito nae."]], [["Ar tumra iman anae, tumrar gese hou fattor moha dami oigese. Oile zera iman anche na, tarar belae kitabor ou ḳotau ḳaṭe:"], ["Raz-mestoir oḳole ze fattorre beḳama ḳoia falai disil,"], ["oḳṭa diau goror ian kuṭi oilo."]], [["Ar,"], ["Ikṭa oula fattor, ze fattoro manshe usṭa ḳaibo,"], ["tarar asaṛ ḳaia foṛar ḳaron oibo."], ["Manshe Allar kalam mane na, gotikeu usṭa ḳae. Ita to tarar ḳofali dosha."]], [["Oile tumra to ila nae, tumra oilae Allar fosond ḳora ḳandan, bashshai imamor dol, fobitro zati, tan afon proza. Tain tumrare andair taki nizor nuror foro daot ḳori anchoin, tan gunogan ḳorar lagi."]], [["Age to tumra Allar proza aslae na, oile oḳon oiso. Age tan maea-mohobboto faiso na, oḳon faiso."]], [["Bai oḳol, i duniat tumra musafir hishabe ami tumrare minot ḳori ḳoiram, tumra shorilor bod ḳaish taki basia ro, itae to tumrar ruhur bifokke zuddo ḳore."]], [["Zera Allare sine na, tarar maze tumra hok fote solo. Teu tara tumrare dushi ḳoia ninda ḳorleo, tumrar hoḳol bala ḳam dekia kiamotor din Allar gourob ḳorbo."]], [["Tumra malik Isar ḳatire manshor banail shashon-bebosta manio. Deshor razare manio, ein to deshor fordan."]], [["Tan montri ar hakimre manio, oforadir shaza ar bala zonre furushkar dibar lagi tain erare raḳsoin."]], [["Allar munsha oilo, tumra bala ḳam ḳoria buṛboḳ manshor beḳama mat-ḳota bond ḳoro."]], [["Tumra nichchoe shadin, ta-o naformanire guria raḳar lagi i shadinota bebohar ḳorio na. Borong nizore Allar gulam mono ḳoro."]], [["Hoḳol manshore ijjot ḳoro, tumrar imandar bai oḳolre mohobbot ḳoro, Allare ḍorao ar deshor razare ijjot deo."]], [["Ar baṛir gulam oḳolre ḳoiram, tumra munibre ijjot deo ar tarar ḳotat ro. Ze munib bala ar doyalu, ḳali zen tarar ḳotat taḳtae, ila kunta nae. Oile zera ḳoṭu bebohar ḳore, tarar ḳotato ro."]], [["Ola ḳeu zudi ḳamoḳa duk-koshṭo fae ar Allare mono rakia ita shoijjo ḳorilae, te furushkar faibo."]], [["Oboshsho oforador lagi mair ḳaia tumra zudi shoijjo ḳoro, te tarif ḳorar kunta ase ni? Oile bala ḳamor lagi tumra zudi ḳoshṭo faiao shoijjo ḳorilao, te ita Allar dorbaro tarifor laḳ,"]], [["Allae tumrare otar lagiu daot disoin. Al-Mosieo ḳoshṭo shoijjo ḳoria nomuna deḳaisoin, te tumrao tan faor tale tale solo."]], [["Tain kunu guna ḳorsoin na,"], ["tan muko asil na kunu sol-soturi."]], [["Manshe tanre gali dileo, tain firia gali disoin na. Ḳoshṭor shomoe er bodla loiba ḳoia ḍor-boeo deḳaisoin na, borong zein hok bisar ḳoroin tan ato nizore shofi disoin."]], [["Tain nizor shoril dia amrar gunar buza boisoin gasor ṭukrar solibo, zate gunar babote amra moria hari, pak-forezgarie zinda roi. Tan shorilor ḳaṭa-sirae tumrar shifa oise."]], [["Age to tumra be-fote zaoa meṛar laḳan aslae, oile ze raḳale tumrar dilor deḳa-huna ḳoroin, oḳon tan geseu firia aiso."]]], [[["Olaḳan, zamair goror hoḳol bouaintore ḳoiram, tumra zarzir zamair ḳotae solo. Zudio kunu kunu zamaie Allar kalamre dam dey na, ta-o tumrar sal-cholone zanu tarare al-Mosir bae ṭania ane. Teu i befare tumrar eḳan ḳotao mata lagto nae."]], [["Tumrar fobitro zindegir halot dekia, ar Allar ḍor-ḳofe sola dekia tara nizeu aibo."]], [["Nanan nomunae hazi-faṛi sulor kufa bandia, shuna-rufar goena lagaia, ar dami dami ḳafoṛ findia nizore hazanit roio na."]], [["Borong ze shundor kunudin nosṭo oito nae, hou nomunae sola-fira ar shantir ḳaislot dia nizor dilre hazao. Allar nozoro otau to moha dami."]], [["Ṭik olaḳan agor zomanar allaoala beṭinte, Allar ufre borosha ḳoria zamair baiddo roia nizore hazaita."]], [["Hozrot Ibrahimor bibi Saerao tan zamair baiddo asla ar tanre munib ḳoia ḍakita. Tumrao manshore na ḍoraia zudi nek kam ḳoro, te oḳṭau forman oibo, tumra bibi Saerar zoiggo aolad."]], [["Ar zamai oḳolreo ḳoiram, tumra bibeḳ-buddi ḳaṭaia bour loge solo. Tarao to tumrar logor ḳomzur manush ar Allar rohomotor dan hishabe tarao tumrar loge zindegi faibo. Erlagi tarare ijjot deo, zate Allar dorbaro tumrar munazat beḳama na zae."]], [["Heshe hoḳolre ḳoiram, tumra hoḳol eḳ-dila o, eḳe-oinnor duke duki o, baiaintore maea ḳoro, doyalu ar norom dilor manush o."]], [["Oinnaer bodla oinnae ḳorio na, ḳeu gali dile firia gali dio na. Borong tarar lagi dua saio, ola solar lagiu Allae tumrare daot disoin, ila ḳorle tumra rohomot faibae."]], [["Zela Zobur Shorifo ase,"], ["Ze zone shuki zindegi ḳaṭaito sae"], ["ar shudin deḳar asha ḳore,"], ["he bad ḳota taki tar zifrare,"], ["sol-soturi taki ṭuṭre shamlauk."]], [["Bad ḳam taki firia bala ḳam ḳorouk,"], ["shantir ashik oia er ḳore ḳore rouk."]], [["Forezgaror ufre to Mabudor nozor,"], ["tarar dua hunar lagi tan ḳan ḳaṛa,"], ["oile bad ḳam ḳorrar ufre,"], ["Malik-Moular bod nozor."]], [["Tumra zudi bala bala ḳamor ashik o, te ḳe tumrar ḳeti ḳorbo?"]], [["Forezgarir fote solar lagi zudio tumrar ḳoshṭo oe, ta-o tumra mubarok. Ar tumrare zetae ḍor deḳain itare ḍoraio na, ostir oio na,"]], [["borong al-Mosire nizor dilo malik hishabe ḳobul ḳoro. Tumrar asha-borosha zudi ḳeu zanto sae, te tar zuaf dibar lagi hamesha zuit roio."]], [["Oile i zuaf norom shure dio. Tumrar dil saf rakio, Isaei ummot hishabe zera tumrar bala sal-cholonor ninda ḳore, tara zanu shorminda oe."]], [["Bod ḳam ḳoria ḳoshṭo faoa taki to, Allar morzi oile nek kam ḳoria ḳoshṭo faoa bout bala."]], [["Mono rakio, amrar gunar mafir lagi al-Mosieo eḳbar ḳoshṭo ḳorsoin, naformanre basanir lagi hou forezgar zone zan disoin, amrare Allar dorbaro fosanir lagi. Shorile tanre mara oisil, oile ruhe zinda ḳora oise."]], [["Ar ruhe tain bondi ruh oḳolor gese gia toblig korsoin."]], [["Ou ruh oḳol to Nuh nobir zomanar obaiddo manshor ruh. Tan zaz bananir shomoe, Allar lamba soborgarir ḳalo era obaiddo roisoin, ou zazo uṭia ḳali aṭzon manshe gozobi fani taki zan basaisil."]], [["I fani oilo al-Mosir name torikabondir eḳṭa nishana, zetae oḳon tumrar zan base. Torikabondie tumrar shorilor moela saf oe na, ḳali Allar dorbaro saf dilor shae dey. Hozrot Isa al-Mosi mora taki zinda oia uṭae tumrar zan base,"]], [["tain behesto gesoin ar Alla Pakor ḍain galar toḳto boat asoin. Asmanor firista oḳol, ḳemotar malik oḳol ar raza oḳol tan odine asoin."]]], [[["Al-Mosie nizor shorilo ḳoshṭo shoijjo ḳorsoin ḳori, tumrar dilor babreo olaḳan ḳoro. Shorilo zar ḳoshṭo oise, he to gunar zalo bondi roise na."]], [["Erlagi he zotodin duniat ase, otodin bod ḳaishe na solia ḳali Allai munshae zindegi ḳaṭae."]], [["Allare zera sine na, tarar laḳan tumrao age zina-bodmaishi, mouz-furti, matlami, hoi-hulla ar zogoinno murtifuza ḳoria din ḳaṭaitae."]], [["Oile oḳon tumra tarar loge oia olaḳan beshamal naformani ḳorrae na dekia, tara taijjub bonia tumrar ninda gaira."]], [["Ta-o zein zinda ar murda oḳolor bisaror lagi zuit asoin, tara tan geseu hishab-nikash dite oibo."]], [["Erlagiu murda oḳolor geseo kush-ḳobri toblig kora oisil, zate manush hishabe tarar shorili bisar oileo, ruhani zogoto tara Allar laḳan zinda roin."]], [["Oḳon to hokkoltar hesh shomoe aichche. Erlagi tumrar monre ṭik koro, nizore shamlaia raḳo, zate munazato kamiab o."]], [["Ashol ḳota oilo, tumra eḳe-oinnore dil taki mohobbot ḳoro, ḳaron maea-mohobbote bout guna guria raḳe."]], [["Kunuzat bitishna na deḳaia, tumra eḳe-oinnor memandari ḳoro."]], [["Allar ges taki zein zelaḳan niamot faiso, ou donor ḳaṭi ḳazanchi hishabe itare eḳe-oinnor ḳezmoto lagao."]], [["Ḳeu zudi toblig koroin, te ou laḳan ḳoroukka zate buza zae, ita Allai buli. Ar zein ḳezmot ḳoroin, ein Allar deoa bol-shoktie ḳezmot ḳoroukka, zate hokkoltatu al-Mosir usillae Allar tarif oe. Tarif ar kudroti ḳemota hor-hamesha tanu. Amin."]], [["Bai oḳol, tumra oḳon zibon-moron forikkat foṛia taijjub oio na, mono ḳorio na ita asanok kunta goṭer."]], [["Borong tumra zen al-Mosir ḳoshṭor bagi oirae ḳori kushi ḳoro, zate tan mohima zair oar shomoeo tumra amud-furtie kushi-bashi ḳortae faro."]], [["Al-Mosir namor lagi tumra zudi beijjot o, te tumra nek-kofali. Ḳaron Allar mohima-ala Pak Ruh tumrar ufre ase."]], [["Tumrar mazor ḳeu zanu suri, kun, ba kunuzat oforadi hishabe, emonki foror ḳame nak golaia ḳoshṭo na ḳorouk."]], [["Oile ḳeu zudi Isaei imandar hishabe duk-koshṭo ḳore, te he shorminda na ouk, borong Isaei forisoer lagi Allar tarif ḳorouk."]], [["Bisaror shomoe aichche, ar Allar fosond ḳora bonda oḳolrediu bisar shuru oibo. Ita zudi amrar maz takiu shuru oe, te zera Allar kush-ḳobri manche na, tarar dosha kilan oibo?"]], [["Allar kalamo ase,"], ["Allaraia manshor zanor sodma oile,"], ["gunagar ar be-dine muk lukaibo kuai?"]], [["Oile Allar morzie zera duk-koshṭo ḳorer, tara nek kam ḳori ḳori nizor zanre hou hok-halal foeda ḳorrar ato shofi deuk."]]], [[["Oḳon zomator murobbi oḳolre ḳoiram, amio to eḳzon murobbi, ami nizor souke al-Mosir duk-koshṭo deḳsi, ar tan ze mohima zair oibo, ou mohimato shorik oimu. Ami minot ḳori ḳoiram,"]], [["Allai ze meṛar fal tumrar aotae asoin, erar raḳali ḳoro. Tarar imamoti ḳoro, ḳora lagbo ḳori na ḳoria ba duniabi labor ashae na ḳoria, kush dile ḳoro. Allae to ola imamotiu asha ḳoroin."]], [["Tumrar aotae zera ase, erar ufre musoddori ḳorio na, borong falor raḳali ḳoria tarar gese nomuna bono."]], [["Teu hou fordan raḳal Isae zebla duniat hirbar toshrif anba, ou shomoe tumra furushkar hishabe ola eḳ zoeor mala faibae zeta kunudin binash oito nae."]], [["Ou laḳan zuan oḳoleo tumrar murobbire mania solo. Gulamir beshe hoḳoleu eḳe-oinnor ḳezmot ḳoro, zela Allar kalamo ase,"], ["Allae ohongkarir birudde taḳoin,"], ["norom dilor manshore rohom ḳoroin."]], [["Erlagi Allar ḳemotar samne tumra noto o, teu shomoe moto Allae tumrare usa ḳorba."]], [["Allae to tumrare loiau sinta ḳoroin, erlagi hoḳol sinta-babnar bar tan ufre dilao."]], [["Tumra nizore shamlaia raḳo ar hushiar o. Ḳaron tumrar dushmon Iblise gorzon ḳorra bagor laḳan, tumrare ḳailito ḳori ḳaf doria gurer."]], [["Erlagi imane mozbut roia tar mukabila ḳoro. Tumra to zano, duniar hoḳol zagat tumrar imandar baiainte eḳoi laḳan duk-koshṭo ḳorer."]], [["Rohmanur rohim Alla Pake tumrare daot disoin al-Mosir loge oia tan sirostaei mohimar bagi oar lagi. Tuṛa ḳoedin duk-koshṭo ḳoria harle, tain nizeu tumrare ṭik-ṭak korba ar tir raḳba, tumrare boloban ḳoria mozbut kuṭir ufre ḳaṛa ḳoraiba."]], [["Tan raz-ḳemota hor-hamesha zari rouk. Amin."]], [["Ou siṭikan ami Silas mohrir sabredi kub ḳom ḳotae tumrar gese leḳaisi, ami tanre hok-halal bai mono ḳori. Ami sairam Allar ḳas rohomotor ou shakki hunia tumrar shaosh baṛouk, ar tumra ono tir oia ro."]], [["Allae tumrar loge zerare fosond ḳorsoin, hou Babil ṭaunor mumin oḳole tumrare salam zanaira, ar amar dormor fua Markuseo tumrare salam zanaira."]], [["Tumra eḳe-oinne mohobbote golagoli ḳorio. Tumra zera al-Mosir afon zon oiso, tumrar ufre shanti nazil ouk. Amin."]]]], "II Peter": [[[["Ami Saimon-Fitor, Hozrot Isa al-Mosir eḳzon gulam ar sahabi. Tumra zera amrar laḳan, amrar Alla ar toraneala Isa al-Mosir pak-forezgarie eḳoi laḳan moha dami iman hasil ḳorso, ami tumrar gese leḳram."]], [["Alla Pak ar amrar malik Hozrot Isare furafur sinar mazdi, tumrar ufre besh ḳori rohomot ar shanti nazil ouk."]], [["Zein tan nizor mohima ar gune amrare daot disoin, tanre furafur sinar mazdi tan kudrote amra ola niamot faisi, zate amra forezgar bonia zindegi ḳaṭai."]], [["Tan mohima ar gune amrar loge moha dami ar bout boṛo boṛo oada ḳorsoin, zate tumra duniabi hoḳol bod ḳaish taki basia Allai gunor bagi o."]], [["Erdae tumra kub kiali oia, imanor loge nek kaislot, nek kaislotor loge al-Mosire sinar aḳol,"]], [["I aḳolor loge nizore shamlani, shamlanir loge doijjo ar doijjor loge forezgari,"]], [["forezgarir loge eḳe-oinne maea, ar eḳe-oinne maear loge Allai mohobbote baṛo."]], [["Tumrar maze zudi ita gunagun taḳe, ar ita boria foṛat roe, te amrar malik Isa al-Mosire furafur sinaḳan tumrar beḳama-behuda zaito nae."]], [["Oile ze zonor maze ita gunagun nai, he to anda, he kuntau buze na. Ḳaron agor ze guna taki tare pak-saf ḳora oise, ikan he faurilise."]], [["Erlagi bai oḳol huno, Allae zen hasau tumrare daot disoin ar fosond ḳorsoin, ita nichchit ḳorar lagi aro beshi kiali o. Ila ḳorle tumra kunu shomoe usṭa ḳaitae nae."]], [["Ar amrar malik toraneala Isa al-Mosir hameshakur bashshait tumrare ador ḳori harail oibo."]], [["Erlagi, ami hamesha tumrare ota befare mono ḳorai diram, zudio ita tumrar zana ase ar tumrar gese ze hokikot aise, itat tiro aso."]], [["Ashole ami mono ḳorram, ami zotodin tambur laḳan ou shorile basia roimu, otodin tumrare ota mono ḳorai dia hozag raḳa usit."]], [["Ḳaron ami to ar beshi din ou shorile roitam nae, amrar malik Isa al-Mosie ikan amare forishkar zanai disoin."]], [["Te amar moutor badeo hamesha zate ota mono raḳtae faro, ami ou menoto ḳormu."]], [["Amrar malik Hozrot Isa al-Mosir kudroti shokti ar tan hirbar toshrif anar ḳota zananit gia, amra kunu banail kichcha ḳoisi na. Amra to nizor souke tan mohima deḳsi."]], [["Asman taki zalal ar shanor ze aoaz ailo, “Einu amar ḳas maear zon Ibnulla, en ufre ami kub kushi,” ou aoazor mazdi al-Mosie tan gaibi baf Allar ges taki ijjot ar gourob faisoin."]], [["Amra zebla tan loge hou fobitro faṛo aslam, ou shomoe nizor ḳane behestor ou gaibi aoaz hunchi."]], [["Ar amrar lagi aro boṛo forman oilo, pak kitabo nobi oḳole zotota batai gesoin. Andarir maze tumrar souk zelaḳan rushonir bae taḳe, ṭik olaḳan zoto shomoe bian oise na ar tumrar dilo fozoror shuk-tera uṭse na, oto shomoe tumra nobi oḳolor ḳotae kiali o, teu tumrar bala oibo."]], [["Ar ḳas ḳori mono rakio, kitabor mazor kunu ḳota nobi oḳolor mongoṛa nae."]], [["Ḳaron nobi oḳole tarar ichchamoto kunu ḳota ḳoisoin na, ḳali Pak Ruhur bole Allar deoa buli bataisoin."]]], [[["Mono rakio, Boni Israilor maze zela bonḍo nobi oḳol asla, tumrar mazeo oula bonḍo ustad oḳol taḳba. Tara lukai lukai omon bul talim dibo, ze talime manshore binash ḳore ar ze malike tarare azad ḳorar lagi ḳorid ḳorsoin, ou malikre forzonto tara oshikar ḳorbo. Olaḳan kub zoldi tara nizor ufre binash ḍakia anbo."]], [["Tarar deḳa-deki bout manush ḳobisi fote zaibo, tarar lagiu Isaei hok fotor bodnam oibo."]], [["Lub-lalos ḳoria sol-soturir mat matia, nizor labor ashae tara tumrare ḳamo lagaibo. Tarar faona shaza to bout din taki bar sar, tarar binasho beshi deri nae."]], [["Emonki agor firista oḳole zebla guna ḳorsla, ou shomoe Allae tarare rehai disoin na, borong duzoḳor andairor gato falaia tarar bisar ḳorar lagi raḳsoin."]], [["Ar tain hou agor duniareo rehai disoin na, borong ou be-din oḳolre boinnar fanidi marsoin. Oile Nuh nobi ar oinno shatzonre tain basaisoin. Ḳaron Nuh nobie forezgarir ḳota toblig korta."]], [["Ar Allae Sadum ar Amura ṭaunre aguin dia zalaia sali ḳoria, onor manshore shaza disla. Ou nomunae tain deḳaisla, be-din oḳolor dosha kilaḳan oe."]], [["Ta-o Lut nobire tain basaisoin. Ein to forezgar manush asla, hinor naforman oḳolor beshamal bab dekia tain kub ḳoshṭo faita."]], [["Din din tarar aḳam-kuḳam ar ḳota-barta hunta. Shoriotor bifokke tarar naformani dekia, ou forezgar zonor mono kub duk lagto."]], [["Ota taki deḳa zar, Allae to forezgar manshore forikkar maz takio basaita faroin. Oile zera be-dini ḳam ḳore, ḳas ḳori zera ḳobisi ḳore, kunu shashon mane na, tarare shaza deoaṭa kiamot forzonto raḳtao faroin."], ["I bonḍo ustad oḳol kub bod-shaoshi. Tara nizor ichchamoto sole ar batuni shordar oḳolor bodnam gaite ḍorae na."]], [["Ota taki deḳa zar, Allae to forezgar manshore forikkar maz takio basaita faroin. Oile zera be-dini ḳam ḳore, ḳas ḳori zera ḳobisi ḳore, kunu shashon mane na, tarare shaza deoaṭa kiamot forzonto raḳtao faroin."], ["I bonḍo ustad oḳol kub bod-shaoshi. Tara nizor ichchamoto sole ar batuni shordar oḳolor bodnam gaite ḍorae na."]], [["Firista oḳol shokti ar ḳemotae era taki bout boṛo oileo, ou batuni shordaror bifokke Mabudor dorbaro bodnam gaia kunu nalish dein na."]], [["Be-aḳol zongli zanuar oḳole na buzia zela nizor kushie sole ar dora ḳaia more, ou bonḍo ustad oḳolo otar laḳan. Tara zeta buze na, otaro bodnam gae. Erlagi ou zongli zanuaror laḳan tarar binash ase,"]], [["ḳarafir bodla babot tarar lagio ḳarafi ase. Dinor belaeo mouz-furti ḳoria mod ḳaite tarar bala lage. Tara to tumrar ḳanir talor tu ar gu. Tara zebla tumrar loge boia mezbani ḳae, ou shomoe tara bonḍami ḳorte kub aram fae."]], [["Tarar souk zinae bora, gunar ḳam kunu shomoe bond ḳore na. Ostir manshore be-fote ṭania ney. Tarar mon lub-lalosor ustad. Iguin to lannoti!"]], [["Tara Balam bin Bauror laḳan sohi fot saṛia be-fote gesegi. Ou bonḍo pir Balam to haram ḳamai-ruzgaror fagol asil,"]], [["oile ola bod ḳamor lagi he buba gadar domok kaise. Ou gadae manush bulie matia tar faglamit bada dise."]], [["Ita manush to fanir hukna kuar laḳan ar batashor kuṛular laḳan. Tarar lagi goin andair zoma raḳa ase."]], [["Tara boṛo boṛo beḳama mat mate. Ar zera tuṛa age ku-fot saṛia zan basanir lagi bagisoin, ota manshore shorilor ḳaishe solia bodmaishi ḳorar indon dey."]], [["Hou bonḍo ustad oḳole ḳosom ḳaia ḳoe manshore azad ḳorto, oile tara nizeu noforoti ḳamor gulam. Zano to, ḳeu zudi kuntar gese arizae, te he itar gulam."]], [["Te amrar malik ar toraneala Isa al-Mosire sinia hari zogotor ḳarafi taki horia aiao, ḳeu zudi hirbar gia ou ḳarafir zalo aṭḳae, te tarar foela dosha taki hesh dosha aro mondo."]], [["Forezgarir fot sinar badeo tarar gese shomzail ou fobitro hukumor ulṭa gese, er taki aro bala asil i fot na sina."]], [["Tarar befare ou silleḳu shoṭik, “Kukre nizor bomi firia ḳae,” ar “Shuorre naoaileo feḳo foṛia goṛiae.”"]]], [[["Maear bai oḳol, ikan oilo tumrar gese leḳa amar dui nombor siṭi, i duio siṭitu ami tumrare kial ḳorai diram ar tumrar dilre hozag korram."]], [["Ami sairam, fobitro nobi oḳole age zotota bataisoin, ar amrar toraneala malike tumrar gesor sahabi oḳolor mazdi ze hukum disoin, ota mono raḳo."]], [["Kub kial ḳori buzio, aḳeri zomanat rong-tamsha ḳorra oḳole rong-tamsha loia aziba, tara zarzir ḳaishe solba."]], [["Tara ḳoiba, “Kita ba, hein aibar lagi ze oada asil, itar kita oilo? Duniar shuru taki zelaḳan solchil, amrar baf-dadar moronor bad taki oḳono to olaḳan-u soler.”"]], [["Ashole itae to ichcha ḳoriu faurilae, bout din age Allar kalamor bole asman foeda oise ar fanire horai dia zomin bar ḳora oisil, fanire zominor sairo galabae dola ḳora oisil."]], [["Bade hou fanie boinna oia hi zomanar duniare binash ḳorsil."]], [["Ar hou kalamor bole, oḳonkur asman-zominre aguindi zalaibar lagi raḳa or. Aḳeri bisar din forzonto itare ola rokka ḳora or, hou din be-din oḳolor shorbonash oibo."]], [["Ta-o bai oḳol, tumra ikan faurio na, malikor gese eḳ din eḳ azar bosoror homan ar eḳ azar bosor eḳ dinor homan."]], [["Kunu kunu manshe mono ḳoroin, malike tan oada furon ḳorte deri ḳorra, ikan ṭik nae. Ashole tain tumrar bae sobor ḳoria roisoin, tain saira na ḳeu binash ouk, borong hoḳolre touba ḳorar shuzug dira."]], [["Oile malik Isa aibar din to suror laḳan aḳtau aibo. Hou din asmane hu hu aoaz ḳoria binash oibo ar foeda ḳora hoḳolta aguine golia milai zibo. Dunia ar ermaze zotota ḳora oise, hokkolta zair oibo."]], [["Olaḳan hokkolta binash oibo zania, tumra kilaḳan roa zorur? Tumra fak-fobitro roia forezgar zindegi ḳaṭaia,"]], [["Allar ṭik kora dinor lagi ashik oia bar sao. Hou din to asman zoli zoli binash oibo ar foeda ḳora hoḳolta aguine golizibo."]], [["Oile amra Alla Pakor oada ḳora noea asman, noea zominor bar sairam, zeḳano ḳali forezgarir ṭikana."]], [["Erlagi bai oḳol, tumra zebla ou dinor lagi bar saoat aso, te kub kial ḳoro, ou din tain zanu tumrare nikut-niskolonko halote shantir maze deḳoin."]], [["Ar amrar malikor lamba soborgarire manshor zan basanir shuzug mono ḳorio. Ou eḳoi ḳota Allar deoa aḳole amrar maear bai Pauluseo tumrar gese leḳsoin."]], [["Tan hokkol siṭitu ou befare leḳoin. Er maze kisu befar ase zeta buza ḳoṭin, ḳali be-aḳol ar bedisha zone oinnainno kitabor laḳan itar manio bodlaia, nizor shorbonash ḍakia ane."]], [["Bai oḳol, ou ḳota oḳol tumra ageu zancho, erlagi hushiar o zate ou naforman manshor bule tumrare bul fote na ney, ar imani bit taki na horae."]], [["Tumra amrar malik ar toraneala Isa al-Mosir rohomote ar tanre sinar takkote baṛia uṭo. Oḳon ar hor-hamesha tan mohima zari rouk. Amin."]]]], "I John": [[[["Hoḳol foela takiu zein asla, zanre nizor souke deḳsi, zan mukor aoaz amra hunchi, kub kial ḳori azmaia saisi ar nizor ate dora-soa ḳorsi, hou zindegi kalamor boeani leḳram."]], [["Ou zindegi to i duniat zair oisla, amrar nizor souke i zindegire deḳsi, dekia hari tan befare shakki diram. Behesti baf Alla Pakor gese zein asla ar amrar maze zair oisla, aḳeri ou zindeganir ḳotau tumrare zanairam."]], [["Ou ze zonre amra deḳsi, zan mukor buli hunchi, tan befareu tumrare ḳoiram. Zate ota hunar bade amrar loge tumraro ḳatir-dusti oe. Amrar ou ḳatir oilogi, gaibi baf Alla Pak ar tan ḳas maear zon Ibnulla Isa al-Mosir loge."]], [["Te amra ita leḳram, zate amra ar tumrar kushi-bashi fura oe."]], [["Amra al-Mosir muk taki ita hunia hari, oḳon tumrareo zanairam, Alla Pak to nur. Tan maze andarir kunu siṭa-fuṭao nai."]], [["Ar amra andarir maze solia zudi ḳoi, Alla Pak ar amrar maze ḳatir-dusti ase, te to amra misa matram, shoṭik kam ḳorram na."]], [["Oile Alla Pak zela nuror maze boshot ḳoroin, oula amra-o zudi nuror fore soli, te amra eḳe-oinne ḳatir-dusti ase, ar tan ḳas maear zon Isa Ibnullar fobitro loue amrar tamam guna-ḳosuri pak-saf ḳore."]], [["Oḳon amra zudi ḳoi, amra muṭeu gunagar nae, te amra nize nizore ṭogiar, ete forman oe amrar maze Allai hokikoti nai."]], [["Amra zudi zarzir gunar shikarukti dilai, te tan afon hok-halali ar pak-forezgarir gune, loge loge gunar mafi dilain, tamam naformani taki amrare pak-saf ḳorilain."]], [["Oḳon amra zudi ḳoi, amra kunu guna ḳorsi na, te amra tanreu misa matra banailam, ete forman mile, amrar dilor maze tan kalam nai."]]], [[["O amar sabal oḳol, ami tumrar gese ita leḳram, zate tumra gunar ḳam taki basia ro. Erbadeo ḳeu zudi kunu guna ḳorilae, te behesti babar dorbaro amrar eḳzon pak-forezgar shafaeatḳari asoin, tan nam Isa al-Mosi."]], [["Zano ni tain kita ḳorsoin? Amrar gunar kofora hishabe tan nizor zan kurbani disoin. Ḳali amrar nae, borong duniar hoḳol manshor gunar koforar lagi disoin."]], [["Oḳon amra tanre sini ni? Nichchoe sini, amra tan hoḳol hukum-ahkam manle buza zaibo, amra tanre sini."]], [["Ar ze manshe ḳoe tanre sine, siniao tan hukum-ahkam mane na, he misa mate, tar dilo hokikoti nai."]], [["Oile ze zone tan kalam mafik sole, tar dilor maze nichchoe Allai mohobbot shullo-ana folise. Te amra tan maze boshot ḳori ni? Oe, ou monte buza zae amra tan maze boshot ḳori:"]], [["ar tan maze boshot ḳori ḳoile, amrar lagi zorur oilo, tain zela solchoin, amra-o ola sola."]], [["O shuna oḳol, ami to tumrar gese noea kunu hukumor ḳota leḳram na, borong ola eḳ hukumor ḳota leḳram, zeta foela takiu asil. Tumra age taki ze kalam huncho, oṭau oilo hou furana hukum."]], [["Itare furana ḳoileo ashole ita noea. Ou hukumor hokikotie Isa al-Mosi solta, ar tumrar zindegito ita ase. Deḳrae ni, andair ḳaṭi zar, ashol nur oḳon zair or."]], [["Kunu manshe zebla ḳoe, he Allai nuror foro ase, otoso tar baire ginnae, he ashole andarit roise."]], [["Ar ze manshe tar baire maea-mohobbot ḳore, he nuror foro boshot ḳore, erlagi he asaṛ ḳaoar ḍor nai."]], [["Oile zegie tar baire ginnae, he to andarit foṛi roise, andarir maze sola-fira ḳore. Ashole andaire tare anda banailise, erlagi he zaneu na, he kun fotedi zar."]], [["O sabal oḳol, ami tumrar gese leḳram,"], ["zano ni, al-Mosir namor ḳatire,"], ["tumrar tamam guna-ḳosuri maf ḳora oigese."]], [["O baf oḳol, ami afnaintor geseo leḳram,"], ["foela takiu zein asoin,"], ["afnara to tanre sinoin."], ["O zuan oḳol, ami tumrare leḳram,"], ["Iblisor logor moha-laṛait to,"], ["tumitain ziti geso."]], [["O hurutta oḳol, ami tumrare leḳlam,"], ["tumra to behesti bafore siniliso."], ["O baf oḳol, ami afnaintore leḳlam,"], ["afnara to tanre sinilisoin,"], ["zein hokkoltar foela takiu asoin."], ["O nouzuan oḳol, ami tumrare leḳlam,"], ["tumrau boloban, Allar kalam tumrar dilo gata,"], ["Iblisor logor moha-laṛait tumra zitso."]], [["Oḳon kial ḳori huno, tumra i dunia ar zogot-shongsharor kunutar maeat foṛio na. Ze manush duniar maeat foṛizae, he to nizor behesti bafore mohobbot ḳore na."]], [["Zano to, duniat zeta mile, ita oilo, roḳto-mangshor ḳaish, soukor lub-lalos ar shongsharor bahaduri, ita kunuṭau behesti bafor ges taki ae na, ḳali dunia taki ae."]], [["Te duniabi zogot-shongsharor hokkol bahadurir din fuṛai zar, oile ze bondae Allar morzi zugai sole, he to siroḳal ṭikia roibo."]], [["Baba oḳolre, kiamot daro aichche. Te tumra nichchoe huncho, Ḳane-Dorjal aoar shomoe oigese. Ar ashol ḳota oilo, ermaze bout Dorjal aia harsoin. Ota dekia amra buziar, hasau kiamot daro aichche."]], [["Ou Dorjal oḳol to amrar maz takiu baroisoin. Ta-o era ashole amrar torikat asil na, amrar torikar oile to amrar loge roilo one. Tara baroia gesegi ḳoriu buza zae, tara ḳeu amrar nae."]], [["Oile tumra to hou fobitro zonor ges taki ḳelafoti faiso ar hoḳoleu hok aḳol faiso."]], [["Tumra hokikoti sino na mono ḳoria ami tumrar gese leḳram ni? Na, ila kunta nae. Ashole tumra hokikoti sino, ar hok taki kunumonteu na-hok baroe na, erlagiu tumrare leḳlam."]], [["Hozrot Isau Allar oada ḳora al-Mosi, ikan zegie shikar ḳore na, he to nichchit misa matra. Gaibi baf ar tan ḳas maear zon Ibnullare zegie oshikar ḳore, he-u hou Dorjal."]], [["Ou maear zonre zegie oshikar ḳore, behesti bafor loge tar kunu ḳatir-shomporko nai, ar ze manshe maear zonre shikar ḳore, tar loge to behesti baforo ḳatir-shomporko ase."]], [["Te foela taki tumra zeta hunia airae, ita zanu tumrar dilo gata roe. Ita dilo roile, behesti baf ar tan ḳas maear zonor loge tumrao gata roibae."]], [["Ar itau oilo hou aḳeri zindegi, ze zindegi al-Mosie amrare dibar oada ḳorsoin."]], [["Huno, tumrare zeguinte be-foti banaito sae, otar forisoe zananir lagi ami ita leḳlam."]], [["Ashole al-Mosi taki tumra ze ḳelafoti faiso, ou ḳelafoti to tumrar dilo boshot ḳore. Erlagi dusra ḳeuror ges taki talim nibar kunu zorur nae, ou ḳelafotir ruhe tumrare dorḳari hoḳolta hikaiba. Tain to hok, tan maze na-hok kunta nai. Oḳon al-Mosir maze boshot ḳorar lagi tain zela talim disoin, tumra ṭik oula ro."]], [["O sabal oḳol, amar foramish oilo, tan maze boshot ḳorat ro, teu tain zebla hirbar zaira oiba, ou shomoe amra shaosh faimu, tan samne aite shorom ḳorto nae."]], [["Ar tumra zebla ekin ḳoro tain shullo-ana pak-forezgar, te eoḳano ekin ḳorio, ze bonda nek kamor ashik, tar zonom to shoeong Allar nur taki."]]], [[["Huno, behesti bafe amrare ḳoto beshi maea ḳoroin! Tain amrare tan aolad ḳoia ḍaḳoin, ar asholeo amra tan aolad. Ta-o i zogote amrare sine na, ḳaron zogote ou gaibi bafreo sine na."]], [["O shuna oḳol, oḳon to amra Allar aolad bonchi, erbade kita bonmu, ikan oḳono zani na. Ḳali zani, al-Mosi zebla dusrabar zair oiba, hou shomoe amra-o tan laḳan oimu. Amra to tanre tan ashol surote deḳar shuzug faimu."]], [["Ar zoto manshe al-Mosir ufre ila asha ḳore, tara nizore al-Mosir laḳan ḳaṭi bananit roe."]], [["Ze manshe guna ḳore, he Allar hukum-ahkam bange, Allar hukum bangau to guna."]], [["Tumrar zana ase, al-Mosi oila be-guna masum, tain gunare ḳedanir lagi duniat zair oila."]], [["Erlagi zera tan maze boshot ḳore, tara gunar fote sole na. Gunar gato zeguin foṛi roin, iguinte tanre deḳseo na, sincheo na."]], [["O sabal oḳol, tumrare zanu ḳeu be-fote nito na fare. Al-Mosi to pak-forezgar, ar nek kamor ashik oḳolo tan laḳan forezgar oe."]], [["Oile gunar fotor ashik zera, tara shoetanor murid, Iblis-shoetane to foela takiu guna ḳorer. Tar ḳamre binash ḳorar niote, oḳon Allar ḳas maear zon Ibnulla i duniat zair oila."]], [["Te ze bondar zonom oise Allar nur taki, tar bitre Allar nuror bis boshot ḳore, erlagi he gunar gato foṛi roe na. Allai nur taki zonom oise ḳori, he gunar ḳamo foṛi roito fare na."]], [["Ar zarzir amol deḳleu buza zae, ḳe Allar aolad, ḳe shoetanor fut: zeta manush nek fote sole na, tar mumin baire mohobbot ḳore na, he to Allar manush nae."]], [["Tumra mulo takiu ikan hunia airae, amrar lagi forz oilo, eḳe-oinnore mohobbot ḳora."]], [["Te amra zanu Baba Adomor fut Kabilor laḳan na oi. He asil Iblisor murid, ingsha ḳoria tar afon baire kun ḳorsil. Zano ni ḳene kun ḳorsil? He hamesha naformani ḳam ḳorto, oile tar baie nek kam ḳorto."]], [["O bai oḳol, duniar manshe zudi tumrare ginnae, te taijjub oio na."]], [["Amra to amrar mumin baire mohobbot ḳori, erlagi buzram, amra moron taki basia zindegit aisi. Zera mohobbot ḳore na, tara to moronor gato foṛi roise."]], [["Nizor baire zegie ginnae, he to kuni. Ar tumrar zana ase, kunu kunir dilo aḳeri zindegi boshot ḳore na."]], [["Al-Mosie amrar lagi tan nizor zan bilai disla, oḳan takiu amra buzchi, mohobbot ḳare ḳoe. Oḳon amrar bair lagio amrar zan bilai deoa zorur."]], [["Shongsharo ḳaia-findia basar bebosta zar ase, he tar bair obab dekiao zudi souk muzia boiroe, te tar bitre kila Allai mohobbot boshot ḳore?"]], [["Baba oḳolre, amra ḳali mukor maea na deḳaia, ḳamor mazdi zanu ashol mohobbot deḳai."]], [["Teu amra buzmu, amra hokor loge asi. Ar hok Allar samne amrar dilor tosolli aibo."]], [["Ḳaron amrar dileu zudi amrare dushi ḳoia rae dey, te Alla Pak to i dil taki bout mohan, hokkoltau zanoin."]], [["Erlagi ḳoiram, O shuna oḳol, amrar afon dile zudi amrare dushi shaibosto na ḳore, te shaosh ḳoria Allar dorbaro azira ditam farmu."]], [["Ar tan gese amra zeta mangimu, ita tain diba. Ḳaron amra tan hukum-ahkam mania soli, ar ze ḳam ḳorle tain kushi oin, ḳali ou ḳam ḳori."]], [["Tan hukum oilo, amra zanu tan ḳas maear zon Ibnulla Isa al-Mosir ufre iman ani, ar eḳe-oinnore mohobbot ḳori. Ou hukumu tain amrare disoin."]], [["Ar ze bondae tan hukum mania sole, he tan mazeu boshot ḳore, ola taino tar maze boshot ḳoroin. Oḳon tain amrare ze Pak Ruh dan ḳorsoin, ou ruhur mazdi amra buziar, tain amrar dilo boshot ḳoroin."]]], [[["O shuna oḳol, duniat bout bonḍo nobi baroisoin. Erlagi ḳeu zudi aia ḳoe, ami ruhur bole matiram, te tumra zoldi bishash ḳorio na, borong zasai ḳoria deḳo, i ruh Allar ges taki aise ki na."]], [["Allai ruhre sinar niom oilo, ze ruhe shikar ḳore manush surote Isa al-Mosie duniat toshrif anchoin, ou ruh Allar ges taki aise."]], [["Oile ze ruhe ou Isare shikar ḳore na, i ruh Allar ges taki aise na. Ita oilo Ḳane-Dorjalor ruh, ou Dorjalor ruh aibar ḳota tumra age huncho, ar oḳono he ou zogoto ase."]], [["Oile O sabal oḳol, tumra to Allar manush, hou bonḍo oḳolor ufre tumra zitiso. Tumrar dilo ze ruh asoin, ein to i zogotor ruh taki bout mohan."]], [["Ashole ou bonḍo oḳol to ou zogotor, erlagi tara ḳali zogotor buli bule, ar zogoteo tarar buli mane."]], [["Ar amra oilam Allar manush. Allare zera sine, tara amrar buli mane. Oile zera Allar nae, tara amrar ḳota hune na. Ou nomunae amra dukabaz ruhu ar Allai hok ruhure sini."]], [["O shuna oḳol, Allar deoa dan oilo mohobbot, erlagi amra zanu eḳe-oinne mohobbot ḳori. Ze bondar dilo mohobbot ase, tar zonom oise Allar nur taki, he Alla Pakre sine."]], [["Ar zegur bitre mohobbot nai, he to Alla Pakre sine na, ḳaron Alla nizeu to mohobbot."]], [["Alla Pakor mohobbot amrar maze ou nomunae zair oise, tain tan ḳas maear zon Ibnullare ou duniat bezisoin, zate en usillae amra aḳeri zindegi hasil ḳortam fari."]], [["Ar amra zen Alla Pakre mohobbot ḳorslam ila kunta nae, borong tain nizeu amrare mohobbot ḳoria, amrar gunar kofora oibar lagi, tan ḳas maear zon Ibnullare zogoto faṭai dila, oḳṭareu ḳoe mohobbot."]], [["O shuna oḳol, Alla Pake zebla amrare ola mohobbot ḳorla, te amrar lagio zorur oilo eḳe-oinnore mohobbot ḳora."]], [["Allare to ḳeu kunudin deḳse na. Oḳon amra zudi eḳe-oinnore mohobbot ḳori, te buza zaibo, tain amrar dilo boshot ḳoroin, tan mohobbote amrar dilo furafur fol dorse."]], [["Amrare tan ruhu mubarok dan ḳorsoin, erlagi buzram, amra tan maze boshot ḳori, ar taino amrar maze boshot ḳoroin."]], [["Amra nize deḳsi, dekia hari ou shakki diram, zogotor toraneala ḳanḍari hishabe, gaibi bafe tan ḳas maear zon Ibnullare bezisoin."]], [["Erlagi ze zone shikar ḳore, Hozrot Isau oila Allar ḳas maear zon Ibnulla, tar dilo shoeong Alla Pak boshot ḳoroin, ar he-o Allar maze boshot ḳore."]], [["Amrar loge Allar ze mohobbot ase, ikan amra zani, zania ekino ḳori."], ["Ashole Alla nizeu mohobbot. Mohobbotor maze ze bonda boshot ḳore, he Allar mazeu boshot ḳore, ar Alla Pako tar maze boshot ḳoroin."]], [["Ou nomunae mohobbot amrar dilor maze furafur folala oe. Teu kiamotor din amra shaoshi boni, ḳaron ou zogoto amra tan ronge rongi gesi."]], [["Mohobbotor maze kunu ḍor-boe nai, shullo-ana mohobbote borong ḍor-boere ḳedai dey. Ḍor-boer maze to shaza faoar bab-shab ase, erlagi ḍor-boe zar bitre, he mohobbotor shullo-ana fol dorse na."]], [["Te amra Alla Pakre mohobbot ḳori, ḳaron tain amrare foela mohobbot ḳorsoin."]], [["Ar ze manshe ḳoe, he Alla Pakre mohobbot ḳore, ḳoia tar mumin baire ginnae, he to misa matra. Ḳaron nizor souke deḳa baire zegie mohobbot ḳore na, a-deḳa Allare kila mohobbot ḳorbo?"]], [["Amra to tan ges taki ou hukum faisi, ze bondae Alla Pakre mohobbot ḳore, he zanu tar baireo mohobbot ḳore."]]], [[["Hozrot Isau oila Allar oada ḳora hou al-Mosi, ikan zera ekin ḳore, tarar zonom oise Allar nur taki. Zano ni, ze manshe kunu ma-bafore mohobbot ḳore, he erar aoladreo mohobbot ḳorbo."]], [["Te Alla Pakor aoladre mohobbotor befar kila buzaitam? Alla Pakre mohobbot ḳoria tan hukum-ahkam mania solleu buza zae, amra hasau tan aoladre mohobbot ḳori."]], [["Allar hukum-ahkam mania solau oilo Allare mohobbot ḳora. Ar tan hukum-ahkam mana to kub ḳoṭin kunu ḳam nae."]], [["Ḳaron Allar nuror aolad oḳol i zogotor ufre zoei oin, ar zogotor laṛait ze zinishor bole zoei oisi, ikṭa oilo amrar iman."]], [["Hozrot Isau oila Allar ḳas maear zon Ibnulla, ikan zera ekin ḳore, i zogotor laṛait tarau ḳali zoei oe."]], [["Isa al-Mosi oila hou zon, zein fani ar lour bole duniat aisoin. Tain ḳali fanir zoriae nae, borong hou pak gusolor fani ar solibo zan kurbanir lour bole aisoin. Ita befare Allai Pak Ruhe shakki dira, ar ou ruh to hok."]], [["Ashole tino shakkie shakki dira:"]], [["ruh, fani ar lou, ou tin shakkir shakki eḳ shoman."]], [["Manshor mukor shakki zebla amra mani, te Allar deoa shakki to aro mozbut, tan ḳas maear zon Ibnullar befare tain ola shakki disoin."]], [["Ar ou maear zonor ufre zera iman ane, tarar dileo oula shakki dey. Oḳon Allai shakkire zera manche na, tara to shoeong Allareu misa matra banailise, ḳaron Allae nize tan maear zonor befare ze shakki disoin, tara ita manche na."]], [["Tan shakki oilo, tain nize amrare aḳerator zindegi dan ḳorsoin, ou zindegi tan ḳas maear zonor gese ase."]], [["Ze manshe ou maear zonre faise, he zindegio faise. Ar Allar hou maear zonre zera faise na, tara i zindegio faise na."]], [["Baiainre, tumra zera Isa Ibnullar ufre iman ancho, tumrare zananir lagi ami ita leḳlam, tumra aḳerator zindegi failiso."]], [["Oḳon amra tan dorbaro ou shaosh faisi, tan morzi mafik amra kunta magile, ita tain hunba."]], [["Amra zebla zani, amra zeta magi ita tain hunoin, te eoḳano zani, tan dorbaro amra zeta magisi, ita nichchit failisi."]], [["Ḳeu zudi kunu mumin baire ola eḳ guna ḳorat deḳe, ze guna moutor foti nae, te he aroz ḳorle Allae hou baire hefazot ḳorba. Ami ino ou laḳan gunar ḳota ḳoiram, zerar guna moutor foti nae. Oile mono rakio, moutor foti gunao ase, ila gunar befare aroz ḳorar lagi ami ḳoiram na."]], [["Ashole hoḳol zator naformaniu guna, oile hoḳol guna to moutor foti nae."]], [["Amra zani, Allar nur taki ze bonda oḳolor zonom oise, era gunar ḳamo bondi roe na. Borong Allar nure zonom loa hou ḳas maear zone tarar zanor hefazot ḳoroin, Iblise tarare ḳobza ḳorto fare na."]], [["Ar amra to zani, ḳali amrau oilam Allar manush, bad-baki asta zogotu Iblisor faor tole."]], [["Amra eoḳano zani, Allar ḳas maear zon aia hari amrare ou aḳol disoin, zate hok Allare amra sini. Te hok Allar loge amrar milon oise, mani tan ḳas maear zon Isa al-Mosir loge amrar milon oise. Tainu to hok Alla, tainu aḳeri zindegi."]], [["O sabal oḳol, hoḳol nomunar murtifuza taki basia ro. Amin."]]]], "II John": [[[["Ami hou murobbie ita leḳram, Allar fosondor hou Begom Saebani ar tan aolad oḳolor gese. Allai hokor ḳatire ami zarare mohobbot ḳori, ḳali ami nae, aro zoto manshe Allai hok zanchoin tara hoḳole zare mohobbot ḳoroin, ou tumrar gese leḳram."]], [["Ou hok to oḳon amrar bitre boshot ḳore ar hor-hamesha amrar loge roibo."]], [["Hoḳ ar mohobbotor ḳatire, gaibi baf Alla Pak ar ou bafor ḳas maear zon Ibnulla, einu Isa al-Mosi, erar torof taki rohomot, meherbani ar shanti amrar loge roibo."]], [["Gaibi bafe zela hukum disoin, hou hukum mafik afnar ḳoezon fua-fuṛin Allai hokor fote soler dekia ami kub kushi oisi."]], [["O maear Saebani, afnar gese amar eḳṭa onurud ase, amra zanu forteḳe eḳe-oinnore mohobbot ḳori. Ar ou ze onurud ami ḳoriar, iṭa to noea kunu hukum nae, borong mulo takiu amra ou hukum faislam."]], [["Allar hukum mafik solau oilo mohobbot. Tumra foela taki ze hukumor ḳota hunia airae, olaḳan mohobbotor fote solo."]], [["Duniat oḳon bout laḳan dukabaz baroisoin. Zetae ḳoin, manush surote Hozrot Isa al-Mosi duniat aisoin na, ila mat zera mate era oilo hou dukabaz ar Ḳane-Dorjal."]], [["Te tumra hushiar roio, zate tumrar menotor fol na araia shullo-ana furushkar ḳamaitae faro."]], [["Zeta manshe al-Mosir deoa talimor shima faroi zain, tan talimor bitre roin na, tarar dilor bitre Alla nai. Oile ze manush tan talimor ufre tir roe, tar dilor maze gaibi baf ar tan ḳas maear zon Ibnulla, i duiozonu asoin."]], [["Kunu ustad tumrar gese aile he zudi ou laḳan talim na dey, te tare salam ḳorio na, ar tumrar baṛit ashroeo dio na."]], [["Tare zegie salam ḳorbo, he to ogur bod ḳamor bagi oibo."]], [["Tumrar gese to amar aro bout ḳota leḳar asil, oile ḳagoz-ḳolome hoḳolta leḳtam sairam na. Borong amar kial oilo, ami nize aia tumrar loge boia samna-samni gof ḳormu, teu hoḳolor bitoror kushi miṭbo."]], [["Afnar ze boinre Allae fosond ḳorsoin, tan aolad oḳole afnare salam zanaira. Amin."]]]], "III John": [[[["Allai hokor ḳatire ami zare mohobbot ḳori, amar maear dust Gousor gese, ami hou murobbie ita leḳram."]], [["O maear dust, ami dua ḳoriar tumar hokkolta zanu shoṭik babe sole, aro saiar tumar dil zela bala tumar shoril-gotro zanu ola bala taḳe."]], [["Tumar oḳan taki ḳoezon mumin bai aia ḳoila, Allai hokor befare tumi bule mozbut aso, ikan hunia ami kub kushi oisi."]], [["Amar aolad oḳol Allai hokor fote solra hunia kushi lager, ikan taki boṛo ar kunu kushir ḳobor oe ni?"]], [["O maear dust, tumar osina hou musafir baiainre zela ḳezmot ḳorso, ita to ḳaṭi muminor ḳam."]], [["Tumar maea-mohobbotor ḳota tara zomator huru-boṛo hoḳolor samne ḳoise. Oḳon Allar kushi mafik tarare sohi-salamote faṭanir bebosta ḳori deo, te aro bala oibo."]], [["Tara ḳali al-Mosir tobligo baroisoin, torikar baira manshor ges taki kunu shaijjo loisoin na."]], [["Erlagi ou laḳan manshore shaijjo ḳora zorur, zate hok kamo amra-o shorik taki."]], [["Ami age zomator gese eḳan siṭi leḳslam, oile ḳobis Ditrife zomator netagiri ḳorto sae, erlagi he amrar ḳota hune na."]], [["Oḳon he zeta ḳorer, ami aia hari ita hoḳolre zanaimu. He amrare ingsha ḳoria bout misa bodnam roṭaise. Ḳali ikan nae, mumin kunu baire he maner na, ar oinno zera manto sae, tarareo bada der, emonki zomat taki bar ḳori der."]], [["O maear dust, tumi bod ḳamor ḳoredi na douṛaia borong nek kam ḳoro. Ze manshe nek kam ḳore he oilo Allar bonda, ar zegie bod ḳam ḳore, he to Allar doroshon faise na."]], [["Zano ni, hoḳoleu Dimitri bair shunam gaira, emonki shoeong Allar hokeo en tarif ḳorra. Amra-o en tarif ḳorram, ar tumi to zano, amrar mukor ḳota hasa."]], [["Baire, tumar gese leḳar boutta asil, oile ḳolome-ḳalie hoḳolta leḳram na."]], [["Asha ase, kub zoldi tumar loge deḳa-shakkat oibo, ou shomoe mukamuki hoḳolta gof ḳormu."]], [["Tumar dust oḳoleo tumare salam zanaisoin. Amrar hoḳol bondu-bandobre salam zanaio. Assalamu alaikum."]]]], "Jude": [[[["Ami Ehuda to sahabi Iakubor bai ar Hozrot Isa al-Mosir gulam. Amrar gaibi baf Alla Pake zerare mohobbot ḳoroin, zera Allai daot faisoin, ar Isa al-Mosie zerar hefazot ḳoroin, ou sohifaḳan ami erar gese leḳram."]], [["Tumrar ufre besh ḳori meherbani, shanti ar mohobbot zari rouk."]], [["O maear dust oḳol, amra hoḳole mili ze nazator bagi oisi, ou nazator befare ami kub kiali oia tumrar gese leḳtam saisi. Ermaze buzlam, aro dorḳar ase imanor lagi laṛair befare lekia tumrare utshaho deoa. Allae tan pak bonda oḳolre siroḳalor lagi ze imani don disoin, ou Isaei imanor fokke dile-zane laṛai ḳora to zorur."]], [["Itar zorur oise, ḳaron zeta manshe be-dini ḳamor shaza faibar ḳota ag takiu leḳa asil, tole tole ota manush aia tumrar dolo hamai gese. Amrar Allar rohomotre tarar bod ḳaish miṭanir atiar banaise, ar amrar eḳmatro malik Isa al-Mosir ulṭa sole."]], [["Te ou befar to tumra kub bala ḳoriu zano, ta-o ami ḳali oḳan mono ḳorai diram, Mishor desh taki Boni Israilre azad ḳoria anar bade, tarar mazor zetae iman anchil na, malike tarare binash ḳorsla."]], [["Ar zeta firista oḳole nizor dae-daeitto adae na ḳoria, nizor ashon taki hori gesla, Allae tarare siroḳal dori shikoldi bandia goin andair goro raḳsoin hashoror dinor lagi."]], [["Ou laḳan Hozrot Lut nobir zomanar Sadum, Amura ar ḳanda-ḳasar hoḳol ṭaunor manshe otar laḳan zina ḳorsil, ḳali zina nae, tara kub ḳobisi zina ḳorae siroḳal dori duzoḳo zolbo, ita oilo eḳṭa nishana."]], [["Erbadeo ou bonḍo ustad oḳol, zetae baze kuab deki deki talim dein, tara ḳobisi ḳam ḳoroin, kunuzat shashon manoin na, ar batuni shordar oḳolor bodnam gain."]], [["Emonki asmanor shordar firista Mikaile zebla Hozrot Musar lash loia Iblisor loge torka-torki ḳorsla, ou shomoe tain Iblis-shoetanor bodnam gaia dushi shaibosto ḳorar shaosh ḳorla na, borong ḳoila, “Malike zanu tumare bond ḳoroin.”"]], [["Oile ou bonḍo ustad oḳole zeta buze na otar bodnam gae, ar zongli zanuaror laḳan nizor aḳole nizor shorbonash goṭae."]], [["Ita to lannoti! Iguin Baba Adomor lannoti fut Kabilor laḳan bonchoin. Duniabi labor ashae tara hou bonḍo nobi Balamor ḳaishor ato nizore shofi dise. Ar Musa nobir bae bigṛi zaora hou neta Kurahor laḳan tarar binash ase."]], [["Te ou lannoti ota aia zebla be-shoromor laḳan tumrar mezbani ḳae, ou shomoe ita oizain tumrar ḳanir talor moela. Tara ḳali nizor shartor danda ḳore. Tara oila, asmano uṛra huda megor saḳa, ba bagano duibar mora-hukna fol gas, zegie fol na dorae, zoṛe-foṛe huria tulia falail oise."]], [["Ar tara oila tufanor ḳalor doriar ḍeur laḳan, doriar ḍeue zela fenare bashaia tule, tarar bod ḳamor shoromo ola bashia uṭe. Tara oila, sairobae sokkor deora terar laḳan, itar hesh dosha oilo hor-hameshakur lagi zoma raḳa goin andair."]], [["Baba Adomor ḳandanor shat nombor zon Hozrot Idriseo ota manshor befare ḳoia gesoin, “Huno, manshor bisar ḳorar lagi, Malik-Moulae tan azar azar fobitro firista loia aira."]], [["Zetae be-dini ḳam ḳorsoin ar tan birudde lannoti mat matisoin, oḳon ou be-din gunagar oḳolor faona hishabe tain itare furafur dushi shaibosto ḳorat aira.”"]], [["Itae to hameshau na-sobori ḳoroin, nizor ḳofalre dushoin ar tarar bod ḳaishor boshe soloin. Tarar hoḳol mato nizor boṛai-beṭagiri deḳain, sharto hasilor lagi manshor bozona ḳoroin."]], [["Oile O maear dust oḳol, ami tumrare ḳoiram, amrar malik Isa al-Mosir sahabi oḳole age zeta bataisoin, ita mono rakio."]], [["Era tumrare ou hushiari dita na ni, “Aḳeri zomanat forezgarre ṭaṭṭa-moshkora ḳorra eḳzat manush aiba, aia tarar be-dini bod ḳaish mafik solba.”"]], [["Duniabi babor ita manshe ḳali doladoli lagain, tarar bitre Allai Pak Ruh nai."]], [["Ta-o maear baiain, tumrar ou nikut fak-fobitro imanor ufre bor ḳoria nizore goṛia tulat ro, ar Pak Ruhe kamil oia munazat ḳorat ro."]], [["Allar mohobbotor maze nizore bandia raḳo, ar aḳeri zindegi faibar ashae amrar malik Isa al-Mosir meherbanir lagi bar sao."]], [["Tumrar maze zerar imane loṛa-soṛa ḳore, tarare doya ḳoro."]], [["Aguin taki tulia ania manshor zan basao. Ar gunar bod ḳaishor zalae zetar zindegi borbad oigese, itar finnor nafak kafoṛ ḳanreo ginna ḳoro, ar nizore hefazote rakia tarare doya ḳoro."]], [["Ar ze Allae tumrare usṭa ḳaoa taki basain, zein nikut halote tumrare kushi-bashie tan shan-tozollir samne azir ḳorta faroin,"]], [["hou eḳmatro Alla zein amrar zan basain, tan zalal-shan, mohima, kudroti bol-shokti ar raz-ḳemota amrar malik Isa al-Mosir usillae zair ouk, hokkol zugor ag taki oḳon forzonto ar zuge zuge hor-hameshau ola ouk. Amin."]]]], "Revelation of John": [[[["Ou kitabo zotota leḳa oise, ita Alla Pake Isa al-Mosire zanaisoin, ar al-Mosie ita zair ḳorsoin. Tuṛa dinor bitre zeta zeta befar nichchit goṭibo, ita zate tan gulam oḳole zanoin. Al-Mosie tan firista faṭaia nizor gulam sahabi Hannanre ita hoḳolta zanaila."]], [["Sahabi Hannane Allar kalam ar Isa al-Mosir shakkir befare zoto doroshon deḳla, ou doroshonor befareu tain zobanbondi dila."]], [["Ar hou zonu nek-kofali, zein i kalamor agam ḳobor oḳol tilaot ḳoroin, ar tarao nek-kofali, zera i kalam hunoin, hunia hari amol ḳoroin; ḳaron shomoe to daro aichche."]], [["Te ami Hannane Ruman bashshair Asiya deshor shato zomator gese ou zobanbondi leḳram. Zein asla, zein asoin ar zein hamesha roiba hou Alla Pak, ar tan toḳtor samne ze shat nomunar ruh taḳoin, era ar zein hok-halal shakki hou Isa al-Mosie tumrare rohomot ar shanti dan ḳoroukka. Tain to murda oḳolor maz taki foela zinda oia uṭisoin, tainu duniar raza oḳolor bashsha. Tain amrare mohobbot ḳoroin, erlagi nizor zan kurbani dia, amrare gunar shaza taki basaisoin."]], [["Te ami Hannane Ruman bashshair Asiya deshor shato zomator gese ou zobanbondi leḳram. Zein asla, zein asoin ar zein hamesha roiba hou Alla Pak, ar tan toḳtor samne ze shat nomunar ruh taḳoin, era ar zein hok-halal shakki hou Isa al-Mosie tumrare rohomot ar shanti dan ḳoroukka. Tain to murda oḳolor maz taki foela zinda oia uṭisoin, tainu duniar raza oḳolor bashsha. Tain amrare mohobbot ḳoroin, erlagi nizor zan kurbani dia, amrare gunar shaza taki basaisoin."]], [["Tain amrare loia eḳ bashshai tiar ḳoria, tan gaibi baf Allar ebadotir lagi imam banaisoin. Tan mohima ar kudroti bol hor-hamesha boail rouk. Amin."]], [["Huno, tain megor saḳat oia toshrif anra, forteḳe tanre soukdi deḳbo, zara laḳṛidi banail solibo gatia tanre ḳatol ḳorsil tarao deḳbo, ar tan lagi duniar hoḳol zatie zure zure ḳandiba. Oulau ouk, amin."]], [["Alla Mabude bataira, “Amiu Alif ar Ya, zein asoin, zein asla ar zein hamesha roiba. Amiu shorbo-shoktiman.”"]], [["Ami to tumrar bai Hannan, Hozrot Isar ummot oae amio tumrar laḳan eḳoi ḳoshṭo, eḳoi bashshai ar eḳoi soboror bagi oisi. Allar kalam toblig korae ar Isar fokke zobanbondi deoae amare Patmus namor difo nia bonobash deoa oisil."]], [["Er maze Hozrot Isar fobitro din, eḳ Robibare ami Allai Pak Ruhur maze furafur ḍubi gelam, omon shomoe amar ḳoredi shingar aoazor laḳan eḳ aoaz hunlam."]], [["Hunlam, kunu eḳzone amare ḳoira, “Huno, tumi oḳon zeta deḳrae, ita ek kitabo leḳo, lekia Ifis, Izmir, Forgam, Tuatira, Sardi, Filadelfia ar Laodikea ṭaunor shato zomator gese faṭao.”"]], [["Amar loge zein matira, tanre deḳar kiale ami ḳoredi gurlam, guria deki, shunar shatṭa seragdani."]], [["Ou seragdanir mazḳano ibne-Adomor laḳan eḳzonre deḳlam. Tan finno fao forzonto lamba fainjabi, ar bukur ufre shunali eḳ foṭṭi."]], [["Tan matar sul dudor laḳan dola soḳsoḳa. Tan souk agunir lukkar laḳan."]], [["Fao oilogi, aguindi zalaia manjia forishkar ḳora soḳsoḳa fitolor laḳan, ar tan golar aoaz oilo, zure zure ḳol-kolaia zaoa fanir futor laḳan."]], [["Tan mukor surot asil fura zolmol ḳorra shuruzor laḳan. Tan muk taki darail eḳan toluar baroilo, i toluaror duio galabae dar asil, ar tan ḍain ato asil asmanor shatṭa tera."]], [["Tane dekia ami morar laḳan tan faor ḳandat foṛi roilam. Teu tan nizor ḍainor at amar ufre toia ḳoila, “Ḍoraio na. Amiu aual ar amiu aḳer,"]], [["amiu Haiul-Kaiyum, zein nize nize hor-hamesha asi. Amar mout oisil, oile oḳon ami zug zug dori siroḳal zinda asi. Mout ar ḳoeboror sabi amar ato ase."]], [["Erlagiu tumi oḳon zeta deḳrae, er age zeta goṭise ar bade zeta goṭibo, ita hokkolta tumi lekia to."]], [["Tumi shunar ze shatṭa seragdani deḳso ar amar ḍain ato shatṭa tera deḳso, itar mani oilo, shato tera oilo shat zomator shatzon firista, shatṭa seragdani oilo hou shato zomat."]]], [[["“Ifis ṭaunor zomator firistar gese leḳo: Zein nizor ḍain ato asmanor shatṭa tera doria, shunar shatṭa seragdanir mazḳano sola-fira ḳoroin, tain ou ḳota ḳoira,"]], [["“Ami to tumrar ḳam-ḳaz, tumrar menot ar tumrar soboror ḳotao zani. Ami zani, tumra kunuzat bod manshore shoijjo ḳortae faro na, ar sahabi na oiao zeguinte nizore sahabi ḳoia forisoe dein, tarare forikka ḳoria deḳso, ar formano faiso tara zen beimani mater."]], [["Tumrar bout sobor ase, tumra amar lagi bout ḳoshṭo ḳorrae, kunumonte heran oiso na."]], [["“Oile tumrar birudde to amar nalish ase, tumra foela amare zela mohobbot ḳortae, oḳon ita bad dilaiso."]], [["Tuṛa sinta ḳori deḳo, tumra ḳoto usa taki ḳoto lamat lami geso. I halot taki dil bodlaia, age zeta ḳortae oḳon hirbar ola ḳoro. Ar zudi dil na firao, te ami tumrar gese aia tumrar serag daniḳan zaga taki horailimu."]], [["Tumrar to eḳṭa gun ase, Nikulaeti oḳole zeta ḳam ḳoroin tumra itare ginna ḳoro, ar amio itare gin ḳori."]], [["“Zar ḳan ase he hunouk, Pak Ruhe zomat oḳolre kita bataira. Ze zon zoei oibo tare ami Alla Pakor zannatul-ferdousor zindegi-gasor fol ḳaite dimu."]], [["“Izmir ṭaunor zomator firistar gese ou ḳota leḳo: Zein aual ar aḳer, zein mara gesla, bade zinda oisoin, tain oḳan ḳoira,"]], [["“Ami to tumrar obab-onoṭon ar ḳoshṭor ḳota zani, oile erbadeo tumra doni. Zeta manshe ḳaṭi Ihudi name nizor forisoe dey, otoso Ihudir amol nai, borong Iblisor dolor manush, itae tumrar birudde kita matira ami to zani."]], [["Tumra ze mosibotor maze foṛbae, i mosibotre eḳdom ḍoraio na. Zano ni, Iblise forikka ḳorar niote tumrar mazor ḳoezonre zelo dibo, hono tumra dosh din ḳoshṭo faibae. Huno, imanor fote tumra moron forzonto hok-halal roio, teu zoeor mala hishabe ami tumrare aḳeror zindegi dimu."]], [["“Zar ḳan ase he hunouk, Pak Ruhe zomat oḳolre kita bataira. Ze zon zoei oibo, dusrabaror moute, mani duzoḳe tar ḳeti ḳorar kunu shaiddo nai."]], [["“Forgam ṭaunor zomator firistar gese ou ḳota leḳo: Darala ze toluaror duio galabae dar ase, ou toluaror malike oḳan ḳoira,"]], [["“Tumra kun zagat boshot ḳorrae ita to ami zani, ikano Iblisor shinghashon ase. Oile amar befare tumra hok-halal aso, amar uforor imanre oshikar ḳorso na. Amar toblig korra hou hok-halal zon Antipas zebla ḳatol oisla, Iblisor aḳrar maze, tumrar ṭauno tare kun ḳora oisil, hou shomoeo tumrar imanre oshikar ḳorso na."]], [["“Ta-o tumrar birudde amar kisu mat ase. Tumrar ono ola kisu manush asoin, zetae Musa nobir amolor bonḍo nobi Balamor talime soloin. Ou Balame bashsha Balakre hikaisil, zate he devtar murtir samonor foshad ḳaoaia ar zina ḳoraia, Boni Israilre gunar fote ney."]], [["Ita saṛao Nikulaeti oḳolor talime zeta soloin, ota ḳoeguo tumrar ono asoin."]], [["Erlagi i halot taki tumra dil bodlao, ar na bodlile ami kub zoldi tumrar daro aimu, aia amar mukor toluardi tarar loge jihad ḳormu."]], [["“Zar ḳan ase he hunouk, Pak Ruhe zomat oḳolre kita bataira. Ze zon zoei oibo, ami tare lukail behesti manna taki tuṛa manna ar eḳṭa dola fattor dimu. Ou fattoror ufre omon eḳ nam leḳa taḳbo, i nam ḳeu sine na; ze zone ou fattor faibo, ḳali he-u i nam sinbo."]], [["“Tuatira ṭaunor zomator firistar gese ou ḳota leḳo: Allar ḳas maear zon Ibnulla, tan souk oilo agunir lukkar laḳan, fao duioḳan manjia forishkar ḳora soḳsoḳa fitolor laḳan, tain oḳan ḳoira,"]], [["“Ami to tumrar ḳam-ḳaz, tumrar maea-mohobbot, iman, ḳezmot ar tumrar soboror ḳota zani. Ar eoḳano zani, tumra age zeta ḳam ḳorso, oḳon er taki aro beshi ḳam ḳorrae."]], [["“Oile tumra to Izabel namor ou beṭire ashroe dirae, erlagi tumrar birudde amar eḳan ḳota ase, tai nizore nobi ḳoia forisoe dey. Amar bonda oḳolre tai zina ḳora ar devtar samonor foshad ḳaoa hikaia be-fote nergi."]], [["Ou zina taki touba ḳorar lagi ami taire shomoe dislam, oile tai touba ḳorte razi nae."]], [["Huno, erlagi ami taire eḳ bisnat falaia toimu, tair loge zetae zina ḳoroin, itae zudi touba na ḳoroin, te tarareo boṛo mosiboto falaimu."]], [["Tair fua-fuṛinreo ami marilimu. Teu hoḳol zomate zaniliba, ami to manshor dilor ar monor ḳobor raki. Ami amol-noma dekia tumra forteḳ zonor fol dimu."]], [["Tuatira zomator baki mumin oḳolre ḳoiram, tumra zera ou beṭir ḳotae solo na, manshe zetare Iblisor goin talim ḳoin, tumra zera hou fot sino na, ami tumrare dusra kunu bar ditam nae."]], [["Ḳali tumrar zeta ase, ami na aoa forzonto oḳnainre tumra mozbut ḳori doria roio."]], [["“Amar gaibi bafe zela hokkol zatir ufre amare ḳemota disoin, zera zoei oibo, tarareo ami ou ḳemota dimu. Ami ze ḳame kushi oi ou ḳam zera aḳer forzonto ḳorbo, tara i ḳemota faiba."]], [["Tara luar laṭi dia itar shashon ḳorba, ar maṭir fatilor laḳan itare surmar ḳorba."]], [["Zera zoei oibo, ami tare fozoror shuk-terao dimu."]], [["“Zar ḳan ase he hunouk, Pak Ruhe zomat oḳolre kita bataira."]]], [[["“Sardi ṭaunor zomator firistar gese leḳo: Allar shat nomunar ruh ar shatṭa tera zein doria raḳsoin, tain oḳan ḳoira,"], ["“Tumrar ḳam-ḳaz to ami zani. Tumra zinda aso ḳoria tumrar bout shunam ase, oile ashole to tumra murda."]], [["Tumra hozag oia uṭo, ar bad-baki zotota morar foti oigese, itare bol zugao. Huno, amar Allar samne tumrar eḳan ḳamo ami shoṭik deḳsi na."]], [["Erlagi tumra zeta faiso ar zeta huncho, ota iad raḳo ar amol ḳoro. Tumrar oḳonkur halot taki dil bodlao. Tumra zudi hozag na o, te ami suror laḳan lukaia aimu, kun bala tumrar gese aimu, tumra ṭeru faitae nae."]], [["Te ou Sardi zomato tumrar ola ḳoezon manush asoin zerar lebaso kunu kut nai, mani tarar sal-cholon ḳarafir bae gese na. Tara forezgar bonda, erlagi tara forishkar dola lebas findia amar loge sola-fira ḳorba."]], [["Ze zon zoei oibo, he ola dola lebas finbo. Aḳerator zindegi ḳata taki tar nam ami kunudino fustam nae. Borong amar gaibi baf ar tan firista oḳolor samne ami tare amar ḳoia shikar ḳormu."]], [["“Zar ḳan ase he hunouk, Pak Ruhe zomat oḳolre kita bataira."]], [["“Filadelfia ṭaunor zomator firistar gese leḳo: Zein hok ar fak-fobitro, zen ato Bashsha Daud nobir sabi ase, zein kulle ar ḳeu bond ḳorto fare na, ar bond ḳorle ḳeu kulto fare na, tain oḳan ḳoira,"]], [["“Ami to tumrar ḳam-ḳaz zani. Huno, ami tumrar samne eḳan duar kula raḳlam, ikan bond ḳorar ḳemota ḳeuror nai. Ami to zani, tumra kub ḳomzur, erbadeo tumra amar hukum amol ḳorso ar amare oshikar ḳorso na."]], [["Zera Ihudi ḳoia nizor forisoe dey otoso ashol Ihudi nae, Iblis-shoetanor dolor hou beiman oḳolre ami tumrar gese anaimu, tumrar fao-o dorai ḳodombusi ḳoraimu, ar tarare zanai dimu ami tumrare mohobbot ḳori."]], [["Tumrare sobor ḳorar lagi ami ze hukum dislam ita tumra mancho; erlagi i duniar ufre mosibotor ze shomoe aia azer, hou shomoe taki ami tumrare hefazot ḳormu. Duniar manshore forikka ḳorar lagi ou mosibotor shomoe aibo."]], [["“Huno, ami kub zoldi airam. Tumrar zeta ase otare mozbut ḳori doria raḳo, zate tumrar zoeor mala ḳeu ḳaṛia nito na fare."]], [["Ze zon zoei oibo, tare ami amar Allar goror eḳṭa kuṭi banaimu, he ar kunudin baroia zaito nae. Ami tar ufre amar Allar nam ar Allar ṭaunor namo leḳmu. Hou ṭaun oilogi noea Zeruzalem. Behestor maz taki, amar Allar daro taki hou ṭaun lamia aibo. Ar ze zon zoei oibo, tar ufre ami amar noea namḳano leḳmu."]], [["“Zar ḳan ase he hunouk, Pak Ruhe zomat oḳolre kita bataira."]], [["“Laodikea ṭaunor zomator firistar gese leḳo: Zen nam amin, zein hok-halal shakki, zein Allar foeda ḳora hokkoltar mul kuṭi, tain oḳan ḳoira,"]], [["“Tumrar ḳam-ḳazor ḳota to ami zani. Tumra oilae na ṭanḍa, na gorom. Tumra hoe ṭanḍa na oe gorom oile bala oilo one."]], [["Oile tumra to umli gorom, na ṭanḍa, na gorom, erlagi ami amar mukor sefor laḳan tu ḳori tumrare falai dimu."]], [["Tumra to ḳoirae, tumra bout doni, tumra boṛoluk oigeso, erlagi tumrar kuntar obab nai. Ita kub bala ḳota, oile ashole to tumra buzrae na, tumra kub duki, ḳangal, gorib, anda ar lemṭa aso."]], [["Erlagi ami tumrare ou ufodesh diram, aguindi zalail ḳaṭi shuna tumra amar ges taki loia neo, zate tumra hasaror doni oitae faro. Amar ges taki dola lebas loia nia findo, teu tumrare ar lemṭa deḳa zaito nae. Amar ges taki sokut laganir shurma loia neo, teu tumra hasaror souke deḳbae."]], [["“Huno, ami zerare maea ḳori, tarar dush-tiruti deḳai dei ar shashono ḳori. Erlagi tumra umli gorom taki fura gorom oia touba ḳoro."]], [["Zano ni, ami duaror gese ubaia duaro ṭukairam. Amar golar aoaz hunia zudi ḳeu tar duar kulia dey, te ami tar bitre hamaimu, tar loge ḳana-dana ḳaimu ar he-o amar loge ḳana-dana ḳaibo."]], [["Ami zela zoei oia amar gaibi bafor loge tan fobitro aroshor kursit boisi, ṭik ou laḳan ze zon zoei oibo, tareo ami amar loge amar kursit boar odikar dimu."]], [["“Zar ḳan ase he hunouk, Pak Ruhe zomat oḳolre kita bataira.”"]]], [[["Erbade ami doroshon deḳlam, behestor eḳan duar kula ase. Ar ami tan golar aoaz hunlam, shingar aoazor laḳan zein age matisla, tain amare ḍaḳ dila, ḳoila, “Tumi ono uṭia ao. Ami oḳon tumare deḳaimu, erbade kita kita nichchit goṭibo.”"]], [["Ḍaḳ hunar loge logeu ami Pak Ruhe kamil oilam, ar deḳlam, behestor maze eḳan toḳt ase, ou toḳtor ufre eḳzon boat asoin."]], [["En surot oilo, dami hira ar lal monir laḳan. I toḳtor sairo galabae asil rongdenu, ita deḳte ekkere ḳosua fanna monir laḳan."]], [["Ou toḳtor sairo ḳandabae aro sobbishḳan toḳt asil, hou toḳto boat asla sobbishzon murobbi neta. Erar lebas asil dola soḳsoḳa ar matat asil shunar taz."]], [["Mazḳanor toḳt taki megor zilkani, guṛ-guṛi ḍaḳ ar bezuita ṭaṭari shobdo baronit asil. Er samne shatṭa mushal zalail asil, i mushal oilo Allar shat nomunar ruh."]], [["Toḳtor samne foṭikor golashor laḳan forishkar ḳasor eḳ doria asil. Ar ou mazor toḳtor sairo galat sairzon zandar asil, erar samne-fise duiobae souk oḳole bora."]], [["Foela zandarṭa deḳte shinghor laḳan, dusraṭa bisalor laḳan, tin nomborṭa manshor laḳan ar sair nomborṭa uṛal deora silor laḳan."]], [["Ou sairo zandaror forteḳor soeṭa ḳori ḍaḳna asil, ar bare-bitre sairobae souk asil. Tara din-rait hamesha ou zikir ḳorra,"], ["“Kuddusun, kuddusun, kuddusun, Rabbu-ilahul-kadir,"], ["kana wa-hu kainus-saiyatin,"], ["Fobitro, fobitro, fobitro Alla Mabud shorbo-shoktiman."], ["Zein asla, zein asoin, ar zein hamesha roiba.”"]], [["Zein siroḳalin zinda, zein toḳto boat asoin, ou zandar oḳole zeblau tan tarif, shomman ar shukria zanain,"]], [["ou shomoe zein toḳto boat asoin, zein siroḳalin zinda, en samne hou sobbishzon murobbi neta noto oia soizda ḳoroin. I neta oḳole zarzir matar taz shinghashonor samne kulia toia ḳoin,"]], [["“O amrar Mabud Alla,"], ["tumi to ijjot, tarif ar kudroti ḳemotar zoiggo."], ["Tumiu to hoḳolta foeda ḳorso,"], ["tumar morzie hoḳolta foeda oise ar ṭikia ase.”"]]], [[["Ou toḳtor maze zein boat asla, tan ḍainor ato ami eḳan kitab deḳlam. Kitabor bare-bitre kunta leḳa ase, ikan shatṭa sil dia sil-sappoṛ mara."]], [["Bade ami deḳlam, kub shoktiala eḳzon firistae zure zure ḳoira, “Ila zoiggo ḳeu asoin ni, zein ou sil-sappoṛ bangia kitabḳan kulta farba?”"]], [["Oile asman-zomin ba fatalor maze ila ḳeu millo na, zein ikan kula ba er bitor deḳar zoiggo."]], [["Teu ami Hannanor kub ḳandon ailo, ḳaron i kitabḳan kular ba er bitor deḳar zoiggo eḳzono faoa gelo na."]], [["Bade hou murobbi neta oḳolor mazor eḳzone amare ḳoila, “Oba, ḳandio na. Huno, zein Ehuda ḳandanor shingho, Daud nobir bongshodor, tain zitisoin. Tain ou shato sil-sappoṛ bangia kitabḳan kulta farba.”"]], [["Ami aro deḳlam, murobbi neta oḳolor, sairo zandaror, ar ou toḳtor mazḳano eḳ meṛar baichcha ubai roise. Deḳte mono oilo, i baichchare zobo ḳora oise. I meṛa-baichchar shatṭa hing ar shatṭa souk. Allar ze shat nomunar ruhre duniar maze faṭail oe, ou shato souk oilo hou shato ruh."]], [["Bade ou meṛar baichcha aia, toḳto zein boat asla, en ḍain at taki ou kitabḳan nila."]], [["Kitab neoar bade hou sairo zandare ar sobbishzon murobbi netae ou meṛar baichchare soizda ḳorla. Era forteḳor ato egu ḳori sharinda, ar agor-kushboye bora egu shunar baṭi asil. I agor-kushboe oilo Allar pak bonda oḳolor dua-munazat."]], [["Ar tara noea ou gozol gaila,"], ["“Ḳali tumiu shoṭik zon ou kitabḳan nibar,"], ["nia er sil-sappoṛ kulbar."], ["Tumare to ḳatol ḳora oisil."], ["Tumi tumar lou dia hokkol ḳandan taki,"], ["Allar lagi manush ḳorid ḳorso."], ["Hokkol zator bulie matra manush,"], ["hoḳol desh ar zati takio ḳalas ḳorso."]], [["Erare loia tumi eḳ bashshai ḳaim ḳorso,"], ["amrar Allar ebadotir lagi imam banaiso,"], ["erau asta zogoto bashshai ḳorba.”"]], [["Bade ami sailam, ar hou toḳt, sairo zandar ar murobbi neta oḳolor sairobae bout firista oḳolor aoaz hunlam. Ino hazare hazar, kuṭi kuṭi firista asla."]], [["Era zure zure ou gozol ḳoila,"], ["“Ze meṛa-baichchare zobo ḳora oisil,"], ["einu ḳemota, don-doulot, aḳol, bol-shokti,"], ["ijjot, gourob ar tarif faoar zoiggo.”"]], [["Erbade ami hunlam, asmano, zomino, fatalo ar doriar maze zoto zandar ase, ba itar bitre aro zotota ase, era hokkole oḳan ḳoira,"], ["“Toḳtor maze zein boat asoin,"], ["tain ar ou meṛa-baichchar,"], ["tarif, ijjot, gourob ar ḳemota hor-hamesha zari rouk.”"]], [["Teu hou sairo zandare ḳoila, “Amin.” Ar hou murobbi neta oḳol noto oia soizda ḳorla."]]], [[["Bade ami deḳlam, hou meṛar baichchae zebla shato sil-sappoṛor maz taki foela sil bangira, ou shomoe hou sairo zandaror mazor eḳzone ṭaṭa foṛar aoazor laḳan zure ḳoila, “Ao.”"]], [["Teu ami saia deḳlam, dola eḳṭa guṛa, er ufre zein soar oisoin tan ato tir-donuḳ ase. Tan matat taz lagail oilo, tain zoe ḳorar lagi zoe ḳori ḳori roana oila."]], [["Ar tain zebla dusra sil bangila, ou shomoe ami dusra zandaror aoaz hunlam, ein ḳoila, “Ao.”"]], [["Teu lal churuk aroḳṭa guṛa baroilo, ar er ufre zein soar oisoin, enre ou ḳemota deoa oilo, zate tain dunia taki hoḳol shanti ḳaṛia neingi, manshe eḳe-oinnore kun ḳoroin, enre boṛo eḳan toluaro deoa oilo."]], [["Bade meṛar baichchae zebla tin nombor sil bangila, ou shomoe ami tin nombor zandaror aoaz hunlam, tain ḳoila, “Ao.” Teu ami deḳlam, eḳṭa ḳala guṛa. Er ufre zein soar oisoin, tan ato eḳan falla ase."]], [["Ar ami hunlam, hou sairzon zandaror mazḳan taki ḳeu zanu ḳoira, “Eḳ dinare ḳali eḳ sher gom ba eḳ dinare tin sher barli mile. Oile tumi zoetun ar angur gasor ḳeti ḳorio na.”"]], [["Ou meṛar baichchae zebla sair nombor sil bangila, ou shomoe ami hunlam, sair nombor zandare ḳoila, “Ao.”"]], [["Teu ami saia deḳlam, sali rongor eḳ guṛa, ou guṛar zein soar, en nam oilo mout ar tan ḳore ḳore ḳoebore aṭer. Erare duniar sair baṭor mazor eḳ baṭor ufre ḳemota deoa oilo, zate tara toluar dia, nidan dia, gozobi mout ar zongli zanuar dia manshor zan nein."]], [["Bade tain zebla fas nombor sil bangila, ou shomoe ami deḳlam, kurbani ḳanar tole ou laḳan manshor ruh oḳol ase, zerare Allar kalamor lagi ar Hozrot Isar fokke zobanbondi deoar lagi ḳatol ḳora oise."]], [["Era zure zure ḳoila, “O fak-fobitro hokkani Moula, amrar ḳatolor bisar ḳorte ar bodla loite, tumi duniar manshore ar ḳotodin shomoe ditae?”"]], [["Teu era hoḳolre dola lebas dan ḳora oilo, ar ḳoa oilo, tarar logor ḳezmotgar ar tarar zoto baiainre tarar nomunae ḳatol ḳora oibo, erar shongḳa fura na oa forzonto, aro kisu din bar saite oibo."]], [["Bade ami deḳlam, meṛar baichchae soe nombor sil bangila, ou shomoe kub boṛo boisal oilo. Shuruzor rong oigelo ḳala siai ar bora sandor rong oilo lour laḳan lal."]], [["Tufan aile zela ḍumur gas taki ḳasa folo tufane falai dey, ṭik oula asmanor tera oḳol kulia zominor ufre foṛigelo."]], [["Asta asman dola oia ḳagozor fuṭla laḳan bonia gaib oigelo. Faṛ-forbot ar dif oḳolo zarzir zaga taki horigelo."]], [["Ar duniar hoḳol raza-bashshain, namḳora zon, sifair fordan, zomidar, foeluan, gulam ba azad forteḳ zonu faṛor gate gate, fattoror aoṛe lukailo."]], [["Tara ou faṛ ar fattor oḳolre ḳoilo, “Amrar ufre aia foṛo, zein toḳto boat asoin tan soukor samon taki ar meṛar baichchar gozob taki amrare lukao."]], [["Tarar gozobi hou kiamotor din to aichche, oḳon ar ṭikia taḳar shaiddo ḳar ase?”"]]], [[["Erbade ami deḳlam, duniar sair kunat sairzon firista ubai roisoin. Tara duniat, doriat ar hoḳol gas-falat batash hamanir duar bond ḳorar lagi ubaisoin."]], [["Bade ami deḳlam, fube taki aroḳzon firista uṭia aira, zinda Allar sil-sappoṛ tan gese ase. Tain aia ze sairzon firistare dunia ar doriar ḳeti ḳorar lagi ḳemota deoa oisil, hou sairo firistare zure zure ḍakia ḳoila,"]], [["“Amra zotoboil amrar Allar gulam oḳolor ḳofalo sil na marsi, otoboil tumra duniar, doriar ba gas-falar ḳeti ḳorio na.”"]], [["Bade ami hou sil-sappoṛ mara manshor foriman hunlam. Boni Israilor hoḳol ḳandan taki eḳ laḳ sousallish azar zonre sil mara oise."]], [["Bade ami deḳlam, forteḳ desh, hoḳol ḳandan, hoḳol zati ar hoḳol zator bulie matra bout manush dola oisoin, erare gonia fuṛanir shaiddo ḳeuror nai. Era dola lebas findia ḳezur fata ato loia, hou toḳt ar meṛar baichchar samne ubai roisoin."]], [["Tara zure zure ḳoira,"], ["“Amrar Alla zein toḳto boat asoin,"], ["ar meṛar baichchar atou,"], ["gunar mafi ar nazat ase.”"]], [["Erbade tamam firista oḳol, hou toḳtor, hou murobbi neta oḳolor ar sairo zandaror sairo ḳandabae ubaila. Tara toḳtor samne soizdat foṛia ḳoila,"]], [["“Amin."], ["Tarif, gourob, aḳol ar shukria,"], ["ijjot, ḳemota ar bol-shokti,"], ["zuge zuge amrar Allaru ouk."], ["Amin.”"]], [["Bade murobbi neta oḳolor mazor eḳzone amare ḳoila, “Buzrae ni, dola lebas finda ou manush oḳol ḳe, era kuai taki aisoin?”"]], [["Ami tanre ḳoilam, “O malik, ita to afneu zanoin.” Teu tain ḳoila, “Era oila hou zon oḳol, zera hou moha mosibotor maz taki aise. Tarar lebasre meṛar baichchar loudi doia dola banaise."]], [["Erlagi era Allar toḳtor samne ase;"], ["tara din-rait behesti ebadot-ḳanar maze ebadot-bondegi ḳorra."], ["Ar toḳto zein boat asoin,"], ["tain nize erar ufre tambu ṭanai diba."]], [["Erar ar kunudin buk lagto nae,"], ["fanir fiase dorto nae;"], ["shuruzor tez erar gotro lagto nae,"], ["kunu goromo lagto nae."]], [["Toḳtor mazor meṛar baichchaeu erar raḳali ḳorba."], ["Tain erare abe-haeator"], ["zindegi-fanir zornar gese loia zaiba,"], ["ar Allae erar soukor fani fusia diba.”"]]], [[["Bade ou meṛar baichchae zebla shat nombor sil-sappoṛ bangila, ou shomoe onuman ada gonṭa shomoe behesto kunu aoaz huna gelo na."]], [["Ar ze shatzon firista Allar samne ubat taḳoin, ami erare deḳlam, erar ato shatṭa shinga deoa oilo."]], [["Erbade aroḳzon firista aia kurbani ḳanar samne ubaila. Tan ato shunar agor-kushboe dani. Toḳtor samnor agor zalanir shunar ṭebulor ufre zalanir lagi bout agor-kushboe tanre deoa oilo, Allar tamam pak bonda oḳolor dua-munazator loge mishanir lagi ita deoa oilo."]], [["Erlagi hou firistar ator agor-kushboer dumar loge, pak bonda oḳolor dua-munazato Allar samne uṭlo."]], [["Bade ou firistae kurbani ḳana taki aguin nia agor danit borla, boria ita duniat falaila. Teu ṭaṭari aoaz, megor ḍaḳ, zilkani, ar boisal oilo."]], [["Ar hou ze shatzon firistar ato shatṭa shinga asil, era ou shinga bazanir lagi zuit oila."]], [["Foela firistae shinga bazanir loge loge lou maḳail hil ar aguin zomino falail oilo. Teu zominor tin baṭor eḳ baṭ, gas-gasalir tin baṭor eḳ baṭ, ar hoḳol gash-fata zoli gelo."]], [["Erbade dusra firistae tan shinga fukila. Ou shomoe zalail faṛor laḳan muṭa eḳ siz doriat falail oilo. Itae doriar tin baṭor eḳ baṭ fani lou oigelo."]], [["Doriar tin baṭor eḳ baṭ zandar morigelo, tin baṭor eḳ baṭ zaz binash oigelo."]], [["Bade tin nombor firistae tan shinga fukila. Teu asmanor soḳsoḳa biraṭ eḳ tera boṛo mushalor laḳan zoli zoli tole foṛlo, iṭa aia hoḳol gang, ḳal-bilor tin baṭor eḳ baṭor ufre foṛlo."]], [["Ou terar nam asil Nagdana. Iṭa foṛia tin baṭor eḳ baṭ fani titta-zohor oigelo, i fanir lagi bout zon morla."]], [["Ar sair nombor firistae zebla shinga fukila, ou shomoe sand, shuruz ar tera, ita hokkoltar tin baṭor eḳ ongsho zoḳom oigelo, teu hoḳoltar tin baṭor eḳ baṭ andair oigelo, erlagi dinor tin baṭor eḳ baṭo ar raitor tin baṭor eḳ baṭo kunuzat rushoni roilo na."]], [["Bade ami sailam, saia deki, eḳṭa sil faki bout usat asmanor mazedi uṛer, ar he zure zure mater, “Baki ze tinzon firistae shinga fukiba, tarar shinga fukile duniar bashinda oḳolor ufre gozob, gozob, gozob lambo.”"]]], [[["Bade fas nombor firistae shinga fukila, teu ami deḳlam, asmanor eḳṭa tera behest taki duniat foṛlo. Ou terare habia duzoḳor sabi deoa oilo."]], [["Teu he habia duzoḳor duar kullo, bout boṛo ḍomḳa taki zela duma baroe, i duzoḳ taki ola duma baroilo. Ou duzoki dumae asman ar shuruz andair oigelo."]], [["Hou duma taki bout fongofal baroia duniat aila. Itare duniar ḳakṛa-bisar laḳan ḳemota deoa oilo."]], [["Tarare hukum deoa oilo, tara zanu duniar kunu gash-fata, gas-fala ba hag-torḳarir ḳeti na ḳore. Ḳali zeta manshor ḳofalo Allar sil-sappoṛ mara nai, otar ḳeti ḳoroin."]], [["Ita manshore zane marar kunu ḳemota tarare deoa oilo na, oile fas mash forzonto zala-zontrona dibar ḳemota deoa oilo. Ḳaḳṛa-bisae kunu manshore ḳamoṛ dile zela bish-bedona oe, ou fongofale ḳamṛaileo ola oibo."]], [["Hou shomoe manshe mout mangiba, ta-o mout oito nae. Tara morta saiba oile moron tarar ges taki bagibo."]], [["I fongofal oḳol deḳte zuddor lagi zuit ḳora guṛar laḳan. Tarar matat shunar tazor laḳan siz asil, ar mukor goṭon oilo manshor laḳan."]], [["Tarar sul oilo beṭintor sulor laḳan ar dat oilo shinghor dator laḳan."]], [["Tarar bukur maze asil luar fattor laḳan ḳoshḳosha sal. Zuddor guṛar gaṛi ṭania guṛar fal eḳloge gele zela aoaz oe, tarar ḍaḳnar aoazo asil ou laḳan."]], [["Tarar leinj ar leinjor mukor bish-dat asil ḳakṛa-bisar laḳan. Fas mash dori manshore ḳoshṭo dibar ḳemota i leinjo ase."]], [["Habia duzokor firista asla ou fongofalor raza. Ibrani bashae i firistar nam oilo Abaddon, ar Iunani ba Grik bashae er nam oilo Afollion, mani gozobi firista."]], [["Foela gozob horlo, oile huno, aro duiṭa gozob aia azer."]], [["Bade soe nombor firistae tan shinga fukila. Teu Allar samnor agor zalanir shunar ṭebulor sairṭa hingor ges taki ami eḳzonre oḳan ḳoite hunlam,"]], [["ein hou shinga-ala soe nombor firistare ḳoila, “Moha gang Furator maze ze sairzon firista aṭok asoin, tarare kulia deo.”"]], [["Erlagi hou sairo firistare saṛi deoa oilo. Duniar tin baṭor eḳ baṭ manshore marar lagi ou firista oḳolre shoṭik shomoe, shoṭik din, mash ar bosoror lagi zuit ḳori raḳa oisil."]], [["Bade ami hunlam, guṛat soṛia zaoa ou sifair foriman asil bish kuṭi."]], [["Ou doroshono ami zoto guṛain ar guṛ soar oḳol deḳlam, i soarre deḳte ola laglo, erar bukur uforor fouzi lebas agunir laḳan lal, aḳashor laḳan lil ar gondoḳor laḳan oldia. Guṛaintor ḳolla asil shinghor ḳollar laḳan, itar muko taki aguin, duma ar gondoḳ baror."]], [["Erar mukor ou aguin, duma ar gondoḳor gozobdi tin baṭor eḳ baṭ manush mara oilo."]], [["I guṛaintor leinj ar mukor mazeu asil tarar bol, i leinj asil du-muki hafor laḳan. Ou leinjdi tara manshor ḳeti ḳore."]], [["Oile ou gozobor badeo zeta manush zita roila, tara nizor ator banail murtifuza taki touba ḳorlo na. Tara nanan nomunar butor fuza, ar zetae deḳoin na, hunoin na ba aṭa-sola ḳorta faroin na ota murtir fuza ḳorat roila. Shuna, rufa, fitol, fattor ar laḳṛidi banail murtifuzat roila."]], [["Erloge kun-ḳarafi, zadu-ṭuna, zina ar suri takio touba ḳorlo na."]]], [[["Bade ami deḳlam, behest taki kub shoktiala aroḳzon firista lamia aira. Megor saḳa asil tan lebas, tan muk shuruzor laḳan soḳsoḳa, tan fao asil agunir kuṭir laḳan. Tan matar ufre asil rongdenu."]], [["Tan ato huru-muru eḳan kitab kula asil. Tan ḍainor fao doriat ar bauor fao zominor ufre toia,"]], [["shinghor laḳan kub zure gorzia uṭila. Ou gorzonor loge logeu ṭaṭa foṛar moto shatṭa aoaz oilo."]], [["Ou shato aoaz hunia ami leḳat laglam; ermaze behest taki ou shobdo ailo, “Huno, ou shato ṭaṭari aoaze zeta ḳoisoin, ita batuni raḳo, lekio na.”"]], [["Bade hou firista, zenre ami doria ar zominor ufre ubat deḳslam, tain behestor bae nizor ḍain at tulla."]], [["Tulia zein hor-hamesha siroḳal zinda asoin, zein asman, zomin, doria ar itar mazor hokkolta foeda ḳorsoin, tan name ḳosom ḳaia ḳoila, “Ar to deri oito nae."]], [["Oile shat nombor firistae shinga fukibar din Allar batuni lila-ḳela fura oibo. Allae tan nizor gulam, nobi oḳolor gese zela bataisla, oulau folibo.”"]], [["Behest taki age ze shobdo hunchilam, ein hirbar amare ḳoila, “Huno, doria ar zominor ufre ze firista ubat asoin, tan gese zao, gia tan at taki kula kitabḳan neo.”"]], [["Teu ami en gese gia ḳoilam, ou huru-muru kitabḳan amar ato deoar lagi. Tain ḳoila, “Aichcha neogi, nia ḳailao. Ikane tumar feṭre titta ḳorilibo, oile tumar muko mou laḳan miṭa lagbo.”"]], [["Ou ami hi firistar ator huru-muru kitabḳan nia ḳaililam. Ḳaite shomoe hasau amar muko mou laḳan miṭa laglo, ar gilia harle asta feṭ titta oigelo."]], [["Bade amare ḳoa oilo, “Tumi bout desh, bout zati, nanan bulie matra manush, ar bashshar befare hirbar ohi zanaite oibo.”"]]], [[["Bade mafibar lagi laṭir laḳan eḳṭa nol amar ato deoa oilo, ar eḳzone ḳoila, “Huno, fobitro Baetul-Mukaddos kaba shorif ar kurbani ḳanare mafo. Mafia hono zera ebadot ḳore tarar foriman gono."]], [["Oile ou kaba goror uṭanre mafio na, ikan bad deo, ikan to bidormi oḳolre deoa oise. Tara beallish mash dori i fobitro zagaḳanre faodi ḳoslaibo."]], [["Ar ami amar duizon shakkire ola ḳemota dimu, i ḳemota faia era ḳator oia solar soṭ findia, eḳ azar dui-sho shaiṭ din nobir laḳan ohi bataiba.”"]], [["Era oila hou zoetun gas zuṛa, ar hou seragdani zuṛa, tara to din-duniar malikor samne ubat asoin."]], [["Ḳeu tarar ḳeti ḳorte saile, tarar muk taki aguin baroia hi dushmon oḳolre zalailibo. Zekunu zone tarar ḳeti ḳorat lagle ou doshae mout oibo."]], [["Era zotodin nobi halote ohi bataiba, otodin zate kunu meg na oe erlagi asmanor duar bond ḳori dibar ḳemota tarar ase. Fanire lou banani, ar zotobar kushi otobar zekunu gozob ḍalia zogotor ḳeti ḳorar ḳemotao tarar ase."]], [["Tarar zobanbondi deoa shesh oigele habia duzoḳ taki hou zanuar uṭia aia tarar loge laṛai ḳoria, tarare araia kun ḳorbo."]], [["Ar tarar lash hou mohan ṭaunor rastar maze foṛi roibo, ze ṭauno tarar malikre solibor ufre loṭḳaia kun ḳora oisil. I ṭaunor nam ṭik Sadum ba Mishor na oileo eḳoi laḳanu ḳaraf."]], [["Hou shomoe hoḳol desh, ḳandan, hoḳol zator bulie matra manshe ar hoḳol zatir manshe shaṛe tin din dori ou lashguin deḳba. Ar era mara gesoin ḳori zogotor duniabi manshe kushie furti-amud ḳorba, eḳe-oinnore ufohar diba. Ar i lash dafon ḳorar farmishon dita nae, ḳaron ou duio nobir lagi duniadari manshor ḳoshṭo oisil."]], [["Hou shomoe hoḳol desh, ḳandan, hoḳol zator bulie matra manshe ar hoḳol zatir manshe shaṛe tin din dori ou lashguin deḳba. Ar era mara gesoin ḳori zogotor duniabi manshe kushie furti-amud ḳorba, eḳe-oinnore ufohar diba. Ar i lash dafon ḳorar farmishon dita nae, ḳaron ou duio nobir lagi duniadari manshor ḳoshṭo oisil."]], [["Bade hou shaṛe tin din faria harle Allar deoa zan erar bitre hamailo, teu era fao-o bordi ubaila. Ar zoto zone erare deḳla, hoḳoleu ḍoraia ḳafila."]], [["Bade era hunla, behest taki ḍakia zure zure ḳoa or, “Tumra ono uṭia aio.” Teu era nizor dushmonor samne eḳ megor saḳat oia behesto gelagi."]], [["Ou shomoe kub boṛo boisal oilo, ar hi ṭaunor dosh baṭor eḳ baṭ bangi gelo. Boisale shat azar manush morla. Ita dekia bad-baki hoḳole ḍoraia behestor Allar tarif ḳorat lagla."]], [["Ou nomunae dusra gozob faroilo, oile huno, tin nombor gozob kub zoldi aia azibo."]], [["Bade shat nombor firistae tan shinga fukila. Teu behestor maze zure zure elan ḳora oilo, “Oḳon to duniar bashshai amrar Mabud ar tan Mosir hukumo aise. Tain zug zug dori siroḳal bashshai ḳorba.”"]], [["Bade hou sobbishzon murobbi neta, zera Allar samne zarzir toḳto boat asla, era Allare soizda ḳoria ḳoila,"]], [["“O shorbo-shoktiman Mabud Alla,"], ["tumi ageo aslae ar oḳono aso."], ["Amra tumar shukur-guzar ḳorram,"], ["tumi to tumar moha ḳemota ato loia oḳon bashshai ḳorrae."]], [["Hokkol zatie gusa ḳoria sillaise,"], ["te oḳon tumar gozob ḍalibar shomoe oigese."], ["Murda oḳolor bisaror shomoe aise,"], ["ar tumar afon gulam nobi oḳolor,"], ["tumar pak bonda oḳolor,"], ["huru-boṛo zotozone tumare ḍorain,"], ["tarare furushkar dibar shomoe aise."], ["Ar zera duniar ḳeti ḳorse,"], ["tarare binash ḳorar shomoeo aise.”"]], [["Bade Allar behestor ebadot-ḳanar duar kula oilo, ar er bitre Allai shahadot shonduk deḳa gelo. Ou shomoe megor zilkani, guṛ-guṛi ḍaḳ, ṭaṭa foṛa, boisal ar kub beshi hil-meg oilo."]]], [[["Bade asmanor maze ek kudroti ḳarbar deḳa gelo, eḳzon beṭi manush asoin, tan finno asil shuruz ar faor tole sand, en matat ase baroṭa tera dia gata eḳṭa taz."]], [["Beṭir goro hurutta oita, erlagi hurutta oar bedonae beṭie ḳali sillaira."]], [["Erbade asmano arok karbar deḳa gelo, agunir laḳan lal eḳ biraṭ danob. Tar shatṭa mata ar doshṭa hing, shato matat shatṭa taz lagail."]], [["Tar leinjuṛdi baṛiaia asmanor tin baṭoreḳ baṭ terare duniat falai dilo. Ar ze beṭir goro hurutta oita, ou danob aia beṭir samne ou nomunae ubat asil zen, beṭir goro hurutta oiteu he ḳailito."]], [["Beṭir goro eḳ fua foeda oilo, ou fuae hokkol zatire luar laṭi dia shashon ḳorba. Ou huruttare Alla ar tan toḳtor gese su mari tulia neoa oilo."]], [["Ar ou beṭi manush morubumir bae bagia gelagi. Allae hi morubumir maze beṭir lagi eḳan zaga zuit ḳorsila, ein hono eḳ azar dui-sho shaiṭ din lalon-falon faiba."]], [["Bade behesto zuddo lagigelo. Firista Mikail ar tan odinor firista oḳole hou danobor loge laṛai ḳorla, ar hou danobeo tar sela-samsare loia erar loge laṛai ḳorlo."]], [["Laṛait hi danob arigelo, ar tarare behest taki bar ḳori deoa oilo."]], [["Hou danobre ar tar sela-samsa oḳolre duniat falai deoa oilo. Ou danob oilo hou furana haf, zegur nam Iblis-shoetan, he duniar hoḳol manshore be-foti banae."]], [["Bade ami hunlam, behest taki eḳzone zure zure ḳoira, “Oḳon to amrar Allar nazat, tan bol-shokti, tan bashshai ar tan Mosir ḳemota azir oigese. Ḳaron zegie amrar baiaintore dushi banaito, tare to behest taki falai deoa oise. He din-rait hamesha amrar Allar gese tarar name nalish dito."]], [["Meṛar baichchar lou ar zarzir tobligi zobanbondir bole tara Iblisre araisoin. Tara nizor ḳaeare beshi maea na ḳoria, zan diteo zuit asla."]], [["“Erlagiu O behest, tumi kushi ḳoro. Tumra zera behestbashi, tumrao furti ḳoro. Oile afsus dunia ar doriar lagi, Iblis to tarar gese lamigese. He gusae fush-fas ḳorer, he to zaneu, tar shomoe ar beshi nai.”"]], [["Hou danobe zebla deḳlo tare duniat falai deoa oise, dekia hou ze beṭir goro fua foeda oisil, he ou beṭir ḳore laglo."]], [["Erlagi ou beṭire kub boṛo eḳ sil fakir duḳan ḍaḳna deoa oilo, beṭie ou ḍaḳnadi uṛal dia morubumit nizor zagat zaita farba. Hono hou danob-hafor soukor aoṛe shaṛe tin bosor tanre lalon-falon ḳora oibo."]], [["Teu hi hafe tar muk taki fani bar ḳoria eḳ gang banaililo, gangor fute beṭire bashai nitogi ḳori."]], [["Oile duniae beṭire shaijjo ḳorlo, i hafe ze fani bar ḳorlo, duniae maṭie a ḳoria i fanire ḳaililo."]], [["Erlagi i danob-hafe beṭir bae aro beshi gusa ḳorlo, he beṭir oinno aolad oḳolre, mani zera Allar hukume sole ar Hozrot Isar fokke zobanbondi dey, tarar loge zuddo ḳorat gelo."]], [["Gia he doriar soror balur ufre ubai roilo."]]], [[["Bade ami deḳlam, doria taki eḳ zanuar uṭer, tar doshgu hing, shatgu ḳolla, forteḳ hingor matat eḳṭa ḳori taz, ar fortek kollar ufre nanan kufuri nam leḳa."]], [["I zanuargu deḳte sitabagor laḳan, tar fao oilo balluḳor faor laḳan, ar muk oilo shinghor mukor laḳan. Hou danobe tar shokti, tar godi ar moha ḳemota ou zanuarre dilailo."]], [["I zanuaror eḳṭa ḳollar maze omon eḳ zoḳom asil, ou zoḳome he morar laḳ oigesil, oile zoḳomṭa bala oigelo. Ita dekia duniar hoḳol manush taijjub bonia tar ḳore ḳore gelo."]], [["Ar hou danobe tare i ḳemota disil ḳori manshe hou danobre soizda ḳorlo, erloge ou zanuarreo soizda ḳorlo. Tara ḳoilo, “I zanuaror laḳan ar ḳe ase? Tar loge laṛai ḳorar ḳemota ḳar ase?”"]], [["I zanuarre kufuri buli ar beṭagiri mator muk deoa oilo. Beallish mash dori tar ḳam salanir ḳemota failo."]], [["Erlagi he Allar birudde kufuri mat matilo, he Allar nam, tan boshot ḳana ar behestbashi oḳolor bodnam ḳorat roilo."]], [["Tare ḳemota deoa oilo, he Allar pak bonda oḳolor birudde zuddo ḳoria zitito farbo. Ar fortek kandan, forteḳ desh, forteḳ zati, forteḳ nomunar bulie matra manshor ufreo tare ḳemota deoa oilo."]], [["Ita dekia duniabi hoḳol manshe tare soizda ḳorbo. Zogot foeda ḳorar age ze meṛa-baichchare zobo ḳorar ḳota shaibosto ḳora oise, hou meṛa-baichchar zindegi ḳatat zerar nam nai, era forteḳe tare soizda ḳorbo."]], [["Zar ḳan ase, he hunouk:"]], [["Ze zon bondi oar ḳota, he to bondi oibou."], ["Toluaror tole zar kun oar ḳota, he ola kun oibo."], ["Erlagi pak bonda oḳole mozbut iman ar sobor ḳora zorur."]], [["Bade ami deḳlam, zomin taki aroḳṭa zanuar baroia ailo. Meṛar hingor laḳan tar dui hing ase, oile he matito hou danobor laḳan."]], [["Ou meṛar hingala zanuare hou foela zanuaror hoḳol ḳemota bebohar ḳorto. Duniar hoḳol manshore he zur ḳoria hou zoḳom bala oa foela zanuarre soizda ḳoraito."]], [["He hoḳolor samne boṛo boṛo keramoti ḳam ḳorto, emonki asman taki zomino aguin lamaia deḳaito."]], [["Hou foela zanuaror lagi zoto laḳan keramoti deḳanir ḳemota tare deoa oisil, ota deḳaia he manshore be-foti banailo. Foela ze zanuar toluaror sed ḳaiao basi gesil, tar eḳṭa murti bananir lagi dusra zanuare manshore foramish dilo."]], [["Ar murtir bitre zan haranir ḳemota tare deoa oilo, zate i murtie matito fare, ar zera i murtire soizda ḳorto nae, tarare zane marar ḳemotao tare deoa oilo."]], [["He huru-boṛo, doni-gorib, munib ba gulam hoḳolre baiddo ḳorlo, zarzir ḍain ato ba ḳofalor ufre eḳṭa sil marar lagi."]], [["Erlagi ou sil saṛa ḳeu kunu siz ḳorid-bikir ufae roilo na. I sil asil hou zanuaror nam ba namor marka nombor."]], [["Ita hoḳolta buzte bout aḳolor dorḳar. Zar aḳol ase he ou zanuaror namor horofor nombor gonouk, ita to kunu manshor namor nombor. Er foriman oilo, 666; soe-sho soeshoṭṭi."]]], [[["Bade ami saia deki, hou meṛar baichcha Zeruzalemor fobitro Sion faṛor ufre ubai roisoin. Tan loge asoin eḳ lak sousallish azar manush. Tarar ḳofalor ufre ou meṛar baichcha ar tan gaibi bafor nam leḳa ase."]], [["Erbade ami behest taki zure zure ḳol-kolaia zaoa fanir futor aoaz ar zure ṭaṭa foṛar shobdor laḳan eḳ aoaz hunlam. Amar mono oilo, kunu sharinda bazaora dole sharinda bazaira."]], [["Era hou toḳt, hou sairo zandar ar hou murobbi neta oḳolor samne eḳ noea gozol gaira. Kunu manshe i gozol hikto farlo na, ḳali dunia taki ḳalas ḳori neoa ou eḳ lak sousallish azar zon saṛa."]], [["Era to hou manush, zera kunu beṭintor loge zina ḳoria nizor ḳaeare nafaḳ banaise na. Ou meṛar baichcha ze zagat zain, tarao en ḳore ḳore roin. Alla ar meṛar baichchar name ḳetor foela foshol hishabe erare zogotor manshor ges taki ḳalas ḳora oisil."]], [["Era kunudino misa mat matisoin na, era shullo-ana nikut."]], [["Bade ami aroḳzon firista deḳlam, ein asmanor mazedi uṛira. Duniat boshot ḳorra forteḳ desh, fortek kandan, forteḳ bashae matra ar forteḳ zatir manshor lagi siroḳalin kushir ḳobor tan gese ase."]], [["Tain zure zure elan ḳorla, “Alla Pakre ḍorao, tan ijjot-tarif ḳoro, tan bisaror shomoe aichche. Zein asman-zomin, doria ar ḳal-bil, gang oḳol foeda ḳorsoin, tan ebadot ḳoro.”"]], [["Bade tan ḳore ḳore dusra firista aia ḳoila, “Binash oigelo, binash oigelo, hou namḳora Babil ṭaun binash oigelo. Ze ṭaune tair zinar ḳamor ḳoṛa nisha-fani hoḳol zatire ḳaoaise, tai binash oigelo.”"]], [["Bade tin nombor firista erar ḳore ḳore aia zur golae ḳoila, “Kunu manshe zudi ou zanuar ar ogur murtir fuza ḳore, ogur sil tar ato ba ḳofalo lagae,"]], [["te he-o Allai gozobi nisha-fani ḳaite oibo. Ou nishar loge kunuzat fani na mishaia Allai gozobi baṭit bora oise. Fobitro firista oḳol ar Allai meṛar baichchar samne, aguin ar gondoḳ dia i manshore shaza deoa oibo."]], [["Ze agunit itare zalail oibo, i agunir duma kunudin bond oito nae. Ze manshe ou zanuar ar tar murtir fuza ḳorbo, ogur namor hou sil lagaibo, he din-rait kunu shomoeu azab taki rehai faito nae.”"]], [["Erlagi zera Allar hukum mane ar Hozrot Isar torikar imane mozbut roe, Allar ou pak bonda oḳole i halotor maze sobor taḳa zorur."]], [["Bade ami hunlam, behest taki eḳzone ḳoira, “Ou aeat leḳo, oḳon taki malikor torikat roia zoto zonor zan zaibo, erau nek-kofali.” Pak ruhe ou shakki dira, “Nichchoe erau nek-kofali. Tarar ḳam-ḳaz taki tara rehai faiba, ḳaron tarar ḳamor fol tarar loge loge roibo.”"]], [["Bade ami saia deḳlam, dola eḳ megor saḳa, ou saḳar ufre Bin-Adomor laḳan ḳeu eḳzon boat asoin. Tan matat shunar taz ar ato asil darail ḳasi."]], [["Bade aroḳzon firista behesti ebadot-ḳana taki baroia aila, ar zein megor ufre boat asla tanre zure sillaia ḳoila, “Duniar foshol ḳaṭibar shomoe oise, foshol furafur faki gese, afnar ḳasi lagaukka ar foshol ḳaṭoukka.”"]], [["Teu ou megor saḳar ufre zein boat asla, ein duniat tan ḳasi lagaila ar duniar foshol ḳaṭa oilo."]], [["Bade behestor ebadot-ḳana taki aroḳzon firista baroia aila, tan geseo eḳan darail ḳasi asil."]], [["Erbade kurbani ḳanar ges taki eḳzon firista baroia aila, tan ḳemota asil agunir ufre. Aia tain zure zure hou ḳasiala firistare ḍakia ḳoila, “Tumar darail ḳasikan lagao ar duniar angur gas taki anguror soṛin ḳaṭia dola ḳoro, ita to faki gese.”"]], [["Teu hou firistae duniat tan ḳasi lagaila ar duniar angur gasor hoḳol angur dola ḳoria, angur maṛar gato falaila. Ou gat oilo Allar gozobor moha gat."]], [["Ṭaunor bare angur maṛar gato i angur maṛia harle, ita taki lou baroilo, i lour boinnae guṛaintor lagam forzonto aia soilo. Loue eḳ azar soe-sho stadia (onuman dui-sho mail) zaga ḍubi gelo."]]], [[["Bade ami behestor maze aroḳṭa lila-ḳela deḳlam, iṭa boṛo mohan taijjubi. Ami deḳlam, shatzon firista asoin, erar ato aḳeri shatṭa gozob. Itare aḳeri gozob ḳoar ḳaron oilo, oguin dia Alla Pakor gusar shesh foesala oibo."]], [["Bade ami deḳlam, aguinala ek kasor doria, ar zoto manshe hou zanuar, tar murti ba tar namor nomboror ufre zitsoin, tarareo deḳlam. Deḳlam, tara Allar deoa sharinda ato loia ḳasor doriar faro ubai roisoin."]], [["Tara Allar bonda Musa nobir ar hou meṛar baichchar ou ḳaoali gaira,"], ["“O shorbo-shoktiman Mabud Alla,"], ["tumar lila-ḳela ḳoto mohan ar asanoḳ!"], ["O tamam zatir bashsha,"], ["ḳoto hok ar shoṭik tumar fot!"]], [["O Mabud, tumare ḍoraito nae kun zone?"], ["Kun zone tumar namor tarif ḳorto nae?"], ["Ḳali tumiu to fak-fobitro,"], ["tamam zatiu aibo tumar dorbaro,"], ["hokkoleu tumar ebadot ḳorbo,"], ["tumar hok bisar to zair oigese.”"]], [["Erbade ami deḳlam, behestor hou shahadot tambur bitoror fobitro kaba gorḳan kula oilo."]], [["Ou shomoe hou shatzon firistae shatṭa gozob loia kaba gor taki baroia aila. Tarar finnor lebas asil soḳsoḳa forishkar ar bukut asil shunali foṭṭi."]], [["Hou sairzon zandaror eḳzone ou shato firistare shatṭa shunar baṭi dila. I shato baṭi bora asil ḳali Alla Pakor gusa, zein zuge zuge hor-hamesha zinda asoin."]], [["Allar kudroti mohima taki ze duma baronit asil, ou dumae asta gor borigelo. Ar ou shatzon firistar shatṭa gozob na furani forzonto ḳeu gia kaba goro hamaito farlo na."]]], [[["Bade ami hunlam, hou kaba gor taki eḳzone ou shato firistare zure zure ḍakia ḳoira, “Tumra zao, gia Allar gozobe bora ou shato baṭi duniar ufre ufuit ḳori ḍali deo.”"]], [["Teu foela firistae gia tan baṭi duniar ufre ufuit ḳorla. Erlagi zarar gotro hou zanuaror sil asil, zera tar murtir fuza ḳorto, ita hokkolṭir gotro eḳ zator kub bad bish fuṛa deḳa dilo."]], [["Dusra firistae tan baṭi doriar ufre ufuit ḳorla. Teu doriar hoḳol fani mora manshor lour laḳan oigelo, doriar hoḳol zandar morigelo."]], [["Ar tin nombor firistae tan baṭi gang ar hoḳol ḳal-bilor ufre ufuit ḳorla. Erlagi ita oigelo lour gang ar ḳal-bil."]], [["Ar ami hunlam, fanir ufre ze firistar ḳemota asil, ein ḳoira,"], ["“O fak-fobitro Alla, tumi ageo aslae, oḳono aso."], ["Tumi hok-insafḳari, tumiu to i gozobi shaza dirae."]], [["Iguinte pak bonda oḳolor lou zoraise,"], ["nobi oḳoloro lou zoraise."], ["Erdaeu tumi itare ou lou ḳabairae,"], ["itau tarar shoṭik faona shaza.”"]], [["Ami hunlam, kurbani ḳanae shae dila,"], ["“O shorbo-shoktiman Mabud Alla,"], ["tumar hoḳol bisaru hok ar shoṭik.”"]], [["Sair nombor firistae tan baṭi shuruzor ufre ufuit ḳorla. Teu shuruzre ḳemota deoa oilo, manshore agunit zalaia kulosh tular lagi."]], [["Ou shomoe kub gorome manshor shoril zoligelo, ar ou gozob oḳolor ufre zan ḳemota ase, hou Allar birudde tara kufuri mat matilo. Ototar badeo tara touba ḳorlo na, ba Allar tarifo ḳorlo na."]], [["Bade fas nombor firistae hou zanuaror godir ufre tan baṭi ufuit ḳorla. Teu i zanuaror bashshai andair oigelo. Manshe zala-zontronae zarzir zibo ḳamṛailo."]], [["Ou zala-zontrona ar shorilor bish fuṛar ḳarone tara behesti Allar birudde kufuri mato roilo, otar badeo tarar bod ḳamor lagi touba ḳorlo na."]], [["Ar soe nombor firistae hou moha gang Furator ufre tan gozobi baṭi ufuit ḳorla. Teu gangor fani hukaia fubor deshor raza oḳolor zaibar fot oilo."]], [["Ou shomoe ami deḳlam, bengor laḳan tinṭa but. I tinoṭa hou danob, hou zanuar ar hou bonḍo nobir muk taki baroia aise."]], [["Ou but oḳole keramoti ḳam deḳanit asil. Tara hara zogotor raza oḳolre eḳano dola ḳorlo, shorbo-shoktiman Allar hou mohan dino zuddo ḳorar lagi."]], [["Mono rakio, Hozrot Isae ḳoira, “Huno, ami to suror laḳan niralae aimu. Te doinno hou zon, ze zon hozag roibo ar nizor lebas findia roibo, zate he lemṭa oia gura na lage, ar manshe tar shorom na deḳe.”"]], [["Ibrani bashae ze zagar nam Ar-Mazaddun, but oḳole hou razaintore ania ono dola ḳorla."]], [["Bade shat nombor firistae tan baṭi batashor ufre ufuit ḳorla. Ou shomoe behesti ebadot-ḳanar toḳt taki zure zure ou aoaz oilo, “Oḳon oise.”"]], [["Teu megor zilkani, guṛ-guṛi ḍaḳ ar ṭaṭa foṛto laglo, erloge ola bezuita boisal oilo, ila boisal duniat manush foeda taki oḳon forzonto kunudin oise na."]], [["Hou mohan ṭaun tin ṭukra oigelo, duniar nanan zatir ṭaun oḳol surmar oigelo. Ar Alla Pakor mono oilo, hou namḳora Babil ṭaunor ḳota, tain tan nizor gozobi nisha-fanir fiala boria ou Babilre ḳabaila."]], [["Ou shomoe tamam dif oḳol bagia gelogi, faṛ oḳolre ar deḳa gelo na."]], [["Asman taki boṛo boṛo fattoror laḳan hil oḳol manshor ufre foṛat roilo. Ita eḳo fattoror uzon oilo, onuman eḳ mon. Ou hilor gozobor lagi manshe Allar birudde kufuri mat matilo, ita asil kub marattoḳ gozob."]]], [[["Ze shatzon firistar ato shatṭa baṭi asil, erar mazor eḳzone aia amare ḳoila, “Ao, aia deḳo, bout fanir ufre ze moha bodmaishni boise, tair kita shaza oibo."]], [["Zogotor raza oḳole tair loge zina ḳorsla, honor manshe tair zinar nisha-fani ḳaia ṭal oisla.”"]], [["Bade hou firistae ruhani halote amare morubumit nila. Hono ami deḳlam, lal rongor eḳ zanuaror ufre eḳ beṭi boiroise. Ou zanuaror gotro bout kufuri nam leḳa ase. Ogur shatgu ḳolla ar doshgu hing deḳlam."]], [["Ou beṭie lal ar baingoni rongor kub dami ḳafoṛ findise, tai shuna ar dami dami moni-muktar goenadi hazise. Tair ato zinar moela ar nanan nomunar noforoti zinishe bora shunar eḳ fiala."]], [["Tair ḳofalo ola eḳ nam leḳa asil, i leḳar eḳ gufon mani asil. I nam oilo, “Namḳora Babil ṭaun, bodmaish beṭin ar zogotor hoḳol noforoti zinishor ma.”"]], [["Ami deḳlam, ou beṭie Allar pak bonda oḳolor lou ar zera Hozrot Isar ḳota toblig kore, erar lou ḳaia ṭal oigese."], ["Taire dekia ami asanok taijjub oilam."]], [["Teu hou firistae amare ḳoila, “Tumi taijjub oigelae ḳene? Ou beṭir befare, ar ze zanuare taire boia ner, zegur shatgu ḳolla ar doshgu hing, itar gufon bed ami tumare zanaiar."]], [["Tumi ze zanuar deḳsilae, igu age asil, oḳon nai, bade he habia duzoḳ taki uṭia aia siroḳalor lagi shaza faibo. Hou zera ou zogotor manush, zetar nam duniar foela takiu Allar zindegi ḳatat leḳa nai, tara ou zanuarre dekia taijjub oiziba, ḳaron igu age asil, oḳon nai, otoso hirbar deḳa dibo."]], [["“Huno, oḳon zeta batail oibo, ita buzar lagi aḳolor dorḳar. Ou shato ḳolla oilogi, shatṭa faṛ, ze faṛor ufre ou beṭi boise. Ou shato ḳollare shatzon razao buza zaibo."]], [["Erar mazor fas raza ageu shesh oigese. Eḳzon oḳon ase ar eḳzon oḳono aise na. Ou raza aia harle tuṛa ḳoedin roiteu oibo."]], [["Hou ze zanuar age asil oḳon nai, he shatzonor mazor eḳzon oileo, he ashole aṭ nombor raza. Bade he hor-hamesha siroḳal shaza faibo."]], [["“Ar tumi ze doshgu hing deḳso, ita oilogi doshzon raza. Tara oḳono razotto ḳora shuru ḳorse na, oile hou zanuaror loge raza bonia tara kub ḳom shomoe razotto ḳorar ḳemota faibo."]], [["I raza oḳolor mon oibo eḳoi laḳan, tara hoḳole tarar ḳemota ar eḳtiar hou zanuarre dilaibo."]], [["Tara meṛar baichchar loge zuddo ḳorbo, ar meṛar baichchae tarare araiba. Ḳaron tain oila malik oḳolor malik, bashsha oḳolor bashsha. Ar tan loge zera roiba tarare daot deoa oise, ar basia algail oise, tara hok-halali.”"]], [["Bade ou firistae amare ḳoila, “Tumi ze fani deḳso, ze fanir ufre ou moha bodmaishni boise, ita oilogi bout desh, bout manush, bout zati ar bout zator bulie matra manush."]], [["Ar ze doshgu hing deḳso, itae ar ou zanuare i bodmaishnire bade ginnaiba, tara taire fotor hokir banaia lemṭa ḳorba, ar tair gust ḳaiba, heshe taire agunit falai zalaiba."]], [["Er ḳaron oilo, Allae tarar dilor maze ola eḳ niot disoin, zate tan morzi furafur fole. Erlagi tara eḳmot oia hou zanuarre hokkol ḳemota dilaiba, zate Allar kalam furafur folibar ag forzonto he razotto ḳore."]], [["Tumi ze beṭire deḳso, igu oilogi hou namḳora ṭaun, i ṭaune zogotor hoḳol razaintor ufre razotto ḳorer.”"]]], [[["Itar bade ami aroḳzon firistare deḳlam, tain behest taki lamia aira. Tan bout boṛo ḳemota ase, tan mohimar bole asta duniae zolmol ḳorlo."]], [["Tain zure zure ḳoila, “Binash oigese, binash oigese, hou namḳora Babil ṭaun. Ikan oḳon butor aḳra oise, hokkol nomunar but-ferotor aḳra, nafaḳ ar zogoinno fakintor boshot ḳana oise."]], [["Ḳaron ikane tair zinar ḳamor bezuita nisha-fani duniar hoḳol zatire ḳabaise. Zogotor raza oḳole tair loge zina ḳorse, zogotor befari shodagor oḳole oḳanor tale tale lagam-saṛa nishae doni bonche.”"]], [["Bade ami hunlam, behest taki aroḳzone ḳoira, “O amar bonda oḳol, tumra Babil ṭaun taki baroia ao, zate tumra tair gunar bagi na o. Ar tair ufre zeta gozob nazil oibo, ita gozobe tumrare na fae."]], [["Tair guna gia to asmano lagigese, tair naformanir bae Allae kial ḳorsoin."]], [["Oinno zonor loge tai zela ḳorse, tumrao tair loge ola ḳoro, tair ḳamor furafur faona taire deo. Ze fialar maze tai oinnor lagi naformani gulaito, ou fialat tair furafur shaza, shullo-ana shaza gulia taire ḳabao."]], [["Tai nizore loia zotoḳan boṛai ḳorse, zoto beshi bilashitar maze zindegi ḳaṭaise, ṭik otoḳan zontrona ar duk taire deo. Tai to mone mone ḳoe, ami kunu ṛaṛi beṭi ni? Ami to ranir ashono boisi, ami kunumonteu duk-mosiboto foṛtam nae."]], [["Erlagi tair ufre eḳdineu hoḳol gozob foṛbo. I gozob oilo, mout, bilaf-ahazari, ar nidan. Taire aguindi zalail oibo, ḳaron zein tair bisar ḳorba, i Alla Mabud kub boloban.”"]], [["Zogotor zoto raza oḳole ogur loge zina ḳorse, tair loge hoi-hulla ḳori bilashi din ḳaṭaise, taire zalanir bala tair duma dekia otae ḳandiba, tair lagi ahazari ḳorba."]], [["Tair zontrona dekia tara ḍoraia duroi ubaia ḳoiba, “Haere Babil, haere hae! Oto namḳora ṭaun, oto ḳemota-ala ṭaun! Ola zoldi tumar ufre gozob ailo ni?”"]], [["Zogotor befari shodagor oḳoleo tair lagi ḳandiba ar ahazari ḳorba, ḳaron tarar mal-samana oḳon kunu manshe loito nae."]], [["Tarar ita mal-samana oilo, shuna, rufa, dami dami moni-mukta, dami dami ḳafoṛ, baingoni rongor bashshai ḳafoṛ, reshmi ar lal ḳafoṛ, nanan nomunar kushboeala laḳṛi, attir datdi banail nanan siz, dami laḳṛidi banail siz, fitol, lua ar marbel fattordi banail nanan samana,"]], [["ḍailchini, elais, agor-kushboe, mura-ator, loban, anguror rosh, zoetunor tel, moeda-gom, goru-meṛa, guṛa ar guṛar gaṛi, erloge ḳorida gulam-bandi oḳol."]], [["Hou shodagor oḳole ḳoiba, “O Babil, tumi ze aram-ayesh faitae saislae, ita to tumar ges taki horigese. Tumar hoḳol don-samana, zak-zomoḳ binash oigese. Ita to ar kunudinu firot faoa zaito nae.”"]], [["Zeta shodagor oḳole ota malor bebsha ḳoria doni oisla, tair zontrona dekia hou befari oḳole ḍoraia duroi ubai roiba. Tara ḳandi ḳandi mattom ḳoria ḳoiba,"]], [["“Ish, haere hae, dami dami moslin ḳafoṛ, baingoni ar lal rongor bashshai ḳafoṛ finda Babil ṭaun, shuna ar dami dami moni-mukta dia hazail-faṛail oto namḳora ṭaun!"]], [["Oto zoldi tumar oto don-samanar banḍar binash oigelo ni?”"], ["Shodagori zazor sharong ar kaftan oḳole, naia oḳole, zaz ar falor naia ḳarbari oḳole duroi ubaia ita deḳba."]], [["Taire zalanir shomoe tair duma dekia tara sillaia ḳoiba, “I ṭaunor laḳan namḳora, zogotor ar kunu ṭaun asil ni?”"]], [["Tara nizor matat duil maḳaia silla-silli ḳorba ar ḳandi ḳandi mattom ḳoria ḳoiba, “Haere hae, hou namḳora Babil ṭaun, haere hae! Doriar maze zerar zaz solasol ḳore, tara to zazor ḳamai dia boṛoluk oisla, oḳon deḳrae ni, oto zoldi kila hoḳolta binash oigelo!”"]], [["Ou shomoe hou firistae ḳoila, “O behest, tumi furti ḳoro, ou ṭaunre binash ḳorae kushi ḳoro. O Allar pak bonda oḳol, nobi-rosul oḳol ar sahabi oḳol, furti ḳoro. Ogie tumrar birudde zotota ḳorsil, oḳon Allae tair bisar ḳorsoin.”"]], [["Bade kub shoktiala eḳ firistae biraṭ eḳ fattor ania doriat falaia ḳoila, “Huno, ou namḳora Babil ṭaunreo ola ḍekka mari falai deoa oibo, taire ar kunudin faoa zaito nae."]], [["Zera sharinda bazae, gan gae ar bashi ba shinga bazae, tarar aoaz ar kunudin tumar maze huna zaito nae. Ar kunudinu tumar maze kunuzat mestori milto nae. Kunu moshla fishar faṭar aoaz kunudin huna zaito nae."]], [["Tumar maze kunudin kunu battir for zolto nae. Daman-ḳoinar golar aoaz ar kunudin tumar maze huna zaito nae. Ḳaron asta zogotor maze tumar shodagor oḳol namḳora asil, zogotor hoḳol zati tumar sol-soturir zadue fagol oizito."]], [["Ar nobi-rosul oḳolre, Allar pak bonda oḳolre, ar zoto manshore i zogoto kun ḳora oise, tarar lou to tumar ou Babil ṭauno milche.”"]]], [[["Erbade ami behestor maze bout manshor biṛor aoaz hunlam. Tara ḳoira, “Al-hamdulilla! Mohima ar ḳemota, aḳerator nazat, hokkoltau amrar Allar."]], [["Tan bisar to hok ar shoṭik. Ze ṭaune nizor zinar ḳam dia asta duniare nafaḳ banaisil, hou moha-bodmaishnire Allae shaza disoin. Tan maear gulam oḳolor lour bodla, tain ogur ges taki loisoin.”"]], [["Era hirbar ḳoila, “Al-hamdulilla! Ogur maz taki hor-hamesha duma baroibo.”"]], [["Alla Pak zein toḳto boat asoin, hou sobbishzon murobbi netae ar hou sairo zandare tanre soizda ḳoria ḳoila, “Amin! Al-hamdulilla.”"]], [["Ou shomoe behesti toḳto taki eḳzone ḳoila, “O Allar maear gulam oḳol, tumra zera Allare ḍorao, tumra huru-boṛo hokkole amrar Allar tarif ḳoro.”"]], [["Bade ami bout manshor biṛor aoaz ba zure zure ḳol-kolaia fani foṛar aoaz ba zure ṭaṭa foṛar aoazor laḳan ou ḳotaḳanain hunlam, “Al-hamdulilla! Amrar shorbo-shoktiman Mabud Allae bashshai ḳora shuru ḳorsoin."]], [["Ao, amra monor kushie furti ḳori, ar tan tarif ḳori, ḳaron meṛar baichchae shadi ḳorar shomoe oigese, tan ḳoina zuit oia hazigesoin."]], [["Tanre soḳsoḳa forishkar dami ḳafoṛ findail oise.” I ḳafoṛ oilo Allar pak bonda oḳolor forezgari sal-cholon."]], [["Bade hou firistae amare ḳoila, “Tumi oḳan leḳo, meṛar baichchar shadir mozliso zerare daot deoa oise, tara mubarok.” Tain eoḳan ḳoila, “Ita oilo Allar kalam, ita ḳaṭi hasa.”"]], [["Teu ami ou firistare soizda ḳorar niote tan fao-o foṛlam, oile tain amare ḳoila, “Hae, hae! Ita kita ḳorrae, amio to tumar laḳan gulam, ar tumar ze mumin bai oḳole Hozrot Isar fokke zobanbondi deoat roe, ami tarar laḳano gulam. Te ḳali Allare soizda ḳoro. Ou Isar zobanbondiu oilo, nobi-rosul oḳolor zobanbondir mul kuṭi.”"]], [["Bade ami deḳlam, behestor duar kula, ar hono dola eḳṭa guṛa ase. Hou guṛar ufre zein toshrif raḳsoin, tan nam oilo, hok ar hok-halali. Tain pak-forezgarie bisar-insaf ar zuddo ḳoroin."]], [["Tan souk oilo zalail soḳsoḳa agunir laḳan, tan matat bout taz ase. Tan shorilo omon eḳ nam leḳa, ze namor mani tain saṛa dusra ḳeu zane na."]], [["Tan finno ase lour maze ḍubail lebas, ar tan nam oilo, “Kalimatulla, Allar kalam.”"]], [["Ar behestor sifai oḳole dami saf-sutra dola lebas findia, dola guṛar ufre soar oia tan ḳore ḳore zaira."]], [["Tain zate zogotor hoḳol zatire shaza dita faroin, otar lagi tan muk taki eḳan darail toluar baroia ailo. Tain luar laṭi dia tamam zatire shashon ḳorba, ar angur maṛar gato manshe zela faodi angur maṛoin, shorbo-shoktiman Allar lannoti gozobdi tain ola maṛiba."]], [["Tan urator maze ar tan lebaso ou nam leḳa ase, “Bashsha oḳolor bashsha, malik oḳolor malik.”"]], [["Bade ami deḳlam, shuruzor maze eḳzon firista ubai roisoin. Asmanor maze zeta fakinte uṛira, tain era hoḳolre zure zure ḍakia ḳoila, “Ao, Allar dorbaro moha-daot ḳaoar lagi eḳano dola o,"]], [["zate tumra aia gust ḳaitae faro, bashsha, fordan sifai, foeluan oḳol, guṛain ar guṛaintor soar oḳol, azad ar gulam, huru-boṛo hoḳol manshor gust ḳao.”"]], [["Erbade ami deḳlam, ou guṛat zein soar oisoin, en loge ar en sifai dolor loge zuddo ḳorar lagi hou zanuar, asta duniar raza oḳol, tarar shoinno-sifai dol loia eḳano dola oila."]], [["Teu hou zanuarre doria aṭok kora oilo, ar ze bonḍo nobie tar fokko loia asanok kam deḳaito, tareo dora oilo. Zeta manshe hou zanuaror sil lagaise, tar murtir fuza ḳorse, ou bonḍo nobie tar asanok kam deḳaia ota manshore be-foti banaise. I duioṭare zinda halote, zalail gondoḳor agunir maze falani oilo."]], [["Hou dola guṛar ufre zein boat asla, tan muk taki ze darail toluar baroia aisil, oḳandi tarar logor shango-pango oḳolre kun ḳora oilo. Erlagi hoḳol fakinte feṭ boria otar gust ḳaila."]]], [[["Erbade ami deḳlam, behest taki eḳzon firista lamia aira. Tan ato asil habia duzoḳor sabi, ar kub boṛo eḳsa longor."]], [["Tain hou danobre dorla, igu oilo hou furana haf, er nam oilo Iblis ba shoetan. Tare doria eḳ azar bosoror lagi bandila,"]], [["bandia habia duzoḳo falaila. Bade ou duzoḳor duaro tala lagaia er ufre sil-sappoṛ marla, zate he ou eḳ azar borosor maze baroia, duniar kunu zatire be-foti banaito na fare. Heshe tare tuṛa ḳoedinor lagi saṛa oibo."]], [["Bade ami deḳlam, bout toḳt ase. Zera ou toḳtor ufre boisoin, erare bisar ḳorar ḳemota deoa oise. Allar kalam ar Hozrot Isar befare zobanbondi deoae zerare gordona mara oisil, erar ruh oḳolreo ami deḳlam. Era hou zanuarre ba tar murtire fuza ḳorse na, ar ato ba ḳofalor ufre tar silo lagaise na. Era zinda oia uṭla, uṭia eḳ azar bosor dori al-Mosir loge bashshai ḳorla."]], [["Iṭa oilo foela bar murda taki zinda oia uṭa, ar ou zera zinda oila tarau doinno ar fobitro. Foela bar zera zinda oia uṭla, erar ufre to moutor dusrabar kunu bol ḳaṭani solto nae. Tara oiba Alla Pak ar al-Mosir imam. Tara hou eḳ azar bosor dori al-Mosir loge bashshai ḳorba. Oile ou azar bosor furanir ag forzonto bad-baki kunu murda zinda oila na."]], [["Iṭa oilo foela bar murda taki zinda oia uṭa, ar ou zera zinda oila tarau doinno ar fobitro. Foela bar zera zinda oia uṭla, erar ufre to moutor dusrabar kunu bol ḳaṭani solto nae. Tara oiba Alla Pak ar al-Mosir imam. Tara hou eḳ azar bosor dori al-Mosir loge bashshai ḳorba. Oile ou azar bosor furanir ag forzonto bad-baki kunu murda zinda oila na."]], [["Ou eḳ azar bosor gia harle shoetanre tar zel ḳana taki ḳalas deoa oibo."]], [["Teu he gia asta zogotor hoḳol zatire, mani Iazuz-Mazuzre be-foti banaibo, ar zuddo ḳorar lagi tarare eḳano dola ḳorbo. Tar manush oiba, doriar soror balur laḳan, ita gonia furani zaito nae."]], [["Ou shomoe ami deḳlam, tara asta dunia taki baroi gia Allar pak bonda oḳolor roar zaga, Allar maear ṭaunre gia berililo. Oile asman taki Allai aguin lamia itare zalaililo."]], [["Ar ze Iblise erare be-foti banaisil, tare doria zalail gondoḳor agunir gato falail oilo. Hou zanuar ar bonḍo nobire ageu ou gato falail oisil. Hono tara siroḳal roiba, ar dine-raite zala-zontronar azab faiba."]], [["Bade ami deḳlam, boṛo eḳan dola toḳt, ou toḳto eḳzon boat asoin. Tan samna taki asman ar dunia bagigelo, kunuḳano erar zaga roilo na."]], [["Erbade deḳlam, huru-boṛo tamam murda oḳol ou toḳtor samne ubai roisoin. Bade ḳoeḳan ḳata kula oilo, erbade aro eḳan ḳata kula oilo, ikanor nam zindegi ḳata. Ou ḳata oḳolor maze hou murda oḳolor zeta amol-noma leḳa oisil, hou amol mafik tarar aḳeri bisar ḳora oilo."]], [["Doriar maze zoto murda oḳol asla, doriae erar lash bar ḳori dilo. Ar mout ar ḳoeboror maze zeta murdain asla, mout ar ḳoebore tarare bar ḳori dilo. Forteḳ zonre tar nizor amol-noma mafik bisar ḳora oilo."]], [["Heshe mout ar ḳoeborreo agunir gato falail oilo. Ou agunir gato foṛau oilo dusrabar mout mani, aḳeri mout."]], [["Zerar nam hou zindegi ḳatat millo na, tarareu agunir gato falail oilo."]]], [[["Bade ami eḳan noea asman ar noea zomin deḳlam. Foela asman ar foela zomin milai gese, kunu doriao ar roilo na."]], [["Ami deḳlam, hou fobitro ṭaun, mani noea Zeruzalem. Ikan behestor maz taki ar Allar dorbaro taki lamia ar. Kunu biar ḳoinare zela damandor lagi hazail oe, ou ṭaunreo ola shundor ḳori hazail oisil."]], [["Bade ami hunlam, hou behestor toḳto taki eḳzone zure zure ḳoira, “Oḳon manshor maze roar lagi Alla Pakor zaga oise. Tain manshor loge boshot ḳorba, ar tara oiba tan bonda. Tain shoeong tarar loge roiba, tarar Alla oiba."]], [["Tain erar sokur fani fusia diba. Ar kunu moron oito nae, duk, ḳandon, ḳoshṭo ar roito nae, agor ita hoḳoltau shesh oigese.”"]], [["Toḳto zein boat asla tain ḳoila, “Huno, ami hokkoltare noea ḳori foeda ḳoriar.” Bade tain hirbar ḳoila, “Amar ou ḳotaḳan leḳo, ḳaron ita ekin ḳorar laḳ hasa.”"]], [["Tain amare eoḳan ḳoila, “Shesh oigese. Amiu Alif ar Ya, aual ar aḳer. Huno, zar fanir fiase dorse, tare ami abe-haeator zindegi-fanir zorna taki bina foeshae fani dimu."]], [["Ze zon zoei oibo, he ita hoḳoltar odikar faibo. Ami oimu tar Alla, ar he oibo amar fut."]], [["Oile ka-furush, beiman, haramkur, kuni, zinakur, zadugir, murtifuza ḳorra, ar hoḳol nomunar misa matra oḳol zalail aguin ar gondoḳor gato roiba. Er namu oilo dusrabaror mout.”"]], [["Hou ze shatzon firistar ato aḳeri shato gozob bora shatṭa baṭi asil, erar mazor eḳzone amar ḳandat aia ḳoila, “Ao, ami tumare ḳoina-beṭi deḳaimu, mani meṛar baichchar boure deḳaimu.”"]], [["Bade hou firistae ruhani halote amare boṛo eḳ usa faṛor ufre loia gela. Nia Allar mohimae soḳsoḳa ze fobitro Zeruzalem ṭaun, behestor maz taki ar Allar dorbaro taki lamia aoat asil, ou firistae amare ota deḳaila."]], [["I ṭaunor rong kub dami moni-muktar laḳan soḳsoḳa, foṭikor golashor nomunae dami hirar laḳan."]], [["Hou ṭauno boṛo eḳan usa oal asil, ou oalo baroḳan geiṭ asil, baro geiṭo barozon firista asla. Ou geiṭor ufre Boni Israilor baro ḳandanor nam leḳa."]], [["I geiṭor tinḳan fubedi, tinḳan utoredi, tinḳan douknedi ar tinḳan foismedi asil."]], [["I ṭaunor oalor baroṭa filar asil, itar ufre meṛar baichchar barozon sahabir baroḳan nam leḳa."]], [["Amar loge zein batchit ḳorat asla tan ato shunar eḳṭa nol asil, zate tain ou ṭaun, ṭaunor geiṭ ar oal mafita faroin."]], [["I ṭaun asil sairkuni gul, lambae ar faṛe shoman. Bade tain ou noldi ṭaunḳan mafile, ikan lamba, faṛ ar usae oilo baro azar stadia (onuman deṛ azar mail)."]], [["Bade tain oal mafila, i oal asil eḳ-sho sousallish at usa. Manshor ator mafor laḳan i firistaeo mafila."]], [["I oalḳan hiradi banail, ar i ṭaun asil foṭikor golashor laḳan ḳaṭi shunadi banail."]], [["Ṭaunor oalor filar oḳolor maze dami dami moni-mukta lagail asil. Foela filar hirar, dusraṭa akik monir, tin nomborṭa tama moni, sair nomborṭa fanna moni,"]], [["fas nomborṭa shuruz moni, soe nomborṭa iakut moni, shat nomborṭa lil moni, aṭ nomborṭa boidurjo moni, noe nomborṭa fit moni, dosh nomborṭa ufol moni, egaro nomborṭa firuz moni, ar baro nomborṭa foddorag moni."]], [["Baroḳan geiṭ baroṭa muktadi banail. Forteḳ geiṭ asil eḳoṭa dami muktar. Ṭaunor rasta asil foṭikor golashor laḳan ḳaṭi shunadi banail."]], [["I ṭauno ami kunu ebadot-ḳana deḳlam na, shorbo-shoktiman Alla Mabud ar meṛar baichchau asla inor ebadot-ḳana."]], [["I ṭaunre for ḳorar lagi kunu san-shuruzor zorur nai. Allar nuror mohimae for dey, ar meṛar baichchau oila inor batti."]], [["Hoḳol zatir manush ou nuror fore sola-fira ḳorba, duniar bashsha oḳole tarar zak-zomoḳ loia ou ṭauno aiba."]], [["Dinor bala kunu shomoeu i ṭaunor geiṭ bond oito nae, ar hino kunu rait oito nae."]], [["Tamam zatir ijjot ar gourob ono ana oibo."]], [["Nafak kunu siz, haramkur ba misa matra kunu manush, kunudino ino hamaito farto nae. Ḳali meṛar baichchar zindegi ḳatar maze zerar nam leḳa ase, tarau hamaiba."]]], [[["Erbade hou firistae amare abe-haeat, mani zindegi-fanir gang deḳaila. Ikṭa deḳte soḳsoḳa ḳasor laḳan. Iṭa Alla Pak ar hou meṛar baichchar toḳtor daro taki baroia,"]], [["ṭaunor boṛo gollir mazḳanedi zaoat asil. Ar ou gangor duio faro zindegi-gas asil. Ou gasainto baro zator fol dore. Forteḳ mashe mashe fol dore, ou gasor fatae hoḳol zatir manshor bemar shifa oe."]], [["Kunuzat lannot ar roito nae. Alla Pak ar meṛar baichchar toḳt ou ṭauno roibo, ar tan gulam oḳole tan ebadot ḳorba."]], [["Tara tan fobitro muk deḳba, tarar ḳofalo tan nam leḳa taḳbo."]], [["Ar kunu rait oito nae, tarar lagi lemor ba shuruzor foror zorur oito nae, ḳaron Alla Mabudor nuru oibo tarar for. Tara hor-hamesha siroḳal dori bashshai ḳorba."]], [["Bade hou firistae amare ḳoila, “Ita hoḳolta ekin ḳorar laḳ hasa. Alla Mabud, zein age tan nobi oḳolor mazdi batchit ḳorsoin, tain nizor firistare disoin, zate tuṛa ḳoedinor maze zeta goṭibo, ou firistae ita tan gulam oḳolre deḳain.”"]], [["Hozrot Isae ḳoira, “Huno, ami kub zoldiu airam. Ze zone ou kitabor hoḳol aeator agam ḳobor amol ḳore, he-u nek-kofali.”"]], [["Te Isa al-Mosir sahabi ami Hannane ita deḳsi ar hunchi. Hoḳolta huna ar deḳar bade, ze firistae amare ita deḳaisoin, ami tanre soizda ḳorar niote tan fao-o foṛlam."]], [["Oile tain amare ḳoila, “Na, na! Tumi amare nae, ḳali Alla Pakre soizda ḳoro. Ami to ḳali tumar laḳan gulam, tumar baiain mani nobi oḳolor laḳan ar i kitabor hoḳol aeat zera mane, tarar laḳanu gulam.”"]], [["Erbade tain amare ḳoila, “Ou kitabor kunu agam ḳobor tumi lukaia rakio na, ḳaron shomoe gonaia aichche."]], [["Zegie naformani ḳorer, he ola ḳorat rouk. Zegu ḳobis, igu tar ḳobisit rouk. Ar forezgar zone forezgari ḳorat rouk, fak-fobitro zon fak-fobitro rouk.”"]], [["Hozrot Isae ḳoira, “Huno, ami kub zoldi airam, ar forteḳ manshor amol-nomar furushkar amar ato ase."]], [["Amiu Alif ar Ya, aual ar aḳer, shuru ar shesh."]], [["“Tarau nek-kofali, zera nizor ḳafoṛ-sufoṛ doia forishkar ḳore, zate zindegi-gasor fol ḳaoar odikar fae, ar geiṭedi gia fobitro ṭauno hamae."]], [["Kukror laḳan zogoinno manush, zadugir, zinakur, kuni, murtifuza ḳorra, ar zetae misa mat foson ḳore, misar maze sole, ita hokkolṭi bare foṛi roise."]], [["“Te ami Isae amar firistare faṭaisi, zate ein zomat oḳolor lagi tumrar gese ota hoḳol befare zobanbondi dein. Ami to Bashsha Daudor ḳandan ar mul zoṛ, fozoror soḳsoḳa shuk-tera.”"]], [["Pak ruhe ar ḳoinae ḳoira, “Ao.” Ar ze zone ou ḳota huner, he-o ḳouk, “Ao.” Fanir fiase zare dorse, he auk. Ze zone fani ḳaito sae, he bina foeshae zindegi-fani ḳauk."]], [["Ze zone ou kitabor hoḳol agam ḳobor hune, tar gese ami ou zobanbondi diar, ḳeu zudi ou aeat oḳolor loge dusra kunta baṛae, te Allaeo ou kitabo leḳa hoḳol nomunar gozob tar zindegit baṛaiba."]], [["Ar ou kitabor aeat oḳol taki ḳeu zudi kunta bad dey, te Allaeo i kitabo leḳa zindegi-gas ar fobitro ṭaunor odikar, tar zindegi taki bad diba."]], [["Ou befar oḳol loia zein zobanbondi dira, tain ḳoira, “Hasau, ami kub zoldi airam.”"], ["Amin. Hozrot Isa, afne toshrif anoukka."]], [["Allar tamam pak bonda oḳolor ufre, Hozrot Isar rohomot zari rouk. Amin."], ["Ḳotom."]]]]}}