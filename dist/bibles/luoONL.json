{"books":{"Genesis":[["Kar chakruok Nyasaye nochweyo polo gi piny.\n","Koro piny ne onge kido kendo ne onge gimoro amora e iye. Mudho mandiwa noimo ataro mangʼongo kendo Roho mar Nyasaye ne wuotho ewi atarono.\n  ","Eka Nyasaye nowacho niya, “Ler mondo obedie,” mi ler nobetie.\n","Nyasaye noneno ni ler ber, kendo ne opogo ler kuom mudho.\n","Nyasaye noluongo ler ni “odiechiengʼ” kendo mudho noluongo ni “otieno.” Piny noyuso, kendo noru ma en chiengʼ mokwongo.\n  ","Eka Nyasaye nowacho niya, “Gima pogo pi mondo obedie mondo opog pi gi pige.”\n","Omiyo Nyasaye noketo gima pogo pi mamalo gi pi ma piny. Kendo nobedo kamano.\n","Nyasaye noluongo gima nopogo pigno ni “polo.” Piny noyuso kendo noru, ma en chiengʼ mar ariyo.\n  ","Kendo Nyasaye nowacho niya, “Pi manie bwo polo mondo ochokre kaachiel, kendo lowo motwo obedie.” Kendo notimore kamano.\n","Nyasaye nochako lowo ni “piny” kendo pige mane ochokore nochako ni “nembe.” Kendo Nyasaye noneno ni mano ber.\n ","Eka Nyasaye nowacho niya, “Buya nyaka nyag e piny, kothe manyago cham kod yiende manyago olembe man-gi kuthe eigi kaka kitgi obet kendo nobedo kamano.\n","Buya nonyak e piny: Cham nonywolo kothegi kaka kitgi nobet kendo yiende nonywolo olembe man-gi kodhi kaka kitgi nobet. Kendo Nyasaye noneno ni mano ber.\n","Piny noyuso kendo noru, ma en chiengʼ mar adek.”\n  ","Bangʼe Nyasaye nowacho niya, “Ler mondo obedie e kor polo mondo opog odiechiengʼ gi otieno, kendo gibed kaka ranyisi mag lokruok ndalo kod odiechienge, kod higni,\n","kendo ginibedi ler mae kor polo mondo gi chiw ler e piny.” Kendo nobedo kamano.\n","Nyasaye noloso gik moko ariyo madongo makelo ler; ler maduongʼ ne rito odiechiengʼ, to ler matin ne rito otieno. Sulwe bende noloso.\n","Nyasaye noketogi e kor polo mondo gi chiw ler e piny,\n","mondo girit odiechiengʼ gotieno, kendo gipog ler koa kuom mudho. Nyasaye noneno ni mano ber.\n","Piny noyuso kendo noru, ma en chiengʼ mar angʼwen.\n  ","Kendo Nyasaye nowacho niya, “Pi mondo opongʼ gi gik mangima, kendo winy mondo ofu ewi piny e kor polo.”\n","Kamano Nyasaye nochweyo gik madongo mag nam kod gik mangima duto kod gik malak mag pi, kaka kitgi obet kod winy duto man-gi bwombegi kaka kitgi obet. Nyasaye noneno ni mano ber.\n","Nyasaye nogwedhogi kendo owacho niya, “Nywolreuru kendo umedru kuom kwan kendo upongʼ pi mag nembe kendo winy bende omedre e piny.”\n","Kendo piny noyuso, kendo noru, ma en chiengʼ mar abich.\n  ","Kendo Nyasaye nowacho niya, “Piny mondo onywol gik mangima kaka kitgi obet: Jamni, kod gik moko duto mamol e lowo, kod le mag bungu, mana kaka kit moro ka moro obet.” Kendo nobet kamano.\n","Nyasaye noloso le mag bungu kaka kitgi obet; jamni kaka kitgi obet kendo gi gik mamol e lowo kaka kitgi obet. Nyasaye noneno ni mano ber.\n ","Eka Nyasaye nowacho niya, “We wachwe dhano e kido machal kodwa kendo gibed gi teko ewi rech mae nam kendo gi winy mae kor polo, ewi jamni, ewi piny duto kendo ewi chwech duto mawuotho ewi lowo.”\n ","Kuom mano Nyasaye nochweyo dhano e kite owuon,\n e kit Nyasaye nochweye;\n nochweyogi dichwo gi dhako.\n ","Nyasaye nogwedhogi mi owachonegi niya, “Nywolreuru kendo kwanu omedre; pongʼuru piny kendo urite. Beduru gi teko ewi rech ma e nam kod winy mae kor polo kendo ewi gik mangima duto mawuotho ewi lowo.”\n ","Eka Nyasaye nowacho niya, “Amiyou kothe duto manyago cham e wangʼ piny duto kod yiende duto man kod olemo gi kodhi eigi. Ginibed magu kuom chiemo.\n","To ne le duto mag piny kod winy duto mafuyo e kor polo kod gik moko duto mawuotho e piny, gimoro amora mangima; amiyo lum duto mondo obed chiembgi.” Kendo nobedo kamano.\n ","Nyasaye nongʼiyo gik moko duto mane osechweyo kendo noneno ni gibeyo ahinya. Piny noyuso kendo noru, ma en chiengʼ mar auchiel.\n "],["Kuom mano chwech polo gi piny norumo gi gik mane ni eigi duto ka moro ka moro oket kare.\n  ","E odiechiengʼ mar abiriyo Nyasaye nosetieko tichne mane osebedo ka otimo; omiyo odiechiengʼ mar abiriyo noyweyo kuom tijene duto.\n","Kendo Nyasaye nogwedho odiechiengʼ mar abiriyo mi owale obedo maler, nimar odiechiengno ema noyweyoe bangʼ tieko duto.\n ","Ma e nonro mar polo kod piny kane ochwegi.\n  Kane Jehova Nyasaye ochweyo piny kod polo;\n","ne onge buya mane osetwi e piny kendo ne onge yien mane osedongo nikech Jehova Nyasaye ne pok ooro koth e piny kendo ne onge dhano mawuotho ewi lowo,\n","kata kamano achiya mar pi ne wuok koa ei lowo kendo ne omiyo piny duto obedo mangʼich.\n","Eka Jehova Nyasaye nochweyo dhano gi lowo kendo nokudho muya mar ngima ei ume, mi dhano nobedo mangima.\n ","Eka Jehova Nyasaye noloso puodho ma yo wuok chiengʼ mar Eden, kendo noketoe dhano mane osechweyo.\n","Eka Jehova Nyasaye noketo kit yien duto mondo onyagi ewi lowo, ne gin yiende malombo wangʼ kendo mag chiemo. E dier puodho ne nitie yath machiwo ngima kendo yath mamiyo ngʼato ngʼeyo ber gi rach.\n ","Aora mamiyo puodho bedo mangʼich ne mol koa Eden; kendo koa kanyo to aorano ne pogore nyadingʼwen.\n","Bath aorano mokwongo iluongo ni Pishon; en omol koluwo piny Havila duto kama ne nitiere gi dhahabu mangʼeny.\n","(Dhahabu mar pinyno ber; duogo manyilni maber kod kite mabeyo miluongo ni oniks bende yudoree.)\n","Bath aorano mar ariyo iluongo ni Gihon; en omol koluwo piny Kush duto.\n","Bath aorano mar adek iluongo ni Tigris; en omol koluwo yo wuok chiengʼ mar Ashur. To bath aorano mar angʼwen iluongo ni Yufrate.\n ","Eka Jehova Nyasaye nokawo Adam kendo nokete e puoth Eden mondo olose kendo orite.\n","Kendo Jehova Nyasaye nomiyo Adam chik niya, “In thuolo mar chamo olemb yien moro amora e puodho;\n","to kik icham olemb yath mamiyo ngʼato ngʼeyo ber gi rach, nimar chiengʼ ma inichame to initho.”\n ","Jehova Nyasaye nowacho niya, “Ok ber mondo Adam obed kende, abiro losone jakony mowinjore kode.”\n ","Kuom mano, Jehova Nyasaye nokawo lowo ma ochweyogo le mae thim kod winy duto mafuyo e kor polo. Eka nokelogi ne Adam mondo ochakgi nying kendo nying mane Adam omiyo gik mangimago ema nobedo nying-gi.\n","Omiyo Adam nochako jamni duto nying, gi winy manie kor polo kod le duto manie thim.\n Kata kamano Adam ne onge gi jakony mowinjore kode.\n","Kuom mano Jehova Nyasaye nomiyo nindo matut otero Adam; kendo kane onindo, nogolo achiel kuom ngʼedene mi nodino kanyo gi ringʼo.\n","Eka Jehova Nyasaye noloso dhako koa kuom ngʼet mane ogolo kuom Adam kendo nokele ni Adam.\n ","Adam nowacho niya,\n “Ma koro en chogo mar choka\n kendo ringʼo mar ringra;\n ibiro luonge ni ‘dhako,’\n nikech nogole koa kuom dichwo.”\n ","Kuom mano, dichwo nowe wuon kod min kendo nopadre gi chiege; mi gidok ringruok achiel.\n ","Adam kod chiege ne niduge, to ne gionge wichkuot.\n"],["To thuol ne riek moloyo le duto mag bungu mane Jehova Nyasaye ochweyo. Omiyo nopenjo dhako niya, “Bende en adier ni Nyasaye nowacho ni, ‘Kik ucham olemb yien moro amora manie puodho?’ ”\n ","Dhako nodwoko thuol niya, “Wanyalo chamo olembe mag yiende manie puodho duto,\n","makmana Nyasaye nosiemowa ni, ‘Kik ucham olemo mar yien man e dier puodhono, kendo kik umule nono to ubiro tho.’ ”\n ","Thuol nowacho ne dhako niya, “Adier ok unutho.\n","Nikech Nyasaye ongʼeyo ni sa ma unuchame wengeu noyepi kendo unubed machal gi Nyasaye, kungʼeyo ber gi rach.”\n ","Kane dhako oneno ni olemb yien-no ne ber kuom chiemo kendo moro wangʼ kendo nyalo miyo ibed gi rieko, nokawo moko mochamo, to bangʼe nomiyo chwore ma en bende nochame.\n","Eka wengegi noyepo kendo negifwenyo ni gin duge; kuom mano negikawo it ngʼowu kendo giumogo dugegi.\n ","Eka Adam kod chiege nowinjo dwond Jehova Nyasaye kawuotho e puodho e seche mag angʼich welo kendo ne gipondo ne Jehova Nyasaye e kind yiende manie puodho.\n","To Jehova Nyasaye noluongo Adam mopenje niya, “In kanye?”\n ","Nodwoko niya, “Ne awinji e puodho kendo luoro nomaka nikech ne an duk, koro ne apondo.”\n ","Kendo Jehova Nyasaye nowachone niya, “En ngʼa manonyisi ni in duk? Dibed ni isechamo olemb yien mane akweri ni kik icham?”\n ","Adam nodwoke niya, “Dhako mane imiya ema nomiya olemo moko moa e yien-no kendo achamo.”\n ","Eka Jehova Nyasaye nopenjo dhako niya, “Ma en angʼo ma isetimo?”\n Dhako nodwoke niya, “Thuol nowuonda, mi achamo olemo.”\n ","Kuom mano Jehova Nyasaye nowacho ne thuol niya, “Nikech isetimo ma,\n “Okwongʼi moloyo le duto\n kendo gige buya duto!\n Ibiro lak gi bund iyi\n kendo ibiro chamo buru,\n ndalo duto mag ngimani.\n ","Kendo anaket sigu\n e kindi gi dhako,\n kendo e kind kothe gi kothi;\n en noto wiyi,\n to in to nika ofunj tiende.”\n ","Dhako to ne owachone niya,\n “Anamedni rem malich e kindeni mag nywol;\n adier ininywol nyithindo gi rem.\n Dwaroni nobed mana kuom chwori\n bende enobed gi teko kuomi.”\n ","To Adam to ne owachone niya, “Nikech ne iwinjo chiegi kendo ichamo olemb yath mane akweri ni, ‘Kik icham olembe,’\n “Okwongʼ lowo nikech in,\n kuom tich matek, ibiro chiemo koa kuom lowo,\n ndalo duto mag ngimani.\n ","Enonyagni kit kuthe mopogore opogore\n kendo ibiro chamo alode manie thim.\n ","Inicham chiembi\n mana kuom luchi,\n nyaka idog e lowo\n nikech kanyo ema ne ogolie,\n nimar in lowo\n kendo lowo ema nidogie.”\n ","Adam nochako chiege ni Hawa nikech nobiro bedo min ji duto.\n ","Jehova Nyasaye noloso lewni mag pien ne Adam kod chiege kendo noumogi.\n","Kendo Jehova Nyasaye nowacho niya, “Dhano koro osebedo machal kodwa, kongʼeyo ber kod rach. Kik yiene mondo oter lwete kendo okaw olemb ngima kendo ocham madimi odag nyaka chiengʼ.”\n","Omiyo Jehova Nyasaye noriembe e Puodho mar Eden mondo opur lowo kamane ogole.\n","Bangʼ kane oseriembo Adam oko, ne oketo kerubi gi ligangla mamil koni gi koni yo wuok chiengʼ mar Puodho Mar Eden mondo orit yo mochomo yadh ngima.\n"],["Adam nobedo e achiel gi chiege Hawa kendo nomako ich mi nonywolo Kain mowacho niya, “Kuom ngʼwono mar Jehova Nyasaye asenywolo wuowi.”\n","Bangʼe nonywolo owadgi miluongi ni Abel.\n Abel ne en jakwadh jamni to Kain ne en japur.\n","Bangʼ ndalo moko Kain nokelo nyak mag lowo kaka misango ne Jehova Nyasaye.\n","To Abel nokelo ringʼo machwe koa kuom achiel mag jambe makayo. Jehova Nyasaye noyie gi Abel kod misango mare,\n","to Kain kod misango mare to ne ok oyiego. Kuom mano Kain mirima nomako kendo wangʼe nojuol.\n ","Eka Jehova Nyasaye nopenjo Kain niya, “Angʼo ma omiyo in-gi mirima? Angʼo ma omiyo wangʼi ojuol?\n","Kitimo maber donge diyieni? To ka itimo marach to richo okichore e dhoodi, kendo ogomboni mondo okawi, to in nyaka iloye.”\n ","Eka Kain nowacho ne owadgi Abel niya, “Wadhi waba e pap oko.” To kane gin e pap, Kain nogoyo owadgi ma Abel mi onege.\n ","Eka Jehova Nyasaye nopenjo Kain niya, “Ere owadu Abel?”\n Nodwoke niya, “Ok angʼeyo. An jakwadhe?”\n ","Jehova Nyasaye nowachone niya, “Isetimo angʼoni? Winji! Remb owadu ywakna koa e lowo.\n","Omiyo koro in e bwo kwongʼ kendo oseriembi e piny mosengʼamo dhoge mondo omwony remb owadu koa e lweti.\n","Ka ipuro lowo, to ok obi nyagoni cham. Ibiro bedo ngʼat maonge kar dak mabayo abaya e piny.”\n ","Kain nowacho ne Jehova Nyasaye niya, “Kum mi miyano ohinga.\n","Kawuono iseriemba e lowo kendo ibiro pandona wangʼi; abiro bet ngʼat maonge kar dak mabayo abaya e piny kendo ngʼato angʼata moyuda nonega.”\n ","To Jehova Nyasaye nowachone niya, “Ok kamano, ka ngʼato onegi, nochul ne kuor nyadibiriyo moloyo.” Eka Jehova Nyasaye noketo ranyisi kuom Kain mondo ngʼato moromo kode kik nege.\n","Omiyo Kain noa e nyim Jehova Nyasaye kendo nodak e piny Nod, mantie yo wuok chiengʼ mar Eden.\n ","Kain nobedoe achiel gi chiege mi chiege nomako ich kendo nonywolo Enok. Noyudo Kain gero dala maduongʼ kendo nochako dalano nying wuode ma Enok.\n","Enok nonywolo Irad: Kendo Irad ema ne wuon Mehujael, kendo Mehujael nonywolo Methushael kendo Methushael nonywolo Lamek.\n ","Lamek nokendo mon ariyo, achiel ne nyinge Ada to machielo Zila.\n","Ada nonywolo Jabal, mane wuon jokwath mane odak e hembe kendo ne nigi jamni.\n","Owadgi ne nyinge Jubal, ma en ema nokwongo chako goyo thumbe mag nyatiti gi asili.\n","Zila bende nonywolo wuowi ma nyinge Jubal-Kain, mane jatheth chumbe duto mag mula kod nyinyo. Nyamin Tubal-Kain nyinge ne Naama.\n ","Lamek nowachone monde ariyo-ka niya,\n “Ada kod Zila, winjauru,\n un monda winjuru wechena.\n Asenego ngʼato, nikech nogoya,\n wuowi matin nikech nohinya.\n ","Ka Kain ochulne kuor nyadibiriyo\n to kara Lamek to nochul ne kuor nyadi piero abiriyo gabiriyo.”\n ","Adam nobedoe achiel gi chiege, kendo chiege nonywolo wuowi mi nochake ni Seth, mowacho niya, “Nyasaye osemiya nyathi machielo kar Abel mane Kain onego.”\n","Seth bende nonywolo wuowi, kendo nochake ni Enosh.\n E ndalono ema ne ji ochako luongo nying Jehova Nyasaye.\n"],["Ma e chenro mar tienge nyikwa Adam.\n  Ka Nyasaye nochweyo dhano, nochweye e kite owuon.\n","Nochweyogi dichwo gi dhako kendo ogwedhogi kendo kane ochwegi, nochakogi ni “dhano.”\n  ","Ka Adam nosedak kuom higni mia achiel gi piero adek, nonywolo wuowi machal kode, kendo nochake ni Seth.\n","Bangʼ kosenywolo Seth, Adam nodak higni mia aboro kendo nonywolo yawuowi kod nyiri mamoko.\n","Adam notho ka en ja-higni mia ochiko gi piero adek.\n ","Ka Seth ne ja-higni mia achiel gabich, nonywolo Enosh.\n","Bangʼ kane osenywolo Enosh, Seth nodak kuom higni mia aboro gabiriyo kendo nonywolo yawuowi kod nyiri mamoko.\n","Seth notho ka en ja-higni mia ochiko gi apar gariyo.\n ","Enosh nonywolo Kenan kane en ja-higni piero ochiko.\n","Bangʼ Kenan, Enosh nodak higni mia aboro kod apar gabich kendo nonywolo yawuowi kod nyiri mamoko.\n","Enosh notho ka en ja-higni mia ochiko gabich.\n ","Ka Kenan ne ja-higni piero abiriyo nonywolo Mahalalel.\n","Kendo bangʼ ka Kenan noseyuolo Mahalalel nodak higni mia aboro kod piero angʼwen kendo nonywolo yawuowi kod nyiri mamoko.\n","Kenan notho ka en ja-higni mia ochiko gapar.\n ","Ka Mahalalel ne ja-higni piero auchiel gabich, nonywolo Jared.\n","Kendo bangʼ kane osenywolo Jared, Mahalalel nodak higni mia aboro gi piero adek kendo nonywolo yawuowi kod nyiri mamoko.\n","Mahalalel notho kane en ja-higni mia aboro gi piero ochiko gabich.\n ","Ka Jared ne ja-higni mia achiel gi piero auchiel gariyo, nonywolo Enok.\n","Kendo bangʼ nywolo Enok, Jared nodak higni mia aboro kendo nonywolo yawuowi kod nyiri mamoko.\n","Jared notho kane en ja-higni mia ochiko gi piero auchiel gariyo.\n ","Ka Enok ne ja-higni piero auchiel gabich, nonywolo Methusela.\n","Kendo bangʼ nywolo Methusela, Enok nowuotho gi Nyasaye kuom higni mia adek kendo nonywolo yawuowi kod nyiri mamoko.\n","Enok nodak kuom higni mia adek gi piero auchiel gabich.\n","Enok nowuotho gi Nyasaye; bangʼe nobedo maonge, nikech Nyasaye nokawe.\n ","Ka Methusela ne ja-higni mia achiel gi piero aboro gabiriyo, nonywolo Lamek.\n","Kendo bangʼ kane osenywolo Lamek, Methusela nodak higni mia abiriyo gi piero aboro gariyo kendo nonywolo yawuowi kod nyiri mamoko.\n","Methusela nodak kuom higni mia ochiko gi piero auchiel gochiko kendo bangʼe notho.\n ","Ka Lamek ne ja-higni mia achiel gi piero aboro gariyo, nonywolo wuowi moro.\n","Nochake ni Nowa mi owacho niya, “Wuowini biro hoyowa kuom tich kendo kuom tich malit mar lwetwa mobet nikech lowo ma Jehova Nyasaye osekwongʼo.”\n","Bangʼ kane osenywol Nowa, Lamek nodak higni mia abich gi piero ochiko gi abich kendo nonywolo yawuowi kod nyiri moko.\n","Lamek notho kane ja-higni mia abiriyo gi piero abiriyo gabiriyo.\n ","Ka Nowa ne ja-higni mia abich nonywolo Shem, Ham kod Jafeth.\n"],["Kane dhano ochako medore e piny, kendo onywolonegi nyiri,\n","yawuot Nyasaye noneno ni nyi dhano beyo kendo negikendo moro amora mane chunygi ogombo.\n","Eka Jehova Nyasaye nowacho niya, “Mucha machiwo ngima ok nodag kuom dhano nyaka chiengʼ, nikech en ringruok matow, ndalone nobed higni mia achiel gi piero ariyo.”\n ","Jo-Nefilim ma gin joma robede miwuoro ne nitie e piny e ndalogo kendo kod ndalo maluwe, e kindeno ma yawuot Nyasaye kod nyi dhano nonywomore monywolo nyithindo. Nyithindogo ne thuondi kendo joma ne nigi huma e ndalogo.\n ","Jehova Nyasaye noneno kaka richo dhano ogundho e piny kendo kaka paro duto mag chunye ne mana timo richo seche duto.\n","Jehova Nyasaye chunye nodoko malit kuom keto dhano e piny kendo chunye nopongʼ gi lit.\n","Kuom mano Jehova Nyasaye nowacho niya, “Abiro nego dhano duto masechweyo e wangʼ piny kaachiel gi le kod gik mamol duto kod winy mafuyo e kor polo nimar dine ber ka dine ok achweyogi.”\n ","To Nowa noyudo ngʼwono e wangʼ Jehova Nyasaye.\n  ","Ma e nonro mar Nowa.\n  Nowa ne ngʼama kare, kendo malongʼo e kind oganda mane nitie kendo nowuotho gi Nyasaye.\n","Nowa ne nigi yawuowi adek: Shem, Ham kod Jafeth.\n ","Koro piny nokethore e nyim Nyasaye kendo opongʼ gi timbe mahundu.\n","Nyasaye noneno kaka piny nosekethore, nikech ji duto mae piny nodak e richo.\n","Kuom mano, Nyasaye nowacho ne Nowa niya, “Abiro tieko dhano duto nikech piny opongʼ gi timbe maricho nikech gin. Adier abiro tiekogi kaachiel gi piny.\n","Omiyo los yie gi yien motegno, pog iye mondo owuog udi matindo kendo muone gi duogo, iye gi oko.\n","Ma e kaka ibiro gere: Borne en fut mia angʼwen gi piero abich, lachne en fut piero abiriyo gabich kendo tutne fut piero angʼwen gabich.\n","Ketne tado kiweyo thuolo mar fut achiel gi nus e kind tado kod kore. Ketne dhoot kendo ipog iye gorofa adek.\n","Abiro kelo pi mar nam e piny mondo oketh gik mangima modak e bwo polo, gimoro amora man kod muya mar ngima e iye. Gimoro amora mae piny biro tho.\n","To abiro timo singruokna kodi, kendo ibiro donjo e yie, in kaachiel gi yawuoti kod chiegi, kod mond yawuoti.\n","Ibiro kawo gik mangima duto, machwo kod mamon mondo gidonji kodi ei yie kendo iritgi gibed mangima.\n","Kuom kido duto mag winy, gi mag le, kod mag gik mamol e lowo ariyo ariyo nodonj kodi ei yie mondo ores ngimagi.\n","Kaw kit chiemo duto monego cham kendo ikan-gi kaka chiembi kod mag-gi.”\n ","Nowa notimo gik moko duto mana kaka Nyasaye nochike.\n"],["Eka Jehova Nyasaye nowacho ne Nowa niya, “Donj ei yie, in kaachiel gi joodi, nikech aseyudo ni in ngʼat makare e kind ogandani.\n","Kaw kit le duto maler michamo machwo abiriyo kod mamon abiriyo kod kit le duto mochido ma ok cham machwo ariyo kod mamon ariyo,\n","kendo gi kit winy duto machwo abiriyo kod mamon abiriyo mondo okan kitgi e piny ngima.\n","Bangʼ ndalo abiriyo koa sani abiro kelo koth e piny kuom ndalo piero angʼwen odiechiengʼ gi otieno, kendo abiro tieko gik moko duto mangima mane achweyo.”\n ","Kendo Nowa notimo duto ma Jehova Nyasaye nochike.\n ","Nowa ne ja-higni mia auchiel kane pi opongʼo piny.\n","Kendo Nowa gi yawuote gi chiege kod mond yawuote nodonjo ei yie mondo otony ne pi mar ataro.\n","Le ka le madichwo kod madhako maler kod mochido, michamo kod ma ok cham, kaachiel gi winy kod gik mamol ariyo ariyo,\n","nobiro ir Nowa kendo nodonjo kodgi ei yie mana kaka Nyasaye nochike.\n","Kendo bangʼ ndalo abiriyo pi mar ataro nobiro e piny.\n ","Tarik apar gabiriyo mar dwe mar ariyo noyudo ka Nowa ja-higni mia auchiel kendo sokni duto manie nam mangʼongo manie bwo piny nomuoch kendo dirisni mag polo noyawore.\n","Kendo koth nochwe e piny ndalo piero angʼwen odiechiengʼ gotieno.\n ","Odiechiengʼno Nowa gi yawuote, Shem, Ham, kod Jafeth, kaachiel gi chiege kod mond yawuote adek, nodonjo e yie.\n","Negidonjo gi le duto mag buya kaka kitgi obet, jamni duto kaka kitgi obet, gik mangima duto mamol e lowo kaka kitgi obet, kod kit winy duto kaka kitgi obet, gimoro amora man-gi bwombene.\n","Gik moko duto mangima ariyo ariyo nobiro ir Nowa kendo negidonjo ei yie.\n","Gik moko duto mangima machwo kod mamon nodonjo ei yie mana kaka Nyasaye nochiko Nowa. Eka Jehova Nyasaye noloronegi ei yie.\n ","Kuom ndalo piero angʼwen pi nomedo pongʼo piny kendo kaka pi ne medore, motingʼo yie kalewore ewi pi.\n","Pi nogingore kendo omedore ahinya e piny kendo yie ne lewore ewi pi.\n","Pi nomedo gingore ahinya e piny, kendo gode maboyo duto man e bwo polo noimore.\n","Pi noimo gode kendo omedo gingore moloyo fut piero ariyo\n","Gik moko duto mangima mane ni e piny kaka winy, jamni, le mag bungu, gik mamol duto e piny kod ji duto notho.\n","Gimoro amora mangima mane odak e lowo motwo kendo mayweyo gi ume notho.\n","Gik moko duto mangima mane ni e piny notho duto; dhano, jamni gi le, gik moko duto mamol e lowo kod winy mafuyo e kor polo notiek e piny. Nowa kende ema nodongʼ kod joma ne ni kode e yie.\n ","Pi nopongʼo piny kuom ndalo mia achiel kod piero abich.\n"],["To Nyasaye noparo Nowa gi le mag bungu kod jamni mane ni kode ei yie, kendo notugo yamo mokudho e piny mi pi nochako dwono.\n","Koro sokni manie bwo lowo kod dirise mag ataro moa e polo nolor, kendo koth moa e polo nochok.\n","Pi noduono e piny mos mos. Bangʼ ndalo mia achiel gi piero abich pi noduono,\n","kendo odiechiengʼ mar apar gabiriyo mar dwe mar abiriyo yie nobiro mochungʼ ewi gode mag Ararat.\n","Pi nomedo dwono nyaka dwe mar apar, to chiengʼ mokwongo mar dwe mar aparno wi gode nochako neno.\n ","Bangʼ ndalo piero angʼwen Nowa noyawo dirisa mane oloso ei yie,\n","kendo nooro agak kendo nosiko kohuyo koni gi koni nyaka pi notwo e piny.\n","Eka nooro akuru mondo ofweny ka pi osedok chien e piny.\n","To akuru ne ok nyal yudo kama opiyoe nikech pi ne pod okwako piny duto; omiyo noduogo ir Nowa ei yie. Nowa notero lwete oko kendo ogame mine odwoge ire ei yie.\n","Norito bangʼ ndalo abiriyo moko kendo nooro akuru koa ei yie.\n","Kane akuru odwogo ire godhiambo, notingʼo it yiend zeituni mangʼich mopon e dhoge. Mano nomiyo Nowa ongʼeyo ni koro pi oseduono e piny.\n","Norito ndalo abiriyo moko kendo nochako ooro akuruno, to ne ok odwogo ire kendo.\n ","Chiengʼ mokwongo mar dwe mokwongo ka Nowa ne ja-higni mia auchiel gachiel, pi noduono e piny. Eka Nowa noelo wi yie kendo noneno ni piny osetwo.\n","Kane ochopo tarik piero ariyo gabiriyo ema ne piny otuoe.\n ","Eka Nyasaye nowacho ne Nowa niya,\n","“Wuog oko ei yie, in kaachiel gi chiegi, kod yawuoti kod mond yawuoti.\n","Gol oko kit gik mangima duto man kodi kaka winy, le kod gik moko duto mamol e lowo mondo ginywolre e piny kendo ginyaa kendo kwan-gi omedre e piny.”\n ","Omiyo Nowa nowuok oko, kaachiel gi yawuote kod chiege kod mond yawuote.\n","Le duto kod gik moko duto mamol e lowo kod winy duto; gimoro amora mawuotho e piny, nowuok ei yie moro ka moro kaka kitgi obet.\n ","Eka Nowa nogero kendo mar misango ne Jehova Nyasaye kendo nokawo le maler kod winy maler moko michamo, motimogo misango miwangʼo pep ewi kendono.\n","Jehova Nyasaye nowinjo suya madungʼ tik mangʼwe ngʼar kendo nowacho e chunye niya, “Ok anachak akwongʼ piny kendo nikech dhano, kata obedo ni paro ma aye chunye opongʼ gi richo nyaka aa e tin-ne. Bende ok anachak atiek gik mangima kendo kaka asetimoni.\n ","“Chwoyo gi keyo,\n ngʼich kod liet,\n oro kod chwiri,\n odiechiengʼ kod otieno\n ok nobed maonge nyaka giko piny.”\n"],["Eka Nyasaye nogwedho Nowa gi yawuote kowachonegi niya, “Nywolreuru kendo umedru mi upongʼ piny.\n","Luoro kod kihondko nomak le duto manie piny kod winy ma huyo e kor polo, gik moko duto mamol e lowo kod rech duto modak e nam nikech ochiwgi duto e lwetu.\n","Gimoro amora mangima kendo wuotho nobed chiembu. Mana kaka asemiyou alode, koro amiyou gik moko duto.”\n ","To kik ucham ringʼo ma pod nigi remo kuome.\n","Kendo kuom remb ngimau to anachul kuor. Anachul kuor ne le duto kendo ne ngʼato ka ngʼato anachul kuor nikech ngima wadgi.\n ","“Ngʼato angʼata mochwero remb dhano,\n en bende nyaka rembe chwer koa e lwet dhano;\n nikech e kit Nyasaye\n nochweyo dhano.\n ","To un, nyaguru kendo umedru; nywolreuru e piny kendo upongʼe.”\n ","Eka Nyasaye nowacho ne Nowa gi yawuote niya,\n","“Koro aketo singruokna kodu gi nyikwau,\n","kod gik mangima mane ni kodu kaka winy, jamni kod le mag bungu; kod mago duto mane owuok ei yie ma gin gik moko duto mangima modak e piny.\n","Atimo singruok kodi ni: Ok nachak atiek gik mangima kod pi bende ok nachak aketh piny kuom pi.”\n ","Kendo Nyasaye nowacho niya, “Ma e ranyisi mar singruok ma atimo e kinda kodi kod gik mangima duto maun-go nyaka tiengʼ mabiro.\n","Aseketo lihudu mara e boche polo, kendo obiro bedo ranyisi mar singruok e kinda kod piny.\n","E kinde moro amora ma amiyo piny odudo kendo lihudu ochungʼ e boche polo,\n","anapar singruok e kinda kodi kaachiel gi gik mangima duto, tiengʼ ka tiengʼ. Pi ok nochak oketh gik mangima duto.\n","E kinde moro amora ma lihudu nochungʼ e boche polo, ananene kendo napar singruok mosiko e kind Nyasaye kod gik mangima duto manie piny kaka kitgi obet.”\n ","Kuom mano, Nyasaye nowacho ne Nowa niya, “Ma e ranyisi mar singruok ma asetimo e kinda kod gik mangima duto manie piny.”\n ","Yawuot Nowa mane owuok e yie ne gin: Shem, Ham kod Jafeth. (Ham ne wuon Kanaan.)\n","Yawuot Nowa adekgi ema oganda duto manie piny owuokie.\n ","Nowa, ne en japur kendo en ema nokwongo pidho mzabibu mi olosogo divai.\n","Kane omadho divai moko mowuok e mzabibuno, nomer kendo nonindo duk ei hembe.\n","Ham wuon Kanaan noneno dug wuon kendo nodhi mowachone owetene ariyo mane ni oko.\n","To Shem kod Jafeth nokawo nanga mi oketo e gokgi; eka negidonjo ei hema ka giwuotho gi ka ngʼegi mi giumo dug wuon-gi. Wengegi ne ngʼiyo komachielo mondo omi kik gine dug wuon-gi.\n ","Kane Nowa kongʼo orumo e wangʼe, mi ofwenyo gima wuode matin notimone,\n","nowacho niya,\n “Okwongʼ Kanaan!\n Enobed misumba,\n e bwo wasumbini mag owetene.”\n ","Nomedo wacho niya,\n “Jehova Nyasaye ma Nyasach Shem mondo opaki!\n Kanaan obed misumba Shem.\n ","Nyasaye mondo omed Jafeth;\n Jafeth mondo odag e hembe mag Shem,\n kendo Kanaan obed misumbane.”\n ","Bangʼ ataro mangʼongono, Nowa nodak higni mia adek gi piero abich.\n","Duto Nowa nodak kuom higni mia ochiko gi piero abich kendo bangʼe notho.\n"],["Ma e nonro mar Shem, Ham kod Jafeth ma yawuot Nowa ma bende nonywolo yawuowi bangʼ ataro mangʼongo.\n ","Yawuot Jafeth ne gin:\n Gomer, Magog, Madai, Javan, Tubal, Meshek kod Tiras.\n ","Yawuot Gomer ne gin:\n Ashkenaz, Rifath, kod Togarma.\n ","Yawuot Javan ne gin:\n Elisha, Tarshish, jo-Kitim kod jo-Rodan.\n","(Kuomgi ema ogendini modak e dho nembe nowuokie kadhi e pinjegi, dhoot ka dhoot, e pinjegi ka moro ka moro wacho dhogi.)\n ","Yawuot Ham ne gin:\n Kush, Mizraim, Put kod Kanaan.\n ","Yawuot Kush ne gin:\n Seba, Havila, Sabta, Rama kod Sabteka.\n Yawuot Rama ne gin:\n Sheba kod Dedan.\n ","Kush ne en wuon Nimrod, mane en jalweny maratego e piny.\n","Ne en jadwar maratego e nyim Jehova Nyasaye. Mano ema omiyo iwacho “Jadwar maratego e nyim Jehova Nyasaye ka Nimrod.”\n","Pinje mokwongo mag pinyruodhe ne gin Babulon, Erek, Akad kod Kalne e piny Shinar.\n","Nowuok kuno modhi e piny Asuria kuma nogeroe Nineve, Rehoboth-Ir, gi Kala,\n","kod Resen, dala maduongʼ, man e kind Nineve kod Kala.\n ","Mizraim ne en wuon\n jo-Lud, jo-Anam, jo-Lehab, jo-Naftu,\n","Jo-Pathrus, jo-Kaslu (ma jo-Filistia nowuok kuomgi) kod jo-Kaftor.\n ","Kanaan nonywolo\n Sidon wuode makayo kendo jo-Hiti,\n","jo-Jebus, jo-Amor, jo-Girgash,\n","jo-Hivi, jo-Arki, jo-Sini,\n","jo-Arvad, jo-Zemar kod jo-Hamath.\n (Bangʼe anywola mar jo-Kanaan noke e piny,\n","kendo tongʼ piny mar Kanaan nochakore Sidon kadhi Gerar nyaka Gaza kendo kadhi Sodom, Gomora, Adma kod Zeboim nyaka Lasha.)\n ","Magi e yawuot Ham kuom dhoutgi, kod dhogi e pinjegi kod ogandagi.\n ","Shem mane owadgi Jafeth matin ma bende en kwar jo-Eber bende nonywolo yawuowi.\n ","Shem nonywolo:\n Elam, Ashur, Arfaksad, Lud kod Aram.\n ","Aram nonywolo:\n Uz, Hul, Gether kod Meshek.\n ","Arfaksad nonywolo Shela,\n to Shela nonywolo Eber.\n ","Eber nonywolo yawuowi ariyo:\n Achiel nochak ni Peleg, nikech e ndalono ema nopogie piny; owadgi to ne nyinge Joktan.\n ","Joktan nonywolo:\n Almodad, Shelef, Hazarmaveth, gi Jera,\n","Hadoram, Uzal, Dikla,\n","Obal, Abimael, gi Sheba\n","Ofir, Havila kod Jobab. Jogo duto ne gin yawuot Joktan.\n ","(Pinygi mane gi dakie nochakore Mesha kochomo Sefar e gode man yo wuok chiengʼ.)\n ","Magi e yawuot Shem kuom dhoutgi ka moro ka moro wacho dhogi giwegi.\n  ","Magi e yawuot Nowa kaluwore gi anywolagi e pinjegi. Kuomgi ema ogendini mopogore opogore nochakore bangʼ ataro.\n"],["E kindeno ogendini duto manie piny ne wacho dhok achiel kod weche machal.\n","Kane gidhi yo wuok chiengʼ, negiyudo pap moro e piny Shinar mine gidak kanyo.\n ","Negiwacho e kindgi giwegi niya, “Biuru walosuru matafare kendo wawangʼ-gi mochiek maber.” Negitiyo gi matafare kar kite kendo lowo kar simiti.\n","Eka negiwacho niya, “Biuru wager dala maduongʼ man-gi ohinga mabor machopo nyaka e polo mondo omi walos nyingwa kendo kik wabed moke e kor piny.”\n ","To Jehova Nyasaye nolor piny mondo one dala maduongʼ kod ohinga mabor mane dhano gero.\n","Jehova Nyasaye nowacho niya, “Ka gin oganda achiel, mawacho dhok achiel ema gisechako timo ma, kara gimoro amora ma gichano timo ok nyal tamogi.\n","Biuru, kendo wadhi mondo wapog dhogi mondo kik giwinjre dhok ngʼato gi ngʼato.”\n ","Omiyo Jehova Nyasaye nokeyogi koa kanyo nyaka e piny duto kendo ne giweyo gero dalano.\n","Mano emomiyo ne iluongo dalano ni Babel, nikech kanyo ema Jehova Nyasaye nopogoe dho ogendini kendo okeyogi e pinje duto.\n ","Ma e nonro mar joka Shem.\n  Higni ariyo bangʼ ataro ka Shem ja-higni mia achiel nonywolo Arfaksad.\n","Bangʼ ka Shem nosenywolo Arfaksad, nodak higni mia abich mi onywolo yawuowi kod nyiri mamoko.\n","Ka Arfaksad ne ja-higni piero adek gabich nonywolo Shela.\n","Kendo bangʼ kane osenywolo Shela, Arfaksad nodak kuom higni mia angʼwen gadek kendo nonywolo yawuowi kod nyiri mamoko.\n ","Kane Shela ja-higni piero adek, nonywolo Eber.\n","Kendo bangʼ kane osenywolo Eber, Shela nodak higni mia angʼwen gadek kendo nonywolo yawuowi kod nyiri mamoko.\n ","Kane Eber ja-higni piero adek gangʼwen, nonywolo Peleg.\n","Bangʼ kane osenywolo Peleg, Eber nodak kuom higni mia angʼwen gi piero adek kendo nonywolo yawuowi kod nyiri mamoko.\n ","Kane Peleg ja-higni piero adek, nonywolo Reu.\n","Bangʼ kane osenywolo Reu, Peleg nodak higni mia ariyo gochiko kendo nonywolo yawuowi kod nyiri mamoko.\n ","Kane Reu ja-higni piero adek gariyo nonywolo Serug.\n","Kendo bangʼ nywolo Serug, Reu nodak higni mia ariyo gabiriyo kendo nonywolo yawuowi kod nyiri mamoko.\n ","Kane Serug ja-higni piero adek, nonywolo Nahor.\n","Kendo bangʼ kane osenywolo Nahor, Serug nodak higni mia ariyo kendo nonywolo yawuowi kod nyiri mamoko.\n ","Kane Nahor ja-higni piero ariyo gochiko nonywolo Tera.\n","Kendo bangʼ kane osenywolo Tera, Nahor nodak higni mia achiel gapar gochiko kendo nonywolo yawuowi kod nyiri mamoko.\n ","Bangʼ ka Tera nosedak higni piero abiriyo nonywolo Abram, Nahor kod Haran.\n  ","Ma e nonro mar Tera.\n  Tera nonywolo Abram, Nahor kod Haran. Kendo Haran nonywolo Lut.\n","Haran notho e dalagi miluongo ni Ur manie piny Kaldea kane Tera wuon mare pod ngima.\n","Abram kod Nahor nokendo. Nying chi Abram ne Sarai kendo nying chi Nahor ne Milka; mane nyar Haran; wuon Milka kod Iska.\n","To Sarai ne en migumba; nikech ne ok onywol.\n ","Tera nokawo Abram wuode, gi Lut nyakware ma ka wuode Haran kod Sarai, chi Abram mi giwuok Ur e piny Kaldea ka gidhi Kanaan. To kane gichopo Haran, negidak kanyo.\n ","Tera nodak higni mia ariyo gabich kendo notho Haran.\n"],["Jehova Nyasaye nowacho ne Abram niya, “Dar iwe pinyu gi jou kod joodu mondo idhi e piny ma abiro nyisi.\n ","“Anaketi oganda maduongʼ\n kendo anagwedhi;\n anami nyingi bed gi huma,\n kendo anami ibed gweth ne ji.\n ","Anagwedh jogo ma gwedhi\n kendo anakwongʼ jogo makwongʼi,\n kendo ogendini duto manie piny\n nogwedhi nikech in.”\n ","Omiyo Abram nowuok kaka Jehova Nyasaye nosenyise kendo Lut nodhi kode. Abram ne ja-higni piero abiriyo gabich kane owuok Haran.\n","Nokawo chiege Sarai, gi Lut wuod owadgi, gi mwandu duto mane gisechoko kod wasumbini duto mane gin-go Haran, kendo negichako wuoth mar dhi Kanaan mi negichopo kuno.\n ","Abram nowuotho e piny mochopo Shekem e tiend yath maduongʼ mar More. E kindego jo-Kanaan nodak e pinyno.\n","Jehova Nyasaye nofwenyore ne Abram mi owachone niya, “Anami kothi pinyni.” Omiyo Abram nogero kendo mar misango kanyo ne Jehova Nyasaye mane osefwenyorene.\n ","Noa kanyo modhi e piny gode ma yo wuok chiengʼ mar Bethel kendo nogero hembe e kind Bethel man yo podho chiengʼ to gi Ai man yo wuok chiengʼ. Kanyo nogeroe kendo mar misango ne Jehova Nyasaye kendo nolamo Jehova Nyasaye kanyo.\n ","Eka Abram nochako wuoth kendo odhi nyime giwuoth kochomo Negev.\n ","Koro kech nomako pinyno kendo Abram nodhi Misri mondo odhi odag kuno kuom kinde matin nikech kech ne duongʼ.\n","Kane ochiegni donjo Misri, nowacho ne Sarai chiege niya, “Angʼeyo kaka in dhako ma jaber.\n","Ka jo-Misri oneni, gibiro wacho, ‘Ma en chiege.’ Mi gininega to inires ngimani.\n","Wach ni in nyamera, mondo mi gitimna maber kendo ngimana obedie nikech in.”\n ","Kane Abram ochopo Misri, jo-Misri noneno Sarai kaka ne en dhako ma jaber miwuoro.\n","Kendo kane jodong Farao oneno Sarai, negiwuoro berne ne Farao kendo nokawe motere kar dak ruoth.\n","Farao nomiyo Abram rit maber nikech Sarai, kendo nomiyo Abram rombe, dhok, pundane machwo gi mamon, wasumbini machwo gi mamon kod ngamia.\n ","To Jehova Nyasaye nosando Farao gi joode gi tuoche madongo nikech Sarai chi Abram.\n","Omiyo Farao noluongo Abram kendo nopenje niya, “Angʼo ma isetimonani? Ere gima omiyo ne ok inyisa ni Sarai en chiegi?\n","Mara angʼo ne iwuonda ni Sarai en nyameru momiyo akawe mondo obed chiega? Chiegi eri, kawe mondo udhi.”\n","Eka Farao nogolo chik ne joge mondo ogol Abram, chiege gi gige duto kendo gikowogi oko mar pinyno.\n"],["Omiyo Abram nowuok Misri gi chiege kod Lut kod gik moko duto mane en-go kochomo Negev.\n","Abram koro nosebedo ja-mwandu ahinya mar jamni gi fedha kod dhahabu.\n ","Nodhi nyime kod wuoth koa Negev kobuoro e yo nyaka nochopo Bethel, kumane okwongo geroe hembe e kind Bethel kod Ai,\n","kendo kama nokwongo geroe kendo mar misango. Kanyo Abram nolamoe Jehova Nyasaye.\n ","To Lut ma bende ne wuotho kod Abram neni kod jamni matindo mathoth, gi kweth mag dhok kod hembe.\n","Kuonde mag kwath ne tin mane ok nyal romogi ka gidak kanyakla, nimar mwandu mane gin-go nomedore mane ok ginyal dak kaachiel.\n","Kendo dhawo nowuok e kind jakwadh Abram kod jokwadh Lut. E kindeno jo-Kanaan kod jo-Perizi ne pod odak e pinyno.\n ","Omiyo Abram nowacho ne Lut niya, “Kik dhawo bed e kindwa kata e kind jokwadhi kod jokwadha nikech wan wede.\n","Donge piny duto ni e lweti? Ber wapogre, kidhi koracham to adhi korachwich; to kidhi korachwich to adhi koracham.”\n ","Lut notingʼo wangʼe moneno paw Jordan duto ka nitie gi pi maber mana ka puoth Jehova Nyasaye, machalo gi piny Misri kochiko Zoar. (Mano notimore kane pok Jehova Nyasaye oketho Sodom kod Gomora.)\n","Omiyo Lut noyiero pewe duto mag Jordan kendo nowuok kochomo yo wuok chiengʼ. Mano e kaka ji ariyogi nopogore.\n","Abram nodak e piny Kanaan, to Lut nodak e kind mier madongo manie paw Jordan kendo nogero hembene machiegni gi Sodom.\n","Koro jo-Sodom ne gin joma okethore kendo matimo richo mag wangʼ teko e nyim Jehova Nyasaye.\n ","Jehova Nyasaye nowacho ne Abram kane Lut osepogore kode niya, “Tingʼ wangʼi gi kuma in tiere kendo ingʼi yo nyandwat gi yo milambo, yo wuok chiengʼ kod yo podho chiengʼ.\n","Piny duto ma inenono abiro miyi gi nyikwayi nyaka chiengʼ.\n","Anami nyikwayi bed mangʼeny mana ka buru mae lowo; ma ka ngʼato nyalo kwano buru, to nyikwayi bende inyalo kwan.\n","Aa malo kendo iwuothi e tungʼ piny koni gi koni, nikech amiyigo.”\n ","Omiyo Abram nopudho hembene mi odhi odak but yiende madongo mag Mamre ei Hebron, kamane ogeroe kendo mar misango ne Jehova Nyasaye.\n"],["E kindeno Amrafel ruodh Shinar, Ariok ruodh Elasar, Kedorlaomer ruodh Elam kod Tidal ruodh Goyim\n","nodhi kedo gi Bera ruodh Sodom, Birsha ruodh Gomora, Shinab ruodh Adma, Shemeber ruodh Zeboim kod ruodh Bela (ma tiende ni Zoar).\n","Ruodhi abichgi duto noriwo jolwenjgi ne kedo e Holo mar Sidim (miluongo ni Nam chumbi).\n","Kuom higni apar gariyo negisebedo e bwo loch Kedorlaomer, to e higa mar apar gadek ne gingʼanyo.\n ","E higa mar apar gangʼwen, Kedorlaomer kod ruodhi mane oriwore kode nodhi omonjo kendo oloyo jo-Refai man Ashteroth Karnaim, jo-Zuzim e Ham gi jo-Emi man Shave Kiriathaim,\n","kendo jo-Hori manie gode mag Seir, mane ochwe nyaka El-Paran machiegni gi piny motimo ongoro.\n","Eka negidwogo chien kendo gidhi nyaka En Mishpat (ma tiende ni Kadesh), kendo negikawo piny jo-Amalek duto gi piny jo-Amor manodak Hazazon Tamar.\n ","Eka ruodh Sodom, ruodh Gomora, ruodh Adma, ruodh Zeboim kod ruodh Bela (ma tiende ni Zoar) nowuok kendo oikore kedo moriedo jolwenjgi e Holo mar Sidim,\n","mondo oked gi Kedorlaomer ruodh Elam, Tidal ruodh Goyim, Amrafel ruodh Shinar kod Ariok ruodh Elasar mi ruodhi angʼwen-go nokedo gi ruodhi abich.\n","Holo mar Sidim nopongʼ gi buche mag chwodho, kendo kane ruodhi mag Sodom kod Gomora ringo, moko nopodho e buchego to moko noringo otony e gode.\n","Ruodhi angʼwen-go noyako gik moko duto mag Sodom kod Gomora kod chiembgi duto mi gidhi.\n","Bende negikawo Lut, wuod owadgi Abram kod mwandune duto nikech noyudo odak Sodom.\n ","Ngʼat achiel mane oyudo otony nobiro kendo onyiso Abram ja-Hibrania wachni. E ndalogo Abram nodak e tiend yiende madongo mag Mamre ja-Amor mane omin Eshkol kod Aner, osiepe Abram.\n","Kane Abram owinjo ni watne oseter e twech, noluongo jotichge machwo motiegore mia adek gapar gaboro kendo olawogi nyaka Dan.\n","Gotieno Abram nopogo jotichnego e migepe mondo omonj ruodhigo kendo negiriembogi mi gilawogi nyaka Hoba, ma yo nyandwat mar Damaski.\n","Abram nodhi moomo gik moko duto mane joka odhigo kendo noreso Lut wuod owadgi kod mwandune duto kaachiel gi mon kod ji mamoko.\n ","Bangʼ ka Abram noduogo koseloyo Kedorlaomer kod ruodhi mane oriwore kode, ruodh Sodom nobiro mondo orom kode ei Holo mar Shave (ma tiende ni Holo mar Ruoth).\n ","Eka Melkizedek ruodh Salem nokelo makati gi divai. Ne en jadolo mar Nyasaye Man Malo Moloyo,\n","kendo nogwedho Abram kowacho niya,\n “Nyasaye Man Malo Moloyo,\n Jachwech polo kod piny ogwedhi, in Abram.\n ","Kendo ogwedh Nying Nyasaye Man Malo Moloyo\n mane oketo wasiki e lweti.”\n Eka Abram nomiye achiel kuom apar mar gik moko duto.\n ","Ruodh Sodom nowacho ne Abram niya, “Miya ji to idongʼ gi gik moko duto.”\n ","To Abram nowacho ne ruodh Sodom, “Asetingʼo lweta ne Jehova Nyasaye, ma en Nyasaye Man Malo Moloyo, Jachwech polo gi piny kendo asekwongʼora\n","ni ok nakaw giri moro, kata mana tol kata pat kira, mondo kik chiengʼ moro iwachi ni, ‘An ema ne amiyo Abram obedo jamoko.’\n","Ok abi kawo gimoro to mana ma joga osechamo kod pok ma joga kaka Aner, Eshkol kod Mamre onego oyudi. Onego giyud pokgi.”\n"],["Bangʼ ma, wach Jehova Nyasaye nobiro ne Abram e fweny ni,\n “Abram, kik iluor.\n An e okumbani,\n kendo pokni maduongʼ moloyo.”\n ","To Abram nowacho niya, “Yaye Jehova Nyasaye Manyalo Gik Moko Duto, en angʼo ma dimiya to pod asiko ka aonge nyathi kendo jacham mwanduna en mana Eliezer ja-Damaski?”\n","Kendo Abram nowacho niya, “Pod ok imiya nyithindo; omiyo achiel kuom wasumbini maga ema nobed jacham girkeni maga.”\n ","Eka wach Jehova Nyasaye nobirone kawacho niya, “Ngʼatni ok nobed jacham girkeni magi, to wuowi ma owuok e ringri iwuon ema nobed jacham girkeni magi.”\n","Nogole oko mowachone niya, “Rang polo malo kendo kwan sulwe ka dipo ni inyalo kwanogi.” Eka nowachone niya, “Omiyo mano e kaka nyikwayi nobedi.”\n ","Abram noyie kuom Jehova Nyasaye, mi Jehova Nyasaye nokwane kaka ngʼama kare.\n ","Kendo nowachone niya, “An e Jehova Nyasaye manogoloi Ur piny jo-Kaldea mondo amiyigo obed girkeni mari.”\n ","To Abram nopenje niya, “Yaye Jehova Nyasaye Manyalo Gik Moko Duto, ere kaka anyalo ngʼeyo ni obiro bedo girkeni mara?”\n ","Omiyo Jehova Nyasaye nonyise niya, “Kelna roya bwongʼ, diel kod im mahikgi adek, adek kaachiel gi akuch odugla kod nyathi akuru.”\n ","Abram nokelone magi duto, nongʼadogi diriyo moro ka moro kendo okelo nusegi moro ka moro omanyore gi wadgi, to kata kamano, winy ne ok ongʼado.\n","Eka achudhe nopiyo e ringʼogo, to Abram noriembogi.\n ","Kane chiengʼ podho, Abram nogore e nindo matut kendo mudho mandiwa noime.\n","Eka Jehova Nyasaye nowachone niya, “Ngʼe malongʼo ni nyikwayi nobed jodak e piny moro ma ok margi, kendo nolokgi wasumbini mi nosandgi malit kuom higni mia angʼwen.\n","To anakum piny ma noketgi wasumbini, bangʼe giniwuogi gia gi mwandu mogundho.\n","To kata kamano, inidag amingʼa mi itho gi kwe kiluwo kwereni.\n","E tiengʼ mar angʼwen nyikwayi nodwogi ka, nikech e ndalogo ema noyud ka richo jo-Amor osemedore moromo kum.”\n ","Kane chiengʼ osepodho kendo piny oyuso, tago mar mach madum iro kod chuk mach maliel nothinyore mi okadho e kind lemo mag gik manoyangʼ ka.\n","Odiechiengno Jehova Nyasaye notimo singruok gi Abram mowachone niya, “To ne nyikwayi, amiyogi pinyni, koa e aora mar Misri nyaka aora maduongʼ mar Yufrate.\n","Bende amiyogi pinje kaka piny jo-Keni, jo-Kenizi, jo-Kadmon,\n","jo-Hiti, jo-Perizi, jo-Refai,\n","jo-Amor, jo-Kanaan, jo-Girgash, kod jo-Jebus.”\n"],["Koro Sarai chi Abram ne pok onywolone nyithindo. To ne en gi misumba ma nyako ma nyar Misri, ma nyinge ne Hagar;\n","omiyo Sarai nowacho ne Abram niya, “Jehova Nyasaye ok osemiya nyithindo. Dhiyo mondo iriwri gi jatichna ma nyako; dipoka ayudo joga koa kuome.”\n Abram noyie gi wach Sarai.\n","Kane oyudo Abram osedak Kanaan kuom higni apar, Sarai chiege nokawo misumbane ma nyako Misri, ma nyinge Hagar kendo nochiwe ne chwore mondo obed chiege.\n","Abram noriwore gi Hagar kendo nomako ich.\n Kane ofwenyo ni en gi ich, nochako chayo ruodhe madhako.\n","Eka Sarai nowacho ne Abram niya, “In ema ikelona achayani. Ne aketo jatichna e lweti, kendo ka koro ongʼeyo ni osemako ich to ochaya mad Jehova Nyasaye bed jangʼad bura e kinda kodi.”\n ","Abram nodwoke niya, “Jatichni ni e lweti, tim kode gima iparo ni ber.” Eka Sarai nosando Hagar; mi noringo oa e wangʼe.\n ","Malaika mar Jehova Nyasaye noyudo Hagar machiegni gi soko e thim; ne en soko manie bath yo madhi Shur.\n","Kendo nopenjo niya, “Hagar jatich Sarai, ia kanye to idhi kanye?”\n Hagar nodwoke niya, “Aringo aa e wangʼ Sarai matiyone.”\n ","Eka malaika mar Jehova Nyasaye nowachone niya, “Dogi ir ngʼat ma itiyone kendo ichiwri e lwete.”\n","Malaika nomedo wachone niya, “Abiro medo ogandani mabed mangʼeny ma ok nyal kwan.”\n ","Malaika mar Jehova Nyasaye nomedo wachone niya,\n “Koro in gi ich\n kendo ibiro nywolo nyathi ma wuowi,\n mi inichake Ishmael,\n nikech Jehova Nyasaye osewinjo chandruokni.\n ","Obiro bedo ngʼama kwiny ka kanyna mapok obo;\n nobed mamon gi ji duto,\n kendo ji duto bende nobed mamon kode,\n mi nodag komon\n gi owetene duto.”\n ","Bangʼeno Hagar nochako Nyasaye mane osewuoyo kode nying ni El-roi (ma tiende ni Jehova Nyasaye Maneno); nimar nowacho niya, “Koro aseneno Jalno manena.”\n","Mano emomiyo sokono nochaki ni Beer-Lahai-Roi ; kendo pod entiere nyaka chil kawuono, e kind Kadesh kod Bered.\n ","Kuom mano Hagar nonywolone Abram nyathi ma wuowi kendo nochako nyinge ni Ishmael.\n","Abram ne ja-higni piero aboro gauchiel kane Hagar onywolone Ishmael.\n"],["Kane Abram ne ja-higni piero ochiko gochiko, Jehova Nyasaye nofwenyorene mi nowachone niya, “An Nyasaye Maratego; bed ngʼama odimbore e nyima kendo maonge ketho.\n","Abiro guro singruokna e kinda kodi kendo anamed kothi obed mangʼeny.”\n ","Abram nopodho auma e nyim Nyasaye kendo Nyasaye nowachone niya,\n","“Singruok matimo kodi ema: Inibed wuon ogendini mangʼeny.\n","Ok nochak oluongi ni Abram; to enoluongi ni Ibrahim, nimar aseketi ibedo wuon ogendini mangʼeny.\n","Anamiyi nyikwayo mathoth; ginidog ogendini madongo kendo ruodhi nowuog kuomgi.\n","Anagur singruokna manyaka chiengʼ e kinda kodi gi nyikwayi kod tienge mabiro, mi anabed Nyasachi kendo Nyasach nyikwayi nyaka chiengʼ.\n","Piny Kanaan duto makoro udakieni anamiyi kaachiel gi nyikwayi mondo obed girkeni manyaka chiengʼ kendo anabed Nyasachgi.”\n ","Eka Nyasaye nowacho ne Ibrahim niya, “In kaachiel gi nyikwayi kod tienge mabiro nyaka rit singruokna.\n","Singruokna manyaka iriti, in kaachiel gi nyikwayi ema: Ngʼato ka ngʼata madichwo e kindu nyaka ter nyangu.\n","Nyaka teru nyangu kendo ma nobed ranyisi mar singruokna e kinda kodu.\n","Kuom tienge mabiro ngʼato angʼata madichwo monywol e uteu kata ongʼiew gi pesa ma ok kothu nyaka ter nyangu, e odiechiengʼ mar aboro bangʼ nywolne.\n","Nyaka tergi nyangu bedni onywolgi e uteu kata ongʼiewogi gi pesa. Singruokna man kuom ringreu nyaka bed mosiko.\n","Ngʼato angʼata madichwo, mane ok oter nyangu e ringruok, nogol oko kuom jogi; nikech oseketho singruokna.”\n ","Nyasaye nomedo wachone Ibrahim niya, “Koro ok inichak iluong Sarai chiegi ni Sarai, to iniluonge ni Sara.\n","Anagwedhe kendo anamiyi nyathi ma wuowi koa kuome. Anagwedhe mi nobed min ogendini; kendo ruodhi mag ogendini noa kuome.”\n ","Ibrahim nopodho auma; monyiero kowacho e chunye niya, “Bende ngʼama ja-higni mia achiel nyalo nywolo wuowi? Bende Sara ma ja-higni piero ochiko nyalo nywolo nyathi?”\n","Kendo Ibrahim nowacho ne Nyasaye niya, “Mano nyalo mana timore kaponi Ishmael odak e bwo ngʼwono mari!”\n ","Eka Nyasaye nodwoke niya, “Ooyo, en mana Sara chiegi ema nonywolni wuowi, kendo iniluong nyinge ni Isaka. Anaket singruokna kode kaka singruok manyaka chiengʼ ne nyikwaye.\n","To bende asewinjo kwayo mikwayo nikech Ishmael, omiyo anagwedhe, kendo anamiye nyithindo gi nyikwayo mangʼeny.\n","Makmana singruokna abiro chopo gi Isaka ma Sara biro nywolone e kinde maka ma e higa mabiro.”\n","Kane Nyasaye osetieko wuoyo kod Ibrahim, noweye modhi.\n ","E odiechiengno Ibrahim nokawo wuode Ishmael kod jogo duto machwo monywol e ode kata mane ongʼiewo gi pesa, kendo noterogi nyangu, mana kaka Nyasaye nonyise.\n","Ibrahim ne ja-higni piero ochiko gochiko kane otere nyangu,\n","to wuode Ishmael ne ja-higni apar gadek.\n","Ibrahim kod wuode Ishmael noter nyangu odiechiengno.\n","Kendo chwo duto mane ni e od Ibrahim, kaachiel gi monywol e ode kata ma ongʼiewo, bende noter nyangu kode.\n"],["Jehova Nyasaye nofwenyore ne Ibrahim machiegni kod yiende madongo mag Mamre kane obet e dho hembe kar odiechiengʼ tir.\n","Ibrahim notingʼo wangʼe malo kendo noneno ji adek machwo kochungʼ bute. Kane onenogi, noringo matek koa e dho hema mondo oromnegi kendo nopodho piny auma e nyimgi.\n ","Nowacho niya, “Ruodha ka ayudo ngʼwono e wangʼi, to kik ikadh jatichni.\n","Rituru mondo okel pi matin, mondo uluokgo tiendu eka uywe e tiend yien-ni.\n","We ayudnue chiemo moro matin mondo ucham omednu teko eka udhi nyime gi wuodhu mosekelou ir misumbauni.”\n Negidwoke niya, “Mano ber, tim kamano.”\n ","Omiyo Ibrahim noreto kadhi ir Sara ei hema mowachone niya, “Kaw mogo mayom gorogoro adek, idwale kendo itedgo makati piyo piyo.”\n ","Eka noringo odhi e dipo kendo noyiero nyarwath mopugno kendo nomiyo jatich molose piyo.\n","Eka Ibrahim nokawo mo gi chak mar adila kod ring nyarwath mane osetedi maber mi oketogi e nyimgi. Kane gichiemo, Ibrahim nochungʼ butgi e tiend yath.\n ","Negipenjo Ibrahim niya, “Ere Sara chiegi?” Ibrahim nodwokogi niya, “En ei hema.”\n ","Eka achiel kuomgi nowacho niya, “Adier anaduog iri e kinde maka ma higa mabiro kendo Sara chiegi biro nywolo nyathi ma wuowi.”\n To kara Sara ne winjo wachno kobet e dho hema e ngʼe welogo.\n","Ibrahim kod Sara nosebedo moti kendo hikgi noniangʼ kendo ndalo Sara mag nywol nosekadho.\n","Omiyo Sara nohum kanyiero gie chunye niya, “Bende ma ditimre adier ka an kod ruodha wasedoko joma oti ka ma?”\n ","Eka Jehova Nyasaye nopenjo Ibrahim niya, “Angʼo momiyo Sara nonyiero kawacho ni, ‘Bende danywol nyathi kaka asetini?’\n","Bende nitie gimoro amora matek ne Jehova Nyasaye? Abiro duogo iri e kinde mowinjore e higa mabiro kendo Sara biro nywolo nyathi ma wuowi.”\n ","Omiyo Sara noluor mokwer niya, “Ne ok anyiero.”\n To kata kamano Jehova Nyasaye nowachone niya, “En adier ni ninyiero.”\n ","Kane jogo owuok mondo odhi, Ibrahim nowuok kodgi ka kowogi ka gichomo Sodom.\n","Eka Jehova Nyasaye nowacho niya, “Bende dapand ne Ibrahim gima adwaro timo?\n","Adieri Ibrahim biro bedo oganda maduongʼ kendo maratego, kendo ogendini duto manie piny nogwedhi nikech en.\n","Nimar aseyiere mondo ochik nyithinde kod nyikwaye mondo oluw yore Jehova Nyasaye ka gitimo timbe mabeyo kendo makare. Kamano Jehova Nyasaye biro timo ne Ibrahim gik moko duto mane osingone.”\n ","Eka Jehova Nyasaye nowacho niya, “Ywak mi ywaknego Sodom gi Gomora duongʼ kendo richogi ngʼeny,\n","kuom mano abiro dhi mondo ane ka gik magisetimo richo kaka ywak osechopo ira, eka abiro ngʼeyo adiera.”\n ","Jogo nowuok kendo negiluwo yo madhi Sodom, to Jehova Nyasaye nodongʼ kochungʼ e nyim Ibrahim.\n","Eka Ibrahim nosudo machiegni kode kendo openjo niya, “Bende ditiek joma kare machal gi joma timbegi richo?\n","Kaponi nitie ji piero abich maonge ketho e dalano? Dikethe koso diweye nikech ngima ji makare piero abichgo?\n","Ok dineg joma onge ketho machal gi joma oketho, adier ok inyal timo kamano nikech kaponi itimo kamano to joma onge ketho diyud kum mana maromre gi joma nigi ketho. To mano ok nyalre nikech jangʼad bura nyaka ngʼad bura kare?”\n ","Eka Jehova Nyasaye nowacho niya, “Ka ayudo ji piero abich maonge ketho e dala mar Sodom, to abiro reso dalano nikech joma onge kethogo.”\n ","Eka Ibrahim nowacho kendo niya, “Kaka koro asebedo gichir ma awuoyo gi Ruoth Nyasaye, kata obedo ni ok an gimoro to makmana lowo kod buru.\n","To ka dipo ni kwan joma onge ketho oromo mana ji piero angʼwen gabich, dikech dalano nikech ji abich kende?”\n Jehova Nyasaye nodwoke niya, “Kayudo ji piero angʼwen gabich kanyo, to ok nakethe.”\n ","Ibrahim nomedo wuoyo kode kendo niya, “To ka dipo ni ji piero angʼwen kende ema oyudore kanyo?”\n Ruoth Nyasaye nodwoke niya, “Kayudo ji piero angʼwen kanyo, to ok nakethe.”\n ","Eka Ibrahim nomedo wachone niya, “Kik isin koda, to weya aweya awuo. To ka dipo ni ji piero adek ema oyudi e dalano?”\n Jehova Nyasaye nodwoke niya, “Ok nakethi ka ayudo ji piero adek maonge ketho kanyo.”\n ","Ibrahim nowacho niya, “Kaka koro asebedo gi chir ma wuoyo gi Ruoth Nyasaye, angʼoma ditim ka ji piero ariyo ema oyudore e dalano?”\n Jehova Nyasaye nodwoke niya, “Nikech ji piero ariyo maonge ketho ok anakethe.”\n ","Eka Ibrahim nowacho niya, “Mad Jehova Nyasaye kik sin koda, to oyie awach wach achiel mogik. Ka dipo ni ji apar kende ema oyudi e dalano?”\n Ruoth Nyasaye nodwoke niya, “Nikech ji apar maonge ketho ok natiek dalano.”\n ","Kane Jehova Nyasaye osetieko wuoyo kod Ibrahim, nowuok kendo Ibrahim nodok dala.\n"],["Malaika ariyogo nochopo Sodom kar angʼich welo kendo Lut noyudo obet e dhoranga dalano. Kane onenogi, noa malo mondo mi opodho auma e nyimgi.\n","Nowachonegi niya, “Jodongo, yieru uraw e od jatichu mondo ulwok tiendeu kendo unindi eka kiny unyalo dhi gokinyi.”\n To negiwacho niya, “Ooyo, wabiro nindo mana e laru kae.”\n ","To Lut nonano ni nyaka ginind e ode. Eka ne olosonegi chiemo, kendo notedonigi makati ma ok oketie thowi mi gichiemo.\n","Kane pok gidhi e nindo, chwo madongo kod matindo moa kuonde duto mag dala maduongʼ mar Sodom, nobiro molworo odno.\n","Negiluongo Lut ka gipenje niya, “Ere chwo mane obiro iri ka gotieno? Golnwagi oko kae wadwa terore kodgi.”\n ","Kuom mano, Lut noloro dhoot mowuok odhi irgi,\n","kendo nowachonegi niya, “Ooyo jowadwa, kik utim tim makweroni!\n","Koro neuru, an kod nyiri ariyo mapok ongʼeyo chwo; weuru agolnugi oko mondo utim kodgi kaka uhero; to kik utim marach ni jogi, nimar gin wenda.”\n ","Negidwoke niya, “Wuogi e nyimwa, in nibiro ka kaka jadak kendo koro idwaro ketori kaka jangʼad bura!” Wabiro timoni marach moloyogi, omiyo ne gidhiro Lut giteko mondo gi muk dhoot.\n ","To jogo mane ni e otgo noywayo Lut mi odwoko e ot kendo giloro dhoot.\n","Eka negimiyo jomanenie dhoot oko-go obedo muofni, jomatindo gi jomadongo, mane ok ginyal yudo dhoot.\n ","Ji ariyogo nowacho ni Lut niya, “Bende in gi ngʼato moro kae kaka chwo nyigi, yawuoti kata nyigi, kata ngʼat moro amora e dala maduongʼni ma watni? Golgi oko kae,\n","nikech wadhi ketho dalani. Ywak ma iywak nego dalani osebedo malich e nyim Jehova Nyasaye, omiyo oseorowa mondo wakethe.”\n ","Kuom mano Lut nodhi mowuoyo gi chwo nyige mane osetimo winjruok mar kend gi nyige. Nowachonegi niya, “Timuru piyo piyo mondo uwuog oko e dalani, nikech Jehova Nyasaye oseikore mar ketho dala maduongʼni!” To chwo nyige ne paro ni otugo.\n ","Kane ochopo kogwen, malaika nojiwo Lut, kawacho niya, “Tim piyo kaw chiegi gi nyigi ariyo man kae, nono to ubiro rumo ka dala maduongʼni iketho.”\n ","Kane pod gidigni, malaika ariyogo nomako lwete gi lwet chiege kod lwet nyige ariyo ma gigologi oko mar dala maduongʼni, nikech Jehova Nyasaye nokechogi.\n","Piyo piyo nono kane gisegologi oko, achiel kuom malaikago nowacho niya, “Ring utony ne ngimau! Kik ungʼi chien, kendo kik uchung kamoro amora e pap; tonyuru udhi e gode nono, to ubiro lal!”\n ","To Lut nowachonegi niya, “Ooyo, Ruodha, asayou!\n","Jatichu oseyudo kech e wangʼu, kendo usenyisa ngʼwono maduongʼ kuom reso ngimana. To kata kamano ok anyal ringo nyaka e gode; nono to chandruogni ojuka mi anyalo atho.\n","Ne, nitie dala moro matin machiegni manyalo ringo mondo atonyie. En mana dalano omiyo yienwauru mondo omi wachop kuno kendo wares ngimawa.”\n ","Nowachone niya, “Mano ber, kwayonino bende abiro rwako; kendo ok naketh dala miwachono.\n","Kuom mano ring idhi kuno piyo, nikech ok anyal timo gimoro nyaka ichop kuno.” (Mano ema omiyo noluong dalano ni Zoar.)\n ","Lut nochopo Zoar gokinyi kar onyango.\n","Eka Jehova Nyasaye noolo kite maliel makakni koa e polo mowangʼo Sodom gi Gomora.\n","Kamano noketho mier madongogo gi pawno duto, kaachiel gi ji duto manodak e miergo kod gik moko duto manyak e lowo.\n","To chi Lut nolokore mongʼiyo chien, kendo nolokore siro mar chumbi.\n ","Kinyne gokinyi, Ibrahim nomondo kama ne ochungʼie nyim Jehova Nyasaye.\n","Nongʼiyo mwalo yo Sodom gi Gomora, kod pewege duto kendo noneno iro maduongʼ koa e pinyno, mana ka iro mar mach maduongʼ.\n ","Kuom mano ka Nyasaye noketho mier mag pap, noparo Ibrahim kendo nogolo Lut oko mar masirano mane oketho mier mane odakie.\n ","Lut kod nyige ariyo nowuok Zoar kendo negidhi gidak e gode nikech noluor dak Zoar. En kod nyige ariyo negidak e rogo.\n","Chiengʼ moro achiel nyar Lut maduongʼ nowacho ne nyamin matin niya, “Wuonwa koro oseti, kendo onge ngʼama nyalo kendowa kaka chik mar piny duto dwaro.\n","We wami wuonwa kongʼo omadhi kendo ka osemer, to wariwre kode kendo wanywol nyithindo mondo kik ogandawa lal.”\n ","Gotienono negimiyo wuon-gi kongʼo mi omer, kendo nyare maduongʼ nodonjo moriwore kode. Lut nomer mane ok ongʼeyo seche mano ochako kata tieko riwore gi nyare.\n ","Kinyne nyako maduongʼ ne owacho ne nyako matin niya, “Otieno mokadho ne ariwora gi wuonwa. Omiyo we wamiye kongʼo kendo kawuono mi omer mondo idhi iriwri kode kendo wanywol nyithindo mondo kik ogandawa lal.”\n","Kuom mano negimiyo wuon-gi kongʼo momer gotieno kendo nyako matin nodonjo ma oriwore kode. Kendo ne ok ongʼeyo seche mane nyare matin-no ochako kata otieko riwore kode.\n ","Kuom mano nyi Lut ariyogo nomako ich kod wuon-gi.\n","Nyako maduongʼ nonywolo wuowi, kendo nochake ni Moab, en e kwar jo-Moab ma kawuono.\n","Nyako matin bende nonywolo wuowi kendo nochake ni Ben-Ami; en e kwar jo-Amon.\n"],["Ibrahim nowuotho moa kanyo modhi e gwenge mag Negev kendo odak e kind Kadesh kod Shur. Nodak Gerar kuom kinde matin,\n","kendo kanyo ema Ibrahim nowachonegi niya, “Sara en nyaminwa.” Eka Abimelek ruodh Gerar nooro joote moomone Sara kendo nokawe kaka chiege.\n ","To Nyasaye nofwenyore ne Abimelek e lek gotieno kendo owachone niya, “Dine ber ka itho nikech dhako ma ikawono; en chi ngʼato.”\n ","To ne oyudo Abimelek pok oriwore kode. Eka nowacho niya, “Jehova Nyasaye bende dineg joma onge ketho?\n","Donge ne onyisa ni ma nyaminwa; kendo donge Sara ema nowachona ni ma owadwa? Asetimo ma giparo malongʼo kod lwedo maler.”\n ","Eka Nyasaye nowachone e lek niya, “Ee angʼeyo ni nitimo ma kod paro malongʼo omiyo aseriti mondo kik iketh e nyima. Mano ema nomiyo ok ayieni mondo iriwri kode.\n","Koro dwokne Ibrahim chiege, nimar en janabi, kendo obiro lamoni mi ok initho. To ka ok idwoke, to bed gadiera ni in gi jogi duto ubiro tho.”\n ","Kinyne gokinyi mangʼich Abimelek noluongo jotichne duto kendo kane onyisogi gik moko duto mane osetimore, negibedo maluor ahinya.\n","Eka Abimelek noluongo Ibrahim ire mi openje niya, “Angʼo ma isetimonwani? Ere gima rach ma asetimoni ma omiyo isekelo richo maduongʼni kuoma kod pinyruodha? Isetimona gik moko ma ok onego tim ne ngʼato.”\n","Kendo Abimelek nopenjo Ibrahim niya, “En angʼo miparo momiyo itimo gini?”\n ","Ibrahim nodwoke niya, “Ne awacho e chunya ni, ‘Adier luor mar Nyasaye onge ka, kendo gibiro nega nikech chiega.’\n","To bende, kuom adier en nyaminwa, ma nyar wuora, to minewa ema opogore; kendo ne akende obedo chiega.\n","Kendo kane Nyasaye ochika mondo awuog e od wuora mondo awuoth e pinje mamoko, nawachone Sara ni, ‘Mae kaka inyalo nyisa ni ihera: Kamoro amora ma wadhiye wach niya, “An owadu.” ’ ”\n ","Eka Abimelek nokelo rombe gi dhok kod wasumbini mamon kod machwo kendo nomiyogi Ibrahim kendo Abimelek nodwokone Ibrahim Sara chiege.\n","Kendo Abimelek nowacho niya, “Pinya duto ni e lweti; dag kamoro amora ma ihero.”\n ","Nonyiso Sara bende niya, “Asemiyo owadu shekel mar fedha maromo alufu achiel mondo obed ranyisi ne jou duto ni ionge gi ketho; nikech ok isetimo gimoro amora marach.”\n ","Eka Ibrahim nolamo Nyasaye, kendo Nyasaye nochango Abimelek, chiege kod jotichne ma nyiri mondo omi ginywol nyithindo kendo,\n","nimar noyudo ka Jehova Nyasaye osedino ii mon man e od Abimelek nikech Sara chi Ibrahim.\n"],["Koro Jehova Nyasaye notimo ngʼwono ne Sara kaka nosewacho kendo Jehova Nyasaye nochopo kare singruok mane osenyiso Sara.\n","Sara nomako ich kendo nonywolone Ibrahim wuowi ka Ibrahim hike oniangʼ, mana e kinde mane Nyasaye osingore.\n","Ibrahim nochako wuowi mane Sara onywolone ni Isaka.\n","Kane wuode Isaka nigi ndalo aboro, Ibrahim notere nyangu kaka Nyasaye nochike.\n","Ibrahim ne ja-higni mia achiel kane onywol Isaka wuode.\n ","Sara nowacho niya, “Nyasaye osekelona mor kendo ji duto mowinjo ma biro bedo mamor koda.”\n","Kendo nomedo wacho niya, “Ngʼama dine nyis Ibrahim ni Sara didhodh nyathi? To koro asenywolone wuowi ka en ngʼama oti.”\n ","Nyathino nodongo kendo nowe dhoth, kendo chiengʼ mane Isaka oweyoe dhoth Ibrahim notimo nyasi maduongʼ.\n","Chiengʼ moro Sara noneno ka Ishmael mane Hagar nyar Misri onywolo ne Ibrahim ka jotugo gi Isaka kendo jare.\n","Omiyo Sara nowacho ne Ibrahim niya, “Riemb dhako ma misumbani kod wuode, nimar wuod dhako ma misumbani ok nobed jacham girkeni kaachiel gi wuoda Isaka.”\n ","Gino nochwanyo Ibrahim ahinya nikech wachno neni kuom wuode.\n","To Nyasaye nowacho ne Ibrahim niya, “Kik chunyi bed gi chwanyruok nikech wuodi Ishmael kod jatichni madhako, Hagar. Winj gimoro amora ma Sara jaodi wachoni; nikech kuom wuodi Isaka ema kothi duto nowuogie.\n","Abiro miyo wuod jatichni madhako bed oganda maduongʼ nikech en bende en rembi.”\n ","Kinyne gokinyi mangʼich Ibrahim nokawo chiemo kod puga mar pi kendo nomiyo Hagar. Noketonegi e goke kendo ogole odhi gi wuode. Hagar nowuok modhi kendo nobayo abaya e thim mar Bersheba.\n ","Ka pi mane ni e puga norumo, noketo nyathi e tiend bungu.\n","Eka nowuotho odhi nyime kama dirom fut adek kendo nobedo piny kanyo, mi nowacho e chunye niya, “Ok anyal rango nyathi katho.” Kendo kane obet machiegni kanyo, nyathi nochako ywak.\n ","Nyasaye nowinjo nyathi kaywak kendo malaika mar Nyasaye noluongo Hagar gie polo kendo owachone niya, “Angʼo marach, Hagar? Kik iluor; Nyasaye osewinjo nyathi kaywak kama onindeno.\n","Kaw nyathi kendo itingʼe, nikech anami nyikwaye obed oganda maduongʼ.”\n ","Eka Nyasaye noyawo wengene kendo oneno soko mar pi. Kuom mano nodhi mopongʼo puga gi pi kendo nomiyo nyathi omodho.\n ","Nyasaye ne ni kod wuowino kane odongo kendo nodak e thim mobedo jadwar molony.\n","Kane odak e thim mar Paran, min mare noyudone nyako mokendo koa e piny Misri.\n ","E kindeno Abimelek kod Fikol jatend jolweny mar Abimelek nowacho ne Ibrahim niya, “Nyasaye ni kodi e gimoro amora mitimo.\n","Koro kwongʼrina e nyim Nyasaye kawuono ni ok nitimna gimoro marach kata ne nyithinda kata ne nyikwaya. Emomiyo koro timna ngʼwono kaachiel gi pinyni ma intie kaka jadak mana kaka an bende ne atimoni maber.”\n ","Ibrahim nodwoke niya, “Asingora ni anatim kamano.”\n ","Ibrahim nonyiso Abimelek chandruok mar soko mar pi ma jotich Abimelek nomaye githuon.\n","To Abimelek nowacho niya, “Ok angʼeyo ngʼama osetimo mae. Ne ok inyisa, ma kawuono ema akwongo winje.”\n ","Kuom mano Ibrahim nokelo rombe kod dhok mi omiyogi Abimelek, kendo ji ariyogi notimo singruok.\n","Ibrahim nowalo rombe ma sibini abiriyo mag kwethge,\n","kendo Abimelek nopenjo Ibrahim niya, “Ere tiend rombe ma sibini abiriyo ma isewalogi?”\n ","Ibrahim nodwoke niya, “Kaw nyirombe abiriyogi kaka ranyisi ni nakunyo sokoni.”\n ","Mano emomiyo kanyo iluongo ni Bersheba nikech ji ariyogo notimo singruok kanyo.\n ","Bangʼ ka winjruok nosetim Bersheba, Abimelek kod Fikol ma jatend jolwenje nodok e piny jo-Filistia.\n","Ibrahim nopidho yien moro Bersheba, kendo kanyo noluongo nying Jehova Nyasaye, Nyasaye manyaka chiengʼ.\n","Kendo Ibrahim nodak e piny jo-Filistia kuom kinde mangʼeny.\n"],["Bangʼ kinde moko Nyasaye notemo Ibrahim. Noluonge niya, “Ibrahim!”\n Eka nodwoke niya, “Eri an ka.”\n ","Eka Nyasaye nowacho niya, “Kaw wuodi, wuodi ma miderma Isaka, kendo mi ihero mondo idhigo e gwengʼ mar Moria. Chiwe kanyo kaka misango miwangʼo pep ewi got moro ma abiro nyisi.”\n ","Kinyne gokinyi mangʼich Ibrahim noa malo kendo noiko pundane ne wuoth. Nodhi kod jotijene ariyo kaachiel gi Isaka wuode. Kane osengʼado yien moromo tiyogo e misango miwangʼo pep, nochako wuoth madhi kamane Nyasaye osenyise.\n","E odiechiengʼ mar adek Ibrahim notingʼo wangʼe moneno kanyo gi kuma bor.\n","Nowacho ne jotije niya, “Dongʼuru kae gi punda ka an kod Isaka wadhi kucha. Wadhi lemo kendo eka wabiro duogo iru.”\n ","Ibrahim nokawo yien mar misango miwangʼo pep kendo nomiyo Isaka, to en owuon notingʼo mach kod pala ka ji ariyogo ne wuotho.\n","Isaka notingʼo dwonde mopenjo wuon-gi Ibrahim niya, “Wuora?”\n Ibrahim nodwoke niya, “En angʼo wuoda?”\n Eka Isaka nopenje niya, “Mach kod yien nikae, to ere nyaim mar misango miwangʼo pep?”\n ","Ibrahim nodwoke niya, “Wuoda, Nyasaye owuon ema biro chiwo nyaim mar misango miwangʼo pep.” Bangʼ mano negidhi nyime giwuodhgi kanyakla.\n ","Kane gichopo kumane Nyasaye osenyiso Ibrahim, Ibrahim nogero kendo mar misango kanyo kendo nopango yien e wiye motweyo Isaka wuode kendo nopiele ewi kendo mar misango, ewi yien.\n","Eka notero lwete kendo okawo pala mondo oneg-go wuode.\n","To malaika mar Jehova Nyasaye noluonge gie polo niya, “Ibrahim! Ibrahim!”\n Eka nodwoke niya, “Eri an ka.”\n ","Malaika nowachone niya, “Kik iket lweti kuom wuodi, kendo kik itimne gimoro amora. Koro asengʼeyo ni iluoro Nyasaye, nikech ok isetama e wuodi ma miderma.”\n ","Ibrahim notingʼo wangʼe mopo koneno im komoko gitungene e bungu. Nodhi mokawo im kendo ochiwo kaka misango miwangʼo pep kar wuode.\n","Omiyo Ibrahim nochako kanyo ni Jehova Nyasaye ma Jachiwo kendo nyaka chil kawuono iwacho niya, “E God Jehova Nyasaye ema nochiwe.”\n ","Malaika mar Jehova Nyasaye nochako luongo Ibrahim gie polo,\n","mi Jehova Nyasaye owacho niya, “Akwongʼora gi nyinga awuon, ni nikech isetimona ma kendo ok isetama e wuodi ma miderma,\n","abiro gwedhi adier kendo anami nyikwayi bed mangʼeny ka sulwe mae polo kendo ka kuoyo manie dho nam. Nyikwayi nokaw mier mag jowasikgi mondo obed margi,\n","kendo ogendini duto manie piny nogwedhi kokalo e kothi, nikech isewinjo wachna.”\n ","Eka Ibrahim nodok ir jotije, kendo giduto negiwuok ka gidok Bersheba. Kendo Ibrahim nodak Bersheba.\n ","Bangʼ kinde moko, Ibrahim noyudo wach niya, “Milka bende koro osenywolone owadu Nahor yawuowi ma gin:\n ","Uz wuowi makayo, Buz owadgi,\n Kemuel (wuon Aram),\n ","Kesed, Hazo, Pildash, Jidlaf kod Bethuel.”\n ","Bethuel nonywolo Rebeka.\n Yawuowi aborogo ema Milka nonywolone Nahor owadgi Ibrahim.\n  ","Jatichne ma nyako ma nyinge Reuma bende nonywolone yawuowi, ma gin:\n Teba, Gaham, Tahash kod Maaka.\n"],["Sara nodak kuom higni mia achiel gi piero ariyo gabiriyo.\n","Notho Kiriath Arba (ma tiende ni Hebron) e piny Kanaan, kendo Ibrahim noywago Sara kendo nodengo ahinya.\n ","Eka Ibrahim noa malo e but ringre chiege kendo owuoyo gi jo-Hiti kowachonegi niya,\n","“An mana jadak kendo wendo e kindu. Miyauru kamoro angʼiew moromo kar yiko.”\n ","Jo-Hiti nodwoko Ibrahim niya,\n","“Jaduongʼ, winjwa in jatelo maduongʼ e kindwa. Ik aika ngʼati e bur-wa moro amora miyiero. Onge ngʼato e dierwa mabiro tami yiko ngʼati e bure.”\n ","Eka Ibrahim nochungʼ mokulore e nyim jo-Hiti.\n","Nowachonegi niya, “Ka uyie mondo aik ngʼata, to winjauru kendo ukwana Efron wuod Zohar\n","mondo mi ousna bure man Makpela manie giko puothe. Kwayeuru mondo ousnago e nengo mowinjore mondo obed kara mar yiko.”\n ","Efron ja-Hiti noyudo obet piny e kind jog-gi kendo nodwoko Ibrahim ka jo-Hiti duto ma nobiro e dhoranga dalano winjo.\n","Nowachone niya, “Ooyo ruodha, winja, amiyi puodho, kendo amiyi bur man kanyo. Amiyigo e nyim jowagi duto mondo iyikie ngʼati motho.”\n ","Ibrahim nochako okulore e nyim jo-Hiti,\n","kendo nowacho ne Efron ka giwinjo niya, “Ka iyie to winja. Abiro chulo nengo mar puodhono. Yie achuli mondo mi aik ngʼata kanyo.”\n ","Efron nodwoko Ibrahim niya,\n","“Winja ruodha; nengo lowono oromo kilo angʼwen gi nus mar fedha. To en angʼo mathagowa; ik ngʼati.”\n ","Ibrahim noyie gi dwaro mar Efron kendo nomiye nengo mar puodho mane osewacho ka jo-Hiti winjo: ma en kilo angʼwen gi nus mar fedha kaluwore gi rapim mane jo-ohala tiyogo.\n ","Omiyo puoth Efron man Makpela machiegni gi Mamre kaachiel gi lowo kod bur mosekuny gi yien duto mane ni e puodhono,\n","nodoko mwandu mag Ibrahim e nyim jo-Hiti duto mane obiro kaka joneno e dhoranga dala.\n","Bangʼe Ibrahim noiko chiege Sara e bur mane ni e puodho ma Makpela machiegni gi Mamre (man Hebron) e piny Kanaan.\n","Kuom mano puodhono gi bur mane nitie jo-Hiti nomiyo Ibrahim kaka kare mar yiko.\n"],["Ibrahim noseti kendo hike noniangʼ, kendo Jehova Nyasaye nosegwedhe e yore duto.\n","Nowacho ne jatichne maduongʼ mane rito gige ode duto niya, “Ket lweti e kind ema.\n","Adwaro mondo ikwongʼrina gi nying Jehova Nyasaye, Nyasach polo kod piny ni ok ibi yudone wuoda dhako koa kuom nyi Kanaan ma an jadak e kindgini,\n","to ibiro dhi thurwa kendo ir wedena mondo iyudne wuoda Isaka dhako.”\n ","Jatichne nopenje niya, “Datim angʼo ka nyakono ok oyie biro koda e pinyni? Dadwok wuodi thuru kumane iayeno?”\n ","Ibrahim nowachone niya, “Nyaka ine ni ok idwoko wuoda kuno.\n","Jehova Nyasaye, ma Nyasach polo mane ogola thurwa e dala wuora kendo nowuoyo koda kotimo koda singruok ni, ‘To ne nyikwayi nami pinyni’ kendo en owuon ema obiro oro malaikane nyimi mondo mi iyudne wuoda dhako kuno.\n","To ka nyakono ok dwar biro kodi, eka inibed thuolo kuom singruok ma atimo kodini. Ne mana ni ok idwoko wuoda kuno.”\n","Omiyo jatijeno noketo lwete e kind em ruodhe Ibrahim kendo notimo singruok kode e wachni.\n ","Eka jatijeno nokawo ngamia apar mag ruodhe, kod chiwo duto mabeyo mochako wuoth kodhi Aram-Naharaim (tiende ni, Mesopotamia) koluwo yo madhi dala matin mar Nahor.\n","Noketo ngamia onindo piny machiegni gi soko but dala; ne en kar angʼich welo, seche mamon dhi umbo.\n ","Eka nolemo niya, “Yaye Jehova Nyasaye Nyasach ruodha Ibrahim, gwedha kawuono, kendo nyis ngʼwononi ne ruodha Ibrahim.\n","Ne, koro eri achungo e bath sokoni, kama nyi dalani biro umboe pi.\n","Mad timreni ka awachone nyako moro ni, ‘Asayi, yie dapigi piny mondo mi amodhie,’ kendo ka dowachna ni, ‘modhi kendo abiro chiwo pi ni ngamia-gi duto’ to en ema mondo obed nyako ma iseyierone Isaka jatichni. Kamano anangʼe ni isenyiso ngʼwononi ne ruodha.”\n ","Kane pok otieko lemo, Rebeka notucho kotingʼo dapige e goke. Ne en nyar Bethuel wuod Milka, mane chi Nahor owadgi Ibrahim.\n","Nyakoni ne en jaber man-gi chia, mapok ongʼeyo dichwo! Nolor e soko, motwomo pi eka odwogo.\n ","Jatich Ibrahim noringo kadhi romone mi owachone niya, “Akwayi, yie imiyae pi mondo amodhi.”\n ","Eka nowacho niya, “Modhi, ruodha” kendo mapiyo nono noloro dapi e lwete momiye pi omodho.\n ","Bangʼ kane osemiye pi modho, nowachone niya, “Abiro dhi umbo pi ne ngamia magi bende, nyaka gitiek modho.”\n","Omiyo noloko pi mapiyo nono e besen, moringo odok e soko omo pi kendo noomo moromo ngamiagego duto.\n","Jatich Ibrahim nolingʼ thi ma ok owuoyo, karange lingʼ-lingʼ mondo one ane ka Jehova Nyasaye osegwedho wuodhe.\n ","Kane ngamia-go osetieko modho, ngʼatno nogolo tere mar um mar dhahabu ma pekne romo achiel kuom apar mar kilo kod bangli ariyo mag dhahabu mapekgi oromo nus kilo.\n","Eka nopenje niya, “In nyar ngʼa? Yie inyisa bende dwayudie kar nindo dalau?”\n ","Nodwoke niya, “An nyar Bethuel, ma wuod Nahor gi Milka.”\n","Kendo nomedo wacho niya, “Wan kod lum kod chiemb ngamia mangʼeny kaachiel gi ot ma unyalo nindoe.”\n ","Ngʼatno nopodho auma molamo Jehova Nyasaye,\n","kowacho niya, “Duongʼ odogne Jehova Nyasaye, ma Nyasach ruodha Ibrahim, ma ok oseweyo nyiso adierane gi ngʼwonone ne ruodha. To an, Jehova Nyasaye osetelona e wuoth nyaka e od wede ruodha.”\n ","Nyakono noringo modhi onyiso joodgi duto gik mane osetimorene.\n","Rebeka ne nigi owadgi miluongo ni Laban, kendo Laban noringo matek ka dhi ir ngʼatno mane ni e sokono.\n","Kane Laban oseneno tere e um nyamin kod bangli ka ni e lwet nyamin kendo kane owinjo gima Rebeka wacho ni ngʼatno onyise, Laban nodhi ir ngʼatno moyude ka ochungʼ e bath ngamia-go machiegni gi soko.\n ","Laban nowachone niya, “Bi, in ngʼama Jehova Nyasaye ogwedho. Angʼo ma omiyo ichungʼ oko ka? Aseikoni ot kendo nitie kar ngamia bende.”\n ","Kuom mano ngʼatno nodonjo e ot kendo misike mane ngamia otingʼo nogol kuomgi. Nomigi lum kod chiembgi mi nokelo pi ne jatich Ibrahim kod joge mondo olwokgo tiendegi.\n","Eka nokel chiemo ne jatich Ibrahim to nowachonegi niya, “Ok abi chiemo kapok anyisou gima onego awachnu.”\n Laban nowachone niya, “Kara nyiswa.”\n ","Kuom mano nowacho niya, “An jatich Ibrahim.\n","Jehova Nyasaye osegwedho ruodha ahinya kendo osebedo jamoko. Osemiye rombe kod dhok, fedha kod dhahabu, jotich machwo kod mamon gi ngamia kod punde.\n","Sara, jaod ruodha osenywolone wuowi ka hike oniangʼ kendo ruodha osemiyo wuodeno mwandune duto.\n","Ruodha nomiyo akwongʼora kowacho ni, ‘Kik iyudne wuoda nyako kuom nyi Kanaan ma adakie lopgini,\n","to dhi e dala wuora kendo ir anywolana kendo iyudne nyako ne wuoda.’\n ","“Eka ne apenjo ruodha ni, ‘Datim nangʼo ka nyakono ok oyie biro koda?’\n ","“Nodwoke ni, ‘Jehova Nyasaye, ma asebedo ka awuotho e nyime biro ori gi malaikane kendo obiro gwedho wuodhi, mondo mi iyudne wuoda nyako moa kuom anywolana kendo e od wuora.\n","Ka idhi michopo ir jowa to singruogni ok nomaki, to bende ka gitamore miyi nyakono mondo ibigo, to kwongʼruokni ok nobed e wiyi.’\n ","“Kane abiro e soko kawuono, nawacho ni, ‘Yaye Jehova Nyasaye, Nyasach ruodha Ibrahim, kalongʼoni, to gwedh wuodhani.\n","Ne, koro eri achungo e bath sokoni, ka jatich ma nyako obiro omo pi kendo awachone niya, “Yaye miyae pi amodhi,”\n","kendo ka owachona niya, “Modhi, kendo abiro omo pi nyaka ne ngamia-gi bende,” to en ema mondo obed nyako ma Jehova Nyasaye oseyiero ne wuod ruodha.’\n ","“Kane pok atieko lemo e chunya, Rebeka nochopo ka otingʼo dapi e goke. Nolor e soko mondo otuom pi kendo nawachone ni, ‘Yaye miyae pi amodhi.’\n ","“Piyo piyo nono noyieyo pi piny mi owacho ni, ‘Modhi kendo abiro miyo ngamia magi bende pi.’ Kuom mano namodho, kendo ngamia bende nomodho.\n ","“Napenje ni, ‘In nyar ngʼa?’\n “En to nodwoka ni, ‘An nyar Bethuel, wuod Nahor gi Milka.’\n “Eka ne aketo tere e ume gi bangli e lwete,\n","kendo napodho auma kalamo Jehova Nyasaye. Namiyo Jehova Nyasaye ma Nyasach ruodha Ibrahim duongʼ, mane telona e yo maber mayudo nyako ma nyakwar owad gi ruodha ne wuode.\n","Koro nyisauru kuyie timo ngʼwono kod adieri ne ruodha; to ka ok kamano to nyisa mondo mi angʼe kuma achomo.”\n ","Laban kod Bethuel nodwoke niya, “Ma-oa kuom Jehova Nyasaye ok wanyal wachoni gimoro amora.\n","Rebeka eri; kawe mondo udhi, kendo obed chi wuod ruodhi, mana kaka Jehova Nyasaye osechiko.”\n ","Kane jatich Ibrahim owinjo gima negiwacho, nopodho auma e nyim Jehova Nyasaye.\n","Eka jatich Ibrahim nogolo gik moko mag dhahabu kod mag fedha kod lewni mi nomiyogi Rebeka; kendo nochiwo mich ma nengogi tek ne owadgi kod min-gi.\n","Eka jatich Ibrahim kod jogo mane ni kode nochiemo kendo ometho kendo ne ginindo kanyo.\n Kane gichiewo kinyne gokinyi nowacho niya, “Weuru adog ir ruodha.”\n ","To owad gi Rebeka kod min-gi nodwoke niya, “We nyakoni odongʼ kodwa kuom ndalo apar kata moloyo kanyo; eka udhi.”\n ","To jatich Ibrahim nowachonegi niya, “Kik ugengʼna, to weyauru adog ir ruodha, nikech Jehova Nyasaye osegwedho wuodha.”\n ","Eka negiwacho niya, “We waluong nyako mondo wapenje kuom wachni.”\n","Kuom mano negiluongo Rebeka kendo gipenje niya, “Inyalo dhi gi ngʼatni?”\n Rebeka nodwokogi niya, “Abiro dhi.”\n ","Kuom mano ne giweyo Rebeka odhi kaachiel gi nyako mane opire kod jatich Ibrahim gi joge.\n","Kendo negigwedho Rebeka kagiwachone niya,\n “Nyathiwa,\n bed min ji gana gi gana;\n mad nyikwayi medre\n ma kaw mier madongo mag wasikgi.”\n ","Eka Rebeka kod jotije ma nyiri noikore moidho ngamia-gi mi gidhi gi jatich Ibrahim. Kuom mano jatich Ibrahim nokawo Rebeka kendo gidhi.\n ","Noyudo ka koro Isaka oa Beer-Lahai-Roi, nikech noyudo odak Negev.\n","Ka noyudo owuotho e pap godhiambo chiengʼ moro ka owuoyo gi Nyasaye, kendo kane orango malo, noneno ngamia kabiro.\n","Rebeka bende norango malo moneno Isaka. Nolor piny koa ewi ngamia\n","kendo nopenjo jatich Ibrahim niya, “Macha en ngʼa manie pap mabiro romonwa cha?”\n Jatich nodwoke niya, “En ruodha.” Eka nokawo nanga ma oumogo wangʼe.\n ","Eka jatich nonyiso Isaka gik moko duto mane osetimo.\n","Isaka notero Rebeka e hemb Sara min-gi, kendo Isaka nokendo Rebeka. Kuom mano Rebeka nobedo chi Isaka, kendo Isaka nohero Rebeka gihera mamalo; kendo Isaka ne ok obedo gi parruok bangʼ tho min mare.\n"],["Ibrahim nokendo dhako machielo mane nyinge Ketura.\n","Ketura nonywolone Ibrahim, Zimran, Jokshan, Medan, Midian, Ishbak kod Shua.\n","Jokshan nonywolo Sheba kod Dedan; nyikwa Dedan ne gin jo-Ashur, jo-Letush kod jo-Leum.\n","Midian nonywolo Efa, Efer, Hanok, Abida kod Elda. Magi duto ne gin nyikwa Ketura.\n ","Ibrahim nomiyo Isaka mwandune duto mane en-go.\n","To kane pod ongima, nochiwo mich ne yawuot monde ma jotichge kendo nodarogi mondo gia kuom Isaka koterogi e piny man yo wuok chiengʼ.\n ","Ibrahim nodak kuom higni mia achiel gi piero abiriyo gabich\n","Eka Ibrahim notho koluwo kwerene ka en gi higni mathoth ka en ngʼama oti kendo hike ngʼeny.\n","Yawuot, Isaka kod Ishmael noyike e rogo man Makpela machiegni gi Mamre e puoth Efron ma wuod Zohar ja-Hiti,\n","ma en puodho ma Ibrahim nongʼiewo kuom jo-Hiti. Kanyo ema Ibrahim gi Sara chiege noyikie.\n","Bangʼ tho Ibrahim, Nyasaye nogwedho wuode Isaka, mane kindeno odak Beer-Lahai-Roi.\n ","Ma e nonro mar Ishmael wuod Ibrahim mane Hagar jatich Sara ma nyar Misri onywolone.\n  ","Magi e nying yawuot Ishmael kaluwore gi nywolgi:\n Nebayoth, wuod Ishmael makayo,\n Kedar, Adbel, Mibsam,\n ","Mishma, Duma, Masa,\n ","Hadad, Tema, Jetur,\n Nafish kod Kedema.\n  ","Magi e nying yawuot Ishmael ma nying-gi nochak miechgi kod kuonde mane gibworoe, ne gin ruodhi apar gariyo ngʼato ka ngʼato gi ogandane.\n  ","Ishmael nodak kuom higni mia achiel kod piero adek gabiriyo. Eka notho kendo oluwo kwerene.\n","Nyikwaye nodak e gwengʼ manie kind Havila nyaka Shur, machiegni gi tongʼ Misri kochomo yo Ashur kendo negidak kagimonre gowetene.\n ","Mae nonro Isaka wuod Ibrahim.\n  Ibrahim nonywolo Isaka,\n","kendo Isaka ne ja-higni piero angʼwen kane okendo Rebeka nyar Bethuel ja-Aram mane odak e piny Padan Aram, kendo ma nyamin Laban.\n ","Isaka nolamo Jehova Nyasaye ne chiege, nikech en migumba. Jehova Nyasaye nodwoko lamone, kendo chiege Rebeka nomako ich.\n","Nyithindo ne olarore e iye mi nowacho niya, “Angʼo momiyo ma timorena?” Omiyo nodhi mondo openj Jehova Nyasaye wachni.\n ","Jehova Nyasaye nowacho niya,\n “Ogendini ariyo ni e iyi,\n kendo ogendini ariyogo biro pogore;\n oganda moro biro bedo motegno moloyo machielo\n kendo wuowi maduongʼ noti ne wuowi matin.”\n ","Kane kinde mar nywol ochopo, to ne nitie rude ma yawuowi e iye.\n","Mano mane okwongo wuok ne kwar, kendo dende duto ne chalo motimo yier; kuom mano negichake ni Esau.\n","Bangʼ ma owadgi nowuok kod lwete komako ofunj tiend Esau; kuom mano negichako Jakobo. Isaka ne ja-higni piero auchiel kane Rebeka onywolo yawuowigo.\n ","Yawuowigo nodongo, kendo Esau nobedo jadwar molony, ngʼat ma jathim, to Jakobo to ne ngʼama muol madak ei hema.\n","Isaka ma nohero ring le nohero Esau to Rebeka nohero Jakobo.\n ","Chiengʼ moro kane Jakobo tedo ogira, Esau nodonjo koa e dwar kodenyo.\n","Esau nowacho ne Jakobo niya, “Asayi miya ogira makwarno adenyo!” (Mano emomiyo bende iluonge ni Edom.)\n ","Jakobo nodwoke niya, “Kuong iusna duongʼni mar nywol.”\n ","Esau nowachone niya, “Ne achiegni tho. Ere ohala ma ayudo kuom duongʼ mar nywolna?”\n ","To Jakobo nowachone niya, “Kwongʼrina mokwongo.” Kuom mano Esau nokwongʼore ne Jakobo, ma ousone duongʼne mar nywol.\n ","Eka Jakobo nomiyo Esau kuon gi ogich ngʼor. Nochiemo kendo ometho, eka ne ochungʼ mi odhi.\n Kuom mano Esau, nojwangʼo duongʼne mar nywol.\n"],["Koro ne nitie kech maduongʼ e piny; bangʼ kech mokwongo mane obedo e ndalo Ibrahim kendo Isaka nodhi Gerar ir Abimelek ruodh jo-Filistia.\n","Jehova Nyasaye nofwenyore ni Isaka kendo owachone niya, “Kik idhi Misri; to dag mana e piny kama abiro nyisi.\n","Dag kae matin, kendo abiro bedo kodi mi agwedhi. Nimar in kod nyikwayi abiro miyou pinyni kendo nachop singruok mane atimo gi wuonu Ibrahim.\n","Anami nyikwayi bed mangʼeny ka sulwe mae polo kendo abiro miyogi pinyni duto, kendo kokadho kuom nyikwayi, ogendini duto mag pinyni nogwedhi.\n","Anagwedhgi kamano nikech Ibrahim noluora kendo norito dwarona, chikena, buchena kod wechena.”\n","Kuom mano Isaka nomedo dak Gerar.\n ","Kane jo-Gerar openje kuom chiege, nowachonegi niya, “En nyamera, nikech noluoro wachonegi ni en chiega. Nowachonegi kamano nikech noparo ni jo-Gerar nyalo nege nikech Rebeka ne en dhako ma jaber.”\n ","Kane Isaka osedak kuno kuom kinde mangʼeny, Abimelek ruodh jo-Filistia nongʼicho gie dirisa moneno ka Isaka gi Rebeka chiege jotugo.\n","Kuom mano Abimelek noluongo Isaka mopenje niya, “Kwerie ka dhakoni ok chiegi! Angʼo ma omiyo niwacho, ‘Ni en nyaminu’?”\n Isaka nodwoke niya, “Nikech ne aparo ni anyalo wito ngimana nikech en.”\n ","Eka Abimelek nowacho niya, “Ma en angʼo ma itimonwa ni? Ka dipo ni ngʼatwa moro dine oseriwore gi chiegi, donge dikelonwa richo maduongʼ.”\n ","Omiyo Abimelek nogolo chik ne ji duto niya, “Ngʼato angʼata ma omulo ngʼatni kata chiege to nyaka negi.”\n ","Isaka nopidho cham e pinyno kendo Jehova Nyasaye nogwedhe e higano moyudo cham moloyo manochwoyo nyadi mia achiel.\n","Isaka nomedo bedo gi mwandu ahinya kendo mwandune nomedore mobedo jamoko marahuma.\n","Ne en kod pith mag jamni kod pith mag dhok kod jotich mangʼeny mi nyiego nomako jo-Filistia kode.\n","Omiyo jo-Filistia nodino sokni mane wasumbini Ibrahim wuon Isaka okunyo.\n ","Eka Abimelek nowacho ne Isaka niya, “Dar ia ira ka nikech in giteko moloyowa.”\n ","Omiyo Isaka nodar kanyo modhi e Holo mar Gerar kendo nodak kanyo.\n","Isaka nochako oyawo sokni mane osekuny e ndalo Ibrahim wuon mare, mane jo-Filistia odino bangʼ tho Ibrahim, kendo nochakogi nying mane oyudo wuon-gi Ibrahim osechakogi chon.\n ","Jotich Isaka nokunyo holo kendo negiyudo soko man-gi pi machwer maliw.\n","To jokwath mag Gerar nolaro pig-no gi jokwadh Isaka kagiwacho niya, “Pigni en marwa.” Kuom mano Isaka nochako sokono ni Esek (tiende ni kar dhawo) nikech ne gilare kode\n","Eka jotich Isaka nokunyo soko moro kendo, to ne gilarore kuom mano bende; kuom mano nochake ni Sitna (tiende ni sadha).\n","Nodar kanyo modhi kendo odhi okunyo soko machielo, kendo onge ngʼama nolaro kode. Nochake ni Rehoboth (tiende ni thuolo moromowa), kowacho niya, “Koro Jehova Nyasaye osemiyowa thuolo kendo wabiro medore e piny.”\n ","Noa kuno modhi nyaka Bersheba,\n","Jehova Nyasaye nofwenyore ne gotieno mowachone niya, “An e Nyasach wuonu Ibrahim. Kik iluor nikech an kodi; abiro gwedhi kendo abiro medo nyikwayi nikech singruok mane atimo gi Ibrahim jatichna.”\n ","Isaka nogero kendo mar misango kuno kendo noluongo nying Jehova Nyasaye. Nogero hembe kanyo mi jotichne nokunyo soko moro kanyo.\n ","Eka Abimelek nobiro ire koa Gerar, ka gin gi Ahuzath jangʼadne rieko kod Fikol ma jatend jolwenje.\n","Isaka nopenjogi niya, “Angʼo momiyo ubiro ira to ne ok udwara mi uriemba?”\n ","Negidwoke niya, “Koro wasefwenyo ratiro ni Jehova Nyasaye neni kodi, omiyo wadwaro mondo watim kodi winjruok kwakwongʼore. Yie watim winjruok kodi\n","ni ok initimnwa marach mana kaka wan bende ne ok watimoni marach to ne wariti maber mi wagoli gi kwe mondo idhi. To koro Jehova Nyasaye osegwedhi.”\n ","Kuom mano Isaka nolosonegi nyasi mi gichiemo kendo gimetho.\n","Kinyne gokinyi mangʼich negisingore ka gikwongʼore ngʼato gi ngʼato. Eka Isaka nogonyogi ma gidhi gi kwe.\n ","Chiengʼ onogo jotich Isaka nobiro ire monyise kuom soko mane gisekunyo. Negiwachone niya, “Waseyudo pi!”\n","Noluongo kanyo ni Shiba (tiende ni kar singruok) nyaka chil kawuono dalano osebed kiluongo ni Bersheba.\n ","Kane Esau ja-higni piero angʼwen, nokendo Judith nyar Beeri ma ja-Hiti, kod Basemath nyar Elon ma ja-Hiti.\n","Mon-go nomiyo Isaka kod Rebeka chuny lit.\n"],["Kane Isaka oseti kendo wengene noseimore makoro ok nyal neno, noluongo Esau wuode makayo kendo owachone niya, “Wuoda.”\n Eka Esau nodwoke niya, “An ka.”\n ","Isaka nowacho niya, “Koro asedoko moti kendo ok angʼeyo ndalo thona.\n","Omiyo koro sani kaw gigi mag lweny kaka atungʼ kod asere kendo idhi e thim ikelna ring le.\n","Tedna ringʼo mamit mana kaka ahero cha kendo ikelna mondo acham mondo mi amiyi gwethna kapok atho.”\n ","To Rebeka nochiko ite ka Isaka wuoyo gi wuode Esau. Kane Esau osewuok odhi e thim mondo odhi oneg le kendo okel,\n","Rebeka nowacho ne Jakobo wuode niya, “Nawinjo ka wuonu wacho ni owadu Esau niya,\n","‘Kelna ring le kendo ilosna mamit mondo acham mondo agwedhi e nyim Jehova Nyasaye kapok atho.’\n","Koro wuoda chik iti malongʼo kendo tim gima awachoni.\n","Dhiyo e kweth mag jamni kendo ikelna nyidiek ariyo mopugno, mondo mi atedne wuonu ringʼo mamit kaka ohero-cha.\n","Bangʼ mano iterne wuonu mondo ocham bangʼe ogwedhi kapok otho.”\n ","Jakobo nowacho ne Rebeka min mare niya, “Esau omera en ngʼat ma rayier an to an gi del mapoth\n","Datim nangʼo ka diponi wuora omula? Donge abiro nenora ngʼama wuonde kendo biro kelona kwongʼ kar gweth.”\n ","Min Jakobo nonyise niya, “Wuoda, we mondo kwongʼno omaka, in to tim mana gima awacho; dhiyo kendo ikelnagi.”\n ","Omiyo Jakobo nodhi mokelo nyidiek mopugno ne min mare kendo noloso chiemo mamit mana kaka wuon-gi ohero.\n","Eka Rebeka nokawo lewni mabeyo mag Esau wuode maduongʼ mane oyudo en-go e ot kendo ne orwako ne Jakobo wuode matin.\n","Kendo Rebeka nokawo piende diego moumogo bede Jakobo kod ngʼute kuonde maonge yier.\n","Eka nomiyo Jakobo wuode chiemo molos mamit kod kuon mane osetedo.\n ","Jakobo nodhi ir wuon mare kendo owachone niya, “Wuora.”\n Eka Isaka nopenje niya, “Wuoda, to in ngʼa?”\n ","Jakobo nodwoko wuon mare niya, “An Esau wuodi makayo. Asetimo kaka ne inyisa. Yie ia malo ibed piny kendo icham ring le ma akeloni mondo mi igwedha.”\n ","Isaka nopenje niya, “To ne iyude piyo nade wuoda?”\n Nodwoke niya, “Jehova Nyasaye ma Nyasaye nogwedha.”\n ","Eka Isaka nowacho ne Jakobo niya, “Sud machiegni mondo mi amuli, wuoda, mondo mi angʼe adier ka in wuoda Esau koso.”\n ","Jakobo nobedo machiegni gi wuon mare Isaka, mano mule kendo owachone niya, “Dwol to mar Jakobo, to lwedo to gin lwet Esau.”\n","Isaka ne ok nyal fwenye nikech lwetene ne rayier ka mag Esau owadgi, kuom mano nogwedhe.\n","“Bende in wuoda ma Esau adier?” Isaka nopenje.\n Eka Jakobo nodwoke ni, “Ee en an.”\n ","Eka nowacho niya, “Wuoda, koro kelna ring le mondo acham, mondo mi agwedhi.”\n Jakobo nokelone ringʼo mi ochamo bende nokelone divai mi omadho.\n","Eka Isaka wuon mare nowachone niya, “Bi ka wuoda mondo inyodha.”\n ","Kuom mano nodhi ire ma onyodhe. Kane Isaka owinjo tik lepe, nogwedhe kendo owachone niya,\n “Ee, tik mar wuoda dungʼ mamit\n machalo gi tik mar puodho,\n ma Jehova Nyasaye osegwedho.\n ","Mad Nyasaye miyi koth moa e polo\n kod piny ma omewo kod cham mogundho,\n kod divai manyien.\n ","Mad oganda duto bed jotichni\n kendo ji duto omiyi duongʼ.\n Bed ruoth ewi oweteni duto\n kendo mad yawuot minu omiyi duongʼ.\n Ngʼato angʼata mokwedi mondo okwede\n kendo ngʼato angʼata mogwedhi nogwedhi.”\n ","Bangʼ ka Isaka nosetieko gwedho Jakobo kendo Jakobo ne pok odhi mabor, to gikanyono Esau nochopo koa dwar.\n","En bende noloso chiemo mamit kendo nokelo ne wuon mare. Eka Esau nowacho ne wuon mare niya, “Wuora, aa malo ibed piny mondo mi icham ringʼo malosoni kendo igwedha.”\n ","Isaka wuon-gi nopenjo niya, “In ngʼa?”\n Nodwoke niya, “An Esau, wuodi makayo.”\n ","Isaka nobwok matek ahinya kendo owacho niya, “To kara macha ne en ngʼa, mane onego le kendo okelona? Nende achamo ringʼono kapok ibiro kendo agwedhe; kendo kuom adier asegwedhe.”\n ","Kane Esau owinjo weche wuon mare, noywak malit ka en-gi mirima mager kowachone wuon mare niya, “Wuora, gwedha an bende!”\n ","To nowachone niya, “Owadu nobiro mowuonda mi okawo gwethni.”\n ","Esau nowacho niya, “Kara ma emomiyo nochake ni Jakobo? Osewuonda koro nyadiriyo: Nokawo duongʼ mar nywolna kendo koro okawo gwethna!” Eka Esau nopenjo wuon mare niya, “Bende gweth moro didongʼna?”\n ","Isaka nodwoko Esau niya, “Asekete ruodhi kendo wedene duto aseketo obed jotichne bende asegwedhe gi cham kod divai. Koro ere gima anyalo timoni wuoda?”\n ","Esau nowacho ne wuon mare niya, “In mana kod gweth achiel kende wuora? Yie igwedha an bende!” Eka Esau noywak matek gi dwol maduongʼ.\n ","Wuon mare Isaka nodwoke niya,\n “Inidag e piny\n maonge mwandu,\n kendo motwo ma ok yud koth.\n ","Ligangla ema nomiyi chiemo\n kendo inibed jatij owadu.\n To ka iyudo loch\n to iningʼanyne,\n kendo nia e bwo lochne.”\n ","Esau nomako sadha gi Jakobo nikech gweth mane wuon-gi osemiyo Jakobo. Nowacho e chunye niya, “ndalo mag tho wuora chiegni, bangʼe abiro nego Jakobo owadwa.”\n ","Kane Rebeka onyisi gima Esau wuode makayo paro timo, noluongo Jakobo wuode ma chogo kendo owachone niya, “Esau owadu nigi paro mar negi.”\n","Koro wuoda, tim gima awachoni: Ring idhi Haran ir Laban owadwa.\n","Dak kode kuno mondi nyaka mirimb owadu dog chien.\n","Ka mirimb owadu oserumo kuomi kendo wiye osewil gi gima ne itimone, to abiro oroni wach mondo iduog ia kuno.\n Ere gima omiyo yawuota ariyo ditho odiechiengʼ achiel?\n","Eka Rebeka nowacho ne Isaka niya, “ajok gi ngima nikech nyi jo-Hiti-gi. Ka Jakobo bende nyalo kawo dhako mana kuom nyi jo-Hiti-gi, to owinjore atho.”\n"],["Kuom mano Isaka noluongo Jakobo mogwedhe kendo osieme konyise niya, “Kik ikend nyar jo-Kanaan.\n","Chak wuoth idhi Padan Aram, e od Bethuel ma kwaru. Kend achiel kuom nyi Laban ma neru.\n","Mad Nyasaye Maratego gwedhi kendo inyaa mi kwanu medre nyaka ubed oganda mathoth.\n","Mad ogwedhi kod nyikwayi kaka nogwedho Ibrahim mondo ikaw piny makoro idakieni kaka jadak, ma en piny mane Nyasaye omiyo Ibrahim.”\n","Eka Isaka nogolo Jakobo modhi kendo Jakobo nodhi Padan Aram, ir Laban wuod Bethuel ja-Aram, owad gi Rebeka, mane min Jakobo kod Esau.\n ","Koro Esau nofwenyo ni Isaka osegwedho Jakobo kendo oseore Padan Aram mondo odhi okend kuno. Nowinjo bende ni kane Isaka gwedho Jakobo, nochike niya, “Kik ikend nyar jo-Kanaan.”\n","Mi Jakobo nowinjo wach min gi wuon modhi Padan Aram.\n","Esau nofwenyo kaka Isaka wuon mare ne ok mor gi nyi jo-Kanaan.\n","Kuom mano Esau nodhi ir Ishmael mi okendo Mahalath nyamin Nebayoth mane nyar Ishmael wuod Ibrahim, mondo obed chiege ewi monde mane okwongo kendo.\n ","Jakobo nowuok Bersheba kendo nodhi Haran.\n","Kane ochopo kamoro, nobworo gotieno nikech chiengʼ nosepodho. Nonindo kanyo moteno wiye gi kidi moro mane okwanyo kanyo.\n","Noleko ni oneno ngas konyono piny to wiye ochopo e polo kendo malaika mag Nyasaye ne luwe kadhi malo kendo lor piny.\n","To ewi ngasno gi malo Jehova Nyasaye nochungʼie kawacho niya, “An Jehova Nyasaye Nyasach wuonu Ibrahim kendo Nyasach Isaka. Piny minindoeni abiro miyi gi nyikwayi.\n","Nyikwayi nobed mangʼeny ka kwoyo, kendo unudag koa yo podho chiengʼ nyaka wuok chiengʼ, bende koa yo nyandwat nyaka yo milambo. Ogendini duto manie piny nogwedh kokadho kuomi kod nyikwayi.\n","Anabed kodi kendo anariti kamoro amora ma idhiye nyaka adwoki e pinyni. Ok anaweyi nyaka chop atim mana ma asesingorani.”\n ","Kane Jakobo ochiewo oa e nindo, noparo niya, “Adier Jehova Nyasaye nika kendo ne ok angʼeyo.”\n","Luoro nomake mi owacho niya, “Ma kama lich manade! Nyaka bedni ma en od Nyasaye; ma en dhoranga polo.”\n ","Kinyne gokinyi mangʼich Jakobo nokawo kidi mane otenogo wiye kendo nochunge ka siro mi oolo mo e wiye.\n","Nochako kanyo ni Bethel to kinde mokwongo nying dalano niluongo ni Luz.\n ","Eka Jakobo nokwongʼore kawacho niya, “Ka Nyasaye nobed koda kendo norita e wuodhani ma adhiye kendo miya chiemo ma achamo kod lewni ma arwako,\n","mi anadogi maber e od wuora eka Jehova Nyasaye nobed Nyasacha,\n","kendo kidi ma asechungo kaka sironi, nobed od Nyasaye kendo duto ma imiya, namiyi achiel kuom apar.”\n"],["Eka Jakobo nodhi nyime gi wuoth kendo nochopo e piny ogendini man yo wuok chiengʼ.\n","Nopo koneno soko ei pap kod kweth adek mag rombe konindo machiegni kanyo nikech kwethgo ne modho e sokono. To kidi mane nitie e dho sokono ne duongʼ.\n","Jokwath nengʼielo kidi kane jamni osechokore kanyo mondo gimodhi. Bangʼ ka jamni duto osemodho, to ne gingʼielo kidino mondo odog oum dho soko.\n ","Jakobo nopenjo jokwath niya, “Owetena ua kanye?”\n Negidwoke niya, “Waa Haran.”\n ","Nowachonegi niya, “Bende ungʼeyo Laban nyakwar Nahor?”\n Negidwoke niya, “Ee, wangʼeye.”\n ","Eka Jakobo nopenjogi niya, “Ongima?”\n Negidwoke niya, “Ee, ongima, kendo mabiro gi rombe cha en Rael ma nyare.”\n ","Nowachonegi niya, “Neuru, piny pod chon, sa michokoe jamni podi. Weuru rombe omodhi bangʼe uduokgi e lek.”\n ","Negidwoke niya, “Ok wanyal timo kamano kapok jokwath duto ochokore ma wangʼielo kidi manie dho soko oko mondo jamni omodhi.”\n ","Kane pod oyudo owuoyo kodgi, Rael nochopo gi romb wuon-gi nikech en ema nokwayogi.\n","Kane Jakobo oneno Rael, nyar Laban ner mare kod romb Laban, nodhi mongʼielo kidi oko e dho soko kendo omiyo romb ner mare omodho.\n","Eka Jakobo nonyodho Rael kendo noywak gi dwol maduongʼ.\n","Noyudo osenyiso Rael ni en wat wuon Rael kendo ni en wuod Rebeka. Kuom mano Rael nodhi monyiso wuon mare.\n ","To kane Laban owinjo wach mar Jakobo, wuod nyamin noringo mondo odhi oromne. Nokwake kendo omose gimor mi orwake dalane kendo Jakobo nonyise gik moko duto.\n","Eka Laban nowachone niya, “In ringra awuon kendo remba.”\n Kane Jakobo ne osedak kod Laban kuom dwe achiel,\n","Laban nowachone niya, “Mana nikech in watna, bende en gima ber tiyona maonge chudo? Nyisa gima dachul.”\n ","To Laban ne nigi nyiri ariyo: nyako maduongʼ ne nyinge Lea kendo nyako matin ne nyinge Rael.\n","Lea ne nigi wangʼ ma ok nenre maber, to Rael ne nigi chia kendo jaber.\n","Jakobo nohero Rael, kendo nowacho ni Laban niya, “Abiro tiyoni kuom higni abiriyo kuom Rael nyari matin.”\n ","Laban nowacho niya, “Ber mondo amiyi godo moloyo chiwe ni jomoko. Koro dag mana koda ka.”\n","Omiyo Jakobo notiyone Laban higni abiriyo mondo oyud Rael, to hignigo nonenorene mana ka ndalo matin nikech hera manoherogo Rael.\n ","Eka Jakobo nowacho ne Laban, “Asetieko ndalo mane iketona, omiyo koro miya nyari mondo obed chiega.”\n ","Kuom mano Laban noloso nyasi kendo nogwelo ji duto mae pinyno.\n","To kane ochopo odhiambo, Laban nokawo nyare ma Lea mi omiyo Jakobo mondo obed chiege.\n","Kendo Laban nochiwo Zilpa jatichne ma nyako ne nyare, Lea, mondo obed jatichne.\n ","Kane piny oru, Jakobo nofwenyo mana ni en Lea! Omiyo nopenjo Laban niya, “Angʼo momiyo isetimona kama? Donge natiyoni mondo imiya Rael? To angʼo momiyo isewuonda?”\n ","Laban nodwoke niya, “Ok en timwa mondo nyako matin okuong odhi tedo ne nyako maduongʼ.\n","Rit nyaka watiek juma achiel mar nyasi mar nyakoni; eka abiro miyi Rael kiyie tiyona kuom higni abiriyo mamoko.”\n ","Kendo Jakobo notimo kamano. Notieko jumb kend mar Lea. Eka Laban nomiye Rael nyare mondo obed chiege.\n","Laban nochiwo Bilha jatichne ma nyako ne Rael nyare kaka jatichne.\n","Jakobo nobedoe achiel gi Rael bende kendo nohero Rael moloyo Lea. Kendo notiyone Laban higni abiriyo moko kendo.\n ","Kane Jehova Nyasaye oneno ni Lea ne ok oher, ne oyawo iye to Rael noketo obedo migumba.\n","Lea nomako ich kendo nonywolo wuowi. Nowacho niya, “Jehova Nyasaye oseneno chandruokna, kendo koro chwora biro hera.”\n Omiyo nochake ni Reuben. ","Nochako omako ich, monywolo wuowi moro. Nowacho niya, “Jehova Nyasaye osemiya wuowi machielo nimar nowinjo ka chwora ok ohera.” Omiyo nochake ni Simeon. ","Nochako omako ich, kendo ochako onywolo wuowi. Nowacho niya, “Koro chwora biro padore kuoma nikech asenywolone yawuowi adek.” Omiyo nochake ni Lawi. ","Nochako omako ich, kendo kane ochako onywolo wuowi nowacho niya, “Koro abiro pako Jehova Nyasaye.” Omiyo nochake ni Juda. Bangʼ mano noweyo nywolo nyithindo.\n"],["Kane Rael oneno nine ok nywolne Jakobo nyithindo, nyiego nomake gi nyamin mare. Kuom mano nowacho ne Jakobo niya, “Miya nyithindo, nono to abiro tho!”\n ","Jakobo nokecho gi Rael kendo nowachone niya, “Iparo ni an e Nyasaye mosetami nywolo nyithindo?”\n ","Eka Rael nowacho ne Jakobo niya, “Eri amiyi Bilha ma jatichna ma nyako. Kawe ibed kode e achiel mondo mi onywolna nyithindo mondo omi kokadho kuome an bende abed gi joga.”\n ","Omiyo nomiye Bilha jatichne obedo chiege. Jakobo nobedo kode achiel,\n","mi Bilha nomako ich kendo nonywolone Jakobo wuowi.\n","Eka Rael nowacho niya, “Nyasaye osengʼadona bura; osewinjo kwayona mi omiya nyathi ma wuowi.” Omiyo nochake ni Dan. ","Bilha ma jatich Rael nochako omako ich kendo nonywolo ne Jakobo wuowi mar ariyo.\n","Eka Rael nowacho niya, “Asebedo gi chandruok maduongʼ gi nyamera, kendo koro aseloyo.” Omiyo nochako nyathini ni Naftali. ","Kane Lea ofwenyo ni ok onyal nywolo nyithindo kendo nokawo Zilpa jatichne ma nyako, nomiye Jakobo mondo okawe kaka chiege.\n","Zilpa ma jatich Lea nonywolo ne Jakobo wuowi.\n","Eka Lea nowacho niya, “An jahawi.” Omiyo nochako nyathino ni Gad. ","Zilpa jatich Lea nonywolo ne Jakobo wuowi mar ariyo.\n","Eka Lea nowacho niya, “Amor manade! Mon biro luonga ni jahawi.” Omiyo nochake ni Asher. ","E ndalo kayo ngano, Reuben nodhi e puothe kendo noyudo olembe mag mandrake, mi nokelo ne Lea min mare. Rael nowacho ne Lea niya, “Kiyie to miya olemb mandrake ma wuodi Reuben okelonino.”\n ","To nowachone niya, “Iparo ni kawo chwora en gima tin koso? Kendo pod idwaroe mandrake mag wuoda bende?”\n Rael nodwoke niya, “Mano ber, to kimiya mandrake mar wuodi to Jakobo wangʼ nonindo e odi kawuono otieno.”\n ","Kane Jakobo odwogo koa e puodho godhiambono, Lea nodhi moromone. Lea nowachone niya, “Nyaka ibed koda e achiel kawuono, nikech asechulo nengo mar nindoni e oda gi mandrake mar wuoda.” Kuom mano Jakobo nobedoe achiel gi Lea otienono.\n ","Nyasaye nowinjo Lea kendo Lea nomako ich mi onywolone Jakobo wuowi mar abich.\n","Eka Lea nowacho niya, “Nyasaye osemiya pokna nikech nachiwo jatichna ma nyako ne chwora, omiyo nochake ni Isakar. ”\n ","Lea nochako omako ich kendo nonywolone Jakobo wuowi mar auchiel.\n","Eka Lea nowacho niya, “Nyasaye osedhiala gi mich ma nyangafu. Koro chwora biro gena nikech asenywolone yawuowi auchiel.” Omiyo nachake ni Zebulun. ","Bangʼ kinde moko nonywolo nyako kendo nochake ni Dina.\n ","Eka Nyasaye noparo Rael, mi odwoko kwayone kendo ogwedhe gi nyathi.\n","Rael nomako ich kendo nonywolo wuowi kendo nowacho niya, “Nyasaye osegolona wichkuot.”\n","Nochako wuodeno ni Josef kendo owacho niya, “Mad Jehova Nyasaye meda wuowi machielo.”\n ","Bangʼ ka Rael nosenywolo Josef, Jakobo nowacho ne Laban, “We adhi mondo adogi thurwa.\n","Miya monda kod nyithinda ma asebedo ka atiyonigo kendo weya adhi. Ingʼeyo tichna ma asetiyonigo.”\n ","To Laban nowachone niya, “Kapo ni ayudo ngʼwono e wangʼi to yie imed dak koda ka. Asefwenyo ma lingʼ-lingʼ ni Jehova Nyasaye osegwedha nikech in.”\n","Laban nomedo wachone niya, “Nyisa pok monego amiyi kendo abiro chuligi.”\n ","Jakobo nowachone niya, “Ingʼeyo kaka asetiyoni kendo kaka aserito jambi.\n","Jamni matin mane in-go kapok abiro osemedore ahinya, kendo Jehova Nyasaye osegwedhi e gik moko duto ma asetimo. To koro anatine oda awuon karangʼo?”\n ","Laban nopenje, “Angʼo ma damiyi.”\n Jakobo nodwoke niya, “Kik imiya gimoro amora. To ka ihero to timna gimoro achiel, abiro dhi nyime gi kwayo kendo rito jambi.\n","Kawuono abiro wuotho ei jambi duto kendo abiro walo diek gi rombe ma kitgi rabok kod mago ma angʼech gi mago maratengʼ. Magi ema nobed chudo maga.\n","Timna makare nobed janeno e ndalo mabiro kendo, e sa asaya ma ibiro rango pok ma isechula. Diel moro amora ma ok angʼech kata dibo kata nyarombo ma ok ratengʼ manoyud e kindgi nokwan ka gima okwal.”\n ","Laban nodwoke niya, “Ayie, obed kaka iwachono.”\n","Odiechiengʼno Laban nowalo nywogi duto ma kitgi rabok kod mago ma angʼech, gi diek mamon (ma dikiyo) kod nyirombe marotenge mine oketogi e lwet yawuote mondo oritgi.\n","Eka Laban noketo thuolo e kinde gi Jakobo madirom wuodh ndalo adek Jakobo to ne odongʼ kakwayo romb Laban mane odongʼ.\n ","Kata kamano, Jakobo nokawo kete moko mag omburi, gi oyungu kod yiende makorgi poth mi nopoko kuonde moko e korgi mondo igi marachar onen.\n","Eka noketo ketego ei karaya kama ne jamnigo modhoe, mondo omi ka jamnigo modho to gineno ketego ei pi. E kindego ema thuondi ne luwogie,\n","e nyim ketego. Kendo neginywolo nyithindo ma kitgi rabok kod mago ma angʼech gi mago maratengʼ.\n","Jakobo nopogo imbe mi oweyo mana mago ma kitgi rabok kod mago ma angʼech gi mago maratengʼ mondo oluw romb Laban. Mano e yo mane omedogo kwan jambe owuon bende ne ok oriwogi gi mek Laban.\n","Sa asaya mane iluwo chiayo madhako, Jakobo ne keto ketego ei karaya mane gimodhoe mondo omi imbe oluwgi kanyo mi gimak ich,\n","to jamni mayom yom ne ok oket ochungʼ e nyim ketego. Omiyo jamni mayom yom ne gin mag Laban to mago motegno ne gin mag Jakobo.\n","Ma nomiyo mwandu Jakobo omedore piyo ahinya kendo nobedogi kweth mag jamni mangʼeny gi jotich mamon, machwo, kod ngamia gi punde.\n"],["Jakobo nowinjo ni yawuot Laban ne wacho niya, “Jakobo osekawo gik ma wuonwa nigo duto kendo oseyudo mwandugi duto koa kuom wuonwa.”\n","Kendo Jakobo noneno ni pach Laban ok nikode kaka chon.\n ","Eka Jehova Nyasaye nowacho ne Jakobo niya, “Dogi e pinyu ir oweteni kendo abiro bet kodi.”\n ","Kuom mano Jakobo nooro wach ne Rael kod Lea mondo gibi e lek kumane okwayoe.\n","Nowachonegi niya, “Aneno ni paro ma wuonu nigo koda ok en paro mane en-go mokwongo, kata kamano Nyasach wuora osebedo koda.\n","Ungʼeyo kaka asetiyo ne wuonu gi tekra duto.\n","To wuonu osewuonda ka oloko chudona nyadipar. To kata kamano, Nyasaye ok oseweyo otimona marach.\n","Wuonu nowacho ni, ‘Mago ma kitgi angʼech nobed pokni;’ eka jamni duto nonywolo mago ma kitgi angʼech kende, to bende kane owacho ni, ‘Mago ma kitgi rabok nobed pokni,’ eka jamni duto nonywolo mana mago ma kitgi rabok.\n","Kuom mano Nyasaye osekawo kweth mag jamni mag wuonu kendo osemiyagi.\n ","“E kinde mane jamni mathuondi dwaro luwo jamni mamon, naleko ni nywogi duto mane oluwo jamni mamon ne gin mago man-gi kido marabok gi mago man-gi kido marangʼech kod mago man-gi kido mopogore opogore.\n","Malaika mar Nyasaye noluonga e lek ni, ‘Jakobo.’ Eka nadwoke ni, ‘An ka.’\n","Eka malaika nomedo wachona ni, ‘Tingʼ wangʼi kendo ineye kaka nywogi duto maluwo diek gin rabok, angʼech kod ma dikiyo, nimar aseneno gik moko duto ma Laban osebedo katimoni.\n","An e Nyasaye mane ofwenyoreni Bethel kamane iwiroe siro gi mo kendo kama ne isingori kikwongʼori ne an. Koro wuogi ia e pinyni kendo idog thuru.’ ”\n ","Eka Rael kod Lea nodwoke niya, “Bende pod wadongʼ gi pok moro amora e mwandu wuonwa?\n","Donge tinde okwanowa mana kaka jomoko nono? Ok en mana ni osechiwowa kende, to osechano nyaka mwandu duto mane okendwa.\n","Adier mwandu duto ma Nyasaye osegolo kuom wuonwa gin mawa kod nyithindwa. Omiyo tim gimoro amora ma Nyasaye osenyisi.”\n ","Eka Jakobo nokawo nyithinde kod monde mi oketo ewi ngamia,\n","kendo nosembo jambe duto e nyime kaachiel gi gik moko duto mane osechoko e piny Padan Aram, mondo odhi ir Isaka wuon-gi e piny Kanaan.\n ","Kane Laban osedhi ngʼado yie rombe, Rael nokwalo nyiseche mag wuon-gi.\n","To kata kamano, Jakobo nowuondo Laban ja-Aram ka ok onyise ni odok thurgi.\n","Kuom mano noringo gi mago mane en-go duto, kendo nongʼado Aora koluwo yo mochomo piny gode mag Gilead.\n ","E odiechiengʼ mar adek Laban nowinjo ni Jakobo osepondo modhi.\n","Nokawo wedene molawo Jakobo; kuom ndalo abiriyo; kendo nojuke e piny gode mag Gilead.\n","Eka Nyasaye nofwenyore ne Laban ja-Aram gotieno e lek mi owachone niya, “Ne ni ok iwachone Jakobo gimoro amora, maber kata marach.”\n ","Ka Laban nojuko Jakobo noyudo ka oseguro hembe e piny gode mag Gilead kendo mi en bende gi wedene noguro hembe kanyo.\n","Eka Laban nopenjo Jakobo niya, “En angʼo ma isetimoni? Isewuonda kendo iseringa gi nyiga mana ka joma omak e lweny.\n","Ere gima nomiyo iringo lingʼ-lingʼ ka akia? Angʼo ma nomoni nyisa, mondo omi asewi gi mor kiwerni kendo igoni thum?\n","Bende ne ok iweyo agoyoni oriti gi nyiga gi nyikwaya. Kuom mano isetimo gima ofuwo.\n","Ngʼe ni an-gi teko mar hinyi, to Nyasach wuonu ne onyisa otieno manyoro ni, ‘Ne ni ok iwachone Jakobo gimoro amora, maber kata marach.’\n","Angʼeyo ni nyoro iwuok nikech siso ma in-go mar dok ir joodu. To angʼo momiyo nyoro ikwalo nyisechena?”\n ","Jakobo nodwoko Laban niya, “Ne aluor nikech nyo aparo ni dipo ka imaya nyigi githuon.\n","To ngʼato angʼata ma iyudo gi nyisechegi ok nokwo. E nyim jowagi, rang in iwuon giri moro amora madabedgo kendo ka iyudo to kaw.” To Jakobo ne ok ongʼeyo ni Rael nosekwalo nyisechego.\n ","Eka Laban nodonjo ei hemb Jakobo kendo ei hemb Lea kendo ei hemb jotichgi ariyo ma nyiri to ne ok oyudo gimoro. Bangʼ kane osea ei hemb Lea nodonjo ei hemb Rael.\n","Noyudo ka Rael osekawo nyisechego mopando e bwo kom ngamia mobetie. Laban nodwaro gik moko duto mane ni ei hema to ne ok oyudo gimoro.\n ","Rael nowacho ni wuon-gi niya, “Yaye ruodha, kik mirima maki koda ni atamora chungʼ e nyimi nikech an e kindena mag neno malo.” Kuom mano Laban nomanyo nyisechenego to ne ok oyudo.\n ","Jakobo mirima nomako mi odhawo gi Laban. Nopenje niya, “En richo mane masetimo momiyo ilawa matek kama?\n","Koro ero isemanyo giga duto, angʼo ma iyudo ma mari? Kete e lela e nyim oweteni kod owetena kendo we gingʼad bura e kindwa.\n ","“Asebedo kodi koro higni piero ariyo, to rombi kata dieki pok obwogo bende achamo imi kata achiel.\n","Ne ok akeloni chiayo ma ondiek ochamo; to ne achulo chiayo mangima an awuon. Bende ne iketo ni achuli kuom gimoro amora mane okwal gotieno kata godiechiengʼ.\n","Kamano e kaka ne abet; chiengʼ nochama godiechiengʼ kendo koyo nochama gotieno, kendo nindo noringo oa e wangʼa.\n","Ne en kama kuom higni piero ariyo kane an e odi. Ne atiyoni kuom higni apar gangʼwen ne nyigi ariyo, kendo higni auchiel ne jambi, kendo ne imaya pokna nyadipar.\n","Ka dine ni Nyasach wuora, Nyasach Ibrahim, kod luor mane Isaka nigo, ne ok ni koda, adier dine iriemba gi lweta nono. To Nyasaye oseneno chandruokna gi tich matek mar lweta, kendo nyo okweri otieno manyoro ni kik itimna gimoro marach.”\n ","Laban nodwoko Jakobo niya, “Mon-go gin nyiga, nyithindogo gin nyithinda, kendo kwethgo gin kwethga. Gik moko duto minenogo gin maga. To koro en angʼo marach madatimne nyigagi, kata ne nyithindo ma ginywolo?\n","Bi, mondo watim singruok, in kod an, kendo we obed kaka ranyisi e kindwa kodi.”\n ","Omiyo Jakobo nokawo kidi mochunge ka siro.\n","Nowacho ne wedene niya, “Chokuru kite moko.” Kuom mano negikawo kite kendo negichokogi pith mine gichiemo but pidhno.\n","Laban nochako nying kanyo ni Jegar-Sahadutha; kendo Jakobo nochake ni Galeed.\n ","Laban nowacho niya, “Pidhni en janeno e kinda kodi kawuono!” Mano emomiyo iluonge ni Galeed.\n","Bende kanyo nochak ni Mizpa (tiende ni kar ngʼicho), nikech Laban nowacho niya, “Mad Jehova Nyasaye bed jarit e kinda kodi ka wan mabor.\n","Ka isando nyiga kata ikendo nyiri mamoko bangʼ nyigagi, kata obedoni onge janeno kae, to ngʼe malongʼo ni Nyasaye e janeno e kindwa.”\n ","Laban nomedo wacho ne Jakobo niya, “Ne pidhni kendo ne sironi maseketo e kinda kodi.\n","Pidhni kata sironi gin joneno ni ok nakadh pidhni mondo amonji kendo in bende ok nikadh pidhni kata sironi mondo imonja.\n","Mad Nyasach Ibrahim, kod Nahor, gi Nyasach kwereni obed jangʼad bura e kindwa.”\n Omiyo Jakobo notimo kwongʼruok e nying Nyasach Isaka wuon-gi.\n","Notimo misango e godno kendo noluongo wedene e nyasino. Bangʼ kane gisechiemo, ne ginindo kanyo.\n ","Kiny ne gokinyi mangʼich, Laban nogone nyige gi nyikwaye oriti kendo nogwedhogi. Eka nowuok modok dala.\n"],["Jakobo nodhi nyime gi wuodhe, kendo malaike mag Nyasaye noromo kode.\n","Kane Jakobo onenogi, nowacho niya, “Ma en kambi mar Nyasaye!” Kuom mano nochako kanyo ni Mahanaim (tiende ni kembni ariyo).\n ","Jakobo nooro joote nyime ir owadgi Esau e piny Seir, gwengʼ mar Edom.\n","Jakobo nomiyogi chik niya, “Ma e gima onego udhi uwach ne ruodha Esau: Misumbani Jakobo wacho ni, ‘Asebedo ka adak gi Laban kendo asebedo kuno nyaka chil kawuono.\n","An kod dhok kod punde, rombe gi diek, jotich machwo kod jotich mamon. Omiyo koro aoro oteni ne ruodha, mondo ayud ngʼwono e wangʼe.’ ”\n ","Kane jootego odwogo ir Jakobo negiwachone niya, “Ne wadhi ir owadu Esau kendo koro obiro mondo orom kodi, to ji mia angʼwen bende ni kode.”\n ","Kane Jakobo owinjo mano luoro kod kibaji nogoye mangʼeny mi nopogo jambe, gi dhoge kod ngamia e migepe ariyo.\n","Noparo e chunye niya, “Ka Esau omonjo migawo achiel, to migawo machielo modongʼ nyalo tony.”\n ","Eka Jakobo nolamo kawacho niya, “Yaye Nyasach kwara Ibrahim, Nyasach wuora Isaka, Jehova Nyasaye mane owachona ni, ‘Dogi thuru ir jou, kendo abiro miyo inyaa,’\n","ok awinjora gi kech kod adieragi duto misenyiso jatichni. Ne an mana gi ludha kende kane angʼado aora Jordan, to koro aseduogo gi ogendini ariyo.\n","Alamo ni mondo iresa e lwet owadwa Esau nikech aluor ni obiro biro ma omonja kaachiel gi mon kod nyithindgi.\n","To isewachona ni, ‘Adier abiro miyo inyaa kendo abiro miyo nyikwayi bedo mathoth ka kuoyo man e dho nam, ma ok nyal kwan.’ ”\n ","Jakobo nonindo kanyo, kendo kuom gik mane en-go ne oyiero mich ne owadgi Esau kaka:\n","Diek mamon mia ariyo kod nywogi piero ariyo, rombe mamon mia ariyo gi imbe piero ariyo,\n","ngamia mamon piero adek gi nyithindgi, dhok mamon piero angʼwen kod rwedhi apar, kod punde mamon piero ariyo kod punde machwo apar.\n","Noketogi e lwet jotichne ka moro ka moro otelone kweth ka kweth kendo nowachonegi niya, “Teluru nyima kuweyo thuolo e kind kweth ka kweth.”\n ","Nomiyo ngʼat mane otelo chik niya, “Ka owadwa Esau oromo kodi mopenji ni, ‘In jatich ngʼa, to idhi kanye kendo ni jamni duto misembogi gin mag ngʼa?’\n","Eka iwachne ni, ‘Magi gin mag jatichni Jakobo. Gin mich ma oor ne ruodha Esau, Jakobo bende biro bangʼwa.’ ”\n ","Bende nomiyo ngʼat mar ariyo, gi ngʼat mar adek kod jogo duto mane luwo bangʼ kweth chik niya, “Un duto wachuru ne Esau mana gima chalre kuromo kode.\n","Kendo une ni uwacho ni, ‘Jatichni Jakobo biro bangʼwa.’ ” Nikech noparo niya, “Obiro hoye gi mich ma ooroneni kendo ka oneno to ponono obiro rwaka.”\n","Kuom mano mich Jakobo noter motelo, ka en to nodongʼ ei kambi.\n ","Otienono Jakobo nochungʼ mokawo monde ariyo, jotichne mamon ariyo kod yawuote apar gachiel kendo negikadho aora mar Jabok.\n","Jakobo nokawo joge kaachiel gi gige mi nokowogi nyaka loka aora Jabok.\n","Bangʼ mano Jakobo nodongʼ kende, kendo ngʼato noi kode otieno duto nyaka okinyi.\n","Kane ngʼatno oneno ni ok onyal goye piny, nomulo fuoni mar bamne, kuom mano chieke nowil.\n","Ngʼatno nowacho niya, “We adhi, nikech en odiechiengʼ.”\n To Jakobo nodwoke niya, “Ok abi weyi idhi nyaka igwedha.”\n ","Ngʼatno nopenje niya, “Nyingi ngʼa?”\n Nodwoke niya, “Jakobo.”\n ","Eka ngʼatno nowacho niya, “Nyingi ok nochak oluongi ni Jakobo, to noluongi ni Israel nikech ise ii gi Nyasaye kod ji mi iseloyo.”\n ","Jakobo nowachone niya, “Asayi nyisa nyingi.”\n To nodwoko Jakobo niya, “Angʼo momiyo ipenjo nyinga?” Eka nogwedho Jakobo kanyo.\n ","Kuom mano Jakobo nochako kanyo ni Peniel (tiende ni wangʼ Nyasaye) kowacho niya, “Nikech aseneno Nyasaye wangʼ gi wangʼ kendo ngimana oresi.”\n ","Chiengʼ notuchne ka okadho Peniel kendo nowuotho kolingʼo nikech bamne nowil.\n","Mano emomiyo nyaka kawuono jo-Israel ok cham ringʼo moriwo fuond bam ka giparogo wil mar fuond bam Jakobo.\n"],["Jakobo notingʼo wangʼe moneno Esau kabiro ka en gi ji mia angʼwen. Kuom mano nopogo nyithindo e kind Lea gi Rael kod jotichne mamon ariyo.\n","Noketo jotichne mamon ariyo kod nyithindgi nyime, kiluwogi gi Lea kod nyithinde, to Rael gi Josef ema noketo chien.\n","Jakobo owuon notelo nyimgi mi opodho auma nyadibiriyo e nyim Esau owadgi.\n ","To Esau noringo oromone Jakobo mokwake; nokwako ngʼute kendo onyodhe mine giywak giduto.\n","Eka Esau notingʼo wangʼe malo moneno mon kod nyithindo. Nopenjo niya, “Magi gin ngʼa gini man kodigi?”\n Jakobo nodwoke niya, “Gin nyithindo ma Nyasaye osemiyo jatichni kuom ngʼwonone.”\n ","Eka jotichne mamon kod nyithindgi nochopo mopodho auma e nyime.\n","Bangʼe Lea kod nyithinde nobiro mopodho auma e nyime. Josef gi Rael bende nochopo mopodho auma e nyime.\n ","Esau nopenjo niya, “Kweth maduongʼ mane aromogo cha tiendgi angʼo?”\n Jakobo nodwoke niya, “Ne aorogi mondo gibi gi kwana ngʼwono kuom ruodha.”\n ","To Esau nowacho niya, “An gi gik mathoth owadwa. Magi-gi bedgo abeda.”\n ","Jakobo nowachone, “Ooyo, asayi! Ka isengʼwonona to yie ikaw michgi. Nikech neno wangʼi chalo mana gi neno wangʼ Nyasaye, ka koro iserwaka gi ngʼwono kama.\n","Asayi kaw mich manokelnigo, nikech Nyasaye osebedona mangʼwon kendo an gi gik moko duto madwaro.” Nikech Jakobo noramo, Esau nokawo.\n ","Bangʼ mano Esau nowacho ne Jakobo niya, “Waikreuru mondo wadhi kanyakla.”\n ","To Jakobo nodwoke niya, “Ruodha, ingʼeyo ni nyithindogi pod tindo to bende nyaka wapar nyithi rombe kod nyiroye ma pod dhoth. Kaponi osembgi matek odiechiengʼ achiel to jamni duto nyalo tho.\n","Kuom mano ruodha akwayi ni tel e nyim misumbani, to aluwi mos mos gi nyithindo kod jamni nyaka achop iri Seir.”\n ","Eka Esau nowachone niya, “We awe joga moko kodi ka.”\n Jakobo nopenje niya, “Angʼo momiyo idwaro timo kamano? Mad iyiena ayieya ayud ngʼwono e nyim ruodha.”\n ","Kuom mano odiechiengʼno Esau nochako wuodhe ka odok Seir.\n","Kata kamano Jakobo nodhi Sukoth, kama nogeroe dalane kendo oloso dipo ne kweth mage mag jamni. Mano ema omiyo iluongo kanyo ni Sukoth (tiende ni abilni).\n ","Bangʼ ka Jakobo nosea Padan Aram, nochopo maber e dala maduongʼ mar Shekem manie piny Kanaan kendo nodak momanyore gi dalano.\n","Lowo mano gedoe nongʼiewo kuom yawuot Hamor ma wuon Shekem gi fedha madirom mia achiel.\n","Kanyo ema nogeroe kendo mar misango kendo nochake ni El-Elohe-Israel (tiende ni Nyasaye ma Nyasach Israel).\n"],["Chiengʼ moro Dina, nyar Jakobo mane Lea onywolone nodhi limo nyi pinyno.\n","Kane Shekem wuod Hamor ja-Hivi ma jatend gwengʼno, nonene, nomake moterore kode.\n","Chunye nokete kuom Dina nyar Jakobo omiyo nohere kendo nowuoyo kode gi ngʼwono mathoth.\n","Kendo Shekem nowacho ni wuon mare Hamor niya, “Nyuomna nyakoni obed chiega.”\n ","Kane Jakobo owinjo ni Dina nyare osedwany to ne ok owacho gimoro nyaka yawuote noduogo dala koa kwayo jambe.\n ","Eka Hamor ma wuon Shekem nodhi mowuoyo gi Jakobo.\n","Kane yawuot Jakobo owinjo gima nosetimore, negidwogo dala mapiyo nono ka gia kuonde mag kwath. Igi nowangʼ ahinya kendo negikuyo, nikech tim anjawo mane Shekem osetimo ni Dina nyamin-gi e piny Israel, tim mamono ma ok owinjore.\n ","To Hamor nowacho ne Jakobo niya, “Wuoda Shekem chunye oseketo kuom nyari. Asayi yie ichiw nyari obed jaod Shekem.\n","Wakend nyiu to un bende ukend nyiwa.\n","Unyalo dak e dierwa; pinyni en maru dagieuru, timeuru ohala kendo uyudieuru giu uwegi.”\n ","Eka Shekem nowacho ne wuon Dina kod owete Dina niya, “timnauru ngʼwono kendo abiro miyou gimoro amora ma ukwayo.”\n","Nyisauru gik ma onego anyuomnu kata ma onego amiu kaka uhero, kendo abiro chulou gimoro amora ma ukwaya ka uyie miye nyaminu.\n ","Yawuot Jakobo nodwoko Shekem gi Hamor wuon mare ka giwuondore nikech Shekem nosedwanyo Dina nyamin-gi.\n","Negiwachonegi niya, “Ok wanyal timo gima kamano; ok wanyal chiwo nyaminwa ne ngʼama ok oter nyangu, mano dibed wichkuot ne wan.\n","Wabiro yienu mana ka utimo gimoro achielni: mondo ubed kaka wan ka utero yawuotu duto nyangu.\n","Eka wabiro miyou nyiwa kendo wan bende wabiro kawo nyiu. Wabiro dak kodu kendo wabiro bedo oganda achiel.\n","To ka ok unyal yie mondo oteru nyangu to wabiro kawo nyaminwa mi wadhigo.”\n ","Gima negiwachono nonenore maber ne Hamor kod wuode Shekem.\n","Omiyo Shekem mane omi duongʼ e od wuon-gi, ne ok odeko timo gima ne yawuot Jakobo owacho, nikech nomor gi Dina nyar Jakobo.\n","Kuom mano Hamor gi wuode Shekem nodhi e dhoranga dalagi mondo giwuo gi jothurgi.\n","Negiwachonegi niya, “Jogi gin osiepewa. We gidag e pinywa kendo gilokie; pinywani duongʼ moromogi. Wanyalo kendo nyigi kendo gin bende ginyalo kendo nyiwa.\n","Ok ginyal yie dak kodwa mondo wabed oganda achiel kodgi makmana ka chwo duto oter nyangu mana kaka gin.\n","Donge kwethgi, gi gigegi kod jambgi duto biro bedo mawa? Omiyo ka wayie timo kamano eka giniyie dak kodwa.”\n ","Ji duto mane odhi e dhoranga dala noyie gi Hamor kod Shekem wuode kendo chwo duto mane ni e dalano noter nyangu.\n ","Bangʼ ndalo adek kane pod gin kod rem, yawuot Jakobo ariyo, Simeon kod Lawi mowete Dina, nokawo gigegi mag lweny mi gidonjo e dala jogo apoya kendo ginego joma chwo duto.\n","Neginego Hamor gi Shekem wuode, eka negigolo Dina e od Shekem mi giago.\n","Yawuot Jakobo mamoko nomonjo joma ne owetegi osenego mi giyako dala maduongʼni nikech jogo nosekuodo wi nyamin-gi.\n","Negipeyo kwethgi gi dhogi gi pundegi kod gigegi duto mane ni e dala kod mago mane ni oko e pap.\n","Negikawo mwandugi duto, mondgi duto, nyithindgi duto kod gik moko duto mane ni e udi.\n ","Eka Jakobo nowacho ne Simeon gi Lawi niya, “Usekelona chandruok maduongʼ ka umiya nying marach e kind jo-Kanaan kod jo-Perizi, ma weg pinyni. Wan ji manok, kendo kagiriworenwa mondo giked kodwa e lweny, to an kod oda ibiro tieka.”\n ","To negidwoko wuon-gi niya, “Bende en gima ber mondo timne nyaminwa tim marach mane otimne cha?”\n"],["Eka Nyasaye nowacho ne Jakobo niya, “Aa malo idhi Bethel kendo idag kuno mi iger kendo mar misango ne Nyasaye, mane ofwenyoreni kane iringo ia kuom Esau owadu.”\n ","Kuom mano Jakobo nowacho ne joode duto kod ji mane ni kode niya, “Wituru nyiseche mag pinje mamoko ma un-go kendo upwodhru mi urwak lewni maler.\n","Eka ubi mondo wadhiuru Bethel, kuma abiro dhi geroe kendo mar misango ne Nyasaye, mane odwoka e kinde mane an e chandruok malich kendo ma osebedo koda kamoro amora ma asedhiyoe.”\n","Kuom mano negimiyo Jakobo nyiseche mag pinje mamoko mane gin-go kod stadi mane ni e itgi kendo Jakobo noyikogi e tiend yiend ober man Shekem.\n","Eka negichako wuoth kendo luoro mar Jehova Nyasaye nomako mier duto mane okiewo kodgi maonge ngʼama nolawo bangʼ-gi.\n ","Jakobo kod ji duto mane ni kode nochopo Luz (ma tiende ni Bethel) e piny Kanaan.\n","Kanyo Jakobo nogero kendo mar misango kendo noluongo kanyo ni El Bethel, nikech kanyo ema ne Nyasaye ofwenyorene kane oringo owadgi.\n ","Debora, ma japit Rebeka notho kendo noyike e tiend yiend ober machiegni gi Bethel. Kuom mano nochak kanyo ni Allon Bakuth.\n ","Bangʼ ka Jakobo nosea Padan Aram, Nyasaye nochako ofwenyorene kendo nogwedhe.\n","Nyasaye nowachone niya, “Kata obedo ni nyingi en Jakobo to ok nochak oluongi kamano to koro ibiro luongi ni Israel.” Omiyo nochake ni Israel.\n ","Kendo Nyasaye nowachone niya, “An Nyasaye Maratego, nywolri kendo imedri. Ogendini kod dhout ogendini noa kuomi kendo ruodhi nowuog kuomi.\n","Piny mane amiyo Ibrahim kod Isaka bende abiro miyi kaachiel gi nyikwayi.”\n","Eka Nyasaye nodhi e polo moweye kama ne giwuoyoe kodeno.\n ","Jakobo nochungo siro mar kidi kanyono mane Nyasaye owuoyoe kode, kendo noolo ewi sirono misango miolo piny bende noolo misango mar mo ewi siro.\n","Jakobo nochako kanyo mane Nyasaye owuoyoe kodeno ni Bethel.\n ","Eka negiwuok gia Bethel. Kane gisedhi mochwalore gi Efrath, muoch nochako kayo Rael kendo nochandore ahinya.\n","E kinde mane muoch kayeno, jacholo nowachone niya, “Kik iluor nikech inywolo wuowi machielo.”\n","Kane chunye chiegni chot nochako wuodeno ni Ben-Oni.  To wuon mare to nochake ni Benjamin. ","Kuom mano Rael notho kendo nokunye e yo madhi Efrath (ma tiende ni Bethlehem).\n","Jakobo noketo siro ewi liend Rael kendo nyaka chil kawuono sirono obet kar liend Rael.\n ","Israel nochako odhi nyime giwuoth kendo noguro hembe tok oinga mar Migdal Eder.\n","Kane oyudo Israel dak kuno, Reuben nodhi moterore gi Bilha jatich ma nyako mar wuon-gi mi Israel nowinjo wachno.\n  Jakobo ne nigi yawuowi apar gariyo:\n  ","Yawuot Lea ne gin:\n Reuben wuod Jakobo makayo,\n Simeon, Lawi, Juda, Isakar kod Zebulun.\n ","Yawuot Rael ne gin:\n Josef kod Benjamin.\n ","Yawuot Bilha, jatich Rael madhako ne gin:\n Dan kod Naftali.\n ","Yawuot Zilpa jatich Lea madhako ne gin:\n Gad kod Asher.\n  Magi ema ne yawuot Jakobo mane onywolone Padan Aram.  ","Jakobo noduogo dala ir wuon-gi Isaka Mamre machiegni gi Kiriath Arba (ma tiende ni Hebron), kumane Ibrahim kod Isaka odakie.\n","Isaka nodak higni mia achiel gi piero aboro.\n","Eka Isaka notho kendo noluwo kwerene ka oti kendo hike ngʼeny. Kendo yawuot Esau kod Jakobo noyike.\n"],["Magi e joka Esau (ma tiende ni Edom).\n  ","Esau nokendo nyi Kanaan: Ada nyar Elon ja-Hiti, kod Oholibama nyar Ana ma nyakwar Zibeon ja-Hivi,\n","gi Basemath nyar Ishmael kendo ma nyamin Nebayoth.\n ","Ada nonywolone Esau Elifaz, to Basemath nonywolo Reuel,\n","kendo Oholibama nonywolo Jeush, Jalam kod Kora. Magi ema ne yawuot Esau, mane onywol Kanaan.\n ","Esau nokawo monde, yawuote, nyige kod joode duto kaachiel gi jambe duto kod mwandu duto mane oyudo Kanaan, kendo nodhi e piny moro mabor gi Jakobo owadgi.\n","Mwandugi ne ngʼeny makoro ne ok ginyal dak kamoro achiel; piny mane gidakie ne tin ma ok nyal romogi nikech kwethgi.\n","Kuom mano Esau (ma tiende ni Edom) nodhi odak e piny gode man Seir.\n  ","Ma e nonro mar joka Esau ma kwar jo-Edom manodak e piny gode mar Seir.\n  ","Magi e nying yawuot Esau:\n Elifaz wuod Esau mane Ada onywolone, kod Reuel wuod Esau mane Basemath onywolone.\n ","Elifaz nonywolo:\n Teman, Omar, Zefo, Gatam kod Kenaz.\n","Elifaz wuod Esau bende ne nigi jatich madhako miluongo ni Timna mane onywolone Amalek. Magi ema ne nyikwa Ada chi Esau.\n ","Yawuot Reuel ne gin:\n Nahath, Zera, Shama kod Miza. Magi ema ne nyikwa Basemath chi Esau.\n ","Yawuot Oholibama, chi Esau ma nyar Ana kendo nyakwar Zibeon mane onywolone Esau ne gin:\n Jeush, Jalam kod Kora.\n  ","Magi ema ne jodong joka Esau:\n Yawuot Elifaz ma wuod Esau makayo gin:\n Jaduongʼ Teman, Omar, Zefo, Kenaz,\n","Kora, Gatam kod Amalek magi e jodongo ma nyikwa Elifaz mane odak Edom; bende ne gin nyikwa Ada.\n ","Yawuot Reuel wuod Esau ne gin:\n Jaduongʼ Nahath, Zera, Shama kod Miza. Magi e jodongo ma nyikwa Reuel mane odak Edom; bende ne gin nyikwa Basemath chi Esau.\n ","Yawuot Oholibama ma chi Esau gin:\n Jaduongʼ Jeush, Jalam kod Kora. Magi ema ne jodongo mowuok kuom Oholibama ma chi Esau nyar Ana.\n ","Magi ema ne yawuot Esau (ma tiende ni Edom), kendo magi ema ne jodong-gi.\n  ","Magi ema ne yawuot Seir ja-Hori, mane odak e gwengʼno:\n Lotan, Shobal, Zibeon, Ana,\n","Dishon, Ezer, kod Dishan. Yawuot Seir gi, mane odak Edom ema ne jodong jo-Hori.\n ","Lotan nonywolo:\n Hori kod Homam. Timna ne en nyamin Lotan.\n ","Shobal nonywolo:\n Alvan, Manahath, Ebal, Shefo kod Onam.\n ","Zibeon nonywolo:\n Aiya, kod Ana. (Ma e Ana mane ofwenyo thidhna mar pi maliet e thim kane oyudo okwayo punde wuon mare Zibeon.)\n ","Ana nonywolo:\n Dishon, kod Oholibama nyar Ana.\n ","Dishon nonywolo:\n Hemdan, Eshban, Ithran kod Keran.\n ","Ezer nonywolo:\n Bilhan, Zavan kod Akan.\n ","Dishan nonywolo:\n Uz kod Aran.\n ","Magi ema ne jodong jo-Hori:\n Lotan, Shobal, Zibeon, Ana,\n","Dishon, Ezer kod Dishan.\n Magi ema ne jodong jo-Hori, kaluwore gi dhoutgi e piny mar Seir.\n ","Magi e ruodhi mane orito piny Edom kane jo-Israel ne pod onge kod ruodhi:\n ","Bela wuod Beor nobedo ruodh Edom. Dalane maduongʼ niluongo ni Dinhaba.\n ","Kane Bela otho, Jobab wuod Zera mane ja-Bozra nobedo ruoth kare.\n ","Kane Jobab otho, Husham mane oa e piny jo-Teman nobedo ruoth kare.\n ","Kane Husham otho, Hadad wuod Bedad, mane oloyo jo-Midian e piny jo-Moab nobedo ruoth kare. Dalane maduongʼ niluongo ni Avith.\n ","Kane Hadad otho, Samla ja-Masreka nobedo ruoth kare.\n ","Kane Samla otho, Shaul ja-Rehoboth man but aora nobedo ruoth kare.\n ","Kane Shaul otho, Baal-Hanan wuod Akbor nobedo ruoth kare.\n ","Kane Baal-Hanan wuod Akbor otho, Hadad nobedo ruoth kare. Dalane maduongʼ niluongo ni Pau, kendo chiege niluongo ni Mehetabel nyar Matred, ma nyar Me-Zahab.\n  ","Koro magi e jodong joka Esau gi nying-gi, kaluwore gi dhoutgi kod pinjegi:\n Timna, Alva, Jetheth,\n ","Oholibama, Ela, Pinon,\n ","Kenaz, Teman, Mibzar,\n ","Magdiel kod Iram.\n Magi ema ne jodong Edom, kaluwore gi dakgi e piny mane gikawo kaka margi.\n  Ma e chal Esau, kwar jo-Edom.\n"],["Jakobo nodak e piny Kanaan, kuma ne wuon-gi odakie.\n  ","Ma e nonro mar joka Jakobo.\n  Kane Josef ja-higni apar gabiriyo, nohero kwayo jamb wuon-gi ka en kaachiel gi owetene ma yawuot Bilha kod yawuot Zilpa ma magi gin monde wuon-gi. To Josef nonyiso wuon-gi timbe moko maricho ma owetene ne timo.\n ","Koro Israel nohero Josef moloyo yawuote mamoko, nikech en nyathi mane onywolne ka oseti, kendo nolosone law mar kandho maber.\n","Kane owetene oneno ni wuon-gi ohero Josef moloyogi, negidoko mamon kode kendo ne ok ginyal wuoyo kode maber.\n ","Chiengʼ moro Josef noleko, kendo kane onyiso owetene lekno, to owetene nomedo bedo mamon kode.\n","Nowachonegi niya, “Winjeuru kaka nende aleko:\n","Ne watweyo cham manie puodho eka apoya nono wi cham mane asetweyo nochungʼ tir, ka wiye chambu olworo wi chamba kendo okulorene.”\n ","Owetene nowachone niya, “Iparo ni inyalo telonwa? Bende inyalo telonwa adier?” Kendo negimedo bedo mamon kode nikech lekneno kod gimane owachonegi.\n ","Eka Josef nochako oleko lek machielo, kendo nowacho ne owetene lekno. Nowachonegi niya, “Winjuru lek machielo manyoro aleko ni wangʼ chiengʼ gi dwe kod sulwe apar gachiel kulorena.”\n ","Kane onyiso wuon-gi kaachiel gi owetene, wuon-gi nokwede kendo owachone niya, “Ma en lek manade manyoro ilekoni? Iparo ni minu kod an kod oweteni nyalo biro kuloreni mondo omiyi duongʼ?”\n","Owetene ne nyiego omako kode, to wuon-gi to ne okano wechego e chunye.\n ","Koro noyudo owete Josef kwayo jamb wuon-gi machiegni gi Shekem,\n","eka Israel nowacho ne Josef niya, “Kaka ingʼeyo ni oweteni kwayo jamni machiegni gi Shekem; koro bi mondo aori irgi.”\n Josef nodwoke niya, “Mano ber.”\n ","Kuom mano nowachone niya, “Dhiyo kendo ineane ka oweteni dhi maber kod jamni, kendo iduogna wach.” Kamano nooro Josef koa e Holo mar Hebron.\n Kane Josef otundo Shekem,\n","ngʼat moro noromo kode ka owuotho awuotha e thim mi openje niya, “Imanyo angʼo?”\n ","Nodwoke niya, “Adwaro owetena. Kinyisa kuma gikwayoe jambgi?”\n ","Ngʼatno nodwoke niya, “Gisewuok ka. Ne awinjo kagiwacho ni gidhi Dothan.”\n Kuom mano Josef noluwo bangʼ owetene kendo noyudogi machiegni gi Dothan.\n","To ne ginene kapod en mabor, kendo kane pok ochopo irgi, negichano mondo ginege.\n ","Negiwacho e kindgi giwegi niya, “Neuru jalek lek cha biro!\n","Biuru mondo wanege kendo wawite e bungu moro achiel kendo wawach ni le moro mager nyonege. Eka mondo wane gima lekne biro timone.”\n ","Kane Reuben owinjo ma notemo mondo ores Josef e lwet owetene. Nowachonegi niya, “Kik wanege.\n","Kik uchwer remo moro amora, witeuru e bugo manie thim kaeni, to kik uket lwetu kuome.” Reuben nowacho mondo ores Josef kendo odwoke ir wuon-gi.\n ","Kuom mano kane Josef ochopo ir owetene ne gilonyo kandhone mane olos gi law maber kendo ma nengone tek,\n","kendo ne gikawe mi giwite e bugo. Bugono ne ninono kendo pi ne onge e iye.\n ","Kane gibet gichiemo negineno oganda mar jo-Ishmael koa Gilead. Ngamia notingʼo gik mangʼwe ngʼar, gi mane-mane kod yiende moko, kendo negiterogi Misri.\n ","Juda nowacho ne owetene niya, “Ere ohala ma wabiro yudo ka wanego owadwa kendo wapando rembe?\n","Biuru mondo wause ne jo-Ishmael kendo kik waket lwetwa kuome; nikech en owadwa, ringrewa kendo rembwa.” Owetege noyie giwachno.\n ","Kuom mano kane jo-ohala ma jo-Midian ochopo machiegni, owete Josef noywaye oko e bugo kendo nouse kuom shekel piero ariyo mar fedha ne jo-Ishmaelgo, mane otere Misri.\n ","Kane Reuben odok e bugo mane owit e Josef kendo oyudo ni Josef onge kanyo, noyiecho lepe.\n","Nodok ir owetene mowachonegi niya, “Rawera cha onge kacha! Koro anyalo timo angʼo?”\n ","Eka negikawo kandho Josef, mi giyangʼo diel kendo ginyumo kandho Josef e remb diel.\n","Ne gitero ne wuon-gi kandho Josef mane olos maber kendo ma nengone tek kagiwacho niya, “Ne wayudo kandhoni. Range ane maber ka en mar wuodi.”\n ","Israel nofwenyo kendo owacho niya, “Ma en kandho wuoda! Le moro mager nonege. En adier ni le mager onego Josef mokidhe matindo tindo.”\n ","Eka Jakobo noyiecho lepe, morwako pien gugru kendo noywago Josef wuode kuom ndalo mangʼeny.\n","Yawuote kod nyige duto nobiro mondo ohoye, to notamore ahoya. Nowacho niya, “Ooyo, abiro ywago wuoda nyaka atho aluw bangʼe.” Kuom mano wuon-gi noywage.\n ","To jo-Midian nouso Josef e piny Misri ne Potifa, achiel kuom jotich mag Farao, jaduongʼ jorit od ruoth.\n"],["E kindeno, Juda noweyo owetene kendo nodhi odak gi ja-Adulam ma nyinge Hira.\n","Kuno Juda noromo gi nyar Shua ja-Kanaan mokendo kendo oriwore kode.\n","Nomako ich kendo onywolo wuowi manochaki ni Er.\n","Nochako omako ich kendo onywolo wuowi kendo nochake ni Onan.\n","Nochako onywolo wuowi machielo kendo nochake ni Shela. Wuowini nonywolo ka en Kezib.\n ","Juda nokendone Er, wuode maduongʼ dhako kendo niluonge ni Tamar.\n","To kata kamano, Er wuod Juda maduongʼ ne ngʼama timbene richo ahinya e nyim Jehova Nyasaye; kuom mano Jehova Nyasaye nonege.\n ","Eka Juda nowacho ne Onan wuode niya, “Kaw chi owadu kendo ibed kode kaka yuori mondo inywol kode nyithindo ichung godo wi owadu.”\n","To Onan nongʼeyo ni nyithindogo ok bi bedo mage, kuom mano e sa asaya mane oriwore kod chi owadgino; ne oolo kothe oko e lowo mondo ne mi kik onywol nyathi ne owadgi.\n","Gimane otimono ne gima kwero e nyim Jehova Nyasaye; kuom mano en bende Jehova Nyasaye nonege.\n ","Eka Juda nowacho ne Tamar chi wuode niya, “Dhi dag e od wuonu kaka dhako ma chwore otho nyaka chop Shela wuoda bed maduongʼ.” Nikech noparo niya, “En bende onyalo tho mana kaka owetene.” Kuom mano Tamar nodhi odak gi wuon mare.\n ","Bangʼ kinde moko, nyar Shua ma chi Juda notho. Kane Juda osetieko weche mag liel, nodhi nyaka Timna ir joma ne lielo yie rombege kendo nodhi gi Hira ja-Adulam ma osiepne.\n ","Kane owach ne Tamar ni kwar mare owuok dhi Timna ngʼado yie rombe,\n","nolonyo lawe mar chola oko, moumore gi suka mondo olok kite eka ne odhi mobet e dhorangach madonjo Enaim, mantie e yo madhi Timna. Nikech noneno ni kata obedo ni Shela koro osebedo ngʼama duongʼ, to ne ok omiyego mondo obed chwore.\n ","Kane Juda onene, noparo ni en ochot nikech noumo wangʼe.\n","Ka ok ongʼeyo ni mano chi wuode Juda nodhi ire kamane obetie bath yo kendo owachone niya, “Koro bi mondo wabed kodi e achiel.”\n To Tamar nopenje niya, “Ibiro miya angʼo ka wabedo kodi e achiel?”\n ","To Juda nodwoke niya, “Abiro oroni nyadiel magolo e kwethna.”\n To Tamar nomedo penje niya, “Ibiro singona angʼo kapok ioro nyadiendno?”\n ","To Juda nodwoke niya, “Singo mar angʼo ma idwaro?”\n To Tamar nodwoke niya, “Miya banglinino gi tonde kod luth manie lwetino.” Kuom mano Juda nomiyo Tamar chi wuode gigo kendo noriwore kode mi Tamar nomako ich kod Juda kwar mare.\n","Bangʼ ka Tamar nosedhi, nogolo law mane oumore godo kendo ochako orwako lawe mar chola.\n ","Eka bangʼe Juda nooro osiepne ma ja-Adulam gi nyadiel mondo mi oduogne gige mane Tamar odhigodo, to osiepne ne ok oyudo Tamar.\n","Nopenjo ji mane odak kanyo niya, “Ere ochot madhako mane obet e akek yo madhi Enaim cha?”\n To negidwoke niya, “Onge ochot ma dhako ka.”\n ","Eka nodok ir Juda kendo owachone niya, “Ok ayude. To ji modak kanyo ne owachona ni, ‘Onge ochot madhako ka.’ ”\n ","Eka Juda nowacho niya, “We obed gi gik mane asingonego, nono to ji biro nyierowa. To bende aseorone nyadiendno, to ok inyal yude.”\n ","Bangʼ dweche adek Juda noyudo wach niya, “Tamar chi wuode tim chode osemiyo wichkuot kendo kuom mano koro en gi ich.”\n Juda nowacho niya, “Goleuru oko kendo uwangʼe nyaka otho!”\n ","E kinde mane igolo Tamar oko, noorone kwar mare wach niya, “Wuon banglini gi tonde kod ludhni ema nomiya ich rang ane ka inyalo yudo wuon-gi.”\n ","Juda nofwenyo gigo, kendo owacho niya, “Dhakoni ja-adiera maloya, nikech ne ok amiye Shela wuoda mondo okende.” Kendo Juda ne ok ochako oriwore kode.\n ","Kane sa ochopo mondo onywolie, nofwenyo ni en kod rude ma yawuowi e iye.\n","Kane oyudo onywol, lwet nyathi achiel nowuok oko; kuom mano jacholo nokawo usi makwar kendo otweyo e ngʼut lwedono ka owacho niya, “Ma ema ne okwongo owuok.”\n","To kane nyathino odwoko lwete iye, owadgi machielo nowuok mi owacho niya, “Kama e kaka ithinyori oko!” Omiyo nochake ni Perez.","Eka owadgi mane otwe usi e ngʼut lwete nowuok mi nochake nying ni Zera."],["Koro Josef noseter Misri. Potifa ma ja-Misri mane en achiel kuom jatend Farao, kendo jaduongʼ od ruoth nongʼiewe kuom jo-Ishmael mane okele kanyo.\n ","Jehova Nyasaye ne ni kod Josef kendo nogwedhe, kendo nodak e od ruodhe ma ja-Misri.\n","Kane ruodhe oneno ni Jehova Nyasaye ne ni kode kendo ni Jehova Nyasaye nogwedho gik moko duto ma otimo,\n","nobedo mamor gi Josef kendo Josef notiyone, Potifa nokete jarit ode kod mwandu duto mane en-go.\n","Chakre ndalo mane okete jarit ode kendo jarit gik moko duto ma en-go, Jehova Nyasaye nogwedho gik moko duto mane ni e od ja-Misri nikech Josef. Jehova Nyasaye nogwedho gimoro amora mane Potifa nigo e ot kod e puodho.\n","Omiyo noweyo gik moko duto mane en-go e lwet Josef kaka jarit; makoro Potifa ne ok odewo rango gimoro amora makmana chiemo mane ochamo.\n Josef ne nigi chia kendo jaber.\n","Kendo bangʼ kinde manok, chi ruodh Josef norange kagombe kendo nowachone niya, “Bi e kitanda ka mondo iriwri koda.”\n ","To Josef nodagi mowachone niya, “Ruodha ongʼeyo gimoro amora manie odni, gimoro amora ma en-go oseketo e lweta.\n","Onge ngʼama nigi teko e odni moloya. Ruodha ok osetama gimoro amora manie odni makmana in, nikech in chiege. Koro ere kaka anyalo timo tim richo kendo makwero ma Nyasaye odagi?”\n","To nodhi nyime kowachone Josef wechego odiechiengʼ kodiechiengʼ, to notamore riwore kode kata bedo bute.\n ","Chiengʼ moro achiel Josef nodhi e od ruodhe mondo otim tije kaka pile kendo ne onge jatich moro amora e ot.\n","Chi Potifa ne omake gilawe kendo owachone niya, “Bi mondo ibed koda e achiel!” To Josef noringo mowuok oko mar odno kendo noweyo lawe e lwet chi Potifa.\n ","Kane dhakono oneno ni Josef oweyo lawe e lwete kendo oringo owuok oko mar ot,\n","noluongo jotichge mag ot mowachonegi niya, “Neuru, ja-Hibraniani osekelnwa mondo okuod wiwa! Nodonjo ira ka mondo oriwre koda, to ne agoyo uwi matek.\n","Kane owinjo ka agoyo uwi matek mondo okonya, noringo moweyo lawe sa ma noringo owuok oko mar ot.”\n ","Dhakono nokano lawno nyaka chwore noduogo dala.\n","Eka nowacho ne chwore wachni niya, “Jatich ma ja-Hibrania manyocha ikelonwa nobiro ira mondo okuod wiya.\n","To ka ne agoyo uwi mondo okonya, noweya gi nangane, kendo oringo owuok oko.”\n ","Ka ruodhe nowinjo gima chiege owachone kuom gima jatichne osetimone, iye nowangʼ matek.\n","Ruodh Josef nomako Josef mokete e od twech, kamane ikanoe joma otwe mag ruoth.\n To kane Josef ni e od twech,\n","Jehova Nyasaye ne ni kode; notimone kech kendo nomiyo oyudo ngʼwono e nyim jorit joma ne otwe.\n","Kuom mano jaduongʼ mar od twech noketo Josef jatend joma otwe duto e od twech kendo Josef ema norito gik moko duto mane itimo kanyo.\n","Jarit joma ni e od twech ne ok odewo rango gimoro amora mane oseketo e lwet Josef, nikech Jehova Nyasaye ne ni kod Josef kendo nogwedhe e gimoro amora mane otimo.\n"],["Bangʼ ndalo moko jagam divai kod jated makati mar Farao ruodh Misri nochwanyo ruoth.\n","Mirima nomako Farao gi jotichge ariyogo, ma gin jotend jagam divai kod jatend joma tedo makati.\n","Kendo noketogi e od twech kama jatend askeche mar od twech notweyoe Josef.\n","Jatend askeche noketogi e lwet Josef mondo oritgi.\n Bangʼ kane gisebedo e od twech kuom kinde moko,\n","moro ka moro kuom ji ariyogi mane gin jatend jogam divai kod jatend joted makati mar ruodh Misri mane oyudo otwe, noleko lek otienono moro ka moro, kendo lek ka lek ne nigi tiende mopogore gi machielo.\n ","Kane Josef obiro irgi kinyne gokinyi, noneno ka chunygi ool.\n","Kuom mano nopenjo jatich Farao mane ni kode e od twechgo niya, “Angʼo ma omiyo uol kawuono?”\n ","Negidwoke niya, “Waduto nyoro waleko lek mopogore opogore, to onge ngʼama nyalo lokonwa tiendgi.”\n Eka Josef nowachonegi niya, “Donge fwenyo tiend lek aa mane kuom Nyasaye? Emomiyo yieuru unyisa lekugo.”\n ","Kuom mano jatend jogam Divai nonyiso Josef lek mane oleko. Nowachone niya, “E lekna nende aleko ni aneno yadh mzabibu e nyima,\n","kendo e yadh mzabibuno ne nitie bede adek. Kane ochako loth, nogolo thiepene kendo neginyago mzabibu mochiek mana gikanyono.\n","Kikombe Farao ne ni e lweta, kendo nakawo olembe mag mzabibu mi abiyogi e kikombe mar Farao kendo aketo kikombe e lwete.”\n ","Josef nowachone niya, “Ma e tiend lek mane ilekono. Bede yadh mzabibu adekgo nyiso ndalo adek.\n","Bangʼ ndalo adek Farao biro gonyi kendo dwoki e tiji, kendo ibiro keto kikombe Farao e lwete mana kaka yande kitimo kane in jatingʼ divai mare.\n","To ka gik moko duto otimoreni maber, ipara kendo itimna ngʼwono; iwuona gi Farao mondo ogola e od twech.\n","Nikech nomaka githuon ka igola e piny jo-Hibrania, kendo kata mana kaonge gima rach ma asetimo manyalo miyo abedie od twech ka.”\n ","Kane jatend joted makati oneno ni Josef oloko tiend lek maber, nowachone Josef niya, “An bende ne aleko kama: Atonge adek mag makati ne ni e wiya.\n","Ei atonga mamalo ne nitie chiemo duto motedi ni Farao, to winy ne chamogi ei atonga mamalono.”\n ","Josef nowachone niya, “Ma e tiend leknino. Atonge adek nyiso ndalo adek.\n","Kapok okadho ndalo adek Farao biro golie od twech, kendo obiro ngʼado wiyi oko manolieri e yath kendo winy biro chamo ringri.”\n ","Koro odiechiengʼ mar adek ne en odiechieng rapar mar nywol Farao, kendo noloso nyasi ne jotije duto. Nogonyo jatend jogam divai kod jatend joted makati moketogi e nyim jodonge.\n","Nodwoko jatend jogam divai e tije, mondo omi ochak oket kikombe e lwet Farao,\n","to jatend joted makati nonego, mana kaka Josef noselokonegi tiend lekgi.\n ","To kata kamano jatend jogam divai ne ok oparo Josef; wiye nowil kode.\n"],["Kane higni ariyo osekadho, Farao noleko lekni ochungʼ e bath aora Nael,\n","kendo noneno dhok abiriyo mabeyo machwe kawuok ei aora kakwayo e kind odundu.\n","Bangʼ mano noneno dhok abiriyo mamoko maricho modhero kowuok ei aora Nael, kendo kochungʼ e bath mago mabeyo.\n","To dhok maricho kendo modherogo nochamo dhok mabeyo machwego. Eka Farao nochiewo.\n ","Nindo nochako otere mi ochako oleko lek machielo ni noneno wiye abiriyo mag cham machwe kendo beyo kochiek e tiangʼ achiel.\n","Bangʼ mano wi cham moko abiriyo motho kendo ma yamb oro otwoyo nowuok ewi tiangʼno.\n","Wiye cham abiriyo mothogo nomwonyo wiye cham abiriyo machwe ka. Eka Farao nochiewo, moyudo ni en mana lek.\n ","Kinyne gokinyi pache nochandore, kuom mano nooro mondo oluongne ajuoke duto kod jorieko duto mag Misri. Farao nonyisogi lekne, to onge ngʼato angʼata mane nyalo lokone tiend lekgo.\n ","Eka jatend jogam divai nowacho ne Farao niya, “Aparo kethona kawuono.\n","Chiengʼ moro kane iyi owangʼ kod wan ma jotichni, kendo ne irwakowa e od twech kaachiel gi jatend joted makati e od jatend askeche.\n","Waduto ne waleko lek otieno moro achiel, kendo lek ka lek ne nigi tiende.\n","To ne nitie ja-Hibrania moro matin kodwa, jatich jaduongʼ askeche. Ne wanyise lekwa, kendo nolokonwa tiendgi, ka omiyo ngʼato ka ngʼato tiend lekne.\n","Kendo notimore mana kaka ne olokonwa tiendgi kama: An niduoka e tija, to jatend joted makati nolierie yath.”\n ","Kane Farao owinjo kamano nooro wach mondo okelne Josef, kendo nokel Josef mapiyo nono koa e od twech. Kane Josef oselielo yie wiye kendo oloko lepe, nobiro e nyim Farao.\n ","Farao nowacho ne Josef niya, “Nende aleko lek, kendo onge ngʼama nyalo loko tiende. To asewinjo ka iwacho ni ka iwinjo lek to inyalo loko tiend lek moro amora.”\n ","Josef nodwoko Farao niya, “Ok anyal time, to Nyasaye biro dwoki kaka odwaro.”\n ","Eka Farao nowacho ne Josef niya, “Ne aleko nine achungʼ e bath aora Nael,\n","kendo dhok abiriyo mabeyo kendo machwe nowuok ei aora ka gikwayo e kind odundu.\n","Bangʼ-gi dhok abiriyo mamoko maricho kendo odhero nowuok. Ne pok anenoe dhok maricho kendo modhero kamano e piny Misri duto.\n","Dhok abiriyo maricho kendo odherogo nochamo dhok abiriyo machwe kendo mabeyo mane okwongo wuok.\n","To kata bangʼ kane gisechamogi, to onge ngʼato angʼata mane nyalo yie ni gin ema gichamo dhogo; ne ginenore modhero moloyo kaka ne gin mokwongo. Bangʼe ne achiewo.\n ","“Nachako aneno e lek wiye cham abiriyo mochiek maber kadongʼ e tiangʼ achiel.\n","Bangʼ-gi ne achako aneno wi cham abiriyo motho kendo yamb oro otwoyo.\n","Wiye cham abiriyo mothogo nomwonyo wiye cham abiriyo mochiek. Ne anyiso ajuoke, to onge ngʼato mane nyalo lokona tiendgi.”\n ","Eka Josef nowacho ne Farao niya, “Leknigo tiendgi achiel kendo gichalre. Nyasaye osenyiso gima oikore timo.\n","Dhok abiriyo mabeyogo gin higni abiriyo, kendo wiye cham abiriyo mochiek mabeyogo bende gin higni abiriyo; giduto gin lek achiel kendo nyiso wach achiel.\n","Dhok abiriyo maricho modhero mane obiro bangʼe nyiso higni abiriyo, kendo kamano e kaka wiye cham abiriyo motho ma yamb oro otwoyo; gin higni abiriyo mag kech.\n ","“En mana kaka awachoni ni Nyasaye osenyiso Farao gima obiro timo.\n","Higni abiriyo biro betie ma piny Misri duto nobedie gi yiengʼo ahinya,\n","to bangʼ mano higni abiriyo moko nobedie mag kech kendo wi ji nowil gi higni abiriyo mag yiengʼo e piny Misri, kendo kech noketh piny.\n","Higni abiriyo mag yiengʼo ok nopar, nikech kech mano luweno nobed malich miwuoro.\n","Gima omiyo lek nobiro ne Farao nyadiriyo en nikech Nyasaye osechano ratiro mar timo kamano. Kendo Nyasaye biro chope mapiyo.\n ","“Koro mondo Farao oyier ngʼat mariek kendo molony e gik moko duto motimo mondo okete jatend piny Misri.\n","Farao nyaka ket jotend gwenge e piny Misri duto mondo ochoki achiel kuom abich mag chamb Misri kuom higni abiriyo mag yiengʼo.\n","Nyaka gichok kendo gikan e mier madongo chiemo duto moyudi e higni abiriyo mag yiengʼogo e bwo chik Farao.\n","Cham-go onego okan e kuonde keno mag pinyni, mondo obi otigo e higni abiriyo mag kech mabiro mako piny Misri, mondo mi kik kech keth piny.”\n ","Parono nonenore maber ni Farao kod jodonge duto.\n","Kuom mano Farao nopenjo jodonge niya, “Bende wanyalo yudo ngʼato moro machal gi ngʼatni, ma Roho mar Nyasaye ni kuome?”\n ","Eka Farao nowacho ne Josef niya, “Nikech Nyasaye osenyisi wechegi duto, onge ngʼat man-gi ngʼeyo matut kendo riek ka in.\n","Abiro keti jatend od ruoth kendo joga duto biro winjo chikni kendo kom duongʼ mar ruoth ema nobed maduongʼ moloyi.”\n ","Kuom mano Farao nowacho ne Josef niya, “Ne, koro aseketi jatend piny Misri duto.”\n","Eka Farao nogolo tere mar loch e lwete morwako e lwet Josef. Ne orwako ne Josef law mayom mar duongʼ miluongo ni bafta kendo orwako ne tigo mar dhahabu e ngʼute.\n","Nomiyo oidho gach ruoth mar ariyo mar loch, kendo joritne nogoyo koko nyime kawacho niya, “Yawneuru e yo!” Kuom mano Josef noket jatend piny Misri duto.\n ","Eka Farao nomiyo Josef teko kowachone niya, “An e ruoth, kendo onge ngʼama notim gimoro kata nodonji e piny Misri ma ok in ema iyiene.”\n","Farao nochako Josef ni Zafenath-Panea kendo nomiye Asenath nyar Potifera jadolo mar On (ma nyinge machielo en Eliopolis), mondo obed chiege. Kendo Josef nowuotho e piny Misri duto.\n ","Josef ne en ja-higni piero adek kane ochako tich mane Farao ruodh Misri omiye. Kendo Josef nowuok ir Farao mowuotho e piny Misri duto.\n","E kinde mag higni abiriyo mag yiengʼo, piny nochiek ahinya.\n","Josef nochoko chiemo duto mane ochiek e higni abiriyo mag yiengʼo e piny Misri kendo okanogi e mier madongo. Nokano cham mochiek e puothe molworogi e dala ka dala maduongʼ.\n","Josef nokano cham mathoth mana ka kuoyo mane dho nam; ne githoth mane ok onyal kwano nikech negikadho akwana.\n ","Kane pok higni mag kech ochopo, Asenath nyar Potifera ma jadolo mar On nonywolone Josef yawuowi ariyo.\n","Josef nochako wuode makayo ni Manase kendo nowacho niya, “Ma en nikech Nyasaye osemiyo wiya owil gi chandruokna duto kod jood wuora duto.”\n","Wuowi mar ariyo nochako ni Efraim kendo nowacho niya, “Ma en nikech Nyasaye osemiyo anya e piny mar chandruokna.”\n ","Higni abiriyo mag yiengʼo e piny Misri norumo,\n","kendo higni abiriyo mag kech nochakore, mana kaka Josef nosewacho. Ne nitie kech e pinje mamoko, to piny Misri duto ne nitie chiemo.\n","Ka kech nodonjo e piny Misri duto, ji noywak ne Farao mondo omigi chiemo. Eka Farao nonyiso jo-Misri duto niya, “Dhiuru ir Josef kendo utim gima owachonu.”\n ","Kane kech koro oselandore e piny duto, Josef noyawo deche duto kendo nouso cham ne jo-Misri, nikech kech ne lich ahinya e pinyno Misri duto.\n","Kendo pinje duto nobiro Misri mondo ongʼiew chiemo kuom Josef, nikech kech ne ngʼeny ahinya e piny mangima.\n"],["Kane Jakobo owinjo ni cham yudore e piny Misri, nowacho ne yawuote niya, “Angʼo ma omiyo ubet urangoru aranga?”\n","Nodhi nyime kowachonegi niya, “asewinjo ni nitie cham e piny Misri. Dhiuru kuno kendo ungʼiewnwa cham, mondo mi wabed mangima kendo kech kik negwa.”\n ","Eka owete Josef apar nodhi Misri mondo odhi ongʼiew cham.\n","To Jakobo ne ok ooro Benjamin mowadgi Josef hie kodgi nikech noluor ni dipo ka gimoro ohinye.\n","Kuom mano yawuot Jakobo kaachiel gi jo-Kanaan nodhi ngʼiewo cham nikech kech momako pinygi.\n ","To Josef ma jatend pinyno ema ji moa e pinje duto ne biro rundo kuome. Kuom mano, kane owete Josef ochopo, negikulore ne Josef nyaka e lowo.\n","Kane Josef oneno owetene, nofwenyogi to nowuondore mondo kik gingʼeye. Kendo nowuoyo kodgi gi gero kopenjogi niya, “Ua kanye?”\n To negidwoke niya, “Waa e piny Kanaan mondo wabi warund chiemo.”\n ","Kata obedo ni Josef nofwenyo owetene, gin to ne ok gifwenye.\n","Eka noparo lek mane oleko kuomgi kendo nowachonegi niya, “Un okwach kich! Kendo usebiro mondo une-ane kama pinywa nyapgodo.”\n ","To negidwoke niya, “Ooyo ruodha. Jotichgi obiro mana mondo orund chiemo.\n","Waduto wan yawuot ngʼat achiel. Jotichgi gin joma kare, ma ok okwach kich.”\n ","To Josef nomedo wachonegi niya, “Ooyo! Usebiro mana ni mondo ungʼe kama pinywa nyapgodo.”\n ","To negiwacho niya, “Ruoth, jotichni ne yawuowi apar gariyo, yawuot ngʼat achiel, wadak e piny Kanaan. Owadwa ma chogo nyo odongʼ gi wuonwa, to achiel to ne olal.”\n ","Josef nowachonegi niya, “En mana kaka ne awachonu: Un okwach kich!\n","Kendo ma e kaka ibiro temu: Akwongʼora e nying Farao ni ok unuwuok ka makmana ka ukelo owadu ma chogo ka.\n","Oruru achiel kuom oweteu mondo odhi oom owadu; to joma odongʼ ibiro kano e od twech, mondo mi wane anena ka weche ma uwacho gin adier. To ka ok gin adier, to akwongʼora gi nying Farao, ni un okwach kich!”\n","Kendo noketogi duto e od twech kuom ndalo adek.\n ","Odiechiengʼ mar adek, Josef nowachonegi niya, “Timuru ma mondo mi udagi, nikech aluoro Nyasaye:\n","Ka un joma kare, weuru achiel kuomu odongʼ ka, to joma odongʼ to odhiyo kendo oter cham ne joodu makoro chandore ka.\n","To nyaka ukel owadu ma chogo ira, mondo omi angʼe ni uwacho adieri kendo mondo owaduni kik tho.” Kendo negitimo kamano.\n ","Negiwacho e kindgi giwegi niya, “Adier kum ni waseyudo nikech owadwa. Ne waneno ka chunye chandore kane osayowa mondo wares ngimane to ne ok wanyal winje. Ma ema omiyo chandruogni osebironwa.”\n ","Reuben nodwokogi niya, “Donge ne akwerou ni kik utimne rawerano marach? To ne ok unyal winja! Koro nyaka chulnwa kuor nikech rembe.”\n","To ne ok gingʼeyo ni Josef owinjo gima giwacho nikech Josef noketo ngʼama lokone wach.\n ","Kane Josef owuok irgi, noywak ahinya, bangʼe noduogo irgi mochako wuoyo kodgi. Nokawo Simeon mi otweye e nyimgi ka gineno.\n ","Josef nogolo chik mondo oket cham e ogundegi, odwokne ngʼato ka ngʼato pesane mane obirogo e ogunde, kendo mondo omigi gima ginyalo chamo e wangʼ yo ka gidok. Bangʼ kane osetimonegi ma,\n","negiketo cham e ngʼe pundegi kendo gidhi.\n ","Kamane gibuore gotieno, achiel kuomgi nogonyo gunde mondo omi pundane chiemo, kendo noneno pesane ka otwe e dho ogunde.\n","Nowacho nowetene niya, “Osedwokna pesana, eri go en e dho ogunda.”\n Chunygi nobwok ma gibedo moluor kagiwacho niya, “Angʼo ma Nyasaye osetimonwa ni?”\n ","Kane gibiro ir Jakobo wuon-gi e piny Kanaan, neginyise duto mane osetimorenegi. Negiwacho niya,\n","“Ngʼat ma ruodh pinyno nowuoyo kodwa mager kendo nokawowa mana ka okwach kich modhi nono pinygi.\n","To ne wawachone ni, ‘Wan joma kare; ok wan okwach kich.\n","Ne wan yawuowi apar gariyo, yawuot ngʼat achiel. Achiel kuomwa nolal, kendo ma chogo to odongʼ gi wuonwa e piny Kanaan.’\n ","“Eka ruodhno nowachonwa ni, ‘Ma e kaka abiro ngʼeyo kata ka un joma kare: Achiel kuomu odongʼ ka kendo joma odongʼ oter chiemo ne joodu makoro chandore ka.\n","To kelnauru omeru ma chogo mondo mi abed gadiera ni ok un okwach kich to un joma kare. Eka anaduoknu owadu kendo ulok ohala e pinyni.’ ”\n ","Kane gigonyo ogundegi, ngʼato ka ngʼato noyudo ofuku mar pesane e dho gunde! Kane gineno pesago, giduto ne gibuok ahinya kaachiel gi wuon-gi.\n","Jakobo wuon-gi nowachonegi niya, “Usemaya nyithinda. Josef onge, kendo Simeon bende onge, kendo koro Benjamin bende udwaro maya. Gik moko duto ok nikare koda!”\n ","Eka Reuben nowacho ne wuon-gi niya, “Inyalo nego yawuota ka ok aduogoni Benjamin. Weye e lweta kendo abiro duoge.”\n ","To Jakobo nodwoke niya, “Wuoda ok nyal dhi kuno kodu; owadgi osetho kendo en kende ema odongʼ, ka gimoro marach otimorene e wuodhno, to ubiro miyo atho gi kuyo.”\n"],["Koro kech ne pod ger ahinya e piny.\n","Bangʼ kane gisechamo cham duto mane gia godo Misri, wuon-gi nowachonegi niya, “Doguru mondo udhi ungʼiewnwae chiemo moko.”\n ","To Juda nowachone niya, “Ngʼat cha nosiemowa matek ni, ‘Ok nachak awuo kodu ka ok ubiro gi owadu.’\n","Kinyalo yie mondo Benjamin odhi kodwa, to wabiro dhi mondo wadhi warund cham.\n","To ka ok iore, to ok wabi dhi, nikech ngʼatno nowachonwa ni, ‘Ok abi chak awuo kodu ka ok ubiro gi owadu.’ ”\n ","Israel nopenjogi niya, “Angʼo ma omiyo ukelona chandruogni ka unyiso ngʼatno ni un kod owadu moro?”\n ","To negidwoke niya, “Ngʼatno nopenjowa ahinya kuomwa wawegi kendo kuom joodwa. Nopenjowa ni, ‘Bende wuonu pod ngima? Bende un gi owadu machielo?’ Ne wadwoke mana gik mane openjowa. Ere kaka dine wangʼe ni obiro wachonwa ni, ‘Dhi ukel owaduno ka’?”\n ","Eka Juda nowacho ne Israel wuon mare niya, “We wawuogi kendo adhi gi wuowini, mondo omi wan kod in kod nyithindwa kik kech negwa.\n","An awuon asingora ni abiro rite kendo en e lweta. Ka ok aduoge iri ka, to ikwana kaka jaketho e ndalo duto mag ngimana.\n","Ka debed ni ok waseketho kinde, dine wasedhi ma waduogo diriyo.”\n ","Eka Israel wuon-gi nowachonegi niya, “Ka en ni nyaka obed kamano, to timuru kama. Keturu gik moko mabeyo mag pinyni e ogundeu kendo utergi ne ngʼatno kaka mich; ma gin yiende moko, gi mor kich gi gik mangʼwe ngʼar gi mane-mane kod oyungu.\n","Kawuru pesa moromo rundo nyadiriyo, nikech nyaka uduoki pesa mane oket ei ogundeu. Nyalo bedo ni mano nobothnigi.\n","Kawuru owadu kendo udhi ir ngʼatno piyo.\n","Kendo mad Nyasaye Maratego timnu ngʼwono e nyim ngʼatno mondo mi owe owadu kod Benjamin mondo oduog kodu. To an to kochuno ni nyaka abed mokuyo to abiro kuyo.”\n ","Kuom mano jogo nokawo mich kod pesa moromo rundo nyadiriyo, kod Benjamin bende. Negireto mapiyo nono ka gidhi Misri kendo negidhi ir Josef.\n","Kane Josef oneno Benjamin kani kodgi, nowacho ne jarit ode niya, “Kaw jogi iter oda, yangʼnegi chiayo kendo ilosnegi chiemo mondo gichiem koda sa auchiel.”\n ","Jarit notimo mana kaka Josef nokone kendo notero jogo nyaka e od Josef.\n","To jogo ne luoro omako kane otergi e od Josef. Negiparo niya, “Osekelwa ka nikech pesa ma wayudo koduok e ogundewa, chiengʼ mane wabiro kae mokwongo. Odwaro ni mondo oichwa kendo olowa mondo mi oketwa wasumbini, bangʼe okaw pundewa.”\n ","Kuom mano negidhi ir jarit od Josef kendo giwuoyo kode e dhoot.\n","Negiwachone niya, “Jaduongʼ ne wabiro ka mokwongo ngʼiewo cham.\n","To kamane wabuoroe gotieno ne wagonyo gundewa kendo ngʼato ka ngʼato kuomwa noyudo pesane mana kaka ne wabiro kodgi e dho ogunde. Kuom mano waseduogogi.\n","Bende wasebiro gi pesa moko mondo wangʼiew godo chiemo. Ok wangʼeyo ngʼama noketo pesa e gundewa.”\n ","Nowacho niya, “Mano ber. Kik uluor. Nyasaye ma Nyasach wuonu, osedwokonu pesau e gundeu; to pesa mane ungʼiewgo cham ira, an godo.” Eka ne okelonegi Simeon.\n ","Jarit notero jogo e od Josef, nomiyogi pi mondo giluokgo tiendgi kendo pundegi bende nomiyo chiemo.\n","Negiiko mich mane gibiro godo mondo gi dhi gimi Josef sa auchiel, nikech negisewinjo ni gidhi chiemo kode.\n ","Kane Josef odwogo dala, negimiye mich mane gikelone, kendo negikulore e nyime nyaka e lowo.\n","Josef nopenjogi kaka gidhi eka nowachonegi niya, “Jaduongʼ ma wuonu mane uwachona wach kuome ni nade? Bende pod ongima?”\n ","Negidwoke niya, “Jatichni ma wuonwa pod ngima kendo odhi maber.” Kendo negikulorene ka gimiyogo duongʼ.\n ","Kane orango ma oneno owadgi Benjamin, wuod min-gi hie, nopenjogi niya, “Ma e owadu ma chogo, mane uwachona wachne?” Kendo nomedo wacho niya, “Nyasaye mad gwedhi wuoda.”\n","Ne mirima omake ka oneno Benjamin owadgi. Josef noreto kadhi oko kendo orango kamane onyalo pondoe ka oywak. Nodonjo e kachiende kendo ne oywak kuno.\n ","Bangʼ kane oseluoko wangʼe, noduogo kendo ka otemo oore nowacho niya, “Chiemuru.”\n ","Negitokone chiembe kende, owetene kendgi, kendo jo-Misri mane chiemo kode bende nomi chiembgi kendgi, nikech jo-Misri ne ok nyal chiemo gi jo-Hibrania, nimar mano en gima kwero ne jo-Misri.\n","Owete Josef nobet e mesa e nyime kaluwore kaka nywolgi nobet, chakre wuowi maduongʼ nyaka wuowi matin kendo e kinde mane gibet kamano chunygi noparore.\n","Kane omigi chiemo koa e mesa mar Josef, chiemb Benjamin ne ngʼeny moloyo mar ngʼato angʼata nyadibich. Kuom mano negichiemo kendo gimetho ka gin thuolo kode.\n"],["Josef nomiyo jarit ode chik niya, “Ket cham mathoth e gunde jogo ma ginyalo tingʼo, kendo itwe pesa e dho ogund ngʼato ka ngʼato.\n","Bangʼe to iso kikombena mar mula ei ogund wuowi matin kaachiel gi pesa mar rundo.” Kendo jarit od Josef notimo kaka Josef nowachone.\n ","Kinyne kogwen, jogo nokawo pundegi kendo negiwuok.\n","Kane pok gidhi mabor gi dala Josef nowacho ne jatichne niya, ring ilaw joka piyo, kendo ka imakogi, wachnegi niya, “Angʼo ma omiyo uchulo rach kar ber?\n","Donge ma e okombe ma ruodha metho godo kendo otiyogo kuom koro wach? Gima utimoni en gima rach.”\n ","E kinde manochopo irgi, nonuoyonegi wechegi.\n","To negiwachone niya, “Angʼo ma omiyo ruodha wacho gigo? Jotichgi bor gi tim ma kamano!\n","Donge ne waduogonu kata mana pesa mane wayudo e ogundewa kane waa e piny Kanaan. Koro ere gima dimi wakwal fedha kata dhahabu e od ruodhi?\n","Ka diyude kuom jatichni moro amora, to obiro tho; kendo joma odongʼ biro bedo wasumb ruodha.”\n ","Nowacho niya, “Mano ber, obed mana kaka uwachono. Ngʼato angʼata manoyud kode nobed misumbana, to joma odongʼ nobed thuolo.”\n ","Ngʼato ka ngʼato noyieyo ogunde piny e ngʼe pundegi kendo ogonyo.\n","Eka ne jarit ochako menyo kochako gi wuowi maduongʼ kendo otieko gi wuowi matin kendo kikombe noyudi ei ogund Benjamin.\n","Kane gineno mano ne giyiecho lepgi, eka ne giyieyo pundegi kendo gidok dala Josef.\n ","Josef pod ne ni e ot kane Juda kod owetene odonjo, kendo negipodho auma e nyime.\n","Josef nowachonegi niya, “Ma en angʼo ma usetimoni? Donge ungʼeyo ni ngʼato kaka an nyalo fwenyo gimoro gi yor koro?”\n ","Juda nodwoke niya, “Dwa wach angʼo ne ruodha? Dwa wach angʼo? Ere kaka wanyalo nyiso jatichwa? Nyasaye oseelo richo jatichni. Koro wan wasumbi ruodha; wan wawegi kod ngʼatno moseyud kikombeni kuome.”\n ","To Josef nowacho niya, “Abor gi timo gima kamano! Mana ngʼatno mane oyudi gi kikombena ema biro bet misumbana. Ji modongʼ duto doguru ir wuonu gi kwe.”\n ","Eka Juda nodhi ire kendo owachone niya, “Yaye ruodha, yie mondo jatichni owuo kodi. Kik ikech gi jatichni kata obedo ni tekoni mar loch romre gi mar Farao owuon.\n","Ruodha nopenjo jotichne ni, ‘Bende un gi wuonu kata owadu?’\n","Kendo ne wadwoke ni, ‘Wan kod wuonwa to oti, kendo nitie wuowi matin mane onywolo ka oti. Owadgi wuowino ne osetho kendo en e wuod min-gi kende modongʼ, kendo wuon-gi ohere.’\n ","“To ne iwacho ni jotichni ni, ‘Keleuru ka mondo anene an awuon.’\n","Kendo ne wawachone ruodha ni, ‘Rawerano ok nyal weyo wuon-gi! Ka oweye to wuon-gi biro tho.’\n","To ne iwachone jotichni ni, ‘Ka ok ubiro gi owadu matin, to ok unuchak une wangʼa kendo.’\n","Kane wadok ir wuonwa ma jatichni, ne wanyise gima ruodha osewacho.\n ","“Eka wuonwa nowacho ni, ‘Doguru mondo udhi ungʼiew chiemo moko kendo.’\n","To ne wawachone ni, ‘Ok wanyal dhi. Wanyalo mana dhi ka owadwa matin dhi kodwa. Ok wanyal neno wangʼ ngʼatno makmana ka owadwa matin ni kodwa.’\n ","“Jatichni ma wuonwa nowachonwa ni, ‘Ungʼeyo ni chiega nonywolona yawuowi ariyo.\n","Achiel ne olal, kendo ne awacho niya, “Adier osekidhe matindo tindo.” Kendo pok achak anene.\n","Ka ukawo owadgi bende ma gimoro dhi ohinye, to di umi chunya chandruok ma atho ka an gi kuyo to aseti.’\n ","“Koro ka wadok ir wuonwa ma misumbani ka wuowini mangimane omakore kode onge to obiro tho,\n","kendo dimi jotichni mi wuon-gi chuny lit ma otho ka en gi kuyo to oseti.\n","Jatichni nosingore ne wuon-gi ni nodwok wuowino kangima. Ne awacho ni, ‘Ne akwongʼora ni ka ok aduogo wuowini iri kangima to anabed jaketho e nyimi ndalo duto mag ngimana!’\n ","“Koro asayi, we jatichni odongʼ ka kaka misumba ruoth kar wuowini kendo iwe wuowini odogi gowetene.\n","Ere kaka dadog ir wuora ka wuowini ok ni koda? Ooyo! Kik iwe ane chandruok ma dimak wuora.”\n"],["Josef ne ok nyal gengʼo mirima mane en-go e nyim joma ne tiyone. Kendo noywak matek niya, “Goluru ngʼato angʼata oko e nyima!” Kuom mano ne onge ngʼato angʼata mane nigi Josef kane ohulore ne owetene.\n","Kendo noywak matek ma jo-Misri nowinje, kendo jood Farao bende nowinjo wachno.\n ","Josef nowacho ne owetene niya, “An Josef! Bende wuora pod ngima?” To owetene ne ok nyal dwoke, nikech luoro nomakogi ahinya e nyim Josef.\n ","Eka Josef nowacho ne owetene niya, “Biuru machiegni buta.” Kane gisetimo kamano, nowachonegi niya, “An owadu Josef mane uuso e piny Misri!\n","To koro, kik chunyu chandre kendo kik ucharu nine uusa ka nikech Nyasaye noora motelonu mondo ares ngimau.”\n","Kuom higni ariyo kech osebedo e piny, kendo kuom higni abich mabiro pur kata keyo ok nobedie.\n","Nyasaye noora motelonu mondo arit kothu modongʼ e piny kendo mondo ores ngimau gi resruok maduongʼ.\n ","“Kuom mano, ok un ema ne uora ka to Nyasaye ema ne oora. En ema noketo abedo wuon Farao, ruoth mar ode duto kendo jatelo mar jo-Misri duto.\n","Koro returu piyo udog ir wuora kendo uwachne ni, ‘Ma e gima Josef wuodi owacho: Nyasaye oseketa ruoth mar piny Misri duto. Bi ira; kendo kik ideki.\n","Ibiro dak e piny Goshen kendo machiegni koda; ma en in gi nyithindi, nyikwayi, jambi, dhogi kod gik moko duto ma in-go.\n","Abiro pidhi kanyo, nikech pod nitiere higni abich mag kech mabiro. To ka ok kamano, in kod joodi duto kod giwu duto ubiro chanduru.’\n ","“Unyalo neno un uwegi, kaachiel gi Benjamin owadwa bende, ni adier an Josef ema awuoyo kodu.\n","Nyisuru wuora luor ma omiya e piny Misri duto kod gik moko duto ma useneno. Kendo keluru wuora kae piyo.”\n ","Eka Josef nokwako owadgi Benjamin, kendo noywak kendo Benjamin bende nokwake kaywak.\n","Kendo nonyodho owetene duto kendo noywak kokwakogi. Bangʼe owetene nowuoyo kode.\n ","Kane wach ochopo e kar dak ruoth Farao ni owete Josef osebiro, Farao kaachiel gi jotije nomor.\n","Farao nowacho ne Josef niya, “Nyis oweteni, oyie misikegi kuom pundegi mondo gidog Kanaan,\n","eka gidhi gikel wuonu kod joode duto mondo gidwog ira. Abiro miyogi kama ber moloyo e piny Misri kendo ginicham gik machiek e lopni.”\n ","Bende asemiyi chik mondo inyisgi niya, “Kawuru geche miywayo gi punde e piny Misri mondo udhi uomgo nyithindeu gi mondeu kod wuonu kendo ubi kodgi ka.\n","Kik uparru kuom gik maun-go e pinyu, nikech gik mabeyo mag Misri duto nobed mau.”\n ","Omiyo yawuot Israel notimo kamano. Josef nomiyogi geche miywayo gi punde, mana kaka Farao nowachone kendo en bende nomiyogi gik mane ginyalo konyore godo e yo.\n","Nomiyo moro ka moro kuomgi law manyien to Benjamin nomiyo fedha mapekgi oromo kilo mia adek kod lewni mopogore opogore abich.\n","Kendo magi e gik mane ooro ni wuon-gi: punde apar motingʼo gik mabeyo mag Misri kod punde apar mamon motingʼo cham kod makati kod chiemo mane onyalo konyorego e wuoth ka obiro Misri.\n","Eka Josef nokowo owetene modhi, kendo kane koro giwuok gidhi nowachonegi niya, “Kik udhaw kendu e wangʼ yo!”\n ","Kuom mano negiwuok Misri kendo gibiro Kanaan ir Jakobo wuon-gi.\n","Neginyiso Jakobo niya, “Josef pod ngima kendo koro en e ruodh Misri duto.” Jakobo ne dhoge omoko, mi ok noyie gi wachgino.\n","To kane giwachone gik moko duto mane Josef osewachonegi kendo kane oneno geche mane Josef oseoro mondo odhi otere ire, chuny Jakobo wuon-gi noduogo.\n","Kendo Israel nowacho niya, “Ayie ni Josef wuoda pod ngima. Abiro dhi mondo anene kapok atho.”\n"],["Kuom mano Israel nowuok kod gige duto, kendo kane ochopo Bersheba, notimo misango ne Nyasach Isaka wuon-gi.\n ","Kendo Nyasaye nowuoyogi Israel e fweny gotieno kendo owachone niya, “Jakobo! Jakobo!”\n Nodwoke niya, “Antie.”\n ","Nyasaye nowachone niya, “An Nyasaye ma Nyasach wuonu. Kik iluor dhi Misri, nikech anami ibedi oganda maduongʼ kuno.\n","Abiro dhi kodi Misri kendo nachak aduogi ka adier kendo Josef ema noyuo wangʼi sa thoni.”\n ","Eka Jakobo nowuok Bersheba, kendo yawuot Israel noketo wuon-gi kod nyithindgi, kod mondgi e geche mane Farao oseorone.\n","Negikawo jambgi kod mwandugi mane giseyudo e piny Kanaan, kendo Jakobo kod nyikwaye duto nodhi Misri.\n","Nodhi Misri gi yawuote gi nyige kod nyikwaye ma yawuowi kod ma nyiri.\n  ","Magi e nying yawuot Israel (ma tiende ni Jakobo kod nyikwaye) mane odhi Misri.\n  Reuben ema ne wuod Jakobo makayo.\n ","Yawuot Reuben ne gin:\n Hanok, Palu, Hezron kod Karmi.\n ","Yawuot Simeon ne gin:\n Jemuel, Jamin, Ohad, Jakin, Zohar kod Shaul mane wuod nyar Kanaan.\n ","Yawuot Lawi ne gin:\n Gershon, Kohath kod Merari.\n ","Yawuot Juda ne gin:\n Er, Onan, Shela, Perez kod Zera (to Er kod Onan ne otho e piny Kanaan).\n Yawuot Perez ne gin:\n Hezron kod Hamul.\n ","Yawuot Isakar ne gin:\n Tola, Pua, Jashub kod Shimron.\n ","Yawuot Zebulun ne gin:\n Sered, Elon kod Jalel.\n ","Magi e yawuowi mane Lea onywolo ne Jakobo e piny mar Padan Aram, ka ok okwan Dina nyare. Yawuote kod nyige duto ne piero adek gadek.\n  ","Yawuot Gad ne gin:\n Zefon, Hagi, Shuni, Ezbon, Eri, Arodi kod Areli.\n ","Yawuot Asher ne gin:\n Imna, Ishva, Ishvi kod Beria.\n Nyamin-gi ne en Sera.\n Yawuot Beria ne gin:\n Heber kod Malkiel.\n ","Magi e nyithindo mane Zilpa, jatich mane Laban omiyo nyare Lea onywolo ne Jakobo. Giduto ne gin nyithindo apar gauchiel.\n  ","Yawuot Rael chi Jakobo ne gin:\n Josef kod Benjamin.\n ","Asenath nyar Potifera, jadolo mar On nonywolone Josef Manase kod Efraim e piny Misri.\n ","Yawuot Benjamin ne gin:\n Bela, Beker, Ashbel, Gera, Naaman, Ehi, Rosh, Mupim, Hupim kod Ard.\n ","Magi e yawuowi mane Rael onywolone Jakobo. Giduto ne gin ji apar gangʼwen.\n  ","Wuod Dan ne en\n Hushim.\n ","Yawuot Naftali ne gin:\n Jaziel, Guni, Jezer kod Shilem.\n ","Magi e yawuowi mane Bilha, jatich mane Laban omiyo Rael nyare onywolone Jakobo. Giduto ne gin ji abiriyo.\n  ","Ji duto mane odhi gi Jakobo Misri, tiende ni nyithinde hie ka ok okwan mond yawuote ji piero auchiel gi auchiel.\n","Joka Jakobo duto mane odhi Misri ne gin ji piero abiriyo koriwore gi yawuowi ariyo mane Josef onywolo Misri.\n  ","Omiyo Jakobo nooro Juda mondo odhi ir Josef mondo obi oromnegi ka gidhi Goshen. Kane gichopo e gwengʼ mar Goshen,\n","Josef noiko gache kendo oikore mar dhi Goshen mondo odhi oromne wuon-gi Israel. Kane Josef ochopo ire, nokwako wuon-gi kendo oywak kuom kinde malach.\n ","Israel nowacho ne Josef niya, “Koro kata ka atho, to onge wach, nikech aseneno an awuon ni kara pod ingima.”\n ","Eka Josef nowacho ne owetene kod jood wuon mare duto niya, “Abiro dhi mondo awuo gi Farao kendo abiro wachone ni, ‘Owetena kod jood wuora duto mane odak e piny Kanaan osebiro ira.\n","Jogi gin jokwath; gikwayo jamni, kendo gisebiro kod kwethgi kod dhogi kod gigegi duto.’\n","Ka Farao oluongou kendo openjou ni, ‘Utiyo angʼo?’\n","to nyaka uwachne ni, ‘Jotichgi osebedo jokwath chakre tindowa, mana kaka kwerewa notimo.’ Eka ibiro yienu mondo udag e gwengʼ Goshen, nikech jo-Misri ok ohero jokwath.”\n"],["Josef nodhi monyiso Farao niya, “Wuora kod owetene osebiro koa e piny Kanaan kod kwethgi kod dhogi kod gik moko duto ma gin-go kendo koro gidak e piny Goshen.”\n","Josef nokawo owetene abich kendo okelo e nyim Farao.\n ","Farao nopenjo owete Josef-go niya, “Utiyo angʼo?”\n Negidwoko Farao niya, “Jotichgi gin jokwath.”\n","Negimedo wachone niya, “Wasebiro mondo wadag e pinyni matin, nikech kech ger e piny Kanaan maonge kata mana lum ma jamb jotichni dikwae. Kuom mano, koro yie jotichgi odag e gwengʼ Goshen.”\n ","Farao nowacho ne Josef niya, “Wuonu kod oweteni osebiro iri,\n","kendo piny Misri ni e lweti, ket wuonu kod oweteni odag kama berie moloyo. We gidag Goshen kendo ka ingʼeyo moko kuomgi man kod mich mar kwath ketgi mondo gibed jorit jamba.”\n ","Eka Josef nokelo Jakobo wuon mare kendo okete e nyim Farao. Ka Jakobo nosegwedho Farao,\n","Farao nopenje niya, “In ja-higni adi?”\n","Kendo Jakobo nodwoko Farao niya, “Higni ma asewuothogo e piny gin higni mia achiel kod piero adek. Gisebedo manok kendo matek kendo ok ginyal romo gi higni mane wuora odak godo e piny.”\n","Eka Jakobo nogwedho Farao kendo owuok modhi.\n ","Kuom mano Josef nomiyo wuon-gi kod owetene kuonde mabeyo e piny Misri e gwengʼ mar Rameses mana kaka Farao nochike.\n","Bende Josef nomiyo wuon-gi kod owetene kod jood wuon-gi duto gi chiemo kaluwore gi kar romb nyithindgi.\n ","Kata kamano, ne onge chiemo e piny duto nikech kech ne ger; piny Misri kaachiel gi piny Kanaan nobedo gi dhier malich.\n","Josef nochoko pesa duto mane yudore e piny Misri kod piny Kanaan kuom cham mane gingʼiewo kuome kendo noterogi e od keno mar Farao.\n","Kane pesa jo-Misri kod jo-Kanaan orumo, jo-Misri duto nobiro ir Josef kendo owachone niya, “Miwa chiemo, dangʼ watho e nyimi nangʼo to pesawa orumo?”\n ","Eka Josef nowachonegi niya, “Nikech pesau oserumo, keluru jambu mondo uwilgo cham mabiro miyou.”\n","Kuom mano negikelo jambgi ne Josef kendo nomiyogi chiemo kar farese, gi rombe gi diek gi dhok kod punde. Kendo e higano, nopidhogi gi chiemo kar jambgi duto.\n ","Kane higano orumo, negidok ire e higa moluwo mano mi giwachone niya, “Ruoth ok wanyal wuondoreni nikech pesawa oserumo kendo jambwa bende osedoko magi, koro onge gima wanyalo miyi makmana ringrewa kod lopewa.\n","Angʼo momiyo diwatho kendo lopewa bende kethore to ineno? Ngʼiewa-wa wabed wasumbinini kaachiel gi puothewa kuom chiemo mondo mi wan kaachiel gi puothewa wabed mag Farao. Miwa kodhi mipidho mondo kik watho kendo puothewa kik kethre.”\n ","Kuom mano Josef nongʼiewo lope duto mag Misri ne Farao. Jo-Misri noloko puothegi duto pesa nikech kech ne duongʼ ahinya. Piny Misri duto nobedo mar Farao,\n","kendo Josef nodaro jo-Misri e miechgi koa koni nyaka komachielo.\n","To kata kamano ne ok ongʼiewo puothe jodolo nikech negiyudo pokgi mapile pile koa kuom Farao kendo ne gin gi chiemo moromogi kuom pok mane Farao miyogi. Mano ema omiyo jodolo ne ok ouso puothegi.\n ","Josef nowacho ne jo-Misri-go niya, “Koro kaka asengʼiewou kawuononi ne Farao kaachiel gi puotheu, kodhi eri dhi ukom.\n","To e ndalo mag keyo, nyaka umi Farao achiel kuom abich. To angʼwen ewi abich modongʼ unyalo kano kaka kodhi kendo kaka chiembu gi nyithindu kod joodu duto.”\n ","Negiwachone Josef niya, “Ruoth isekonyo ngimawa, omiyo ka ineno ni mano ber to wabiro bedo wasumb Farao.”\n ","Kuom mano Josef nokete kaka chik e piny Misri nyaka chil kawuono, ni achiel kuom abich mar cham nyaka bed mar Farao. Puothe jodolo kende ema ne ok Farao okawo.\n ","Jo-Israel nodak Misri e gwengʼ Goshen. Negiyudo mwandu mangʼeny kuno kendo ne ginyaa mi kwan-gi omedore ahinya.\n ","Jakobo nodak Misri kuom higni apar gabiriyo kendo ndalo hike duto noromo higni mia achiel gi piero angʼwen gabiriyo.\n","Kane kinde mar tho Israel ochopo machiegni, noluongo Josef wuode kendo owachone niya, “Ka itimona ngʼwono, to yie iket lweti e kind ema kendo ikwongʼrina ni nikecha kendo ibedna ja-adiera. Kik iika e piny Misri\n","to ka anindo maluwo kwerena, to gola Misri kendo idhi iyika kuma oikie kwerena.”\n Josef nodwoke ni, “Abiro timo kaka iwacho.”\n ","Nowacho ne Josef niya, “Kwongʼrina.” Eka Josef nokwongʼorene, kendo Israel nolemo koyiengore e ludhe mar wuoth.\n"],["Bangʼ kinde moko Josef nowinjo wach ni wuon mare tuo, kuom mano nokawo yawuote ariyo Manase kod Efraim mondo odhi onene.\n","Kane Jakobo owinjo wach ni Josef wuode obiro nene, nochukore mobet e kitandane.\n ","Jakobo nowacho ne Josef, “Nyasaye Maratego nofwenyorena Luz e piny Kanaan, kendo kanyo ema nogwedha.\n","Kendo nowachona niya, ‘Abiro miyo inyaa kendo ibed gi nyithindo mangʼeny. Abiro timi oganda mar ji, kendo abiro miyo nyikwayi pinyni mondo obed girkeni manyaka chiengʼ.’\n ","“Eka yawuoti ariyo mane inywolo e piny Misri kane pok abiro iri ka ibiro kwan kaka nyithinda; Efraim kod Manase biro bedo nyithinda mana kaka Reuben kod Simeon.\n","Nyithindo ma ibiro nywolo bangʼ-gi ema nobed magi; to kar chamo girkeni, nokwan-gi mana kaka joka Efraim kod Manase.\n","Kane aduogo aa Padan, nabuok malich ka Rael minu otho e piny Kanaan kane pok wachopo Efrath. Kuom mano ne aike e bath yo madhi Efrath” (ma tiende ni Bethlehem).\n ","Kane Israel oneno yawuot Josef nopenjo niya, “Magi ngʼa gini?”\n ","Josef nowacho ne wuon mare niya, “Gin yawuowi ma Nyasaye osemiya ka.”\n Eka Israel nowacho niya, “Kelgi ira ka mondo agwedhgi.”\n ","Koro wenge Israel ne ok nyal neno maber nikech hike noniangʼ. Kuom mano Josef nosudo nyithindo machiegni kendo Israel nokwakogi monyodhogi.\n ","Israel mowachone Josef niya, “Ne ok apar mar neno wangʼi kendo to koro Nyasaye oseyiena maneno nyaka nyithindi bende.”\n ","Eka Josef nogolo nyithindogo e chong Israel kendo nokulore nyaka e lowo.\n","Kendo Josef nomako lwet nyithindo ariyogo, Efraim e bade korachwich kochomo bad Israel koracham, kendo Manase koracham kochomo bad Israel korachwich kendo nokelogi machiegni gi Israel.\n","To Israel norieyo bade ma korachwich moketo ewi Efraim wuowi ma chogo, kendo bade ma koracham ewi Manase kata obedo ni en ema ne en wuowi maduongʼ.\n ","Eka nogwedho Josef mowachone niya,\n “Mad Nyasaye ma wuonena\n Ibrahim kod Isaka nowuothogo,\n Nyasaye ma osebedo jakwadh\n ngimana nyaka ndaloni,\n ","Malaika ma oseresa e chandruok duto\n mad gwedh raweregi.\n Mad nyinga\n kod nying Ibrahim kwara kod Isaka wuora sik kuomgi,\n kendo gimedre gibed oganda maduongʼ\n e piny.”\n ","Kane Josef oneno ka wuon mare keto lwete ma korachwich ewi Efraim ne ok obedo mamor; kuom mano, nogolo lwet wuon-gi ewi Efraim moketo ewi Manase.\n","Josef nowachone niya, “Ooyo, wuora ma e wuowi ma kayo: ket lweti ma korachwich e wiye.”\n ","To wuon-gi nodagi mowachone niya, “Angʼeyo mano nyathina. Manase bende biro bedo oganda maduongʼ. To kata kamano owadgi matin nobed giduongʼ moloye kendo nyikwaye nobed ogendini mangʼeny.”\n","Nogwedhogi chiengʼno, kendo owachonegi niya,\n “Ka Israel dwaro gwedho ngʼato to nokonyre gi nyingu kowacho kama,\n ‘Mad Nyasaye gwedhi kaka osegwedho Efraim kod Manase.’ ”\n Kuom mano noketo Efraim obedo maduongʼ ne Manase.\n ","Eka Israel nowacho ne Josef niya, “Koro achiegni tho, to Nyasaye biro bedo kodu kendo nodwoku e piny kwereu.\n","To in, kendo kaka ngʼama duongʼne owetene, amiyi lowo mane akawo kuom jo-Amor gi ligangla kod atungʼ.”\n"],["Eka Jakobo noluongo yawuote mowachonegi niya, “Biuru machiegni mondo anyisu gima biro timorenu e ndalo mabiro.\n ","“Un yawuot Jakobo\n chokreuru buta kendo uchik itu; winjuru Israel wuonu.\n  ","“Reuben, in e wuoda makayo,\n kendo in e tekona kendo in e ranyisi mokwongo mar tekra,\n bende in giluor mangʼeny kod teko mangʼeny.\n ","Ijamuomri ka pi aora, to ok inibed gi duongʼ,\n nikech isedonjori,\n gi kitanda wuonu ma ichido.\n  ","“Simeon gi Lawi gin owete,\n gisetimo timbe mag lweny gi liganglagi.\n ","Ok nariwra kodgi e buchegi,\n ok nariwra kodgi e chokruogegi,\n nikech ka mirima omakogi to ginego ji\n kendo gingʼado odond dhok sa asaya ka gihero.\n ","Okwongʼ mirimbgi nikech en mirima mager\n kendo makwiny.\n Anakegi e kind joka Jakobo\n kendo akegi e piny Israel duto.\n  ","“Juda, oweteni biro paki;\n bende inimak wasiki gi ngʼutgi,\n kendo oweteni biro kuloreni.\n ","Yaye Juda nyathina, ichalo nyathi sibuor,\n modwogo koa dwar.\n Obuto ka sibuor madhako monindo piny,\n maonge ngʼama nyalo chiewo.\n ","Ludh duongʼ ok noa e lwet Juda\n kata odunga mar teko ok noa e tiende,\n nyaka wuon loch ma biro rito ogendini duto chopi\n kendo luor mar ogendini nobed kuome.\n ","Obiro tweyo pundane e kor mzabibu,\n enotue nyathi pundane e mzabibu moyier;\n kendo obiro luoko\n lepe gi divai makwar.\n ","Wangʼe nobed makwar moloyo divai\n kendo lake nobed matar ka chak.\n  ","“Zebulun nodag e dho nam\n kama yiedhi gowe,\n kendo tongʼ mare nodhi nyaka Sidon.\n  ","“Isakar en punda maratego\n ma nindo piny e dier misikene.\n ","Kane oneno kaka dalane ber,\n kendo kaka pinyno ber,\n noyie tingʼo misigo\n modoko misumba matiyo tich matek.\n  ","“Dan nobed jangʼad bura ne joge\n mana kaka achiel kuom oganda Israel.\n ","Dan nobed ka thuol man e dir yo,\n thuol man-gi kwiri mager e yo,\n ma kayo ombongʼ Faras\n mondo ngʼama oidhe ochwanyre magore piny gi kangʼeye.\n  ","“Aserito warruok yaye Jehova Nyasaye.\n  ","“Gad to nomonj gi jomecho,\n to noriembgi kolawogi matek.\n  ","“Asher nobed gi chiemo mamit;\n nobed gi chiemo moromo ruoth chamo.\n  ","“Naftali to en mwanda mogony,\n ma nywolo nyithindo mabeyo.\n  ","“Josef en mzabibu manyago olemo\n mopidh e bath thidhna,\n ma bedene ogawore e kor ot.\n ","Jodir asere nolawe matek kokecho,\n ne gibaye gi asere ka igi owangʼ.\n ","Kata kamano, Nyasaye Maratego ma Nyasach Jakobo\n noturo atungegi,\n kendo Jakwath, ma Lwanda mar Israel,\n nochodo leche mag ogich bedegi.\n ","Nyasach wuonuno\n ma en Nyasaye Maratego,\n mondo ogwedhi gi gweth mag polo\n gi gweth mag nyak mag lowo,\n gi gweth mag nyithindo.\n ","Gweth mag wuoro dongo moloyo\n gweth mag gode madongo machon,\n kendo moloyo gik mabeyo duto mag gode mosiko.\n Gwethgi mondo obi ne Josef,\n ngʼat mane opog gi jowetene.\n  ","“Benjamin en ondiek ma kech kayo;\n gima osenego ochamo gokinyi,\n kendo godhiambo okidho matindo tindo gima osemako.”\n ","Magi e dhout Israel apar gariyo duto kendo mae gima ne wuon-gi owachonegi kane ogwedhogi, ka omiyo moro ka moro gweth moromore kode.\n ","Eka Jakobo nochiko yawuote kowachonegi niya, “An koro achiegni tho mondo adhi ariwra gi jowetena, yikauru but kwerena e rogo man e puoth Efron ja-Hiti.\n","Rogo man e puodho man Makpela, machiegni gi Mamre e piny Kanaan, ema ne Ibrahim ongʼiewo kaka kar yiko kaachiel gi puodhono duto koa kuom Efron ja-Hiti.\n","Kanyo ema ne oike Ibrahim kod Sara chiege, kanyo bende ema ne oikie Isaka kod Rebeka chiege, kendo kanyo ema ne aikoe Lea.\n","Puodhono kod rogo duto mane ni e iye nongʼiew koa kuom jo-Hiti.”\n ","Kane Jakobo osetieko wacho wechegi ni yawuote kamano nodwoko tiende e kitanda, mi chunye nochot kendo noluwo kwerene.\n"],["Josef nogore kuom wuon-gi kendo noywak kuome monyodhe.\n","Eka Josef nochiko jotichne ma jothieth mondo olos ringre wuon-gi, Israel gi yath. Kuom mano jothiethgo noloso ringre Jakobo.\n","Notieko ndalo piero angʼwen nikech mano e kaka kitundu molos gi yath idwaro mondo otieki. Jo-Misri noywage kuom ndalo piero abiriyo.\n ","Ka ndalo mag ywak noserumo, Josef nowuoyo gi jood Farao niya, “Ka unyalo timona ngʼwono, to nyisnauru Farao niya,\n","‘Kane wuora chiegni tho, nomiyo asingorane ni abiro yike e bur mane okunyo e piny Kanaan. Kuom mano yie adhi aike eka abiro duogo.’ ”\n ","Farao nowachone niya, “Dhiyo mondo iyik wuonu mana kaka nomiyo isingorine.”\n ","Kuom mano Josef nodhi moyiko wuon mare. Jotich Farao duto nodhi kode, ma gin jok midewo mane tiyo e dalane kendo e piny Misri duto,\n","kaachiel gi joode gi jood owetene kod jood wuon-gi. Nyithindo kod jamni gi dhok kende ema ne owe Goshen.\n","Joriemb geche gi Farese bende nodhi kode. Ne en gi oganda maduongʼ.\n ","Kane gichopo kar dino cham man Atad, machiegni gi Jordan, negiywago wuon-gi matek kendo malit ahinya; kendo Josef nokawo ndalo abiriyo koywago wuon-gi.\n","Kane jo-Kanaan modak kuno oneno ywak man kar dino cham man Atad, negiwacho niya, “Jo-Misri nigi kuyo mar ywak.” Mano ema omiyo iluongo loka Jordan kono ni Abel Mizraim. ","Kuom mano yawuot Jakobo notimo mana kaka nochikogi:\n","Negitingʼo ringre nyaka Kanaan kendo giike e rogo man e puodho man Makpela, machiegni gi Mamre, mane Ibrahim ongʼiewo kaka kar yiko kaachiel gi puodhono koa kuom Efron ja-Hiti.\n","Bangʼ yiko wuon-gi, Josef nodok Misri kaachiel gi owetene kod ji mamoko mane odhi kode yiko wuon-gi.\n ","Kane owete Josef oneno ni wuon-gi osetho, negiwacho niya, “Mit ka Josef iye nowangʼ kodwa, mi ochulnwa kuor kuom richo duto mane watimone?”\n","Kuom mano negioro wach ne Josef kagiwacho niya, “Kane pok wuonu otho noweyonwa wach niya,\n","‘Akwayi mondo iwene owetegi richogi kod gima mono mane gitimoni.’ Kuom mano yie iwenwa timbewa duto ma wasetimoni nikech wan jotich Nyasach wuonu.” To kane Josef owinjo wechego, pi wangʼe noton.\n ","Eka owetene nobiro ire kendo ogoyo chongegi piny e nyime: Negiwachone niya, “Wan wasumbinigi.”\n ","To Josef nowachonegi niya, “Kik ubed maluor. An dakaw kar Nyasaye?\n","Un ne udwaro mondo utimna marach, to Nyasaye nodwaro mondo obed gima ber; mondo oresgo ngima ji mangʼeny, makoro ngima mana nikech wachno.\n","Omiyo koro kik uluor. Abiro ritou kaachiel gi nyithindu.” Kamano nokweyo chunygi kendo owuoyo kodgi gi muolo.\n ","Josef nodak Misri, kaachiel gi jood wuon-gi. Nodak higni mia achiel kod apar.\n","Kendo noneno nyikwa Efraim nyaka tiengʼ mar adek. Bende noneno nyithind Makir wuod Manase kinywolo mokwanogi ka nyithinde.\n ","Eka Josef nowacho ne owetene niya, “Koro achiegni tho. To Nyasaye biro resou kendo golou e pinyni mi oteru e piny mane osingore ka okwongʼore ne Ibrahim, Isaka kod Jakobo.”\n","Kendo Josef nomiyo yawuot Israel okwongʼore kendo owachonegi niya, “Nyasaye biro resou, kendo nyaka une ni ukawo chokena ka udhigo.”\n ","Kamano Josef notho ka en ja-higni mia achiel kod apar. Kendo bangʼ kane gisewiro ringre gi yath, negikete e sanduku e piny Misri kuno.\n"]],"Exodus":[["Magi e nying jo-Israel mane odhi e piny Misri gi Jakobo, moro ka moro gi joode:\n  ","Reuben, Simeon, Lawi, kod Juda;\n ","Isakar, Zebulun kod Benjamin;\n ","Dan kod Naftali;\n Gad kod Asher.\n  ","Joka Jakobo duto noromo ji piero abiriyo, nikech Josef to noyudo osechopo e piny Misri.\n  ","Koro Josef gi owetene duto kod tiengʼno duto notho,\n","to jo-Israel nonyaa kendo gimedore ahinya mi gimedo bedo oganda mathoth moloyo mane gipongʼo pinyno duto.\n ","Bangʼe ruoth manyien mane ok ongʼeyo wach Josef nobedo e loch e piny Misri.\n","Nonyiso joge niya, “Neuru, jo-Israel osenyaa moloyowa.\n","Watangʼuru, nono to gibiro medore ahinya kendo bedo maratego, ma ka lweny owuok ginyalo dok ne wasikwa mondo giked kodwa, mi giring gia e pinywa.”\n ","Kuom mano, jo-Misri noketo nyipeche mondo ochun jo-Israel gi tich matek, kendo negigero Pithom gi Rameses kaka miech keno mag ruoth Farao.\n","To kaka ne imedo sandgi, e kaka negimedo nyaa kendo gimedore; omiyo jo-Misri nomedo luoro jo-Israel,\n","kuom mano jo-Misri nobembo jo-Israel gi tich mapek mar wasumbini.\n","Negimiyo ngimagi odoko matek gi tije achuna mag nyono lowo mar matafare; e tijegi duto jo-Misri noketogi gi tich mapek mar wasumbini.\n ","Bangʼe ruodh jo-Misri nogolo chik mondo mond jo-Hibrania ma jocholo miluongo ni Shifra kod Pua niya,\n","“Ka ucholo mond jo-Hibrania mi uneno ka onywolo nyathi ma wuowi, to negeuru, to ka en nyathi ma nyako, to kik unege.”\n","To kata kamano, jochologo noluoro Nyasaye kendo ne ok gitimo gima ruodh jo-Misri nonyisogi mondo gitim, mine ok ginego nyithindo ma yawuowi.\n","Ruodh jo-Misri noluongo jochologo mi openjogi niya, “En angʼo momiyo utimo kama? Angʼo momiyo ok uneg nyithindo ma yawuowi?”\n ","Jochologo nodwoko Farao niya, “Mond jo-Hibrania ok chal gi mond jo-Misri, gin giteko kendo ginywol kapok jocholo ochopo irgi.”\n ","Kuom mano Nyasaye nogwedho jochologo, kendo jo-Israel nomedo nyaa mi odoko oganda maduongʼ.\n","Nikech jochologo noluoro Nyasaye, Nyasaye nogwedhogi gi nyithindo.\n ","Bangʼe Farao nogolo chik ne joge kowacho niya, “Nyathi ma wuowi moro amora monywol nyaka udir e aora Nael, to nyithindo ma nyiri to uwe odongi.”\n"],["Ja-Lawi moro nokendo nyar ja-dhoodgi,\n","mi nomako ich monywolo nyathi ma wuowi. Ka noneno ni en nyathi ma jaber, nopande kuom dweche adek.\n","To ka koro ne ok onyal medo pande, nokawo osera mochwe gi togo momuono gi lowo kod odok. Bangʼe noketo nyathino ei oserano kendo noketo oserano ei odundu e tiend aora Nael.\n","Nyamin nyathino nochungʼ gichien mondo one ane gima biro timore ni nyathino.\n ","Eka nyar Farao nodhi e aora Nael mondo olwokre, ka jotichne to ne wuotho e geng aora. Nyar Farao noneno oserano ka ni e kind odundu, mine ooro jatichne ma nyako mondo ogeme.\n","Ne oele mi oyudo nyathi. Nyathino ne ywak, kendo nokeche mowacho niya, “Ma en achiel kuom nyithind jo-Hibrania.”\n ","Eka nyamin nyathino nopenjo nyar Farao niya, “Bende anyalo dhi mondo aluongni achiel kuom mond jo-Hibrania mondo opirni nyathini.”\n ","Nyar farao nodwoke niya, “Ee, dhiyo.” Kuom mano nyakono nodhi mokelo mana min nyathino.\n","Nyar Farao nowachone niya, “Kaw nyathini mondo ipidhna bangʼe abiro chuli.” Omiyo dhakono nokawo nyathino kendo norite.\n","Ka nyathino nosedongo mobedo maduongʼ nokawe motere ne nyar Farao kendo nyathino nodoko wuod nyar Farao. Nochake ni Musa kowacho niya, “Ne agole e pi.”\n ","Kane Musa osedoko ngʼat maduongʼ, chiengʼ moro nodhi ir owetene ma jo-Israel kendo noneno kaka negitiyo tich matek. Noneno achiel kuom jo-Hibrania wetene, ka igoyo kod ja-Misri.\n","Nogoyo machiemo koni gi koni, kendo kane ok oneno ngʼato, nonego ja-Misrino mi oike ei kuoyo.\n","Kinyne nodok mi oneno jo-Hibrania ariyo ka dhawo. Nopenjo ngʼat ma nokwinyo nyawadgino niya, “Marangʼo igoyo ja-Hibrania wadu?”\n ","Ngʼatno nodwoke niya, “En ngʼa ma oketi ruoth kendo jangʼadnwa bura? Iparo mar nega kaka nyoro inego ja-Misri cha?” Ka Musa nowinjo kamano, kibaji nogoye mobedo maluor koparo niya, “Gima nyoro atimo nyaka bed ni osengʼere.”\n ","Kane Farao owinjo wachno notemo mondo oneg Musa, kata kamano Musa noringo modhi odak e piny Midian, mi obet e bath soko moro.\n","Jadolo moro mar jo-Midian ne nigi nyiri abiriyo, negibiro tuomo pi ka giolo e karaya mondo jamb wuon-gi omodhi.\n","Jokwath moko nobiro mondo oriembgi, to Musa noa malo moresogi kendo nomiyo jambgi pi omodho.\n ","Bangʼe kane nyirigo odok ir Reuel wuon-gi, nopenjogi niya, “Angʼo momiyo udwogo chon kawuono?”\n ","Negidwoke niya, “Ja-Misri moro noresowa e lwet jokwath, mi otuomonwa pi kendo omiyo jamni pi omodho.”\n ","Reuel nopenjo nyige niya, “En kanye? Marangʼo uweye? Luongeuru mondo oyud gimoro ocham.”\n ","Musa noyie mondo odag gi ngʼatno, mi Reuel nomiye nyare miluongo ni Zipora mondo obed chiege.\n","Zipora nonywolo wuowi mi Musa nochako nyinge ni Gershom, kowacho niya, “Asedoko jadak e piny ma ok marwa.”\n ","E kinde mane Musa pod odak Midian, Farao ruodh Misri notho. Jo-Israel ne ngʼur ahinya kuom tichgi mar wasumbini mi giywak malit, kendo ywakgi mondo oresgi e tich mar bedo misumba nochopo ir Nyasaye.\n","Nyasaye nowinjo ngʼurgi mi oparo singruokne gi Ibrahim gi Isaka kod Jakobo.\n","Kuom mano Nyasaye noneno kaka jo-Israel thagore mi wachno ne odonjo e chunye.\n"],["Chiengʼ moro Musa ne kwayo jamb Jethro jaduongʼne ma Jadolo mar jo-Midian, mi nongʼado thim gi jamni nyaka Horeb got mar Nyasaye.\n","Malaika mar Jehova Nyasaye nofwenyorene kanyo e ligek mach maliel e dier bungu. Musa noneno ni kata obedo ni mach nomako bunguno, bunguno to ne ok wangʼ.\n","Kuom mano Musa noparo e chunye owuon niya, “Abiro sudo machiegni mondo ane hono maduongʼni. Angʼo momiyo bunguni ok wangʼ kata obedo ni mach lielie.”\n ","Kane Jehova Nyasaye oneno kosudo machiegni mondo one ane, Nyasaye noluonge gi e dier bungu niya, “Musa! Musa!”\n Eka Musa nodwoke niya, “An ka.”\n ","Nyasaye nowachone niya, “Kik imed sudo machiegni, to lony wuoche e tiendi, nikech kama ichungoeni en Kama Ler.”\n","Bangʼe Jehova Nyasaye nowachone niya, “An e Nyasach kwereni, Nyasach Ibrahim gi Nyasach Isaka kendo Nyasach Jakobo.” Kane Musa owinjo wachno to nopando wangʼe, nikech noluoro rango wangʼ Nyasaye.\n ","Eka Jehova Nyasaye nowacho niya, “Chutho aseneno thagruok mar joga e piny Misri. Asewinjo ywakgi nikech joma chunogi e tich mar wasumbini kendo angʼeyo thagruokgi.\n","Omiyo aselor mondo aresgi e lwet jo-Misri kendo agolgi e pinyno mondo akelgi e piny maber kendo malach, ma en piny mopongʼ gi chak kod mor kich. En piny jo-Kanaan gi jo-Hiti gi jo-Amor gi jo-Perizi gi jo-Hivi kod jo-Jebus.\n","Koro ywak jo-Israel osechopona, kendo aseneno kaka jo-Misri sandogi.\n","Koro dhiyo. Aori ir Farao mondo igol joga ma jo-Israel e piny Misri.”\n ","To Musa nodwoko Nyasaye niya, “An to an ngʼa, ma dadhi ir Farao kendo golo jo-Israel e piny Misri?”\n ","Nyasaye nodwoke niya, “Abiro bedo kodi. Ranyisi ma ibiro neno ni An ema aori ema: Ka isegolo ogandani e piny Misri, to ubiro lamo Nyasaye ewi godni.”\n ","Musa nodwoko Nyasaye niya, “Ka dipo ni adhi ir jo-Israel mi awachonegi ni, ‘Nyasach kwereu oseora iru,’ mi gipenja ni, ‘Nyinge en ngʼa?’ Koro to ananyisgi nangʼo?”\n ","Nyasaye nowacho ne Musa niya, “AN MANTIE. Ma e gima onego iwach ni jo-Israel, ‘AN MANTIE oseora iru.’ ”\n ","Nyasaye nowacho ne Musa kendo niya, “Nyis jo-Israel kama, ‘Jehova Nyasaye ma Nyasach kwereu, kendo ma Nyasach Ibrahim gi Nyasach Isaka kendo Nyasach Jakobo; oseora iru.’\n “Ma e nyinga manyaka chiengʼ,\n ma en nying manyaka parago,\n kuom tiengʼ ka tiengʼ.\n ","“Dhiyo, ichok jodong jo-Israel mondo iwachnegi kama. ‘Jehova Nyasaye, ma Nyasach kwereu; ma en Nyasach Ibrahim gi Isaka kod Jakobo; nofwenyorena mi owachona kama: Aserangou mi aseneno gino mosetimnu e piny Misri.\n","Kuom mano asesingora ni nyaka agolu e thagruok e piny Misri mi akelu e piny jo-Kanaan gi jo-Hiti gi jo-Amor gi jo-Perizi gi jo-Hivi kod jo-Jebus, ma en piny mopongʼ gi chak kod mor kich.’\n ","“Jodong jo-Israel biro winjo gima iwacho. Bangʼ mano in kaachiel gi jodongo unudhi ir ruodh Misri mi uwachne kama: ‘Jehova Nyasaye, ma Nyasach jo-Hibrania oseromo kodwa. Omiyo yie iwe wadhi e thim kama kawo wuodh ndalo adek mondo wachiwne Jehova Nyasaye ma Nyasachwa misengini.’\n","To angʼeyo ni ruodh Misri ok noyienu mondo udhi makmana kochune gi bat maratego.\n","Kuom mano, abiro rieyo bada mi agoo jo-Misri gi kit masiche duto ma anakel e diergi. Bangʼ mano, to enoyienu mondo udhi.\n ","“Bende anami jo-Misri bed gi ngʼwono kuom jogi, mondo ka uwuok to ok unua gi lwetu nono.\n","Dhako ka dhako nyaka kwa jabathe kod joma odakgo e ode mondo omiye gik molos gi fedha gi dhahabu kod lewni, ma unuket kuom yawuotu gi nyiu. Kuom mano unuyak gige jo-Misri.”\n"],["Musa nodwoko niya, “To kapo ni ok giyie kata winjo wachna mi giwacho ni, ‘Jehova Nyasaye ne ok ofwenyoreni’?”\n ","Eka Jehova Nyasaye nopenje niya, “Mano en angʼo mantie e lwetino?”\n Musa nodwoko niya, “En luth.”\n ","Jehova Nyasaye nowachone niya “Bole piny kanyo.”\n Musa nobole piny e lowo kendo nolokore thuol mi Musa noringe.\n","Bangʼe Jehova Nyasaye nowachone niya, “Rie badi mondo imake gi yo ka iwe.” Kuom Mano Musa norieyo bade kendo nomake gi yo ka iwe mi nochako olokore luth e lwete.\n","Jehova Nyasaye nowachone niya, “Ma en kamano mondo mi giyie ni Jehova Nyasaye ma Nyasach kweregi; Nyasach Ibrahim gi Isaka kod Jakobo osefwenyoreni.”\n ","Eka Jehova Nyasaye nowachone niya, “So lweti ei lawi.” Kuom mano, Musa nosoyo lwete ei lawe kendo kane ogole oko, to lwete nolokore dhoho, marachar ka pe.\n ","Bangʼe nonyise niya, “Koro dwok lweti ei law.” Kuom mano, Musa nodwoko lwete ei law, kendo kane ogole, lwete nochango modoko machal gi dende duto.\n ","Eka Jehova Nyasaye nowacho niya, “Kapo ni ok giyie gi wachni kata kuom ranyisi mokwongo, to ginyalo yie mar ariyo.\n","To kapo ni ok giyie gi ranyisi ariyogo kata winjo wachni, to kaw pi mar aora Nael, kendo iole e lowo motwo. Pi migolo e aorano biro lokore remo e lowo motwo.”\n ","Musa nodwoko Jehova Nyasaye niya, “Yaye Ruoth Nyasaye, ok asebedo ngʼat ma wuoyo kalewe yot chakre chon kata e sa misebedo ka iwuoyo kod misumbani. Lewa pek kendo aywayo wach.”\n ","Eka Jehova Nyasaye nowachone niya, “En ngʼa manochweyo dho dhano? En ngʼa mamiyo odoko momo kata ite odino? Koso en ngʼa mamiyo oneno kata obedo muofu? Donge en an Jehova Nyasaye?\n","Omiyo koro dhiyo, abiro konyi e wuoyo bende abiro puonji gima onego iwachi.”\n ","To Musa nodwoke niya, “Yaye Ruoth Nyasaye, ka iyie to or ngʼat machielo.”\n ","Eka Jehova Nyasaye ne mirima omako gi Musa mowachone niya, “Donge owadu Harun ma ja-Lawi nitie? Angʼeyo ni onyalo wuoyo maber. Osechako wuoth obiro romoni bende chunye biro bedo mamor ka oneni.\n","Ibiro wuoyo kode mi iket weche e dhoge; abiro konyou un ji ariyo mondo uwuo bende abiro puonjou gima onego utim.\n","Obiro wuoyo gi ji kari kendo obiro bedo kaka dhogi bende ibiro bedone kaka Nyasaye.\n","To kaw ludhni e lweti nimar ibiro timo kode honni gi ranyisi.”\n ","Eka Musa nodok ir Jethro jaduongʼne mowachone niya “Yie iweya adog Misri ir joga mondo ane kapo ni nitie moro kuomgi ma pod ngima.”\n Jethro nodwoke niya, “Dhiyo kendo ibed gi gweth.”\n ","Noyudo Jehova Nyasaye osewuoyo gi Musa e piny Midian kowachone niya, “Dog Misri, nikech jogo duto mane dwaro negi osetho.”\n","Omiyo Musa nokawo chiege kod yawuote, mi oketogi e punda kendo nochako wuoth mar dok Misri. Bende nokawo ludh Nyasaye e lwete.\n ","Jehova Nyasaye nowacho ne Musa niya, “Ka idok Misri nyaka ine ni itimo e nyim Farao honni duto ma asemiyi teko mondo itim. Makmana abiro miyo chuny Farao doko matek ma ok onyal weyo jo-Israel mondo oa.\n","Eka iniwach ni Farao kama, ‘Ma e gima Jehova Nyasaye wacho: Israel e wuoda makayo,\n","kendo ne anyisi niya, “Yie iwe wuoda odhi, mondo olama.” To nikech nidagi weye mondo odhi; koro abiro nego wuodi makayo.’ ”\n ","E kinde mane Musa obuoro kamoro e kor yo, Jehova Nyasaye noromo kode kendo nochiegni nege.\n","To Zipora nokawo pala modingli mi ongʼadogo pien mantie e dho duongʼ wuode kendo nokawo pien-no momulogo tiend Musa. Nowacho niya, “Adier ibedona wuon kisera mar remo.”\n","Eka Jehova Nyasaye noweye. (E kindeno ema Zipora nowachoe niya, “Wuon kisera mar remo,” ma tiende ni tero nyangu.)\n ","Jehova Nyasaye nowacho ni Harun niya, “Dhiyo e thim mondo irom gi Musa.” Omiyo nodhi moromo gi Musa e got mar Nyasaye kendo nonyodhe.\n","Eka Musa nonyiso Harun weche duto mane Jehova Nyasaye oore mondo owachi, kendo nonyise honni duto mane Jehova Nyasaye oore mondo otim.\n ","Eka Musa gi Harun nochoko jodong jo-Israel duto kanyakla,\n","kendo Harun nonyisogi gik moko duto mane Jehova Nyasaye onyiso Musa. Bende notimo honni duto e nyim ji,\n","kendo ne giyie. Kendo kane giwinjo ni Jehova Nyasaye oseneno chandruokgi kendo ni odwaro resogi, negikulore mi gilame.\n"],["Bangʼe Musa gi Harun nodhi ir Farao mi giwachone niya, “Jehova Nyasaye, ma Nyasach jo-Israel wacho kama: ‘We joga odhi, mondo gilosna sawo e thim.’ ”\n ","To Farao nodwokogi niya, “Jehova Nyasaye to en ngʼa, ma dimi awinj dwonde mi awe jo-Israel dhi? Ok angʼeyo Jehova Nyasaye kendo ok anawe jo-Israel dhi.”\n ","Negiwachone niya, “Nyasach jo-Hibrania oseromo kodwa. Omiyo koro yie iwe wadhi e thim kama kawo e wuodh ndalo adek mondo wachiw misengini ne Jehova Nyasaye ma Nyasachwa, nono to dipo ka okelonwa masiche kata tho.”\n ","To ruodh Misri nowachonegi niya, “Musa gi Harun, en angʼo momiyo ugolo ji kuom tijegi ma gitimo? Doguru e tiju!”\n","Eka Farao nomedo wacho niya, “Neuru, ogandani koro osenyaa momedore to pod udwaro chungogi e tich.”\n ","Chiengʼ onogo Farao nogolo chik ni jorit wasumbini kod nyipeche kowachonegi niya,\n","“Kik uchak umi jo-Israel lum magilosogo matafare; to nyaka une ni giomo lum kendgi giwegi.\n","To nyaka une ni giloso matafare ma kwan-gi romre gi mano ma gisebedo ka giloso, kik uwe kwan-go dog chien. Gin jonyawo, emomiyo gigoyo koko ni, ‘Yie iwewa wadhi kendo wachiw misango ni Nyasachwa.’\n","Keturu tich obed matekie moloyo ni jogi mondo gisiki ka gitiyo kendo kik uchik itu ne miriambogi.”\n ","Eka jorit wasumbini kod nyipeche ne odhi mowachone jo-Israel niya, “Ma e gima Farao wacho, ‘Ok abi miyou lum kendo.\n","Dhiuru mondo udwar lumbu kamoro amora ma unyalo yude, to ngʼeuru ni tiju to ok nodwok chien kata matin.’ ”\n","Omiyo jo-Israel nokee e piny Misri duto ka gichoko lum.\n","Jorit wasumbini ne kasogi kawachonegi niya, “Tiekuru tich momiu odiechiengʼ ka odiechiengʼ, mana machal kaka ne utimo kane un gi lum.”\n","Nyipeche ma jo-Israel mane jotich Farao oyiero nigoyo kipenjogi niya, “En angʼo mosemonou loso matafare ndalo ariyogi kaka uloso pile?”\n ","Eka nyipeche ma jo-Israel nodhi modonjo ir Farao kagiwacho niya, “Ere gima omiyo isetimone jotichni kama?\n","Jotichni ok mi kata mana lum, to eka pod inyisowa kama: ‘Losuru matafare!’ Jotichni igoyo, to jogi ema nigi ketho.”\n ","Eka Farao nowacho niya, “Jonyawogi un mana jonyawo! Mano e gima omiyo usiko kuwacho ni, ‘Yie wadhi mondo wachiw misango ni Jehova Nyasaye.’\n","Koro doguru e tich, ok nomiu lum moro amora, to nyaka ulos matafare ma kar kwan-gi rom gi ma usebedo kuloso pile.”\n ","Eka nyipeche ma jo-Israel nofwenyo ni gin e chandruok ka nonyisogi niya, “Ok unyal dwoko kar kwan matafare musebedo kuloso pile.”\n","Bangʼ kane gisea ir Farao, negiyudo Musa gi Harun karitogi mondo orom kodgi,\n","kendo negiwachonegi niya, “Mad Jehova Nyasaye neu mi ngʼadnu bura! Usemiyo wadoko gima dungʼ mangʼwe ni Farao kod jodonge kendo useketo ligangla e lwetgi mondo ginegwago.”\n ","Eka Musa nodok ir Jehova Nyasaye mowachone niya, “Yaye Ruoth Nyasaye, en angʼo momiyo isekelo chandruok ni ogandani? Koso ma emomiyo ni ora?\n","Nyaka nachak dhi ir Farao mondo awuo e nyingi, osekelo chandruok ni ogandani bende ok isereso ogandani ngangʼ.”\n"],["Eka Jehova Nyasaye nowacho ne Musa niya, “Koro ibiro neno gino ma abiro timo ne Farao: Nikech bada man-gi teko, obiro weyogi mondo gidhi; kendo nikech tekona maduongʼ obiro riembogi mi gia e pinye.”\n ","Nyasaye bende nonyiso Musa kama, “An e Jehova Nyasaye.\n","Ne afwenyora ne Ibrahim gi Isaka kod Jakobo kaka Nyasaye Maratego, to ne ok afwenyoranegi gi nyinga ma ungʼeyago ma en Jehova Nyasaye.\n","Bende ne aguro singruokna kodgi ni anamigi piny Kanaan, kama negidakie kaka jodak.\n","To bende asewinjo ngʼur, mar jo-Israel ma jo-Misri oseloko wasumbinigi mi aparo singruokna.\n ","“Emomiyo nyis jo-Israel kama: ‘An e Jehova Nyasaye kendo abiro golou e tije mapek ma jo-Misri oketo kuomu. Abiro miyo ubed thuolo e tij bedo wasumbini mag-gi kendo abiro resou kakumogi malit mondo awaru.\n","Abiro kawou kaka joga awuon, bende abiro bedo Nyasachu eka ubiro ngʼeyo ni An e Jehova Nyasaye ma Nyasachu, manogolou ka uwuok e bwo tich matek mar jo-Misri.\n","Kendo abiro kelou e piny mane akwongʼora ka atingʼo bada malo ni anami Ibrahim, Isaka kod Jakobo. Abiro miyougo kaka girkeni. An e Jehova Nyasaye.’ ”\n ","Musa nodwoko ni jo-Israel wechegi, to kata kamano ne ok giwinje nimar chunygi nonyosore nikech tich mapek mar bedo wasumbini.\n ","Eka Jehova Nyasaye nonyiso Musa niya,\n","“Dhiyo, inyis Farao ruodh jo-Misri mondo owe jo-Israel owuogi e pinye.”\n ","To Musa nodwoko Jehova Nyasaye niya, “Ka jo-Israel ema ok nyal winja, en angʼo manyalo miyo Farao winja mi dewa nimar an radwal?”\n ","Jehova Nyasaye nowuoyo gi Musa kod Harun kochikogi mondo gidhi ir Farao ruodh Misri, mondo gigol jo-Israel e piny Misri.\n  ","Magi e jotelo mag anywolagi:\n  Yawuot Reuben ma kach Israel ne gin:\n Hanok, Palu, Hezron kod Karmi.\n Mago e jo-Reuben.\n  ","Yawuot Simeon ne gin:\n Jemuel, Jamin, Ohad, Jakin, Zohar kod Shaul mane en wuod nyar ja-Kanaan.\n Mago e joka Simeon.\n  ","Magi e nying joka Lawi kaluwore gi anywolagi:\n Gershon, Kohath gi Merari.\n (Lawi nodak kuom higni mia achiel gi piero adek gabiriyo.)\n ","Yawuot Gershon kaluwore gi dhoodgi ne gin:\n Libni kod Shimei.\n ","Yawuot Kohath ne gin:\n Amram, Izhar, Hebron kod Uziel.\n (Kohath nodak kuom higni mia achiel gi piero adek gadek.)\n ","Yawuot Merari ne gin:\n Mali kod Mushi.\n Magi ema ne dhout jo-Lawi kaluwore gi anywolagi.\n  ","Amram wuod Kohath nokendo nyamin wuon-gi ma nyinge Jokebed, mane onywolone Harun kod Musa.\n (Amram nodak kuom higni mia achiel gi piero adek gabiriyo.)\n ","Yawuot Izhar ne gin:\n Kora, Nefeg kod Zikri.\n ","Yawuot Uziel ne gin:\n Mishael, Elzafan kod Sithri.\n ","Harun nokendo Elisheba nyar Aminadab ma bende nyamin Nashon, kendo nonywolone Nadab, Abihu, Eliazar kod Ithamar.\n  ","Yawuot Kora ne gin:\n Asir, Elkana kod Abiasaf.\n Magi ema ne dhout joka Kora.\n  ","Eliazar wuod Harun nokendo achiel kuom nyi Putiel, kendo nonywolone Finehas.\n  Magi ema ne jotend dhout joka Lawi.\n  ","Ma e Harun nogo kod Musa mane Jehova Nyasaye owachonegi niya, “Gol jo-Israel oa e piny Misri kaluwore gi dhoutgi”\n","Gin giwegi ema ne giwuoyo gi Farao ruodh jo-Misri mondo ogol jo-Israel e piny Misri. Ne en mana Musa kod Harun.\n ","Kane Jehova Nyasaye owuoyo gi Musa e piny Misri,\n","nowachone niya, “An Jehova Nyasaye. Nyis Farao ruodh jo-Misri gik moko duto manyisi.”\n ","To Musa nodwoko Jehova Nyasaye niya, “Nikech an radwal, en angʼo manyalo miyo Farao winja?”\n"],["Eka Jehova Nyasaye nowacho ne Musa niya, “Ne, aseketi kaka Nyasaye ni Farao, kendo Harun owadu biro bedoni janabi.\n","Nyaka iwach gik moko duto ma achiki, kendo Harun owadu nonyis Farao mondo owe jo-Israel owuog e pinye.\n","Abiro keto chuny Farao bedo matek, ma kata obedo ni abiro nwoyo honni kod ranyisi e piny Misri,\n","to Farao ok nowinju. Omiyo anasand jo-Misri gi masiche madongo kakumogi malich mi anagol joga ma jo-Israel e piny Misri.\n","Kendo jo-Misri nongʼe ni an Jehova Nyasaye e kinde ma anakumgi ka agolo jo-Israel kuomgi.”\n ","Musa kod Harun notimo mana kaka Jehova Nyasaye nochikogi.\n","E kinde mane giwuoyo gi Farao, Musa ne ja-higni piero aboro to Harun to ne ja-higni piero aboro gadek.\n ","Jehova Nyasaye nowacho ne Musa kod Harun niya,\n","“Ka Farao onyisou ni mondo utim hono moro, to in Musa nyis Harun ni, ‘Kaw ludhi kendo dire piny e nyim Farao,’ kendo obiro lokore thuol.”\n ","Kuom mano, Musa kod Harun ne odhi ir Farao mi gitimo mana kaka Jehova Nyasaye nochikogi. Harun nodiro ludhe piny e nyim Farao kod jodonge mi nolokore thuol.\n","Farao noluongo jorieko kod ajuoke mag Misri mine gitimo gik machal gi mane Harun otimo ka gitiyo gi teko mag yedhegi mopondo.\n","Ngʼato ka ngʼato kuomgi nodiro ludhe piny kendo nolokore thuol. To ludh Harun nomwonyo ludhegigo.\n","To kata kamano, chuny Farao ne odoko matek kendo ne ok onyal winjogi mana kaka Jehova Nyasaye ne osewacho.\n ","Eka Jehova Nyasaye nowacho ne Musa niya, “Chuny Farao pod tek, odagi weyo joga mondo odhi.\n","Dhi ir Farao gokinyi ka odhi e aora. Rite e bath aora Nael mondo irom kode, bende kaw luth mane olokore thuol cha e lweti.\n","Eka inyise ni, ‘Jehova Nyasaye, ma Nyasach jo-Hibrania, oseora mondo anyisi niya: We joga odhi, mondo gilama e thim. To nyaka chop koroni pok iwinjo.\n","Ma e gima Jehova Nyasaye wacho: Ranyisini biro miyo ingʼe ni an Jehova Nyasaye: Abiro chwado pi aora Nael gi luth mantie e lwetani kendo pigno biro lokore remo.\n","Rech manie aora Nael biro tho, kendo aora biro dungʼ, jo-Misri ok nomodh pigno.’ ”\n ","Jehova Nyasaye nowacho ne Musa niya, “Nyis Harun ni, ‘Kaw ludhi mondo irie badi ewi pige mag Misri, ma gin aore matindo kod madongo, yewni kod kuonde duto mag kano pi, kendo gibiro lokore remo.’ Remo biro bedo kamoro amora e piny Misri nyaka ei agulni molos gi kite.”\n ","Musa kod Harun notimo mana kaka Jehova Nyasaye nochikogi. Notingʼo ludhe e nyim Farao kod jodonge duto mi ochwado aora Nael kendo pige duto nolokore remo.\n","Rech manie aora Nael notho, kendo aora nodungʼ marach ma jo-Misri ne ok nyal modho pige. Remo ne nitie kamoro amora e piny Misri.\n ","To ajuoke mag Misri notimo mana gik machal kamano gi tijegi mag ajuoke mi chuny Farao nomedo doko matek; ne ok onyal winjo wach Musa kod Harun mana kaka Jehova Nyasaye nosewacho.\n","To kata kamano nodok e kare mar dak, kendo ne ok odewo wechegi.\n","Jo-Misri duto nokunyo bath aora Nael mondo giyud pi modho, nikech ne ok ginyal modho pi aorano.\n ","Ndalo abiriyo norumo bangʼ ka Jehova Nyasaye nosechwado aora Nael.\n"],["Eka Jehova Nyasaye nowacho ne Musa mondo odhi ir Farao kendo onyise niya, Ma e gima Jehova Nyasaye wacho: “We joga odhi mondo gilama.\n","Ka idagi weyo joga mondo odhi, to abiro kelo masira mar ogwende e pinyni duto.\n","Ogwende nopongʼ aora Nael kendo giniwuogi ka gidhi e odi nyaka kor nindo. Bende ginipongʼ nyaka kitandani, ute jodongi kod mag jogi, kaachiel gi kuonde tedo gi dwalo makati.\n","Ogwendego nochikre kuomi, kuom jogi kendo kuom jodongi duto.”\n ","Eka Jehova Nyasaye nowacho ne Musa niya; “Nyis Harun kama: ‘Rie ludhi ewi aore, sokni kod yewni, kendo ogwende nowuog maim piny Misri duto.’ ”\n ","Omiyo Harun norieyo lwete ewi pige mag Misri, kendo ogwende nowuok mopongʼo pinyno.\n","To ajuoke bende notimo mana kamano gi tijegi mochido kendo negimiyo ogwende owuok e piny Misri.\n ","Farao noluongo Musa kod Harun mi owachonegi niya, “Kwauru Jehova Nyasaye mondo ogol ogwendegi kuoma kod joga, eka anawe jogi mondo odhi otim misengini ni Jehova Nyasaye.”\n ","Musa nodwoko Farao niya, “Aweyoni mondo iket kinde mowinjore alemnie kod jodongi gi jogi mondo in kod joodi ogol ogwende kuomu, to mago manie aora Nael to nodongʼ.”\n ","Farao nodwoke niya, “Obed kiny.”\n Musa nodwoke niya, “We obed mana kaka isewachono mondo ingʼe ni onge ngʼat machal kod Jehova Nyasaye ma Nyasachwa.\n","Ogwende nodar kawuok e uteni, e ute jodongi kod ute mag jogi; to e aora Nael ok giniwuogie.”\n ","Bangʼ ka Musa kod Harun noseweyo Farao, Musa noywak ni Jehova Nyasaye nikech ogwende mane osekelo kuom Farao.\n","Kendo Jehova Nyasaye notimo mana kaka Musa nokwaye. Ogwende notho ei udi kod laru gi pewe.\n","Negichokore pidhe pidhe kendo negipongʼo piny.\n","Kane Farao oneno ni oseyudo thuolo, noketo chunye matek mine ok onyal winjo Musa kod Harun, mana kaka Jehova Nyasaye nowacho.\n ","Eka Jehova Nyasaye nowacho ne Musa niya, “Nyis Harun kama: ‘Rie ludhi mondo ichwadgo buru ma e lowo,’ kendo buru ma e lowo mar piny Misri duto biro lokore kikun.”\n","Negitimo mano kendo ka Harun norieyo bade mane otingʼogo luth mi ochwado buru ma e lowo, kikun nopor kuom ji kod jamni. Buru ma e piny Misri duto nolokore kikun.\n","To ka ajuoke notemo mondo gin bende gihon kikun kuom tichgi mochido, to ne ok ginyal, kendo kikun nopor kuom ji gi jamni.\n ","Ajuoke nowacho ne Farao niya, “Ma en lwet Nyasaye!” To kata kamano chuny Farao ne tek kendo ne ok onyal winjo wach Musa gi Harun mana kaka Jehova Nyasaye nowacho.\n ","Eka Jehova Nyasaye nowacho ne Musa niya, “Chiew gokinyi ahinya mondo irom gi Farao ka odhi e aora Nael mondo inyise kama: Ma e gima Jehova Nyasaye wacho: We joga odhi mondo gilama.\n","To ka ok iweyo joga mondo odhi, to abiro kelo lwangʼni kuomi, kuom jodongi, kuom jogi kod ei uteu duto. Ute jo-Misri biro pongʼ gi lwangʼni kata mana e lowo kama gintie bende biro pongʼ.\n ","“ ‘To chiengʼno ok anahon lwangʼni e piny Goshen kama joga odakie, mi iningʼe ni an Jehova Nyasaye kare anie pinyni.\n","Abiro keto pogruok e kind joga kod jogi. Hononi kiny notimre kiny.’ ”\n ","Kendo Jehova Nyasaye notimo mano. Kweth mag lwangʼni mopoto noolore e od Farao, kendo ei ut jodonge bende piny Misri duto ne lwangʼnigo oketho.\n ","Eka Farao noluongo Musa kod Harun mowachonegi niya, “Dhiuru utim misango ni Nyasachu e piny Misri ka.”\n ","To Musa nodwoko niya, “Mano ok nyal bedo kare. Misengini ma wachiwo ni Jehova Nyasaye ma Nyasachwa nyalo bedo gima kwero ni jo-Misri. To ka wachiwo misengini makwerogo e wangʼ-gi, donge gibiro goyowa gi kite?\n","Nyaka wakaw wuodh ndalo adek e thim mondo wachiw misengini ni Jehova Nyasaye ma Nyasachwa mana kaka ochikowa.”\n ","Farao nodwoko niya, “Abiro yienu mondo udhi uchiw misengini ni Jehova Nyasaye ma Nyasachu e thim to mana ka ok udhi mabor. Omiyo lamnauru.”\n ","Musa nodwoko niya, “Bangʼ kinde matin ka asewuok, to abiro lamoni Jehova Nyasaye, kendo kiny lwangʼni nowe Farao, jodonge kod joge. Makmana ni Farao kik chak riambi kotamo jo-Israel dhi timo misengini ni Jehova Nyasaye.”\n ","Bangʼe Musa noweyo Farao mi olamo Jehova Nyasaye,\n","kendo Jehova Nyasaye notimo kaka Musa nokwayo: Lwangʼni noweyo Farao kod jodonge kaachiel gi joge: Kata lwangʼni achiel ne ok odongʼ.\n","To kata mana e kindeni Farao nomedo bedo gi tok teko kendo ne ok onyal weyo jo-Israel mondo odhi.\n"],["Eka Jehova Nyasaye nowacho ne Musa niya, “Dhi ir Farao mondo iwachne kama: ‘Ma e gima Jehova Nyasaye ma Nyasach jo-Hibrania wacho: “We joga odhi mondo olama!”\n","To ka itamori weyogi mondo gidhi kendo isiko kiketogi e tich misumba,\n","to lwet Jehova Nyasaye biro kelo tho ne jamni mantiere lek kaka fareseni kod pundeni, ngamia magi kaachiel gi dhogi, rombegi kod dieki.\n","To Jehova Nyasaye biro keto pogruok kuom jamb jo-Israel kod mago mag jo-Misri mi onge chiach ja-Israel moro amora ma biro tho.’ ”\n ","Jehova Nyasaye noketo odiechiengʼ ma gigo notimre kowacho kama: “Kiny Jehova Nyasaye notim ma e pinyni.”\n","Kendo kinyne Jehova Nyasaye notimo kamano. Jamni duto mag jo-Misri notho, to onge jamb ja-Israel kata achiel mane otho.\n","Kane Farao ooro ji mondo onon wachno, to negiyudo kaonge kata achiel kuom jamb jo-Israel mane otho. To kata kamano wi Farao nomedo bedo matek mine ok onyal weyo ogandano mondo odhi.\n ","Eka Jehova Nyasaye nowacho ne Musa kod Harun niya, “Jukuru buch kendo mopongʼo lwetu mondo Musa okire e kor yamo e nyim Farao.\n","Obiro lokore buru mayom e piny Misri duto kendo buche malokore adhola biro gore kuom ji kaachiel gi jamni e piny duto.”\n ","Kuom mano ne gijuko buch kendo mi gichungʼ e nyim Farao. Musa nokiro buru e kor yamo kendo buche malokore adhola nogore kuom ji kod jamni.\n","Ajuoke ne ok nyal chungʼ e nyim Musa nikech buche mane ni kuomgi kaachiel gi jo-Misri duto.\n","To Jehova Nyasaye nomiyo chuny Farao omedo bedo matek mine ok nonyal winjo wach Musa kod Harun, mana kaka Jehova Nyasaye nosewacho ne Musa.\n ","Eka Jehova Nyasaye nowacho ne Musa niya, “Chiew okinyi mangʼich, idhi ir Farao kendo inyise kama: ‘Ma e gima Jehova Nyasaye ma Nyasach jo-Hibrania wacho: We joga odhi olama.\n","Ka ok kamano to wangʼni abiro oro masichena madongo dongo kuomi, kuom jodongi kod kuom jogi mondo ingʼe ni onge ngʼat machal koda e piny ngima.\n","Ka dine arie bada mi agoyi gi tuo moro kaachiel gi jogi, to dikoro asetieki e wangʼ piny.\n","Makmana asetingʼi malo mana ne wachni, ni mondo anyisigo tekona kendo mondo nyinga olandi e piny duto.\n","To kaka pod ithago joga kendo itamori weyogi mondo gidhi,\n","kiny sa machal kama anaor pe malich mapok none e piny Misri, nyaka nene.\n","Chiw chik mondo jambu kaachiel gi gimoro amora ma un-go e pap okel kar tony, nikech pe biro chwer kuom ngʼato angʼata kata le moro amora ma pod ni oko ma ok odonjo e kar tony mi githo.’ ”\n ","Jodong Farao-go ma noluoro wach Jehova Nyasaye noreto mondo okel wasumbinigi kaachiel gi jambgi e kar tony.\n","To mago mane ok odew wach Jehova Nyasaye ne oweyo wasumbinigi gi jambgi e pap.\n ","Eka Jehova Nyasaye nowacho ne Musa niya, “Rie badi kochomo polo mondo pe ochwe e piny Misri duto; kochwe kuom ji, le kod gimoro amora madongo e puothe mag Misri.”\n","Ka Musa norieyo ludhe kochomo polo, Jehova Nyasaye nooro mor polo gi pe kendo polo nomil koni gi koni, kuom mano Jehova Nyasaye noolo pe e piny Misri.\n","Pe nochwe kendo polo nomil koni gi koni. Ne en masich pe marachie moloyo nyaka piny Misri ne chakre.\n","E piny Misri duto pe nogoyo gimoro amora mantie e pewe; obed ji kata le. Nogoyo gimoro amora matwi e puothe kendo nolwero it yiende duto.\n","Makmana piny Goshen kende ema pe ok ochwee, kama piny ma jo-Israel nodakie.\n ","Eka Farao noluongo Musa gi Harun. Nowachonegi niya, “Koro aseketho. Jehova Nyasaye ni kare, to an kaachiel gi joga wasetimo richo.\n","Kwanwa Jehova Nyasaye nimar mor polo gi pe oromowa. Abiro weyou mondo udhi, nimar onge tiende mondo umed bedo ka.”\n ","Musa nodwoko niya, “Ka asewuok oko mar dala, abiro yaro bada ka akwayo Jehova Nyasaye. Polo mamor biro rumo bende pe ok nochak ochwe kendo, mondo ingʼe ni piny en mar Jehova Nyasaye.\n","To kata kamano angʼeyo ni in kaachiel gi jodongi pod ok uluoro Jehova Nyasaye.”\n ","(Tworo gi shairi nokethore chuth, nimar noyudo ka shairi oseketo wangʼe, to tworo nosethiewo.\n","Ngano to ne ok okethore nimar ne pok gimoyo.)\n ","Eka Musa noweyo Farao mi gidhi oko mar dala. Noyaro bade ni Jehova Nyasaye, mi mor polo kod pe norumo kendo koth bende ne ok ochwe e piny.\n","Kane Farao oneno ka koth, pe gi mor polo orumo, to nomedo timo richo. Nomedo bedo gi chuny matek en kaachiel gi jodonge.\n","Kuom mano chuny Farao nomedo bedo matek kendo ne ok oyie ni jo-Israel mondo odhi kaka ne Jehova Nyasaye osewacho kokalo kuom Musa.\n"],["Eka Jehova Nyasaye nowacho ne Musa niya, “Dhi ir Farao, nikech asemiyo chunye kaachiel gi chunje jodonge odoko matek mondo mi atim honnigi mag ranyisina e kindgi;\n","eka ununyis nyithindu kod nyikwau kaka ne adoko makwiny gi jo-Misri bende kaka ne atimo ranyisina e kindgi, eka mondo ungʼe ni an Jehova Nyasaye.”\n ","Kuom mano Musa gi Harun nodhi ir Farao mi owachone niya, “Ma e gima Jehova Nyasaye, ma Nyasach jo-Hibrania wacho: ‘Nyaka karangʼo ma ibiro tamori bolori e nyima? We joga odhi mondo gilama.\n","Ka itamori weyo joga mondo odhi, to abiro kelo ongogo e pinyi kiny.\n","Gibiro poto ma gium lowo ma ok nen. Gibiro chamo gimoro amora matin mane pe oweyo kaachiel gi kit yien duto matwi e lowo.\n","Gibiro pongʼo uteni gi ut jodongi kod mag jo-Misri duto; enobed gimoro ma wuoneu kata kwereu pok noneno chakre odiechiengʼ mane gichako dak e pinyni nyaka sani.’ ” Eka Musa nolokore mowuok e nyim Farao.\n ","Jodong Farao nowachone niya, “Ngʼatni nobednwa obadho nyaka karangʼo? We ogandani odhi mondo mi gidhi gilam Jehova Nyasaye ma Nyasachgi. Dibed ni pok ifwenyo ni Misri kethore?”\n ","Eka Musa gi Harun noduogo ir Farao. Farao nowachonegi niya, “Dhi, ulam Jehova Nyasaye ma Nyasachu, makmana ni en ngʼa gini madhi kodu?”\n ","Musa nodwoke niya, “Wabiro dhi gi jowa duto jomatindo kuom jomadongo gi yawuotwa gi nyiwa kaachiel gi jambwa kod dhowa duto, nimar nyaka watim nyasi ni Jehova Nyasaye.”\n ","Farao nowacho niya, “Mad Jehova Nyasaye bed kodu ka dipo ni aweyou udhi gi mondu kod nyithindu! Nenore ni udwaro kelo chandruok!\n","Ooyo! Chwo kende ema mondo odhi kendo olam Jehova Nyasaye nimar mano ema isebedo ka ikwayo.” Eka Musa gi Harun noriembi oko e nyim Farao.\n ","Eka Jehova Nyasaye nowacho ne Musa niya, “Rie badi e piny Misri mondo bonyo opoti e piny kendo mondo ocham gimoro amora matwi e puothe gi gimoro amora ma pe oweyo.”\n ","Kuom mano Musa norieyo ludhe e piny Misri, kendo Jehova Nyasaye nomiyo yamb wuok chiengʼ okudho matek e pinyno odiechiengno kod otienono duto. Kane ochopo gokinyi, yamono nokelo bonyo;\n","omiyo negimonjo piny Misri duto ma gipoto kamoro amora man thuolo e pinyno. Nyaka nene masira machal kamano mar bonyo ne pok obetie kendo ok nochak obedie kendo.\n","Ne giumo lowo mi piny olokore maratengʼ. Negichamo gimoro amora ma pe noweyo, mane gin gimoro amora matwi e puothe gi olembe ma nitie ewi yien. Onge kata it oboke manodongʼ e yien kata yath moro e piny Misri.\n ","Farao noluongo Musa gi Harun mapiyo nono mi owachonegi niya, “Asetimo richo e nyim Jehova Nyasaye ma Nyasachi kaachiel gi nyimu bende,\n","koro yie ichak iwena richona kendo lam ni Jehova Nyasaye ma Nyasachi mondo ogol masira marachni kuoma.”\n ","Musa noweyo Farao mi olamo Jehova Nyasaye.\n","Kendo Jehova Nyasaye noloko kudho mar yamo mi yamb podho chiengʼ nokudho matek, bende yamono nochoko bonyo duto mi otero e Nam Makwar. Onge bonyo moro amora mane odongʼ e piny Misri.\n","To Jehova Nyasaye noketo chuny Farao odoko matek kendo ne ok onyal weyo jo-Israel mondo odhi.\n ","Eka Jehova Nyasaye nowacho ne Musa niya, “Rie badi kochomo polo mondo mudho olandre e piny Misri; ma en mudho mandiwa.”\n","Kuom mano Musa norieyo bade kochomo polo kendo mudho mandiwa nokwako piny Misri duto kuom ndalo adek.\n","Onge ngʼato mane nyalo neno wadgi kata wuok oko kuom ndalo adek, kata kamano piny Israel to ne nigi ler kama negidakie.\n ","Eka Farao noluongo Musa mi owachone niya, “Dhiuru, ulam Jehova Nyasaye. Mondu kod nyithindu nyalo dhi kodu; makmana dhou gi jambu ema nyaka dongʼ.”\n ","To Musa nowacho niya, “Nyaka imiwa thuolo mar timo misengini gi misango miwangʼo pep ni Jehova Nyasaye ma Nyasachwa.\n","Jambwa duto bende nyaka dhi kodwa; kendo onge moro amora madongʼ chien. Moko kuomgi nyaka watigo e lamo Jehova Nyasaye ma Nyasachwa, nikech kapok wachopo kuno to ok wabi ngʼeyo ni mane monego watigo kuom lamo Jehova Nyasaye.”\n ","To Jehova Nyasaye noketo chuny Farao obedo matek kendo ne ok oyie mondo owegi gidhi.\n","Farao nowacho ne Musa niya, “Wuogi ia e nyima! Ne ni ok ichako ibiro e nyima kendo! Nimar odiechiengʼ ma inine wangʼa kendo to ibiro tho!”\n ","Musa nodwoke niya, “Mana kaka iwachono, ok anachak abi iri kendo.”\n"],["Noyudo ka Jehova Nyasaye osewacho ne Musa niya, “Pod abiro kelo masira achiel kuom Farao gi jo-Misri. Bangʼ masirano, obiro weyou mondo uwuog kae udhi, to ka otimo kamano, to obiro mana riembou chutho.\n","Nyis oganda ni chwo kaachiel gi mon mondo omi jobathgi gik molos gi fedha kod dhahabu.”\n","(Jehova Nyasaye nomiyo jo-Misri otimo ngʼwono ne jo-Israel, kendo Musa owuon nomi luor gi jodong Farao e piny Misri kaachiel gi jo-Misri.)\n ","Omiyo Musa nowacho niya, “Ma e gima Jehova Nyasaye wacho: ‘Kochopo dier otieno tir, to abiro dhi e piny Misri.\n","Nyithindo duto makayo ma yawuowi mag Misri biro tho, kochakore gi wuod Farao makayo mobet e kom duongʼ nyaka wuod nyako ma jatich makayo ma jarego, kaachiel gi nyithind jamni mokwong nywol.\n","Ywak nobedie piny Misri duto, ma en ywak moloyo moro amora mosebedo kata mabiro bedo.\n","To jo-Israel nobed gi kwe ma kata mana guok ok nogwe dhano kata chiayo.’ Bangʼ mano eka unungʼe ni Jehova Nyasaye keto pogruok e kind Misri gi Israel.\n","Jodong-gi duto biro biro ira ka gikulorena kendo kagiwacho ni, ‘Dhiyo, in kaachiel gi jogo maluwi!’ Bangʼ mano to anadhi.” Eka Musa nowuok e nyim Farao ka en gi mirima.\n ","Jehova Nyasaye nosewacho ni Musa niya, “Farao biro tamore winji mondo honnina omedre piny e Misri.”\n","Musa gi Harun notimo honnigi duto e nyim Farao, to Jehova Nyasaye noketo chunye omedo bedo matek mine ok onyal weyo jo-Israel dhi koa e pinye.\n"],["Jehova Nyasaye nowacho ne Musa gi Harun ka gin Misri niya,\n","“Dweni ema biro bedonu dwe mokwongo, ma en dwe mokwongo mar hiku.\n","Nyis oganda duto mar Israel ni odiechiengʼ mar apar mar dweni, ngʼato ka ngʼato nyaka gol achiel kuom nyirombe ne joode, nyarombo achiel ne ot ka ot.\n","To ka nitie joot matin ma nyarombo achiel ohingo, to nyaka giriwre e nyarombo achiel gi joot machiegni kodgi, bangʼ ka gisekawo kwan joma ni kanyo. Nyaka ongʼe kar nyirombe madwarore kaluwore gi gima ngʼato ka ngʼato biro chamo.\n","Chiayo ma uyiero nyaka bed madichwo ma ja-higa achiel maonge songa kendo unyalo yierogi kuom rombe kata diek.\n","Neni urito chiayogo nyaka odiechiengʼ mar apar gangʼwen mar dwe, eka oganda jo-Israel duto noyangʼ-gi ka chiengʼ wuok.\n","Eka bangʼe to gikaw remo moko kendo giwirgo sirni mag dhoudi kod wi dhoudi.\n","E otieno nogo nyaka gicham ringʼo mobul kaachiel gi alode makech kod makati ma ok oketie thowi.\n","Kik ucham ringʼo manumu kata motedi gi kado to nyaka ubul lemb chiayogo; wich, tielo kaachiel gi jamb-ich.\n","Kik uwe lemo moro dongʼ ma ok uchamo nyaka okinyi; to kapo nono moro odongʼ to nyaka wangʼe e mach chuth.\n","Ma e kaka onego uchame: Ka utweyo okanda enungou, ka urwako wuoche e tiendu kendo umako luth e lwetu; nyaka une ni uchame piyo nikech en sawo mar Pasaka mar Jehova Nyasaye.\n ","“E otienono abiro wuotho e piny Misri duto kendo naneg nyathi ka nyathi madichwo makayo mar dhano kod chiayo, bende nakum nyiseche duto mag jo-Misri, an Jehova Nyasaye ema awacho kamano.\n","Remono nobed kido mar ranyisi makende manyiso kuma udakie kendo ka aneno remogo to anakadhu. Masiche ma agoyogo piny Misri ok nomaku.\n ","“Ma en odiechiengʼ manyaka upar ne tiengeu duto mabiro kendo nyaka urite ka sawo mochwere ni Jehova Nyasaye.\n","Kuom ndalo abiriyo nyaka ucham makati ma ok oketie thowi. Odiechiengʼ mokwongo nyaka ugol oko thowi ma ukano e ute, nikech ngʼato angʼata ma ochamo gimoro amora ma oted gi thowi chakre chiengʼ mokwongo nyaka chiengʼ mar abiriyo to nongʼad kare oko kuom oganda jo-Israel.\n","Chiengʼ mokwongo kod chiengʼ mar abiriyo nyaka ubed gi chokruok mowal. Kik utim tich moro amora kuom odiechiengego makmana loso chiemo ma ji duto chamo; mano kende e gima unyalo timo.\n ","“Nyaka utim Sawo mar makati ma ok oketie thowi, nikech chiengʼno ema ne agoloue piny Misri. Timuru nyasini odiechiengni kaka sawo mochwere ne tiengeu duto mabiro.\n","Chakre odhiambo mar tarik apar gangʼwen nyaka odhiambo mar tarik piero ariyo gachiel mar dwe mokwongo nyaka ucham makati ma ok oketie thowi.\n","Kuom ndalo abiriyo thowi moro amora kik yud e uteu, kendo ngʼato angʼata mochamo gimoro amora moketie thowi nyaka ngʼad kare oko kuom oganda jo-Israel, bed ni en japiny moro kata ja-Israel.\n","Kik ucham gima olos gi thowi. Kamoro amora mudakie nyaka une ni uchamo makati ma ok oketie thowi.”\n ","Eka Musa noluongo jodong Israel duto mowachonegi niya, “Dhiuru mondo ngʼato ka ngʼato oyier nyarombo kata nyadiel ne joode kendo uyangʼ-gi ka utimogo Pasaka.\n","Eka ukaw oboke mag raywechi ulute remo mar chiayono manie karaya kendo ukir moko ewi sirni mag dhoudi, to moko ukir e sirni mag dhoutu koni gi koni. Kik ngʼato angʼata kuomu wuog oko mar dhoot nyaka okinyi.\n","Ka Jehova Nyasaye biro wuotho e piny Misri duto mondo oneg jo-Misri, to obiro neno remo ewi reru kod e bath dhoutu kendo nokal dhoudigo, ok noyie ne janek mondo odonj e uteu mondo onegu.\n ","“Rituru wechegi kaka chike mochwere nyaka ne tienge mabiro.\n","Ka udonjo e piny ma Jehova Nyasaye biro miyou kaka ne osingorenu, to neuru ni utimo nyasi mar sawoni.\n","Kendo ka nyithindu nopenju gima tiend sawoni en,\n","to nyisgiuru ni, ‘En misango mar Pasaka mitimo ni Jehova Nyasaye, nikech nokadho ut jo-Israel e piny Misri konego jo-Misri to oweyo miechwa.’ ” Eka ji nopodho auma molamo Jehova Nyasaye.\n","Jo-Israel notimo mana kaka Jehova Nyasaye nochiko Musa kod Harun.\n ","E dier otieno tir Jehova Nyasaye nonego nyithindo ma yawuowi makayo duto mag jo-Misri, kochakore gi kach ruoth Farao mane ni e kom duongʼ nyaka kach joma ni e od twech, kaachiel gi nyithindo makayo duto mag jamni.\n","Farao kaachiel gi jodonge kod jo-Misri duto nochiewo e dier otieno kendo ne nitie ywak maduongʼ e piny Misri, nikech ne onge ot moro amora e piny Misri mane ngʼato ok othoe.\n ","E otienono Farao ne oluongo Musa kod Harun mowachonegi niya, “Wuoguru gi jo-Israel piyo mondo uwe joga mondo udhi ulam Jehova Nyasaye ma Nyasachu kaka usekwayo.\n","Kawuru jambu kod kweth mag dhou mondo udhigo kaka usewacho kendo an bende lemnauru mondo ayud gweth.”\n ","Jo-Misri nokwayo jo-Israel mondo owuog owe pinygi piyo kagiwacho niya, “Ka ok uwuok to waduto wabiro tho!”\n","Kuom mano jo-Israel nokawo mogo modwal mapok oketie thowi kendo negitingʼogi e gokgi e sufuriache ka giboyogi gi sukni.\n","Jo-Israel notimo kaka Musa ne ochikogi kendo ne gikwayo jo-Misri lewni kod gik molos gi fedha kod dhahabu.\n","Jehova Nyasaye nomiyo jo-Misri otimo ngʼwono ne jo-Israel kendo ne gimiyogi gimoro amora mane gikwayogi; kamano e kaka jo-Israel noyako gige jo-Misri.\n ","Jo-Israel nowuok Rameses kochomo Sukoth; ne gin ji madirom alufu mia auchiel ka ok okwan mon kod nyithindo.\n","Oganda mamoko mathoth bende nodhi kodgi kaachiel gi kweth mangʼeny mag chiayo ma gin jamni kod kweth mangʼeny mag dhok.\n","Ne gitedo makati ma ok oketie thowi gi mogo modwal mane giago e piny Misri. Ne ok oketie thowi nikech ne oriembgi gia e piny Misri apoya kendo ne ok giyudo thuolo kata mar tedo chiemo mane ginyalo chamo e kor yo.\n ","Jo-Israel nodak e piny Misri kuom higni mia angʼwen gi piero adek.\n","Chiengʼ mane higni mia angʼwen gi piero adekgo orumo ema ne oganda Jehova Nyasaye duto owuokie piny Misri.\n","Ne en otieno mane Jehova Nyasaye oritogie mondo ogolgie piny Misri. Otieno onogono en otieno moket mondo jo-Israel duto obed kaparo Jehova Nyasaye nyaka ne tienge mabiro.\n ","Jehova Nyasaye nowacho ne Musa gi Harun niya, “Magi e chike monego urit ka utimo Pasaka.\n “Jopinje mamoko kik chame.\n","Misumba moro amora mungʼiewo nyalo chame to mana bangʼ kusetere nyangu,\n","to wendo moro mobuoro iru kata jatichu ok onego chame.\n ","“Ring chiayo mar misango nyaka cham mana e ot achiel, kik lemo kata achiel gol oko mar odno kendo kik utur choke moro amora.\n","Oganda duto mar jo-Israel nyaka tim sawoni.\n ","“Koponi nitie japiny moro modak e dieru modwaro timo ne Jehova Nyasaye Pasaka, to en kaachiel gi joge machwo nyaka tergi nyangu, eka onyalo riwore kodu e timo sawoni bangʼe nokwane kaka achiel kuom jo-Israel. Onge ngʼato angʼata madichwo ma ok oter nyangu ma oyiene chamo sawo mar Pasakani.\n","Chikni oket ne jo-Israel duto gi jopinje mamoko duto machalre.”\n ","Jo-Israel duto notimo gik moko duto mane Jehova Nyasaye ochiko Musa gi Harun,\n","mi chiengʼno ema Jehova Nyasaye nogolo jo-Israel e piny Misri kochan-gi e dhoutgi.\n"],["Jehova Nyasaye nowacho ne Musa niya,\n","“Nyathi ka nyathi madichwo makayo nyaka walna. Nyak mokwongo mar nyodo e kind jo-Israel en mara, bed ni en dhano kata chiayo.”\n ","Eka Musa nowacho ne ogandano niya, “Paruru odiechiengni, chiengʼ mane uwuokie piny Misri, piny mane ubedoe wasumbini, nikech Jehova Nyasaye nogolou e pinyno gi lwedo maratego. Kik ucham gimoro amora moketie thowi.\n","Kawuono e dwe mar Abib, ema uwuokie.\n","Ka Jehova Nyasaye okelou e piny jo-Kanaan gi jo-Hiti gi jo-Amor gi jo-Hivi kod jo-Jebus, piny ma nosingore ne kwereu ni nomiu, piny mopongʼ gi chak kod mor kich; to nyaka utim sawoni e dweni:\n","Kuom ndalo abiriyo chamuru Makati ma ok oketie thowi kendo chiengʼ mar abiriyo timuru nyasi ni Jehova Nyasaye.\n","Chamuru makati ma ok oketie thowi kuom ndalo abiriyogo; gimoro amora man-gi thowi kik yudi e kindu kata e pinyu duto.\n","Chiengʼno wachne wuodi ni, ‘Atimo ma nikech gima Jehova Nyasaye notimona kane awuok e piny Misri.’\n","Raparni biro bedonu kaka ranyisi e lwetu kendo e lela wangʼu ni chik Jehova Nyasaye nyaka bed e dhou kinde duto, Jehova Nyasaye nogolou e piny Misri gi lwete maratego.\n","Rit chikni e ndalo mowal higa ka higa.\n ","“Bangʼ ka Jehova Nyasaye osekelou e piny jo-Kanaan mi omiyougo, kaka ne osingo ka okwongʼorenu kaachiel gi kwereu,\n","to nyaka uchiw ni Jehova Nyasaye nyak mokwongo mar nyodo. Chiayo ka chiayo madichwo makayo gin mag Jehova Nyasaye.\n","Nyaka uwar nyathi punda ka nyathi punda mokwong nywol ka uchiwo nyarombo kare, to ka ok iware, to tur ngʼute. Waruru kayo duto mag yawuotu.\n ","“E kinde mabiro, ka wuodi nopenji ni, ‘Ma to nyiso angʼo?’ To nyise ni, ‘Jehova Nyasaye nogolowa e piny Misri gi lwete maratego kama ne wabede wasumbini.\n","Kane Farao kuom wich teko mare otamore weyowa mondo wadhi, Jehova Nyasaye nonego nyithindo makayo duto mag dhano gi mag jamni, e piny Misri. Ma emomiyo atimo ne Jehova Nyasaye misango gi nyithind jamni machwo makayo, to wawaro yawuotwa kwachiwo gik moko kargi.’\n","Kendo obiro bedoni kaka ranyisi e lweti kendo kido e lela wangʼi ni Jehova Nyasaye nogolowa e piny Misri gi lwete maratego.”\n ","Kane Farao oweyo ogandano odhi, Nyasaye ne ok oweyogi giluwo yo mangʼado e piny jo-Filistia, kata obedo ni yorno ne ngʼado machiegni. Nimar Nyasaye nowacho niya, “Ka jogi oromo gi lweny, to ginyalo loko pachgi mi gidog e piny Misri.”\n","Omiyo Nyasaye notelonegi ma giluwo yo malworo thim mochomo Nam Makwar. Jo-Israel nowuok e piny Misri ka oikore ne lweny.\n ","Musa nokawo choke Josef ka nowuok nimar Josef noketo yawuot Israel osingore ka kwongʼore. Nowacho niya, “Nyasaye biro resou adier, bangʼe nyaka utingʼ chokena ka ua ka.”\n ","Kane gisewuok Sukoth, ne gibworo Etham e lak thim.\n","Godiechiengʼ Jehova Nyasaye netelonegi gi bor polo mondo otelnegi e yorgi kendo gotieno notelonegi gi ligek mach mondo omigi ler, mondo mi negiwuothi odiechiengʼ kata otieno.\n","Boche mag polo mane otelonegi godiechiengʼ kata ligek mach mane otelonegi gotieno ne ok owuok kama ne entiere e nyim ogandano.\n"],["Eka Jehova Nyasaye nowacho ne Musa niya;\n","“Nyis jo-Israel oduogi mondo gibuor machiegni gi Pi Hahiroth mantie e kind Migdol gi nam. Gibiro bworo machiegni gi nam, mochomore gi Baal Zefon.\n","Farao biro paro kowacho ni, ‘Jo-Israel digni e piny korwenyo e thim.’\n","Abiro miyo chuny Farao bedo mapek, mi owuogi kolawo jo-Israel. To abiro yudo duongʼ ne an awuon kuom Farao kaachiel gi jolwenje duto, eka jo-Misri nongʼe ni an Jehova Nyasaye.” Eka jo-Israel notimo kamano.\n ","Kane onyis ruodh Misri ni jogo osedhi, Farao gi jodonge noloko pachgi kuom jo-Israel mi giwacho niya, “Angʼo ma wasetimoni? Waseweyo jo-Israel odhi kendo tije ma yande gitiyonwa orumo!”\n","Eka ne oikne geche mar jolweny, bangʼe nokawo jolweny mage.\n","Nokawo geche mia auchiel mabeyo mag lweny, kod geche mamoko mag jo-Misri ka moro ka moro nigi jatend lweny.\n","Jehova Nyasaye nomiyo chuny Farao ma ruodh Misri odoko matek, mi nolawo jo-Israel mane wuotho ka gin gi chir.\n","Jo-Misri kod farese Farao gi gechegi, gi joidh farese kod jolweny nolawo jo-Israel mi gijukogi ka gibworo e bath nam machiegni gi Pi Hahiroth mochomore gi Baal Zefon.\n ","Kane Farao ochopo machiegni kodgi, jo-Israel notingʼo wangʼ-gi mi gineno ka jo-Misri lawogi. Luoro nomakogi mi giywakne Jehova Nyasaye.\n","Negiwacho ni Musa niya, “Ne onge kuonde yiko mane inyalo yikwae e piny Misri momiyo ikelowa e thim ka mondo wathoe? En angʼo ma isetimonwani kuom golowa e piny Misri?\n","Donge ne wanyisi e piny Misri ni, ‘Wewa, mondo watine jo-Misri?’ Dine bernwa tiyo ni jo-Misri moloyo tho e thim!”\n ","Musa nodwoko ogandano niya, “Kik ubed maluor. Chungʼuru motegno eka ubiro neno resruok ma Jehova Nyasaye biro kelonu kawuono. Jo-Misri ma uneno kawuononi ok unuchak une kendo.\n","Jehova Nyasaye biro kedonu; owinjore ubed gi kwe.”\n ","Eka Jehova Nyasaye nowacho ne Musa niya, “Angʼo momiyo uywakna? Nyis jo-Israel mondo odhi nyime giwuoth.\n","Tingʼ ludhi malo kendo irie badi ewi nam mondo ipog pige eka jo-Israel ongʼad nam kawuotho e lowo motwo.\n","Abiro keto chuny jo-Misri doko matek mondo gilaw bangʼ-gi nyaka ei nam. Kendo abiro yudo duongʼ kuom Farao kaachiel gi jolweny gi geche lwenje kod joidh faresene.\n","Jo-Misri biro ngʼeyo ni an Jehova Nyasaye ka ayudo duongʼ kuom Farao gi gechene kod joidh faresene.”\n ","Eka Malaika mar Nyasaye, mane osebedo kotelo e nyim jolwenj jo-Israel, nodok chien bangʼ jo-Israel. Bor polo bende ne osudo machiegni e nyim jo-Israel mi odok ka ngʼegi,\n","ka ochungʼ e kind jolwenj jo-Misri kod jo-Israel. Otienono duto bor polono nokelo mudho ne konchiel to komachielo nokelo ler; omiyo onge oganda mane osudo machiegni gi machielo otienono duto.\n ","Eka Musa norieyo bade ewi nam, kendo otienono duto Jehova Nyasaye notugo yamo ma aa yo wuok chiengʼ mopogo pi nyadiriyo mi kanyo olokore lowo motwo. Pige nopogore,\n","kendo jo-Israel nongʼado nam kawuotho e lowo motwo, ka pi ogingore e bathgi korachwich gi koracham.\n ","Jo-Misri nolawogi kendo farese Farao duto gi gechene kaachiel gi joidh gechene nolawogi nyaka ei nam.\n","Kane piny dwaro yawore Jehova Nyasaye nonenogi gie ligek mach, mine omiyo jolwenj jo-Misri odigni.\n","Nomiyo tiende gechegi owuok mine ok ginyal riembogi. Eka jo-Misri nowacho niya, “Waringuru waa kuom jo-Israel! Jehova Nyasaye ema kedonegi kod jo-Misri.”\n ","Eka Jehova Nyasaye nowacho ne Musa niya, “Rie badi e nam mondo pi oum jo-Misri gi gechegi kod joidh faresegi.”\n","Musa norieyo bade e nam kendo ka piny ne oyawore, to nonwangʼo ka pi osedok e wangʼe. Jo-Misri ne ringo kochomo dier nam, kendo Jehova Nyasaye noywerogi gi pi nyaka ei namno.\n","Pi nogingore kadok kare kendo noimo geche gi joidh farese gi jolweny Farao duto mane olawo jo-Israel nyaka e nam. Onge kata achiel kuomgi mane otony.\n ","Jo-Israel to nongʼado nam kawuotho e lowo motwo, ka pi ogingore e bathgi korachwich gi koracham.\n","Chiengʼno Jehova Nyasaye noreso Israel e lwet jo-Misri, kendo Israel noneno ka jo-Misri otho e dho nam.\n","Bangʼ ka jo-Israel noseneno teko maduongʼ mane Jehova Nyasaye onyiso kokedo gi jo-Misri, oganda noluoro Jehova Nyasaye kendo negiketo genogi kuome kaachiel gi kuom Musa jatichne.\n"],["Eka Musa gi jo-Israel nowero wendni ni Jehova Nyasaye:\n “Abiro wer ni Jehova Nyasaye,\n nimar nyinge oromo mi duongʼ.\n Oseumo faras kod jariembne\n ei nam.\n  ","“Jehova Nyasaye e tekrena bende en e wenda;\n kendo osebedo warruokna.\n Anapake nimar en Nyasacha,\n ma Nyasach wuora, kendo abiro miyo nyinge duongʼ.\n ","Jehova Nyasaye en jalweny;\n Jehova Nyasaye e nyinge.\n ","Noimo geche Farao kod jolwenje\n ei Nam Makwar.\n Jodong Farao mogen\n duto noimo e nam makwar.\n ","Pige matut oseimogi duto,\n kendo gisenimo nyaka e bwo pi mana ka kidi.\n  ","“Yaye Jehova Nyasaye, lweti ma korachwich\n ne nigi teko maduongʼ.\n Yaye, Jehova Nyasaye lweti ma korachwich\n ema isetiekogo wasigu.\n  ","“Kuom tekoni maduongʼ,\n ne iloyo jogo mane opiem kodi.\n Ne inyiso mirimbi mager\n mi nomwonyogi kaka lum.\n ","Muya mawuok e umi nomiyo\n pige ogingore malo.\n Apaka mar pi nogingore mochungʼ ka kor ot;\n pige man kuonde matut nochokore e chuny nam.”\n ","Jawasigu nosungore kawacho niya,\n “Abiro lawogi, abiro jukogi.\n Abiro pogo mwandugi;\n abiro yako gimoro amora.\n Abiro golo liganglana\n kendo lweta biro tiekogi.\n ","Kane ikudho muchi kende,\n to nam noimogi.\n Ne ginimo ka chuma\n e apaka maduongʼ.\n  ","“En ngʼa machal kodi e kind nyiseche,\n yaye Jehova Nyasaye?\n En ngʼa machalo kodi:\n in miler moloyo,\n in ma in-gi duongʼ moloyo\n kendo matimo honni?\n ","Ne irieyo badi ma korachwich\n ma piny omwonyogi.\n  ","“Kuom herani ma ok rum,\n ibiro telone oganda ma isereso.\n Kuom tekoni ibiro telonegi\n nyaka kar dakni maler.\n ","Pinje biro winjo mi tetni,\n kihondko biro mako jo-Filistia.\n ","Jodong Edom kibaji biro goyo,\n bende jotend Moab biro tetni,\n to jo-Kanaan chunygi biro nyosore;\n ","kibaji kod kihondko biro biro kuomgi.\n Kuom teko mar lweti\n gibiro lingʼ thi ka kidi,\n nyaka ogandani kadhi, yaye Jehova Nyasaye,\n nyaka jogi mane ichweyo kadhi.\n ","Yaye Jehova Nyasaye, ibiro kelogi mi gidonji\n kendo ibiro miyo gibedi ewi godi mar girkeni,\n ma en kama ne iloso kaka kar dakni,\n kendo kama ler mar lemo mane iloso gi lweti,\n yaye Ruoth Nyasaye.\n ","Jehova Nyasaye biro locho\n nyaka chiengʼ.”\n ","Ka farese Farao gi gecheni kod joidh faresene ne odhi e nam, Jehova Nyasaye nomiyo pi nam odok e wangʼe mi oimogi, to jo-Israel nongʼado nam kawuotho ewi lowo motwo.\n","Eka Miriam janabi madhako ma nyamin Harun, nokawo oyieke e lwete kendo mon duto noluwo bangʼe ka gin gi oyieke kendo ka gimiel.\n","Miriam nowernegi niya,\n “Weruru ni Jehova Nyasaye,\n nimar otingʼe malo ahinya.\n Oseimo faras gi jaithne\n ei nam.”\n ","Eka Musa notelo ni Israel kagiwuok e Nam Makwar kendo negidhi ei thim mar Shur. Kuom ndalo adek ne giwuotho e thim ma ok giyudo pi.\n","Kane gichopo Mara, ne ok ginyal modho pi makanyo nikech nokech. (Mano emomiyo kanyo iluongo ni Mara.)\n","Kuom mano ogandano nongʼur ne Musa kawacho niya, “Wabiro modho angʼo?”\n ","Eka Musa noywak ne Jehova Nyasaye kendo Jehova Nyasaye nonyise yien moro. Nobole ei pi mi pi obedo mamit.\n Kanyo ema Jehova Nyasaye nomiyogie buche kod chike kendo notemogi.\n","Nowachonegi niya, “Ka uchiko itu maber ne wach Jehova Nyasaye ma Nyasachu ma utimo gima kare e nyim wangʼe, ka urito chikene kendo umako buchene duto, to ok anakel kuomu tuo moro amora mane akelo ne jo-Misri, nimar an Jehova Nyasaye machangou.”\n ","Eka negichopo Elim, kama ne nitie sokni apar gariyo kod yiende mag othidhe piero abiriyo mine gibworo kanyo machiegni gi pi.\n"],["Oganda jo-Israel duto nochako wuoth kawuok Elim mi gidhi e thim mar Sin mantie e kind Elim gi Sinai, chiengʼ mar apar gabich mar dwe mar ariyo bangʼ kane gisewuok Misri.\n","E thim kanyo oganda jo-Israel duto nongʼur ne Musa gi Harun.\n","Jo-Israel nowachonegi niya, “Mad ne Jehova Nyasaye negwa e piny Misri! Kuno ne wabet kwalworo agulni mopongʼ gi ringʼo, kendo ne wachamo kit chiemo moro amora mane wadwaro, to isekelowa e thim ka mondo kech oneg ogandani duto.”\n ","Eka Jehova Nyasaye nowacho ne Musa niya, “Abiro lwaronu makati koa e polo malo. Ji nyaka wuogi pile pile mondo ochok moromogi odiechiengno. Kuom yorni abiro temogigo mondo ane kata ka gibiro luwo chikena.”\n","Chiengʼ mar auchiel nyaka gitedi gima gichoko, mano nyaka bed marom nyadiriyo kuom gima gisebedo ka gichoko odiechienge moko odiechiengʼ kodiechiengʼ.\n ","Kuom mano Musa gi Harun nowacho ne jo-Israel duto kama: “Godhiambo ubiro ngʼeyo ni ne en Jehova Nyasaye ema noresou Misri,\n","kendo gokinyi ubiro neno duongʼ mar Jehova Nyasaye, nikech osewinjo ngʼur ma ungʼurnego. Wan to wan ngʼa gini ma dimi ungʼurnwa?”\n","Bende Musa nowachonegi niya, “Ubiro ngʼeyo ni ne en Jehova Nyasaye ka omiyou ringʼo mondo ucham godhiambo kendo gi Makati duto ma udwaro gokinyi nimar osewinjo ngʼur ma ungʼurnego. Wan to wan ngʼa? Ok wan ema ungʼurnwa to ungʼurne mana Jehova Nyasaye.”\n ","Eka Musa nowacho ni Harun niya, “Nyis oganda jo-Israel duto ni, ‘Biuru e nyim Jehova Nyasaye, nimar osewinjo ngʼur ma ungʼurgo.’ ”\n ","Ka pod Harun ne wuoyo ni oganda jo-Israel duto, negingʼiyo yo thim kendo duongʼ mar Jehova Nyasaye ne othinyore e boche polo.\n ","Eka Jehova Nyasaye nowacho ne Musa niya,\n","“Asewinjo ngʼur mar jo-Israel. Nyisgi kama, ‘Ka piny yuso ubiro chamo ringʼo kendo gokinyi ubiro chamo Makati muyiengʼ. Eka ubiro ngʼeyo ni an Jehova Nyasaye ma Nyasachu.’ ”\n ","Odhiambono, aluru nobiro moimo kambi kendo gokinyi ne nitie thoo momoko koluoro kambi.\n","Kane thoo oserumo, gik marochere mongʼinore ongʼinore momoko ewi lowo nonenore.\n","Ka jo-Israel nonene, negipenjore kendgi niya, “Ma en angʼo?” Nimar ne ok gingʼeyo gima ne en.\n Musa nowachonegi niya, “En e Makati ma Jehova Nyasaye osemiyou mondo ucham.\n","Ma e gima Jehova Nyasaye osechiko, ‘Ngʼato ka ngʼato nyaka chok mangʼeny kaka odwaro. Kaw moromo ngʼato ka ngʼato ma udakgo.’ ”\n ","Jo-Israel notimo kaka nonyisgi; jomoko nochoko mangʼeny, to jomoko nochoko matin.\n","To kane gipimogi gi gir pimo mar omer, ngʼat mane ochoko mangʼeny ok ne nigi mangʼeny bende ngʼat mane ochoko matin ok ne nigi matin ahinya. Ngʼato ka ngʼato nochoko mana mangʼeny moromo gi dwarone.\n ","Eka Musa nowachonegi niya, “Onge ngʼato manokan chiemono kata matin nyaka okinyi.”\n ","Kata kamano, jomoko kuomgi ne ok odewo wach Musa, negikano moko nyaka okinyi, to negiyudo ka kudni opongʼo chiemono kendo negichako dungʼ. Kuom mano Musa ne iye owangʼ kodgi.\n ","Okinyi ka okinyi ngʼato ka ngʼato ne choko moromo gi dwarone to ka chiengʼ nobedo makech to chiemono ne oleny.\n","Chiengʼ mar auchiel, ngʼato ka ngʼato nochoko morome nyadiriyo, bangʼe to jotend dhoudi nobiro mokelo ne Musa wachni.\n","Eka nowachonegi kama, “Ma e gima Jehova Nyasaye ochiko, ‘Kiny en odiechieng yweyo, ma en Sabato maler mowal ne Jehova Nyasaye. Teduru mago mudwaro tedo kendo bokuru mago mudwaro boko, to modongʼ to ukan nyaka kiny.’ ”\n ","Kuom mano negikano chiemo nyaka okinyi mana kaka Musa nochikogi kendo chiemono ne ok owichore kata timo kudni.\n","Musa nowachonegi niya, “Mano ema ucham kawuono nikech kawuono en Sabato ni Jehova Nyasaye. Ok unuyud chiemo munyalo kwanyo kawuono.\n","Chokuru chiemo kuom ndalo auchiel, nimar odiechiengʼ mar abiriyo ma en Sabato ok nonwangʼ chiemono.”\n ","Kata kamano, jomoko nodhi mondo ochok chiemo chiengʼ mar abiriyo, to ne ok giyudo.\n","Eka Jehova Nyasaye nowacho ne Musa niya, “Ubiro tamoru rito chikena kod puonjna nyaka karangʼo?”\n","Beduru kungʼeyo ni Jehova Nyasaye osemiyou Sabato, mano emomiyo chiengʼ mar auchiel omiyou Makati moromo ndalo ariyo. Ngʼato ka ngʼato nyaka sik kama entie chiengʼ mar abiriyo, kendo onge ngʼama nodhi oko.\n","Kuom mano oganda noyweyo chiengʼ mar abiriyo.\n ","Oganda jo-Israel noluongo makatino ni manna nikech nochalo gi kodhi matindo tindo marachere, kendo ne en gi ndhandhu machal gi kek moted gi mor kich.\n","Musa nowacho niya, “Ma e gima Jehova Nyasaye osechiko, ‘Kaw mana moromo ngʼato achiel chamo kendo kane ni tienge mabiro mondo gine Makati mane amiyou uchamo e thim kane agolou e piny Misri.’ ”\n ","Kuom mano Musa nonyiso Harun kama, “Kaw manna madirom ngʼato achiel chamo mondo iket e agulu. Bangʼe kete e nyim Jehova Nyasaye mondo okane ne tienge mabiro.”\n ","Kaka Jehova Nyasaye nochiko Musa, Harun noketo manna e nyim Sandug Muma mondo mi okane.\n","Jo-Israel nochamo manna kuom higni piero angʼwen nyaka negichopo e piny mane ji odakie, negichamo manna nyaka negichopo e tongʼ mar piny Kanaan.\n ","(Omer en achiel kuom apar mar efa.)\n"],["Oganda jo-Israel duto nochako wuoth kawuok e thim mar Sin, ka giwuotho ka gi kacha mana kaka Jehova Nyasaye nochikogi. Ne gibworo Refidim, to ne onge pi mane ji nyalo modho.\n","Kuom mano negidhawo gi Musa kagiwacho niya, “Miwa pi wamodhi.”\n To Musa nodwokogi niya “En angʼo momiyo udhawo koda? En angʼo momiyo uketo Jehova Nyasaye e tem?”\n ","To kata kamano ji ne riyo mar pi oloyo kanyo, kendo ji nongʼur ni Musa. Negiwachone niya, “En angʼo momiyo nigolowa Misri mondo nyithindwa kaachiel gi jambwa otho?”\n ","Eka Musa noywak ni Jehova Nyasaye niya, “En angʼo mowinjore atim kod jogi? Gichiegni kata mana goya gi kite.”\n ","Jehova Nyasaye nowacho ne Musa niya, “Wuothi idhi e nyim oganda. Kaw jodong jo-Israel moko mondo odhi kodi kendo kaw luth mane ichwadogo aora Nael mondo idhigo.\n","Abiro chungʼ e nyimi e bath lwanda mantie Horeb. Chwad lwanda to pi nowuog kuome mi oganda nomodhi.” Kuom Mano Musa notimo kamano e nyim jodong jo-Israel duto.\n","Eka nochako kanyo ni Masa kod Meriba nikech jo-Israel nogwandore kanyo to bende nikech ne gitemo Jehova Nyasaye kagiwacho niya, “Bende Jehova Nyasaye ni e dierwa koso?”\n ","Jo-Amalek nobiro momonjo jo-Israel Refidim.\n","Eka Musa nonyiso Joshua niya, “Yier jomoko kuom jowa mondo idhi iked gi jo-Amalek. Kiny anachungʼ ewi got gi ludh Nyasaye e lweta.”\n ","Kuom mano Joshua nokedo gi jo-Amalek mana kaka Musa nochiko, kendo Musa gi Harun kod Hur nodhi ewi got.\n","E kinde duto mane Musa osiko kotingʼo bedene malo, to jo-Israel ne loyo, to kane Musa odwoko bedene piny, to jo-Amalek ema ne loyo.\n","Ka bede Musa nojony, to negikawo kidi mi giketone mondo obedie. Harun gi Hur ne ojuko bedene kotingʼo malo, ka ngʼato achiel omako bade konchiel, to machielo omako komachielo, omiyo bedene nosiko kochungʼ tir nyaka podho chiengʼ.\n","Kuom mano Joshua noloyo jolwenj jo-Amalek mana gi ligangla.\n ","Eka Jehova Nyasaye nowacho ne Musa niya, “Ndik wachni e kitap ndiko kaka gima ibiro par bende nyaka ine ni Joshua owinje, nimar abiro tieko jo-Amalek duto e piny ka.”\n ","Musa nogero kendo mar misango mochake ni “Jehova Nyasaye en banderana.”\n","Nowacho kama, “Nimar bede notingʼ malo e nyim kom duongʼ mar Jehova Nyasaye. Kendo Jehova Nyasaye noked gi jo-Amalek e tienge duto.”\n"],["Koro Jethro, jadolo mar Midian kendo jaduongʼ Musa, nowinjo gik moko duto mane Nyasaye osetimo ni Musa, kaachiel gi joge ma jo-Israel, bende kaka Jehova Nyasaye nosegolo jo-Israel kawuok e piny Misri.\n ","Bangʼ ka Musa ne oseriembo chiege ma Zipora, jaduongʼne Jethro norwake\n","kaachiel gi yawuote ariyo. Wuowi achiel niluongo ni Gershom nimar Musa nowacho niya, “Asebedo jadak e piny ma ok marwa,”\n","to machielo nochako ni Eliezer nimar nowacho niya, “Nyasach wuonwa ema ne jakonyna, ne oresa kane Farao dwaro nega gi ligangla.”\n ","Jethro, jaduongʼ Musa, kaachiel gi yawuot Musa gi chi Musa, ne jobiro ire e thim kama ne ojotie but got mar Nyasaye.\n","Noyudo ka Jethro oseorone wach niya, “An, jaduongʼni Jethro abiro iri gi chiegi kaachiel gi nyithindi ariyo.”\n ","Kuom mano Musa nowuok mondo orom ni jaduongʼne mi nokulore piny kendo onyodhe. Ne gimosore eka bangʼe gidonjo ei hema.\n","Musa nonyiso jaduongʼne gik moko duto ma Jehova Nyasaye notimone Farao kaachiel gi jo-Misri, nikech jo-Israel. Bende nonyise chandruok duto mane giseyudo e yo kendo kaka Jehova Nyasaye noseresogi.\n ","Jethro ne mor mar winjo gik mabeyo duto ma Jehova Nyasaye nosetimo ne jo-Israel kuom resogi e lwet jo-Misri.\n","Nowacho niya, “Opak Jehova Nyasaye, ma noresoi e lwet jo-Misri bende e lwet Farao kendo oreso oganda e lwet jo-Misri.\n","Koro angʼeyo ni Jehova Nyasaye duongʼ moloyo nyiseche moko duto, nimar notimo kamano ne joma nosando jo-Israel marach.”\n","Eka Jethro, jaduongʼ Musa, nokelo misango miwangʼo pep kod misengni mamoko bende ne Nyasaye, kendo Harun nobiro kod jodongo duto mag jo-Israel mondo gichiem gi jaduongʼ Musa e nyim Nyasaye.\n ","Kinyne, Musa nobet e kome mondo obed jangʼad bura ne ogandano, kendo negichungʼ ka gilwore chakre okinyi nyaka odhiambo.\n","Kane jaduongʼne oneno gik moko duto mane Musa timo ne oganda, nowacho ne kama, “En angʼo ma itimo ne ogandani? En angʼo momiyo in kendi ema ibedo kaka jangʼad bura, ka jogi olwori chakre okinyi nyaka odhiambo?”\n ","Musa nodwoke niya, “Nikech ji biro ira mondo omany dwach Nyasaye.”\n","Ka gin gi larruok moro amora e kindgi, to ikelona kendo athego joma ochwanyorego mi anyisgi buche kod chike mag Nyasaye.\n ","Jaduongʼ Musa nodwoko kawacho niya, “Gima itimoni ok ber.\n","In kaachiel gi joma osebiro irigi ubiro mana ool. Tijni pek mohewi; ok inyal time kendi.\n","Chik iti mondo angʼadni rieko kendo Nyasaye obed kodi. Onego ibed jachungʼ jogi e nyim Nyasaye kendo iter larruokgi e nyime.\n","Puonjgi buche kod chike duto kendo nyisgi kaka onego gidagi kod tije monego gitim.\n","To nyaka iyier joma niginyalo ma gin ji moluoro Nyasaye, joma ogen ma ok kaw asoya, kendo iketgi gibed jotend ji maromo alufu alufu, mia mia, piero abich abich, kod apar apar.\n","Ketgi mondo gibedi jongʼad bura ni oganda kinde duto, to buche matek kende ema ginyalo keloni. Buche mayot ginyalo ngʼado giwegi, nimar mano biro miyo tingʼ ma in-go bedo mayot, nimar gibiro lawe kodi.\n","Ka itimo kama kaka Nyasaye dwaro, to ok ibi ol kendo jogi biro dok e miechgi kamor.”\n ","Musa nowinjo jaduongʼne mi notimo gik moko duto mane owacho.\n","Noyiero joma riek kuom jo-Israel duto mi noketogi jotelo mag ji alufu alufu, mia mia, piero abich abich, kod apar apar.\n","Negitiyo kaka jongʼad bura mar oganda kinde duto. Buche matek negikelo ne Musa, to buche mayot negitieko giwegi.\n ","Eka Musa nokowo jaduongʼne e yo kendo Jethro nodok e pinygi.\n"],["E dwe mar adek bangʼ ka jo-Israel nosewuok Misri, negichopo e thim Sinai e odiechiengʼno.\n","Bangʼ kane gisewuok Refidim, negidonjo thim Sinai, kendo Israel nojot e nyim got e thimno.\n ","Eka Musa noidho got mondo odhi owuo gi Nyasaye kendo Jehova Nyasaye noluonge gi ewi got mowachone kama: “Ma e gima iwachne od Jakobo to gi jo-Israel.\n","‘Un uwegi useneno gima ne atimone piny Misri kendo kaka ne atingʼou mana kaka ongo tingʼo nyithinde mi akelou ira awuon.\n","Koro, ka uwinja chuth mi urito singruokna, to kuom ogendini duto ubiro bedo mwanduna awuon. Kata obedo ni piny duto en mara,\n","un to ubiro bedona oganda mar jodolo kendo oganda maler.’ Magi e weche manyaka iwachne jo-Israel.”\n ","Kuom mano Musa nodok moluongo jodongo duto mag oganda mi oketo e nyimgi weche duto mane Jehova Nyasaye ochike mondo owachi.\n","Oganda duto nodwoko kanyakla kawacho niya, “Wabiro timo gik moko duto ma Jehova Nyasaye ochiko.” Kuom mano Musa nodwoko wachgi ne Jehova Nyasaye.\n ","Jehova Nyasaye nowacho ne Musa niya, “Abiro biro iru e boche polo mondo omi oganda owinj kaka awuoyo kodi kendo mano biro miyo giket genogi kuomi ndalo duto.” Eka Musa nonyiso Jehova Nyasaye gima oganda nowacho.\n ","Kendo Jehova Nyasaye nowacho ne Musa niya, “Dhi ir oganda mondo ipwodhgi kawuono gi kiny. Ketgi giluok lepgi\n","mondo gibed moikore e odiechiengʼ mar adek, nimar chiengʼno Jehova Nyasaye biro lor ewi Got Sinai ka ji duto nene.\n","Ket tongʼ ne oganda molworo got kendo nyisgi ni, ‘Beduru motangʼ mondo kik ngʼato idh got kata mulo tie got, nimar ngʼato angʼata mochopo e tiend godni to nyaka negi.\n","Ngʼatno nyaka chiel gi kite, kata chwowe gi asere; to kik ngʼato angʼata ket lwete kuome. Bed ni en dhano kata le, ok noweye mondo obed mangima.’ To ji nyalo idho godno mana ka tungʼ oywak kuom thuolo malach.”\n ","Bangʼ ka Musa noselor e got modhi ir oganda, nopwodhogi mine gilwoko lepgi.\n","Eka nowacho ne oganda niya, “Ikreuru ne odiechiengʼ mar adek kendo kik ngʼato riwre gi chiege.”\n ","Chiengʼ mar adek gokinyi, polo nomil kamor, ka boche polo okwako wi got kendo turumbete noywag matek, ma ji duto mane ni e kambi notetni.\n","Eka Musa notelo ne oganda kawuok e kambi mondo orom gi Nyasaye, kendo negichungʼ e tiend got.\n","Iro noimo Got Sinai nikech Jehova Nyasaye nolor kanyo ei mach. Iro ne dhwolore kawuok ewi godno mana ka iro mawuok e kendo, mi got duto noyiengni,\n","kendo turumbete nomedo ywak matek. Eka Musa nowuoyo kendo Nyasaye nodwoke.\n ","Jehova Nyasaye nolor ewi Got Sinai mi oluongo Musa nyaka ewi godno. Omiyo Musa noidho e got\n","mi Jehova Nyasaye nowachone niya, “Dhiyo kendo isiem ji mondo kik girire ni gidwaro neno Jehova Nyasaye nimar thothgi nyalo tho.\n","Kata mana jodolo ma osudo ir Jehova Nyasaye nyaka pwodhre ka ok kamano to Jehova Nyasaye nomwomre kuomgi.”\n ","Musa nowacho ne Jehova Nyasaye niya, “Ji ok nyal biro ewi Got Sinai nimar in iwuon ema ne isiemowa ni mondo waket kiewo molworo got mondo owale obed maler.”\n ","Jehova Nyasaye nodwoke niya, “Lor piny iom Harun ibigo ira. To jodolo gi ji kik rire mondo one Jehova Nyasaye, nono to abiro mwomora kuomgi.”\n ","Kuom mano Musa nolor piny ir ji monyisogi gik mane Jehova Nyasaye owachone.\n"],["Eka Nyasaye nowuoyo kowacho niya,\n  ","“An e Jehova Nyasaye ma Nyasachu mane ogolou e piny Misri, ka uwuok e piny mane unie wasumbini.\n  ","“Kik ubed gi nyiseche mamoko e nyima.\n ","Kik ulos nyasaye milamo maket gi kido moro amora e polo malo kata e piny mwalo, kata e bwo pi.\n","Kik ukulrunegi piny; bende kik ulamgi; nimar An, Jehova Nyasaye ma Nyasachu, An Nyasaye ma janyiego, kendo akumo nyithindo nikech richo mar wuonegi chakre tiengʼ mar adek nyaka tiengʼ mar angʼwen mar jogo mamon koda,\n","to anyiso hera ni tienge gana gi gana mar jogo mohera kendo morito chikena.\n ","Kik uti gi nying Jehova Nyasaye ma Nyasachu e yo ma ok owinjore, nimar Jehova Nyasaye ok nongʼwon ne ngʼato angʼata matiyo gi nyinge e yo marach.\n ","Rituru chiengʼ Sabato kendo ukete obed maler.\n","Tiuru kuom ndalo auchiel kendo uti tijeu duto,\n","to chiengʼ mar abiriyo en Sabato ne Jehova Nyasaye ma Nyasachu. Chiengʼno ok unutim tich moro amora, bed ni un kata yawuotu kata nyiu kata jotiju machwo kata jotiju mamon kata jambu kata jodak manie dieru.\n","Nimar kuom ndalo auchiel Jehova Nyasaye nochweyo polo gi piny, gi nembe kaachiel gi gik moko duto manie igi, to noyweyo chiengʼ mar abiriyo. Kuom mano Jehova Nyasaye nogwedho chiengʼ Sabato mi okete maler.\n ","Luor wuonu gi minu mondo udagi amingʼa e piny ma Jehova Nyasaye ma Nyasachu miyou.\n ","Kik ineki.\n ","Kik iterri.\n ","Kik ikwal.\n ","Kik ihang wach ne wadu.\n ","Kik igomb od wadu. Kik igomb chi wadu kata jatije ma wuowi kata jatije ma nyako, kata rwadhe kata pundane kata gire moro amora.”\n  ","Kane oganda oneno mil polo gi mor polo kendo owinjo ywak turumbete mi gineno ka got otimo iro, luoro nomakogi. Negisudo gichien\n","mi giwachone Musa niya, “Wuo kodwa in iwuon to wabiro winjo. Kik iwe Nyasaye wuo kodwa nono to wabiro tho.”\n ","Musa nowacho ne oganda niya, “Kik ubed maluor. Nyasaye osebiro mondo otemu mondo omi usik kuluore kendo mondo kik utim richo.”\n ","Ogandano nochungʼ gichien ka Musa to ne ochomo bor polo kama Nyasaye ne nitie.\n ","Eka Jehova Nyasaye nowacho ne Musa niya, “Nyis jo-Israel kama: ‘Useneno un uwegi ni asewuoyo kodu ka aa e polo.\n","Kik ulos nyiseche manono mondo opiem koda; bende kik ulos nyiseche mag kido mag fedha kata dhahabu.\n ","“ ‘Losnauru kendo mar misango mochwe gi lowo kendo timieuru misenginiu miwangʼo pep kod mag lalruok gi rombeu gi dieu kod dhou. Kinde moro amora ma amiyo nyinga oyudo duongʼ, to anabi iru mi agwedhu.\n","Ka ulosona kendo mar misango mar kite, to kik ugere gi kite mopa, nimar ubiro miyo kendono bedo mogak ka utiyoe gi gige payo kite.\n","Kendo kik udhi e kendona mar misango ka uwuotho e kuonde motingʼore ma iidhogo malo, dipo ka dugu onenorene.’\n "],["“Magi e chike manyaka iketi e nyimgi.\n ","“Ka ingʼiewo ja-Hibrania ma misumba, to enotini kuom higni auchiel. To e higa mar abiriyo, enobed thuolo, ka ok ochulo gimoro.\n","Kane obiro kapok okendo, to nodog kende; to kane obiro ka osekendo, to nodog gi chiegeno.\n","Ka ruodhe omiye dhako kendo onywolone yawuowi gi nyiri, dhakono kaachiel gi nyithinde nobed mwandu ruodhe kendo mana misumbano kende ema nobed thuolo.\n ","“To ka misumba owacho ni, ‘Ahero ruodha kod chiega gi nyithinda kendo ok adwar bedo thuolo,’\n","to ruodhe nyaka tere e nyim jongʼad bura. Notere e dhoot kata e siro mar dhoot kendo notuch ite gi riwi. Bangʼe obiro bedo misumbane nyaka chiengʼ.\n ","“Ka ngʼato ouso nyare kaka misumba, to ok noweye obed thuolo kaka iweyo misumba madichwo.\n","To ka ruoth mongʼieweno chunye ok mor kode; to ruodheno noweye mondo oware. Oonge gi thuolo mar use ne jopinje mamoko, nikech oseketho singruokne kode.\n","Ka oyiere ni wuode, to nyaka omiye duongʼ kaka nyare.\n","Ka wuowino onywomo dhako machielo, to nyaka omi dhako mokwongo chiemo, lewni kendo nyaka obed kode e achiel.\n","To ka ok ochiwone gik moko adekgi, to dhakono, ni thuolo mar dhi, maonge chudo moro amora mar pesa.\n ","“Ngʼato angʼata mogoyo ngʼato kendo onego to adier nyaka negi.\n","To kata kamano, ka gima otimono obothne, ma en dwach Nyasaye mondo mi otimre; to Nyasaye nomiye kar tony moseikone.\n","To ka ngʼato ochano kendo onego ngʼat machielo kuom wangʼ teko, to goleuru oko mabor gi kar kendona mar misango kendo negeuru.\n ","“Ngʼato angʼata ma omonjo wuon kata min nyaka negi.\n ","“Ngʼato angʼata mokawo nyawadgi githuon mi omiye ngʼat machielo kuom chudo kata bed ni pod opande e kindeno moyude gi ngʼatno, to nyaka nege.\n ","“Ngʼato angʼata ma okwongʼo wuon kata min nyaka negi.\n ","“Ka chwo gore kendo achiel kuomgi ogoyo nyawadgi gi kidi kata gi adhongʼ to ok otho, to obedo mana matuo kosiko e pien,\n","to ngʼatno mane ogocho ok nomok e wachno ka machielono ochungo mi owuotho oko gi ludhe; to kata kamano, nyaka ochul ngʼat mohinyoreno kuom thuolone mokethore kendo one ni ochango chutho.\n ","“Ka ngʼato ogoyo dichwo kata dhako ma misumba gi luth kendo misumbano otho kaluwore gi gochono, nyaka kume.\n","To ok enokume ka misumbano ochungo oa malo bangʼ ndalo achiel kata ariyo, nimar misumbano en mwandune.\n ","“Ka chwo magore ogoyo dhako man-gi ich kendo onywol ka kinde nywol pok ochopo to onge hinyruok moro malich, ngʼat motimo marachno nyaka gol chudo moro amora ma chwor dhakono okwayo kendo jangʼad bura oyiego.\n","To ka nitie hinyruok marach to nyaka ukaw ngima kar ngima kendo\n","wangʼ kar wangʼ, kendo lak kar lak, kendo lwedo kar lwedo kendo tielo kar tielo,\n","del mowangʼ kar del mowangʼ kendo adhola kar adhola, kendo kama ogwar kar kama ogwar.\n ","“Ka ngʼato ogoyo wangʼ misumba madichwo kata madhako ma wangʼeno okethore, to nyaka owene misumbaneno thuolo kaka chudo mar wangʼeno.\n","Kendo ka omuko lak misumba madichwo kata madhako, to nyaka owene misumbaneno thuolo kaka chudo mar lakeno.\n ","“Ka rwath ochwoyo dichwo kata dhako monego, rwadhno nyaka go gi kite ma tho, kendo ringe kik cham. To wuon rwadhno wachno ok nomake.\n","To kata kamano, ka rwadhno osebedo gi kido mar chwopo kendo wuon-gi osesiem to ok osetweye e dipo mi onego dichwo kata dhako, rwadhno nyaka go gi kite kendo wuon-gi bende nyaka negi.\n","Kata kamano, ka buch tho oloki, moketne chudo, to nyaka ochul nengo moro amora moketne mondo oresgo ngimane.\n","Chik achielno ema nyaka tigo ka rwadh ochwowo nyathi ma wuowi kata ma nyako\n","Ka rwath ochwowo dichwo kata dhako ma misumba, to wuon rwadhno nyaka chul ruodh misumbano fedha ma pekne romo nus kilo, kendo rwadhno nyaka negi.\n ","“Ka ngʼato oelo dho bur kata okunyo moro kendo oweyo dhoge nono mi rwadh pur kata punda onyumoree,\n","to wuon burno nyaka chul kuom lalno; kendo nyaka ochul wuon gigi kendo jamni mothogo nobed mage.\n ","“Ka rwadh ngʼato ohinyo rwadh ngʼat machielo mi otho, to ginius rwath mangimano kendo ginipog pesa kaachiel gi ring rwath mothono marom.\n","To kata kamano, kane ongʼere ni rwadhno ne nigi kido mar chwopo, kendo wuon-gi ne osesiem to ne ok otweye, wuon-gi nyaka chul, chiayo kar chiayo kendo chiayo mothono nobed mare.\n"],["“Ka ngʼato okwalo rwath kata rombo kendo onege kata ouse, nyaka ochul dhok abich kuom rwath kendo kweth rombe angʼwen kuom rombo.\n ","“Ka jakuo ojuk kakwelo kendo ogoye mi otho, ngʼatno mogoye remo ok nodongʼ e wiye kuom remo mochwer;\n","to ka otimore bangʼ ka chiengʼ osetuch, to remo nodongʼ e wiye.\n “Jakuogno nyaka chul gima rom gi gima nokawono, to ka oonge gi gimoro, to nyaka use mondo ochulgo kuo mokwalono.\n ","“Ka chiayo mokwalno oyudego kangima bed ni en rwath kata punda kata rombo, nyaka ochul nyadiriyo.\n ","“Ka ngʼato okwayo jambe e puodho kata e puoth mzabibu kendo oweyogi ma gi chodo kendo gikwayo e puoth ngʼato, nyaka ochul kawuok kuom puothe kata puothene mag olembe mabeyo.\n ","“Ka mach omuoch mi olandore e bungu kendo owangʼo cham ma pod ochungʼ kata cham mobeti kata puodho duto, to ngʼatno mane omoko majno nyaka chul.\n ","“Ka ngʼato omiyo wadgi fedha kata mwandu mondo okanne kendo okwalgi e od wadgino, to ka omak jakuogno, to nyaka chul nyadiriyo.\n","To ka jakuo ok oyudi, wuon ot nyaka chopi e nyim jongʼad bura mondo gifweny ka dipo ni lwete omulo mwandu nyawadgi\n","E weche duto mag bedo gi rwath, e yo ma ok owinjore kata punda kata rombo kata law, kata gimoro amora molal ma ngʼato diwachie ni, ‘Ma en mara,’ jogo duto nyaka kel wechegigo e nyim jongʼad bura. Ngʼat ma jongʼad bura oyudo ni nigi ketho, nyaka chul wadgino nyadiriyo.\n ","“Ka ngʼato omiyo wadgi punda kata rwath kata rombo kata chiayo moro amora mondo oritne maber to chiayono otho kata ohinyore kata okwal,\n","to wach mantie e kindgi ibiro losi kuom kwongʼruok e nyim Jehova Nyasaye ne wadgino nine ok omulo mwandu wadgi. Wuon chiayono nyaka yie gi wachno, kendo onge chudo manochiw.\n","To ka chiayono ne okwal koa kuom wadgi, to nyaka wadgino chule nengo moromo gi chiayono.\n","Ka chiayono ne okidhi gi le mager, to enokel choke modongʼ kaka ranyisi kendo ok enochune mondo ochul chiayo mokidhino.\n ","“Ka ngʼato oholo chiayo koa kuom wadgi kendo chiayono ohiny kata otho ka wuon-gi onge, nyaka ochul.\n","To ka wuon chiayo nigi chiayono, to jaholono ok nochun mondo ochul. Ka chiayono ne ichuloe gimoro, to pesa mochulno norom nyaka lalno.\n ","“Ka ngʼato osero nyako mapok osingi ne kend kendo oriwore kode nyaka ochul gir keny kendo nyakono nobed chiege.\n","Ka wuon-gi otamore chiwe ne ngʼatno, to ngʼatno pod nyaka chul mana gir keny.\n ","“Kik uwe jajwok madhako bed mangima.\n ","“Ngʼato angʼata moriwore gi chiayo nyaka negi.\n ","“Ngʼato angʼata motimo misango ni nyasaye moro makmana Jehova Nyasaye nyaka negi.\n ","“Kik sand jadak kata loke misumba, nikech ne un jodak Misri.\n ","“Kik uthir dhako ma chwore otho kata nyathi kich.\n","Ka utimo kamano ma giywakna, adier anawinj ywakgi\n","Mirimba biro bedo mager kodu kendo abiro negou gi ligangla mondeu biro bedo monde liete kendo nyithindu biro bedo nyithi kiye.\n ","“Ka iholo pesa ni achiel kuom joga ma jachan mantie e dieru, to kik uchal gi ji mamoko ma holo ji pesa kendo kik ukaw ohala kuomgi.\n","Ka ikawo law wadu kaka gir singo, to duoknego kapok chiengʼ opodho,\n","nikech laweno kende ema oumorego. Ere gima donindie? Ka oywakna, to abiro winjo, nimar an Nyasaye ma jangʼwono.\n ","“Kik iyany Nyasaye kata kwongʼo jatend jou.\n ","“Kik utamru golo chiwo mowuok e decheu kata kuonde kenou.\n “Nyaka umiya yawuotu makayo.\n","Timuru machal kamano ni rwethu kod rombeu. Weuru gibed gi minegi kuom ndalo abiriyo, to chiengʼ mar aboro miyagiuru.\n ","“Unubed joga maler. Kuom mano kik ucham ring chiayo mondiek onego; direuru ne guogi.\n"],["“Kik iland wach ma ok adiera. Kik ikony ngʼat marach kidoko janeno mar miriambo.\n ","“Kik itim gima rach nikech ji mangʼeny time. Ka in janeno e bura, to kik iketh bura mana nikech idwaro chwako koma ji ngʼenyie,\n","kendo kik ichwak ngʼato e bura nikech odhier.\n ","“Ka irodhno gi rwadh jasiki kata pundane ka bayo abaya molal, nyaka idwoke ne wuon-gi.\n","Ka ineno punda jasiki ka lodi motingʼo ogoye piny, to kik iweye kanyo; nyaka ine ni ikonye.\n ","“Kik iketh buch jou modhier.\n","Kik ibed gi wach e bura mar miriambo kendo kik umi ngʼat maonge ketho ngʼadne buch tho, nimar ok anangʼwon ne ngʼat ma bura oloyo.\n ","“Kik iyie kawo asoya, nikech asoya dino wenge jogo maneno kendo omiyo ngʼat makare bedo ngʼama rach.\n ","“Kik usand japiny moro modak e dieru; un uwegi ungʼeyo kaka bedo jadak chalo, nikech ne un jodak e piny Misri.\n ","“Kuom higni auchiel unupur puotheu kendo unuka cham monyakie,\n","to e higa mar abiriyo weuru puothe onind ma ok opur kendo ma ok okomie cham. Eka joma odhier mantie e kind jou nyalo yudo chiemo, kendo le mag thim nyalo chamo gima giweyo. Timuru kamano bende ne puotheu mag mzabibu kod zeituni.\n ","“Tiuru tijeu kuom ndalo auchiel, to e odiechiengʼ mar abiriyo kik uti tich moro amora mondo omi rwethu kod pundeu oyud yweyo kendo misumba monywol e uteu kaachiel gi jodak bende nyalo yudo yweyo.\n ","“Nyaka une ni utimo gik moko duto ma asenyisou. Kik uluong nying nyiseche mamoko; bende kik uwe winjgi kata mana e dhou.\n ","“Unutimna nyasi mar sawo nyadidek e higa.\n ","“Timuru nyasi mar sawo mar makati ma ok oketie thowi; kuom ndalo abiriyo chamuru Makati ma ok oketie thowi, kaka nachikou. Timuru ma e kinde moketi e dwe mar Abib, nimar mano e dwe mane uwuokgo e piny Misri.\n “Kik ngʼato bi e nyima gi lwete nono.\n ","“Timuru nyasi mar Sawo mar Keyo mar cham mane ukwongo komo e puotheu.\n “Timuru nyasi mar Sawo mar Keyo e giko higa, ka uchoko chambu koa e puotheu.\n ","“Joma chwo duto nobi e nyim Jehova Nyasaye Manyalo Gik Moko Duto nyadidek e higa.\n ","“Kik uchiwna remo motimgo misango kaachiel gi gimoro amora moketie thowi.\n “Bor chiayo modongʼ motimnago misango kik chop nyaka okinyi.\n ","“Keluru cham mabeyo mokwongo nyaknu e lowo e od Jehova Nyasaye ma Nyasachu.\n “Kik uted nyadiel ma pod dhodho cha min.\n ","“Neuru, aoro malaika nyimu mondo oritu e yo kendo mondo okelu kama aseikonu.\n","Chikuru itu kendo winjuru gima owacho. Kik ungʼanyne; nimar Nyinga ni kuome, nikech ka utimo kamano to ok enowenu.\n","Ka uwinjo maber gima owacho kendo utimo gik moko duto mawacho, to abiro bedo jasik jowasiku kendo anakwed jogo makwedou.\n","Malaikana biro telonu materu e piny jo-Amor, jo-Hiti, jo-Perizi, jo-Kanaan, jo-Hivi kod jo-Jebus kendo anatiekgi duto.\n","Kik ukulru e nyim nyisechegi kata lamogi kata luwo timbegi. Nyaka une ni umukogi kendo utoyo kite ma gilamo matindo tindo.\n","Lamuru Jehova Nyasaye ma Nyasachu, kendo anagwedhu gi chiemo kod pi. Anatiek tuoche kuomu,\n","kendo onge dhako ma iye no-oo piny, kata manobed migumba e pinyu. Abiro miyou ngima moromo chuth.\n ","“Abiro oro kihondkona otel nyimu kendo anami piny ka piny ma uromogo bagni. Anami wasiku duto ringu.\n","Abiro oro masiche mondo otel nyimu kendo masichego noriemb jo-Hivi, jo-Kanaan kod jo-Hiti.\n","To ok anariembgi oko dichiel e higa, nikech piny nyalo bedo gunda kendo le mag thim nyalo bedonu mathoth mokalo akwana.\n","Abiro bedo kagologi matin tin e nyimu, nyaka chop umedru moromo kawo pinyno.\n ","“Abiro keto tongʼ mar pinyu kochakore Nam Makwar nyaka e tongʼ Nam mar Mediterania, kendo chakre e thim nyaka e Aora mar Yufrate.\n","Kik utim winjruok kodgi kata kod nyisechegi.\n","Kik uwegi gidagi e pinyu, ka ok kamano to ginimi utim richo e nyima, nikech lamo nyisechegi nobednu obadho.”\n"],["Eka Jehova Nyasaye nowacho ne Musa niya, “Bi ira, in kaachiel gi Harun, Nadab, Abihu kod jodongo piero abiriyo mag Israel. Un to unudongʼ kulemo mochwalore matin,\n","makmana Musa kende ema nobi machiegni gi Jehova Nyasaye. Oganda modongʼ kik bi kode.”\n ","Kane Musa odhi kendo onyiso oganda weche duto kod chike Jehova Nyasaye, negidwoko gi dwol achiel niya, “Gik moko duto ma Jehova Nyasaye osewacho wabiro timo.”\n","Eka Musa nondiko gik moko duto mane Jehova Nyasaye osewachone.\n Kinyne gokinyi ne ochiewo mi ogero kendo mar misango e tiend got kendo ochungo kite apar gariyo mochungʼ kar ogendini apar gariyo mag Israel.\n","Eka nooro yawuot Israel matindo kendo negichiwo misango miwangʼo pep kod misango mag rwedhi matindo kaka misango mag lalruok ne Jehova Nyasaye.\n","Musa nokawo nus remo kendo oketo e tewni, kendo nus modongʼ nokiro kuom kendo mar misango.\n","Eka nokawo Kitabu mar Singruok mi osomo ni oganda. Negidwoko niya, “Wabiro timo gik moko duto ma Jehova Nyasaye osewacho; kendo wabiro rito chikego.”\n ","Eka Musa nokawo remono mi okiro kuom ji kendo owacho niya, “Ma e remo mar singruok ma Jehova Nyasaye osetimo kodu kaluwore gi wechegi duto.”\n ","Musa kod Harun gi Nadab kod Abihu kaachiel gi jodong Israel piero abiriyo nodhi e got\n","moneno Nyasach Israel. E bwo tiend Nyasaye ne nitie gima chalo gi laru molos gi kit ombo, marieny ka polo.\n","To Nyasaye ne ok okumo jodong Israel-go, negineno Nyasaye kendo negichiemo mi gimetho.\n ","Jehova Nyasaye nonyiso Musa niya, “Bi ira ewi got mondo ibed ka kendo anamiyi kite mopa masendikoe chike kod buche mondo ipuonj oganda.”\n ","Eka Musa nochako wuoth gi Joshua jakonyne, kendo Musa nodhi malo e got mar Nyasaye.\n","Nowacho ne jodongo niya, “Ritwauru ka nyaka chop waduog iru. Harun kod Hur ni kodu kendo ngʼato angʼata man-gi wach madwaro loso mondo odhi irgi.”\n ","Kane Musa odhi ewi got, boche polo noumo godno,\n","kendo duongʼ mar Jehova Nyasaye nopongʼo wi Got Sinai. Kuom ndalo auchiel boche polo noimo godno kendo e odiechiengʼ mar abiriyo Jehova Nyasaye noluongo Musa ka en ei bor polo.\n","Duongʼ mar Jehova Nyasaye ne chalo gi mach maliel ewi got ne jo-Israel.\n","Eka Musa nodonjo ei bor polono kane odhi ewi got, kendo nobedo ewi got kuom ndalo piero angʼwen odiechiengʼ gotieno.\n"],["Jehova Nyasaye nowacho ne Musa niya,\n","“Nyis jo-Israel mondo okelna chiwo. Inichokna chiwogo moro amora kuom ji duto moyie golo kuom herogi.\n  ","“Chiwo manyaka ikaw kuomgi e magi:\n  “dhahabu, fedha kod mula;\n ","law marambulu, maralik, marakwaro, law mayom,\n kod law mar yie diek,\n ","piende rombe molok gi range makwar, piende monyongʼ mayom mag le mag nembe;\n yiend siala,\n ","mor zeituni miolo e taya mondo okel ler,\n gik milosogo mor pwodhruok kod ubani mangʼwe ngʼar,\n ","gi oniks kod kite moko miketo kuom law mayom mar dolo miluongo ni efod kod law akor.\n  ","“Bangʼ mano gigerna kama ler mar lemo kendo anadag kodgi.\n","Ger Hemb Romoni gi gigene duto machalre mana gi kido ma abiro nyisi.\n ","“Ketgi gilos sanduku maber molos gi yiend siala ma borne romo fut angʼwen gi nus to lachne romo fut achiel gi nus kendo borne madhi malo romo fut achiel gi nus.\n","Bawe gi dhahabu maler oko gi iye kendo nochwene ndiga mar dhahabu mothedhi molwore.\n","Thedhne ratege angʼwen molworore mag dhahabu machalo gi bangli kendo twegi e tiendene angʼwen-go, ka ratege ariyo bedo e bathe konchiel to ariyo mamoko e bathe komachielo.\n","Bangʼ mano los ludhe mag yiend siala kendo ibawgi gi dhahabu.\n","Rwak ludhego ei ratege mantie e bethe Sandug Muma mondo otingʼego.\n","Ludhego nyaka siki ei rategego mag sanduku; ok owinjore golgi.\n","Eka iket ei Sandug Muma kite mopa mag chike ma abiro miyi.\n ","“Losne raum mar pwodhruok gi dhahabu maler ma borne romo fut angʼwen gi nus kendo lachne romo fut achiel gi nus.\n","Kendo e giko mar raumno los kido mar malaika ariyo miluongo ni kerubi gi dhahabu mothedhi.\n","Los kido mar malaika mar kerubi achiel e giko raumno kendo malaika mar ariyo e giko komachielo; bende los kido mar malaika mar kerubigo e gimoro achiel gi raumno, e giko raumgo.\n","Kido mar malaika mar kerubigo noyaro bwombegi kochomo malo mondo giumgo raumno. Kerubigo nochungʼ momanyore ka ngʼiyore gi wi raumno.\n","Ket raumno ewi Sandug Muma, bangʼe iket kite mopa ariyo mar chike ma abiro miyi.\n","Ewi raum kanyo e kind kerubi ariyo manie wi Sandug Muma, ema abiro romoe kodi kendo kanyo ema namiyie chikena mondo iterne jo-Israel.\n ","“Los mesa mar yiend siala ma borne romo fut adek to lachne romo fut achiel gi nus kendo borne madhi malo romo fut ariyo gi robo.\n","Bawe gi dhahabu maler kendo lwor bethene gi dhahabu.\n","Bende chwe bathe ma lachne romo gi pat lwedo achiel kendo ichwe dir batheno gi dhahabu.\n","Los ratege molworore angʼwen mag dhahabu ne mesano kendo twegi e konde angʼwen mag mesa kama tiende angʼwen-go nitie.\n","Ratege molwororego nobed machiegni gi bethe mesano mondo omak ludhego mitiyogo kuom tingʼo mesa.\n","Los ludhego gi yiend siala kendo bawgi gi dhahabu kendo iti kodgi kuom tingʼo mesa.\n","Kendo los sende, bakunde kaachiel gi agulnine kod tewnine mitiyogo kitimogo misengini miolo piny, to gigo duto nyaka losi gi dhahabu maler.\n","Ket Makati miketo e nyima pile ewi mesano ndalo duto.\n ","“Los rachungi mar taya gi dhahabu maler kendo ithedh tiende gi kore gi kikombege machalo maua gi thiepege kod obokege obed gimoro achiel kode.\n","Bedene auchiel noa e bath rachungi tayano, ka adek nitie e bathe konchiel kendo adek nitie komachielo.\n","Kikombe adek molos kaka maupe mag oyungu gi thiepene kod obokene nobed e bade achiel kendo adek e bade maluwe kendo bedene auchielgo nochwogore kawuok e rachungi taya.\n","Kendo kuom rachungi taya enobedie kikombe angʼwen molos machal gi maupe mag oyungu mathiewo kendo golo thuoke.\n","Maua achiel nobedi e bwo bede ariyo mokwongo mar rachungino, mar ariyo nobed e bwo mar ariyo, to mar adek nobed e bwo bede mar adek, giduto gin bede auchiel.\n","Maupego kod bede yien-go duto gi rachungi taya nobed gimoro achiel mothedh gi dhahabu maler.\n ","“Bangʼ mano los techene abiriyo kendo iketgi ewi rachungi mondo giliel ka gimenyo nyime.\n","Gima ingʼadogo otambi kod kama otambino betie nyaka los gi dhahabu maler.\n","Kilo piero adek gangʼwen mar dhahabu maler ema notigo kuom loso rachungi mar taya kod gigene duto.\n","Nyaka ine ni igerogi machal gi kido mane onyisi ewi got.\n"],["“Los Hemb Romo gi pasia apar mar law mayom momin man-gi rangi marambulu gi maralik kod marakwaro ka ogorie kido mar malaika mar kerubi gi jagoro molony.\n","Pasiago duto nyaka bed maromre ka borne romo fut piero angʼwen gariyo to lachne romo fut auchiel.\n","Riw pasia abich kanyakla kendo abich modongʼ bende iriw\n","Los tonde milierogo pasia e riak pasia man-gi range marambulu kendo itim kamano e riak pasia matungʼ komachielo.\n","Los tonde piero abich e riak pasia achiel kendo tonde piero abich mamoko e riak pasia komachielo ka tonde moliergo pasiago omanyore.\n","Eka ilosi ramaki piero abich mag dhahabu kendo ti kodgi kuom riwo pasia ariyogo kanyakla mondo omi Hemb Romo obed gimoro achiel.\n ","“Los pasia apar gachiel mag yie diek ne hema mondo oumgo Hemb Romo.\n","Pasia apar gachielgo duto nyaka romre ka bor moro ka moro romo fut piero angʼwen gabich to lachgi romo fut auchiel.\n","Riw pasia abich kanyakla mondo obed gimoro achiel kendo auchiel modongʼ riw obed achiel. Ban pasia mar auchiel nyadiriyo e nyim hema.\n","Los tonde milierogo pasia piero abich e giko riak pasia konchiel kendo tonde milierogo pasia e giko riak pasia komachielo.\n","Eka ilos ramaki mag mula piero abich kendo iketgi e tonde mitweyogo hema mondo oriwgi kaka gimoro achiel.\n","Kuom bath pasia momedore, nus pasia momedoreno enolier e tok Hemb Romo.\n","Pasia mag hemano nobed fut achiel gi nus e bathe koni gi koni; to bathe modongʼ nolier e bath Hemb Romo mondo oume.\n","Losne hemano raum mar pien rombe molok gi range makwar kendo iniume gi piende monyongʼ mayom mag le mag nam.\n ","“Los sirni mochungʼ mag yiend siala ne Hemb Romo.\n","Siro ka siro borne nobed fut apar gabich to lachne nobed fut ariyo gi nus,\n","kipimo siro ka siro maromre gi nyawadgi. Los sirni duto mag Hemb Romo machalre.\n","Kiloso sirnigo, to nyaka ilos sirni piero ariyo migerogo bath Hemb Romo mochomo yo milambo\n","kendo ilos rachungi mar taya piero angʼwen mag fedha miketo e bwogi, ka rachungi ariyo iketo e bwo sirni ariyo momanyore.\n","Kuom bath Hemb Romo komachielo man koma ochomo yo nyandwat, bende ilosne sirni piero ariyo\n","kod rachungi piero angʼwen mag fedha, ka siro ka siro otingʼo rachungi ariyo ariyo.\n","Los sirni auchiel ne bathe mochwalore mochomo yo podho chiengʼ mar Hemb Romo,\n","kendo ilos sirni ariyo mibiro ketoe konde ariyo man yo tok Hemb Romo.\n","E konde ariyogi nyaka riw sirni ariyo chakre e tiende nyaka e wiye malo, kendo oriwgi gi nyange modol, giduto ariyogo ginibed machal kamano.\n","Omiyo sirni duto nobed aboro, to rachungi duto mag fedha nobed apar gauchiel ka siro ka siro otingʼo rachungi ariyo ariyo.\n ","“Bende losuru yiende miriwo mag yiend siala; ka abich oket ne sirni mantie bathe konchiel mar Hemb Romo,\n","kendo abich mamoko oketi e bathe komachielo kendo sirni abich modongʼ omak sirni mane omakgo katoke mochomo yo podho chiengʼ mar Hemb Romo.\n","Raidhi madiere noa tungʼ nyaka tungʼ e dier sirnigo.\n","Baw sirnigo gi dhahabu kendo los ratege mag dhahabu mondo omak raidhi miriwogo. Bende baw raidhigo gi dhahabu.\n ","“Gur Hemb Romono kaluwore gi kaka ne anyisi ewi got.\n ","“Los pasia mar law mayom momin mar range marambulu, maralik kod marakwaro, moketie kido mar malaika mar kerubi mondo ogorie gi jagoro molony.\n","Liere gi rangʼaw molos gi dhahabu e sirni angʼwen mag siala mobaw gi dhahabu kendo mochungi ewi rachungi angʼwen mag fedha.\n","Lier pasiano gi ramaki kendo ket Sandug Rapar e tok pasiano. Pasiano biro pogo Kama Ler gi Kama Ler Moloyo.\n","Ket raum mar pwodhruok ewi Sandug Rapar ei Kama Ler Moloyo.\n","Ket mesa oko mar pasiano koma ochomo yo nyandwat mar Hemb Romo kendo ket rachungi taya kochomore kode e yo milambo mar Hemb Romo.\n ","“Los pasia mar law mayom momin mar range marambulu, maralik kod marakwaro ma en tich mar jachwecho molony mondo ongʼaw e dhoranga Hemb Romo.\n","Los ramaki mag dhahabu kod sirni abich mag yiend siala mobaw gi dhahabu. Bende ilosi rachungi mag mula abich ni sirnigo.\n"],["“Ger kendo mar misango gi yiend siala, ma borne madhi malo romo fut angʼwen gi nus, lachne kod borne mondo obed fut abiriyo gi nus maromre.\n","Los tungʼ e konde angʼwen mag kendono, mondo omi tungego kod kendo mar misango obed gimoro achiel ka kendono omuon wiye gi mula.\n","Gik moko duto mitiyogo e kendo mar misango los gi mula. Gigo ne gin agulni ma ijowogo buru, opawo, bakunde mikirogo remo, gi uma michiwogo ringʼo kod tegni mag mach.\n","Losne singʼenge mar mula kendo ilos nyange mag mula kendo iketgi achiel achiel e kondene angʼwen-go.\n","Kete e bwo ndiri molworo kendo mar misango kendo ochopi nyaka e kor kendo mar misangono.\n","Los ludhe mag yiend siala ni kendo mar misangono kendo ibawgi gi mula.\n","Ludhego noso e nyangeyego mondo gibedi e bath kendo mar misangono kitingʼego.\n","Los kendo mar misangono gi bao mayom, to ituch bugo e chuny sandukuno mondo iwe iye obed thuolo, kendo lose mana kaka nonyisi ewi got.\n ","“Los laru ne Hemb Romono. Yo milambo mar laruno borne norom mita piero angʼwen gauchiel kendo onego obed gi pasia momin molos gi law mayom,\n","bende obed gi sirni piero ariyo gi rachungi piero ariyo mag mula kod ramaki mag fedha kod rangʼaw miriwogo sirnigo.\n","Koma odok yo nyandwat mar laruno nobed maromo mita piero angʼwen gauchiel kendo nobed gi pasia mongʼaw e sirni piero ariyo kendo morwak e rachungi piero ariyo mag mula; ramaki kod rangʼaw miriwogo kor sirni molos gi fedha.\n ","“Koma odok yo podho chiengʼ mar laruno lachne norom mita piero ariyo gadek kendo nobed gi pasia mongʼaw e sirni apar morwakie rachungi apar.\n","Koma odok yo wuok chiengʼ mar laruno lachne norom mita piero ariyo gadek.\n","Pasia ma borgi romo mita abiriyo nobed e dir rangach konchiel, ka pasiago ongʼaw ewi sirni adek man-gi rachungi adek;\n","kendo pasia ma borgi romo mita abiriyo nobedi e dir rangach komachielo kongʼawgi e sirni adek man-gi rachungi adek.\n ","“To e dhoranga laruno, ketie pasia mar law mayom momin ma borne romo mita ochiko kendo man-gi rangi marambulu gi maralik kod makwar duto molos gi jachwecho molony koketgi ewi sirni angʼwen man-gi rachungi angʼwen.\n","Sirnigo duto molworo laruno nobed gi ramaki gi rangʼaw molos gi fedha kaachiel gi rachungi mag mula.\n","Laruno borne norom fut mia achiel gi piero abich, to lachne norom fut piero abiriyo gabich kendo borne modhi malo en fut abiriyo gi nus gi pasia molos gi law mayom kendo rachungi duto nyaka bed mag mula.\n","Gik moko duto mag tich e Hemb Romo, bed ni gin gik ma itiyogo tich moro amora, to gi loye duto mag hema kaachiel gi loye mag laru nyaka losgi gi mula.\n ","“Chik jo-Israel mondo gikelni mo maliw mar zeituni mobi mondo omi teyni osik kaliel ma ok otho.\n","Harun gi yawuote nyaka neni teynigo osiko kaliel e nyim Jehova Nyasaye chakre odhiambo nyaka okinyi, ka gikete e Hemb Romo oko mar pasia mantiere e nyim Sandug Muma. Ma en chik mosiko nyaka chiengʼ ne jo-Israel nyaka ne tienge duto mabiro.\n"],["“Luong Harun owadu kaachiel gi yawuote ma gin Nadab, Abihu, Eliazar kod Ithamar kowuok kuom jo-Israel mondo gitina kaka jodolo.\n","Twangʼne Harun owadu lewni mopwodhi mag dolo mondo omi omiye duongʼ gi luor.\n","Nyis jotich molony duto ma asemiyo rieko e yore machalo kamago ni mondo gilos ne Harun lewnigo mag pwodhruok mondo otinago kaka jadolo.\n","Lewni manyaka gitwangʼ e magi: law akor, law mayom mar dolo miluongo ni efod, kandho, law akor mogor, kilemba mar wich kod okanda. Nyaka gilos lewni mowal mag dologi ne owadu Harun kod yawuote mondo gitina kaka jodolo.\n","Lewnigo nyaka gilosi gi dhahabu, gi law man-gi range marambulu gi maralik kod marakwaro.\n ","“Los law mayom mar dolo miluongo ni efod gi dhahabu, gi law man-gi range marambulu gi maralik kod marakwaro momin gi law mayom, ma en tich jatwengʼo molony.\n","Nyaka obed gi okanda ariyo mag gok mitweyego e gok chien gi nyime\n","Okandane mochwe maber nyaka bed machal kode kendo obed gimoro achiel gi law mayom mar dolo miluongo ni efod bende nyaka lose gi dhahabu kod law momin mayom man-gi range marambulu gi maralik kod marakwaro.\n ","“Kaw kite ariyo mag oniks kendo ikedgi kaka ikedo kido ka indiko nying yawuot Israel,\n","kaluwore gi nywolgi ka nying yawuowi auchiel ondikie kidi achiel, to auchiel modongʼ ondikie kidi machielo.\n","Iked nying yawuot Israel mana kaka jaked kidi molony kedo kido. Bangʼ mano ru kitego e tond dhahabu,\n","kendo twegi e lep akor mag law mayom mar dolo miluongo ni efod mondo gibed kaka kite rapar ne nyithind Israel. Harun enotingʼ kitego e goke kaka rapar e nyim Jehova Nyasaye.\n","Ruwgi kaka thiwni mag dhahabu,\n","kendo e nyoroche ariyo mokedi gi dhahabu maler kaka tol mondo itwe nyorochego e thiwni.\n ","“Jatwengʼo molony ema nyaka los law akor mar ngʼado bura, kolose gi dhahabu gi usi marambulu gi maralik kod marakwaro kod law mayom mar katana kendo momin maber ka law mayom mar dolo miluongo ni efod.\n","Onego oromre duto ka borne gi lachne romo bat achiel kendo nobane nyadiriyo.\n","Bangʼ mano, chan laini angʼwen mag kite ma nengogi tek kuom lawno. Laini mokwongo chanie kite kaka rubi, topaz gi beril;\n","to e laini mar ariyo chanie kite kaka tarkus gi safir kod emerald;\n","e laini mar adek chanie kite kaka jasinth gi agat kod amethist;\n","e laini mar angʼwen chanie kite kaka krisolit gi oniks kod jaspa. Kidigo duto mondo ochan kaka thiwni mag dhahabu.\n","Kitego duto nondikie nying yawuot Israel apar gariyo, ka okedgi kaka kido ka moro ka moro ochungʼ ne nying dhout Israel apar gariyogo.\n ","“Losne law akor thiwni mag dhahabu maler mokadi ka tol.\n","Losne thiwni ariyo mag dhahabu kendo itwegi e riak law agoko.\n","Twe thiwni ariyogo mag dhahabu e ratege mantie e riak law akor,\n","kendo itwe lak thiwnigo komachielo e laini ariyo mochan kaka dhahabu ka ochome e tond law akor kuom law mayom mar dolo miluongo ni efod gi yo ka nyime.\n","Los ratege ariyo mag dhahabu kendo ichomgi e konde ariyo mamoko mag law akor gi yo ka iye e riak law mayom mar dolo miluongo ni efod.\n","Los ratege ariyo mag dhahabu kendo ichomgi e riak tonde ariyo mag gok yo ka nyime mar law mayom mar dolo miluongo ni efod machiegni gi kama oriwego but nungone.\n","Ratege mag law akor nyaka twe e ratege mag law mayom mar dolo miluongo ni efod gi tol marambulu, kiriwe gi okanda manie nungone mondo law akor kik gonyre.\n ","“Kinde duto ma Harun donjo e Kama Ler, notingʼ nying yawuot Israel e kore kondikgi e law akor mar ngʼado bura mondo obed kaka Rapar mochwere e nyim Jehova Nyasaye.\n","Ket Urim gi Thumim bende kuom law akor mondo omi gibed kondikgi e agog Harun kinde duto ma odonjo e nyim Jehova Nyasaye. Kuom mano kinde duto ma Harun ni e nyim Jehova Nyasaye notingʼ gir ngʼado bura ne jo-Israel e agoge.”\n ","“Los kandho mar law mayom mar dolo miluongo ni efod gi law marambulu,\n","ka en gi kama otuch e diere ma wich wuokie. Kama otuch ma wich wuokieno nyaka twangʼ gi pien mondo kik oyiechi.\n","Twangʼ gik mongʼinore kaka olemo molos gi usi marambulu gi maralik kod makwar kendo ket gara mar dhahabu e kindgi\n","Gara mag dhahabugo kod gik mongʼinore kolemogo nobed kokikore molworo riak law.\n","Harun nyaka rwak lawno kotiyo tich dolo. Ywak garago nowinji kodonjo e Kama Ler e nyim Jehova Nyasaye kendo kowuok mondo kik otho.\n ","“Los san mopamore gi dhahabu maler kendo indikie wechegi:\n Kama owal ne Jehova Nyasaye.\n ","Twe gima ondikie wechego gi tol marambulu e kilemba mar jadolo gi yo ka nyime.\n","Noliere e lela wangʼ Harun kendo notingʼ ketho duto ma dipo kobetie kuom mich maler ma jo-Israel chiwo ni Jehova Nyasaye. Kamano e kaka nobedi e lela wangʼ Harun kinde duto mondo Jehova Nyasaye oyie gi chiwogo.\n ","“Twangʼ law kandho mar law mayom mar katana kendo ilos kilemba gi law mayom mar katana. Okanda to mondo ogor gi ngʼama olony.\n","Mondo omi yawuot Harun oyud duongʼ kod luor, losnigi lewni mag akor, okanda kod kilemba.\n","Bangʼ ka iserwako lewnigi kuom owadu Harun gi yawuote, to wirgi gi mo kendo ipwodhgi. Walgi mondo gitina kaka jodolo.\n ","“Ilosnegi sirweche matindo mar law katana mondo giumgo dug-gi, chakre nungogi nyaka thochgi.\n","Harun gi yawuote nyaka rwak lewnigo kinde duto ma gidonjo e Hemb Romo, kata ka gidhi e kendo mar misango mondo giti tich dolo e Kama Ler mondo kik gibed giketho mi githo.\n “Ma nobed singruok mosiko ne Harun gi nyikwaye duto.\n"],["“Ma e gima nyaka itim e kinde miwalogi mondo gitina kaka jodolo: Kaw nyarwath kod imbe ariyo maonge songa.\n","Bende kaw mogo mar ngano mayom ma ok oketie thowi modwal gi mo mondo ilosgo makati kod kek kaachiel gi chapat mowir gi mo.\n","Ketgi ei adita kendo ikel gigo, kaachiel gi nyarwath kod imbe ariyo-ka.\n","Eka ikel Harun gi yawuote e dhoranga Hemb Romo kendo ilwokgi gi pi.\n","Kaw lewnigo magin kandho gi kandho moumo law akor miluongo ni efod, gi kandho mar law mayom mar dolo miluongo ni efod kod law akor mondo irwakne Harun. Twe law mayom mar dolo miluongo ni efod kuome gi okandane motwangʼ maber.\n","Rwakne kilemba e wiye kendo itwene san mopamorecha e lela wangʼe kaka osimbo maler.\n","Kaw mor pwodhruok kiolo e wiye mondo ipwodhego.\n","Kel yawuote kendo irwaknegi kandho\n","kendo isidhnegi kilemba e wiyegi. Bangʼe twe okanda kuom Harun gi yawuote. Tich dolo en margi kaluwore gi singruok mochwere.\n “Mano e kaka inipwodh Harun gi yawuote.\n ","“Kel rwadh-cha yo ka nyim Hemb Romo kendo Harun gi yawuote noyie lwetgi e wiye.\n","Yangʼe e nyim Jehova Nyasaye e dhoranga Hemb Romo.\n","Kaw remb rwadhno moko kendo iwirie tunge kendo mar misango gi lith lweti to modongʼ to ipuk e bwo kendo mar misangono.\n","Eka ikaw boche duto mogawo jamb-ich gi moumo chuny gi nyiroke ariyo kod boche mogawogi kendo iwangʼ-gi e kendo mar misango\n","To wangʼ ring rwadhno gi piene kaachiel gi wen oko mar kambi. En misango mar golo richo.\n ","“Kaw achiel kuom imbego kendo Harun kaachiel gi yawuote noyie lwetgi e wiye.\n","Yangʼe kendo ikaw rembe ikir e bethe kendo mar misango koni gi koni.\n","Pog ring imno lemo lemo kendo ilwok jamb-ich gi tiendene kichokogi kaachiel gi wich kod lemo mamoko.\n","Bangʼe wangʼ imno duto ewi kendo mar misango. En misango miwangʼo pep ne Jehova Nyasaye madungʼ tik mangʼwe ngʼar, ma en misango motim ni Jehova Nyasaye gi mach.\n ","“Kaw im machielo kendo Harun gi yawuote noyie lwetgi e wiye.\n","Yangʼ imno kendo ikaw rembe moko mi imien e it Harun ma korachwich kod it yawuote ma korachwich kod lith lwetgi mathuon ma korachwich kod lith tiendegi ma korachwich, to remo modongʼ to ikir e bath kendo mar misango moluoro.\n","Kaw remo moko mantie e kendo mar misango gi mor pwodhruok moko kendo kire kuom Harun gi lepe kendo kuom yawuote gi lepgi. Eka en gi yawuote gi lepgi nobed maler.\n ","“Kaw boche im, gi boche mag sembe gi boche mogawo jamb-ich gi boche moimo chuny gi nyiroke ariyo kod boche mogawogi kaachiel gi bam ma korachwich (ma e im miwalogo jodolo).\n","Bende kaw achiel kuom makati ma ok oketie thowi moketi ei okapu e nyim Jehova Nyasaye gi kek molos gi mo kod chapat.\n","Ketgi duto e lwet Harun gi yawuote kendo ofwagi e nyim Jehova Nyasaye kaka misango mifwayo.\n","Bangʼe kawgi oko e lwetgi kendo iwangʼ-gi e kendo mar misango kaachiel gi misango miwangʼo pep kaka misango madum tik mangʼwe ngʼar ne Jehova Nyasaye, ma en misango miwangʼone Jehova Nyasaye gi mach.\n","Bangʼ ka isekawo agoko mar im mitimogo nyasi mar walo Harun, fwaye e nyim Jehova Nyasaye kaka misango mifwayo kendo mano nobed lemo ma kori.\n ","“Pwodh lemo mag im mane otimgo misango mar walo Harun kod yawuote ma gin agoko kaka misango mifwayo gi em mane ochiw.\n","Magi ema nobed lemo ma Harun gi yawuote yudo kuom jo-Israel. En e chiwo ma jo-Israel nochiw ni Jehova Nyasaye kawuok e misengini mag lalruok.\n ","“Lep Harun mopwodhi mag dolo nyaka dongʼ ni yawuote gi nyikwaye bangʼ thone mondo mi owirgi gi mo kiketogi kaka jodolo.\n","Wuod Harun manoket kare kaka jadolo kendo ma nobi e Hemb Romo mondo oti tij dolo e Kama Ler norwak lewnigo kuom ndalo abiriyo.\n ","“Kaw im miwalogo ngʼato kiketo jadolo kendo ited ringe kama ler.\n","Harun gi yawuote nyaka cham ring imno kaachiel gi makati manie okapu e dhoranga Hemb Romo.\n","Nyaka gicham chiwogo mane otimnegigo pwodhruok kiwalogi kaka jodolo. To onge ngʼat machielo moyiene chamo chiemono nikech gin gik mopwodhi.\n","To ka ringʼo kata makati mopwodhgigo odongʼ nyaka okinyi, to nyaka wangʼe. Ok owinjore chame nikech en gima ler.\n ","“Tim ne Harun kod yawuote gik moko duto masechiki, ka ikawo ndalo abiriyo mondo iwalgi kaka jodolo.\n","Kuom ndalogo odiechiengʼ ka odiechiengʼ nyaka itim misango mar golo richo gi rwath mondo pwodhgigo kuom richo, kamano inipwodh kendo mar misango, kiwire gi mo kendo iwalego ne tich Nyasaye.\n","Kuom ndalo abiriyo pwodh kendo mar misango kendo kete obed maler. Eka kendo mar misango biro bedo maler moloyo kendo gimoro amora morere kuome nobed maler.\n ","“Gima nyaka ichiw e kendo mar misango pile ka pile ema: nyirombe ariyo mahikgi achiel achiel.\n","Chiw achiel gokinyi to machielo godhiambo.\n","Chiw nyarombo mokwongono gi mogo mayom moromo gorogoro achiel gi nus moruw gi mo mobi e olemb zeituni moromo lita achiel, kendo ichiw divai moromo lita achiel kaka misango miolo piny\n","Chiw nyarombo machielo godhiambo kendo ichiwe kaachiel gi chiwo mar cham kod misango miolo piny mana kaka chiwo mokwongo, ma en misango madungʼ tik mangʼwe ngʼar, miwangʼo pep ne Jehova Nyasaye.\n ","“Ne tienge duto, misango miwangʼo pep ni nyaka chiw ndalo duto e dhoranga Hemb Romo e nyim Jehova Nyasaye. Kanyo ema abiro romoe kodu kendo wuoyoe kodu;\n","bende kanyo ema abiro romoe gi jo-Israel, mi duongʼna nomi kanyo bed maler.\n ","“Kuom mano abiro puodho Hemb Romo gi kendo mar misango mondo obed maler kendo abiro puodho Harun gi yawuote mondo otina kaka jodolo.\n","Bangʼ mano abiro dak kod jo-Israel kendo abiro bedo Nyasachgi.\n","Gibiro ngʼeyo ni an Jehova Nyasaye ma Nyasachgi ema ne agologi e piny Misri mondo omi adag kodgi. An e Jehova Nyasaye ma Nyasachgi.\n"],["“Los kendo mar misango miwangʼoe ubani gi yiend siala.\n","Borne gi lachne nyaka bed maromre ma gin nus mita moro ka moro, to borne madhi malo nyaka bed mita achiel, kendo tungene nyaka bed gimoro achiel kode.\n","Baw wiye kod bethene duto kod tungene gi dhahabu maler bende losne ndiri mar dhahabu molwore.\n","Los ratege ariyo mag dhahabu ne kendono mar misangono e bwo ndiri ka gimanyore ariyo koni gi koni mondo omak ludhe mitingʼego.\n","Los yiend siala kendo ibawgi gi dhahabu.\n","Ket kendono mar misango e nyim pasia molier e nyim Sandug Muma man e nyim Sandug Raparno kama abiro romoe kodu.\n ","“Harun nyaka wangʼ ubani mangʼwe ngʼar e kendono mar misango okinyi kokinyi koiko teyni.\n","Nyaka owangʼ ubani kendo e seche momokoe teyni godhiambo mondo ubanigo owangʼ kinde duto e nyim Jehova Nyasaye nyaka ne tienge mabiro.\n","Kik ichiw kit ubani moro amora e kendono mar misango kata misango miwangʼo pep kata chiwo mar cham kendo kik ichiw misango miolo piny.\n","Harun nochiw misango mar pwodho tunge kendono dichiel e higa. Chiwo mar higa ka higa mar pwodhruok nyaka tim gi remb misango mar golo richo ni tienge duto mabiro. Kendono nobed maler moloyo ni Jehova Nyasaye.”\n ","Eka Jehova Nyasaye nowacho ne Musa niya,\n","“Ka ikwano jo-Israel, to ngʼato ka ngʼato nyaka chul nengo ne Jehova Nyasaye mowarogo ngimane e sa ma ikwane. Eka onge masira mane ogore kuomgi ka ikwanogi.\n","Ngʼato angʼata moriwore gi joma osekwan nyaka chiw nus shekel kaluwore gi kweno mar shekel manie kama ler mar lemo, ma pekne romo kilo auchiel. Nus shekel mochiwo nobed mar Jehova Nyasaye.\n","Jogo duto moriwore gi joma osekwan ma jo-higni piero ariyo kadhi nyime nyaka kel chiwono ne Jehova Nyasaye.\n","Ka uchulo Jehova Nyasaye chiwo ma upwodhorugo, jo-mwandu kik kel mangʼeny moloyo midwaro, to jachan bende kik kel matin moremo kar midwaro.\n","Kaw pesa mar pwodhruokno kuom jo-Israel kendo kete e tich mar Hemb Romo. Enobed Rapar ni jo-Israel e nyim Jehova Nyasaye ka utimogo pwodhruok ni ngimau.”\n ","Eka Jehova Nyasaye nowacho ne Musa niya,\n","“Los karaya mar luok molos gi mula to gi rachungi miketoe karayano bende olos gi mula. Kete e kind Hemb Romo kod kendo mar misango bangʼe iol pi e iye.\n","Harun gi yawuote noluok tiendegi kod lwetegi gi pi mogol e iye.\n","Kinde ka kinde ka gidonjo e Hemb Romo, to nyaka giluokre gi pigno mondo kik githo. Bende kinde ka kinde ma gidhi kar kendo mar misango mondo gichiw misango miwangʼo pep ni Jehova Nyasaye,\n","to nyaka giluok lwetgi gi tiendgi mondo kik githo. Mano nobedi chik mochwere momako Harun gi nyikwaye nyaka ni tienge duto mabiro.”\n ","Eka Jehova Nyasaye nowacho ne Musa niya,\n","“Gik mangʼwe ngʼar monego ikaw gin: kilo auchiel mar mane-mane, kilo adek mar dalasini, gi obala ndago maromo kilo adek,\n","kasia maromo kilo auchiel, kendo giduto nyaka pimgi gi rapim ma itiyogo e kama ler mar lemo, to bende ikel lita angʼwen mar mo zeituni.\n","Riw gigi duto mondo ilos mor pwodhruok maler madungʼ tik mangʼwe ngʼar mana kaka ngʼat molony e loso gik mangʼwe ngʼar loso. Enobed mor pwodhruok maler.\n","Bangʼe ti kode ka iwirogo Hemb Romo, Sandug Muma mar Singruok,\n","mesa gi gigene duto mag tije, rachungi taya gi gigene duto mag tich, kendo mar misango miwangʼoe ubani,\n","kendo mar misango miwangʼo pep gi gik moko duto mitiyogo e kendono, gi karaya kod rachungi mare.\n","Nyaka ipwodhgi mondo gibed maler moloyo kendo gimoro amora morere kuomgi nobed maler.\n ","“Wir Harun gi yawuote kendo pwodhgi mondo gitina kaka jodolo.\n","Nyis jo-Israel kama, ‘Ma ema nobed mor pwodhruok maler ne tienge duto mabiro.\n","Kik iole e dend ji bende kik ilos mo moro amora machal kaka olos mono. En gima owal kendo nyaka ikawe kaka gima owal.\n","Ngʼato angʼata manolos mo machal kamano kata manowir ngʼato angʼata ma ok jadolo nongʼad kare oko.’ ”\n ","Eka Jehova Nyasaye nowacho ne Musa niya, “Kaw gik madum mangʼwe ngʼar kaka duogo, sare, mieny kod ubani maler, kendo pekgi nyaka bed maromre,\n","kendo riwgi milosgo ubani mangʼwe ngʼar ma en tich jalos gik mangʼwe ngʼar. Ketie chumbi mondo obed gima ler mowal.\n","Kawe moko matin kuom gigo mondo ireg mayom kendo iketie Sandug Muma manie nyim Hemb Romo, kama abiro romoe kodu, kendo nobednu maler moloyo.\n","Kik ulos ubani moro amora e yo machal kama ne un uwegi, nikech en gima ler mowalne Jehova Nyasaye.\n","Ngʼato angʼata manolos ubani e yo machal kamano mondo owinj tik mamit ma aa kuome nyaka ngʼad kare oko kuom ogandane.”\n"],["Eka Jehova Nyasaye nowacho ne Musa niya,\n","“Ngʼe ni aseyiero Bezalel wuod Uri, ma wuod Hur, maa e dhood Juda,\n","kendo asepongʼe gi Roho mar Nyasaye mondo obed gi lony, gi rieko, gi nyalo kod ngʼeyo tije duto mag lwedo;\n","mondo omi ogor kido mabeyo mag dhahabu gi fedha kod mula,\n","kendo ongʼad kite duto gi payo bao kendo mondo otim kit tije duto mag lwedo.\n","Kata kamano aseyiero Oholiab wuod Ahisamak bende, maa e dhood Dan mondo okonye.\n  “Bende asechiwo rieko ni jotich lwedo duto molony mondo olos gik moko duto masechiki kaka:\n ","Hemb Romo,\n Sandug Rapar mar pwodhruok gi raumne,\n kod gik moko duto mag hema kaka:\n ","mesa gi gigene mag tich,\n gi rachungi taya gi gigene mag tich,\n gi kendo mar misango miwangʼoe ubani,\n ","kod kendo mar misango miwangʼo pep gi gik moko duto mitiyogo e kendono,\n gi karaya kod rachungi mare,\n ","kaachiel gi lewni motwangʼ,\n ka lewni mopwodhi mag Harun jadolo\n kod lep yawuote kane gitiyo kaka jodolo;\n ","kod mor pwodhruok gi ubani madungʼ tik mangʼwe ngʼar mar Kama Ler.\n  “Nyaka gilose mana kaka nachiki.”\n ","Eka Jehova Nyasaye nowacho ne Musa niya,\n","“Nyis jo-Israel kama: ‘Nyaka urit sabatona duto. Ma nobed ranyisi e kinda kodu nyaka ni tienge duto mabiro, mondo omi ungʼe ni An e Jehova Nyasaye mamiyo ubedo maler.\n ","“ ‘Rituru Sabato nikech enobednu odiechiengʼ maler. Ngʼato angʼata ma ok orito odiechiengno nyaka negi bende ngʼato angʼata motiyo chiengʼ Sabato nyaka ngʼad kare oko kuom ogandane.\n","Kuom ndalo auchiel nyaka uti, to odiechiengʼ mar abiriyo en Sabato mar yweyo ma en chiengʼ maler ni Jehova Nyasaye. Ngʼato angʼata ma otimo tich moro amora chiengʼ Sabato nyaka negi.\n","Jo-Israel nyaka rit Sabato ka gitimoe nyasi kuom tienge duto mabiro kaka singruok mosiko.\n","Enobed ranyisi e kinda kod jo-Israel nyaka chiengʼ nimar kuom ndalo auchiel Jehova Nyasaye nochweyo polo gi piny kendo e odiechiengʼ mar abiriyo noweyo tich moyweyo.’ ”\n ","Kane Jehova Nyasaye otieko wuoyo gi Musa ewi Got Sinai nomiye kite ariyo mopa mag rapar mane gin kite mopa ariyo ma Nyasaye nondikoe gi lwete owuon.\n"],["Kane ji oneno ni Musa osedeko ewi got, negichokore ma gilworo Harun kendo giwachone niya, “Bi mondo ilosnwa nyiseche ma biro dhi nyimwa, nimar ok wangʼeyo gima osetimore ne Musa mane ogolowa ka waa e piny Misri.”\n ","Harun nodwokogi niya, “Kawuru sitadi mag dhahabu ma yawuotu kod nyiu orwako mondo ukelna.”\n","Kuom mano, ji duto nokawo sitadigi mi gikelogi ne Harun.\n","Nokawo gik mane omiyego monywaso kendo olosogo kido machalo gi mar nyaroya. Eka nowachonegi niya, “Magi e nyisecheu mane ogolou e piny Misri, yaye Israel.”\n ","Kane Harun oneno kamano, nogero kendo mar misango e nyim nyaroyano kendo nolando niya, “Kiny notim sawo ne Jehova Nyasaye”\n","Kuom mano, ji nochiewo kinyne kogwen mochiwo misango miwangʼo pep kendo negichiwo misango mag lalruok. Bangʼe negibedo piny mondo gichiem kendo gimethi kendo negia malo mondo gimiel miende dwanyruok.\n ","Eka Jehova Nyasaye nowacho ne Musa niya, “Lor piny idog ir jogi mane igolo kawuok e piny Misri nikech gisekethore”\n","Giselokore mapiyo nono ka giweyo chike mane amiyogi kendo giseloso nyasaye maket gi nyaroya. Gisekulorene piny kendo gisechiwone misango mi giwacho niya, “Magi e nyisecheu mane ogolou e piny Misri, yaye Israel.”\n ","Jehova Nyasaye nowacho ne Musa niya, “Aseneno jogi kendo gin joma tokgi tek.\n","Kuom mano, koro weya mondo mirimba mager otiekgi. Bangʼe to anaketi ibed oganda maduongʼ.”\n ","To Musa nokwayo Jehova Nyasaye, ma Nyasache kowachone niya, “Yaye Jehova Nyasaye, en angʼo momiyo mirimbi mager ditiek jogi mane igolo gi teko maduongʼ kod lweti maratego kawuok e piny Misri?\n","Angʼo momiyo dimi jo-Misri wuo gi ngʼayi kawacho ni, ‘Nogologi gi chuny marach mondo otiekgi ewi gode kendo mondo otiekgi e wangʼ piny?’ Kuom mano, we mirimbi mager, mondo ilok chunyi kik ikel kethruok ni jogi.\n","Par jotichni Ibrahim, Isaka kod Jakobo mane ikwongʼorini in iwuon kiwacho ni, ‘Abiro keto nyikwayi mondo obed mangʼeny kaka sulwe mar kor polo bende abiro miyo nyikwayi pinyni duto mane asingonegi ni nobed mwandugi nyaka chiengʼ.’ ”\n","Kuom mano Jehova Nyasaye noloko pache mine ok okelone joge masira mane osewacho.\n ","Musa nolor koa e got kotingʼo kite ariyo mag Rapar e lwete kendo kitego nondik koni gi koni.\n","Kitego ne gin tich Nyasaye; kendo ndiko mane ni kuomgi ne mar Nyasaye.\n ","Kane Joshua owinjo koko mane ji goyo nowacho ne Musa niya, “Mahu mar lweny wuok e kambi.”\n ","To Musa nodwoke niya,\n “Ok en mahu mar loch\n kata ywak mar joma olo e lweny;\n to en mana koko mar wer ema awinjo.”\n ","Kane Musa ochopo machiegni gi kambi koa e tiend got noneno ji kamiel e nyim nyaroya, kendo iye nowangʼ mi nodiro kite mopa mane ni e lwete piny ma gitore matindo tindo.\n","Bangʼe nokawo nyaroya mane giseloso mi owangʼe e mach kendo norege mayom kaka mogo mi noruwe gi pi momiyo jo-Israel mondo omodhi.\n ","Nopenjo Harun niya, “Angʼo mane jogi otimoni momiyo irwakogi e richo maduongʼ kamano?”\n ","Harun nodwoke niya, “Kik ibed gi ich wangʼ ruodha nimar ingʼeyo kaka chuny jogi osiko kopongʼ gi richo.\n","Ne giwachona kama, ‘Losnwa nyiseche mabiro telonwa, nimar ok wangʼeyo gima otimo ngʼat ma Musa-ni mane ogolowa e piny Misri.’\n","Kuom mano nawachonegi ni, ‘Ngʼato ka ngʼato man-gi bangli mag dhahabu okaw mondo okel.’ Eka negimiya dhahabu kendo nakete e mach mi aloso nyaroyani!”\n ","Musa noneno ka ji osenjawni kendo kaka Harun noketogi mi gibedo joma wigi tek ma ijaro gi wasikgi.\n","Kuom mano nochungʼ e dhoranga kambi mowacho niya, “Ngʼato angʼata man kor Jehova Nyasaye obi ira.” Kendo jo-Lawi duto nochungʼ e ngʼeye.\n ","Eka nowachonegi niya, “Ma e gima Jehova Nyasaye, ma Nyasach Israel wacho: ‘Ngʼato ka ngʼato okaw liganglane. Wuothuru ei kambi duto koni gi koni ka ngʼato ka ngʼato nego owadgi, osiepne kod ngʼat modak bute.’ ”\n","Jo-Lawi notimo kaka Musa nochikogi kendo chiengʼno ji madirom alufu adek nonegi.\n","Eka Musa nowacho niya, “Un osewalu ni Jehova Nyasaye kawuono nimar ne ulokoru gi oweteu gi yawuotu kendo Jehova Nyasaye osegwedhou kawuono.”\n ","Kinyne Musa nowacho ni ji niya, “Usetimo richo maduongʼ to koro abiro dhi ir Jehova Nyasaye nimar dipoka akwayonu Jehova Nyasaye mondo owenu richou.”\n ","Kuom mano Musa nodok ir Jehova Nyasaye mowacho niya, “Yaye, mano kaka jogi osetimo richo malich, ma giseloso nyisechegi mag dhahabu.\n","To koro kiyie, to wenegi richogi, to ka ok kamano, to ruch nyinga oko e kitabu misendikono.”\n ","Eka Jehova Nyasaye nodwoko Musa niya, “Ngʼato angʼata motimo richo e nyima ema anaruch nyinge oko e kitabu mara.\n","To koro, dhiyo mondo itelne ji kiterogi kama ne awacho kendo malaikana biro telo nyimu. To kata kamano, ka kindena mar kum ochopo to anakumgi nikech richogi.”\n ","Kuom mano, Jehova Nyasaye nogoyo jogo gi tuoche kuom lamo nyaroya mane Harun oloso.\n"],["Eka Jehova Nyasaye nowacho ne Musa niya, “Wuoguru ka in kaachiel gi jok mane igolo e piny Misri kendo dhiuru e piny mane asingo ka akwongʼora ne Ibrahim, Isaka kod Jakobo kawachonegi ni, ‘Anamiye nyikwau.’\n","Abiro oro Malaika mondo otel e nyimu kendo obiro riembo jo-Kanaan gi jo-Amor gi jo-Hiti gi jo-Perizi gi jo-Hivi kod jo-Jebus.\n","Dhiuru e piny mopongʼ gi chak kod mor kich. To ok anadhi kodu nikech un oganda ma tokgi tek kendo dipo ka atiekou e wangʼ yo.”\n ","Kane oganda owinjo weche manyoso chunygo negichako ywak maonge ngʼama nolichore gi gimoro amora e dende.\n","Nimar Jehova Nyasaye nosewacho ni Musa niya, “Nyis jo-Israel kama, ‘Un oganda ma tokgi tek. Ka anyalo dhi kodu kata matin, to anyalo tiekou. Koro goluru oko gik mulichogo dendu eka anane gima anyalo timo kodu.’ ”\n","Kuom mano jo-Israel nogolo oko gik mane gilichogo dendgi ka gin e tiend Got Horeb.\n ","Koro Musa nohero kawo Hema kendo gure oko mar Kambi mochwalore matin koluonge ni “Hemb Romo.” Ngʼato angʼata mane dwaro penjo Jehova Nyasaye wach ne dhi e Hemb Romo oko mar kambi.\n","Kinde moro amora mane Musa odhi oko e Hema to ji duto ne wuok kendo chungʼ e dhoutgi mag hema ka gingʼiyo Musa nyaka chop odonji.\n","Kane Musa dhi e Hema to bor polo ne lor piny kendo siko e dhoot ka Jehova Nyasaye wuoyo gi Musa.\n","Kinde mane oganda oneno bor polono kochungʼ e dho Hema gin bende negichungʼ mi gilam ka ngʼato ka ngʼato nitie e dho Hembe.\n","Jehova Nyasaye ne wuoyo gi Musa wangʼ gi wangʼ mana ka ngʼato ma wuoyo gi osiepne. Bangʼ mano Musa noduogo e kambi, to Joshua wuod Nun, ma en wuowi mane konye nodongʼ mana e Hema.\n ","Musa nowacho ne Jehova Nyasaye niya, “Isebedo ka iwachona ni, ‘Telne jogi,’ to pok imiya ngʼeyo ngʼatno ma ibiro oro koda. Isewacho niya, ‘Angʼeyi gi nyingi kendo amor kodi.’\n","Ka imor koda to puonja yoreni mondo angʼeyi kendo mondo asik ka amori. Par ni ogandani gin jogi.”\n ","Jehova Nyasaye nodwoke niya, “An awuon abiro dhi kodi kendo kwe mara nobed kodi.”\n ","Eka Musa nowacho niya, “Ka in iwuon ok idhi kodwa, to kik igolwa ka.\n","Ere kaka ngʼato dingʼe ni imor koda kaachiel gi jogigi makmana ka idhi kodwa? Koso en angʼo ma dipoga gi jogigi kod ogendini mamoko mantie e piny?”\n ","Eka Jehova Nyasaye nowacho ne Musa niya, “Abiro timo mana gino ma isekwayo nimar amor kodi kendo angʼeyi gi nyingi.”\n ","Eka Musa nowachone niya, “Koro nyisa duongʼni.”\n ","Kendo Jehova Nyasaye nowachone niya, “Abiro miyo duongʼna duto kadho e nyimi kendo abiro hulo nyinga ma en Jehova Nyasaye e nyimi. Anakech ngʼama adwaro kecho kendo anangʼwon-ne ngʼama adwaro ngʼwonone.”\n","Nowacho bende niya “Ok inyal neno wangʼa, nimar onge ngʼama nyalo nena mi dok mangima.”\n ","Eka Jehova Nyasaye nowacho niya, “Nitie wi lwanda moro buta ka ma inyalo chungʼie.\n","Ka duongʼna kadho to abiro pandi e rogo mar lwanda kendo abiro umi gi lweta nyaka chop akadhi.\n","Eka abiro golo lweta kuomi mi inine mana ngʼeya, to wangʼa to ok nine.”\n"],["Jehova Nyasaye nowacho ne Musa niya, “Paa kite ariyo machal gi mane okwongo ka kendo anandikie weche mane ni e kite mokwongo mane itoyo.\n","Bed moikore gokinyi kendo ibi ira ewi Got Sinai kendo kanyo ema anaromie kodi.\n","Onge ngʼato angʼata manobi kodi kata manobed machiegni ewi got kata mana chiayo kod kweth mag dhok kik kwaa e alwora mar godno.”\n ","Kuom mano Musa nopayo kite ariyo machal gi mane okwongo ka kendo nodhi ewi Got Sinai gokinyi kotingʼogi e lwete mana kaka Jehova Nyasaye nosechike.\n","Eka Jehova Nyasaye nolor koa ei boche kendo nochungʼ kanyo kod Musa kohulone nyinge mar Jehova Nyasaye.\n","Kendo nokadho e nyim Musa kohulo niya, Jehova Nyasaye, Jehova Nyasaye, ma jangʼwono kendo ma kecho ji, ahora mos bende agundho gihera kod adiera,\n","ka anyiso hera ne ji gana gi gana kendo aweyo ni ji timbegi maricho, wich teko kod richo. To kata kamano, ok akwan joricho kaka joma kare; to akumo nyithindo gi nyikwayo nyaka tiengʼ mar adek kod mar angʼwen nikech richo kweregi.\n ","Musa nokulore nyaka e lowo mapiyo nono mi olamo.\n","Nowacho niya, “Yaye Ruoth Nyasaye, ka ayudo ngʼwono e nyim wangʼi, to yie idhi kodwa. Kata obedo ni jogi gin joma tokgi tek kamano, to wenwa kuom timbewa mamono kod richowa kendo kwan-wa kaka mwanduni.”\n ","Eka Jehova Nyasaye nowacho niya, “Atimo kodi singruok. E nyim jogi duto abiro timo honni madongo mapok otimie oganda moro amora e piny. Jogo mudak e kindgi biro neno kaka timbe ma an Jehova Nyasaye abiro timo dongo.\n","Rituru chike ma amiyou kawuono. Abiro riembo oko e nyimu jo-Amor, jo-Kanaan, jo-Hiti, jo-Perizi, jo-Hivi kod jo-Jebus.\n","Beduru motangʼ ne timo winjruok gi jogo modak e pinyno ma udhiyoe, nono to ginibednu obadho.\n","Mukuru kendegi mag misengini, touru kitegi mopa milamo kendo tongʼuru sirnigi mag Ashera.\n","Kik ulam nyasaye moro amora nikech Jehova Nyasaye en Nyasaye ma janyiego.\n ","“Beduru motangʼ ne timo winjruok gi jogo modak e pinyno; nimar ka gilamo nyisechegi e yor dwanyruok kendo gitimo misengini gibiro luongou kendo ubiro chamo chiembgi mag misengini.\n","To bende ka ukawo nyigi moko mondo obed mond yawuotu mi nyigigo odwanyore kendgi gi nyisechegigo, to gibiro miyo yawuotu timo kamano.\n ","“Kik ulos nyiseche mothedhi mag mula mondo ulam.\n ","“Timuru nyasi mar Sawo mar makati ma ok oketie thowi kuom ndalo abiriyo kaka nachikou. Timuru mano e kinde moketi e dwe mar Abib, nimar e dweno ema ne agoloue e piny Misri.\n ","“Nyak mokwongo mar nyodo e kind jo-Israel en mara, bed ni en dhano kata jamni.\n","Waruru nyodo mokwongo mar punda gi nyarombo, to ka ok unyal ware, to tururu ngʼute. Waruru yawuotu makayo.\n “Onge ngʼama onego obi e nyima gi lwete nono.\n ","“Kuom ndalo auchiel unutim tijeu to odiechiengʼ mar abiriyo unuywe; kata mana e kinde mag pur kod keyo bende nyaka uywe.\n ","“Timuru nyasi mar Sawo mar Jumbe gi keyo mar nyak mokwongo mar ngano kod Sawo mar Pono Olembe e rumb higa.\n","Jou machwo duto nyaka chopi e nyim Jehova Nyasaye Manyalo Gik Moko Duto, ma Nyasach Israel nyadidek e higa.\n","Abiro riembo oko ogendini bende abiro yaro tongʼ mar pinyu kendo onge ngʼat manobed gi gombo kuom pinyu e kinde ma udhi ir Jehova Nyasaye ma Nyasachu ngʼato ka ngʼato nyadidek e higa.\n ","“Kik uchiwna remo motimgo misango kaachiel gi gimoro amora moketie thowi, kendo misango moro amora mochiw chiengʼ nyasi mar Pasaka kik dongʼ nyaka okinyi.\n ","“Keluru cham mabeyo mokwongo nyaknu e lowo e od Jehova Nyasaye ma Nyasachu.\n “Kik uted nyadiel ma pod dhodho cha min.”\n ","Eka Jehova Nyasaye nowacho ne Musa niya, “Ndik wechegi piny nimar kaluwore gi wechegi asetimo singruok kodi kaachiel gi jo-Israel.”\n","Musa nobedo gi Jehova Nyasaye kuno kuom ndalo piero angʼwen odiechiengʼ gotieno, ka ok ocham makati kata modho pi. Kendo nondiko weche mag singruokgi e kite mopa miluongi ni Chike Apar.\n ","Kane Musa olor koa e Got Sinai gi kite ariyo mopa mag Sandug Muma kotingʼo e lwete to ne ok ongʼeyo ni lela wangʼe ne rieny nikech nosewuoyo gi Jehova Nyasaye.\n","Kane Harun kod jo-Israel duto oneno ka lela wangʼ Musa rieny, negiluoro biro bute machiegni.\n","To Musa noluongogi; omiyo Harun kod jodongo duto mag oganda Israel noduogo ire mi owuoyo kodgi.\n","Bangʼe jo-Israel duto nobiro machiegni kode kendo ne omiyogi chike duto ma Jehova Nyasaye nosemiye e Got Sinai.\n ","Kane Musa otieko wuoyo kodgi, noketo ragengʼ e wangʼe.\n","To e kinde moro amora mane odhi e nyim Jehova Nyasaye mondo owuo kode, to nogolo ragengʼno nyaka owuog e nyime. Kane owuok oko mi onyiso jo-Israel gima Jehova Nyasaye osewachone, negineno wangʼe karieny.\n","Eka Musa ne gengʼo wangʼe kendo nyaka chop ochak odhi owuo gi Jehova Nyasaye kendo.\n"],["Musa noluongo ogendini mag jo-Israel duto kanyakla mi owachonegi niya, “Gik ma Jehova Nyasaye ochikou mondo utim e magi:\n","Kuom ndalo auchiel nyaka uti to odiechiengʼ mar abiriyo nobed odiechiengu maler, ma en Sabato mar yweyo ni Jehova Nyasaye. Ngʼato angʼata motimo tich chiengʼ Sabato nyaka negi.\n","Kik umok mach e kar daku moro amora chiengʼ Sabato.”\n ","Musa nowacho ni oganda jo-Israel duto niya, “Ma e gima Jehova Nyasaye ochiko:\n","Teruru chiwo ne Jehova Nyasaye kuom gik moko duto ma un-go. Ngʼato angʼata ma chunye oyie nyaka kel ne Jehova Nyasaye chiwo mag:\n  “dhahabu, fedha kod mula;\n ","law marambulu, maralik, marakwaro, law\n mayom kod law mar yie diek;\n ","piende rombe molok gi range makwar, piende monyongʼ mayom mag le mag nembe,\n yiend siala;\n ","mor zeituni miolo e taya mondo okel ler,\n gik mangʼwe ngʼar milosogo mor pwodhruok kod ubani mangʼwe ngʼar;\n ","gi oniks kod kite moko miketo kuom law mayom mar dolo miluongo ni efod kod law akor.\n  ","“Jotich duto molony mantie e kindu nyaka bi mondo olos gik moko duto ma Jehova Nyasaye osechiko kaka:\n  ","“Hemb Romo kod hembene ma oko, gi raumne, gi ramakine, gi sirnine gi bepene miriwo kod sirni gi rachungigi,\n ","gi Sandug Muma, gi ludhene, gi raum mar kar pwodhruok kod pasia mogengʼe;\n ","gi mesa kod ludhene kaachiel gi gigene duto mag tich kod makati miketo e nyim Jehova Nyasaye;\n ","bende gilos rachungi taya kod gigene duto kaka techene gi mo milielgo;\n ","gi kendo mar misango miwangʼoe ubani, kaachiel gi ludhene,\n kod mor pwodhruok gi ubani mangʼwe ngʼar, gi pasia molier e dhood Hemb Romo,\n ","kod kendo mar misango miwangʼo pep, gi singʼengene molos gi mula man kod ludhene gi gik moko duto mitiyogo e kendono kaachiel\n gi karaya kod rachungine,\n ","kod pasia mag laru gi sirnine kod rachungigi kod pasia moumo kar donjo mar laru,\n ","loye mag hema gi loye mag laru gi tonde motwegigo,\n ","kaachiel gi lewni mochwe mag tij dolo mitiyogo e kama ler mar lemo ma gin lewni mag Harun jadolo kod lep yawuote ka gitiyogo kaka jodolo.”\n  ","Eka oganda mar jo-Israel duto noa e nyim Musa,\n","kendo ji duto mane oyie kendo chunygi oelore nobiro mokelo mich ni Jehova Nyasaye kuom tich mar Hemb Romo gi tijene duto gi lewni mopwodhi mag dolo.\n","Ji duto mane oyie, chwo kod mon, nobiro mokelo bangli gi sitadi mag dhahabu. Ji duto nokelo ne Jehova Nyasaye misango mifwayo mar dhahabu,\n","to jomoko to nokelo law marambulu, kata maralik, kata marakwaro, kata yie diek, kata piende rombe molok makwar, kata piende monyongʼ mayom mag le mag nembe.\n","Jogo mane kelo chiwo mar dhahabu kata fedha kata mula nokelogi kaka chiwo ni Jehova Nyasaye kendo ngʼato angʼata mane nigi yiend siala ne tich moro amora nokelo.\n","Dhako moro amora molony e twengʼo kod chwecho nokelo law marambulu, maralik kod marakwaro.\n","Kendo mon duto mane chunygi oyie kendo olony e twengʼo nokelo yie diek.\n","Jotelo nokelo kite mag oniks kod kite mamoko miketo e law mayom mar dolo miluongo ni efod kendo kuom law akor.\n","Bende negikelo gik madum mangʼwe ngʼar gi mor zeituni miolo e taya to gi mor pwodhruok kod ubani mangʼwe ngʼar.\n","Jo-Israel duto machwo gi mamon mane chunygi oyie nokelo ni Jehova Nyasaye chiwo mar hera ne tich duto mane Jehova Nyasaye ochiko Musa mondo otim.\n ","Eka Musa nowacho ne jo-Israel niya, “Winjuru, Jehova Nyasaye oseyiero Bezalel wuod Uri, ma wuod Hur, maa e dhood Juda,\n","kendo osepongʼe gi Roho mar Nyasaye, mondo obed gi lony, gi rieko, gi nyalo kod ngʼeyo tije duto mag lwedo;\n","mondo omi ogor kido mabeyo mag dhahabu gi fedha kod mula,\n","kendo ongʼad kite duto gi payo bao kendo mondo otim kit tije, duto mag lwedo.\n","Kendo osemiyo Bazalel, wuod Uri, ma wuod Hur, maa e dhood Juda kaachiel gi Oholiab wuod Ahisamak maa e dhood Dan rieko mar puonjo jomoko.\n","Osemiyogi rieko mar tiyo tije machalo kaka pecho, goro, chweyo lewni marambulu, maralik, marakwaro kod lewni mayom, ma gin tich joma nigi lony.\n"],["Kuom mano Bezalel, Oholiab kod jotich duto molony mane Jehova Nyasaye omiyo rieko gi nyalo mar ngʼeyo kaka itiyo tich duto mar gero kama ler mar lemo nyaka ti mana kaka Jehova Nyasaye osechiko.”\n ","Eka Musa noluongo Bezalel gi Oholiab kod jotich duto molony mane Jehova Nyasaye omiyo rieko gi nyalo kendo mane oyie biro mondo oti.\n","Musa nomiyogi chiwo duto mane jo-Israel osekelo kuom gero kama ler mar lemo, kendo ji nomedo kelo chiwo mar hera okinyi kokinyi.\n","Omiyo jotich duto molony e tije mag lwedo mane timo tije ei kama ler mar lemo noweyo tijegi\n","mi ginyiso Musa niya, “Ji kelo gik mangʼeny moloyo kar midwaro moloyo kuom tich mane Jehova Nyasaye ochiko ni mondo otim.”\n ","Eka Musa nogolo chik mine gilando wachni e kambi duto kagiwacho niya, “Onge dichwo kata dhako manochak okel chiwo moro amora ne tich gero kama ler mar lemo.” Kuom mano notam ji mondo kik gimed kelo gige tich,\n","nikech gik mane osekel ne ngʼeny moloyo tieko tich duto mar gero kama ler mar lemo.\n ","Jotich molony duto mane nigi jotich mamoko nogero Hemb Romo gi pasia apar mar law mayom momin man-gi rangi marambulu gi maralik kod marakwaro ka ogorie kido mar malaika mar kerubi gi jagoro molony.\n","Pasiago duto ne romre ka borne romo fut piero angʼwen gariyo to lachne romo fut auchiel.\n","Negiriwo pasia abich kanyakla kendo abich modongʼ bende negiriwo.\n","Eka negiloso tonde milierogo pasia e riak pasia man-gi range marambulu kendo negitimo kamano e riak pasia matungʼ komachielo.\n","Bende negiloso tonde piero abich e riak pasia achiel kendo tonde piero abich mamoko e riak pasia komachielo ka tonde moliergo pasiago omanyore.\n","Eka negiloso ramaki piero abich mag dhahabu kendo negitiyo kodgi kuom riwo pasia ariyogo kanyakla mondo omi Hemb Romo obed gimoro achiel.\n ","Negiloso pasia apar gachiel mag yie diek ne hema mondo oumgo Hemb Romo.\n","Pasia apar gachielgo duto ne romre ka bor moro ka moro romo fut piero angʼwen gabich to lachgi romo fut auchiel.\n","Negiriwo pasia abich obedo gimoro achiel kendo auchiel modongʼ bende negiriwo kamano.\n","Eka negiloso tonde milierogo pasia piero abich e giko riak pasia konchiel kendo tonde piero abich e giko riak pasia komachielo.\n","Negiloso ramaki mag mula piero abich mondo gitwego hemano kanyakla mondo obed gimoro achiel.\n","Eka negilosone hemano raum mar pien rombe molok gi range makwar kendo negiume gi piende monyongʼ mayom mag le mag nam.\n ","Negiloso sirni mochungʼ mag yiend siala ne Hemb Romo.\n","Bor siro ka siro ne en fut apar gabich, to lachne ne en fut ariyo gi nus;\n","ka siro ka siro ochungʼ momanyore gi nyawadgi. Negiloso sirni duto mag Hemb Romo machalre kamano.\n","Negiloso sirni piero ariyo migerogo bath Hemb Romo mochomo yo milambo,\n","kendo negiloso rachungi mar taya piero angʼwen mag fedha miketo e bwogi, ka rachungi ariyo iketo e bwo sirni ariyo momanyore.\n","Kuom bathe komachielo man koma ochomo yo nyandwat, negiloso sirni piero ariyo,\n","kod rachungi piero angʼwen mag fedha, ka siro ka siro otingʼo rachungi ariyo ariyo.\n","Negiloso sirni auchiel ne bathe mochwalore mochomo yo podho chiengʼ mar Hemb Romo,\n","kendo sirni mamoko nokete e konde man yo tok Hemb Romo.\n","E konde ariyogi noriw chakre e tiende nyaka e wiye malo kendo sirnigo noriw machalre.\n","Omiyo ne nitie sirni aboro gi rachungi mag fedha apar gauchiel mag fedha, ka siro ka siro otingʼo rachungi ariyo ariyo.\n ","Bende negiloso bepe miriwo mag yiend siala ka abich oket ne sirni mantie bathe konchiel mar Hemb Romo,\n","to abich modongʼ oketi e bathe komachielo, to abich modongʼ nomako sirni mane omakgo katoke mochomo yo podho chiengʼ mar Hemb Romo.\n","Negiloso raidhi madiere mane ochakore tungʼ nyaka tungʼ e dier sirnigo.\n","Ne gibawo sirnigo gi dhahabu kendo negiloso ratege mag dhahabu mondo omak raidhi miriwogo. Bende ne gibawo raidhigo gi dhahabu.\n ","Negiloso pasiago gi law mayom momin mar range marambulu, maralik kod marakwaro moketie kido mar malaika mar kerubi kogorie gi jagoro molony.\n","Negiloso ludhe angʼwen mag yiend siala mobaw gi dhahabu. Ne gilosonegi rangʼaw mag dhahabu kendo ne girwakonegi rachungigi angʼwen mag fedha.\n","Negilosone dhoranga Hemb Romo law mayom momin mar range marambulu, maralik kod marakwaro, ma en tich jachwecho molony;\n","kendo ne gilosonegi ludhe abich man-gi ramaki. Ne giumo wi ludhego kod ratege molworogi gi dhahabu, to rachungi abich mirwako ewi sirnigo nolos gi mula.\n"],["Bezalel noloso Sandug Muma gi yiend siala ma borne romo fut angʼwen gi nus to lachne romo fut achiel gi nus kendo borne madhi malo romo fut achiel gi nus.\n","Nobawe gi dhahabu maler oko gi iye kendo nochwene ndiga mar dhahabu mothedhi molwore.\n","Nothedhne ratege angʼwen molworore mag dhahabu machalo gi bangli kendo notwegi e tiendene angʼwen-go, ka ratege ariyo bedo e bathe konchiel to ariyo mamoko e bathe komachielo.\n","Eka noloso ludhe mag yiend siala mi obawogi gi dhahabu.\n","Kendo norwako ludhego ei ratege mantie e bethe Sandug Muma mondo otingʼego.\n ","Noloso raum mar pwodhruok gi dhahabu maler ma borne romo fut angʼwen gi nus kendo lachne romo fut achiel gi nus.\n","Eka noloso kido mar malaika ariyo miluongo ni kerubi gi dhahabu mothedhi.\n","Noloso kido mar malaika mar kerubi achiel e giko raumno kendo malaika mar ariyo e giko komachielo; kendo noriwogi ma gibedo gimoro achiel ewi raumno.\n","Kido mar malaika mar kerubigo noyaro bwombegi kochomo malo mondo giumgo raumno. Kerubigo nochungʼ momanyore ka ngʼiyore gi wi raumno.\n ","Negiloso mesa gi yiend siala ma borne romo fut adek to lachne romo fut achiel gi nus kendo borne madhi malo romo fut ariyo gi robo.\n","Eka ne gibawe gi dhahabu maler kendo gilworo bethene gi dhahabu.\n","Bende negiloso bethene molwore ma lachne romo gi pat lwedo achiel kendo ne gichweyo bethenego gi dhahabu.\n","Negilosone ratege molworore angʼwen mag dhahabu kendo ne gitweyogi e konde angʼwen mag mesa kama ne nitie tiendene.\n","Ratege molwororego noket machiegni gi bethe mesano mondo omak ludhego mitiyogo kuom tingʼo mesa.\n","Ludhe mitingʼogo mesano nolos gi yiend siala kendo nobawgi gi dhahabu.\n","Gik mitiyogo e mesano mane olosi gi dhahabu maler ne gin, sende, bakunde, tewni kod agulnine mitiyogo kuom chiwo misengini miolo piny.\n ","Negiloso rachung taya gi dhahabu maler kendo ne othedh tiende gi kore gi kikombege machalo maua gi thiepege kod obokege kaka gimoro achiel.\n","Bedene auchiel nochwogore gi e kore ka adek nitie konchiel kendo adek nitie komachielo.\n","Kikombe adek molos kaka maupe mag oyungu gi thiepene kod obokene nobedo e bade achiel, kendo adek e bade maluwe kendo bedene auchielgo nochwogore kawuok e rachungi taya.\n","Kendo kuom rachungi taya ne nitie kikombe angʼwen molos machal gi maupe mag oyungu mathiewo kendo golo thuoke.\n","Maua achiel noketi e bwo bede ariyo mokwongo mar rachungino, mar ariyo noketi e bwo mar ariyo, to mar adek noketi e bwo bede mar adek, giduto gin bede auchiel.\n","Maupego kod bedego duto nobedo gimoro achiel gi rachungi taya mothedh gi dhahabu maler.\n ","Negilosone rachungino teyni abiriyo, kaachiel gi gik mingʼadogo otambi kod gigene mag jowo buru molos gi dhahabu maler.\n","Negiloso rachung tayano kod gigene duto gi dhahabu maler maromo kilo piero adek gangʼwen.\n ","Negiloso kendo mar misango miwangʼoe ubani gi yiend siala. Ne oromre bathe duto koni gi koni ka borne gi lachne en fut achiel gi nus, to borne madhi malo ne gin fut adek, kendo tungene nyaka bed gimoro achiel kode.\n","Ne gibawo wiye kod bethene duto kod tungene gi dhahabu maler bende nolosne ndiri mar dhahabu molwore.\n","Negiloso ratege ariyo mag dhahabu e bwo ndiri ka gimanyore ariyo koni gi koni mondo omak ludhe mitingʼego.\n","Negiloso ludhego gi yiend siala kendo ne gibawogi gi dhahabu.\n ","Bende negiloso mor pwodhruok maler kod ubani maliw madungʼ tik mangʼwe ngʼar, ma en tich jalos mo madungʼ tik mangʼwe ngʼar.\n"],["Negigero kendo mar misango miwangʼo pep gi yiend siala ka borne madhi malo romo fut angʼwen gi nus; to lachne kod borne romo fut abiriyo gi nus maromre.\n","Negiloso tungʼ e konde angʼwen mag kendono, mondo omi tungego kod kendo mar misango obed gimoro achiel, kendo ne gimuono kendo mar misangono gi mula.\n","Gik moko duto mitiyogo e kendo mar misango nolos gi mula. Gigo ne gin agulni, opawo, bakunde mikirogo remo, gi uma michiwogo ringʼo kod tegni mag mach.\n","Negiloso singʼenge ne kendo mar misango gi mula mondo oketi e bwoye nyaka chopi e kore gi yo ka malo\n","Negiloso chuma molworore mag mula mondo omak ludhe ma itingʼego e kondene angʼwen-go.\n","Negiloso ludhego gi yiend siala mi gibawe gi mula\n","Negirwako ludhego ei nyangeyego mondo gibedi e bath kendo mar misangono kitingʼego, bende ne gitucho bugo e chunye mondo owe iye thuolo ka gitiyo gi bao mayom.\n ","Negiloso karaya mar mula gi rachungi miketoe karayano mag mula ka gitiyo gi kiyo mag mon mane tiyo e dho Hemb Romo.\n ","Bangʼe negiloso laru. Yo milambo mar laruno borne ne romo fut mia achiel gi piero abich gachiel kendo ne en gi pasia momin molos gi law mayom,\n","pasiani nolierie sirni piero ariyo gi rachungi piero ariyo mag mula, kod ramaki mag fedha kod rangʼaw miriwogo sirnigo.\n","Koma odok yo nyandwat mar laruno nobed maromo fut mia achiel piero abich gachiel kendo nobed gi sirni piero ariyo gi rachungi piero ariyo mag mula man-gi ramaki kod rangʼaw miriwogo kor sirni molos gi fedha.\n ","Kochomo yo podho chiengʼ mar laruno lachne ne romo fut piero ochiko gaboro kendo ne en gi pasia mongʼaw e sirni apar morwakie rachungi apar kaachiel gi ramaki molos gi fedha kod rangʼaw miriwogo sirnigo.\n","Kochomo yo wuok chiengʼ mar laruno bende lachne ne romo fut piero abiriyo gabich.\n","Pasia ma borgi romo fut piero ariyo gadek ne nitie e bath rangach konchiel ka pasiago ongʼaw ewi sirni adek man-gi rachungi adek,\n","kendo pasia mamoko ma borgi romo fut piero ariyo gadek ne nitie e bath rangach komachielo kongʼawgi e sirni adek man-gi rachungi adek.\n","Pasiago duto molworo laruno molos gi law mayom momin.\n","Rachungi mag sirnigo nolos gi mula. Ramaki gi rangʼaw mag sirnigo nolos gi fedha, kendo nobaw wi sirnigo gi fedha; rangʼaw mag sirnigo duto mag laru nolos gi fedha.\n ","Pasia duto mag dhorangach nolos gi law mayom momin marambulu gi maralik kod makwar molos gi jatwengʼo molony. Borne ne romo fut piero adek kendo kaka pasia mag laru borne ne romo fut aboro,\n","gi sirni angʼwen kod rachungi mag mula angʼwen. Ramekigi gi rangʼawgi nolos gi fedha.\n","Loye duto mag Hemb Romo kod loye mag alwora mar laru nolos gi mula.\n ","Magi e kar romb gik moko duto mane otigo kigero Hemb Romo, ma en Hema mar singruok kaka nokwan-gi gi chik mane Musa ogolo ne jo-Lawi kotelnegi gi Ithamar wuod Harun jadolo.\n","(Bezalel wuod Uri ma wuod Hur ja-dhood Juda noloso gik moko duto kaka Jehova Nyasaye nochiko Musa;\n","ne en gi Oholiab wuod Ahisamak ma ja-dhood Dan ma jatich lwedo kendo jagoro kendo jatwangʼ lewni marambulu gi maralik kod marakwaro.)\n","Kar dhahabu duto mane okel kawuok e misango mifwayo mane otigo e tich duto mar kama ler mar lemo ne romo kilo alufu achiel (1,000) kaluwore gi rapim mar kama ler mar lemo.\n ","Fedha mane oyudi koa kuom oganda duto mane okwan e kweno maduongʼ ne romo kilo alufu adek mia angʼwen (3,400) kaluwore gi rapim mar kama ler mar lemo,\n","fedhago ema nochok kane ngʼato ka ngʼato mane okwan ogolo nus shekel kaluwore gi rapim mar kama ler mar lemo nimar kar romb joma nokwan machwo mahikgi oromo piero ariyo kadhi nyime ne gin ji alufu mia auchiel gadek mia abich gi piero abich (603,550).\n","Fedha maromo kilo alufu adek mia angʼwen-go (3,400) notigo kuom loso rachungi mag kama ler mar lemo kod mag pasia, ka rachungi ka rachungi kawo kilo piero adek gangʼwen (34,000).\n","To kilo piero ariyo negitiyogo kuom loso ramaki mag sirni kendo bawo wi sirnigo kod loso rangʼepegi.\n ","Mula mane oyudi e misango mifwayo ne romo kilo alufu ariyo mia angʼwen (2,400).\n","Negitiyo kode kuom loso rachungi mag dho Hemb Romo gi kendo mar misango mar mula gi singʼengene gi gik moko duto mitiyogo e kendono,\n","kaachiel rachungi mag laru kod mag dhorangach kod sigingigi mag Hemb Romo kod laru molwore.\n"],["Negiloso lep dolo momin gi law mayom marambulu gi maralik kod marakwaro ma itiyogo e kama ler mar lemo. Bende negiloso lewni mopwodhi ne Harun kaka Jehova Nyasaye nochiko Musa.\n ","Negiloso law mayom mar dolo miluongo ni efod gi dhahabu kod usi marambulu gi maralik kod marakwaro momin gi law mayom.\n","Ne githedho dhahabu marep-rep kendo ne gilire matindo tindo mondo olosgo law marambuluno gi maralik kod marakwaro kolose gi jatwengʼo molony.\n","Negiloso okanda ariyo mag gok mitweyogo law efodno e kondene gi yo ka nyime kod yo kangʼeye.\n","Okandane mochwe maber ne chalo kode kolose obedo gimoro achiel gi law mayom mar dolo miluongo ni efod bende nyaka lose gi dhahabu kod law momin mayom man-gi range marambulu gi maralik kod marakwaro kaka Jehova Nyasaye nochiko Musa.\n ","Ne giketone kite mag oniks e yo michanogo dhahabu kendo negikedogi kaka ikedo kido ka gindiko nying yawuot Israel kuome.\n","Eka negitweyo kitego e lep akor mag law mayom mar dolo miluongo ni efod mondo gibed kaka kite mag rapar ne nyithind Israel kaka Jehova Nyasaye nochiko Musa.\n ","Ne gitwangʼo law akor e yo ma jatwengʼo molony twengʼogo ka olose gi dhahabu kod usi marambulu, gi maralik kod marakwaro kod law mayom mar katana kendo momin maber ka law mayom mar dolo miluongo ni efod.\n","Noromre duto ka borne gi lachne romo bat achiel kendo nobane nyadiriyo.\n","Eka negichano laini angʼwen mag kite ma nengogi tek kuom lawno. Laini mokwongo ne gichane kite kaka rubi, topaz gi beril;\n","e laini mar ariyo ne ochanie kite kaka tarkus, gi safir kod emerald,\n","to e laini mar adek ne gichane kite kaka jasinth, gi agat kod amethist\n","kendo e laini mar angʼwen ne gichane kite kaka krisolit gi oniks kod jaspa. Kidigo duto negichano kaka thiwni mag dhahabu.\n","Kitego duto nondikie nying yawuot Israel apar gariyo, ka okedgi kaka kido ka moro ka moro ochungʼ ne nying dhout Israel apar gariyogo.\n ","Bende negilosone law akor thiwni mokedi mag dhahabu maler machalo kaka tol.\n","Ne gilose kaka ichano dhahabu kod chumbe molworore ariyo mag dhahabu mi gitweyo chumbe molwororego e riak law mar law akor.\n","Negitweyo thiwni ariyogo mag dhahabu e ratege mantie e riak law akor,\n","kendo negitweyo lak thiwnigo komachielo e laini ariyo mochan kaka dhahabu ka gichomego e tond law akor kuom law mayom mar dolo miluongo ni efod gi yo ka nyime.\n","Negiloso ratege ariyo mag dhahabu mi gichomogi e konde ariyo mamoko mag law akor gi yo ka iye e riake kama otwangʼ-go law mayom mar dolo miluongo ni efod.\n","Eka negiloso ratege ariyo mag dhahabu mi gichomogi e riak tonde ariyo mag gok yo ka nyime mar law mayom mar dolo miluongo ni efod machiegni gi kama oriwego but nungone.\n","Negitweyo ratege mag law akorno kuom ratege mag law dolo miluongoni efod gi tol e yo nungone mondo law kik gonyre kuom law efod kaka Jehova Nyasaye nochiko Musa.\n ","Negiloso kandho marambulu mirwakogo law dolo mar efod, ma en tij jatwengʼo molony,\n","ka en gi otuchi e diere kaka ngʼut law kendo notwangʼ ngʼuteno gi pien mondo kik oyiechi.\n","Negiloso gik mongʼinore kaka olemo molos gi usi marambulu gi maralik, law momin mayom e riak lawno.\n","Bende negiloso gara kaka okode mag dhahabu maler mi gilierogi e riak aroyano ka gikikore gi gik mongʼinore kolemo.\n","Garago gi gik mongʼinore kolemogo nokikore e riak lawno alwora mondo orwake kitimo tich dolo kaka Jehova Nyasaye nochiko Musa.\n ","To negilosone Harun kod yawuote kandho mar law mayom mar katana, ma en tij jatwengʼo molony,\n","kendo ne gilosonegi kilemba motwangʼ gi law mayom mar katana gi ogute kaachiel gi sirwaru maiye,\n","kod okanda mayom mitweyo marambulu gi maralik kod marakwaro kaka Jehova Nyasaye nochiko Musa.\n ","Negiloso gima opadore ka san gi dhahabu maler mondo obed osimbo maler mi gindiko kuome ni:\n Kama owal ne Jehova Nyasaye.\n ","Eka ne gitweye gi tol marambulu e kilemba kaka Jehova Nyasaye nochiko Musa.\n ","Koro tich duto mar Hemb Romo norumo. Jo-Israel notimo gik moko duto mana kaka Jehova Nyasaye nochiko Musa.\n","Eka negikelo hemb romono ir Musa:\n  Ne en hema kod gigene duto gi ramakine gi sirnine gi bepene miriwo kod sirni gi rachungigi;\n ","kod raum mag pien rombo molok makwar gi raum mar piende monyongʼ mayom mag le mag nembe kod pasia migengʼego;\n ","kod Sandug Muma gi ludhene gi raum mar kar pwodhruok;\n ","gi mesa kod gigene duto mag tich kod makati miketo e nyim Jehova Nyasaye;\n ","gi rachungi mar taya molos gi dhahabu maler gi gigene duto kaka techene gi mo milielgo;\n ","gi kendo mar misango mochwe gi dhahabu, gi mor pwodhruok, gi ubani mangʼwe ngʼar gi pasia molier e dhood hema;\n ","kod kendo mar misango molos gi mula kaachiel gi singʼengene man kod ludhene, gi gik moko duto mitiyogo e kendono;\n gi karaya molos gi mula, kod rachungine;\n ","kod pasia mag laru, gi sirnine kod rachungigi, kod pasia moumo kar donjo mar laru;\n loye mag laru gi tonde motwegigo,\n gi gik moko duto mar kar lemo ma en Hemb Romo;\n ","gi lewni mochwe mag tij dolo mitiyogo e kama ler mar lemo ma gin lewni mag Harun jadolo kod lep yawuote ka gitiyogo kaka jodolo.\n  ","Jo-Israel nosetimo tije duto mana kaka Jehova Nyasaye nochiko Musa.\n","Musa ne onono tijno mi oneno ni negisetimo mana kaka Jehova Nyasaye nochiko. Omiyo Musa nogwedhogi.\n"],["Eka Jehova Nyasaye nowacho ne Musa niya,\n","Chiel laru mar Hemb Romo, ma en Hemb Lemo maler chiengʼ mokwongo mar dwe mokwongo.\n","Ket Sandug Muma e iye kendo igengʼe gi pasia.\n","Kel mesa kendo ichanie gik moko duto monego bedi e wiye. Bangʼe ikel rachungi taya kendo imok teynige.\n","Ket kendo mar misango miwangʼoe ubani molos gi dhahabu e nyim Sandug Muma kendo iket pasia e dhood Hemb Romo.\n ","Ket kendo mar misango miwangʼo pep e nyim dhood hekalu mar Hemb Romo;\n","bende ket karaya e kind Hemb Romo gi kendo mar misango mi iolie pi.\n","Bangʼe chielne laru alwora pasia bangʼe ilier pasia moro mondo ogengʼ dhoranga laru.\n ","Kaw mor pwodhruok mondo ipwodhgo Hemb Romo kod gik moko duto mantie; iwale kod gigene duto kendo obiro bedo maler.\n","Eka iwir kendo mar misango miwangʼo pep kod gik moko duto mitiyogo e kendono, iwal kendo mar misangono to obiro bedo maler.\n","Wir karaya kod rachungine kendo iwalgi.\n ","Kel Harun kod yawuote e dho Hemb Romo kendo ilwokgi gi pi.\n","Bangʼe rwak Harun gi lepe maler mag dolo, wire kendo wale mondo otina kaka jadolo.\n","Kel yawuote kendo irwaknegi kandho moro ka moro.\n","Wirgi mana kaka ne iwiro wuon-gi mondo mi gitina kaka jodolo. Wir margi biro miyo gibedo jodolo maga kuom tiengegi duto manyaka chiengʼ\n","Omiyo Musa notimo gik moko duto mana kaka ne Jehova Nyasaye ochike.\n ","Kuom mano Hemb Romo nochungi chiengʼ mokwongo mar dwe mokwongo e higa mar ariyo.\n","Kane Musa ochungo Hema noketo rachungi kargi morwako bepe kendo ochungo sirni.\n","Eka noyaro hema ewi Hemb Romo mi oketo raum e wiye kaka Jehova Nyasaye nochike.\n ","Nokawo Kite mag Rapar moketo ei Sanduk Muma; norwako ludhe e chumbe molworore mag Sanduk eka noyieyo raum e wiye.\n","Eka nokelo Sandug Muma ei Hemb Romo mogengʼe gi pasia kendo nogengʼo Sandug Muma kaka Jehova Nyasaye nochike.\n ","Noketo rachungi taya ei Hemb Romo kochomo yo nyandwat mar oko mar laru,\n","kendo noketo makati miketo e nyim Jehova Nyasaye kaka Jehova Nyasaye nochike.\n ","Noketo rachungi taya ei Hemb Romo komanyore gi mesa man yo milambo mar Hemb Romo\n","kendo noketo teyni kuome e nyim Jehova Nyasaye mana kaka Jehova Nyasaye nochike.\n ","Musa noketo kendo mar misango molos gi dhahabu ei Hemb Romo e nyim pasia\n","mi nowangʼo ubani madum mangʼwe ngʼar kaka Jehova Nyasaye nochike.\n ","Eka noketo pasia e dho Hemb Romo.\n","Noketo kendo mar misango miwangʼo pep machiegni gi dhood Hemb Romo mi nochiwoe misengni miwangʼo gi chiwo mag cham kaka Jehova Nyasaye nochike.\n ","Noketo karaya mar logo e kind Hemb Romo gi kendo mar misango mi noolo pi e iye.\n","Kendo Musa gi Harun kod yawuote notiyo kode kaluoko lwetegi gi tiendegi.\n","Sa moro amora mane gidonjo e Hemb Romo kata kane gidhi machiegni gi kendo mar misango to ne gilwoko lwetgi gi tiendegi mana kaka Jehova Nyasaye nochiko Musa.\n ","Eka Musa nochungo laru molworo Hemb Romo kod kendo mar misango mi noketo pasia e dhoranga laru. Omiyo Musa notieko tich.\n ","Eka bor polo noumo Hemb Romo kendo duongʼ mar Jehova Nyasaye nopongʼo Hemb Romono.\n","Musa ne ok nyal donjo ei Hemb Romo nikech bor polo ne nitie kendo duongʼ mar Jehova Nyasaye nopongʼo kar lemo.\n ","E wuodhe duto mag jo-Israel, e kinde moro amora ma bor polo ne oa ewi Hemb Romo negichako wuoth,\n","to ka bor polo ne ok otingʼore malo ne ok gichak wuoth nyaka chop odiechiengʼ motingʼore.\n","Kuom mano bor polo mar Jehova Nyasaye ne nitie ewi Hemb Romo godiechiengʼ, to mach ne nitie ei bor polono gotieno e nyim jo-Israel duto e wuodhegi.\n"]],"Leviticus":[["Eka Jehova Nyasaye noluongo Musa mowuoyo kode gie Hemb Romo. Nowachone niya,\n","Wachne nyithind Israel kiwacho kama: Ka ngʼato kuomu kelo chiwo ne Jehova Nyasaye, to onego okel chiwo mag chiayo kaka dhok kata rombe.\n ","Ka chiwo en misango miwangʼo pep mar dhiangʼ, to nyaka obed mana mano madichwo maonge songa. Nyaka to ochiwe e dho Hemb Romo mondo omi Jehova Nyasaye oyie kode.\n","Nyaka oket lwete ewi misango miwangʼo pep, mi Jehova Nyasaye noyie gi misangono mondo obed gima opwodhgo richone.\n","Kendo enoyangʼ nyarwath e nyim Jehova Nyasaye, eka yawuot Harun ma bende gin jodolo nokel remo, kendo ginikir remo molworo kendo mar misango kendo mochomore gi dho Hemb Romo.\n","Eka noyangʼ rwadhno kaka misango miwangʼo pep kendo enopoge matindo tindo.\n","Eka yawuot Harun jadolo nomok mach e kendo mar misango, kendo ginichan yien ewi mach.\n","Bangʼe yawuot Harun ma jodolo nochan lemo duto kaka wich gi boche ewi yien manie mach mar kendo mar misango.\n","Enoluoki jamb-ich gi tiendene gi pi, kendo jadolo nowangʼ-gi duto ewi kendo mar misango. En misango miwangʼo pep, madungʼ tik mangʼwe ngʼar ni Jehova Nyasaye.\n ","To ka chiwono en misango miwangʼo pep nowuogi kuom jamni kata kuom rombe kata diek, to nyaka ochiw mano madichwo maonge songa.\n","Kendo mondo onege e bath kendo mar misango yo nyandwat nyim Jehova Nyasaye, eka jodolo magin yawuot Harun nokir rembgi ewi kendo mar misango bathe koni gi koni.\n","Kendo nongʼade matindo tindo, eka jadolo nochan-gi ewi yien manie wi kendo mar misango wich kod boche.\n","To noluok jamb-ich gi tiendene kod pi, eka jadolo nokelgi duto mi nowangʼ-gi ewi kendo mar misango. En misango miwangʼo pep, madungʼ tik mangʼwe ngʼar e nyim Jehova Nyasaye.\n ","To ka misango miwangʼo pep michiwone Jehova Nyasaye gin mana winy, to koro nyaka okel mana akuch odugla kata nyathi akuru.\n","Jadolo nokele e kendo mar misango, kendo nochod wiye, eka owangʼe ewi kendo mar misango, kendo rembe nobii michwer e bath kendo mar misango.\n","Enogol oswakone gi gik moko manie i oswakone mowitgi oko e bath kendo mar misango, yo wuok chiengʼ kama otimo buru.\n","Eka enobare gi e bwombe, to ok nopoge chuth, kendo bangʼe jadolo nowangʼe ewi kendo mar misango, kokete ewi yien manie mach. Ma en misango miwangʼo pep, ma en misango miwangʼo gi mach, madungʼ tik mangʼwe ngʼar ni Jehova Nyasaye.\n"],["Ka ngʼato okelone Jehova Nyasaye chiwo mar cham, to nyaka obed mogo mayom. Onego ool mo kuom mogono kendo ochwo ubani kuome,\n","eka otere ne yawuot Harun ma jodolo. Jadolo nokaw mogo mayom moru gi sanja achiel kaachiel gi ubani duto kendo nowangʼe kaka pok mar rapar ewi kendo mar misango, ma en misango miwangʼo pep, madum tik mangʼwe ngʼar ne ma Jehova Nyasaye.\n","Cham mar misango mane odongʼ koro nobedi mar Harun gi yawuote, ma en gima ler moloyo kuom misengini mag Jehova Nyasaye miwangʼo gi mach.\n ","Ka ikelo chiwo mar cham motedie kendo, nyaka obed kek molosi gi mogo mayom ma ok oketie thowi modwal gi mo kata chapat mowir gi mo.\n","To ka chiwo mari mar cham en gima otedi e tawo, to enobedi mogo mayom ma ok oketie thowi, kendo moru gi mo.\n","Poge matindo tindo, ol mo kuome, nikech en misango mar cham.\n","To ka chiwo mari mar cham en gima otedi e tawo, inilose gi mogo mayom kod mo.\n","Kel misango mar cham molos gi gigi ne Jehova Nyasaye, kele ne jadolo, mabiro chiwe e kendo mar misango.\n","Enopog moko kaka pok mar rapar kendo chiw moko e kendo mar misango kaka misango miwangʼo pep madum tik mangʼwe ngʼar ne Jehova Nyasaye.\n","To gima nodongʼ kuom chiwo mari mar cham nobed mar Harun gi yawuote, en gima ler moloyo nikech ogole kuom misango miwangʼo gi mach ne Jehova Nyasaye.\n ","Misengini duto mag cham ma uchiwo ni Jehova Nyasaye nyaka bed ma ok oketie thowi, nimar misango ma uwangʼo gi mach ni Jehova Nyasaye kik ketie mor kich kata thowi.\n","To gigo unyalo chiwo ni Jehova Nyasaye kaka misango mar cham mokwongo, makmana kik uwangʼ-gi e kendo mar misango kaka iwangʼo misango madum tik mangʼwe ngʼar.\n","To chiwo duto mag cham mondo ituonie chumbi. Kik iwe mak ituone chumbi e misengini magi duto mag mogo kaka nisingori ni Nyasachi; mano emomiyo chumbi nyaka tuonie misengini duto mutimo.\n ","Ka ukelone Jehova Nyasaye misango mar cham kod cham mokwongo nyak, to nyaka uchiw wiye cham manyien mobul e mach kendo moyoki.\n","Keturu mo gi ubani nikech en misango mar cham.\n","Jadolo nokaw cham moko mondo oru gi mo kendo enowangʼ-gi kaachiel gi ubani kaka rapar, nikech en misango miwangʼo ni Jehova Nyasaye gi mach.\n"],["To ka ngʼato ochiwo ne Jehova Nyasaye misango mar lalruok mogolo e kweth jambe bed ni en rwath kata roya to nyaka obed maonge songa.\n","Ngʼatno nyaka ket lwete ewi misango mar dherno, kendo oyangʼe e dho Hemb Romo. Eka jodolo ma yawuot Harun nokaw remo, kendo ginikire e bathe kendo mar misango koni gi koni.\n","Koa kuom chiwo mar lalruok nyaka otimne Jehova Nyasaye misango miwangʼo gi mach ma gin: boche moimo jamb-ich, gi kuonde machiegni kode,\n","gi nyiroke kaachiel gi boche mogawogi man but oguro, kod jwala mabor man ewi chuny nogol oko kaachiel gi nyiroke.\n","Eka yawuot Harun nowangʼ-gi e kendo mar misango koketgi ewi misango miwangʼo pep man e yien moket e mach mondo obed misango miwangʼo madum tik mangʼwe ngʼar ni Jehova Nyasaye.\n ","Ka ngʼato ochiwo chiayo mondo otim-go misango mar lalruok ni Jehova Nyasaye, to nyaka ochiw chiayo madhako kata madichwo maonge songa.\n","To ka ochiwo nyarombo, to nyaka ochiwe e nyim Jehova Nyasaye.\n","Eka nyaka oket lwete ewi chiayono kendo oyangʼe e dho Hemb Romo. Yawuot Harun nokaw remo, kendo ginikire e bethe kendo mar misango koni gi koni.\n","Koa kuom chiwo mar lalruok nyaka timne Jehova Nyasaye misango miwangʼo gi mach ma gin: bochene gi sembe duto mogol koa e lumbru gi bor moumo jamb-ich kaachiel gi boche man kuom jamb-ich,\n","gi nyiroke ariyo kod bor man kuomgi man but oguche kod jwala mabor manie wi chuny nogol oko kaachiel gi nyiroke.\n","Jadolo nowangʼ gigi duto ewi kendo mar misango kaka chiemo, ma en chiwo miwangʼo pep ne Jehova Nyasaye.\n ","Ka chiwo mare en diel, to nyaka ochiwe e nyim Jehova Nyasaye.\n","Eka nyaka oket lwete ewi chiayono kendo oyangʼe e dho Hemb Romo. Yawuot Harun nokaw remo, kendo ginikire e bethe kendo mar misango koni gi koni.\n","Koa kuom chiwo mar lalruok nyaka tim ne Jehova Nyasaye misango miwangʼo pep ma gin: boche moimo jamb-ich gi kuonde machiegni kode,\n","gi nyiroke kaachiel gi boche mogawogi man but oguro, kod jwala mabor man ewi chuny nogol oko kaachiel gi nyiroke.\n","Jadolo nowangʼ gigi duto ewi kendo mar misango kaka chiemo, ma en chiwo miwangʼo pep ne Jehova Nyasaye kendo madum tik mangʼwe ngʼar. Boche duto gin mag Jehova Nyasaye.\n ","Mano nobed chik mochwere ne tienge duto mabiro e kamoro amora manudagie; kendo kik ucham bor kata remo.\n"],["Jehova Nyasaye nowacho ne Musa niya,\n","“Wachne jo-Israel ni, ‘Magi e chike mabiro mako ngʼato ka odonjo e richo ka ok ongʼeyo kendo otimo gima chik Jehova Nyasaye okwero:\n ","“ ‘Ka jadolo mowal oketho mi omiyo joga obedo mogak, to ochune ni nyaka ochiw ni Jehova Nyasaye nyarwath maonge songa kendo otim-go misango mar golo richo, ne richo mosetimono.\n","To nyaka ochiw rwadhno e dho Hemb Romo e nyim Jehova Nyasaye. Kendo oyie lwete e wiye mi oyangʼe e nyim Jehova Nyasaye.\n","Eka jadolo mowal nokaw remb rwadhno moko, mi nokele e Hemb Romo.\n","Kendo enolut lwete ei remono, mi okir moko nyadibiriyo e nyim pasia mar kama ler mar lemo mar Jehova Nyasaye.\n","Bangʼ mano jadolono nomien remo moko e tunge kendo mar misango miwangʼoe ubani e nyim Jehova Nyasaye manie Hemb Romo. To remb rwadhno modongʼ nopuki e tiend kendo mitimoe misango miwangʼo pep manie dho Hemb Romo.\n","To boche duto mogol kuom rwath mochiw kaka misango mar golo richo noket tenge gi boche moumo jamb-ich kod boche mamoko molwore,\n","kaachiel gi nyiroke gi boche mogawogi manie bath oguro kod jwala mabor manie wi chuny kod nyiroke,\n","mago duto noket tenge mana kaka iketo boche mogol kuom rwedhi mitimogo misengini mag lalruok. Eka jadolo nowangʼ-gi pep ewi kendo mar misango miwangʼo pep.\n","Pien nyarwadhno gi ringe duto, kaachiel gi wiye kod tiendene, jamb-iye kod wen,\n","ma tiende ni nyarwadhno duto, notingʼ kendo noter oko mar pacho kama ler ma en kama oket tenge ne puko buch kendo mar misango, kendo mondo owangʼe kanyo pep gi mach mar yien ewi pidh buruno.\n ","“ ‘Ka oganda mar jo-Israel duto otimo richo ka ok gingʼeyo maponi gitimo gimoro ma chik Jehova Nyasaye okwero, kata obedo ni gikia, to gin joricho.\n","Ka achien richono ofwenyore, to nyaka gichiw nyarwath mitimogo misango mar golo richo, kendo gikel nyarwath e nyim Hemb Romo.\n","Jodong oganda mar Israel noket lwetgi ewi nyarwadhno e nyim Jehova Nyasaye kendo enoyangʼe mana kanyo.\n","Jadolo mowal to nokaw remo moko mag rwadhno kendo nokel ei Hemb Romo.\n","Nolut lith lwete ei remono, mi nokire nyadibiriyo e nyim pasia mar kama ler mar Jehova Nyasaye.\n","Bangʼ mano to mondo omien remo moko e tunge kendo mar misango manie nyim Jehova Nyasaye ei Hemb Romo. To remo modongʼ nopuki e tiend kendo mar misango miwangʼo pep manie dho Hemb Romo.\n","Nokaw boche duto mi nowangʼ-gi ewi kendo mar misango,\n","kendo nochiw rwadhno mana kaka nochiwo rwath mitimogo misango mar golo richo. Kamano e kaka jadolo nopwodhnigi kethogi mi nowenegi.\n ","“ ‘Eka enogol nyarwadhno oko mar kambi mi ochiwe kaka misango miwangʼo mana kaka mochiwo mokwongo-cha. Mano en misango mar golo richo ni oganda.\n ","“ ‘Ka jatelo moro odonjo e richo ka ok ongʼeyo kendo otimo gima chik ma Jehova Nyasaye ma Nyasache okwero to obedo jaketho.\n","To ka onyise kit richo ma osetimo, to nyaka okel nywok maonge songa mondo otimnego misango kuom ketho chik.\n","Enoket lwete ewi chiayono, kendo enoyangʼe kama itimoe misango miwangʼo pep e nyim Jehova Nyasaye. En misango mar golo richo.\n","Eka jadolo nokaw remo moko mar golo richo gi lith lwete mi nomiene e tunge kendo mar misango miwangʼo pep, eka bangʼe remo duto modongʼ to nopuk e tiend kendo mar misango.\n","Nowangʼ boche duto ewi kendo mar misango kaka nowangʼo mo mar misango mar lalruok. Kamano e kaka jadolo nopwodh ketho mar ngʼatno kendo nowene richone.\n ","“ ‘Ka ngʼato moro ei oganda odonjo e richo ka ok ongʼeyo kendo otimo gima chik Jehova Nyasaye ok oyiego, to en jaketho.\n","To ka onyise kit richo ma osetimo to nyaka okel diel maonge songa mondo otimnego misango kuom ketho chik.\n","Enoket lwete ewi chiayono mitimogo misango mar golo richo, kendo enoyangʼe kama itimoe misango miwangʼo pep.\n","Eka jadolo nokaw remo moko gi lith lwete kendo nomiene tunge kendo mar misango miwangʼo pep, eka remo modongʼ to nopuki e tiend kendo mar misango.\n","Nowangʼ boche duto ewi kendo mar misango mana kaka nowangʼo mo mar misango mar lalruok ma en tik madungʼ tik mangʼwe ngʼar ni Jehova Nyasaye. Kamano e kaka jadolo nopwodh ketho mar ngʼatno kendo nowene richone.\n ","“ ‘To ka ngʼato ochiwo rombo mondo otim-go misango mar golo richo, to nyaka obed mana rombo maonge songa.\n","Enoket lwete ewi chiayono, kendo enoyangʼe kaka misango mar golo richo kama itimoe misango miwangʼo pep.\n","Eka jadolo nokaw remo moko mar misango mar golo richo gi lith lwete kendo nomiene tunge kendo mar misango miwangʼo pep, eka remo duto modongʼ to nopukie tiend kendo mar misango miwangʼo.\n","Nowangʼ boche duto kendo nowangʼ-gi ewi kendo mar misango mana kaka iwangʼo mo mar rombo mar lalruok, kendo jadolo nowangʼ bochego ewi misengini miwangʼo ni Jehova Nyasaye gi mach. Kamano e kaka jadolo nopwodh ketho mar ngʼatno kendo nowene richone.\n"],["“ ‘Ngʼato angʼata ma nokwongʼre kata ma notamre mar hulo wach moro mosewinjo kata moseneno, en bende nobed jaketho, kendo nyaka kume mi ochul.\n ","“ ‘Kata ka ngʼato omulo gimoro makwero, bed ni en le mar bungu motho kata gik mamol motho, ka ok ongʼeyo, mi ofwenye achien, to enodok jaketho.\n","Kata ka orere kuom gimoro makwero moa kuom dhano ka ok ongʼeyo, mi ofwenyo achien, to enodok jaketho.\n","Ka ngʼato ohedhore ma okwongʼore mar timo gimoro, maber kata marach ka ok ongʼeyo, (e wach moro ma ngʼato thoro hedhore ka kwongʼore) mi bangʼe achien ofwenyo, to enodok jaketho.\n","Ka ngʼato angʼata en jaketho e achiel kuom wechegi, to nyaka ohul kaka oseketho,\n","kendo nyaka okel ni Jehova Nyasaye rombo kata diel madhako kaka misango mar golo richo kuom ketho mosetimo; bangʼe jadolo nopwodhnego kethoneno.\n ","“ ‘To ka ok onyal chiwo nyarombo, to nokel akuche odugla ariyo kata nyithi akuru ariyo ni Jehova Nyasaye kuom richo mosetimono. Kuom mano, akuru achiel notimnego misango mar golo richo, to machielo to notimnego misango miwangʼo pep.\n","Enokelgi ne jadolo, eka jadolo nokwong ochiw winyo mar misango mar golo richo. Enomak wiye komino ngʼute, to ok nochode chuth,\n","kendo nokir remb winyono moko e kor kendo mar misango, to remo modongʼ to mondo ochwer e tiend kendono, nikech en misango mar golo richo.\n","Jadolo nochiw winyo machielo modongʼ kaka misango miwangʼo pep e yo ma chik dwaro kendo mondo opwodhego kuom richo mosetimo mi nowene.\n ","“ ‘To ka ok onyal yudo kata mana akuche odugla ariyo kata nyithi akuru ariyo, to chunoni nyaka ochiw kilo angʼwen mar mogo mayom kaka misango mar golo richo. Kik oolie mo kata kik oketie ubani, nikech en misango mar golo richo.\n","Eka enokel mogono ni jadolo eka jadolo nojuke sanja kaka rapar, mi nowangʼe e kendo mar misango ewi misengini miwangʼo gi mach ni Jehova Nyasaye. Mano en misango mar golo richo.\n","Kamano e kaka jadolo notimne pwodhruok kuom richo mosetimo kendo nowene. Mana kaka chiwo mag cham, chiwo mamoko nobed mag jadolo.’ ”\n ","Jehova Nyasaye nowacho ne Musa niya,\n","“Ka ngʼato oketho mi otimo richo mar oyiem kaluwore gi chike maler mag Jehova Nyasaye, to nyaka okel ne Jehova Nyasaye im maonge songa kendo man-gi nengo kaluwore gi rapim mar shekel mar kama ler mar lemo. En misango michiwo mar pwodhruok e ketho.\n","Nyaka ochul nengo mar gima ne ok ochiwo kaluwore gi chike maler, kendo bende omedi achiel kuom abich mar nengono kendo ochiwe duto ne jadolo, mabiro kawo imno kendo otimnego misango mar pwodhruok e ketho eka nowene richone.\n ","“Ka ngʼata otimo richo kendo otimo gima okwer e chik moro amora mar Jehova Nyasaye, kata obedo ni ok ongʼeye, to en richo kendo en okwane jaketho.\n","Nyaka okelne jadolo im man-gi nengo kendo maonge songa kaka misango mipwodhogo ketho. Kamano jadolo nopwodhe kuom ketho mosetimo kokia kendo nowene.\n","En misango mar pwodhruok e ketho; nikech osetimo marach e nyim Jehova Nyasaye.”\n"],["Eka Jehova Nyasaye nowacho ne Musa niya,\n","“Ka ngʼato otimo richo kendo ok obedo ja-ratiro e nyim Jehova Nyasaye ka owuondo nyawadgi kuom gima osingne kata gima owene mondo oriti kata gima okwal,\n","kata ka okwanyo gima olal bangʼe oriambo kendo oriyo dhoge, kata ka otimo richo ma ngʼato angʼata nyalo timo;\n","kuom mano ka otimo richo kendo odoko jaketho, to nyaka odwok gima osekwalo kata mochamo malangʼ, kata gima ne osingne, kata gima ne okwanyo molal,\n","kata gimoro amora mane okwongʼoree gi miriambo. Nyaka ochul gigo duto mi omedie achiel kuom abich mar nengogi kendo mondo ochiwgi duto ne wuon-gi chiengʼ mochiwoe misango mipwodhego e kethoneno.\n","Bende nyaka okel ni jadolo misango mar pwodhruok e richo ni Jehova Nyasaye im maonge songa ma nengone oromo timo misango mipwodhego e kethoneno.\n","Mano e kaka jadolo notimnego misango mipwodhogo kethoneno e nyim Jehova Nyasaye, kendo enowene kuom ketho duto ma osetimo, mane omiyo obedo jaricho.”\n ","Jehova Nyasaye nowacho ne Musa niya,\n","“Mi Harun gi yawuote chikni: ‘Magi e chike mag misango miwangʼo pep: Misango miwangʼo pep nyaka nind e kendo mar misango otieno duto nyaka okinyi, bende mach kik tho e kendo mar misangono.\n","Eka jadolo norwak lepe mayom mag dolo ma oko gi maiye, kendo nojow buru mar misango miwangʼo pep kogolo e kendo mar misango mi oolgi oko e bath kendono.\n","Eka nogol lewnigo kendo norwak mamoko, bangʼe notingʼ buru kotero oko mar kambi kama ler mar pwodhruok.\n","Mach manie kendo mar misango to nyaka sik kaliel. Jadolo nyaka med yien e kendono okinyi kokinyi kendo ochanie misango miwangʼo pep eka owangʼe boche mag misengini mag lalruok.","Mach nyaka sik kaliel e kendo mar misango ma ok tho.\n ","“ ‘Magi e chike mag misengini mag cham: Yawuot Harun nochiwe ne Jehova Nyasaye e nyim kendo mar misango.\n","Jadolo nojuk mogo mayom sanja gi mo kaachiel gi ubani mi oriwgi gi misango mar cham, kendo nowangʼ sanja ma ojukono kaka rapar e kendo mar misango mondo odungʼ tik mangʼwe ngʼar ni Jehova Nyasaye.\n","Harun gi yawuote nocham modongʼ, to nyaka gichame ma ok oketie thowi e kama ler mar lemo; kendo ginichame e laru mar Hemb Romo.\n","Mogono ok onego ru gi thowi; nikech asemiyogigo kaka migapgi kuom misengini michiwona miwangʼo gi mach. En gima ler ka misango mar golo richo kod misango mar pwodhruok e ketho.\n","Nyakwar Harun moro amora madichwo nyalo chame. Ma en migapgi mapile pile mar misengini miwangʼo ne Jehova Nyasaye gi mach kuom tiengʼ ka tiengʼ mabiro. Gimoro amora morere kuome nodok maler.’ ”\n ","Jehova Nyasaye nowacho kendo ne Musa niya,\n","“Chiwoni ema Harun gi Yawuote nokelne Jehova Nyasaye chiengʼ ma iwalogi: Mogo mayom moromo kilo angʼwen kaka chiwo mar cham mapile pile, nus mar mogono ginichiw gokinyi, to nus modongʼ ginichiw godhiambo.\n","Tedeuru gi mo e tawo, eka ukele koseruwore maber, kendo chiwe kongʼinjore matindo tindo, kendo otimgo misango mar cham madungʼ tik mangʼwe ngʼar ni Jehova Nyasaye.\n","Wuode manokaw kare kaka jadolo mowal ema nolos misangono. Nyaka wangʼe pep nimar en migawo mapile pile mar Jehova Nyasaye.\n","Kuom misango mar cham moro amora ma jadolo ogolo nyaka wangʼ pep kendo kik chamgi.”\n ","Jehova Nyasaye nowacho ne Musa niya,\n","Nyis Harun gi yawuote kama: Magi e chike mag misango mar golo richo: Chiach misango mar golo richo nyaka yangʼ e nyim Jehova Nyasaye mana kama iyangʼoe chiach misango miwangʼo pep nikech en gima ler moloyo.\n","Jadolo mochiwo misangono nyaka chame kama ler mar lemo, ma nitie e laru mar Hemb Romo.\n","Gimoro amora morere e misangono nobed gima owal ni Jehova Nyasaye. Ka diponi remb misangono okirore e nanga, to nyaka lwoke e kama ler mar lemo.\n","Chunoni agulu motedie ringʼo mar misango mar golo richo nyaka too; to ka aguch mula ema otedee, to nyaka rudhe maler mi bangʼe lawe gi pi.\n","Ngʼato angʼata madichwo ma jaodgi jodolo oyiene chamo misangono, nikech en gima ler moloyo.\n","Ka remb chiayo motimgo misango miwangʼo mar golo richo okel ei Hemb Romo mondo pwodhgo richo ei Kama Ler mar lemo, to misangono kik cham; nyaka wangʼe gi mach.\n"],["Magi e chike mag misango ma ipwodhruokgo e ketho, ma en misango maler moloyo:\n","Chiayo mar misango mipwodhruokgo e ketho nyaka yangʼ mana kama iyangʼoe chiayo mar misango miwangʼo pep kendo rembe nyaka kir e bethe kendo mar misango koni gi koni.\n","Eka jadolo nokaw bochene duto, kaka sembe gi boche moumo jamb-ich,\n","kod nyiroke kaachiel gi boche mogawe gi man but oguro kendo inigol jwala mabor manie wi chuny kod nyiroke.\n","Jadolo nochiwgi ka wangʼogi ewi kendo mar misango, mondo obed misango miwangʼo gi mach ni Jehova Nyasaye, nikech en misango mipwodhruokgo e ketho.\n","Ngʼato angʼata madichwo ma jaodgi jodolo oyiene chame, to nyaka chame mana e kama ler mar lemo mowal ni Jehova Nyasaye, nikech en gima ler moloyo.\n ","Chik achielni ema oriwo misango mar golo richo kod misango mipwodhruokgo e ketho. Misenginigo nodongʼ ni jadolo motimogi, kopwodhogo richo.\n","Jadolo matimo misango miwangʼo pep ma ngʼato ochiwo nodongʼ gi pien chiayono kaka mare owuon.\n","Misango duto mag cham mobul e kendo kata motedi e sufuria, kata e dakuon, nodongʼne jodolo motime;\n","makmana misengini mamoko mag cham moruw gi mo kata ma ok oruw, ema nopog maromre ne yawuot Harun duto.\n ","Magi e chike mag misango mar lalruok ma ngʼato nyalo chiwo ne Jehova Nyasaye.\n ","“ ‘Ka ochiwe ka gir goyo erokamano, to ochiwe kaachiel gi makati ma ok oketie thowi moted gi mo, kod chapat ma ok oketie thowi mowir gi mo, gi kek moted gi mogo mayom kendo modwal gi mo.\n","Bende enokel misango mar lalruok mar goyo erokamano kaachiel gi makati moted gi thowi.\n","Enokel achiel kuom moro ka moro kaka misango mochiwe ne Jehova Nyasaye, nikech en mar jadolo makiro remb misengini mag lalruok.\n","Ring misango mar goyo erokamano nyaka cham mana odiechiengno mochiwe ma ok oriyo nyaka okinyi.\n ","“ ‘Ka misango motimo en mar kwongʼruok, chiwo mar hera, to misangono nyaka cham e odiechiengno mochiwe, to ka moro odongʼ to inyalo chame kinyne.\n","Ka ringʼo moro mar misango odongʼ nyaka chiengʼ mar adek, to nyaka wangʼe e mach.\n","Ka ring misango mar lalruok ocham chiengʼ mar adek, to misangono ok noyiego. Bende Nyasaye ok nokwan misangono ka gima ber, nimar en gima kwero, kendo ngʼama ochame nobed jaricho.\n ","“ ‘Ringʼo morere e gimoro amora mogak, kik cham, to nyaka wangʼ e mach. To ringʼo mamoko modongʼ to inyalo cham gi ngʼato angʼata maler.\n","To ka ngʼat mogak ochamo ring misango mar lalruok mochiwne Jehova Nyasaye, ngʼatni nyaka ngʼad kare oko kuom ogandagi.\n","Ngʼato angʼata momulo gimoro mogak, bedni en dhano kata le, kata gimoro amora makwero, eka bangʼe ochamo ring misango mar lalruok mochiw ni Jehova Nyasaye, en bende nyaka ngʼad kare oko kuom ogandagi.’ ”\n ","Jehova Nyasaye nowacho ne Musa niya,\n","“Nyis jo-Israel kama: ‘Kik ucham bor moro amora mar dhok, rombe, kata diek.\n","Chiayo moyud kotho kende kata ma ondiegi onego kik gicham bore to boreno inyalo tigo e yo moro amora.\n","Ngʼato angʼata kuomu manocham bor chiayo ma lembe moko osetimgo misango miwangʼo pep ni Jehova Nyasaye, to nyaka ngʼad kare kuom ogandane.\n","Ka moro amora mudakie, kik ucham remo moro amora bed ni en mar winy kata en mar le.\n","Ngʼato angʼata mochamo remo nyaka ngʼad kare kuom ogandane.’ ”\n ","Eka Jehova Nyasaye nowacho ne Musa niya,\n","“Nyis jo-Israel kama: ‘Ngʼato angʼata mochiwo misango mar lalruok ne Jehova Nyasaye, nyaka kel migawo mar misango kaka chiwo mare ne Jehova Nyasaye.\n","Enokelne Jehova Nyasaye gi lwete owuon boche miwangʼo gi mach kaachiel gi agoke kendo enolier agokono kofwaye e nyim Jehova Nyasaye kaka misango mifwayo.\n","Jadolo nowangʼ bochego e kendo mar misango, makmana ni agoko to nodongʼ ni Harun gi yawuote.\n","Unuchiwne jadolo bam ma korachwich mar chiayo kaka misango mar lalruok.\n","To wuod Harun mano kir remo kendo wangʼ boche mar misango mar lalruok nyaka kaw bam korachwich kaka pokne.\n","To kuom misango mar lalruok ma jo-Israel golo, asekawo agoko miliero kendo ifwayo kod bam michiwo kaka pok kendo asemiyogi Harun jadolo kod yawuote kaka pokgi mapile pile kuom jo-Israel.’ ”\n ","Ma e migawo mar chiwo miwangʼo pep ne Jehova Nyasaye mane opogone Harun gi yawuote e odiechiengʼ mane owalgi mondo gitine Jehova Nyasaye kaka jodolo.\n","E odiechiengʼ mane opwodhgi, Jehova Nyasaye nochiwo chik ni jo-Israel mondo omigi ma kaka pokgi mapile ne tienge mabiro.\n ","Magi koro e chike mag misango miwangʼo pep, misango mar cham, misango mar golo richo, misango ma ipwodhruokgo e ketho gi misengini mitimo chiengʼ miketo jadolo e tich kaachiel gi misengini mag lalruok.\n","Chikegi Jehova Nyasaye nomiyo Musa e Got Sinai, chiengʼ mane ochoko jo-Israel mondo ochiwne Jehova Nyasaye misengini mag-gi, ka gin e Thim mar Sinai.\n"],["Eka Jehova Nyasaye nowacho ne Musa niya,\n","“Kel Harun gi yawuote gi lepgi mag dolo, gi mor pwodhruok, gi rwadh misango mar golo richo gi imbe ariyo, kod odheru motingʼo makati ma ok oketie thowi,\n","kendo ichok oganda duto e dho Hemb Romo.”\n","Musa notimo mana kaka Jehova Nyasaye nochike, kendo oganda jo-Israel duto nochokore e dho Hemb Romo.\n ","Musa nowachonegi niya, “Ma e gima Jehova Nyasaye osechiko mondo otim.”\n","Eka Musa nogolo Harun gi yawuote e dier oganda mi olwokogi gi pi.\n","Bangʼ mano norwako ne Harun kandho, eka notweyone okanda e nungone, kendo norwakone law mayom mar dolo miluongo ni efod, bangʼe notweyone law dolono miluongo ni efodno gi okandane motwangʼ maber.\n","Norwakone law akor, moketo ombulu miluongo ni Urim gi Thumim e law akorno.\n","Eka nosidhone Harun kilemba e wiye, kendo oketone san mar dhahabu mopamore, ma en osimbo maler e nyim kilemba kaka ne Jehova Nyasaye ochike.\n ","Eka Musa nokawo mor pwodhruok mowirogo Hema kod gik moko duto manie iye, kendo nopwodhogi.\n","Nokiro mo moko ewi kendo mar misango nyadibiriyo, mowire kaachiel gi gik moko duto mitiyogo e kendono gi karaya mar luokruok gi rachungine, kendo nopwodhogi.\n","Noolo mor pwodhruok moko ewi Harun, kowire kendo kopwodhe ne tich dolo.\n","Bangʼe nokelo yawuot Harun morwakonegi kandho, eka otweyonigi okanda e nungogi kendo osidhonegi kilemba mana kaka Jehova Nyasaye nochike.\n ","Eka Musa nokelo rwath mane ibiro timgo misango mar golo richo, Harun kod yawuote noyie lwetgi e wiye.\n","Musa noyangʼo rwadhno kendo rembe moko nokawo gi lith lwete momieno e tunge kendo mar misango mondo opwodhgo kendo mar misango. Remo modongʼ to ne opuko e bwo kendo mar misango. Kamano nowalo kendo mar misangono mondo opwodhego.\n","Bangʼe Musa nokawo boche duto mogawo jamb-ich gi moumo chuny gi nyiroke ariyo kod boche mogawogi mi nowangʼogi e kendo mar misango.\n","To ring rwadhno gi piene kaachiel gi wen, nogolo oko mar kambi mowangʼogi duto kaka Jehova Nyasaye nochike.\n ","Eka Musa nokelo im mane ibiro timgo misango miwangʼo pep mar golo richo, kendo Harun kaachiel gi yawuote noyieyo lwetgi e wiye.\n","Eka Musa noyangʼo imno, kendo nokawo remo mi okiro e bath kendo mar misango.\n","Ne opogo ring imno lemo ka lemo kendo nowangʼo wiye gi lemogo duto kod bochene.\n","Bangʼe nolwoko jamb-ich kod tiende imno gi pi, kendo nowangʼo imno pep e kendo mar misango kaka misango miwangʼo pep, ma en misango miwangʼo gi mach ne Jehova Nyasaye kendo madungʼ tik mangʼwe ngʼar kaka Jehova Nyasaye nochiko Musa.\n ","Bangʼ mano Musa nokelo im machielo, ma en im miwalogo jodolo ne tich kendo Harun gi yawuote noyieyo lwetgi e wiye.\n","Musa moyangʼo imno kendo nokawo remb imno moko momieno e it Harun ma korachwich, gi lith lwete mathuon ma korachwich kod lith tiende mathuon ma korachwich.\n","Eka bangʼe Musa nochungo yawuot Harun, kendo nomieno remo e itgi ma korachwich gi lith lwetgi mathuon ma korachwich kod lith tiendegi mathuon ma korachwich. Remo modongʼ to ne okiro e bath kendo mar misango moluoro.\n","Nokawo boche gi boche mag sembe, kod boche duto mogawo jamb-ich gi boche moimo chuny gi nyiroke ariyo kod boche mogawogi, kaachiel gi bam ma korachwich.\n","Kuom okapu mar makati ma ok oketie thowi mane ni e nyim Jehova Nyasaye, nokawo makati gi kek molos gi mo kod chapat achiel mi oketogi ewi boche kod bam ma korachwich.\n","Gigi duto noketo e lwet Harun gi yawuote mondo gifwagi e nyim Jehova Nyasaye kaka misango mifwayo.\n","Bangʼe Musa nokawogi e lwetgi kendo nowangʼogi kaachiel gi misango miwangʼo pep e kendo mar misango kaka misango miwalogo jodolo. En misango miwangʼo pep ne Jehova Nyasaye kendo madum tik mangʼwe ngʼar ne Jehova Nyasaye.\n","Musa nokawo agoko mi ofwaye e nyim Jehova Nyasaye kaka misango mifwayo; ma ne pok mar misango mar im miwalogo Harun, mana kaka Jehova Nyasaye nochiko Musa.\n ","Eka Musa nokawo mor pwodhruok kod remo mane nitiere e kendo mar misango mi okiro kuom Harun gi yawuote kod lepgi mag dolo. Omiyo nopwodho Harun gi yawuote kod lepgi mag dolo.\n ","Eka Musa nokone Harun gi yawuote niya, “Teduru ringʼono e dho Hemb Romo, kendo kanyo ema uchame gi makati manie okapu kama nitie gik mipwodhogo jodolo ne tich, mana kaka Jehova Nyasaye nochika, kawacho ni, ‘Harun gi yawuote ema nyaka cham ringʼono.’\n","Ringʼo kod makati modongʼ to nyaka une ni uwangʼo.\n","Kik uwuog e dho Hemb Romo kuom ndalo abiriyo, nyaka kinde ma iwalougo rum nikech walou biro kawo ndalo abiriyo.\n","Pwodhruok ma otimore kawuononi kuomu e kaka Jehova Nyasaye nochika ni atimnu.\n","Nyaka ubedi e dho Hemb Romo odiechiengʼ gotieno kuom ndalo abiriyo ka utimo gima Jehova Nyasaye dwaro, mondo kik utho nikech mano e gima Jehova Nyasaye osechika mondo awachnu.”\n ","Omiyo Harun gi yawuote notimo gik moko duto mane Jehova Nyasaye ochikogi gi dwond Musa.\n"],["Chiengʼ mar aboro Musa noluongo Harun gi yawuote kaachiel gi jodong Israel.\n","Nowacho ne Harun niya, “Kaw nyarwath mondo itimgo misango mar golo richo kendo ikaw im mondo itimgo misango miwangʼo pep, jamnigo nyaka bed maonge songa kendo ichiwgi e nyim Jehova Nyasaye.\n","Nyis jo-Israel kama: ‘Kawuru nywok maonge songa mondo utimgo misango mar golo richo, to nyaroya gi nyarombo mahikgi achiel kendo maonge songa mondo uchiw kaka misango miwangʼo pep.\n","Kendo uchiw rwath kod im kaka misango mar lalruok kaachiel gi misango mar cham moruw gi mo e nyim Jehova Nyasaye nikech tinendeni Jehova Nyasaye nofwenyrenu.’ ”\n ","Negikelo gik moko duto mane Musa ochikogi e dho Hemb Romo, kendo oganda duto mar Israel nosudo mochungʼ e nyim Jehova Nyasaye.\n","Eka Musa nowachonegi niya, “Ma e gima Jehova Nyasaye osechikou mondo utim, mondo duongʼne maler ofwenyrenu.”\n ","Musa nowacho ne Harun niya, “Sud machiegni gi kendo mar misango, kendo itim misango mar golo richo, gi misango miwangʼo pep, mondo ipwodhrigo kaachiel gi oganda; eka ichiw misango kipwodhogo oganda kaka Jehova Nyasaye osechiko.”\n ","Kuom mano, Harun nosudo machiegni but kendo mar misango, kendo noyangʼo nyarwath mane obiro gologo richone owuon.\n","Bangʼe yawuote nokelone remo, mi onyumoe lith lwete, nomienogo tunge mag kendo mar misango, eka remo modongʼ to ne opuko e tiend kendo mar misango.\n","Nokawo boche gi nyiroke kod jwala mabor manie wi chuny mag chiayo mane itimogo misango mar golo richo, kendo nowangʼogi pep ewi kendo mar misango mana kaka Jehova Nyasaye nochiko Musa.\n","To ringʼo kod piem to ne otero oko mar kambi mowangʼogi.\n ","Bangʼ mano Harun noyangʼo chiayo mar misango miwangʼo pep. Yawuote nogamone remo kendo nokiro e bethe duto mag kendo mar misango.\n","Eka negimiye lemo ka lemo mar chiayo mar misango miwangʼo pep kaachiel gi wich kendo owangʼogi e kendo mar misango.\n","Nolwoko jamb-ich kaachiel gi tielo kendo nowangʼogi kuom misango miwangʼo pep ewi kendo mar misango.\n ","Eka Harun nokelo misango mane ji ochiwo. Nokawo nywok mane ibiro timgo misango mar golo richo ni oganda, noyangʼe kendo nopwodhogo richogi mana kaka notimo gi misango mokwongo.\n ","Bangʼ mano nokawo chiayo mar timo misango miwangʼo pep kendo nochiwe mana kaka ne chik dwaro.\n","Eka nokelo misango mar cham kendo nojuko sanja mowangʼo e kendo mar misango kaachiel gi misango miwangʼo pep mar okinyi.\n ","Eka Harun noyangʼo rwath kod im mane itimogo misango mar lalruok ni oganda. Yawuote nogamone remo mokiro e bethe duto mag kendo mar misango.\n","To boche mag rwadhno kod imno kaka sembe, gi boche mogawo jamb-ich gi nyiroke kaachiel gi jwala mabor manie wi chuny,\n","duto negiketo ewi agoko, eka Harun nowangʼogie kendo mar misango.\n","Harun noliero agoko kod bam korachwich e nyim Jehova Nyasaye kaka misango miliero kendo ifwayo mana kaka Musa nochiko.\n ","Eka Harun notingʼo lwete malo kochomo oganda mi nogwedhogi. Bangʼe nolor piny oa kama notimoe misengini mag golo richo gi misengini miwangʼo pep, kod misengini mag lalruok.\n ","Eka Musa gi Harun nodonjo e Hemb Romo, to kane giwuok oko to negigwedho ji, kendo duongʼ maler mar Jehova Nyasaye nofwenyore ni oganda duto.\n","Mach nomuoch e nyim Jehova Nyasaye kendo nowangʼo misango miwangʼo pep kaachiel gi migepe mag boche manie wi kendo mar misango. Kane ji oneno gima notimoreno, negipongʼ gimor mi gipodho auma.\n"],["Nadab gi Abihu ma yawuot Harun nokawo tewnigi mag mach mi giketoe mach, kendo ne gioloe ubani, kendo ne gimoko makwero e nyim Jehova Nyasaye ma chik Jehova Nyasaye ok oyie.\n","Kuom mano mach nomuoch e nyim Jehova Nyasaye mowangʼogi kendo ne githo mana kanyo.\n","Eka Musa nowacho ni Harun niya, “Ma e gima Jehova Nyasaye nowuoyoe kawacho kama,\n “ ‘Ananyis kaka an Nyasaye Maler\n ne jogo masudo buta,\n kendo nyaka miya luor\n e nyim ogendini duto.’ ”\n Wachni nomako dho Harun.\n ","Musa noluongo Mishael gi Elzafan yawuot Uziel ma en owadgi wuon Harun, mowachonegi niya, “Biuru ka mondo utingʼ ringre oweteu ugol oko mar kambi oa e dho kama ler mar lemo.”\n","Kuom mano negibiro ma gitingʼogi kendo gigologi oko mar kambi kaka Musa nochiko kapod girwako lepgi mag dolo miluongo ni tunik.\n ","Eka Musa nowacho ne Harun kod yawuote ma Eliazar gi Ithamar niya, “Kik uwe wiu bed mogar, bende kik uyiech lepu, nono to ubiro tho kendo Jehova Nyasaye iye biro wangʼ gi ogandani duto. To wedeu kaachiel gi jo-Israel duto to nyalo ywago joma Jehova Nyasaye osetieko gi mach.\n","Un to kik uwuogi ua e dho Hemb Romo, nono to ubiro tho, nikech un Jehova Nyasaye osewalou.” Omiyo negitimo mana kaka Musa nosewachonegi.\n ","Eka Jehova Nyasaye ne owuoyo gi Harun kowachone niya,\n","In kaachiel gi yawuoti kik umadh kongʼo kata gima mero ji e kinde ma udhi e Hemb Romo, nono to ubiro tho. Mano en chik momako nyikwau nyaka tiengʼ mabiro.\n","Nyaka uket pogruok e kind gik mowal ne Jehova Nyasaye kod gik ma ok mowal, bende gik ma ok ler gi gik maler,\n","kendo nyaka ipuonj jo-Israel chike duto mane Jehova Nyasaye omiyogi koa e dho Musa.\n ","Musa nowacho ne Harun gi yawuote mane odongʼ magin Eliazar gi Ithamar niya, “Kawuru misango mar cham mane odongʼ kuom misengini mane ochiwne Jehova Nyasaye gi mago miwangʼo gi mach kendo uchame ka ok oketie thowi but kendo mar misango, nikech en gima ler moloyo,\n","kendo nyaka uchame e kama ler mar lemo nikech en pokni kaachiel gi yawuoti. Ma en pok mogol kuom misengini miwangʼo gi mach ne Jehova Nyasaye nikech kamano e kaka nochika.\n","To in kaachiel gi yawuoti gi nyigi unyalo chamo agoko mane olier mifwayo kaachiel gi bam mane ochiw e nyim Jehova Nyasaye. Chamgiuru kama owal ni Jehova Nyasaye, nimar osemiyigi in kaachiel gi nyithindo kaka pokni mar misango mar lalruok ne jo-Israel.\n","Bam mane osechiw kod agoko mane oselier nyaka kel kaachiel gi boche mag misengini miwangʼo gi mach nobed misango mifwayo e nyim Jehova Nyasaye. Ma nobed pokni mapile pile in kaachiel gi nyithindi kaka Jehova Nyasaye nochiko.”\n ","Kane Musa openjo wach diel mane otimgo misango mar golo richo, kendo kane onyise ni ne osewangʼe, mirima nomake gi Eliazar kod Ithamar magin yawuot Harun mane odongʼ.\n","Eka nopenjogi niya, “Marangʼo ne ok uchamo misango mar golo richo e kama ler mar lemo? En misango maler mane omiu mondo upwodhgo oganda kuom richogi e nyim Jehova Nyasaye.\n","Nikech remb diendno ne ok oter e Kama Ler mar lemo, mano emomiyo ne onego uchame ei hekalu kaka nachikou.”\n ","Harun to nodwoko Musa niya, “Kawuono yawuota osetimo ni Jehova Nyasaye misango mar golo richogi giwegi kod misango miwangʼo pep, to kata kamano to koro neye gima osetimorena! To ka dine acham misango mar golo richoni kawuono, bende dine atimo maber e nyim Jehova Nyasaye?”\n","Bangʼ kane Musa osewinjo mae to ne oneno ni Harun ni kare.\n"],["Jehova Nyasaye nowacho ni Musa gi Harun niya,\n","“Nyis jo-Israel niya, ‘Kuom le duto manie piny, magi ema unyalo chamo:\n","Unyalo chamo kit le moro amora ma ombongʼ tiendegi opogore ariyo kendo manyamo kambula.\n ","“ ‘Nitie moko manyamo kambula kende kata moko ma ombongʼ tiendegi kende ema opogore ariyo, mago to kik ucham. Ngamia kata obedo ni onyamo kambula kamano, to nikech ombongʼ tiende ok opogore, chik ok oyieni mondo uchame nikech ogak.\n","Aidha kata obedo ni onyamo kambula to ombongʼ tiende ok opogore, kik uchame nikech ok oler.\n","Apwoyo kata obedoni onyamo kambula kamano, to ombongʼ tiende ok opogore, chik ok oyienu mondo uchamgi nikech gin gik makwero.\n","Kata obedo ni ombongʼ tiend anguro opogore ariyo kamano, to ok onyam kambula; chik ok oyienu mondo uchamgi nikech gin gik makwero.\n","Kik ucham ring-gi kata kik umul ringregi motho. Gin gik makwero ne un.\n ","“ ‘To kuom gik moko duto modakie nam gi aore to unyalo chamo mana mago man kod thuokgi kod kalagakla.\n","To gik moko duto manie nam gi aore maonge gi thuokgi kata kalagakla, bed nigimol kata gin achiel kuom gik mangima modak ei pi nyaka ukwer.\n","Nikech gin gik makwero, kik ucham ring-gi bende kik umul motho kendgi.\n","Gimoro amora modak ei pi to gionge thuokgi kata kalagakla nyaka gibednu gik makwero.\n ","“ ‘Winy manyaka ukwer kendo kik ucham e magi: Ongo, achuth gi olith\n","gi otenga kod kit otenga duto,\n","gi kit agak duto,\n","tula, nyatawo gi okok kod kit olith duto\n","tula matin, gi osou, gi tula maduongʼ,\n","gi tula marachar gi tula modak e thim gi mbusi,\n","gi nyamnaha gi ngʼangʼa, tula kod olik tiga.\n ","“ ‘Kute duto mafuyo kendo mawuotho gi tiende angʼwen nobednu gik makwero.\n","Kata kamano, nitiere kute moko ma unyalo chamo man-gi tiende angʼwen kod mago ma gichikorego.\n","Kuom mano unyalo chamo kit bonyo, osialo gi kit onjiri kaachiel gi kit ongogo duto.\n","To gik moko duto mafuyo kod mago man-gi tiende angʼwen, nobednu gik makwero.\n ","“ ‘Gik makamagi biro miyo ubed mogak, kendo ngʼato angʼata momulo ring chiayo motho kendeno nobed mogak nyaka odhiambo.\n","Ngʼata angʼata motingʼo ring chiayo mothono nyaka luok lepe, kendo en bende obiro bedo mogak nyaka odhiambo.\n ","“ ‘Le moro amora ma ombongʼne ok obarore duto kata ma ok nyam kambula nobednu gima kwero, kendo ngʼato angʼata momulo ring-gino nobed mogak.\n","To kuom le duto mawuotho gi tiende angʼwen, mago mawuotho kanyono piny gi kokegi nobednu mogak, kendo ngʼato angʼata momulo ring-gi nobed mogak nyaka odhiambo.\n","Ngʼato angʼata motingʼo ring chiayogo motho nyaka luok lepe kendo nobed mogak nyaka odhiambo. Nikech le ma kamago gin le mogak.\n ","“ ‘Le mogak manyaka ukwer e magi: oyieyo, oyiech gudhugudhu, ngʼech moro amora maduongʼ kata matindo,\n","gi ogwe gi kalagwena gi olele gi obongo-bongo kod ongʼongruok.\n","Gigi duto nobednu makwero kendo ngʼato angʼata ma omulogi ka gisetho nobed mogak nyaka chop seche mag odhiambo.\n","Kaponi achiel kuom legi otho kendo molwar kuom gimoro amora mwakonyorego pile, to gino koro nobed mogak, bedni en gima olos gi yien, kata en law, kata pien kata ogunia. Gino koro nyaka nyum ei pi kendo nobed mogak nyaka chop seche mag odhiambo, eka bangʼe nobed maler.\n","Kaachiel kuomgi olwar ei agulu, gik moko duto man ei aguluno nobed mogak, kendo nyaka uto aguluno.\n","Chiemo moro amora minyalo cham moole pi moaye aguluno nobed mogak, kendo gimoro amora mimadho mowuok ei aguluno nobed mogak.\n","Gimoro amora ma gima othono orere nobed mogak; ka orere kuom kendo kata kuom aguch kendo, to nyaka mukgi oko nikech gin gik mogak kendo nyaka kwan-gi kamano.\n","Kata kamano soko kata yawo motingʼo pi nosik ka ler, to ngʼato angʼata momulo gimoro amora motho nobed mogak.\n","Kaponi achiel kuom gik mothogo olwar kuom kodhi mipidho, to kodhigo nosik ka ler,\n","to ka kodhigo gin mosebudi e pi, mi gimoro amora motho olwarie, to nobed mogak.\n ","“ ‘Ka le moyienu chamo otho, to ngʼato angʼata momule nobed mogak nyaka chop seche mag odhiambo.\n","Ngʼato angʼata mochamo ringʼono nyaka luok lepe, kendo enobed mogak nyaka chop seche mag odhiambo. Kata ngʼato angʼata motingʼo chiayono bende nyaka luok lepe, bende nosik mogak nyaka chop seche mag odhiambo.\n ","“ ‘Gimoro amora mamol kik ucham nikech gin gik makwero.\n","Kik ucham gimoro amora malak gi bund-igi kata mawuotho gi tiende angʼwen kata man-gi tiende mathoth nikech gin gik makwero.\n","Kik gigi mi ubed mogak. Kik gik ma kamago mi ubed mogak kata mochido.\n","An Jehova Nyasaye ma Nyasachu, kuom mano pwodhreuru kendo ubed jomaler, nikech an aler. Kik uchidru gi gimoro amora mamol kata malak e lowo.\n","An e Jehova Nyasaye mane ogolou e piny Misri mondo abed Nyasachu, kuom mano beduru maler nikech an aler.\n ","“ ‘Magi e chike mag le gi mag winy, kod gik mangima mamol ei pi, kod mago malak ewi lowo.\n","Nyaka uket pogruok e kind gik makwero kod gik ma ok kwero, kendo mondo upog gik mangima michamo kod mago ma ok cham.’ ”\n"],["Jehova Nyasaye nowacho ne Musa kowacho niya,\n","Wachne nyithind Israel kama: Ka dhako omako ich ma onywolo nyathi ma wuowi, to enobed mogak bangʼ ndalo abiriyo, machalre kaka obedo mogak e ndalone mar neno malo.\n","Chiengʼ mar aboro, nyathino nyaka ter nyangu.\n","Bangʼ mae to dhakono nyaka rit kuom ndalo piero adek gadek, mondo pwodhe kuom rembe. E kindeno ok oyiene mulo gimoro amora mowal ni Jehova Nyasaye, kata donjo e kama ler mar lemo, nyaka ndalone mag pwodhruok rum.\n","To ka onywolo nyathi ma nyako, to nobed mogak kuom ndalo apar gangʼwen, mana kaka obedo mogak e ndalone mar neno malo. Bangʼ mano to nyaka orit kuom ndalo piero auchiel gauchiel mondo opwodhe kuom rembe.\n ","“ ‘E ndalo ma pwodhruokne kuom nyathi ma wuowi kata ma nyako oserumo, to enokel nyaim ma hike achiel mitimogo misango miwangʼo pep Jehova Nyasaye, kaachiel kata nyathi akuru gi akuch odugla, mondo otimgo misango mar golo richo, kendo enochiwe ni jadolo e dho Hemb Romo.\n","Eka jadolo nochiwe ni Jehova Nyasaye mondo opwodhgo dhakono, kendo dhakono nodok maler kuom rembe mosechwer.\n “ ‘Magi e chike momako dhako monywolo nyathi ma wuowi kata ma nyako.\n","Ka en dhako modhier ma ok nyal yudo nyaim, to oyiene mondo okel akuch odugla ariyo kata nyithi akuru ariyo. Achiel kuomgi notim godo misango miwangʼo pep, to machielo notimgo misango mar golo richo. Jadolo notim misenginigo, ka opwodhogo dhakono, kendo dhakono nobed maler.’ ”\n"],["Jehova Nyasaye nowacho ne Musa gi Harun niya,\n","Ka ngʼato dende okuot kata oluro kata en-gi mbala marieny e dende manyalo bedo tuo malandore mar del, nyaka kele ir Harun jadolo kata ir achiel kuom yawuote ma en jadolo.\n","Jadolo nyaka non kama lit manie dende, kendo ka yier mantiere kama litno oselokore rachar kendo kama litno nenore ni odonjo ei ringʼo ahinya, to kare en tuo malandore mar del. Ka jadolo onone, to enolande ni ogak.\n","Ka kido mantiere e piene en rachar to ok onenre ni odonjo ei ringʼo kendo yier manie iye pok olokore rachar, to jadolo nyaka ket ngʼat man-gi tuono kar kende kuom ndalo abiriyo.\n","E odiechiengʼ mar abiriyo jadolo nyaka none, bende ka oneno ni pod onge pogruok kendo pok olandore e del, to nyaka okete kar kende kuom ndalo abiriyo mamoko.\n","E odiechiengʼ mar abiriyo jadolo nyaka none kendo, to ka kama litno oserumo kendo pod ok olandore e del, to jadolo noland ni oler; en mana kama oluro. Ngʼatno nyaka luok lepe, kendo enobed maler.\n","To ka kama olurono ok olandore e dende ka bangʼ ka osedhi ir jadolo mondo olande ni oler, to nyaka onyisre e nyim jadolo kendo.\n","Jadolo nyaka none, kendo ka kama olurono oselandore e del, to enolande kaka ngʼama ogak; nikech en tuo malandore.\n ","Ka ngʼato angʼata nigi tuo malandore mar del, to nyaka kele ir jadolo.\n","Jadolo nyaka none, kendo ka nitie kido marachar kama litni mi yier man kanyo olokore marachar, kendo kanyo onogo otimo adhola,\n","to mano nyiso ni en tuo malandore mosedak mar del kendo jadolo noland ngʼatno ni ogak. Kik okete kar kende nikech osebedo mogak.\n ","Ka tuono olandore e dende duto, kaka jadolo nene, kendo ka tuono olandore e dende duto chakre e wiye nyaka tiende,\n","to jadolo nyaka none, to ka tuono olandore e dende duto, to enowach ni ngʼatno ler. Nikech dende duto oselokore rachar, en ngʼat maler.\n","To ka dende ochako dholore, to enobed mogak.\n","Ka jadolo oneno dende modholore, to nowach ni ogak. Dende modholoreno ogak; en gi tuo malandore.\n","Ka dipo ni dende modholoreno olokore rachar, to nyaka odhi ir jadolo.\n","Jadolo nyaka none, kendo ka kuonde malit olokore rachar, to jadolo noland ni ngʼama ogakno ler; eka enobed maler.\n ","Ka bur omako ngʼato mi ochango,\n","kendo kama bur ne nitiereno, kido marachar mokuot kata mobokore mamarmar onenore, to nyaka odhi ir jadolo.\n","Jadolo nyaka non kama burno ne nitie kendo ka onenore ni odholore ahinya kendo yier manie iye oselokore rachar, to jadolo noland ni ngʼatno ogak. En tuo malandore mar del ma osewuok kama bur ne netie.\n","To ka dipo, ni sa ma jadolo nonene oyudo kaonge yier marachar kuome, to bende ok odholore kendo oselal, to jadolo nyaka kete tenge kuom ndalo abiriyo.\n","Ka tuono landore e del, to jadolo noland ni ngʼatno ogak; nikech en tuo malandore.\n","To ka kidono ok lokre kendo ok landre, to jadolo nowach ni oler nikech en mana mbala moa e bur.\n ","Ka ngʼato dende kamoro owangʼ kendo kido mamarmar kata marachar owuok e adhola mar kama owangʼno,\n","to jadolo nyaka non adholano, kendo ka yier mane iye olokore rachar, kendo onenore ni odholore, to en tuo malandore mowuok kama owangʼno. Jadolo noland ni ngʼatno ogak; nikech en tuo malandore mar del.\n","To ka jadolo onone kendo onge yier marachar e adholano kendo ka ok odholore kendo oselal, eka jadolo nokete kar kende kuom ndalo abiriyo.\n","E odiechiengʼ mar abiriyo jadolo nyaka non ngʼatno, to ka tuono landore e dende, to jadolo noland ni ngʼatno ogak; nikech en tuo malandore mar del.\n","To kata ka kama odholoreno ok olokore kendo ok olandore e del to oselal, en kama okuot moa kuom kama owangʼ, omiyo jadolo noland ni ngʼatno ler; nikech en mbala mowuok kama owangʼ.\n ","Ka dichwo kata dhako nigi adhola e wiye kata e tike,\n","jadolo nyaka non adholano, to ka onenore ni odholore kendo yier manie iye ratongʼ kendo ongelore, jadolo noland ni ngʼatno ogak; nikech en kama ilni, ma en tuo malandore e wich kata e tik.\n","To ka dipo ni e sa ma jadolo nono adhola makamano, ok onenore ni odholore kendo onge yier maratengʼ kuome, eka jadolo noket ngʼama tuoni kar kende kuom ndalo abiriyo.\n","E odiechiengʼ mar abiriyo jadolo nyaka non adholano, kendo ka ilni ok omedore kendo onge yier maratongʼ e iye kendo ok onenre ni odhe,\n","to nyaka liele makmana kama tuo nitiereno, kendo jadolo nyaka kete kare kende kuom ndalo abiriyo.\n","E odiechiengʼ mar abiriyo jadolo nyaka non kama ilnino, kendo ka pod ok omedore kendo odholore, to jadolo nowach ni ngʼatno ler. Ngʼatno nyaka luok lepe eka nobed maler.\n","To ka kama ilnino omedore e del bangʼ ka oseland ni oler,\n","to jadolo nyaka none, kendo ka ilni omedore e del, to onge tiende mondo jadolo omany yier maratongʼ, nimar ngʼatno ogak.\n","Ka dipo ni e ngʼado bura mar jadolo oneno ni kanyo olokore kendo yier maratengʼ oseti kanyo, to mano nyiso ni osechango. Ngʼatno osedoko maler kendo jadolo nolande ni oler.\n ","Ka dichwo kata dhako nigi kido marachar e dende,\n","to jadolo nyaka non-gi, kendo ka kidogo nenore marachar ma tangʼ-tangʼ, to en kama roch mawuok e del ma ok nyal hinyo ngʼato; kendo ngʼatno ler.\n ","Ka yie wi ngʼato oluny duto kendo odongʼ rabondo, to oler.\n","Chuny wiye oluny mi odongʼ rabondo, to oler.\n","To ka en-gi kama lit molokore mamarmar e bondone kata e thur wiye, to en tuo malandore moa e wiye kata e thur wiye.\n","Jadolo nyaka none, kendo ka kama lit mokuot e wiye kata e thur wiye olokore mamarmar ka tuo del malandore,\n","to ngʼatno tuo kendo ogak. Jadolo noland ni ogak nikech kama lit manie wiye.\n ","“Ngʼat man-gi dhoho nyaka rwak lewni moyiech, owe wiye nono, oum lend wangʼe gi piny kendo oywag kokok ni, ‘Ok aler! Ok aler!’\n","Ka dipo ni pod en-gi tuono pod ogak. Nyaka odag kende; kendo odag oko mar kambi.\n ","“Ka law moro amora opur; bed ni en mar pamba kata mar usi,\n","moro amora mochwe kata motwangʼ, pien moro amora kata gimoro amora molos gi pien\n","kendo ka lewni mopur, kata pien, kata mochwe kata mano motwangʼ, kata gir pien moro amora, mano maratiglo kata marakwaro, en pur malandore kendo nyaka nyis jadolo.\n","Jadolo nyaka non kama opurno kendo oket gik mopurgo tenge kuom ndalo abiriyo.\n","E odiechiengʼ mar abiriyo nyaka onone, kendo ka purno olandore e law, kata e njora mochwe kata motwangʼ, bedni itiyo kode e yo moro amora, to en pur maketho gik moko; kuom mano gima kamano ogak.\n","Jadolo nyaka wangʼ lawno, kata mano mochwe kata motwangʼ kata gir pien moro amora mane osepur, nikech pur osekethe; gino nyaka wangʼ.\n ","“To ka diponi jadolo oneno kama opurno ka ok olandore e lawno, kata e law mochwe kata motwangʼ, kata e pien,\n","to enochiw chik mondo luok mochidono. Eka nyaka okete tenge kuom ndalo abiriyo mamoko.\n","Bangʼ ka oseluok law mopurno, jadolo nyaka none, kendo kapok lawno oloko kite obedo ni pok olandore, en gima ogak. Nyaka wangʼe gi mach kata obedo ni kama opurno ni yo ka oko kata yo ka iye.\n","Ka sa ma jadolo onone, to oyudo ni pur oselal ka gino oselwoki, to nyaka oyiech kama opurno oko, bedni en kuom law, kata kuom pien, kata kuom usi mochwe kata law motwangʼ.\n","To ka kama opurno ochako othinyore e lawno, kata e usino mochwe kata e lawno motwangʼ, kata e pien, kolandore, kendo gima kamano mopur nyaka wangʼ e mach.\n","To ka oseluok law kata usi mochwe, kata law motwangʼ, kata pien ma chilono orumo, to nyaka chak lwoke kendo eka enobed maler.”\n ","Magi e chike mag gik mopur man kuom law pamba kata law kaki mochwe kata motwangʼ kata pien moro amora mondo ongʼe ni gigak kata ok gigak.\n"],["Eka Jehova Nyasaye nowacho ne Musa niya,\n","“Magi e chike marito ngʼama tuo e kinde mag nyasi mag pwodhruok kokele e nyim jadolo:\n","Jadolo nodhi oko mar kambi kendo nonon ngʼatno. Ka osechango kuom tuone malandore mar del,\n","to jadolo nyaka gol chik mondo ngʼat matuono okelne winy ariyo maler mangima michamo gi yiend sida, gi usi makwar kod bad owino.\n","Bangʼe jadolo biro golo chik mondo winyo achiel onegi ei agulu motingʼo pi soko.\n","Eka jadolo nokaw winyo ma pod ngima gi yiend sida, gi usi makwar kod bad owino, kendo lutogi duto e remb winyo mane osenegno.\n","Kendo nokir remono nyadibiriyo kuom ngʼat man-gi tuo malandoreno, kowachoni ngʼatni koro ler, eka gikone nowe winyo mangima-cha kendo dire mondo odhi e pap.\n ","“Ngʼat ma ipwodhono nyaka luok lepe, kendo noliel yie dende duto, bangʼe nolwokre gi pi, eka nobed ngʼama opwodhore. Bangʼ mae eka oyiene mar donjo ei kambi to ok oyiene mondo onindi ei hema nyaka chop bangʼ ndalo abiriyo.\n","Chiengʼ mar abiriyo nyaka oliel yie dende duto kaka yie wiye, gi yie tike kod yie wangʼe, kaachiel gi yie dende mamoko duto. Bangʼe nyaka olwok lepe kendo olwokre gi pi, eka koro nobed ngʼama opwodhore chuth.\n ","“Chiengʼ mar aboro nyaka okel nyiimbe ariyo kod rombo sibini ma jo-higa achiel. Jamnigo duto nyaka bed maonge songa kendo nyaka kelgi kaachiel gi mogo mayom moromo kilo apar moru gi mo mondo timgo misango mar cham kod mo maliw moromo nus lita.\n","Jadolo matimone pwodhruok nokel ngʼat mipwodhono kaachiel gi misenginine mag pwodhruok e nyim Jehova Nyasaye e dho Hemb Romo.\n ","“Bangʼ mae Jadolo nokaw achiel kuom nyiimbego kendo nochiwe kaachiel gi mo kaka misango mipwodhruokgo e ketho bende nochiwgi e nyim Jehova Nyasaye kaka misango mifwayo.\n","Enoyangʼ nyaimno e kama ler mar lemo ma bende iyangʼoe misango mar golo richo kaachiel gi misango miwangʼo pep. Mana kaka misango mar golo richo en mar jadolo, misango mar pwodhruok e ketho bende en mar jadolo nikech en gima ler moloyo.\n","Jadolo nokaw remo moko kuom remo mipwodhruokgo e ketho, kendo nomien remono e dho it ma korachwich mar ngʼat mipwodhono kaachiel gi lith lwete mathuon ma korachwich, kod lith tiende mathuon ma korachwich.\n","Bangʼe jadolo nokaw mo, kendo ool moko e pat lwete owuon ma koracham,\n","eka enolut lith lwete ma korachwich e mo manie pat lwete ma koracham, kendo kire nyadibiriyo e nyim Jehova Nyasaye.\n","Bangʼ mae Jadolo nokaw mo moko modongʼ e pat lwete, kendo wire e dho it ma korachwich mar ngʼat mipwodhono, gi lith lwete mathuon ma korachwich gi lith tiende mathuon ma korachwich, ewi kuonde mane omienie remb misango mar pwodhruok e ketho.\n","Mo modongʼ e pat lwet jadolo, nyaka ool ewi ngʼat mipwodhono. Mano e kaka notimne pwodhruok e nyim Jehova Nyasaye.\n ","“Eka jadolo notim misango mar golo richo mondo otimgo pwodhruok ne ngʼat midwa pwodho kuom gakne. Bangʼ mano jadolo noyangʼ chiayo mitimogo misango miwangʼo pep,\n","kendo chiwe e kendo mar misango kaachiel gi misango mar cham mitimonego pwodhruok eka enobed maler.\n ","“To ka diponi ni en jachan kendo ok onyal yudo gigi, to nyaka okel nyaim kaka misango mar pwodhruok e ketho michiwo mondo pwodhego kaachiel gi mogo mayom madirom gorogoro ariyo moruw gi mo mondo timgo misango mar cham kod mo maliw moromo nus lita,\n","gi akuch odugla ariyo kata nyithi akuru ariyo kaka onyalo yudo. Winyo achiel nobed mar timo misango mar golo richo, to machielo nobed mar timo misango miwangʼo pep.\n ","“Kochopo chiengʼ mar aboro nyaka okel gigo duto ne jadolo mondo opwodhi e nyim Jehova Nyasaye e dho Hemb Romo.\n","Jadolo nokaw nyaim mar misango mipwodhruokgo e ketho kaachiel gi morno, kendo nochiwgi e nyim Jehova Nyasaye kaka misango mifwayo.\n","Kendo noyangʼ nyaim mitimogo misango mar pwodhruok e ketho, mi nokaw rembe moko, kendo nomien e dho it ngʼat mipwodhono ma korachwich, kod e lith lwete mathuon ma korachwich, kendo e lith tiende mathuon ma korachwich.\n","Bangʼe jadolo nool mo moko e pat lwete owuon ma koracham,\n","to mo moko to nokir nyadibiriyo e nyim Jehova Nyasaye gi lith lwete ma korachwich.\n","To mo moko manie pat lwete, nowir kuonde mane oseminie remb misango mar pwodhruok e ketho kaka dho it ma korachwich mar ngʼama ipwodhono gi lith lwete mathuon ma korachwich, kod lith tiende mathuon ma korachwich.\n","Mo modongʼ e pat lwet jadolo nyaka ool ewi ngʼat mipwodhono mondo otimnego pwodhruok e nyim Jehova Nyasaye.\n","Eka jadolo nochiw akuch oduglago kata nyithi akuru, ma ngʼat mipwodhono okelo kaka misango,\n","achiel nochiw kaka misango mar golo richo, to machielo to notimgo misango miwangʼo pep, kaachiel gi misango mar cham. Kamano e kaka jadolo nopwodh ngʼatno e nyim Jehova Nyasaye.”\n ","Magi e chike moketi ni ngʼatno man-gi tuo malandore mar del, kendo ma ok nyal yudo chiwo mitimogo misengini mipwodhego.\n ","Jehova Nyasaye nowacho ni Musa gi Harun niya,\n","“Ka udonjo e piny Kanaan, ma amiyou kaka girkeni maru, mi akelo gimoro marach mamiyo kor ot pur,\n","to wuon odno nyaka dhi ir jadolo manyise niya, ‘Aseneno gimoro marach machalo pur e oda.’\n","Jadolo nyaka gol chik mondo gik moko duto manie odno ogol oko kapok odhi onono kama opurno mondo gimoro amora manie odno kik bed mogak. Bangʼ ma, jadolo nigi thuolo mar donjo kendo nono odno.\n","Enonon kuonde ma opur e kor odno kendo ka dipo nitie kuonde mopudhore molokore ratiglo kata Rakwaro manenore nodonjo matut e kor ot,\n","to jadolo nyaka wuogi oko mar odno kendo olor odno kuom ndalo abiriyo.\n","Chiengʼ mar abiriyo nyaka jadolo duog manon odno. Kaponi purno olandore e kor ot,\n","to nyaka ogol chik mondo omuk kite duto ma gino osemako mi owitgi oko e tok pacho kama ok ler.\n","Bangʼ mano to nyaka ogol chik mondo kor odno ochwer maler, kendo gik magisechwero opuk kama ok ler e tok pacho.\n","Eka giniket kite manyien kuonde duto mane gisegoloe moko-ka, kendo gimwon odno manyien.\n ","“To kapo ni gima rach makelo pur ochako othinyore e odno kendo bangʼ ka kitego osegol oko mi ochwer kor odno kendo omuon,\n","to jadolo nyaka duogi mondo onon odno kendo. Kapo ni gima rach makelo purno olandore e odno, to mano nyiso ni en gima rach makelo kethruok, kuom mano odno en gima ogak.\n","Koro odno nyaka muki, kendo kitene gi yiendene, kod lope duto nyaka ter e tok pacho mondo owitgi kama ok ler.\n ","“Ngʼato angʼata manodonji e odno e kinde ma pod olore nobed ngʼama ogak nyaka chop odhiambo.\n","To ngʼato angʼata ma nindo e odno kata chiemo e odno, nyaka luok lepe.\n ","“Kapo ni jadolo odhi mondo onon odno mi oyudo ni gima rach makelo purno ok oselandore bangʼ kane osemwone, to jadolo nongʼad wach ni odno ler nikech gima rach makelo purno oserumo.\n","Mondo jadolo opwodh odno, nyaka okaw winy ariyo, yiend sida moko gi usi makwar kod owino.\n","Nyaka oneg winyo achiel ei dapi motingʼo pi soko,\n","bangʼe okaw yiend sida gi owino gi usi makwar, kaachiel gi winyo machielo ma pod ngimacha, kendo olutgie remb winyo mosenegno, kod pi soko, eka kendo okirgie odno nyadibiriyo.\n","Nyaka opwodh odno gi remb winyo, pi soko gi winyo mangima, gi yiend sida gi owino kod usi makwar.\n","Eka enowe winyo mangima mondo ofu odogi e pap mar dala matin. Mae e kaka nopwodh ot kendo nobed maler.”\n ","Magi e chike kuom tuoche malandore mag del, kod tuoche mailo del,\n","kaachiel gi pur mamako nanga gi mamako kor ot,\n","kod kuonde mobokore e del gi kuonde moluro kata mamarmar.\n","Chikno biro puonji kuom gima ler kod gima ogak.\n Magi e chike mag tuoche malandore e del kod mag gik mopur.\n"],["Jehova Nyasaye nowacho ne Musa gi Harun niya,\n","Wuo gi nyithind Israel kendo unyisgi kama: Ka ngʼato dende chwer bedni en nyach, remo, tutu, kata nyodo, to gik machwer kawuok e dendego ogak.\n","Kata ka pod odhi nyime gichwer kata kodinore, to gino biro miyo obedo mogak. Ma e kaka gik machwergo biro miyo obedo mogak.\n ","“ ‘Kitanda moro amora ma ngʼatni onindoe kata moro amora ma ngʼatni obetie ka dende chwer bedo mogak.\n","Ngʼato angʼata momulo kitandono nyaka neni olwoko lepe, kaachiel gi dende, kendo enobed mogak nyaka chop odhiambo.\n","Ngʼato angʼata mobet kama ngʼama dende chwer osebetie, nyaka luok lepe kendo luokre, kendo nosik kogak nyaka odhiambo.\n ","“ ‘Ngʼato angʼata momulo ngʼato ma dende chwerno nyaka luok lepe kod dende, kendo nobed mogak nyaka chop odhiambo.\n ","“ ‘Ka ngʼama dende chwer ongʼulo olawo kuom ngʼama ler, ngʼatni nyaka luok lepe kendo olwokre, kendo nobed mogak nyaka chop odhiambo.\n ","“ ‘Gimoro amora ma ngʼat ma dende chwerno oidho kadhi wuoth bedo mogak,\n","kendo ngʼato angʼata momulo gima ngʼatno osebetie nobed mogak nyaka odhiambo, kendo ngʼato angʼata mokawo gigo nyaka luok lepe kendo olwokre, kendo nobed mogak nyaka chop odhiambo.\n ","“ ‘Ngʼato angʼata ma ngʼama ogakni omulo kapok ologo lwete to nyaka olwok lepe kendo olwokre kendo nobed mogak nyaka chop odhiambo.\n ","“ ‘Gimoro amora mochwe gi lowo nyaka to, kendo gimoro amora molos gi bao ma ngʼatno omulo nyaka luok gi pi.\n ","“ ‘Ka ngʼato opwodhi kuom gima chwer e dende, to nyaka oketre tenge kuom ndalo abiriyo mar nyasi mar pwodhruok; mi olwok lepe kod dende kendo obiro bedo mapoth.\n","E odiechiengʼ mar aboro nyaka okaw akuch odugla ariyo kata nyithi akuru ariyo mondo okelgi e nyim Jehova Nyasaye e dho Hemb Romo kendo ochiwgi ne jadolo.\n","Bangʼe jadolo biro chiwogi kaka misango, achiel kuomgi mar misango migologo richo to machielo to mar misango miwangʼo pep. E yo machalo kama obiro tero kwayo mar weyo richo e nyim Jehova Nyasaye ne ngʼatno ma dende chwer mondo opwodhe.\n ","“ ‘Ka ngʼat madichwo kothe mar nyodo owuok, nyaka olwokre, kendo nobed mogak nyaka odhiambo.\n","Nanga kata pien moro amora ma koth nyodono dilwarie nyaka luok gi pi, kendo nobed mogak nyaka odhiambo.\n","Ka ngʼat ma dichwo obedoe achiel gi dhako mi kodhi mar nyodo owuok e diergi, nyaka giduto giluokre, kendo ginibed mogak nyaka odhiambo.\n ","“ ‘Ka dhako ni e kindene mar neno malo, to dhakono nobed mogak nyaka otiek ndalo abiriyo, kendo ngʼato angʼata momule nobed mogak nyaka odhiambo.\n ","“ ‘Gimoro amora manonindie e kinde moneno malo nobed mogak, kendo gimoro amora manobedie nobed mogak.\n","Ngʼato angʼata momulo kitandane nyaka luok lepe, kendo olwokre, kendo en bende nobed mogak nyaka odhiambo.\n","Ngʼato angʼata manomul gima obetie, nyaka luok lepe, kendo olwokre, en bende nobed mogak nyaka odhiambo.\n","Kata bed ni en kitanda, kata bed ni en gima nyocha obete, to ngʼato angʼata manomul gigi, en bende nobed mogak nyaka odhiambo.\n ","“ ‘Dichwo moro amora mane obet e achiel gi dhakono e kinde moneno malo nobed mogak kuom ndalo abiriyo, kendo nyaka kitanda monindoe bende nobed mogak.\n ","“ ‘Ka dhako chwer ndalo mogwarore e kinde ma ok one malo, kata ka ochwer mokadho ndalo ma ojanene malo, to enobed mogak kuom ndalo duto ma pod ochwerieno mana machalre kaka ndalone monenoe malo.\n","Kitanda moro amora moninde e ndalo ma pod oneno malo nobed mogak mana kaka kitanda monindoe mapile kendo gimoro amora mobetie nobed mogak mana machal gi kinde monenoe malo.\n","Ngʼato angʼata momulo gigi nobed mogak, kendo nyaka olwok lepe kendo olwokre, kendo nobed mogak nyaka odhiambo.\n ","“ ‘Ka dhakono osepwodhore kuom chwerneno, to nyaka okwan ndalo abiriyo, eka koro obiro bedo maler.\n","Kochopo odiechiengʼ mar aboro to okaw akuch odugla ariyo kata nyithi akuru ariyo, kendo okelne jadolo e dho Hemb Romo.\n","Jadolo biro kawo akuru achiel otimgo misango mar golo richo to machielo to otimgo misango miwangʼo pep. Kamano jadolo biro pwodho dhakono e nyim Jehova Nyasaye kuom gakne kaluwore gi dende machwerno.\n ","“ ‘Nyaka usiem jo-Israel kuom gik mamiyo ji bedo mogak, mondo kik gidwany kar dakna maler manie kindgi, manyalo kelonegi tho ka gigak.’ ”\n ","Magi e chike momako dichwo ma dende chwer kata mobet mogak nikech wuok mar nyote,\n","kata dhako manie kindeno mar neno malo kaachiel gi dichwo kata dhako machwer kod dichwo moriwore gi dhako mogak.\n"],["Jehova Nyasaye nowuoyo gi Musa bangʼ tho yawuot Harun ariyo ka gibiro e nyim Jehova Nyasaye.\n","Jehova Nyasaye nowacho ne Musa niya, “Nyis Harun owadu ni kik thor donjo e Kama Ler Moloyo manie nyim Sandug Muma miluongo ni kar ngʼwono, nono to enotho, nikech afwenyora gi e bor polo manie ewi raum.\n ","“Ma e kaka Harun nodonj e Kama Ler Moloyo: Enokaw nyarwath mar misango mar golo richo kod im mar misango miwangʼo pep.\n","Nyaka orwak kandhone mopwodhi mar dolo miluongo ni tunik gi sati maiye, bangʼe to otwe okanda kendo otwe kilemba e wiye. Magi gin lep dolo; kuom mano nyaka olwokre kapod orwakogi.\n","Koa kuom oganda jo-Israel nyaka okaw nywogi ariyo kaka misango mar golo richo kod im mar misango miwangʼo pep.\n ","“Harun nochiw rwath mondo otimgo misango mar golo richone owuon kopwodhorego kaachiel gi joode.\n","Eka enokaw diek ariyo kendo ochiwgi e nyim Jehova Nyasaye e dho Hemb Romo.\n","Harun nogo ombulu e kind diek ariyogo, kendo diel achiel biro bedo mar Jehova Nyasaye to machielo nobed mar bungu.\n","Harun nokaw diel ma ombulu oyiero kaka mar Jehova Nyasaye, kendo otimgo misango mar golo richo.\n","To diel ma ombulu oyiero kaka diend bungu nyaka kel kangima e nyim Jehova Nyasaye mondo ti godo kaka gir pwodhruok kiweye odhi e pap kaka diend bungu.\n ","“Harun nyaka chiw rwath mondo otimgo misango mar golo richone owuon kopwodhorego kaachiel gi joode, kendo noyangʼ rwadhno mondo obed kaka misango mar golo richone owuon.\n","Enokaw tap mach moketie mach mogol e kendo mar misango manie nyim Jehova Nyasaye kaachiel gi ubani mangʼwe ngʼar madirom lwedo ariyo, kendo nokelgi kama ogengʼ gi pasia.\n","Eka nool ubani mangʼwe ngʼarno e majno e nyim Jehova Nyasaye kendo ich ubanino oim raum mar Sandug Rapar mondo kik otho.\n","Enokaw remb rwadhno kendo okir gi lith lwete e bath raum mar misango koma ochomo yo wuok chiengʼ kendo okir remono nyadibiriyo gi lith lwete e nyim raum mar misango.\n ","“Nyaka oyangʼ diel mitimogo misango mar golo richo ni oganda jo-Israel, mi noter rembe ei kama ogengʼ gi pasia, kendo nokir remono ewi raum mar misango, kendo e nyim raumno bende, mana kaka nokiro remb rwadh-cha.\n","Mano e kaka nopwodh Kama Ler Moloyo nikech timbe mogak kod ngʼanyo mar oganda jo-Israel, bed ni gisetimo richo moro mora. Mano bende e kaka nopwodhi Hemb Romo manie diergi kuom timbegi mogak.\n","Ok oyiene ngʼato angʼata bedo ei Hemb Romo chakre e kinde ma Harun odonjo ei Kama Ler Moloyo kopwodhore owuon, kopwodho joode, kopwodho nyithind Israel duto, nyaka sa ma owuokie, kosetieko tij pwodhruok duto.\n ","“Bangʼ tieko magi to nowuogi oko mar kendo mar misango manie nyim Jehova Nyasaye, kendo nopwodh kendono. Enokaw remb rwath moko gi remb diel moko, kendo mienogi e tunge kendo duto mar misango.\n","Enokir remo moko gi lith lwete nyadibiriyo e kendo mar misango kendo nopwodhe e timbe mogak mag jo-Israel mi nobed maler.\n ","“Bangʼe ka Harun osetieko pwodho Kama Ler Moloyo gi Hemb Romo kod kendo mar misango, to nokel diel mangima.\n","Harun noket lwetene duto ewi diendno mangima, kohulo richo kod ngʼanyo mar jo-Israel, tiende ni richogi duto kendo enowe richogo duto ewi diendno. Eka enomiye ngʼatno moseyier ne tijno mondo okaw diendno oter e pap.\n","Diendno notingʼ kuome owuon richo mar jo-Israel nyaka kar kende kendo ngʼatno nyaka gony diendno kosechopo e thim kuno.\n ","“Eka Harun nodonj ei Hemb Romo, kendo nolony lepe mag katana mane orwako e kinde mane odonjo e Kama Ler Moloyo kendo enowegi mana kanyo.\n","Bangʼe nolwokre gi pi e kama ler mar lemo kendo norwak lepe mag dolo, eka enochiw misango miwangʼo pep mondo otimgo pwodhruok ni en owuon kod oganda jo-Israel duto.\n","Bangʼ mano nowangʼ boche chiayo motimgo misango mar golo richo e kendo mar misango.\n ","“To ngʼat matero diend bungu e pap nyaka luok lepe kendo olwokre; eka bangʼe to onyalo donjo ei kambi.\n","Rwath gi diel mane otimgo misengini mag golo richo, kendo ma rembgi noseter ei Kama Ler Moloyo mar pwodho richo, nyaka gol ring-gi gi piendegi kod wen mag-gi oko mar kambi, mondo owangʼ-gi pep.\n","Ngʼatno ma owangʼogi nyaka luok lepe kendo olwokre, bangʼe to onyalo donjo e kambi.\n ","“Koro chik momakou nyaka chiengʼ ema: E odiechiengʼ mar apar mar dwe mar abiriyo higa ka higa, un nyithind Israel, kaachiel gi jopinje mamoko modak kodu, nyaka ubed gilamo mar tweyo chiemo kendo kik uti tich moro amora,\n","nikech ma en odiechiengʼ manotimnue pwodhruok mondo ubed maler, eka unubed maler kuom richou duto e nyim Jehova Nyasaye.\n","Odiechiengno en Sabato mowal manyaka ubedie gi yweyo, kulemo kendo utweyo chiemo. Mano en chik momakou nyaka chiengʼ.\n","Jadolo mowir kendo mowal moketi kar wuon mare ema notimnu pwodhruokni, kendo nyaka orwak lep dolo mag katana maber,\n","kendo enopwodhi Kama Ler Moloyo kaachiel gi Hemb Romo kod kendo mar misango, eka enopwodh jodolo kaachiel gi oganda jo-Israel.\n ","“Koro chik momakou nyaka chiengʼ ema: Pwodhruok kuom richo duto mag jo-Israel nyaka tim dichiel e higa.”\n Kendo notim kamano mana kaka Jehova Nyasaye nochiko Musa.\n"],["Jehova Nyasaye nowacho ne Musa niya:\n","“Wuo gi Harun gi yawuote kaachiel gi nyithind Israel duto kendo iwachnegi kama: ‘Ma e chik ma Jehova Nyasaye ochiwo\n","Ja-Israel moro amora motimo misango gi rwath kata nyaim, kata diel ei kambi kata oko mar kambi,\n","to ok okele e dho Hemb Romo mondo otimgo ni Jehova Nyasaye misango e nyim Hema Maler mar Jehova Nyasaye, to ngʼatno nokwan mana kaka ngʼama oneko nikech osechwero remo, omiyo nongʼad kare oko kuom ogandagi.\n","Chikni oketi mondo omi jo-Israel okelne Jehova Nyasaye misengini makoro gitimo e pewe. Nyaka gikelgi ne jadolo manochiwgi e dho Hemb Romo kaka misango mar lalruok.\n","Jadolo nokir remo e kendo mar misango mar Jehova Nyasaye manie dho Hemb Romo, kendo owangʼ boche madum tik mangʼwe ngʼar ni Jehova Nyasaye.\n","Ok gichak gichiw misengini ne jochiende ma gisebedo ka gidwanyorego. Koro ma en chik momakou nyaka chiengʼ kaachiel gi tienge mabiro.’\n ","“Wachnegi kama: ‘Ka ja-Israel moro amora kata jadak manie diergi otimo misango miwangʼo pep, kata misango moro amora,\n","kendo ok okele e dho Hemb Romo mondo otimgo ni Jehova Nyasaye misango, to ngʼatno nyaka ngʼad kare oko kuom ogandagi.\n ","“ ‘Ka ja-Israel moro amora kata japiny moro modak e diergi ochamo remb chiayo moro amora to anabed jasike, kendo anangʼade oko kuom ogandani.\n","Nimar gima ochwe ngimane nitie e remo, omiyo asemiyougo mondo utim-go misango e kendo mar misango mondo upwodhrugo nikech remo ema itimogo misango mar pwodho ngima ngʼato.\n","Kuom mano, anyiso jo-Israel kama: “Ngʼato angʼata kuomgi kik cham remo kendo jodak manie dieru bende kik cham remo.”\n ","“ ‘Ja-Israel moro amora kata jadak manie dieru modhi dwar, momako le kata winyo mondo ocham, nyaka ol rembe piny mi oik kod lowo,\n","nikech gik mangima duto ngimagi ni e rembgi. Mano emomiyo asewacho ne jo-Israel niya, “Kik ucham remb gimoro amora, nikech gima ochwe ngimane ni e rembe, kendo ngʼato angʼata mochame nongʼad kare oko.”\n ","“ ‘Ngʼato angʼata ma ja-Israel kata jadak manie dieru mochamo gima otho kende, kata mondiek onego nyaka luok lepe kende olwokre, kendo nobed mogak nyaka odhiambo, eka bangʼe nobed maler.\n","To ka ok olwoko lepe kendo ok olwokore, to nyaka oyud kum kuom kethone.’ ”\n"],["Jehova Nyasaye nowacho ne Musa niya:\n","“Wuo gi jo-Israel kendo iwachnegi ni, ‘An e Jehova Nyasaye ma Nyasachu.\n","Kik utim timbe ma jo-Misri mane udak e diergi timo kendo kik timbe moko mag jo-Kanaan makoro aterou e diergi yudre kuomu. Bende kik uluw timbe ma gitimo.\n","Nyaka urit chikena kendo luwuru yorena, nikech an Jehova Nyasaye ma Nyasachu.\n","Rituru yorena kod chikena, nimar ngʼat moluwogi nobed mangima kuomgi. An e Jehova Nyasaye.\n ","“ ‘Kik ngʼato terre gi dhako moluongo ni watne. An e Jehova Nyasaye.\n ","“ ‘Kik ikuod wi wuonu kuom terruok gi chiege, nikech en minu.\n ","“ ‘Kik iterri gi chi wuonu, nikech kitimo kamano to ikelone wuonu wichkuot.\n ","“ ‘Kik iterri gi nyaminu mahie, kata nyameru maka wuonu machielo kata maka minu machielo, bedni onywole e dala kae, kata kamoro machielo.\n ","“ ‘Kik iterri gi nyakwari maka wuodi kata maka nyari, nikech kitimo kamano to ikelo wichkuot ni in iwuon.\n ","“ ‘Kik iterri gi nyaminu moa e ot machielo, nikech en nyaminu.\n ","“ ‘Kik iterri gi nyamin wuonu nikech en wayu.\n ","“ ‘Kik iterri gi nyamin mamau nikech en bende en mamau.\n ","“ ‘Kik igomb terori gi chi owadgi wuonu nikech en minu, kendo mano kelo wichkuot ne wuonuno.\n ","“ ‘Kik iterri gi chi wuodi nikech en maru, ok oyieni mondo itim kamano.\n ","“ ‘Kik iterri gi chi owadu nikech mano nyalo kelo wichkuot ne owaduno.\n ","“ ‘Kik iterri gi nyako kaachiel gi min-gi. Kik iterri gi nyakware ma ka wuode kata maka nyare, nikech gin wede dhakono. Mano en tim anjawo.\n ","“ ‘Kik ikend nyamin chiegi mondo obed nyieke ma iriwri kode ka nyamin pod ngima.\n ","“ ‘Kik iterri gi dhako manie kindene mar neno malo.\n ","“ ‘Kik iterri gi chi ngʼama udakgo mokiewo, dipo ka omiyo ibedo mogak.\n ","“ ‘Kik ichiw nyathini moro amora ni nyasaye manono miluongo ni Molek, nimar ok onego iketh nying Nyasaye. An e Jehova Nyasaye.\n ","“ ‘Kik iterri gi dichwo wadu nikech mano en tim makwero.\n ","“ ‘Kik iterri gi chiayo nikech mano miyo ibedo mogak. Dhako bende kik yie mondo chiayo oterre kode, nikech mano en gima kwero.\n ","“ ‘Kik udwanyru kutimo timbe ma kamago nikech timbego ema ogendini mabiro riembo e nyimu ne timo.\n","Kata mana piny bende nobedo mogak, omiyo ne akumogi nikech richo mag-gi, kendo piny nongʼogo joma nodakie iye.\n","To nyaka urit yorena kod chikena. Onge ngʼato kuomu manotim timbe makwerogo kata obed ja-Israel kata jadak e dieru,\n","nikech magi e timbe ma joma nodak e pinyni kapok ubiro notimo kendo negiketho pinyni.\n","To ka udwanyo pinyno, to ngʼeuru ni onyalo ngʼogou oko mar oganda mane okwongonu dake kane gidwanye.\n ","“ ‘Jogo duto matim makwerogo noyud e ngimagi, ginto nyaka golgi oko ei ogandagi.\n","Emomiyo luwuru chikena kendo ritreuru ma kik uluw timbe makwero mane joma odak e pinyni otimo kapok ubiro, mondo kik ubed mogak. An e Jehova Nyasaye ma Nyasachu.’ ”\n"],["Jehova Nyasaye nowacho ne Musa niya,\n","“Wuo gi kanyakla mar Israel duto kendo inyisgi ni: ‘Beduru maler nikech an Jehova Nyasaye ma Nyasachu aler.\n ","“ ‘Ngʼato ka ngʼato kuomu nyaka luor min gi wuon kendo nyaka urit Sabato maga. An e Jehova Nyasaye ma Nyasachu.\n ","“ ‘Kik uluw bangʼ nyiseche manono, kendo kik ubed gi nyiseche mothedhi mag nyinyo. An e Jehova Nyasaye ma Nyasachu.\n ","“ ‘Ka uchiwo misango mar lalruok ne Jehova Nyasaye, to timeuru e yo mowinjore ma Jehova Nyasaye oyiego.\n","Misangono ibiro chame e odiechiengno muchiwee kata kinyne, to ringʼo mane odongʼ nyaka chiengʼ mar adek nyaka wangʼ e mach.\n","Ka lemo moro amora kuom ringʼoni ocham chiengʼ mar adek, to Jehova Nyasaye ok noyie kodu nikech en gima kwero.\n","Ngʼato angʼata manocham ringʼono nokwan ka jaketho nikech osedwanyo kama ler mar Jehova Nyasaye, kendo ngʼatno nyaka ngʼad kare oko kuom ogandane.\n ","“ ‘Ka ukayo cham manie puotheu, to kik ugol cham duto nyaka manie giko puodho, kata kik uhul nyaka cham modongʼ.\n","Kupono olembeu mag mzabibu, to kik upon-gi duto, bende mago molwar piny kik ukwany. Mago weuru ni joma odhier kod jodak manie dieru. An e Jehova Nyasaye ma Nyasachu.\n ","“ ‘Kik ikwal.\n “ ‘Kik iriambi.\n “ ‘Kik iwuond nyawadu.\n ","“ ‘Kik ikwongʼri gi miriambo ni ngʼato gi nyinga nimar kitimo kamano to ichayo Jehova Nyasaye ma Nyasachu. An e Jehova Nyasaye.\n ","“ ‘Kik ima wadu e yor wuond kata kik imaye gire.\n “ ‘Kik itamri chulo ngʼato kuom tich motiyoni kendo nyaka ichule mana godiechiengno.\n ","“ ‘Kik ikwongʼ ngʼama ite odino, kata kik iket gimoro e nyim muofu monyalo chwanyoree, luoruru Nyasachu. An e Jehova Nyasaye.\n ","“ ‘Kik iketh buch ngʼato, to ngʼad bura kare ma kik idogne jachan kata luoro wangʼ ngʼama duongʼ, to ngʼadne wadu bura makare kichungʼ e adiera.\n ","“ ‘Kik iketh nying jowadu koni gi koni e yor kuoth, kendo kik ihangne jowadu wach ma ok nikare. An e Jehova Nyasaye.\n ","“ ‘Kik ibwon owadu gi chunyi. Nyis wadu kethone e wangʼe, mondo kik iriwri kode e richone.\n ","“ ‘Kik idwar chulo kuor, kendo kik ibed ngʼama mon gi jowadgi, to her wadu kaka iherori iwuon. An e Jehova Nyasaye.\n ","“ ‘Rituru yorena.\n “ ‘Kik uwe jamni mopogore opogore luwre ma nywol nyithindo.\n “ ‘Kik uriw kodhi e puodho achiel, kendo kik urwak nanga motwangʼ gi usi ariyo mopogore opogore.\n ","“ ‘Ka ngʼato oterore gi misumba ma nyako mapok okendi mosewinjore gi ngʼama onego kende, kata mapok omi thuolo mar dhi, to wachno nyaka none maber. Kik neg nyakono gi ngʼat moterore kodeno nikech pod en misumba.\n","Ngʼat motimo kode tim makamanono nyaka kel im e nyim Jehova Nyasaye e dho Hemb Romo mondo timgo misango mar pwodhruok e ketho.\n","Jadolo notim misango mar golo richo e nyim Jehova Nyasaye gi imno kuom pwodho ngʼatno e kethone, eka richo mosetimo nowene.\n ","“ ‘Ka udonjo e pinyno kendo upidho kit yiend olemo moro amora to ukwan olembene ka gik makwero. Kuom higni adek kik umul olembego kendo kik uchamgi.\n","E higa mar angʼwen to olembege duto nobed maler, ma en chiwo mar pak ni Jehova Nyasaye.\n","To e higa mar abich, unyalo chamo olembege. Kuom mano keyo magu nomedre. An e Jehova Nyasaye ma Nyasachu.\n ","“ ‘Kik ucham ringʼo motimo remo.\n “ ‘Kik ukor wach kata kik ubed ajuoke mag nyakalondo.\n ","“ ‘Kik utit yie wiu kata kik utit yie tiku.\n ","“ ‘Kik usar dendu kuywago ngʼama otho, kendo kik usar kido moro amora e dendu. An e Jehova Nyasaye.\n ","“ ‘Kik utime timbe manyalo miyo nyiu bed jochode, nikech mano nyalo kethonu piny makel richo mangʼeny.\n ","“ ‘Rituru Sabato maga kendo kama ler mar lemo mara nyaka umi luor mowinjore. An e Jehova Nyasaye.\n ","“ ‘Kik udhi upenj wach kuom jo-nyakalondo kata kuom ajuoke mamoko, nikech timo kamano biro miyo ubedo mogak. An e Jehova Nyasaye ma Nyasachu.\n ","“ ‘Nyaka ichiw luor kichungone jaduongʼ ma wiye oti lwar kendo uluor Nyasachu. An e Jehova Nyasaye.\n ","“ ‘Ka japiny moro odak e dieru, to kik usande.\n","Japiny moro modak e dieruno nyaka udag kode mana kaka wuodu. Hereuru mana kaka uheroru uwegi nikech ne un jodak e piny Misri. An Jehova Nyasaye ma Nyasachu.\n ","“ ‘Kik uti gi rapim ma ok nikare ka upimo bor kata pek mar gimoro kata kupimo ngʼeny mare.\n","Tiuru gi rapim ma ok riambi kendo mapimo gimoro makare. An e Jehova Nyasaye ma Nyasachu mane ogolou e piny Misri.\n ","“ ‘Rituru yorena duto kod chikena kendo uluwgi. An e Jehova Nyasaye.’ ”\n"],["Jehova Nyasaye nowacho ne Musa niya\n","Nyis jo-Israel ni: Ja-Israel moro amora kata jadak moro amora manie dieru manochiw nyathine moro amora ni nyiseche manono miluongo ni Molek, nyaka negi. Oganda jo-Israel duto mondo ogoye gi kite nyaka otho.\n","Anabed jasik ngʼatno kendo anangʼad nyinge oko kuom ogandane; kuom chiwo nyathine ni nyasaye manono miluongo ni Molek, osedwanyo kama ler mar lemo, kendo osechayo nyinga maler.\n","To kapo ni oganda jo-Israel ok odewo wach ngʼat mochiwo achiel kuom nyithinde ne Molek, ma ok ginege,\n","to an awuon ema nabed jasik ngʼatno gi dhoodgi duto. Kargi anangʼad oko kuom ogandagi, kaachiel gi jogo duto maluwe kendo madwanyore kalamo Molek.\n ","Anabed jasik ngʼama oweya modhi odwanyore gi jo-nyakalondo kod lang chunje maricho; kendo anangʼad kare oko kuom ogandagi.\n ","Pwodhreuru ubed maler nikech An e Jehova Nyasaye ma Nyasachu.\n","Rituru buchena kendo uluwgi, nimar An e Jehova Nyasaye mapwodhou.\n ","Ngʼato angʼata mokwongʼo wuon kata min, nyaka negi; nikech timneno; rembe nodongʼ e wiye owuon.\n ","Ka ngʼato oterore gi chi wadgi ma gidakgo, to jochode ariyogo nyaka neg-gi duto.\n ","Ka ngʼato oterore gi chi wuon mare, to oseelo dug wuon-gi. Ji ariyogi nyaka neg-gi kendo rembgi nobedi e wigi giwegi.\n ","Ka ngʼato oterore gi chi wuode to giduto nyaka neg-gi. Gima gitimono en tim makwero to rembgi nobedi e wigi giwegi.\n ","Ka dichwo oterore gi dichwo wadgi. Giduto ji ariyogi gitimo gima kwero kendo giduto nyaka neg-gi to rembgi nobedi e wigi giwegi.\n ","Ka ngʼato okendo nyako kaachiel gi min-gi bende okendo, to ma en anjawo. Kargi ji adekgo nyaka wangʼ-gi kod mach, mondo tim marach kik dongʼ e dieru.\n ","Ka ngʼato oterore gi chiayo, ngʼatni nyaka nege, to chiayono bende nyaka negi.\n ","Ka dhako osudo machiegni gi chiayo mondo oterre kode, giduto nyaka neg-gi kendo rembgi obed e wigi giwegi.\n ","Ka ngʼato okendo nyamin mare ma nyar wuon kata ma nyar min, ma giterore kode, to otimo gima kwero. Nyaka neg-gi ka ji duto neno nikech oterore gi nyamin, koro nyaka oyud kum.\n ","Ka ngʼato oterore gi dhako manie dwe, mano okuodo wi dhakono, nikech oele nyaka kama rembe wuokie, dhakono bende oseyie moel nyaka kama rembe wuokie. Giduto nyaka riembgi gia e dier ogandagi.\n ","Ok oyieni mondo iterri gi nyamin mamau, nikech mano en tim maketho wat. Joma timo timbegi nyaka migi kum.\n ","Ka ngʼato oterore gi nyamin wuon, ngʼatni okuodo wi wuon mareno, omiyo nyaka giyud kum, kendo mondo oneg-gi ma nying-gi lal chuth e dier ogandagi.\n ","Ka ngʼato oterore gi chi owadgi, to mano en dwanyruok nikech oelo dug owadgi, kendo ok giniyud nyithindo.\n ","Un nyaka koro urit chikena gi buchena kendo umak-gi, mi uluwgi duto, eka piny mamiyou mondo udagieno ok nongʼogu oko.\n","Kik uluw timbe oganda mudak e diergi madhi riembonu oko-gi. Nikech gigi mane gitimo nomiyo aol kodgi.\n","Kendo ne awachonegi niya, “Abiro kawo pinygi kendo abiro miyougo kaka girkeni, ma en piny mopongʼ gi chak kod mor kich.” An e Jehova Nyasaye ma Nyasachu mosepogou gi ogendini mamoko.\n ","Nyaka uket pogruok e kind le michamo gi ma ok cham, kendo e kind winy michamo to gi ma ok cham. Kik udok mogak nikech le moro amora kata winyo kata gimoro amora mamol e lowo ma gin gik masewalo tenge nochido.\n","Nyaka ubed maler e nyima nikech an Jehova Nyasaye aler, kendo asewalou e kind ogendini mondo ubed joga awuon.\n ","Ngʼato angʼata kuomu madichwo kata madhako ma en ajuok nyakalondo kata ma ajwoga moro amora, to ugo gi kite nyaka otho. Giduto nyaka ugogi gi kite kendo rembgi nobedi e wigi giwegi.\n"],["Jehova Nyasaye nowacho ne Musa niya, “Wuo kod jodolo ma yawuot Harun, kendo iwachnegi ni: ‘Kik jadolo tim gimoro ne ringre jadhodgi moro amora motho ma dimi obed mogak,\n","makmana kaponi ngʼat ma othoni en watne manie ot kaka min kata wuon kata wuode kata nyare kata owadgi,\n","kata nyamin-gi manie lwete mapok okendi. Nyamin-gi mapok okendino kende ema nyalo miyo obed mogak.\n","Kik obed mogak kuom mulo ringre joma otho ma gin wedene kuom kend.\n ","“ ‘Jodolo ok oyienegi mondo giliel wigi, kata tito yie tikgi bende kik gisar dendgi.\n","Nyaka gibed jomaler e nyim Nyasachgi, kendo kik gicha nying Nyasachgi. Nikech gin ema gichiwo misengini miwangʼo e mach ni Jehova Nyasaye, ma en chiemb Nyasachgi, omiyo nyaka gibed maler.\n ","“ ‘Jodolo ok oyienegi kendo nyako mochot kata nyako mosewere gi chwore, nikech jodolo nyaka bed maler e nyim Nyasachgi.\n","Kwan-giuru kaka jomaler, nikech gin ema gichiwo chiemo ni Nyasachu. Kawgiuru kaka jomaler nikech an Jehova Nyasaye aler; an mamiyo ubedo maler.\n ","“ ‘Ka nyar jadolo olokore ochot, to nyakoni okuodo wi wuon-gi, omiyo nyaka wangʼe gi mach.\n ","“ ‘Jadolo maduongʼ e kind owetene, kendo moseol mor pwodhruok e wiye, kendo owal mondo orwak lep dolo, kik owe wiye obed mogar, kata kik orwak law moyiech.\n","Jadolono ok oyiene donjo e ot ma ngʼato othoe. Kik obed mogak kata bedni ngʼatno en wuon mare kata min mare,\n","kata kik owuogi koa kama ler mar lemo mar Nyasache, kata miyo kanyo bedo mogak, nikech en ngʼama owal kendo owir gi mor pwodhruok mar Nyasache. An e Jehova Nyasaye.\n ","“ ‘Nyako mokendo nyaka bed nyako ngili.\n","Kik okend dhako ma chwore otho, kata dhako mowere gi chwore, kata dhako mochot, makmana nyako ngili,\n","mondo omi kik onywol nyithindo mogak e kind ogandane. An e Jehova Nyasaye mamiyo obedo maler.’ ”\n ","Jehova Nyasaye nowacho ne Musa niya,\n","“Nyis Harun ni: ‘Kuom tiengeu duto, onge ngʼama ongʼol ma oyiene mondo ochiw chiemo ni Nyasache.\n","Ngʼato angʼata man-gi songa kik sud machiegni gi Nyasaye, obed ni en muofu kata rangʼol, kata ma dende kamoro otimo mbala,\n","kata ka tiende kata bade ongʼol,\n","kata ka en rakuom kata othwogo, kata ka en rachiero, kata ka wangʼe chwero pi, kata ka en gi adhola monyaa kata ka en bwoch.\n","Nyakwar Harun moro amora man-gi songa kik sud machiegni mar timo ne Jehova Nyasaye misango miwangʼo. Nikech en gi songa ok onego osud machiegni mondo ochiw chiemo ne Nyasache.\n","Onyalo chamo chiemb Nyasache, bedni ogol chiemono kuom gik maler kata kuom gik maler moloyo;\n","to nikech ngʼol mare ok onego osud machiegni gi Pasia kata gi kendo mar misango, nikech dipo ka omiyo kara maler mar lemo obedo mogak nimar en gi songa. An e Jehova Nyasaye mapwodhogi.’ ”\n ","Kuom mano Musa nonyiso Harun gi yawuote kod jo-Israel duto wachno.\n"],["Jehova Nyasaye nowacho ne Musa niya,\n","Nyis Harun gi yawuote ni nyaka giritre ahinya ka gitiyo gi mich maler ma nyithind Israel kelona mar chiwo, nono to dipo ka gichayo nyinga. An e Jehova Nyasaye.\n ","Wachnegi ni: Ka ngʼato moro mogak osudo machiegni kod kama jo-Israel chiwoe chiwo maler ni Jehova Nyasaye, to nangʼad kare oko kendo ok nobed gimoro e nyima. Mano en chik manyaka uriti chakre sani kod tiengʼ mabiro. An e Jehova Nyasaye.\n ","Koth Harun moro amora matuo mar dhoho nogore kuome kata man-gi tuo machwer, ok onego cham chiemo mowal mochiwne Jehova Nyasaye kapok opwodhe. Enobed ngʼama ogak ka omulo gima orere kuom ngʼama otho kata orere kuom ngʼama kothe mar dichwo owuok,\n","kata ka omulo gimoro mamol manyalo miyo obed mogak, kata ngʼato angʼata mamiyo obedo mogak, bedni ogak manade.\n","Ngʼato angʼata momulo gik mogakgo nobed mogak nyaka chiengʼ podhi. Ok onego ocham chiemo mowal moro amora motimgo misango nyaka chop olwokre.\n","Bangʼ podho chiengʼ, ngʼatno nobed maler, kendo bangʼ mano oyiene mondo ocham chiwogo nikech en chiembe.\n","Ok oyiene mondo ocham chiayo moro amora motho kende, kata ma ondiek onego, nikech timo kamano biro miyo obedo mogak. An e Jehova Nyasaye.\n ","“ ‘Jodolo to nyaka rit chikena mondo kik gibed joketho mi githo kuom richono. An e Jehova Nyasaye mapwodhogi.\n ","“ ‘Ngʼato angʼata ma ok oaye oganda jadolo kik cham chiwo maler, kata bedni en wendo molimo jadolo, kata obed jatich jadolo ma ondiko kaka jotich.\n","To ka jadolo ongʼiewo jatich kod pesa to oyiene chiemo kaachiel gi wasumbini monywol e dalane.\n","Ka ngʼat ma ok jadolo okendo nyar jadolo, nyakoni ok oyiene mondo ocham mich moyiedhi mogol kuom chiwo maler.\n","To ka nyar jadolo chwore otho, kata ka owere gi chwore kapok onywol mi odok dalagi mondo odag kanyo ka nyako mapok okendi, to oyiene chamo chiemb wuon mare. Makmana ni ngʼat ma ok jadolo, to kik cham chiemono.\n ","“ ‘Ngʼato angʼata manyalo ponono kochamo chiemo mowal kokia ni en gima ochiw ni Jehova Nyasaye, to nyaka ochul jadolo ka omedo gi achiel kuom abich mar nengo mar gima ochamo cha.\n","Jodolo nyaka tangʼ mondo kik giketh chiwo maler ma jo-Israel osewalo ni Jehova Nyasaye,\n","ka gichiwo thuolo ni joma gingʼeyo ni ok jodolo chamo chiemo mowalgo, nikech mano miyo jogo bedo joketho kendo gidonjo e kum mowinjore gi chudo. An Jehova Nyasaye mapwodhogi.’ ”\n ","Jehova Nyasaye nowacho ni Musa niya,\n","“Nyis Harun gi yawuote kod jo-Israel duto kiwachonegi ni: ‘Ka ngʼato moro amora kuomu, bed ni en ja-Israel kata jadak manie dieru okelo misango miwangʼo pep ni Jehova Nyasaye, bedni en mar chopo singo kata chiwo mar hera,\n","to nyaka ichiw chiayo maonge songa, obedni en rwath, kata diel kata rombo, eka Jehova Nyasaye noyiego.\n","Kik uchiw chiayo man-gi songa nikech Jehova Nyasaye ok bi yie kode.\n","Ka ngʼato okelone Jehova Nyasaye misango mar lalruok mar dhiangʼ kata rombo mondo ochopgo singruokne, kata obed ni en chiwo mar hera, to nyaka obed chiayo maler maonge songa eka Jehova Nyasaye noyie kode.\n","Kik ichiwne Jehova Nyasaye chiayo ma muofu, ma rangʼol kata man-gi songa, kata man-gi kalanga, kata motimo aluny kata man-gi adhola machwer. Chiayo makamagi kik ket ewi kendo mar misango mondo obed misango miwangʼo pep gi mach ni Jehova Nyasaye.\n","To kuom chiwo mar hera unyalo chiwo rwath kata rombo man-gi songa, to chiwogi ok noyiego kuom timo misango mar singruok.\n","Kik ichiwne Jehova Nyasaye chiayo mopwodi kata moroo. Kik utim tim maka ma e pinyu,\n","kendo kik uyie kawo chiayo machal kamano kuom jadak manie pinyu mondo uchiwe ni Nyasachu ka chiembe. Jehova Nyasaye ok bi yie kodgi nikech gin-gi songa kendo gingʼol.’ ”\n ","Jehova Nyasaye nowacho ni Musa niya,\n","“Ka onywol nyarombo, nyaroya kata nyadiel, to kik upoge gi min mare nyaka bangʼ ndalo abiriyo. Kochiwe ne Jehova Nyasaye bangʼ ndalo aboro kaka misango miwangʼo gi mach to Jehova Nyasaye noyie kode.\n","Kik uneg dhiangʼ gi nyathine, kata rombo gi nyathine odiechiengʼ achiel.\n ","“Ka uchiwo misango mar goyo erokamano ni Jehova Nyasaye, to chiweuru kaka chik dwaro eka Jehova Nyasaye noyie kodu.\n","Nyaka chame duto maonge modongʼ mana godiechiengno. An e Jehova Nyasaye.\n ","“Rituru chikena kendo uluwgi maber. An e Jehova Nyasaye.\n","Kik udwany nyinga maler. An kenda ema jo-Israel nyaka miya luor kaka ngʼama ler. An e Jehova Nyasaye mapwodhogi,\n","kendo manogolou e piny Misri mondo abed Nyasachu. An e Jehova Nyasaye.”\n"],["Jehova Nyasaye nowacho ne Musa niya,\n","“Wuo gi jo-Israel kendo inyisgi ni: ‘Magi e sewni moyier mag Jehova Nyasaye, magin chokruok mage maler, ma onego ulandi kuonde duto ma uchokorue.\n ","“ ‘Nitie ndalo auchiel munyalo tiyoe tijeu; to chiengʼ mar abiriyo en odiechieng Sabato mar yweyo, ma en odiechiengʼ mowal mar chokruok. Ok oyienu timo gimoro amora, kamoro amora mudakie, nikech en Sabato mar Jehova Nyasaye.\n ","“ ‘Magi e sewni moyier mag Jehova Nyasaye, ma gin chokruok maler, manyaka ulandi e kindegi mowinjore.\n","Pasaka mar Jehova Nyasaye chakore godhiambo tarik apar gangʼwen mar dwe mokwongo.\n","To tarik apar gabich mar dweno en Sap Makati ma ok oketie Thowi mar Jehova Nyasaye kendo nyaka ucham makati motedi ma ok oketie thowi kuom ndalo abiriyo.\n","Chiengʼ mokwongo mar jumano nyaka ubed gi chokruok mowal, kendo kik uti tich moro amora ma utiyo pile.\n","Kuom ndalo abiriyo, chiwuru ne Jehova Nyasaye misengini miwangʼo pep. Chiengʼ mar abiriyo beduru gi chokruok mar jomaler, kendo kik uti tich moro amora ma utiyo pile.’ ”\n ","Jehova Nyasaye nowacho ne Musa niya,\n","“Wuo gi jo-Israel kendo inyisgi ni: ‘Ka uchopo e piny ma asesingonu mi ukayo cham, to nyaka ukelne jadolo cham ma ukwongo kayo.\n","E odiechiengʼ mokwongo bangʼ Sabato, jadolo biro fwayo e nyim Jehova Nyasaye cham mukwongo kayo kaka mich moyiedhi, eka Jehova Nyasaye noyie kodu.\n","To chiengʼono muchiewoe cham mifwayo to nyaka uchiwe ne Jehova Nyasaye gi nyaim ma pod hike achiel kendo maonge songa mondo timgo misango miwangʼo pep,\n","kaachiel gi misango mar cham gi mogo mayom madirom kilo abiriyo moruw gi mo. Kendo misangono mondo owangʼe modungʼ tik mangʼwe ngʼar ni Jehova Nyasaye. Misango miolo piny to obed divai maromo lita achiel.\n","Kik ucham makati, kata makati mowangʼ kata cham manyien ma pod numu, kapok ochopo chiengʼ ma uchiwone Nyasachu michni. Kendo mae en chik momakou kaachiel gi nyikwau nyaka chiengʼ kamoro amora manudagie.\n ","“ ‘Chakre odiechiengʼ moluwo Sabato, mane ukeloe mich mar cham moyiedhi, to nyaka ukwan ma une ni oromo jumbe abiriyo.\n","Kwanuru ndalo piero abich bangʼ Sabato mar abiriyo, kendo chiengʼno unutim misango ni Jehova Nyasaye gi cham manyien.\n","Keluru makati ariyo mugolo e miechu kaka misango mifwayo, kendo ulosgi gi mogo mayom moromo kilo abiriyo moketie thowi, mondo uchiwgi ne Jehova Nyasaye kaka chiwo mar cham mokwongo.\n","Kaachiel gi makatino chiwne Jehova Nyasaye nyirombe abiriyo machwo maonge songa mahikgi en achiel, gi nyarwath matin kod imbe ariyo. Ginibed misango miwangʼo pep ni Jehova Nyasaye kaachiel gi misango mar cham gi misango miolo piny mondo obed misango miwangʼo pep madungʼ tik mangʼwe ngʼar ni Jehova.\n","Bangʼe chiw nywok achiel mitimogo misango mar golo richo, kaachiel gi nyiimbe ariyo ma jo-higa achiel mitimogo misango mar lalruok.\n","Jadolo nyaka chiw nyiimbe ariyogo e nyim Jehova Nyasaye kaka misango mifwayo, kaachiel gi makati mag cham mokwongo. Magi nobed mich mowal michiwo e nyim Jehova Nyasaye, kendo ginidongʼ ni jadolo.\n","To odiechiengʼno unugo tungʼ kulando chokruok maler, kendo kik uti tijeu mapile. Maeni en chik momakou kaachiel gi nyikwau kamoro amora manudagie.\n ","“ ‘Ka ukeyo e puotheu, to kik uka nyaka cham manie giko puodho, kata kik uhul cham modongʼ, mago weuru ni joma odhier kod jodak. An e Jehova Nyasaye ma Nyasachu.’ ”\n ","Jehova Nyasaye nowacho ne Musa niya,\n","“Wach ni jo-Israel ni: ‘E odiechiengʼ mokwongo mar dwe mar abiriyo, nyaka ubed gi odiechieng yweyo; ma en odiechieng chokruok mowal kaka rapar kugoyo turumbete.\n","Chiengʼni kik utim tijeu mapile, to chiwuru misango miwangʼo pep ni Jehova Nyasaye.’ ”\n ","Jehova Nyasaye nowacho ne Musa niya,\n","“E odiechiengʼ mar apar mar dwe mar abiriyo nobednu Chiengʼ Pwodhruok. Beduru gi chokruok maler ka uriyo kech, kendo uchiw ni Jehova Nyasaye misango miwangʼo pep.\n","Odiechiengʼno kik ngʼato kuomu mul tich moro amora nikech en Chiengʼ Pwodhruok, migolonue richo e nyim Jehova Nyasaye ma Nyasachu.\n","Ngʼato angʼata ma ok nyal riyo kech odiechiengʼno to nongʼad kare oko chuth e kind ogandane.\n","Kendo anatiek ngʼato angʼata momulo tich moro amora chiengʼno, kendo anagole e kind ogandane.\n","Kik umul tich moro amora. Ma en chik ma omakou nyaka nyikwau duto kamoro amora ma unudagie.\n","Chiengʼno nobednu Sabato mar yweyo, kendo nyaka une ni uriyo kech. Chakre odhiambo mar odiechiengʼ mar ochiko mar dwe nyaka kinyne godhiambo, nyaka urit Sabato maru.”\n ","Jehova Nyasaye nowacho ne Musa niya,\n","“Wach ni jo-Israel ni: ‘Chakre tarik apar gabich e dwe mar abiriyo en Sawo mar Kiche mar Jehova Nyasaye kendo nobedi kuom ndalo abiriyo.\n","Odiechiengʼ mokwongo nobed chokruok maler ma kik uti tijeu mapile.\n","Kuom ndalo abiriyo chiwuru ni Jehova Nyasaye misengini miwangʼo pep, eka chiengʼ mar aboro to ubedi gi chokruok maler kendo chiengʼno uchiwni Jehova Nyasaye misango miwangʼo pep. En chokruok mitiekogo nyasi, omiyo kik uti tijeu mapile.\n ","(“ ‘Magi e sewni moyier mag Jehova Nyasaye manyaka ulandi ni gin e chokruok maler michiwone Jehova Nyasaye gi mach kaka misengini miwangʼo pep, gi misengini mag cham gi misengini miolo piny kendo moro ka moro nigi odiechienge mowinjore.\n","To ewi mago nitie Sabato mag Jehova Nyasaye gi chiwo mamoko to gi gimoro amora misesingori kaachiel gi chiwo mar hera michiwo ni Jehova Nyasaye.)\n ","“ ‘Omiyo kochakore e odiechiengʼ mar apar gabich mar dwe mar abiriyo bangʼ keyo to nyaka utim Sap Jehova Nyasaye kuom ndalo abiriyo. Chiengʼ mokwongo en odiechiengʼ mowal mar yweyo, kendo chiengʼ mar aboro bende en kamano.\n","Chiengʼ mokwongo kawuru olembe yien mabeyo gi bede othidhe, gi bede yien motimo otiep, gi omburi, kendo ubed mamor e nyim Jehova Nyasaye ma Nyasachu kuom ndalo abiriyo.\n","Timuru sawoni ni Jehova Nyasaye kuom ndalo abiriyo higa ka higa. Mae en chik momakou gi nyikwau nyaka chiengʼ. Paruru ni kochopo dwe mar abiriyo to nyaka ubed gi sawoni.\n","Un jo-Israel nyaka udagi e kiche kuom ndalo abiriyo,\n","mae ema biro miyo nyikwau nopar kaka namiyo jo-Israel odak e kiche kinde mane agologi e piny Misri. An e Jehova Nyasaye ma Nyasachu.’ ”\n ","Kamano e kaka Musa nolando ni jo-Israel sewni moyier mag Jehova Nyasaye.\n"],["Jehova Nyasaye nowacho ne Musa niya,\n","“Chik jo-Israel mondo gikelni mo maliw mar zeituni mobi mondo omi teyni osik kaliel pile.\n","Harun nyaka ne ni teynigo osiko kaliel oko mar pasia moumo Sandug Muma mar Hemb Romo manie nyim Jehova Nyasaye chakre odhiambo nyaka okinyi. Ma en chik mosiko nyaka chiengʼ ne tienge duto mabiro.\n","Teyni manie rachung taya maler molos gi dhahabu nyaka rit pile ka pile e nyim Jehova Nyasaye.\n ","“Kawuru mogo mayom kendo utedgo makati apar gariyo, ma moro ka moro oted gi mogo moromo kilo abiriyo.\n","Chan uru makatigi laini ariyo e mesa maler molos gi dhahabu mochungʼ e nyim Jehova Nyasaye kendo e laini ka laini obed gi auchiel.\n","To e laini ka laini mondo ukete ubani maler, mondo obed kaka rapar mar makati ma ichiwo ni Jehova Nyasaye kaka misango miwangʼo pep.\n","Makatini nyaka kete e nyim Jehova Nyasaye pile ka pile chiengʼ Sabato ka chiengʼ Sabato. Gin mich ma ichiwo e lo jo-Israel kaka singruok manyaka chiengʼ.\n","Makatigo mondo odongʼ ni Harun gi yawuote, kendo nyaka gichamgi kama ler mar lemo, nikech en migawo mar pok maler moloyo ma gichiwo kinde ka kinde kaka misengini miwangʼo ni Jehova Nyasaye.”\n ","Wuowi moro ma min mare ja-Israel to wuon mare ja-Misri nowuok e dier jo-Israel kendo dhawo nowuok e kambi e kinde gi ja-Israel moro.\n","Wuod dhako ma ja-Israel noyanyo Nying Jehova Nyasaye mi ojare; omiyo negikele e nyim Musa. (Min-gi ne nyinge Shelomith, nyar Dibri mane oa e dhood Dan.)\n","Negikete e od twech ka girito gima Jehova Nyasaye biro nyisogi.\n ","Eka Jehova Nyasaye nowacho ne Musa niya,\n","“Gol ngʼat moseyanyano oko mar kambi. Ji duto mane nitie koyenyo mondo giket lwetgi e wiye kendo kanyakla mar jo-Israel duto okaw kite ochielego.”\n","Wachne jo-Israel niya, Ka ngʼato okwongʼo Nyasache, to oyud kum moromo gi kethono,\n","to ngʼato angʼata moyanyo nying Jehova Nyasaye nyaka negi. Oganda duto nyaka chiele gi kite, bed ni en ja-Israel kata jadak, to koseyanyo nying Jehova Nyasaye to nyaka nege.\n ","“ ‘Ngʼato angʼata monego wadgi, en bende nyaka nege.\n","Ngʼato angʼata monego chiayo nyaka chul chiayo, to ngʼato angʼata monego nyawadgi nyaka negi.\n","Ngʼato angʼata mohinyo wadgi, nyaka timne gima otimono.\n","Lero kar lero, wangʼ kar wangʼ, lak kar lak. Nyaka hiny ngʼatno mana kaka osehinyo nyawadgi.\n","Ngʼato angʼata monego chiayo nyaka chul chiayo, to ngʼato angʼata monego nyawadgi nyaka negi.\n","Kaka ikumo jadak e kaka ikumo ja-Israel. An e Jehova Nyasaye ma Nyasachu.’ ”\n ","Eka Musa nowuoyo gi jo-Israel mi gigolo ngʼat mane oyenyocha oko mar kambi kendo negichiele gi kite. Jo-Israel notimo mana kaka Jehova Nyasaye nochiko Musa.\n"],["Jehova Nyasaye nowacho ne Musa ewi Got Sinai niya,\n","Wuo gi jo-Israel kendo inyisgi ni: Ka gichopo e piny mabiro miyogi, to pinyno nyaka rit Sabato mar Jehova Nyasaye.\n","Kuom higni auchiel oyienu pidho cham e puotheu, gi loso tiend yiendeu mag mzabibu kendo oyienu kayo chambu kendo pono olembeu.\n","To kochopo higa mar abiriyo to puodho nyaka yud yweyo mar Sabato, ma en Sabato mar Jehova Nyasaye. E higano lowo nyaka yud yweyo ma kik upidh gimoro amora e puotheu mag cham gi mag mzabibu.\n","E higano kik uka orowe kata kik upon mzabibu monyak kendgi e yien mane ok uloso, nikech en higa ma piny yweyoe.\n","To gimoro amora ma piny nochiegnu e hik Sabato nobed mar chiembu, chiemb jotichu machwo gi mamon kaachiel gi jotichu mamoko, kod welo molimou kuma udakie kuom ndalo machwok,\n","kendo nobed mar jambu gi le manie pinyu. Gimoro amora ma piny ochiego inyalo cham.\n ","Waluru Sabato abiriyo mag higni abiriyo nyadibiriyo, tiendeni higni piero angʼwen gochiko.\n","Eka gouru turumbete kamoro amora e odiechiengʼ mar apar mar dwe mar abiriyo, kendo Odiechieng Pwodhruokno gouru turumbete e gwengeu duto.\n","Waluru higa mar piero abich, kendo ugo milome e piny duto ni en higa ma joma otwe igonyo iweyogi gibedo thuolo. Enobed hiku mar mor; ngʼato ka ngʼato nodog thurgi ir joode kendo ir anywolane.\n","Higa mar piero abichno nobednu uduto hik mor, kik upidhe cham, kendo kik ukaye orowe, kata kik uponie mzabibu monyak kende e yien mane ok uloso.\n","Nimar en higa mar piero abich, kendo mosewalnu maler ni Jehova Nyasaye, nyaka ucham gik monyak e puothe.\n ","E higani mar piero abich nyaka ngʼato ka ngʼato odog thurgi.\n ","E higani ka ngʼato ongʼiewo lop wadgi to kik wuond moro bedie kindgi.\n","Ka ingʼiewo lop wadu nyaka ikwan higni kochakore e higa mar piero abich mokadho. Nyaka oket nengo lopno mana maromre gi higni ma pod ibiro keyoe.\n","Ka hignigo ngʼeny to nyaka imed nengo, to ka higni nok, to nyaka idwok nengo piny, nikech gima ingʼiewo kuome en mana cham mibiro kayo.\n","Kik ngʼat maa nyawadgi, to luoruru Nyasachu. An e Jehova Nyasaye ma Nyasachu.\n ","Rituru buchena kendo une ni uluwo chikena, eka mondo udag gi kwe e pinyno.\n","Mano eka lowo nochiegnu cham kendo nuchiem ma uyiengʼ mi unudagi gi kwe.\n","Kapo upenjo niya, “Angʼo ma wabiro chamo e higa mar abiriyo ka ok wachwoyo, kata ka ok wakeyo?”\n","To anadwoku kama: Anaolnu gweth mogundho e higa mar auchiel, kendo puotheu nochieg cham moromou chamo nyaka bangʼ higni adek.\n","E kinde ma uchwoyo e higa mar aboro to unubed mana kapod uchamo cham machon nyaka chop ubed gi keyo e higa mar ochiko.\n ","Kik ngʼato usne wadgi lowo chuth, nikech lowo en mara, un to un mana joma amiyo lowo kaka wenda kendo jodak.\n","E pinyu kamoro amora mudakie, nyaka uyie mondo puodho mane oseusi mondo owar.\n ","Ka wadu moro dhier omako ma ouso lope, to nyaka wadgi moro tem matek kendo owarne lopeno.\n","To ka ngʼato onge gi watne manyalo warone lowo, to kata en owuon ndalo moyudo pesa onyalo ware,\n","kendo enokwan chakre higni mane ouse lopeno, kendo chulo ngʼatno pesa moromo gi higni ma pod odongʼ nyaka chop higa mar mor, eka koro oyiene kawo lopno obed mare kendo.\n","To ka ok onyal waro lopeno, to lopno nosik e lwet ngʼat mane ongʼiewocha nyaka chop higa mar piero abich. To kochopo higa mar morno to nowe lowo odogni wuon mare machon, kendo wuon-gi nokawe.\n ","Ka ngʼato oyie mi wadgi ongʼiewo ode mar dak manie dala mochiel motegno gi ohinga, to oyiene mana mar ware ka higa achiel pok orumo nyaka ne ngʼiewe. Higano mangima en gi thuolo mar ware.\n","Ka ok oware ka higa pok orumo, to odno mantiere ei ohinga mochiel motegnono mar dala maduongʼ nosik mana kobedo mar ngʼat mane ongʼiewecha, kaachiel gi nyikwaye kod kothe duto nyaka chiengʼ. Kata kochopo higa mar piero abich to ok nodwoke e lwet wuon machon.\n","To udi moger e mier ma ok ochiel gi ohinga nokwan mana kaka ikwano lowo. Ginto gin gik minyalo waro, maka ochopo higa mar piero abich to nyaka dwokgi e lwet wegi.\n ","Jo-Lawi nigi thuolo kinde duto mar waro utegi manie miechgi.\n","Ka ja-Lawi moro ok owaro ode manie dalagi, to odni nyaka duogne e higa mar piero abich, nikech udi manie miech joka Lawi e mwandu kende ma gin godo e piny Israel.\n","To puothe mag lek mag joka Lawi ok nyal usi, nikech mano en mwandugi nyaka chiengʼ.\n ","Ka ja-Israel wadu moro obedo modhier e dieru, to nyaka ukonye mana kaka ukonyo jadak kata wendo molimou kuma udakie kuom ndalo machwok mondo omi osik kodak kodu.\n","Kik ukaw ohala moro amora kuome, to daguru kode kuluoro Nyasachu.\n","Kik uhole pesa mondo uyudie ohala, kendo kik ukaw ohala kuom chiemo ma uhole.\n","An e Jehova Nyasaye ma Nyasachu, mane ogolou e piny Misri momiyou piny Kanaan kendo mondo abed Nyasachu.\n ","Ka wadu odhier kendo ochiwore mondo ingʼiewe, to kik ikete otini ka misumba.\n","To dag kode kaka jatich michulo kata kaka wendo modak kodi, kendo obiro tiyoni nyaka chop higa mar piero abich.\n","Eka bangʼe noa iri en kaachiel gi nyithinde, kendo odogi ir joodgi owuon kendo e lop kwerene.\n","Nikech jo-Israel gin wasumbiniga mane agolo an awuon e piny Misri, ok onego ngʼiewgi kaka wasumbini.\n","Kik isand ja-Israel wadu kata matin, to iluor Nyasachi.\n ","Wasumbini magu machwo kata mamon, unyalo mana ngʼiewo koa ir ogendini mukiewogo.\n","To bende un gi thuolo mar ngʼiewo nyithind jodak manie dieru, kaachiel gi joma ginywolo e dieru, makoro ginibed mwandu magu uwegi,\n","Bangʼ ka usetho to unuwegi ni yawuotu kaka girkeni kendo ginibed wasumbini mag-gi nyaka chiengʼ, makmana ni jo-Israel weteu to kik usandi.\n ","Ka jadak moro manie dieru kata wendo oyudo mwandu mi obedo jamoko, to wadu moro to obedo modhier, mi ongʼiewe gi jadak modak e dieru kata anywola jadakno,\n","to en giratiro mondo oware bangʼ ka osengʼiewe. Achiel kuom wedene nyalo ware.\n","Ngʼatni nyalo bedo owad gi wuon, kata wuod wuon kata mana watne moro amora e anywolane. To en bende kobedo ja-mwandu to onyalo warore owuon.\n","En kaachiel gi ngʼat mane ongʼieweno nyaka kwan kar romb higni chakre chiengʼ mane ongʼiewe nyaka chop higa mar piero abich. Pesa monego dwokne ngʼat mane ongʼieweno nyaka bed maromre gi pok ma dine ngʼatno ondikogo jatich kuom higni ma ngʼatno osetiyogo.\n","To ka higni modongʼ ngʼeny, to noware gi chudo mamalo.\n","To kodongʼ gi higni manok mondo ochop e higa mar piero abich, to noware gi chudo ma piny.\n","Ngʼatni nyaka riti kaka jatich mondiki kendo ngʼat mane ongʼiewe ok oyiene mondo osande.\n ","Ka ngʼatno ok owar e achiel kuom yorego, to en kaachiel gi nyithinde noweye thuolo e higa mar piero abich,\n","nikech jo-Israel gin wasumbini maga. Gin wasumbini maga mane agolo e piny Misri. An e Jehova Nyasaye ma Nyasachu.\n"],["Kik ulos kido moro amora mopa kata chungo siro moro milamo bende kidi moro amora mopa kik yud e pinyu kukulorune kulame. An e Jehova Nyasaye ma Nyasachu.\n ","Rituru Sabato maga, kendo luoruru kara maler mar lemo. An e Jehova Nyasaye.\n ","Ka urito buchena kendo urito chikena,\n","to abiro kelonu koth e kinde mowinjore, kendo pinyu nochieg cham mi yiendeu nonyag olembe.\n","Ubiro dino cham nyaka chop kinde muponoe mzabibu kendo ubiro pono mzabibu nyaka chop kinde muchwoyoe bende ubiro bedo gi chiemo moromou kendo ubiro dak gi kwe e pinyu.\n ","Anamiu kwe e pinyu, mi ununindi maonge ngʼama nomiu luoro. Anatieki ondiegi duto e dieru kendo ligangla ok nomonju kata matin.\n","Unuriemb jowasiku duto e dieru kendo ununeg-gi.\n","Jou abich nobed gi teko mar riembo ji mia achiel, kendo jou mia achiel nobed gi teko mar riembo ji gana apar, kendo ununeg wasiku.\n ","Abiro olonu gweth, kendo abiro miyo unywol mi ununyaa mathoth, kendo abiro chopo singruok duto mane atimo kodu.\n","Cham mag higa makadho manie decheu noromu chamo nyaka chop kinde ma ugologie oko mondo uyud thuolo mar rwako cham manyien.\n","Abiro loso kar dakna e dieru kendo ok anajwangʼu kata matin.\n","Anawuoth e dieru mi nabed Nyasachu, kendo unubed joga.\n","An e Jehova Nyasaye ma Nyasachu mane ogolou e piny Misri, mondo kik ubed wasumb jo-Misri kendo ne aturo lodi mane otwenu mi koro sani uwuotho tir.\n ","To ka unutamru winja ma ok urito chikenago duto,\n","ma udagi buchena kendo uchayo chikena, ma ok urito chikena duto ma uketho singruok mara mane atimo kodu,\n","to koro ngʼeuru chuth ni mae e kaka abiro timonu: Anapou gi masira kod tho marach, gi tuo mayuyo wangʼ gi tuo mamiyo del dhe. Cham ma upidho ok nokonyu kata matin nikech jowasiku ema nochamgi.\n","Anabed ka asin kodu mi wasiku nolou e lweny kendo gininegu; unubed e bwo loch jowasiku, kendo unubwogru gi ngʼwech kata kaonge joma lawou.\n ","Kata bangʼ timo magi duto kapod ok unyal winja, to anakumu nyadibiriyo kuom richo duto.\n","Anatiek sunga mar wich teko ma un-go, kendo anami polo rieny ka chuma, kendo piny mwalo nodog matek ka mula.\n","Ubiro ketho tekreu kayiem nono, kuchwoyo cham nimar chambu ok nochiegi, kata yedheu bende ok nonyag olembe.\n ","Kapod usikona mana gi wich teko kendo udagi winja, to anakelnu masiche moloyo nyadibiriyo maromre gi richou.\n","Abiro oronu le mag bungu mondo oked kodu kendo ginineg nyithindo kaachiel gi jambu mi unudongʼ manok kendo yoreu nodongʼ nono maonge joma wuothoe.\n ","Kobedo ni pod ok udwogo ira kata bangʼ timonu magi duto, kendo udhi mana nyime gi wich teko,\n","to an bende nanyisu wich teko, mi anamiu kum moloyo nyadibiriyo nikech richou.\n","Kendo anakel lweny e dieru mondo achulgo kuor kuom ketho singruok mane atimo kodu, kendo kinde duto manuchokru e miechu to nagou gi tuoche kendo wasiku nomaku.\n","Anami chiembu doko manok kendo mon apar notedi e agulu achiel. Ginipimnu chiemo e rapim, kendo kata kuchiemo to onge ngʼama noyiengʼ.\n ","Kobedo ni pod ok udwogo ira kata bangʼ timonu magi duto, kendo udhi mana nyime gi wich teko,\n","to an bende nasik kodu gi wich teko gi mirimba mager, kendo anakumu moloyo nyadibiriyo gi mirimba mager nikech richou.\n","Unucham ring yawuotu kod nyiwu.\n","Anaketh kuondeu motingʼore gi malo, kendo anamuki kendeu muwangʼoe ubani. Anaket ringreu motho kuom nyiseche manono kendo anajwangʼu chuth.\n","Miechu madongo biro bedo gundni, kuondeu maler mag lemo abiro ketho, kendo ok anayie winjo tik mangʼwe ngʼar mag misengini mau.\n","Anaketh pinyu kendo jowasiku mabiro dakie nohum nono.\n","Abiro keyou e kind ogendini, anagol ligangla mi alawu. Pinyu nodongʼ gunda, kendo miechu madongo nokethi chuth.\n","E kinde duto ma pinyu nodongʼ gunda, ka un to asekeyou udak e kind wasiku; pinyu nobed ma ok opur mondo ochulgo Sabato maga duto mane ok urito.\n","E kinde duto ma pinyu nodongʼ gunda kamano, enobed ma ok opure, ka oritogo Sabato duto mane ok oyweyoe e kinde mane udak kuno.\n ","To kuom jou modongʼ ka ngima e piny wasikgi, ginto anagogi kod kihondko e piny wasikgi, ma kata ka yamo okwadho it oboke maponi giwinjo, to giniwuog gi ngʼwech. Giniringi mana ka joma wasigu lawo gi ligangla mi gipodh piny kata obedo ni onge ngʼama lawogi.\n","Ginituomre kendgi giwegi mana ka joma wasigu lawo gi ligangla, kata obedo ni onge ngʼama lawogi. Omiyo ok unuyud teko mar kedo gi wasiku.\n","Unulal nono e kind ogendini, kendo wasiku notieku.\n","Joma otony e dieru mane odongʼ kangima e pinje mag wasiku nobed ka dendgi dhi adhiya nikech richogi kendo nikech richo mag kweregi, mana machal kaka notimore ni kweregi.\n ","Bangʼ mae gibiro hulo richogi gi richo kweregi mane omiyo giweya kaachiel gi richo mane omiyo gibedo wasika,\n","mane omiyo abedo kodgi mamon kendo mane omiyo aterogi e piny wasikgi, eka bangʼe chunygi ma ok oyie kaka adwaro nobolre, mi giniyud kum kuom richogi,\n","eka abiro paro singruok mane atimo gi Jakobo kendo gi Isaka kendo gi Ibrahim, kendo anapar pinyu.\n","Piny to nodongʼ gunda nikech joma odakie osea, kendo obiro nindo ka ok opure mondo ochulgo Sabato duto mane ok oyweyoe. Giniyud kum kuom richogi nikech ne gichayo chikena kod buchena.\n","“Kata kamano, kata obedo ni gin e piny wasikgi, to ka anawitgi kendo ok anajwangʼ-gi kata tiekogi chuth, mi aketh singruok mane atimo kodgi. An Jehova Nyasaye ma Nyasachgi.\n","Nikech aherogi, omiyo anapar singruok mane atimo gi kweregi, mane agolo e piny Misri mana kane ogendini neno mondo an Jehova Nyasaye abed Nyasachgi.”\n ","Magi e buche, chike kod yore mane Jehova Nyasaye omiyo jo-Israel e Got Sinai kokadho kuom Musa.\n"],["Jehova Nyasaye nowacho ne Musa niya,\n","“Wuo gi jo-Israel kendo inyisgi ni: ‘Ka ngʼato ochiwo singo makende ni obiro chiwo ngʼato ni Jehova Nyasaye, eka bangʼe oyudo ni ok onyal chopo singruokneno, to nengo monego wargo ngʼatno ema:\n","Ngʼama dichwo ma hike chakore piero ariyo nyaka piero auchiel, en to noware mana gi shekel piero abich mag fedha, ma gin shekel mitiyogo e kama ler mar lemo.\n","To dhako ma bende hike romo kamano to nowar gi shekel piero adek.\n","To ka ngʼatno hike chakre abich nyaka piero ariyo, to noware gi shekel piero ariyo ka en dichwo, to ka en dhako to noware gi shekel apar.\n","To ka ngʼatno hike pok ochopo abich to osekadho dwe achiel, to noware gi shekel abich mar fedha ka en nyathi ma wuowi, to ka en nyako to noware gi shekel adek.\n","To ka ngʼatno hike chakore piero auchiel kadhi malo, to nochul shekel apar gabich ka en dichwo, to ka en dhako to noware gi shekel apar.\n","Kaponi ngʼat mane osingoreno odhier ma ok nyal chulo nengo ma oketneno, to nokaw ngʼatni mondo otere e nyim jadolo, kendo jadolo noyiene mondo ochul mana gima nokwongʼore ni onyalo.\n ","“ ‘Ka ngʼato osingore ni obiro chiwo ne Jehova Nyasaye chiayo minyalo timgo misango, to gima ochiwono nobed mowal ne Jehova Nyasaye.\n","Ok oyiene wilo chiayono mondo oket moro kare, bedni orach kata ober, bende ok onyal wile gi gimoro amora. To kaponi otimo kamano, to nyaka ongʼe ni chiayono kod mokwongo giduto koro ginibed mowal ni Jehova Nyasaye.\n","Ka chiayo mane osingono obedo mogak ma ok nyal timgo misango ni Jehova Nyasaye, to chiayono chuno ni nyaka kele e nyim jadolo,\n","mondo jadolo onon ka ober kata ka orach. Nengo moro amora ma jadolo oketo ema nobed nengo chiayono.\n","To ka wuon chiayono dwaro waro chiacheno, to nyaka omed achiel ewi abich mar nengone.\n ","“ ‘Ka ngʼato ochiwo ode mondo obed gima owal ni Jehova Nyasaye, to jadolo mondo onon odno kober kata korach. To nengo moro amora ma jadolo oketo ema nobed nengo odno.\n","To ka wuon odno dwaro waro odeno, to nyaka omed achiel ewi abich mar nengone, eka odno noduogne.\n ","“ ‘Ka ngʼato ochiwo ne Jehova Nyasaye bath lope moro, to nyaka nengone romre gi nengo kodhi ma inyalo chwo e puodhono. Nengo kodhi mar shairi midhi chwo e lowono nyaka rom abiriyo ma en shekel piero abich mar fedha.\n","Kaponi ochiwo lopeno e Higa mar Piero Abich, to nengone osiki mana kamano.\n","Kaponi ochiwe ka Higa mar Piero Abich oserumo, to jadolo mondo okwan higni modongʼ nyaka chop ndalo mar Higa mar Piero Abich, kendo nengone obed mana maromo gi higni modongʼ-go.\n","Kaponi ngʼat mane ochiwo lopeno nigi chuny mar ware, to nyaka ochul achiel ewi abich mar nengone, eka puodhono nobed mare.\n","To kaponi ok odwar waro lopeno, kata ka oseuse ni ngʼato machielo, to koro ok oyiene ware.\n","Ka ochopo Higa mar Piero Abich mi oweyo puodhono, to nobed gima ler kaka puodho moyangne Jehova Nyasaye chuth, kendo puodhono nodongʼne jadolo kaka mwandune chuth.\n ","“ ‘Ka ngʼato ochiwo ni Jehova Nyasaye puodho mosengʼiewo, ma ok en lop anywola,\n","to jadolo nigi thuolo mondo ogo nengo maromre kode nyaka chop e Higa mar Piero Abich, kendo ngʼatno nochul nengono mana godiechiengno, kaka gima owal ni Jehova Nyasaye.\n","Ka Higa mar Piero Abich osechopo, to puodho nodwok ir ngʼat mane ongʼiewe kuome, ma en wuon lowo hie.\n","Nengo ka nengo nopim gi nengo shekel mitiyogo e kama ler mar lemo ma shekel achiel romre gi gera piero ariyo.\n ","“ ‘Gimoro amora mokwong nywol kuom jambi gin mag Jehova Nyasaye, bedni gin dhok, kata rombe, omiyo kik ichiwgi kaka gima iwalo ni Jehova Nyasaye.\n","Kaponi en chiayo mogak ma ok nyal timgo misango ni Jehova Nyasaye, to noware e nengo mogone, komedo achiel ewi abich mar nengone. Kaponi ok oware to nyaka ngʼiewe mana e nengo moketi.\n ","“ ‘Gimoro amora ma ngʼato angʼata osechiwo ni Jehova Nyasaye chuth kuom mwandune ma en godo, bedni en dhano kata chiayo kata lop anywola ok onego ngʼiew kata waro nikech gima osechiw ne Jehova Nyasaye ler moloyo.\n ","“ ‘Ngʼato angʼata mochiwne Jehova Nyasaye mondo okum ok nyal war, to nyaka nege anega.\n ","“ ‘Achiel kuom apar mar gik moko duto ma lowo onyago bedni gin cham, kata olembe duto gin mag Jehova Nyasaye, kendo gin gik maler mowalne.\n","Ka ngʼato owaro achiel kuom apar mar gige, to nyaka omedie achiel ewi abich mar nengogi.\n","Chiayo mar apar mokadho e bwo ludh jakwath e kinde ma okwanogi, nobed mowal ni Jehova Nyasaye, bedni gin dhok kata rombe.\n","Ok oyiene pogo mabeyo gi maricho kata wilogi. To kaponi owilo chiayo moro gi machielo, to chiayono kaachiel gi mowilegono, giduto ginibed gik maler e nyim Jehova Nyasaye kendo ok nyal wargi.’ ”\n ","Magi e chike mane Jehova Nyasaye omiyo Musa ewi Got Sinai ne jo-Israel.\n"]],"Numbers":[["Chiengʼ mokwongo mar dwe mar ariyo e higa mar ariyo Jehova Nyasaye nowuoyo gi Musa e Hemb Romo e Thim mar Sinai ka jo-Israel nosewuok Misri. Nowachone niya,\n","“Kaw kwan dhout oganda mar jo-Israel duto kaluwore gi gwengegi kod anywolagi, kindiko nying joma chwo duto moro ka moro.\n","In kod Harun mondo ukwan jo-Israel kuketogi e migepegi, ma mago jo-higni piero ariyo kadhi nyime nyalo tiyo e lweny.\n","Kaw ngʼato achiel koa e dhoot ka dhoot, ka moro ka moro otelo ne jog-gi mondo okonyi kweno.\n  ","“Magi e nying joma chwo mabiro konyi kweno:\n  “koa kuom joka Reuben, kaw Elizur wuod Shedeur;\n ","koa kuom joka Simeon, kaw Shelumiel wuod Zurishadai;\n ","koa kuom joka Juda, kaw Nashon wuod Aminadab;\n ","koa kuom joka Isakar, kaw Nethanel wuod Zuar;\n ","koa kuom joka Zebulun, kaw Eliab wuod Helon.\n ","Magi e joma chwo mane okaw koa kuom yawuot Josef:\n koa kuom Efraim, kaw Elishama wuod Amihud;\n koa kuom Manase, kaw Gamaliel wuod Pedazur;\n ","koa kuom joka Benjamin, kaw Abidan wuod Gideoni;\n ","koa kuom joka Dan, kaw Ahiezer wuod Amishadai;\n ","koa kuom joka Asher, kaw Pagiel wuod Okran;\n ","koa kuom joka Gad, kaw Eliasaf wuod Dewel;\n ","koa kuom joka Naftali, kaw Ahira wuod Enan.”\n  ","Magi e joma chwo mane oyier koa e dhoudi, mane gin jotend dhoudigo. Gin ema ne gin jotend dhout Israel.\n  ","Musa gi Harun nokawo nying joma nomigi,\n","kendo negiluongo jogwengʼno duto kanyakla e odiechiengʼ mokwongo mar dwe mar ariyo. Ji nonyiso nonro margi kaluwore gi gwengegi kod anywola mag-gi, kendo joma hikgi piero ariyo kadhi nyime nondik nying-gi, moro ka moro,\n","mana kaka Jehova Nyasaye nochiko Musa. Kuom mano ma e kaka Musa nokwanogi e Thim mar Sinai.\n  ","Koa kuom nyikwa Reuben ma en wuowi makayo mar Israel:\n Chwo duto mahikgi piero ariyo kadhi nyime moromo tiyo e lweny nondik nying-gi, achiel ka achiel, kaluwore gi nonro mar dhoodgi kod anywolagi.\n","Kar romb joka Reuben ne gin ji alufu piero angʼwen gauchiel gi mia abich (46,500).\n  ","Koa kuom nyikwa Simeon:\n Chwo duto mahikgi piero ariyo kadhi nyime moromo tiyo e lweny nondik nying-gi, achiel kaachiel, kaluwore gi nonro mar dhoodgi kod anywolagi.\n","Kar romb joka Simeon ne gin ji alufu piero abich gochiko gi mia adek (59,300).\n  ","Koa kuom nyikwa Gad:\n Chwo duto mahikgi piero ariyo kadhi nyime moromo tiyo e lweny nondik nying-gi, kaluwore gi nonro mar dhoodgi kod anywolagi.\n","Kar romb joka Gad ne gin ji alufu piero angʼwen gabich, mia auchiel gi piero abich (45,650).\n  ","Koa kum nyikwa Juda:\n Chwo duto mahikgi piero ariyo kadhi nyime moromo tiyo e lweny nondik nying-gi, kaluwore gi nonro mar dhoodgi kod anywolagi.\n","Kar romb joka Juda ne gin ji alufu piero abiriyo gangʼwen gi mia auchiel (74,600).\n  ","Koa kuom nyikwa Isakar:\n Chwo duto mahikgi piero ariyo kadhi nyime moromo tiyo e lweny nondik nying-gi, kaluwore gi nonro mar dhoodgi kod anywolagi.\n","Kar romb joka Isakar ne gin ji alufu piero abich gangʼwen gi mia angʼwen (54,400).\n  ","Koa kuom nyikwa Zebulun:\n Chwo duto mahikgi piero ariyo kadhi nyime moromo tiyo e lweny nondik nying-gi, kaluwore gi nonro mar dhoodgi kod anywolagi.\n","Kar romb joka Zebulun ne gin ji alufu piero abich gabiriyo gi mia angʼwen (57,400).\n  ","Kuom yawuot Josef:\n Koa e dhood Efraim:\n Chwo duto mahikgi piero ariyo kadhi nyime moromo tiyo e lweny nondik nying-gi, kaluwore gi nonro mar dhoodgi kod anywolagi.\n","Kar romb joka Efraim ne gin ji alufu piero angʼwen gi mia abich (40,500).\n ","Koa e dhood Manase:\n Chwo duto mahikgi piero ariyo kadhi nyime moromo tiyo e lweny nondik nying-gi, kaluwore gi nonro mar dhoodgi kod anywolagi.\n","Kar romb joka Manase ne gin ji alufu piero adek gariyo gi mia ariyo (32,200).\n  ","Koa kuom nyikwa Benjamin:\n Chwo duto mahikgi piero ariyo kadhi nyime moromo tiyo e lweny nondik nying-gi, kaluwore gi nonro mar dhoodgi kod anywolagi.\n","Kar romb dhood Benjamin ne gin ji alufu piero adek gabich gi mia angʼwen (35,400).\n  ","Koa kuom nyikwa Dan:\n Chwo duto mahikgi piero ariyo kadhi nyime moromo tiyo e lweny nondik nying-gi, kaluwore gi nonro mar dhoodgi kod anywolagi.\n","Kar romb dhood Dan ne gin ji alufu piero auchiel gariyo gi mia abiriyo (62,700).\n  ","Koa kuom nyikwa Asher:\n Chwo duto mahikgi piero ariyo kadhi nyime moromo tiyo e lweny nondik nying-gi, kaluwore gi nonro mar dhoodgi kod anywolagi.\n","Kar romb dhood Asher ne gin ji alufu piero angʼwen gachiel gi mia abich (41,500).\n  ","Koa kuom nyikwa Naftali:\n Chwo duto mahikgi piero ariyo kadhi nyime moromo tiyo e lweny nondik nying-gi, kaluwore gi nonro mar dhoodgi kod anywolagi.\n","Kar romb dhood Naftali ne gin ji alufu piero abich gadek gi mia angʼwen (53,400).\n  ","Magi e joma Musa gi Harun kod jotend Israel apar gariyo nokwano, ka moro ka moro ochungʼ ne anywolane.\n","Jo-Israel duto ma jo-higni piero ariyo kadhi nyime mane nyalo tiyo e lwenj Israel nokwan kaluwore gi anywolagi.\n","Kar rombgi ne gin ji alufu mia auchiel gadek mia abich gi piero abich (603,550).\n  ","Anywola mar jo-Lawi, kata kamano, ne ok okwan gi joma moko.\n","Jehova Nyasaye nowacho ne Musa niya,\n","“Kik ikwan dhood Lawi kata riwogi e kweno mar jo-Israel mamoko.\n","Kuom mano, yier jo-Lawi mondo obed jorit Hemb Romo mar Rapar kaachiel gi gik moko duto manie iye. Gin ema nyaka gitingʼ Hemb Romo gi gige; kendo girite maber ka gilwore kod hembegi koni gi koni.\n","Kamoro amora ma itero e Hema, jo-Lawi ema nyaka gole oko, kendo kamoro amora midhi gure Hema, jo-Lawi ema nyaka gure. Ngʼato angʼata mosudo machiegni kode nyaka negi.\n","Jo-Israel nyaka gur hembegi e migepe, ka ngʼato ka ngʼato nitiere kare owuon kaluwore gi rangʼiny moketi.\n","Jo-Lawi, kata kamano, nyaka gur hembegi e alwora mar Hemb Romo mar Rapar mondo omi mirimb Jehova Nyasaye kik lwar kuom oganda mar jo-Israel. Jo-Lawi nobed karito Hemb Romo mar Rapar.”\n ","Jo-Israel notimo gigi duto mana kaka Jehova Nyasaye nochiko Musa.\n"],["Jehova Nyasaye nowacho ne Musa gi Harun niya,\n","“Jo-Israel nyaka chokre kolworo Hemb Romo kochwalore matin kode, ka ngʼato ka ngʼato ni e bwo jatendgi kod gima ondikie nying dhoodgi.”\n  ","Koa yo wuok chiengʼ,\n migepe mag joka Juda nodag kanyo kaluwore gi rangʼiny moketi. Jatend Juda ne en Nashon wuod Aminadab.\n","Migawo mar dhood Juda ne romo ji alufu piero abich gangʼwen gi mia angʼwen (74,600).\n ","Dhood Isakar nodag butgi. Jatend dhood Isakar ne en Nethanel wuod Zuar.\n","Migawo mar dhood Isakar ne romo ji alufu piero abich gangʼwen gi mia angʼwen (54,400).\n ","Dhood Zebulun noluwogi. Jatend dhood Zebulun ne en Eliab wuod Helon.\n","Migawo mar dhood Zebulun ne romo ji alufu piero abich gabiriyo gi mia angʼwen (57,400).\n ","Jogo duto mane odak e dala Juda, kaluwore gi migepegi, ne romo ji alufu mia achiel gi piero aboro gauchiel gi mia angʼwen (186,400). Gin e joma biro wuok motelo.\n  ","Koa yo milambo nobedie\n migepe mag Reuben kaluwore gi rangʼiny moketi. Jatend dhood Reuben ne en Elizur wuod Shedeur.\n","Migawo mar dhood Reuben ne romo ji alufu piero angʼwen gauchiel gi mia abich (46,500).\n ","Dhood Simeon nodag butgi. Jatend dhood Simeon ne en Shelumiel wuod Zurishadai.\n","Migawo mar dhood Simeon ne romo ji alufu piero abich gochiko gi mia adek (59,300).\n ","Maluwogi ne en dhood Gad. Jatend dhood Gad ne en Eliasaf wuod Reuel.\n","Migawo mar dhood Gad ne romo ji alufu piero angʼwen gabich gi mia auchiel gi piero abich (45,650).\n ","Jogo duto mane odak e dala Reuben, kaluwore gi migepe mag-gi, noromo ji alufu mia achiel gi piero abich gachiel, mia angʼwen gi piero abich (151,450). Gin ema giniwuogi mar ariyo.\n  ","Bangʼe Hemb Romo kod kar dak mar jo-Lawi noket e dier kambe mamoko. Ginichanre mana kaka kuondegi mag bworo ochanore ka jomoko ka jomoko ni kargi giwegi.\n  ","Koa yo podho chiengʼ nobedie\n migepe mag Efraim kaluwore gi rangʼiny moketi. Jatend dhoodno ne en Elishama wuod Amihud.\n","Migawo mar dhood Efraim noromo ji alufu piero angʼwen gi mia abich (40,500).\n ","Dhood Manase ema nobed butgi. Jatend dhoodno ne en Gamaliel wuod Pedazur.\n","Migawo mar dhood Manase noromo ji alufu piero adek gariyo gi mia ariyo (32,200).\n ","Maluwogi ne en dhood Benjamin. Jatend dhood Benjamin ne en Abidan wuod Gideoni.\n","Migawo mar dhood Benjamin noromo ji alufu piero adek gabich gi mia angʼwen (35,400).\n ","Jogo duto mane odak e dala Efraim, kaluwore gi migepe mag-gi noromo ji alufu mia achiel gaboro gi mia achiel (108,100). Gin ema ne giwuok mar adek.\n  ","Koa yo nyandwat nobedi\n migepe mag kuonde dak mag Dan, kaluwore gi rangʼiny moketi. Jatend dhood Dan en Ahiezer wuod Amishadai.\n","Migawo mar dhood Dan noromo ji alufu piero auchiel gariyo gi mia abiriyo (62,700).\n ","Maluwogi ne en dhood Asher. Jatend dhood Asher ne en Pagiel wuod Okran.\n","Migawo mar dhood Asher noromo ji alufu piero angʼwen gachiel gi mia abich (41,500).\n ","Maluwogi ne en dhood Naftali. Jatend dhood Naftali ne en Ahira wuod Enan.\n","Migawo mar dhood Naftali noromo ji alufu piero abich gadek gi mia angʼwen (53,400).\n ","Jogo duto mane odak e dala Dan noromo ji alufu mia achiel gi piero abich gabiriyo, gi mia auchiel (157,600). Gin ema giniwuogi mogik kaluwore gi rangʼiny moketi.\n  ","Magi e jo-Israel, mane okwan kaluwore gi dhoutgi. Jogo duto mane nitie kar dak, kaluwore gi migepe mag-gi noromo ji alufu mia auchiel gadek, mia abich gi piero abich (603,550).\n","Kata kamano, jo-Lawi ne ok okwan gi jo-Israel mamoko, mana kaka Jehova Nyasaye nosechiko Musa.\n  ","Omiyo jo-Israel notimo gik moko duto mane Jehova Nyasaye ochiko Musa; mano e yo mane gichokore godo e rangʼiny mag-gi giwegi, kendo mano e kaka negichokore, moro ka moro gi dhoodgi kod joge.\n"],["Ma e nonro mar joka Harun kod Musa e kinde mane Jehova Nyasaye owuoyo gi Musa e Got Sinai.\n  ","Nying yawuot Harun ne gin Nadab ma wuowi makayo kod Abihu, Eliazar kod Ithamar.\n","Mago ema ne nying yawuot Harun, mane gin jodolo mowir kendo mopwodhi mondo obed jodolo.\n","Kata kamano Nadab kod Abihu, notho e nyim Jehova Nyasaye e kinde mane gichiwo misango ma ok opwodhi e Thim mar Sinai. Ne gionge yawuowi; omiyo Eliazar gi Ithamar kende ema nobedo jodolo e ndalo mane Harun wuon-gi pod ngima.\n ","Jehova Nyasaye nowacho ne Musa niya,\n","“Kel dhood jo-Lawi kendo ichiwgi e nyim jadolo Harun mondo gikonye tich.\n","Nyaka gitine kaachiel gi oganda duto e nyim Hemb Romo ka gitiyo tije mag kama ler.\n","Nyaka girit malongʼo gige Hemb Romo duto, ka gichopo chike duto mag jo-Israel monego gitim e Hemb Romo.\n","Chiw jo-Lawi e lwet Harun gi yawuote nikech gin e joma owal e dhood Israel mondo okonye tich.\n","Yier Harun kod yawuote mondo obed jodolo; ngʼato angʼata mosudo machiegni gi kama ler mar lemo nyaka negi.”\n ","Jehova Nyasaye nomedo wachone Musa niya,\n","“Asekawo jo-Lawi koa ei jo-Israel e lo wuowi makayo mar chi ja-Israel moro ka moro. Jo-Lawi gin meka,\n","nimar yawuowi makayo duto gin meka. Kane anego yawuowi makayo duto e piny Misri, ne awalo ne an awuon kayo moro amora e Israel, obed mar dhano kata mar le mondo gibed maga. An e Jehova Nyasaye.”\n ","Jehova Nyasaye nowacho ne Musa e Thim mar Sinai niya,\n","“Kwan jo-Lawi kaluwore gi joutgi kod anywolagi. Kwan chwo duto chakre ja-dwe achiel kadhi nyime.”\n","Omiyo Musa nokwanogi, mana kaka Jehova Nyasaye nomiye chik.\n  ","Magi ema ne nyinge yawuot jo-Lawi:\n Gershon, Kohath gi Merari.\n ","Magi ema ne nying joka Gershon:\n Libni gi Shimei.\n ","Joka Kohath ne gin:\n Amram, Izhar, Hebron gi Uziel.\n ","Joka Merari ne gin:\n Mali gi Mushi.\n  Magi ema ne anywola jo-Lawi, kaluwore gi dhoutgi.\n  ","Koa e dhood Gershon, ne nitiere jo-Libni gi Shimei; mago ema ne joka Gershon.\n ","Kar romb chwo duto kochakore ja-dwe achiel kadhi nyime noromo ji alufu abiriyo mia abich (7,500).\n ","Dhout jo-Gershon nonego dag yo podho chiengʼ mar kama ler.\n ","Jatend Gershon ne en Eliasaf wuod Lael.\n ","Tij jo-Gershon e Kar Hemb Romo ne en rito Kama Ler mar Lemo kod hema, kaachiel gi gik moumego, kaka pasia mantiere e dhorangach mar Hemb Romo.\n","Bende negirito pasia mag laru, pasia mar dhorangach mar laru molworo kama ler gi kendo mar misango kod tonde, kaachiel gi gik moko duto mitwechogo.\n  ","E dhood Kohath ne nitiere jo-Amram, jo-Izhar, jo-Hebron, jo-Uziel; magi ema ne anywola joka Kohath.\n ","Kar romb chwo duto kochakore ja-dwe achiel kadhi nyime ne romo ji alufu aboro mia auchiel (8,600).\n Tij jo-Kohath ne en rito kama ler mar lemo.\n ","Dhood Kohath nonego dagi yo milambo mar kama ler.\n ","Jatend dhout jo-Kohath ne en Elizafan wuod Uziel.\n ","Tijgi ne en rito Sandug Muma, mesa, rachungi mar taya, kende mag misengini, gige kama ler mar lemo mitiyogo tije dolo, pasia, kod gik moko duto mitiyogo tijego.\n ","Jatelo maduongʼ mar jo-Lawi ne en Eliazar wuod Harun jadolo. En ema ne oyiere bedo jatelo mag joma rito kama ler mar lemo.\n  ","E dhood Merari ne nitiere jo-Mali kod jo-Mushi; magi ema anywola joka Merari.\n ","Kar romb chwo duto kochakore ja-dwe achiel kata moloyo dwe achiel mane okwan ne romo ji alufu auchiel mia ariyo (6,200).\n ","Jatend dhout Merari ne en Zuriel wuod Abihail.\n Nonego gidagi yo nyandwat mar kama ler.\n ","Joka Merari noyier mondo orit sirni mag kama ler mar lemo, yiend reru, sirni mamoko, mise, kaachiel gi gige duto kod gik moko duto mitiyogo kanyo,\n","kaachiel gi sirni mochungʼ molworo laru man-gi mise, sigingi mag hema kod tonde.\n  ","Musa kod Harun gi yawuote nonego dagi yo wuok chiengʼ mar Hemb Romo.\n Tijgi ne en rito kama ler mar lemo e lo jo-Israel.\n Ngʼato angʼata mane osudo machiegni gi kama ler mar lemo nyaka ne negi.\n  ","Kar romb jo-Lawi duto mane okwan kaluwore gi chik mane Jehova Nyasaye ogolo kokadho kuom Musa kod Harun kaluwore gi anywolagi ne gin ji alufu piero ariyo gariyo (22,000), magi ne gin kaachiel gi nyithindo duto ma yawuowi kochakore ja-dwe achiel kadhi nyime.\n  ","Jehova Nyasaye nowacho ne Musa niya, “Kwan nyithindo ma yawuowi makayo duto mag Israel kochakore ja-dwe achiel kadhi nyime kendo indik nyingegi piny.\n","Ket jo-Lawi obedna kaka kayo e lo kayo duto mag jo-Israel, kendo kaw jamb jo-Lawi obed e lo kweth makayo mag jamb jo-Israel. An e Jehova Nyasaye.”\n ","Omiyo Musa nokwano nyithindo makayo duto mag jo-Israel, mana kaka Jehova Nyasaye nochike.\n","Kar romb nyithindo ma yawuowi duto makayo ma ja-dwe achiel kadhi nyime, kondik nying-gi moro ka moro ne romo ji alufu piero ariyo gariyo, mia ariyo gi piero abiriyo gadek (22,273).\n ","Jehova Nyasaye nochako owachone Musa niya,\n","“Ket jo-Lawi mondo obedna kaka kayo e lo jo-Israel, kendo jamni mag jo-Lawi e lo jambgi. Jo-Lawi nyaka bed maga. An e Jehova Nyasaye.\n","Mondo omi ires jo-Israel makayo ji mia ariyo piero adek gabiriyo ma kwan-gi ohewo kwan midwaro mar jo-Lawi,\n","chok shekel abich ne ngʼato ka ngʼato, kaluwore gi shekel mar kama ler mar lemo, ma pekne romo gera piero ariyo.\n","Mi Harun kod yawuote pesa miwarogo jo-Israel momedore.”\n ","Omiyo Musa nochoko pesa kuom joma ne omedore e kwan mane jo-Lawi oreso.\n","Koa kuom kayo mag jo-Israel nochoko fedha ma pekne en shekel alufu mia achiel mia adek gi piero auchiel gabich (1,365), kaluwore gi shekel mar kama ler mar lemo.\n","Musa nochiwo ne Harun kod yawuote pesa miwarogo jo-Israel momedore mana kaka Jehova Nyasaye nochike.\n"],["Jehova Nyasaye nowacho ne Musa gi Harun niya,\n","“Kwan jo-Kohath ma gin bad jo-Lawi kaluwore gi gwengegi kod dhoutgi.\n","Kwan chwo duto mahikgi chakore piero adek nyaka piero abich mabiro tiyo e Hemb Romo.\n ","“Tij jo-Kohath e Hemb Romo en rito gik maler moloyo.\n","Ka udar kama ujote, to Harun kod yawuote nyaka donji ei hema mi gigol pasia kendo giumgo Sandug Muma.\n","Bangʼe gium nangani gi piende monyongʼ mayom mag le mag nembe, kendo giyar suka marambulu bangʼe giket sirni mitingʼego.\n ","“Nyaka gipedh mesa manie Nyim Nyasaye gi kitamba marambulu, bangʼe giket sende e wiye, gi dise kod bakunde, gi njage mar chiwo misango miolo piny; bende gine ni makati man kanyo seche duto kik rum.\n","Nyaka gipedh nanga ewi gigi duto kendo giumgi gi piende monyongʼ mayom mag le mag nembe bangʼe giket sirni mitingʼego.\n ","“Nyaka gikaw nanga marambulu kendo gium rachungi taya ma en kar keto gima chiwo ler, kaachiel gi techene, gi gima ingʼadogo otambi kod odheru, kod njage duto mikanoe mo.\n","Bangʼe to nyaka giume gi piende monyongʼ mayom mag le mag nembe kaachiel gi gige duto kendo gikete e sirni mitingʼego.\n ","“Nyaka gipedh nanga marambulu ewi kendo mar misango mar dhahabu bangʼe giume gi piende monyongʼ mayom mag le mag nembe kendo giket sirni mitingʼego kuonde mowinjore.\n ","“Nyaka gikaw gik moko duto motiyogo e tij dolo e kama ler mar lemo, kendo gibogi gi suka marambulu, kod piende monyongʼ mayom mag le mag nembe, bangʼe giketgi e sirni mitingʼego oliero liero.\n ","“Nyaka gigol buru oko e kendo mar misango mar mula bangʼe gipedh suka maralik e wiye.\n","Bangʼ mano giniket gik michiemogo mag dolo e kar kendo mar misango, kaachiel gi gige chiedo, uma mar chwoyo ringʼo, opawo kod bakunde mikirogo remo. Nyaka gipedh raum mar piende monyongʼ mayom mag le mag nembe e wiye kendo giket sirni mitingʼego kuonde mowinjore.\n ","“Bangʼ ka Harun gi yawuote osetieko umo gik maler mitiyogo kod gik maler duto mamoko, kendo ka kambi oseikore mar wuok, to jo-Kohath koro nyaka bi mondo oti tij tingʼo. Kik gimul gik maler, nimar ka gitimo kamano to ginitho. Jo-Kohath nyaka tingʼ gigo mantiere ei Hemb Romo.\n ","“Eliazar wuod Harun, jadolo, nochungʼne mo mar taya, ubani mangʼwe ngʼar, chiwo mar cham michiwo kinde ka kinde, kod mor pwodhruok. Nyaka obed jarit mar kar lemo duto kod gik moko duto manie iye, kaachiel gi gik maler molosego kod gik moko duto mokan kanyo.”\n ","Jehova Nyasaye nowacho ne Musa gi Harun niya,\n","“Neuru ni dhout jo-Kohath ok ogol oko kuom jo-Lawi,\n","mondo omi gibed mangima kendo kik githo ka gibiro machiegni gi gik maler moloyo. Timnegiuru kama: Harun gi yawuote mondo odhi ei kama ler mar lemo kendo gimi ngʼato ka ngʼato tije kod gima onego otingʼ.\n","To dhout jo-Kohath kik donji nikech dipo ka gigoyo wangʼ-gi kuom gik maler mi githo.”\n ","Jehova Nyasaye nowacho ne Musa niya,\n","“Kwan joka Gershon kaluwore gi anywolagi kod dhoutgi.\n","Kwan chwo duto mahikgi en piero adek nyaka piero abich, ma gin joma obiro konyo tich mar Hemb Romo.\n ","“Ma e tich ma joka Gershon biro timo ka gitiyo kendo ka gitingʼo misigo:\n","Gibiro tingʼo pasia moumgo kar lemo, Hemb Romo, gik moumego kod piende monyongʼ mayom mag le mag nam moumgo wiye, moumgo dhoranga Hemb Romo,\n","pasia mag laru molworo kar lemo kod kendo mar misango, pasia mar dhorangach, tonde kod gik moko duto mitiyogo kanyo. Joka Gershon nyaka ti tije duto madwarore mondo oti kanyo.\n","Tijegi duto, bedni en tingʼo kata tich moro amora nyaka tim ka Harun kod yawuote ema oteloe. Unupog-gi tich monego gitim.\n","Ma e tich ma dhout Gershon onego tim e Hemb Romo. Ithamar wuod Harun jadolo ema notelne tijegi.\n ","“Kwan jo-Merari kaluwore gi dhoutgi kod anywolagi.\n","Kwan joma chwo duto mahikgi piero adek nyaka piero abich mabiro konyo e tich mar Hemb Romo.\n","Ma e tich ma gibiro tiyo e Hemb Romo: ginitingʼ yiende moten-go kar lemo, fito mage, sirni kod mise,\n","kaachiel gi sirni molworo laru man-gi mise, sigingi mag hema, tonde, gi gik moko duto mitiyogo kanyo kendo ngʼato ka ngʼato nyaka mi gik monego otingʼ.\n","Ma e tich ma dhood Merari onego ti e Hemb Romo kotelnegi gi Ithamar wuod Harun jadolo.”\n ","Musa, Harun kod jotend oganda mar jo-Israel nokwano jo-Kohath kaluwore gi dhoutgi kod anywolagi.\n ","Chwo duto mahikgi piero adek nyaka piero abich mane obiro tiyo e tij Hemb Romo,\n","kokwan kaluwore gi dhoutgi, ne romo ji alufu ariyo mia abiriyo gi piero abich (2,750).\n","Mano e kar romb jogo duto mane oa e dhout jo-Kohath mane otiyo e Hemb Romo. Musa kod Harun nokwanogi kaluwore gi chik mane Jehova Nyasaye ogolo kokalo kuom Musa.\n  ","Jo-Gershon nokwan kaluwore gi dhoutgi kod anywolagi.\n ","Chwo duto mahikgi piero adek nyaka piero abich mane obiro tich e Hemb Romo,\n","kokwan kaluwore gi dhoutgi kod anywolagi, ne romo ji alufu ariyo mia auchiel gi piero adek (2,630).\n","Mano e kar romb jogo mane oa e dhout anywola mar Gershon mane otiyo e Hemb Romo. Musa kod Harun nokwanogi kaluwore gi chik Jehova Nyasaye.\n  ","Jo-Merari nokwan kaluwore gi dhoutgi kod anywolagi.\n ","Chwo duto mahikgi piero adek nyaka piero adek gabich mane obiro chiwo kony e tich mar Hemb Romo,\n","kokwan kaluwore gi dhoutgi ne romo ji alufu adek gi mia ariyo (3,200).\n","Ma e kar kwan joka Merari duto. Musa kod Harun nokwanogi kaluwore gi chik mane Jehova Nyasaye ochiwo kokalo kuom Musa.\n  ","Omiyo Musa, Harun kod jotend Israel nokwano jo-Lawi duto kaluwore gi dhoutgi kod anywolagi.\n","Chwo duto mahikgi piero adek nyaka piero abich mane obiro tiyo e Hemb Romo\n","ne romo ji alufu aboro mia abich gi piero aboro (8,580).\n","Kaluwore gi chik Jehova Nyasaye mane omiyo Musa, ngʼato ka ngʼato nomi tije.\n  Kuom mano nokwan-gi, mana kaka Jehova Nyasaye nochiko Musa.\n"],["Jehova Nyasaye nowacho ne Musa niya,\n","“Mi jo-Israel chik mondo oriemb ngʼato angʼata man-gi tuo mar del kata man-gi tuo magolo tutu kata ngʼat ma ok ler nikech osemulo ringre ngʼama otho.\n","Riemb chwo kod mon duto mondo giwuok oko mar kambi; kik ginjaw kambi nikech adak e diergi.”\n","Jo-Israel notimo kamano; mine giriembogi oko mar kambi. Negitimo mana kaka Jehova Nyasaye nosechiko Musa.\n ","Jehova Nyasaye nowacho ne Musa niya,\n","“Wachne jo-Israel kama: ‘Ka dichwo kata dhako okwinyo wadgi e yo moro amora kendo obedo ngʼama ok ja-ratiro ne Jehova Nyasaye, ngʼatno oketho\n","kendo nyaka ohul richo mosetimono. Nyaka ochiw chudo duto mar kethone, omed achiel kuom abich ewi chudono bangʼe ochiwe duto ne ngʼat mosekethone.\n","Ka ngʼat ma okethneno onge gi watne moro amora ma inyalo mi chudono, to chudono en mar Jehova Nyasaye kendo nyaka chiwe ne jadolo, ka itere gi im ma ikwayonego pwodhruok kuom richo.\n","Chiwo duto mowal ma jo-Israel kelo gin mek jadolo.\n","Chiwo mowal mar ngʼato ka ngʼato en mare owuon, ka osechiwe ne jadolo nobed mar jadolo.’ ”\n ","Eka Jehova Nyasaye nowacho ne Musa niya,\n","“Wuo gi jo-Israel kendo iwachnegi kama: ‘Ka chi ngʼato ok obedo ja-adiera kendo ok obedo ja-ratiro\n","mi oterore gi dichwo moro, kendo timni opandore ne chwore ma ok ongʼere (nikech onge janeno mane onene kendo ne ok omake randoo),\n","kendo ka nyiego omako chwor dhakono mi ochich kode, to chiegeno ochido, kata kapo ni nyiego omake kode kendo ochich kode kata obedo ni ok ochido,\n","to chworeno nyaka tere ir jadolo bed ni dhakono osedwanyore adier kata chwore chich mana kode kayiem. Bende nyaka oter chiwo mar achiel kuom apar mar efa mar mogo mar shairi e lo jaode. Ok onego ool mo kuome kata keto gima dungʼ tik mangʼwe ngʼar kuome, nikech en chiwo mar cham mar ketho chich, tiende ni en chiwo mifwenyogo adiera.\n ","“ ‘Jadolo nokel dhakono mochungʼ e nyim Jehova Nyasaye.\n","Eka notuom pi maler e agulu kendo nojow buru moa e dier kama ler mar lemo mi okwo e pigno.\n","Bangʼ ka jadolo osekelo dhakono mochungʼ e nyim Jehova Nyasaye, enogony yie wiye eka noket chiwo mifwenyogo adiera e lwete ma en chiwo mar cham mitiekogo chich. Jadolo to notingʼ pi mar muma mifwenyogo adiera e lwete owuon.\n","Eka jadolo noket dhakono kwongʼre kowacho niya, “Kaonge dichwo moseterore kodi kendo pod ok ibedo ja-adiera mibedo modwanyore kendo weyo yo ma ibedo mogak ka ingʼeyo ni in dhako man kod chwore, to mad pi makechni makelo kwongʼ kik hinyi.\n","To ka en adier ni isedwanyori, mi ngʼato oterore kodi, kingʼeyo ni in chi ngʼato,”\n","to jadolo nokwongʼ dhakono niya, “Jehova Nyasaye mondo omi iyi ogore piny, kata omi ibwog nyathi ka kindene mar nywol pok ochopo, kibedogo ranyisi ne jou kuom wach kwongʼruok.\n","Mad pigni donj e iyi kendo omi iyi kirre kata omi ibwog nyathi ka kinde mar nywolne pok ochopo.”\n “ ‘Bangʼe dhakono nodwok kawacho niya, “Amin. Mad obed kamano.”\n ","“ ‘Nyaka jadolo ndik kwongʼ-gi e Kitabu bangʼe olingʼ-gi ei pi makechno.\n","Enoket dhakono mondo omodh pi makech makelo kwongʼ, kendo pigni nodonj e iye mi kelne sand mager.\n","Jadolo nokaw chiwo mar cham mar golo chich koa e lwet dhakono, mi nofwaye e nyim Jehova Nyasaye kendo okele e kendo mar misango.\n","Eka jadolo nojuk chiwo mar cham mopongʼo lwete kaka chiwo mar rapar kendo nowangʼe ewi kendo mar misango; bangʼ mano, noket dhakono omodh pigno.\n","Ka dipo ni osedwanyore en owuon kendo ok osebedo ja-ratiro ne chwore, to nokete omodh pigno makelo kwongʼ, kendo ma nomi obed gi sand mager; ma mi obwog nyathi ka ndalone pok ochopo kendo ngʼama okwongʼ e kind ogandane.\n","To ka dipo ni dhakono ok odwanyore kendo ok ochido, nokete thuolo mi ochak onywol nyithindo kendo.\n ","“ ‘Ma e chik mar tieko chich ka dhako ok ja-adiera kendo odwanyore, kongʼeyo ni pod en dhako man-gi chwore,\n","kata ka gimoro otimore ma chwore ochich kode. Jadolo nokete ochungʼ e nyim Jehova Nyasaye kendo nyaka oket chikni ne dhakoni.\n","Dichwo nobed maonge ketho moro amora, to dhakono ibiro kum ne richo mage.’ ”\n"],["Jehova Nyasaye nowacho ne Musa niya,\n","“Wuo kod jo-Israel kendo inyisgi kama: ‘Ka dichwo kata dhako dwaro chiwo singruok makende, ma en singruok makende ne Jehova Nyasaye kaka ja-Nazir,\n","to nyaka owe madho divai kod math mamoko moket e thowi kendo ok onego omadh kongʼo kata kongʼo moa kuom math mamoko moket e thowi. Ok onego omadh gimoro amora molos gi olemb mzabibu, kata chamo olemb mzabibu manumu kata motwo.\n","E kinde duto ma en ja-Nazir, ok onego ocham gimoro amora mowuok kuom olemb mzabibu, bed ni en kothe kata opokone.\n ","“ ‘E thuoloni duto ma en e bwo singruok mar bedo tenge, wiye ok noliel gi wembe. Enorite maler ne Jehova Nyasaye nyaka ndalone mag kwongʼruok norum; kendo enopidh yie wiye maboyo.\n ","“ ‘E thuoloni duto ma en e bwo singruok mar bedo tenge ne Jehova Nyasaye, ok onego osud machiegni gi ringre ngʼama otho.\n","Bed ni wuon-gi kata min-gi kata owadgi kata nyamin-gi ema otho, to ok onego obed mogak, nikech ranyisi mar bedo ngʼat mowal ne Nyasaye ni e wiye.\n","E kindeno duto ma okete tenge, en ngʼama owal ne Jehova Nyasaye.\n ","“ ‘Ka dipo ni ngʼato otho bute, mi yie wiye mosewal ogak, to nyaka oliel yie wiyeno chiengʼ mar abiriyo mipwodhee.\n","To chiengʼ mar aboro nyaka okel akuch odugla ariyo kata nyithi akuru ne jadolo e dhoranga Hemb Romo.\n","Jadolo nochiw achiel kaka misango mar golo richo to machielo kaka misango miwangʼo pep mar kwayone ngʼwono nikech notimo richo kuom bedo kama ringre ngʼama otho nitie. E odiechiengno nyaka opwodh wiye.\n","E kindeno duto mokete tenge nyaka ochiwre ne Jehova Nyasaye kendo okel nyaim ma hike achiel kaka misango michiwo mar pwodhruok e ketho. To kinde mane osetieko kowale ok nokwan nikech yie wiye mane nyiso ni owaleno ne odoko mogak.\n ","“ ‘Koro mano e chik momi ja-Nazir ka kinde mokete tenge orumo kendo nyaka kele e dhoranga Hemb Romo.\n","E dhorangach kanyo ema nyaka ochiwe misangone ne Jehova Nyasaye ma gin: nyaim ma hike achiel maonge songa kaka misango miwangʼo pep, sibini ma hike achiel maonge songa kaka misango migologo richo; im maonge songa kaka chiwo mar lalruok,\n","kaachiel gi chiwo mar cham kod misango miolo piny, kod okapu mopongʼ gi makati ma ok oketie thowi kaka kek molos gi mogo mayom moru gi mo, kod chapat mowir gi mo.\n ","“ ‘Jadolo nochiwgi e nyim Jehova Nyasaye kaka misango mar pwodhruok e richo kod misango miwangʼo pep.\n","Bende nochiw okapu man-gi makati ma ok oketie thowi kod im kaka misango mar lalruok ne Jehova Nyasaye, kaachiel gi chiwo mar cham kod misango miolo piny.\n ","“ ‘Bangʼe e dhoranga Hemb Romo, ja-Nazirno nyaka liel yie wiye mane osewal tenge. Enokaw yie wiyeno mi olute e mach mantiere e bwo misango mar chiwo mar lalruok.\n ","“ ‘Bangʼ ka ja-Nazirno oselielo yie wiye mane osewal tenge, jadolo nomiye bad im mosechwaki, kod kek kod chapat mogoloe okapu, mago molos ma ok oketie thowi.\n","Bangʼ mano jadolo noliergi e nyim Jehova Nyasaye kaka misango mifwayo; kaachiel gi agoko kod em mane olier nimar gin gik mopwodhi kendo gin mek jadolo. Bangʼ timo kamano, ja-Nazir koro nyalo mana madho divai.\n ","“ ‘Mano e chik momako ja-Nazir mosekwongʼore kaluwore gi pwodhruok mare kendo mano e misango manyaka otimne Jehova Nyasaye kaachiel gi gimoro monyalo chiwo. Nyaka ochop singo mar kwongʼruok mane ochiwo, kaluwore gi chik mar ja-Nazir.’ ”\n ","Jehova Nyasaye nowacho ne Musa niya,\n","“Nyis Harun kod yawuote ni, ‘Ma e kaka onego ugwedh jo-Israel. Wachnegi kama:\n ","“ ‘Jehova Nyasaye mondo ogwedhu\n kendo oritu;\n ","Wangʼ Jehova Nyasaye mondo orieny kuomu\n kendo omiu ngʼwono mogundho;\n ","Jehova Nyasaye orangu maber\n kendo omiu kwe.’ \n ","“Kamano e kaka ginihul nyinga kuom jo-Israel, kendo anagwedhgi.”\n"],["Kane Musa osetieko gero hekalu, nogwedhe, kendo owale gi gik moko duto manie iye. Bende nogwedho kendo owalo kar kendo mar misango kod gik moko duto mitiyogo e kendono.\n","Eka jotelo mag Israel, ma gin jotelo mag anywola ma bende ema jotend dhoudi mane ochungʼ ne jogo mane okwan, nochiwo misengini.\n","Chiwo mane gikelo e nyim Jehova Nyasaye ne gin geche auchiel moum wiye gi rwedhi mabwoch apar gariyo. Jatelo ka jatelo nogolo rwadh bwoch achiel bende jotelo ariyo noriwore mochiwo gari achiel moum wiye. Gigi duto negikelo e nyim hekalu.\n ","Jehova Nyasaye nowacho ne Musa niya,\n","“Kaw gigi koa kuomgi, mondo iti kodgi e tij Hemb Romo. Migi jo-Lawi kaluwore gi tich ngʼato ka ngʼato.”\n ","Omiyo Musa nokawo gechego kod rwedhi ma buochgo mi ochiwogi ne jo-Lawi.\n","Nomiyo jo-Gershon geche ariyo kod rwedhi mabwoch angʼwen, kaluwore gi tijgi,\n","kendo nomiyo jo-Merari geche angʼwen kod rwedhi mabwoch aboro, kaluwore gi tijgi. Giduto ne gin e bwo loch Ithamar ma wuod Harun jadolo.\n","To joka Kohath, Musa ne ok omiyogi gimoro amora nikech tich mane omigi ne en mar tingʼo gik maler.\n ","Kane osegwedh kendo mar misango, jotelo nokelo chiwo mag-gi mag gweth kendo nochiwgi e nyim kendo mar misango.\n","Nimar Jehova Nyasaye nosewacho ne Musa niya, “Odiechiengʼ ka odiechiengʼ jatelo achiel nyaka kel misango mare mar gwedho kendo mar misango.”\n  ","Ngʼatno mane okelo misango mare e odiechiengʼ mokwongo ne en Nashon wuod Aminadab moa e dhood Juda.\n ","Chiwo mare ne en\n san achiel mar fedha ma pekne en shekel mia achiel gi piero adek, kod bakul achiel mar fedha mokuoyogo pi ma pekne en shekel piero abiriyo. Magi nokel kaluwore gi shekel mar kama ler mar lemo, ka moro ka moro opongʼ gi mogo mayom moru gi mo kaka chiwo mar cham;\n ","bakul achiel mar dhahabu ma pekne en shekel apar, mopongʼ gi mo mangʼwe ngʼar;\n ","rwath matin achiel, im achiel kod nyaim achiel matin ma hike achiel, nochiw misango miwangʼo pep;\n ","nywok achiel mar kaka misango mar golo richo;\n ","kod rwedhi ariyo, imbe abich, nywogi abich kod nyiimbe abich mahikgi oromo higa achiel, nochiw kaka misango mar lalruok.\n Magi e misengini mane Nashon wuod Aminadab ogolo.\n  ","Nethanel wuod Zuar, ma jatend Isakar nokelo misango mare e odiechiengʼ mar ariyo.\n ","Misango mane okelo ne en\n san achiel mar fedha ma pekne ne en shekel mia achiel gi piero adek, kod bakul achiel mar kwoyo pi mar fedha ma pekne en shekel piero abiriyo. Magi nokel kaluwore gi shekel mar kama ler mar lemo, ka moro ka moro opongʼ gi mogo mayom moru gi mo kaka chiwo mar cham;\n ","bakul achiel mar dhahabu ma pekne en shekel apar, mopongʼ gi mo mangʼwe ngʼar;\n ","nyarwath achiel, im achiel kod nyaim achiel ma hike achiel, kaka misango miwangʼo pep;\n ","nywok achiel kaka misango mar golo richo;\n ","kod rwedhi mabwoch ariyo, imbe abich, nywogi abich kod nyiimbe abich mahikgi achiel, nochiw kaka misango mar lalruok.\n Magi e misengini mane Nethanel wuod Zuar ogolo.\n  ","Eliab wuod Helon, ma jatend jo-Zebulun nokelo misango mare e odiechiengʼ mar adek.\n ","Misango mane okelo ne en san achiel mar fedha\n ma pekne ne en shekel mia achiel gi piero adek, kod bakul achiel mar fedha mar kwoyo pi ma pekne en shekel piero abiriyo. Giduto nokel kaluwore gi shekel mar kama ler mar lemo, ka moro ka moro opongʼ gi mogo moru gi mo kaka misango mar cham;\n ","bakul achiel mar dhahabu ma pekne ne en shekel apar, mopongʼ gi mo mangʼwe ngʼar;\n ","nyarwath achiel, im achiel kod nyaim achiel ma hike achiel kaka misango miwangʼo pep;\n ","nywok achiel kaka misango mar golo richo;\n ","kod rwedhi mabwoch ariyo, imbe abich, nywogi abich gi nyiimbe abich ma jo-higa achiel, nochiw misango mar lalruok.\n Magi e misengini mane Eliab wuod Helon ogolo.\n  ","Elizur wuod Shedeur, ma jatend joka Reuben nokelo misango mare e odiechiengʼ mar angʼwen.\n ","Misango mane okelo ne en\n san achiel mar fedha ma pekne ne en shekel mia achiel gi piero adek, kod bakul achiel mar fedha mar kwoyo pi ma pekne en shekel piero abiriyo. Mago nokel ka giluwore gi shekel mar kama ler mar lemo, ka moro ka moro opongʼ gi mogo mayom moru gi mo kaka misango mar cham;\n ","bakul achiel mar dhahabu ma pekne en shekel apar, mopongʼ gi mo mangʼwe ngʼar;\n ","rwath matin achiel, im achiel kod nyaim achiel matin ma hike achiel, nochiw kaka misango miwangʼo pep;\n ","nywok achiel kaka misango mar golo richo;\n ","kod rwedhi ariyo, imbe abich, nywogi abich kod nyiimbe mahikgi oromo higa achiel, nochiw kaka misango mar lalruok.\n Magi e misengini mane Elizur wuod Shedeur ochiwo.\n  ","Shelumiel wuod Zurishadai, ma jatend joka Simeon nokelo misango mare e odiechiengʼ mar abich.\n ","Misango mane okelo ne en\n san achiel mar fedha ma pekne ne en shekel mia achiel gi piero adek, kod bakul achiel mar fedha mar kwoyo pi ma pekne en shekel piero abiriyo. Mago nokel kaluwore gi shekel mar kama ler mar lemo, ka moro ka moro opongʼ gi mogo mayom moru gi mo kaka misango mar cham;\n ","bakul achiel mar dhahabu ma pekne en shekel apar, mopongʼ gi mo mangʼwe ngʼar;\n ","rwath matin achiel, im achiel kod nyaim matin achiel ma hike achiel, nochiw kaka misango miwangʼo pep;\n ","nywok achiel kaka misango mar golo richo;\n ","gi rwedhi ariyo, imbe abich, nywogi abich kod nyiimbe mahikgi oromo higa achiel, nochiw kaka misango mar lalruok.\n Magi e misengini mane Shelumiel wuod Zurishadai ochiwo.\n  ","Eliasaf wuod Dewel, ma jatend joka Gad nokelo misango mare e odiechiengʼ mar auchiel.\n ","Misango mane okelo ne en\n san achiel mar fedha ma pekne ne en shekel mia achiel gi piero adek, kod bakul achiel mar fedha mar kwoyo pi ma pekne en shekel piero abiriyo. Mago nokel kaluwore gi shekel mar kama ler mar lemo, ka moro ka moro opongʼ gi mogo mayom moru gi mo kaka misango mar cham;\n ","bakul achiel mar dhahabu ma pekne en shekel apar, mopongʼ gi mo mangʼwe ngʼar;\n ","rwath matin achiel, im achiel kod nyaim matin achiel ma hike achiel, nochiw kaka misango miwangʼo pep;\n ","nywok kaka misango mar golo richo;\n ","gi rwedhi mabwoch ariyo, imbe abich, nywogi abich kod nyiimbe abich ma jo-higa achiel, nochiw kaka misango mar lalruok.\n Magi e misengini mane Eliasaf wuod Dewel ochiwo.\n  ","Elishama wuod Amihud, ma jatend joka Efraim nokelo misango mare e odiechiengʼ mar abiriyo.\n ","Misango mare mane okelo ne en\n san achiel mar fedha ma pekne ne en shekel mia achiel gi piero adek, kod bakul achiel mar fedha mar kwoyo pi ma pekne en shekel piero abiriyo. Mago nokel kaluwore gi shekel mar kama ler mar lemo, ka moro ka moro opongʼ gi mogo mayom moru gi mo kaka misango mar cham;\n ","bakul achiel mar dhahabu ma pekne ne en shekel apar, mopongʼ gi mo mangʼwe ngʼar;\n ","rwath matin achiel, im achiel kod nyaim matin achiel ma hike achiel, nochiw kaka misango miwangʼo pep;\n ","nywok achiel kaka misango mar golo richo;\n ","gi rwedhi mabwoch ariyo, imbe abich, nywogi abich kod nyiimbe abich ma jo-higa achiel, nochiw kaka misango mar lalruok.\n Mago e misengini mane Elishama wuod Amihud ochiwo.\n  ","Gamaliel wuod Pedazur, ma jatend joka Manase, nokelo misango mare e odiechiengʼ mar aboro.\n ","Misango mane okelo ne en\n san achiel mar fedha ma pekne en shekel mia achiel gi piero adek, kod bakul achiel mar fedha mar kwoyo pi ma pekne en shekel piero abiriyo. Mago nokel kaluwore gi shekel mar kama ler mar lemo, ka moro ka moro opongʼ gi mogo mayom moru gi mo kaka misango mar cham;\n ","bakul achiel mar dhahabu ma pekne en shekel apar, mopongʼ gi mo mangʼwe ngʼar;\n ","rwath matin achiel, im achiel kod nyaim matin achiel ma hike achiel, nochiw kaka misango miwangʼo pep;\n ","nywok achiel kaka misango mar golo richo;\n ","gi rwedhi mabwoch ariyo, imbe abich, nywogi abich, kod nyiimbe abich ma jo-higa achiel, nochiw kaka misango mar lalruok.\n Mago e misengini mane Gamaliel wuod Pedazur ochiwo.\n  ","Abidan wuod Gideoni, ma jatend joka Benjamin, nokelo misango mare e odiechiengʼ mar ochiko.\n ","Misango mane okelo ne en\n san achiel mar fedha ma pekne ne en shekel mia achiel gi piero adek, kod bakul mar fedha mar kwoyo pi ma pekne ne en shekel piero abiriyo. Mago nokel kaluwore gi shekel mar kama ler mar lemo, ka moro ka moro opongʼ gi mogo mayom moru gi mo kaka misango mar cham;\n ","bakul achiel mar dhahabu ma pekne en shekel apar, mopongʼ gi mo mangʼwe ngʼar;\n ","rwath matin achiel, im achiel kod nyaim achiel ma hike achiel, nochiw kaka misango miwangʼo pep;\n ","nywok achiel kaka misango mar golo richo;\n ","gi rwedhi mabwoch ariyo, imbe abich, nywogi abich gi nyiimbe abich ma jo-higa achiel, nochiw kaka misango mar lalruok.\n Mago e misengini mane Abidan wuod Gideoni ochiwo.\n  ","Ahiezer wuod Amishadai, ma jatend joka Dan, nokelo misango mare e odiechiengʼ mar apar.\n ","Misango mane okelo ne en\n san achiel mar fedha ma pekne ne en shekel mia achiel gi piero adek, kod bakul achiel mar fedha mar kwoyo pi ma pekne ne en shekel piero abiriyo. Mago nokel kaluwore gi shekel mar kama ler mar lemo, ka moro ka moro opongʼ gi mogo mayom moru gi mo kaka misango mar cham;\n ","bakul achiel mar dhahabu ma pekne ne en shekel apar, mopongʼ gi mo mangʼwe ngʼar;\n ","rwath matin achiel, im achiel kod nyaim matin achiel ma hike achiel, nochiw kaka misango miwangʼo pep;\n ","nywok achiel kaka misango mar golo richo;\n ","gi rwedhi mabwoch ariyo, imbe abich, nywogi abich gi nyiimbe abich ma jo-higa achiel, nochiw kaka misango mar lalruok.\n Mago e misengini mane Ahiezer wuod Amishadai ogolo.\n  ","Pagiel wuod Okran, ma jatend joka Asher, nokelo misango mare odiechiengʼ mar apar gachiel.\n ","Misango mane okelo ne en\n san achiel mar fedha ma pekne ne en shekel mia achiel gi piero adek, kod bakul achiel mar fedha mar kwoyo pi ma pekne ne en shekel piero abiriyo. Mago nokel kaluwore gi shekel mar kama ler mar lemo, ka moro ka moro opongʼ gi mogo mayom moru gi mo kaka misango mar cham;\n ","bakul achiel mar dhahabu ma pekne ne en shekel apar, mopongʼ gi mo mangʼwe ngʼar;\n ","rwath matin achiel, im achiel kod nyaim achiel ma hike achiel, nochiw kaka misango miwangʼo pep;\n ","nywok achiel kaka misango mar golo richo;\n ","gi rwedhi mabwoch ariyo, imbe abich, nywogi abich gi nyiimbe abich ma jo-higa achiel, nochiw kaka misango mar lalruok.\n Mago e misengini mane Pagiel wuod Okran ochiwo.\n  ","Ahira wuod Enan, ma jatend joka Naftali, nokelo misango mare e odiechiengʼ mar apar gariyo.\n ","Misango mare mane okelo ne en\n san achiel mar fedha ma pekne ne en shekel mia achiel gi piero adek, kod bakul achiel mar fedha mar kwoyo pi ma pekne ne en shekel piero abiriyo. Mago nokel kaluwore gi shekel mar kama ler mar lemo, ka moro ka moro opongʼ gi mogo mayom moru gi mo kaka misango mar cham;\n ","bakul achiel mar dhahabu ma pekne ne en shekel apar, mopongʼ gi mo mangʼwe ngʼar;\n","nyarwath achiel, im achiel kod nyaim achiel ma hike achiel, nochiw misango miwangʼo pep;\n ","nywok achiel kaka misango mar golo richo;\n ","gi rwedhi mabwoch ariyo, imbe abich, nywogi abich kod nyiimbe abich ma jo-higa achiel, nochiw kaka misango mar lalruok.\n Mago e misengini mane Ahira wuod Enan ochiwo.\n  ","Misengini mane jotend jo-Israel okelo e kinde mane ogwedh kendo mar misango e magi:\n sende mag fedha apar gariyo, bakunde mag fedha mag kwoyo pi apar gariyo kod dise mag dhahabu apar gariyo.\n","San ka san mar fedha pekne ne en shekel mia achiel gi piero adek, kendo bakul ka bakul mar kwoyo pi pekne ne en shekel piero abiriyo. Dise duto mag fedha pekgi noromo shekel alufu ariyo gi mia angʼwen (2,400), kaluwore gi shekel mar kama ler mar lemo.\n","Dise apar gariyo mag dhahabu mane opongʼ gi mo mangʼwe ngʼar pekgi noromo shekel apar moro ka moro, kaluwore gi shekel mar kama ler mar lemo. Dise duto mag dhahabu pekgi noromo shekel mia achiel gi piero ariyo.\n ","Kar kwan mar jamni mane ochiw kaka misango miwangʼo pep noromo nyirwedhi apar gariyo, imbe apar gariyo kod nyiimbe apar gariyo mahikgi achiel, kaachiel gi misango mag cham. Nywogi apar gariyo notigo kaka misango mar golo richo.\n ","Kar kwan jamni duto mane ochiw kaka misango mar lalruok noromo rwedhi mabwoch piero ariyo gangʼwen, imbe piero auchiel, nywogi piero auchiel kod nyiimbe piero auchiel ma jo-higa achiel.\n  Magi e misengini mane ochiw e kendo mar misango kane osepwodhe.\n  ","Kane Musa odonjo e Hemb Romo mondo owuo gi Jehova Nyasaye, nowinjo dwond Jehova Nyasaye kawuoyo kode koa e kind kerubi ariyo manie wi raum mar Sandug Muma mar Singruok. Kendo Musa nowuoyo kode.\n"],["Jehova Nyasaye nowacho ne Musa niya,\n","“Wuo gi Harun kendo iwachne kama: ‘Ka iketo teyni abiriyo kuonde mowinjore, to nyaka ler margi meny nyim rachung taya.’ ”\n ","Harun notimo kamano; noketo teyni kuonde mowinjore ka gimenyo nyim rachung taya, mana kaka Jehova Nyasaye nosechiko Musa.\n","Ma e kaka rachung taya nolosi: Nolose gi dhahabu mothedhi chakre e bwoye nyaka wiye malo. Rachung taya nolosi mana kaka ranyisi mane Jehova Nyasaye osenyiso Musa.\n ","Jehova Nyasaye nowacho ne Musa niya,\n","“Wal jo-Lawi e kind jo-Israel mamoko kendo pwodhgi gibed maler.\n","Kipwodhogi, to itim kama: Kwo pi mipwodhogigo kuomgi; bangʼe giliel yie dendgi duto kendo giluok lepgi, eka gibed joma opwodhi.\n","Nyisgi gikaw nyarwath kaachiel gi misango mar cham mar mogo mayom moru gi mo; bangʼe ikaw nyarwath matin mar ariyo kaka misango mar golo richo.\n","Kel jo-Lawi e nyim Hemb Romo kendo ichok oganda duto mar dhood Israel.\n","Nyaka ikel jo-Lawi e nyim Jehova Nyasaye, mondo jo-Israel nyaka oyie lwetgi kuomgi.\n","Harun nyaka kel jo-Lawi e nyim Jehova Nyasaye kaka misango mifwayo koa kuom jo-Israel, mondo omi gibed moikore ne tij Jehova Nyasaye.\n ","“Bangʼ ka jo-Lawi oseketo lwetgi ewi rwedhigo, to chiw achiel kuomgi ne Jehova Nyasaye kaka misango mar golo richo, to machielo chiw kaka misango miwangʼo pep mipwodhogo jo-Lawi mondo ngʼwon-nigi.\n","Ket jo-Lawi ochungʼ e nyim Harun kod yawuote bangʼe ichiwgi kaka misango mifwayo ne Jehova Nyasaye.\n","Ma e kaka onego iwal jo-Lawi e kind jo-Israel mamoko mondo obed maga.\n ","“Bangʼ ka isepwodho jo-Lawi kendo ichiwogi kaka misango mifwayo, to nyaka gibi mondo gitim tijgi e Hemb Romo.\n","Gin e jo-Israel manyaka chiw chuth ne an. Asekawogi kaka meka awuon e lo kayo ma en nyodo mokwongo ma wuowi mar ja-Israel.\n","Nyathi moro amora ma wuowi mokwongo ma ja-Israel bed ni en dhano kata chiayo, en mara. Kane anego kayo duto man Misri, ne awalogi gibedo maga.\n","Bende aseketo jo-Lawi duto obedo e lo yawuowi makayo e Israel.\n","Kuom jo-Israel duto, asechiwo jo-Lawi kaka mich ne Harun gi yawuote mondo giti tij lemo e Hemb Romo e lo jo-Israel kendo mondo gikelnegi resruok kuom masira manyalo mako jo-Israel ka gisudo machiegni gi kama ler mar lemo.”\n ","Musa gi Harun kod oganda jo-Israel duto notimone jo-Lawi gigo duto mane Jehova Nyasaye ochiko Musa.\n","Jo-Lawi nopwodhore giwegi kendo negiluoko lepgi. Bangʼ mano Harun nochiwogi e nyim Jehova Nyasaye kaka misango mifwayo mi notimonegi misango mondo opwodhgigo.\n","Bangʼ mano, jo-Lawi nobiro tiyo tijgi e Hemb Romo kotelnegi gi Harun kod yawuote. Negitimone jo-Lawi mana kaka Jehova Nyasaye nochiko Musa.\n ","Jehova Nyasaye nowacho ne Musa niya,\n","“Ma e kaka jo-Lawi biro tiyo: Joma chwo mahikgi piero ariyo gabich kata moloyo kanyo nobi mondo obed achiel kuom jotich e Hemb Romo,\n","to ka giromo higni piero abich, to giniwe tich.\n","Ginyalo konyo owetegi e tije mag Hemb Romo, to gin giwegi ok onego gimul tich moro amora. Ma e kaka ibiro pogo tije ne jo-Lawi.”\n"],["Jehova Nyasaye nowuoyo gi Musa e Thim mar Sinai e dwe mokwongo mar higa mar ariyo bangʼ kane gisewuok Misri. Nowachone niya,\n","“Ket jo-Israel otim nyasi mar Pasaka e kinde moketne mowinjore.\n","Tim nyasini e kinde moketne, ma en kinde mag odhiambo mar odiechiengʼ mar apar gangʼwen mar dweni, kaluwore gi chikene kod buchene duto.”\n ","Omiyo Musa nowacho ne jo-Israel mondo otim nyasi mar Pasaka,\n","kendo negitimo kamano e Thim mar Sinai e kinde mag odhiambo mar odiechiengʼ mar apar gangʼwen mar dwe mokwongo. Jo-Israel notimo gik moko duto mana kaka Jehova Nyasaye nochiko Musa.\n ","To jomoko kuomgi ne ok obedo e nyasi mar Pasaka e odiechiengʼno nikech negibedo mogak bangʼ mulo ringre joma otho. Omiyo negibiro ir Musa kod Harun mana godiechiengno\n","mi giwachone Musa niya, “Wasebedo mogak nikech wamulo ringre joma otho, to en angʼo momiyo ditamwa chiwo misango ne Jehova Nyasaye kaka jo-Israel mamoko e kinde moketne?”\n ","Musa nodwokogi niya, “Horeuru nyaka angʼe gima Jehova Nyasaye wacho kuomu.”\n ","Eka Jehova Nyasaye nowacho ne Musa niya,\n","“Nyis jo-Israel kama: ‘Ka ngʼato angʼata kuomu kata nyikwau obedo mogak nikech ringruok motho kata ka gidhi wuoth, to pod ginyalo mana timo nyasi mar Pasaka mar Jehova Nyasaye.\n","Nyasini ginitim chiengʼ mar apar gangʼwen mar dwe mar ariyo e seche mag odhiambo. Ginicham nyarombo, kaachiel gi makati ma ok oketie thowi kod alode makech.\n","Kik giwe chiemogo machop okinyi bende kik gitur choke rombono. E kinde ma gitimo nyasi mar Pasaka nyaka gine ni giluwo chike duto.\n","To ka ngʼat ma ok ogak kendo ma ok odhi wuoth otamore timo nyasi mar Pasaka, ngʼatno nyaka gol oko kuom jogi nikech ne ok ochiwo misango ne Jehova Nyasaye e kinde moketne. Ngʼat ma kamano noyud kum moromore gi richone.\n ","“ ‘Japiny moro modak kodu madwaro timo nyasi mar Pasaka mar Jehova Nyasaye nyaka tim kamano kaluwore gi chikene kod buchene. Nyaka ubed gi chike machalre ne japiny moro kod ngʼat monywol e gwengʼno.’ ”\n ","E odiechiengʼ mane osetiek gero kar lemo, ma en Hema mar Singruok, bor polo noume. Chakre odhiambo nyaka okinyi bor polo mane oumo kar lemo ne chalo ka mach.\n","Mano e kaka nochalo ka bor polo oume godiechiengʼ to gotieno ochalo ka mach.\n","E kinde moro amora ma bor polo ne oa ewi Hema, jo-Israel ne chako wuoth; to e kinde ma bor polo nopiyo ewi Hema, jo-Israel ne goyo kambi.\n","Kane Jehova Nyasaye ogolo chik, to jo-Israel ne chako wuoth, kendo kane ogolo chik to negigoyo kambi. E kinde duto ma bor polo nosiko ewi kar lemo, negisiko e kambi.\n","Kane bor polo osiko koumo kar lemo kuom thuolo malach, jo-Israel norito buche Jehova Nyasaye kendo ne ok giwuok.\n","Seche moko bor polo neumo kar lemo kuom ndalo manok kende; to ka Jehova Nyasaye nogolo chik to negidak, bangʼe kochako ogolo chik to gichako wuoth.\n","Seche moko bor polo ne ni kanyo chakre odhiambo nyaka okinyi kende, to kane oyawore gokinyi to negichako wuoth. Bed ni en odiechiengʼ kata otieno, to e kinde ma bor polo noyawore, negichako wuoth.\n","Bed ni bor polo nosiko koumo kar lemo kuom ndalo ariyo, dwe achiel kata higa achiel, to jo-Israel ne siko e kambi kendo ne ok gichak wuoth; to ka bor polono ne oyawore, to negichako wuoth.\n","Kane Jehova Nyasaye ogolo chik negibet e kambi, kendo kane ochako ogolo chik to negichako wuoth. Negirito weche Jehova Nyasaye, kaluwore gi chik mane ochiwo kokalo kuom Musa.\n"],["Jehova Nyasaye nowacho ne Musa niya,\n","Los turumbete ariyo mag fedha mothedhi, kendo ti kodgi kuom choko oganda duto kanyakla mondo mi gichak wuoth.\n","Ka turumbete ariyogi oywak, to ogandagi mondo ochokre e nyimi e dhoranga Hemb Romo.\n","Ka turumbete achiel kende ema oywak, to jotelo mag oganda, jo-Israel nyaka chokre e nyimi.\n","Ka turumbete oywak, to dhoudi mantie yo wuok chiengʼ nyaka chak wuoth.\n","Ka turumbete mar ariyo oywak, to dhoudi mantie yo milambo nyaka chak wuoth. Ywak mar turumbeteno ema nobed ranyisi mar chako wuoth.\n","Ka ichoko ji kanyakla, to ywak turumbetego nyaka pogre.\n ","“Yawuot Harun, ma gin jodolo, ema nogo turumbete. Ma en chik mosiko ne un kod tiengʼ mabiro.\n","Ka udhi kedo gi wasiku ma thirou e pinyu owuon, to nyaka ugo turumbete. Bangʼe Jehova Nyasaye ma Nyasachu noparu kendo noresu e lwet wasiku.\n","Bende e kinde ma un gi mor, ma gin kinde sewni moyier kaka nyasi mar Dwe Manyien, nyaka ugo turumbete e kinde muchiwoe misengini miwangʼo pep kod misengini mag lalruok, nikech ginibednu rapar e nyim Nyasachu nimar An e Jehova Nyasaye ma Nyasachu.”\n ","E odiechiengʼ mar piero ariyo mar dwe mar ariyo e higa mar ariyo, bor polo nowuok ewi Hemb Romo mar Sandug Muma mar Singruok.\n","Eka jo-Israel nowuok koa e Thim mar Sinai kendo ne giwuotho kuonde duto nyaka bor polo nopie e Thim mar Paran.\n","Chako wuodhgi mokwongo notimore bangʼ ka Jehova Nyasaye nosegolo chik kokalo kuom Musa.\n ","Jo-Juda ema ne okwongo wuok ka gin e bwo bandechgi, kotelnegi gi Nashon wuod Aminadab.\n","Dhood Isakar notelnegi gi Nethanel wuod Zuar,\n","to Eliab wuod Helon notelo ne dhood Zebulun.\n","Bangʼe ne gibano Hemb Romo, kendo joka Gershon kod joka Merari mane otingʼe, nochako wuoth.\n ","Dhood joka Reuben nowuok bangʼ-gi ka gin e bwo bandechgi, kotelnegi gi Elizur wuod Shedeur.\n","Dhood Simeon notelnegi gi Shelumiel wuod Zurishadai,\n","to Eliasaf wuod Dewel notelo ne dhood Gad.\n","Bangʼe jo-Kohath nochako wuoth ka gitingʼo gik maler nikech Hemb Romo nyaka ne gur kapok gichopo.\n ","Bangʼe jo-Efraim nochako wuoth ka gin e bwo bandechgi kotelnegi gi Elishama wuod Amihud.\n","Dhood Manase notelnegi gi Gamaliel wuod Pedazur,\n","to Abidan wuod Gideoni notelo ne dhood Benjamin.\n ","Dhood Dan ema ne ochako wuoth mogik e bwo bandechgi kotelnegi gi Ahiezer wuod Amishadai.\n","Dhood Asher notelne gi Pagiel wuod Okran,\n","to Ahira wuod Enan notelo ne dhood Naftali.\n","Ma e kaka chenro mar jo-Israel nobet kane gichako wuoth.\n ","Musa nowacho ne Hobab wuod Reuel ja-Midian, ma en jaduongʼne niya, “Wawuok wadhi kama Jehova Nyasaye nowacho ni obiro miyowa. Kuom mano bi kodwa mondo wadhi e piny maber mane Jehova Nyasaye osingo ne jo-Israel kendo wabiro miyi kar dak.”\n ","Nodwoke niya, “Ooyo, ok anadhi kodu; to adok thurwa ir jowa.”\n ","Musa to nowachone niya, “Ka iyie to kik iwewa. In ema ingʼeyo kambi monego wadhi wadagie thimni, kendo in e wangʼwa.\n","Ka idhi kodwa, to wabiro pogoni gimoro amora maber ma Jehova Nyasaye omiyowa.”\n ","Omiyo ne giwuok ka gia e got mar Jehova Nyasaye kendo ne giwuotho kuom ndalo adek. Sandug Muma mar Jehova Nyasaye nodhi nyimgi e ndalo adekgo mondo oiknegi kama ginyalo yweyoe.\n","Bor polo mar Jehova Nyasaye noumogi godiechiengʼ kane giwuok e kargi mar bworo.\n ","Pile kane gisechako wuoth gi Sandug Muma, Musa ne wacho niya,\n “Yaye Jehova Nyasaye, aa malo!\n Mad wasiki okee;\n kendo jomamon kodi oringi oa e nyimi!”\n ","Kinde duto mane oyie Sandug Muma piny, Musa ne wacho niya,\n “Yaye Jehova Nyasaye,\n duogi ir oganda jo-Israel mangʼenygi.”\n"],["Kane koro ji ngʼur ne Jehova Nyasaye kuom chandruok mane gineno, kendo kane owinjo ngʼurgino mirimbe nomedore. Kuom mano mach mane oa kuom Jehova Nyasaye noliel e kindgi mi owangʼo bath kambi konchiel.\n","Kane ji oywak ne Musa, ne olamo Jehova Nyasaye mi mach notho.\n","Omiyo kanyo noluong ni Tabera (tiende ni Kama Mach osewangʼo) nikech mach moa kuom Jehova Nyasaye nosewangʼo bath kambi konchiel e kindgi.\n ","Joma yoreyore mane obiro kodgi nochako dwaro chiemo mamoko, kendo jo-Israel nochako ywak kawacho niya, “Mad debed ni wan gi ringʼo ma wanyalo chamo!\n","Mano kaka waparo rech mane wachamo Misri maonge chudo moro amora, bende waparo olembe mopogore opogore, kitungu kod kitungu marachar.\n","Koro sani waonge gi ndhandhu mar chiemo; kendo ok wane gimoro amora makmana manna-gi!”\n ","Manna-no ne chalo gi kothe matindo tindo marachere kendo ma kitgi ne chalo gi duogo.\n","Ji ne wuok gokinyi michok manna-go bangʼe giregogi e pongʼ lwedo kata yokogi e pany. Ne gitedogi e agulu kata dwalogi ka ngʼama dwalo makati. Bende ne gichalo gimoro molos gi mo zeituni.\n","Kane thoo omako kambi gotieno, to manna bende ne lwar piny.\n ","Musa nowinjo ji duto moa e anywola ka anywola kaywak, ka moro ka moro ochungʼ e dho hembe. Jehova Nyasaye iye nomedo owangʼ kendo kihondko nomako Musa.\n","Nopenjo Jehova Nyasaye niya, “En angʼo momiyo isekelo chandruok ma kama ne jatichni? En angʼo ma asetimo ma ok mori momiyo imiya tingʼ mapek mar jogi duto?\n","Bende ne amako ich mar jogi duto? Bende ne anywologi? Angʼo momiyo iwachona mondo akaw tingʼ-gi ka atingʼogi e kora mana kaka japidi tingʼo nyithindo matindo, mondo atergi e piny mane isingori ne kweregi ni nitergie.\n","Dayud ringʼo madirom jogi kanye? Gisiko ka giywakna ni, ‘Miwa ringʼo mondo wacham!’\n","Ok anyal tingʼo jogi duto kenda awuon; gipek mohewa.\n","Ka mano e kaka idwaro tiyo koda, to nega sani, to ka dipo ni ikecha, to yie iwe miya chandruok ma kama.”\n ","Omiyo Jehova Nyasaye nowacho ne Musa kama: “Kelna jodong Israel piero abiriyo ma ingʼeyo ni jotelo kendo ruodhi. Kelgi e Hemb Romo kendo gichungʼ kodi kanyo.\n","Abiro lor mondo awuo kodi kanyo, kendo abiro kawo teko mar loch moko kuomi mane amiyi kendo ami jogo. Gibiro konyi rito ogandano makoro tingʼno ok noturi kendi.\n ","“Nyis jo-Israel kama: ‘Pwodhreuru ka uikoru ne kiny ma ubiro chamoe ringʼo; nimar Jehova Nyasaye osewinjo ywak maru niya, “Mad dibed ni nitie kama wanyalo yudoe ringʼo mwachamo! Ne wawinjo maber e piny Misri!” Omiyo koro Jehova Nyasaye nomiu ringʼo, ma ubiro chamo.\n","Ok unuchame mana kuom ndalo achiel kende, kata ndalo ariyo, kata ndalo abich, kata apar kata piero ariyo,\n","to unuchame kuom dwe achiel, manyaka othingʼu mi ungʼogi nikech usedagi Jehova Nyasaye modak e kindu kendo useywak e nyima, kuwacho niya, “Angʼo momiyo ne waa Misri?” ’ ”\n ","To Musa nodwoko niya, “Antie gi ji alufu mia achiel mawuotho gi tiendgi, to in to iwacho ni, ‘Abiro miyogi ringʼo moromogi chamo kuom dwe achiel mangima!’\n","Bende ginyalo yiengʼ ka kweth mag jamni kod kweth mag dhok oyangʼ duto? Bende ginyalo yiengʼ ka rech duto manie nam omaknegi?”\n ","Jehova Nyasaye nopenjo Musa niya, “Bende nitie gima nyalo tamo Jehova Nyasaye? Kawuononi ibiro ngʼeyo ka wechena gin adier kata ok adier.”\n ","Omiyo Musa nowuok kendo nonyiso ji gima Jehova Nyasaye nowacho. Nokelo jodong-gi piero abiriyo ma gichokore kanyakla kendo noketogi duto gichungʼ ka gilworo Hemb Romo.\n","Eka Jehova Nyasaye nolor e bor polo mi owuoyo kode, kendo nokawo teko moko mane osemiye mi omiyo jodongo piero abiriyogo. Kane Roho odonjo kuomgi, ne gikoro wach, to bangʼ mano ne ok gichako gitimo kamano kendo.\n ","Kata kamano, ji ariyo ma nying-gi Eldad kod Medad, mane osekwan kaachiel gi jodongo piero abiriyo-ka nodongʼ e kambi. To kata kane ok gidhi e Hemb Romo kamano, Roho nobiro kuomgi mi gikoro wach e kambi.\n","Rawera moro noringo mi odhi ir Musa mowachone niya, “Eldad kod Medad koro wach e kambi.”\n ","Joshua wuod Nun, mane jakony Musa chakre tin-ne, nowacho ne Musa niya, “Ruodha, kwergi!”\n ","To Musa nodwoko niya, “Nyiego omaki nikech wachna? Mad ne oganda duto mag Jehova Nyasaye bed jonabi mi oket Roho mare kuomgi!”\n","Eka Musa kod jodong Israel nodok e kambi.\n ","Eka Jehova Nyasaye notugo yamo mokelo aluru koa e nam. Yamo nokelogi ma gichokore e alwora mar kambi madirom fut adek koa piny, kendo kama ne gichokoreno ne nyalo romo wuoth mar ndalo achiel.\n","Odiechiengno duto kod otieno gi odiechiengʼ maluwe duto ji nowuok kendo nochoko aluru. Onge ngʼama nochoko aluru matin ne atonge apar. Bangʼe ne gimoyogi e kambi mondo gituo.\n","To kane pok gimuonyo ring alurugo, mirimb Jehova Nyasaye nomedore kuomgi, kendo nonegogi gi masira malich.\n","Omiyo kanyo noluongi ni Kibroth Hatava, nikech kanyo ema ne giyikoe joma ne wuoch ringʼo omako.\n ","Koa Kibroth Hatava, ji nodhi nyaka Hazeroth kendo negidak kanyo.\n"],["Miriam kod Harun nochako wuoyo marach kuom Musa nikech jaode ma nyar jo-Kush, nimar ne onywomo nyar Kush.\n","Negipenjore niya, “Bende Jehova Nyasaye osewuoyo kokalo kuom Musa kende? Donge osewuoyo kokalo kuomwa bende?” Kendo Jehova Nyasaye nowinjo ma.\n ","(Musa ne en ngʼama obolore, ngʼat mobolore moloyo ngʼato angʼata manie wangʼ piny.)\n ","Gikanyono Jehova Nyasaye nowacho ne Musa, Harun kod Miriam niya, “Wuoguru oko e Hemb Romo karu ji adekgo.” Omiyo giduto ne giwuok oko.\n","Eka Jehova Nyasaye nolor e bor polo; mochungʼ e dho Hemb Romo kendo noluongo Harun gi Miriam. Kane gibiro kargi ji ariyogo,\n","nowachonegi niya, “Winjuru wechena:\n “Ka janabi mar Jehova Nyasaye nitie e dieru,\n to abiro afwenyorane,\n kendo awuoyo kode e lek.\n ","To ma ok en adiera kuom jatichna Musa;\n nikech en ja-ratiro e oda duto.\n ","En awuoyo kode wangʼ gi wangʼ,\n awuoyo kode maler ma ok gi ngeche;\n kendo oneno tich Jehova Nyasaye.\n Angʼo momiyo ne ok uluor\n ka uwuoyo kuom jatichna Musa?”\n ","Mirimb Jehova Nyasaye nomedore kuomgi, kendo no-aa oweyogi.\n ","Kane bor polo owalore oa ewi Hemb Romo, Miriam noa malo ka dende obawore gi dhoho mobedo marachar ka pe. Harun nolokore mongʼiye kendo noneno ka en-gi dhoho,\n","kendo nowacho ne Musa niya, “Yaye, ruodha, kik iwe wachul gowi mar richo kata obedo ni wasetimo gima ofuwoni.\n","Kik iweye ochal gi nyathi mobwogi ma aa ei min-gi ka en-gi ringruok mokethore.”\n ","Omiyo Musa noywak ne Jehova Nyasaye niya, “Yaye Nyasaye, yie ichange!”\n ","Jehova Nyasaye nodwoko Musa niya, “Ka wuon-gi ne nyalo ngʼudho olawo e wangʼe, donge dine obedo gi wichkuot kuom ndalo abiriyo? Wale obed tenge kuom ndalo abiriyo; bangʼ mano inyalo duoge e kambi.”\n","Omiyo Miriam nobedo oko mar kambi kuom ndalo abiriyo, kendo ji nochungʼ kar tiendgi nyaka ne odwogo.\n ","Bangʼ mano, ji nowuok Hazeroth kendo negigoyo kambi e Thim mar Paran.\n"],["Jehova Nyasaye nowacho ne Musa niya,\n","“Or jomoko odhi onon piny Kanaan, ma onego ami jo-Israel. Koa e dhoot ka dhoot manie oganda inior achiel kuom jotendgi.”\n ","Kaluwore gi dwond Jehova Nyasaye, Musa noorogi ka gia e Thim mar Paran. Jogi duto ne gin jotend jo-Israel.\n  ","Magi e nying-gi,\n  koa e dhood Reuben ne en Shamua wuod Zakur;\n ","koa e dhood Simeon, ne en Shafat wuod Hori;\n ","koa e dhood Juda, ne en Kaleb wuod Jefune;\n ","koa e dhood Isakar, ne en Igal wuod Josef;\n ","koa e dhood Efraim, ne en Hoshea wuod Nun;\n ","koa e dhood Benjamin, ne en Palti wuod Rafu;\n ","koa e dhood Zebulun, ne en Gadiel wuod Sodi;\n ","koa e dhood Manase (ma en dhood Josef), ne en Gadi wuod Susi;\n ","koa e dhood Dan, ne en Amiel wuod Gemali;\n ","koa e dhood Asher, ne en Sethur wuod Mikael;\n ","koa e dhood Naftali, ne en Nabi wuod Vofsi;\n ","koa e dhood Gad, ne en Geuel wuod Maki.\n  ","Magi e nying chwo mane Musa ooro mondo onon piny Kanaan. (Musa nomiyo Hoshea wuod Nun nying ni Joshua.)\n  ","Kane Musa oorogi mondo gidhi ginon piny Kanaan, nowachonegi niya, “Luwuru Negev kendo udhi nyaka piny manie got.\n","Nonuru ane pinyno kaka chalo, mondo ungʼego ni joma odak kanyo gin thuondi koso ngoche, gingʼeny koso ginok?\n","Nonuru ane kaka piny ma gidakieno chalo, ka ober kata orach? Nonuru ane mier ma gidakie nichalo nade, ochielgi koso ok ochielgi?\n","Lopno, to chalo nade? En lowo mamiyo koso motwo? Bende en gi yiende koso oongego? Temuru beru mondo ukel olembe moko mag pinyno.” (Ndalono ne en kinde keyo mokwongo mar mzabibu.)\n ","Omiyo ne giwuok kendo neginono pinyno kochakore Thim mar Zin nyaka Rehob, kagichomo Lebo Hamath.\n","Ne giwuotho mi gikadho piny Negev nyaka gichopo Hebron, kama Ahiman, Sheshai kod Talmai, ma nyikwa Anak nodakie. (Hebron noger higni abiriyo motelone Zoan manie piny Misri.)\n","Kane gichopo e Holo mar Eshkol, ne gitongʼo bad yath achiel motingʼo pumbi mar olemb mzabibu. Ji ariyo kuomgi notingʼe e luth kaachiel gi gik mongʼinore kod ngʼowu.\n","Kanyo niluongo ni Holo mar Eshkol nikech negingʼado bad olemb mzabibu mochiek.\n","Bangʼ ndalo piero angʼwen negidwogo ka gia nono pinyno.\n ","Negidwogo ir Musa gi Harun kod oganda jo-Israel duto e dala Kadesh manie Thim Paran. Kanyo ema ne gimiyogi dwoko kaachiel gi chokruok duto kendo neginyisogi olemo machiek e pinyno.\n","Negimiyo Musa nonro machalo kama: “Ne wadhi e piny mane iorowae, kendo en piny mopongʼ gi chak kod mor kich! Olemo moa kuno eri.\n","Joma odak kuno nigi teko mangʼeny, kendo gidakie mier madongo mochiel motegno kendo malich. Bende ne waneno nyikwa Anak kuno.\n","Jo-Amalek odak Negev; jo-Hiti, jo-Jebus kod jo-Amor odak e piny manie got; to jo-Kanaan odak machiegni gi dho nam e alwora mar Jordan.”\n ","Eka Kaleb nokwero ji mondo olingʼ e nyim Musa kendo nowacho niya, “Wadhiuru kendo wakaw pinyno, nimar wanyalo kawe.”\n ","To joma nodhi kode kuno nowacho niya, “Ok wanyal monjo jogo; gitek moloyowa.”\n","Omiyo ne gilandone jo-Israel dwoko marachni kuom piny mane gidhi nono. Negiwacho niya, “Piny mane wadhi nono nego joma odak eigi. Ji mane waneno kuno gin joma robede.\n","Ne waneno Nefilim kuno (nyikwa Anak aa kuom jo-Nefilim). Ne wanenore mana ka ongogo, to bende mano e kaka ne wachalo e nyimgi.”\n"],["Otienono oganda duto mag gwengʼ notingʼo dwondgi malo mi giywak matek.\n","Jo-Israel duto nongʼur ne Musa kod Harun, kendo chokruok mar oganda duto nowachonegi niya, “Donge dine ber ka watho Misri? Kata mana e thim ka!\n","Angʼo momiyo Jehova Nyasaye kelowa e pinyni mondo negwa gi ligangla? Mondewa kod nyithindwa ibiro kaw mana kaka gik moyaki. Donge deber ka wadok Misri?”\n","Kendo negiwacho e kindgi giwegi niya, “Onego wayier jatelo mondo wadog Misri.”\n ","Eka Musa kod Harun nopodho auma e nyim chokruok mar oganda Israel duto mane ochokore kanyo.\n","Joshua wuod Nun kod Kaleb wuod Jefune, ma gin achiel kuom joma ne odhi nono piny Kanaan, noyiecho lepgi\n","mi owacho ne chokruok mar oganda jo-Israel duto niya, “Piny mane wakalo e iye kendo wanono ber miwuoro.\n","Ka dipo ni Jehova Nyasaye mor kodwa, to obiro telonwa nyaka e pinyno, piny mopongʼ gi chak kod mor kich, kendo obiro miyowa pinyno.\n","Gima utim en ni kik ungʼanyne Jehova Nyasaye. Kik uluor jopinyno, nikech wabiro mwonyogi duto. Jarit mag-gi osea, to wan to Jehova Nyasaye nikodwa kendo kik uluorgi.”\n ","To chokruok mar oganda duto nowuoyo e kindgi giwegi mondo gichielgi gi kite. Eka duongʼ mar Jehova Nyasaye nothinyore ne jo-Israel duto e Hemb Romo.\n","Jehova Nyasaye nowacho ne Musa niya, “Nyaka karangʼo ma jogi biro jarae? Nyaka karangʼo ma jogi biro tamore yie kuoma, kata bangʼ timo honni mopogore opogore e kindgi?\n","Abiro negogi gi masira mi atiekgi chuth, to un to abiro miyou ubed oganda maduongʼ kendo motegno moloyogi.”\n ","Musa noywak ne Jehova Nyasaye niya, “Jo-Misri ongʼeyo wachni malongʼo ni in ema nigolo jo-Israel oa kuomgi gi tekoni iwuon.\n","Kendo gibiro nyiso jopinyni wachni. To bende gisewinjo ni in, yaye Jehova Nyasaye, oseneni kitelonegi godiechiengʼ gi boche mag polo, to gotieno itelonegi gi pilni mar mach.\n","Ka inego jogi duto dichiel, to oganda mabiro winjo wach machalo kama kuomi biro wacho niya,\n","‘Jehova Nyasaye ne ok nyal chopo gi jogi e piny mane osingorenegi kokwongʼore, momiyo ne onegogi e thim.’\n ","“Mad koro teko Jehova Nyasaye oyangre malongʼo, mana kaka isewacho:\n","‘Jehova Nyasaye ok kech piyo, to en gihera mogundho kendo oweyo ne ji richogi kendo ongʼwono ne joma ongʼanyo. To kata kamano, joma oketho ok nyal we ma ok okum; okumo nyithindo kuom richo mag wuonegi nyaka tiengʼ mar adek kata nyaka tiengʼ mar angʼwen.’\n","Kaluwore gihera mari maduongʼ, yie iwene jogi richo mag-gi, mana kaka isebedo ka ingʼwononegi chakre gia Misri nyaka sani.”\n ","Jehova Nyasaye nodwoko niya, “Aseweyonegi richogi mana kaka ne ikwayo.\n","Kata kamano, akwongʼora gi nyinga awuon kod duongʼ mara mopongʼo piny,\n","ni onge kata mana ngʼato achiel kuomgi mane oneno duongʼ mara kod ranyisi mag honni mane atimo Misri kendo e thim, to ne ok owinja kendo otema nyadipar; ma nochopi e piny mane asingonegi.\n","Bende onge kata mana ngʼato achiel kuomgi mabiro neno piny mane asingone kweregi ka akwongʼora. Ngʼato angʼata ma osenyisa achaya ok none pinyno.\n","To nikech jatichna Kaleb nigi chuny mopogore kod mag-gi kendo ma luwa gi chunye duto, abiro tere e piny mane odhiyoeno, kendo nyikwaye nokaw pinyno kaka girkeni margi.\n","To nikech jo-Amalek kod jo-Kanaan odak e kuonde mag holo, dwoguru kiny kendo udhi e thim mantiere e yo mochiko Nam Makwar.”\n ","Jehova Nyasaye nowacho ne Musa kod Harun niya,\n","“Nyaka karangʼo ma oganda ma timbegi richogi biro ngʼur koda? Asewinjo ngʼur mar jo-Israel ma jo-mibadhigi.\n","Omiyo nyisgiuru ni Jehova Nyasaye owacho ni, ‘Akwongʼora gi nyinga awuon, ni abiro timonu mana gigo mane awinjo kuwacho:\n","Ringreu nolwar mana e thimni; ngʼato angʼata kuomu ma hike piero ariyo ka dhi nyime mane okwan e ndalo kweno kendo mosengʼur koda.\n","Onge ngʼato angʼata kuomu manodonji e piny mane asingone katingʼo bada malo mondo obed dalau, makmana Kaleb wuod Jefune kod Joshua wuod Nun.\n","To kuom nyithindu mane uwacho ni ibiro kaw kaka gik moyaki, gin to abiro kelogi mondo giyud mor mar piny mane udagi.\n","To un, ringreu nodongʼ e thim.\n","Nyithindu nobed jokwath e pinyni kuom higni piero angʼwen, ka giyudo thagruok nikech bedou maonge gi ratiro, nyaka ane ni ringre ngʼama ogik odongʼ e thim.\n","Ne ubet ka unono pinyno kuom ndalo piero angʼwen, omiyo unuchul richou kuom higni piero angʼwen, ka higa achiel ikwano kar ndalo achiel, mi unufweny malongʼo gima omiyo akwedou.’\n","An, Jehova Nyasaye, asewacho, kendo abiro timo gigi adieri ne oganda ma timbegi richogi, moseriwore mar kweda. Giko mar ngimagi notimre e thim; kendo kae ema gibiro thoe.”\n ","Omiyo joma Musa ne oseoro mondo odhi onon pinyno, mi odwogo kendo omiyo oganda duto ma timbegi richogi ongʼur kode kaluwore gi wach marach mane gikelo kuom pinyno;\n","jogi mane okelo wach marachni kuom pinyno noneg-gi gi masira e nyim Jehova Nyasaye.\n","Kuom joma nodhi nono pinyno, Joshua wuod Nun kod Kaleb wuod Jefune kende ema notony.\n ","Ka Musa nowacho ne jo-Israel duto wachni kendo ne giywak gi lit ahinya.\n","Kiny gokinyi mangʼich ne giwuok mi gidhi e piny manie got. Negiwacho niya, “Wasetimo richo. Wabiro dhi nyaka kama Jehova Nyasaye nosingo.”\n ","To Musa nowachonegi niya, “Angʼo momiyo utamoru winjo chik Jehova Nyasaye? Mano ok bi timore!\n","Kik udhi kuno, nikech Jehova Nyasaye oseweyou. Wasiku biro lou,\n","nimar jo-Amalek kod jo-Kanaan noked kodu kuno. Nikech useweyo Jehova Nyasaye, ok enodhi kodu kendo nonegu gi ligangla.”\n ","To kata kamano, ne ok gidewo wachno, mi gichako dhi malo e piny got, to Musa kata Sandug Muma mar Jehova Nyasaye ne ok owuok e kambi.\n","Eka jo-Amalek kod jo-Kanaan mane odak e piny got nolor mwalo mi omonjogi kendo neginegogi duto ma gichopo nyaka Horma.\n"],["Jehova Nyasaye nowacho ne Musa niya,\n","“Wuo gi jo-Israel kendo iwachnegi ni, ‘Bangʼ ka usedonjo e piny mamiyouni kaka kar dak\n","kendo uchiwone Jehova Nyasaye misengini miwangʼo pep koa kuom kweth mag dhok kata mag jamni, kaka gima dungʼ tik mangʼwe ngʼar mamoro Jehova Nyasaye bed ni gin misengini miwangʼo pep, chiwo mar hera, chiwo mag kwongʼruok kata mago mag nyasi.\n","Bangʼe ngʼama kelo chiwo mare nokelne Jehova Nyasaye chiwo mar cham maromo achiel kuom apar mar efa mar mogo mayom moruw gi achiel kuom angʼwen mar lita mar mo.\n","Bende nyaka uchiw achiel kuom angʼwen mar lita mar divai mondo obed misango miolo piny kuom nyarombo ka nyarombo mutimogo misango miwangʼo pep kata misango mar nyasi.\n ","“ ‘Ka chiayo mitimogo misangono en im, to mogo mitimogo misango mar cham nyaka bed kilo angʼwen gi nus moruw gi mo moromo lita achiel gi nus,\n","kendo uchiw lita achiel gi nus mar divai kaka misango miolo piny. Kamano e kaka unuchiwne Jehova Nyasaye misango madungʼ tik mangʼwe ngʼar ne Jehova Nyasaye.\n ","“ ‘To ka en nyarwath ema utimogo ne Jehova Nyasaye misango miwangʼo pep, kata misango mar sawo, kaka singruok mowal kata chiwo mar lalruok ne Jehova Nyasaye,\n","to ukel rwath kaachiel gi chiwo mar cham maromo kilo ariyo mar mogo mayom moru gi nus mar lita mar mo.\n","Bende ukel nus mar lita mar divai kaka misango miolo piny. Obiro bedo chiwo mowangʼ miwangʼo, ma en gima dungʼ tik mangʼwe ngʼar mamoro Jehova Nyasaye.\n","Rwath ka rwath, im ka im, rombo ka rombo, kata nyadiel ka nyadiel, nyaka losi e yo machal kamano.\n","Timuru ma ne misengini duto mag jamni moro ka moro.\n ","“ ‘Ngʼato angʼata monywol e pinyni ma ja-Israel nyaka tim gigi, ka okelo chiwo molos gi mach kaka gima dungʼ tik mangʼwe ngʼar mamoro Jehova Nyasaye.\n","To ne tiengʼ mabiro, kinde duto ma japiny moro kata ngʼato angʼata modak e kindu okelo misango molos gi mach kaka gima dungʼ tik mangʼwe ngʼar mamoro Jehova Nyasaye, nyaka otim mana kaka utimo.\n","Oganda jo-Israel nyaka bed gi chike machalre ne tiengʼ mabiro kod jopinje mamoko; ma en singo mochwere ne tiengʼ mabiro. Un kod jopinje mamoko nubed machalre e nyim Jehova Nyasaye:\n","Chik achiel ema omakou machalre gi jopinje mamoko modak e dieru.’ ”\n ","Jehova Nyasaye nowacho ne Musa niya,\n","“Wuo gi jo-Israel kendo iwachnegi kama: ‘Ka udonjo e piny ma ateroue,\n","kendo uchamo chiemb pinyno, to uchiw bathe moko kaka misango ne Jehova Nyasaye.\n","Chiw cham moa e nyak mokwongo mar lopi kendo ichiwe kaka misango moa e laru mar dino cham.\n","E tienge duto mabiro nyaka ugol misangoni ne Jehova Nyasaye koa e nyak mokwongo mar lopi.\n ","“ ‘Ka e kia maru ok urito chike mane Jehova Nyasaye omiyo Musa,\n","ma gin chike mane omiyou kokalo kuome, chakre e kinde mane Jehova Nyasaye ochiwogie kendo ka gidhi nyime nyaka e tienge mabiro;\n","to ka ma otim maonge chenro ka oganda ok ongʼeyo, to oganda duto nochiw nyarwath matin kaka misango miwangʼo pep ma en gima dungʼ tik mangʼwe ngʼar mamoro Jehova Nyasaye, kaachiel gi chiwo mar cham kod misango miolo piny, kod nywok kaka misango mar golo richo.\n","Jadolo notim pwodhoruok ne oganda duto mag jo-Israel, kendo nowenegi richogi, nimar ne ok gingʼeyo gima negitimo kendo gisekelone Jehova Nyasaye misango mowangʼ pep kuom ketho margi kod misango mar golo richo.\n","Oganda duto mag jo-Israel kod jopinje mamoko manie dieru nowenegi richogi, nikech ji duto notimo richo ka ok gingʼeyo.\n ","“ ‘To ka ngʼato achiel ema otimo richo ka ok ongʼeyo, to nyaka ochiw diel madhako ma ja-higa achiel kaka misango mar golo richo.\n","Jadolo notim pwodhruok e nyim Jehova Nyasaye ne ngʼatno motimo richo ka ok ongʼeyo, kendo ka osetimne pwodhruok, nowene richo.\n","Chik achielno ema oket ne ngʼato angʼata motimo richo ka ok ongʼeyo, bed ni en jakanyo ma ja-Israel kata japiny moro.\n ","“ ‘To ka ngʼato otimo richo gi wangʼ matek, bed ni en japinyno kata japiny moro, to ojaro Jehova Nyasaye, kendo ngʼat makamano onego ogol oko e dier jogi.\n","Nikech osejaro wach Jehova Nyasaye kendo oketho chikene, ngʼatno nyaka gol oko; kendo richo mare nodongʼ e wiye.’ ”\n ","Kane jo-Israel ne nitie e thim, ngʼat moro noyud ka modo yien chiengʼ Sabato.\n","Joma ne oyude ka omodo yien nokele ir Musa gi Harun kod chokruok duto,\n","kendo ne gikane e od twech, nikech ne ok ongʼere malongʼo gima onego timne.\n","Eka Jehova Nyasaye nowacho ne Musa niya, “Ngʼatno nyaka negi. Chokruok duto nyaka chiele gi kite e oko mar kambi.”\n","Omiyo ogandago nogole oko mar kambi kendo negichiele gi kite motho, mana kaka Jehova Nyasaye nochiko Musa.\n ","Jehova Nyasaye nowacho ne Musa niya,\n","“Wuo gi jo-Israel kendo iwachnegi kama: ‘Ne tiengʼ duto mabiro nyaka umin usi e riak lepu ka usi moro ka moro olwor gi kido marambulu.\n","Usi momin molier e riak lepugo nomi unupar chike duto mag Jehova Nyasaye, mondo omi uritgi ma ok uteroru gi gombo mag chunjeu kod wengeu uwegi.\n","Bangʼ mano unupar mar rito chikena duto kendo nowalu tenge ne Nyasachu.\n","An e Jehova Nyasaye ma Nyasachu, mane ogolou Misri mondo obed Nyasachu. An Jehova Nyasaye ma Nyasachu.’ ”\n"],["Kora wuod Izhar, ma wuod Kohath, ma wuod Lawi, kod joka Reuben moko kaka Dathan gi Abiram, ma yawuot Eliab kod On wuod Peleth noriwore kaachiel\n","kendo negichokore mondo giked gi Musa. Kaachiel kodgi ne nitiere jo-Israel mia ariyo gi piero abich, ma jotend oganda mongʼere mane oseyier kaka jakanyo mar bura.\n","Negibiro kaka oganda achiel mochokore mondo giked gi Musa kod Harun kendo negiwachonegi niya, “Usetimo mokalo tongʼ! Oganda duto ler, ngʼato ka ngʼato kuomgi, kendo Jehova Nyasaye ni kodgi. En angʼo momiyo koro uketoru malo moloyo oganda mar Jehova Nyasaye?”\n ","Kane Musa owinjo wachno, nopodho piny auma.\n","Eka nowacho ne Kora kod jolupne duto niya, “Kochopo gokinyi Jehova Nyasaye noyier joma oyie kuome kendo maler, kendo norwak ngʼatno obi bute.\n","To in, Kora, kod joma luwou duto nyaka tim ma: Kawuru ubani\n","kendo kiny umok mach kod gima dungʼ tik mangʼwe ngʼar e nyim Jehova Nyasaye. Ngʼatno ma Jehova Nyasaye oyiero ema nobed ngʼama ler. Un jo-Lawi usekalo tongʼ!”\n ","Musa bende nowacho ne Kora niya, “Koro Winjuru, un jo-Lawi!\n","Ok lichnu ni Nyasach Israel osegolou oko mar oganda jo-Israel mamoko kendo okelou bute owuon mondo uti e hekalu mar Jehova Nyasaye kendo mondo uchung e nyim oganda kendo utinegi?\n","Osekelou kod jo-Lawi weteu duto bute, to koro sani utemo bedo jodolo bende.\n","Un kaachiel gi joma luwou duto usengʼanyo ni Jehova Nyasaye. Harun to en ngʼa ma ungʼurne?”\n ","Eka Musa noluongo Dathan kod Abiram, ma yawuot Eliab. To negiwacho niya, “Ok wanabi!\n","Ok lichni ni isegolowa e piny mopongʼ gi chak kod mor kich mondo inegwa e thim? Kendo sani koro idwaro miyowa tingʼ mapek?\n","Kata kamano, pod ok ikelowa e piny mopongʼ gi chak kod mor kich kata miyowa girkeni mag puothe kod puothe mag mzabibu. Ubiro lodho wenge jogi oko? Ngangʼ, ok wanabi!”\n ","Eka Musa iye nowangʼ matek mi owachone Jehova Nyasaye niya, “Kik iyie gi misengini mag-gi. Pod ok akawo kata mana punda achiel koa kuomgi, kata mana kethone ngʼato angʼata kuomgi.”\n ","Musa nowacho ne Kora niya, “In kaachiel gi jolupni duto kod Harun bende nyaka ubi e nyim Jehova Nyasaye.\n","Ngʼato ka ngʼato nyaka kaw tape owuon ma mach ni e yie kendo oketie ubani mangʼwe ngʼar madirom mia ariyo gi piero abich mi uchiwe e nyim Jehova Nyasaye in kaachiel gi Harun.”\n","Omiyo ngʼato ka ngʼato nokawo tape owuon ma mach nitie iye kendo oketoe ubani mangʼwe ngʼar mine gichungʼ kod Musa gi Harun e dhoranga Hemb Romo.\n","Kane Kora osechoko joge duto mondo okwedgo Musa gi Harun e dhoranga Hemb Romo, duongʼ Jehova Nyasaye ne onyisore ayanga ne oganda mane ochokore duto.\n","Jehova Nyasaye nowacho ne Musa kod Harun niya,\n","“Pogreuru gi kanyakla mar ogandani mondo omi atiekgi chuth.”\n ","To Musa kod Harun nopodho auma moywak niya, “Yaye Nyasaye, mongʼeyo chunje duto mag dhano, iyi diwangʼ gi kanyakla mar ogandagi duto ka en mana ngʼato achiel ema otimo richo?”\n ","Eka Jehova Nyasaye nowacho ne Musa ni,\n","“Wachne kanyakla mar oganda kama: ‘Daruru uwuog machiegni gi hembe Kora, Dathan kod Abiram.’ ”\n ","Musa noa malo modhi ir Dathan kod Abiram, kendo jodong Israel noluwe.\n","Nochiwo siem ne kanyakla mar oganda niya, “Suduru mabor gi hembe jogo ma timbegi richo! Kik umul girgi moro amora, ka ok kamano to ubiro lal nono nikech richo mag-gi.”\n","Omiyo negisudo mabor gi hembe mag Kora, Dathan kod Abiram. Dathan kod Abiram nosewuok oko kendo negichungo gi mondegi, nyithindgi kod rowere mag-gi e dhoranga hembegi.\n ","Eka Musa nowacho niya, “Ma e kaka ubiro ngʼeyo ni Jehova Nyasaye ema noora mondo atim gigi duto kendo ni ne ok en pacha awuon:\n","Ka dipo ni jogi otho mana kaka ji duto nyalo tho, to kare Jehova Nyasaye ne ok oora.\n","To ka Jehova Nyasaye okelo gima nyien mopogore gi mago duto mapile, kendo ma piny oyawo dhoge mi omwonyogi, gi gik moko duto ma mekgi, kendo ma gidhi ei bur ka gingima, eka unungʼe ni jogi osewuotho e nyim Jehova Nyasaye gi achaya.”\n ","Mana gi sa mane otieko wacho gigi, lowo mane ni e bwo tiendgi nobarore,\n","kendo piny noyawo dhoge mi omwonyogi, gi joodgi duto kod joka Kora duto kod mwandugi duto.\n","Negidhi e bur kagingima mi lowo uomogi kod mwandugi kendo negilal nono ei oganda Israel.\n","E kinde mane giywak, jo-Israel duto mane ni machiegni kodgi noringo, kaywak niya, “Wan bende piny dhi mwonyowa!”\n ","Kendo mach nowuok koa kuom Jehova Nyasaye mi owangʼo ji mia ariyo gi piero abich mane oyudo chiwo misango mangʼwe ngʼar.\n ","Jehova Nyasaye nowacho ne Musa niya,\n","“Nyis Eliazar wuod Harun, ma jadolo, mondo ogol tawo miwangʼo ubani kendo okee mirni mar mach mabor, nimar tawono ler\n","nimar gin tawo mag joma otimo richo ewi ngimagi giwegi. Los tawono moriere kendo iketgi ewi kendo mar misango, nimar nochiwgi e nyim Jehova Nyasaye kendo gisebedo maler. We gibed ranyisi ne jo-Israel.”\n ","Omiyo Eliazar jadolo nochoko tawo mar mula mane okel gi jogo mane osewangʼ, kendo nochokogi kanyakla monywasogi mondo muon-go kendo mar misango,\n","mana kaka Jehova Nyasaye nochike kokalo kuom Musa. Ma ne parone jo-Israel ni onge ngʼato angʼata makmana nyikwa Harun ema onego bi mondo owangʼ gima dungʼ tik mangʼwe ngʼar e nyim Jehova Nyasaye, ka ok kamano to obiro chalo kaka Kora kod jolupne.\n ","Kinyne oganda mar jo-Israel duto nongʼurne Musa kod Harun. Negiwachonegi niya, “Usenego jo-Jehova Nyasaye.”\n ","To ka ogandano nochokore mar kwedo Musa kod Harun kendo gilokore ka gingʼiyo Hemb Romo, apoya nono boche polo noume kendo duongʼ mar Jehova Nyasaye noyangore.\n","Eka Musa kod Harun nodhi e nyim Hemb Romo,\n","kendo Jehova Nyasaye nowacho ne Musa niya,\n","“Wuogi e kanyakla mondo omi atiekgi chuth.” Kendo Musa gi Harun nopodho auma e nyim Jehova Nyasaye.\n ","Eka Musa nowacho ne Harun niya, “Kaw tawo mar ubani mari kendo iket gima dungʼ tik mangʼwe ngʼar e iye, kaachiel gi mach moa e kendo mar misango, kendo iret idhi e chokruokno mondo itimnegi misango mar pwodhruok e richo. Mirima osebiro koa ir Jehova Nyasaye; masiche osechakore.”\n","Omiyo Harun notimo kaka Musa nowachone, kendo noringo modhi e dier chokruok. Masira ne osechakore e dier ji, to Harun nochiwo gima dungʼ tik mangʼwe ngʼar kendo nokwayonegi ngʼwono kuom gima gisetimo.\n","Nochungʼ e kind joma ngima gi joma otho, mi masiche norumo.\n","Makmana ji alufu apar gangʼwen gi mia abiriyo (14,700) nosetho nikech masichego, komedore gi jogo mane osetho nikech Kora.\n","Eka Harun noduogo ir Musa e dhoranga Hemb Romo, nimar masiche noserumo.\n"],["Jehova Nyasaye nowacho ne Musa niya,\n","“Wuo gi jo-Israel kendo ichok odunga apar gariyo koa kuomgi, achiel ka achiel koa kuom jatelo moro ka moro mar dhoutgi. Ndik nying ngʼato ka ngʼato kuom odungane.\n","E odunga mar Lawi ndike nying Harun, nimar nyaka bedi odunga achiel mar jatelo mar dhoot ka dhoot.\n","Ketgi e Hemb Romo e nyim Sandug Rapar, kama aromoe kodi.\n","Odunga mar ngʼat mayiero biro loth, kendo abiro tieko chuth ngʼur ma jo-Israel ngʼurnigo maonge giko.”\n ","Omiyo Musa nowuoyo gi jo-Israel, kendo jotendgi nomiye odunga apar gariyo, ka moro ka moro en mar dhoutgi, kendo odunga mar Harun ne achiel kuomgi.\n","Musa noketo odungago e nyim Jehova Nyasaye e Hema e nyim Sandug Rapar.\n ","Kinyne Musa nodonjo ei Hemb Rapar kendo noneno odunga mar Harun, mane ochungʼ e lo Lawi, ne pok ochako loth kende to thuokene bende nosechako dongo, ka gingʼich mamoro wangʼ kendo gigolo olembe mag oyungu.\n","Eka Musa nogolo odunga duto e nyim Jehova Nyasaye mi okelone jo-Israel duto. Ne gingʼiyogi, kendo ngʼato ka ngʼato nokawo odungane owuon.\n ","Jehova Nyasaye nowacho ne Musa niya, “Dwok odunga mar Harun e nyim Sandug Rapar, mondo kane kaka ranyisi ne joma ongʼanyo. Mano biro tieko chuth kitgi mar ngʼur koda, mondo omi kik githo.”\n","Musa notimo mana kaka Jehova Nyasaye nonyise.\n ","Jo-Israel nowacho ne Musa niya, “Wabiro tho! Waserwenyo, kendo wan duto waselal!\n","Ngʼato angʼata mosudo machiegni gi hekalu mar Jehova Nyasaye biro tho. Dibed ni wan duto wabiro tho?”\n"],["Jehova Nyasaye nowacho ne Harun niya, “In gi yawuoti kod od wuonu nyaka ukaw tingʼ mag richo motimne kama ler mar lemo, kendo in-gi yawuoti kende ema nyaka ukaw tingʼ richo motimne jodolo.\n","Kel jo-Lawi weteu koa e dhoutu mag anywola mondo oriwre kodi kendo gikonyu ka in kod yawuote tiyo e nyim Hema mar Sandug Rapar.\n","Nyaka giwinju kendo giti tije duto mag Hema, to kik gidhi machiegni gi gig kama ler mar lemo kata mag kendo mar misango, ka ok kamano to gin kod un duto ubiro tho.\n","Nyaka giriwre kodi kendo gikaw tich mar rito Hemb Romo kaachiel gi tije duto manie Hema, kendo onge ngʼat machielo moyiene biro machiegni gi kama intie.\n ","“Nyaka ikaw tich mar rito kama ler mar lemo kod kendo mar misango, mondo mi masira kik lwar kuom jo-Israel kendo.\n","An awuon aseyiero jo-Lawi weteni koa kuom jo-Israel kaka chiwo ne un, mowal ne Jehova Nyasaye mondo oti e Hemb Romo.\n","To in kod yawuoti kende ema onego bed jodolo kaluwore gi gik moko duto manie kendo mar misango kod mago mantiere ei pasia. Amiyou tich mar bedo jodolo kaka chiwo. Ngʼato angʼata ma osudo machiegni gi kama ler mar lemo nyaka negi.”\n ","Eka Jehova Nyasaye nowacho ne Harun niya, “An awuon aseketi jarit mar chiwo duto mokelna; chiwo maler duto ma jo-Israel omiya amiyi kod yawuoti kaka pok maru kendo mano ema unuyud pile.\n","Nyaka ikaw thoth bath chiwo duto maler ma ok owangʼ e mach. Koa kuom mich duto ma gikelona kaka chiwo maler moloyo, bedni en chiwo mar cham, kata mar misango mar golo richo kata mar pwodhruok, pokno en mari kod yawuoti.\n","Chame kaka gima ler moloyo; chwo duto nochame. Nyaka ikawe kaka gima ler.\n ","“Gimoro amora mowal tenge koa e mich mag misango mifwayo mar jo-Israel bende nobed mari. Achiwo ma ne in kod yawuoti gi nyigi kaka pok maru mapile pile. Ngʼato angʼata mantiere e odi mopwodhore maler nyalo chame.\n ","“Amiyou mo zeituni mayom duto kod divai manyien mayom duto kod cham ma gichiwone Jehova Nyasaye kaka olemo mokwongo mar keyo margi.\n","Olembe mokwongo duto moa e puodho ma gikelone Jehova Nyasaye nobed mari. Ngʼato angʼata mantiere e odi mopwodhore maler nyalo chame.\n ","“Gimoro amora mochiwne Jehova Nyasaye chuth nobed magu.\n","Nyodo mokwongo mar ich, obed dhano kata chiayo, mochiwne Jehova Nyasaye en mari. To nyaka uwar wuowi makayo moro amora kod kayo madichwo moro amora mar jamni ma ok ler.\n","Ka giromo dwe achiel, nyaka iwargi e nengo mar wero ma en shekel abich mar fedha, kaluwore gi shekel mar kama ler mar lemo, ma pekne romo gera piero ariyo.\n ","“To kik iwar kayo ma rwath, rombo kata diel; nikech giler. Kir rembgi e kendo mar misango kendo iwangʼ mo mawuok kuomgi kaka misango miwangʼo gi mach, ma en gima dungʼ tik mangʼwe ngʼar mamoro Jehova Nyasaye.\n","Ring jamnigo gin magu, mana kaka misango mifwayo mar agoko kod em korachwich bende maru.\n","Gimoro amora mowal tenge koa kuom misengini maler ma jo-Israel ochiwo ne Jehova Nyasaye, amiyoi gi yawuoti kod nyigi kaka pok maru mapile. En singruok ma ok rum e nyim Jehova Nyasaye ne in kaachiel gi nyikwayi.”\n ","Jehova Nyasaye nowacho ne Harun niya, “Ok iniyud girkeni mora amora e piny jogi, kata pok moro amora ok inibedgo e kindgi nimar an e pok maru kendo girkeni maru e kind jo-Israel.\n ","“Amiyo jo-Lawi achiel kuom apar duto mantiere e Israel kaka girkeni margi ka achulogigo kuom tich ma gitiyo e Hemb Romo.\n","Chakre kawuono jo-Israel ok onego dhi machiegni gi Hemb Romo, ka ok kamano to ibiro kumogi kuom richo mag-gi kendo gibiro tho.\n","En mana jo-Lawi ema oyienegi mar tiyo tij Hemb Romo kendo kaw tingʼ duto mag richo motimie Hemb Romo. Ma en chik mogik makende ne tiengʼ mabiro. Ok giniyud girkeni moro amora kuom jo-Israel.\n","Kata kamano, amiyo jo-Lawi kaka girkeni margi achiel kuom apar ma jo-Israel ochiwo kaka misango ne Jehova Nyasaye. Mano emomiyo ne awacho kama kuomgi: ‘Ok giniyud girkeni e dier jo-Israel.’ ”\n ","Jehova Nyasaye nowacho ne Musa niya,\n","“Wuo gi jo-Lawi kendo iwachnegi kama: ‘Ka uyudo koa kuom jo-Israel achiel kuom apar ma amiyou kaka girkeni magu, to nyaka un bende ugol achiel kuom apar mar achiel kuom aparno kaka chiwo ne Jehova Nyasaye.\n","Chiwouno nokwan kaka cham moa kar dino kata kaka divai mimadho moa kar biyo divai.\n","E yo machalo kama ema un bende ubiro chiwoe chiwo ne Jehova Nyasaye koa kuom achiel kuom apar duto muyudo koa kuom jo-Israel. E achiel kuom apargo, nyaka ichiw pok mar Jehova Nyasaye ne Harun, jadolo.\n","Nyaka ichiw pok mar Jehova Nyasaye gino maber kendo maler moloyo mar gik moko duto ma omiu.’\n ","“Wachne jo-Lawi kama: ‘Ka ichiwo mano maber, to ibiro kwane ne in kaka gima oa e kar dino cham kata kar biyo divai.\n","Un kod jouteu duto unyalo chamo bathe moko kamoro amora, nimar en pok maru ne tich mutiyo e Hemb Romo.\n","Ka usegolone Jehova Nyasaye gik mabeyo moloyo kamano, to ok unubed joketho kuom wachno, kendo ok nobed ni udwanyo gik maler ma jo-Israel ochiwo kendo ok ubi tho.’ ”\n"],["Jehova Nyasaye nowacho ne Musa gi Harun niya,\n","“Ma e dwaro mar chik ma Jehova Nyasaye osechiko: Nyis jo-Israel mondo okel nyaroya ma silwal maonge songa kata ma ok ongʼol kendo mapok otwe e jok.\n","Chiwe ne Eliazar jadolo; kendo nyaroyano nyaka gol oko mar kambi mi yangʼe ka oneno.\n","Bangʼe Eliazar jadolo nyaka kaw rembe moko e lith lwete kendo okwoye nyadibiriyo kochiko nyim Hemb Romo.\n","E kinde ma pod ongʼicho nyaroyano nyaka wangʼ piende, ringe, rembe kod wen.\n","Jadolo nokaw yiende moko mag sida, owino gi usi marakwaro kendo owitgi kuom nyaroya ma wangʼno.\n","Bangʼ mano, jadolo nyaka luok lepe kendo olwokre gi pi. Bangʼe onyalo donjo e kambi, makmana ni obiro bedo mochido nyaka chop odhiambo.\n","Ngʼatno mowangʼo nyaroyano bende nyaka luok lepe, kendo olwokre, en bende nobed mochido nyaka chop odhiambo.\n ","“Ngʼat maler nochok buru mag nyaroyano kendo oketgi kar misango maler e oko mar kambi. Ginikan-gi gi dhout oganda mar jo-Israel mondo ti kodgi e pi pwodhruok; nikech en mar pwodho ji aa e richo.\n","Ngʼatno mochoko buch nyaroyano nyaka luok lepe bende, to en bende nobed mochido nyaka chop odhiambo. Ma nobedi chik mosiko ne jo-Israel kaachiel gi jopinje mamoko modak kodgi.\n ","“Ngʼato angʼata momulo ringre ngʼama otho biro bedo mochido kuom ndalo abiriyo.\n","Nyaka opwodhre owuon gi pi chiengʼ mar adek kod chiengʼ mar abiriyo; eka obiro bedo maler. To ka ok opwodhore owuon chiengʼ mar adek gi chiengʼ mar abiriyo, to ok obi bedo maler.\n","Ngʼato angʼata momulo ringre ngʼama otho kendo ma ok opwodhore owuon ochido hekalu mar Jehova Nyasaye. Ngʼatno nyaka gol oko mar Israel. Nikech pi mar pwodhruok pod ok okir kuome, ochido; kendo chidono odongʼ kuome.\n ","“Chik momako ngʼama otho e hema ema: Ngʼato angʼata modonjo ei hema kendo ngʼato angʼata mantiere e iye nobed mochido kuom ndalo abiriyo,\n","kendo mikebe moro amora maonge raum moumego nobed mochido.\n ","“Ngʼato angʼata man oko momulo ngʼatno mane onegi gi ligangla kata ngʼat motho kende, kata ngʼatno momulo chok dhano, kata liel, nobedi mochido kuom ndalo abiriyo.\n ","“Ne ngʼatno mochido, ket buru moko moa e misango mar pwodhruok kendo uruw gi pi maler mi uol e wigi.\n","Eka ngʼatno maler nokaw owino, gilute e pi kendo gikuo pi e hema kod e gik moko duto molosgo ii hekalu gi ji man kanyo. Bende nyaka okwo pi kuom ngʼato angʼata mabed ni osemulo chok ngʼama osetho kata liel kata ngʼato ma osenegi kata ngʼato motho athoya.\n","Ngʼat maler ema nyaka kir pi kuom ngʼat mochidono chiengʼ mar adek gi mar abiriyo, to kochopo e odiechiengʼ mar abiriyo nyaka opwodhe. Ngʼama ipwodhono nyaka luok lepe kendo luokre gi pi, kendo odhiambono nobed mapoth.\n","To ka ngʼat mochido ok opwodhore owuon, nyaka gole oko e dier oganda, nikech osemiyo kama ler mar lemo mar Jehova Nyasaye ochido. Pi pwodhruokgo pod ok okir kuome, omiyo ochido.\n","Chik mosiko ne gin ema.\n “Ngʼat mokiro pi mar pwodhruok nyaka luok lepe bende, kendo ngʼato angʼata momulo pi mar pwodhruok nobed mochido nyaka chop odhiambo.\n","Gimoro amora ma ngʼat mochido omulo nobed mochido, kendo ngʼato angʼata momule nobed mochido nyaka chop odhiambo.”\n"],["E dwe mokwongo oganda jo-Israel duto nochopo e Thim mar Zin, kendo negidak Kadesh. Kanyo ema Miriam nothoe moike.\n ","Koro ne onge pi mane ogandani nyalo modho, kendo ji nochokore mondo okwed Musa gi Harun.\n","Negidhawo gi Musa kagiwacho niya, “Mad ne bed ni watho e kinde mane owetewa otho e nyim Jehova Nyasaye!\n","Angʼo momiyo ikelo oganda Jehova Nyasaye e thimni, mondo mi wan kod jambwa watho kaye?\n","Angʼo momiyo ne igolowa Misri mondo ikelwa e piny malichni? Pinyni onge gi cham kata ngʼowu, mzabibu kata olembe mongʼinore to bende onge kata mana pi modho!”\n ","Musa kod Harun nowuok koa e chokruok kochiko dhoranga Hemb Romo mi gipodho auma, kendo duongʼ mar Jehova Nyasaye nofwenyorenegi.\n","Jehova Nyasaye nowacho ne Musa niya,\n","“Kaw odunga, kod owadu Harun mondo uchok jo-Israel kaachiel. Wuo kod lwanda ka gineno kendo pi biro chwer koa kuome. Ibiro golo pi kowuok e lwandano ne oganda mondo gin kod jambgi gimodhi.”\n ","Omiyo Musa nokawo odunga e nyim Jehova Nyasaye mana kaka ne ochike.\n","En kod Harun nochoko chokruok kanyakla e nyim lwanda kendo Musa nowachonegi niya, “Winjuru, un jongʼanyogi, bende ochuno ni nyaka wamiu pi kowuok e lwandani?”\n","Eka Musa norieyo bade malo mi ochwado lwandano nyadiriyo gi odunga mare. Pi nobubni oko, kendo ogandago gi jambgi nomodho.\n ","To Jehova Nyasaye nowacho ne Musa kod Harun niya, “Nikech ne ok uketo genou kuoma chuth mondo umiya duongʼ kaka ngʼama ler e nyim jo-Israel, ok unuter ogandani e piny ma amiyogi.”\n ","Magi ne gin pige mag Meriba, kama jo-Israel nongʼurie gi Jehova Nyasaye kendo mano e kama nonyisore owuon kaka ngʼama ler e kindgi.\n ","Musa nooro joote moa Kadesh ir ruodh Edom, kowacho kama:\n “Ma e gima owadu Israel wacho: Ingʼeyo tije matek duto ma wasebedo godo.\n","Kwerewa nodhi Misri, kendo negidak kuno kuom higni mathoth. Jo-Misri nosandowa kod wuonewa,\n","to kane waywakne Jehova Nyasaye, nowinjo ywakwa kendo nooro malaika mi ogolowa waa Misri.\n “Koro wan Kadesh ka, ma en dala mantiere but piny ma irito.\n","Yienwa wakal e pinyi. Ok wananyon puodho moro amora kata puoth mzabibu, kata modho pi moa e soko moro amora. Wabiro mana luwo yor ruoth tir kendo ok wanagom yo korachwich kata koracham nyaka wakal pinyi duto.”\n ","To Edom nodwoko niya,\n “Ok unyal luwo ka; ka utemo, to wabiro wuok riat kendo wamonju gi ligangla.”\n ","Jo-Israel nodwoko niya,\n “Wabiro luwo yo maduongʼ tir, kendo ka wan kata jambwa omodho piu mora amora, to wabiro chulo. Wadwaro mana kalo kanyo ka wawuotho gi tiendwa; maonge gimoro amora machielo mwadwaro timo.”\n ","Negidwoko kendo niya,\n “Ok unyal luwo kae.”\n Eka Edom nochodo mar kedo kodgi gi jolweny mangʼeny kendo mager.\n","Nikech Edom notamore ni ok gikal e pinye, Israel nowere kodgi.\n ","Oganda duto mar Israel nowuok Kadesh mi gibiro Got Hor.\n","E Got Hor machiegni gi tongʼ mar Edom, Jehova Nyasaye nowacho ne Musa gi Harun niya,\n","“Harun nochokre gi joge. Ok enodonji e piny mamiyo jo-Israel, nikech un ji ariyogi nungʼanyo ne chikena e pige mag Meriba.\n","Kaw Harun kod wuode Eliazar mondo itergi e Got Hor.\n","Lony lep Harun kendo irwakne wuode ma Eliazar, nimar Harun biro riwore gi jogi; mi otho kanyo.”\n ","Musa notimo kaka Jehova Nyasaye nowachone: Negidhi e Got Hor ka oganda duto neno.\n","Musa nogolo lep Harun mi orwako ne wuode ma Eliazar. Kendo Harun notho ewi godno. Eka Musa kod Eliazar nolor oa ewi got,\n","kendo ka oganda duto nowinjo ni Harun osetho, to jo-Israel noywage kuom ndalo piero adek.\n"],["Kane ruodh Arad ma ja-Kanaan, mane odak Negev, nowinjo ni Israel ne wuotho e yo kochiko Atharim, nomonjo jo-Israel mi omako moko.\n","Eka Israel nosingore ne Jehova Nyasaye kama: “Ka ichiwonwa jogi e lwetwa, to wabiro tieko miechgi madongo duto.”\n","Jehova Nyasaye nochiko ite ne kwayo Israel kendo nochiwo jo-Kanaan ne gin. Negitiekogi duto kod miechgi; omiyo kanyo negichako ni Horma. ","Negiwuotho ka gia Got Hor ka giluwo yo mochiko Nam Makwar, mondo giluor Edom. To ji chunygi nojok ka gin e yo;\n","omiyo negikwedo Nyasaye kod Musa, mi giwacho niya, “En angʼo momiyo ne igolowa Misri mondo watho e thimni? Waonge chiemo, waonge pi! Ok wadwar chiemo marachni!”\n ","Eka Jehova Nyasaye noolo thuonde man-gi kwiri mager kuomgi; negikayo ji kendo jo-Israel mathoth notho.\n","Ji nobiro ir Musa mi giwachone niya, “Ne watimo richo e kinde mane wakwedo Jehova Nyasaye kod in. Lamnwa mondo Jehova Nyasaye ogol thuondegi oa kuomwa.” Omiyo Musa nolamone jogo.\n ","Jehova Nyasaye nowacho ne Musa niya, “Los thuond mula kendo ikete ewi luth; ma ngʼato angʼata ma thuol okayo kongʼiye to chango.”\n","Omiyo Musa noloso thuol mar mula mi okete ewi luth. Kane ngʼato thuol okayo mi bangʼe ongʼiyo thuond mulano to nochango.\n ","Jo-Israel nodhi nyime giwuoth mi gigo kambi kama iluongo ni Oboth.\n","Eka ne giwuok Oboth mi gigo kambi kama iluongo ni Iye Abarim, mantiere e thim mochomo piny Moab kochiko yo wuok chiengʼ.\n","Kane giwuok kanyo negidhi nyime gi wuoth mi gigo kambi Holo mar Zered.\n","Negiwuok kanyo mi gigo kambi e bath aora Arnon, ma en thim molawore nyaka e piny jo-Amor. Arnon en kiewo mar Moab, mantiere e kind Moab kod jo-Amor.\n","Mano emomiyo Kitabu mar Lweny mar Jehova Nyasaye wacho niya,\n “Waheb mantiere Sufa kod holo\n mar aora Arnon,\n","kod kuonde mopie mag holo matut,\n kendo diny mochiko kar tich mar Ar\n kendo manie e kiewo mar Moab.”\n ","Koa kanyo negidhi nyime nyaka Beer, ma en soko kama Jehova Nyasaye nonyisoe Musa niya, “Chok ji obed kanyakla kendo abiro miyogi pi.”\n ","Eka Israel nower wendni:\n “Yaye soko, bubni oko!\n Werne soko,\n ","wer kuom soko mane rawera matin okunyo,\n mano mane joka ruoth okunyo;\n joka ruoth molony e chike kendo man-gi odunga.”\n Eka negiwuok e thimno ka gidhi Matana,\n","ka gia Matana negidhi Nahaliel, ka gia Nahaliel negidhi Bamoth,\n","kendo kane gia Bamoth negidhi e holo mar Moab kama omanyore gi wi got Pisga minyalo nenogo kama otwo.\n ","Israel nooro joote mondo owach ne Sihon ma ruodh jo-Amor kama:\n ","“Yienwauru wakal e pinyu. Ok wanabar tenge e puothu moro amora kata e mago mag mzabibu, kata modho pi moa e soko moro amora. Wabiro wuotho e yor ruoth moriere tir nyaka wakal pinyruodhi.”\n ","To Sihon notamo jo-Israel kalo e pinye. Nochoko ogandane mar lweny duto kendo negidhi e thim mondo giked gi Israel. Kane ochopo Jahaz, nokedo gi Israel.\n","Kata kamano jo-Israel nonege gi ligangla kendo gikawo puothe koa aora Arnon nyaka Jabok, ma en tongʼ mar jo-Amon kendo ne giyudo e pinyno ka jogo roteke.\n","Israel nomako mier madongo duto mag jo-Amor kendo negidak kuondego, kaachiel gi Heshbon kod kuonde dak duto molwore.\n","Heshbon ne en dala maduongʼ mar Sihon ruodh jo-Amor mane osekedo gi ruoth machon mar Moab kendo nosemayo lopene duto mochopo nyaka aora Arnon.\n ","Mano emomiyo jochuog wer nowero niya,\n “Bi Heshbon mondo mi ogere kendo;\n mad dala maduongʼ mar Sihon ochal kaka chon.\n  ","“Mach nowuok Heshbon,\n en mach makakni moa e dala maduongʼ mar Sihon.\n Nowangʼo Ar man Moab,\n ma gin jokanyo mag kuonde motingʼore malo mag Arnon.\n ","Okwongʼi, yaye Moab,\n otieku duto, yaye jo-Kemosh!\n Oseweyo yawuote e lwet nono mobedo jonjore\n kendo nyige obedo joma oter e twech,\n ir Sihon ruodh jo-Amor.\n  ","“To waseloko loch margi;\n Heshbon osetieki duto nyaka ochopo Dibon.\n Wasemukogi nyaka chopi Nofa,\n modhi nyaka Medeba.”\n ","Omiyo Israel nodak e piny jo-Amor.\n ","Bangʼ ka Musa noseoro jonon piny Jazer, jo-Israel nokawo kuonde dak molwore kendo ne giriembo jo-Amor mane ni kanyo.\n","Eka negigomo ma giluwo yo madhi Bashan, kendo Og ruodh Bashan gi jolweny mage duto nowuok riat mokedo kodgi e lweny Edrei.\n ","Jehova Nyasaye nowacho ne Musa niya, “Kik iluore, nimar asechiwe e lweti, en kaachiel gi jolweny mage duto kod pinye. Timne kaka ne itimone Sihon ruodh jo-Amor, mane obedo gi loch e piny Heshbon.”\n ","Omiyo neginege, en kaachiel gi yawuote kod jolweny mage duto, maonge ngʼama otony mane odongʼ. Kendo negikawo pinye.\n"],["Eka jo-Israel nowuotho e pewe mag Moab mi gibworo e dho Aora Jordan momanyore gi Jeriko.\n ","Balak wuod Zipor noneno gigo duto mane jo-Israel osetimo ni jo-Amor,\n","kendo Moab ne nigi bwok maduongʼ nikech jogo ne ngʼeny ahinya. Adiera, Moab luoro nomako ahinya nikech jo-Israel.\n ","Jo-Moab nowacho ne jodong Midian niya, “Oganda mangʼenyni biro tieko gimoro amora ma wan-go, mana kaka rwath tieko lum manie pap.”\n Omiyo Balak wuod Zipor, mane ruodh Moab e kindeno,\n","nooro joote mondo oluong Balaam wuod Beor, mane ni Pethor but Aora Yufrate, mantiere e piny mane onywole. Balak nowacho kama:\n “Ogandagi oa Misri; gipongʼo wangʼ piny kendo gidak machiegni koda.\n","Koro bi mondo ikwongʼ jogi, nikech tekregi thoth. Dibed ni bangʼ ma anyalo loyogi mi ariembgi gia e pinyni. Nimar angʼeyo ni joma igwedho ogwedhi, kendo joma ikwongʼo okwongʼ.”\n ","Jodong Moab kod Midian nowuok, ka gikawo chudo mar koro. Kane gichopo ir Balaam, neginyise gima Balak nowacho.\n ","Balaam nowachonegi niya, “Ninduru ka kawuono kendo abiro miyou dwoko ma Jehova Nyasaye omiya.” Omiyo jotend jo-Moab nobedo kode.\n ","Nyasaye nofwenyore ne Balaam mopenje niya, “Magi ngʼa gini man kodigi?”\n ","To Balaam nonyiso Nyasaye niya, “Balak wuod Zipor, ma ruodh Moab, noorona ote ni:\n","‘Joma oa Misri opongʼo wangʼ piny. Koro bi kendo ikwongʼnagi. Dibed ni bangʼe anyalo kedo kodgi mi ariembgi.’ ”\n ","To Nyasaye nowacho ne Balaam niya, “Kik idhi kodgi. Kik ikwongʼ jogo, nikech gin joma ogwedhi.”\n ","Kinyne gokinyi Balaam noa malo mi owachone jotend Balak niya, “Doguru e pinyu, nimar Jehova Nyasaye osedagi weya mondo adhi kodu.”\n ","Omiyo jotend jo-Moab nodok ir Balak mi owacho niya, “Balaam nodagi biro kodwa.”\n ","Eka Balak nooro jotelo mamoko mangʼeny moloyo kendo mongirore moloyo mokwongo ka.\n","Negidok ir Balaam mi giwachone kama:\n “Ma e gima Balak wuod Zipor wacho: Kik iwe gimoro amora tami biro ira,\n","nikech abiro chuli maber kendo timoni gimoro amora miwacho. Bi mondo ikwongʼna ogandani.”\n ","To Balaam nodwoko jotij Balak niya, “Kata ne bed ni Balak ne omiya kar dakne mopongʼ gi fedha gi dhahabu, to ok anyal timo gimoro amora maduongʼ kata matin makalo chik mar Jehova Nyasaye ma Nyasacha.\n","Koro ninduru ka otienoni kaka jowadu mamoko ka notimo, mondo abi awinjiane gima nyien ma Jehova Nyasaye biro nyisa kuom wachni.”\n ","Nyasaye nofwenyore ne Balaam otienono mowachone niya, “Nikech jogi obiro luongi, yie idhi kodgi, to kata kamano itim mana gima anyisi.”\n ","Balaam nochiewo gokinyi, moidho pundane kendo nodhi gi jotelo mag Moab.\n","To mirima nomako Nyasaye ahinya kane odhi, kendo malaika mar Jehova Nyasaye nochungʼ e yo mondo ogengʼne. Balaam noidho pundane, kendo jotijene ariyo bende ne ni kode.\n","Kane pundano oneno malaika mar Jehova Nyasaye kochungʼ e chuny yo kotingʼo ligangla e lwete, nobaro oko mar yo modhi e puodho. Balaam nogoye mondo oduog e wangʼ yo.\n ","Eka malaika mar Jehova Nyasaye nodhi mochungʼ kamoro ma yo dinygo e kind puothe ariyo mag mzabibu kama ochiel gohinga koni gi koni.\n","Kane pundano oneno malaika mar Jehova Nyasaye, nosudo machiegni gohingano moreyo tiend Balaam gohingano. Omiyo nogoyo pundano kendo.\n ","Eka malaika mar Jehova Nyasaye nosudo nyime mi ochungʼ kama diny maonge thuolo mar lokruok, korachwich kata koracham.\n","Kane pundano oneno malaika mar Jehova Nyasaye, nonindo piny e tiend Balaam, kendo ii Balaam nowangʼ mi ochwade gi luth.\n","Eka Jehova Nyasaye noyawo dho pundano, kendo nowacho ne Balaam niya, “En angʼo masetimoni momiyo isegoya nyadidek?”\n ","Balaam nodwoko pundano niya, “Isemiya achalo ngʼama ofuwo! Kane bed ni an-gi ligangla e lweta, to dikoro asenegi.”\n ","Pundano nopenjo Balaam niya, “Donge an mana pundani owuon, ma isebedo ka iidho, nyaka kawuononi? Bende iseneno ka an gi kido mar timoni gima chalo kama?”\n Nodwoke niya, “Ooyo.”\n ","Bangʼe Jehova Nyasaye noyawo wenge Balaam, mi noneno malaika mar Jehova Nyasaye kochungʼ e wangʼ yo korieyo ligangla mare. Omiyo nokulore piny kendo nopodho auma e lowo.\n ","Malaika mar Jehova Nyasaye nopenje niya, “Angʼo momiyo isechwado pundani nyadidek? Abiro mondo agengʼi nikech yoreni obam e nyima.\n","Punda nonena nyadidek mobaro oa yo. To ka dine ok obaro, to dine asenegi, to en to aweye odhi.”\n ","Balaam nowacho ne malaika mar Jehova Nyasaye niya, “Asetimo richo. Ne ok angʼeyo nine ichungʼ e wangʼ yo mondo igengʼna. Koro ka ok imor, to abiro dok dala.”\n ","Malaika mar Jehova Nyasaye nowacho ne Balaam niya, “Dhiyo adhiya gi jogi, to iwach mana gima awachoni.” Omiyo Balaam nodhi gi jodong Balak.\n ","Kane Balak owinjo ni Balaam biro, nowuok mondo oromne e dala jo-Moab mokiewo gi aora Arnon, e giko mar pinye.\n","Balak nowacho ne Balaam niya, “Donge ne aoroni joote mondo ibi ira piyo? Angʼo ma nomoni biro ira? Koso iparo ni ok anyal chuli?”\n ","Balaam nodwoko niya, “Mano ber, eri asebiro. Koso iparo ni anyalo wacho gimoro amora? Ooyo, nyaka awach mana gima Nyasaye oketo e dhoga.”\n ","Eka Balaam nodhi gi Balak nyaka Kiriath Huzoth.\n","Balak nochiwo misango mar dhok kod rombe, kendo nochiwo moko ne Balaam kod jodongo mane ni kode.\n","Kinyne gokinyi Balak nokawo Balaam motero Bamoth Baal, kendo kanyo noneno bath oganda.\n"],["Balaam nowacho niya, “Gerna kende abiriyo mag misango ka, kendo ikna rwedhi abiriyo kod imbe abiriyo.”\n","Balak notimo kaka Balaam nowacho, kendo negichiwo rwath gi im ewi kendo ka kendo mar misango.\n ","Eka Balaam nowacho ne Balak niya, “Bed but misango ka, ka an to alengʼora e bathe ka; nimar sa moro dipo ka Jehova Nyasaye ofwenyorena. Gimoro amora monyisa to abiro nyisi.” Eka nowuok modhi kama otingʼore gi malo motwo.\n ","Nyasaye nofwenyore ne Balaam kendo Balaam nowachone niya, “Aseloso kende abiriyo mag misango, kendo ewi kendo ka kendo asechiwe misango mar rwath kod im.”\n ","Jehova Nyasaye nomiyo Balaam ote kowachone niya, “Dog ir Balak kendo imiye wachni.”\n ","Omiyo nodok moyudo Balak kochungʼ but misango mane osechiwo ka en gi jodong Moab duto.\n","Eka Balaam nohulo ote moa kuom Nyasaye kama:\n “Balak ruodh Moab manie piny gode man yo wuok chiengʼ\n nooma Aram.\n Nowacho ni, ‘Bi mondo ikwongʼna Jakobo;\n bi mondo ikwedna jo-Israel.’\n ","Ere kaka anyalo kwongʼo\n joma Nyasaye pok okwongʼo?\n Ere kaka anyalo kwedo\n joma Jehova Nyasaye pok okwedo?\n ","Anenogi ka achungʼ ewi kite mabeyo;\n kendo arangogi gi ewi gode.\n Aneno oganda modak kar kendgi ma ok oseriwore\n gi ogendini mamoko.\n ","Ere ngʼama nyalo kwano kar romb oganda joka Jakobo machalo gi buru\n kata ngʼama nyalo kwano migawo mar angʼwen mar Israel?\n Weuru atho kaka joma kare tho,\n kendo mad giko mara ochal kod margi!”\n ","Balak nopenjo Balaam niya, “En angʼo ma isetimona? Ne aomi mondo ikwongʼ wasika, to onge gima isetimo makmana gwedhogi!”\n ","Nodwoke niya, “Ok anyal wacho gima Jehova Nyasaye ne ok onyisa?”\n ","Eka Balak nowachone niya, “Bi wadhi kamoro machielo kama inyalo nenogie; ibiro mana neno moko kuomgi to ok giduto. To ka isenenogi, to ikwongʼnagi.”\n","Omiyo notere e pap mar Zofim mantiere ewi Got Pisga, kendo kanyo nogero kende mag misango abiriyo mi nochiwo misango mar rwath kod im ewi kendo ka kendo.\n ","Balaam nowacho ne Balak niya, “Bed but misangoni ka, ka anto adhi romo gi Nyasaye bathe kocha.”\n ","Jehova Nyasaye nofwenyore ne Balaam kendo nomiyo Balaam ote kowachone niya, “Dog ir Balak kendo imiye wachni.”\n ","Omiyo nodok moyudo Balak kochungʼ but misangone, ka en-gi jodong Moab. Balak nopenje niya, “Angʼo mane Jehova Nyasaye owacho?”\n ","Eka Balaam nohulo ote moa kuom Nyasaye kama:\n Aa malo, Balak, kendo ichik iti;\n winja, wuod Zipor.\n ","Nyasaye ok en dhano, mondo omi oriambi,\n kata ok en wuod dhano, mondo omi olok pache.\n Bende onyalo wuoyo to ok otim kaka owacho?\n Bende onyalo chiwo singo, to ok ochop singruokno?\n ","Ne ayudo chik mondo achiw gweth;\n osegwedhogi, kendo ok anyal loko mano.\n  ","“Onge kido magalagala moyud kuom Jakobo,\n kata tim moro marach moyud kuom Israel.\n Jehova Nyasaye ma Nyasachgi ni kodgi;\n teko mar Ruoth ni kodgi.\n ","Nyasaye nogologi Misri;\n tekogi chalo gi teko jowi.\n ","Onge tim jwok manyalo mako joka Jakobo,\n kendo timbe ndagla ok nyal mako Israel.\n Ibiro goyo ngero kuom joka Jakobo\n ma Israel ni, ‘Ne gima Nyasaye osetimo!’\n ","Ogandani ger mana ka sibuor madhako;\n kendo gijuol ka sibuor madichwo,\n ma ok nyal nindo piny nyaka ocham gima onego\n momadh rembe.”\n ","Eka Balak nowacho ne Balaam niya, “Kare koro kik ikwongʼ-gi kata kik igwedhgi!”\n ","Balaam nodwoke niya, “Donge ne anyisi ni nyaka atim mana gima Jehova Nyasaye onyisa?”\n ","Eka Balak nowacho ne Balaam niya, “Bi wadhi kamachielo. Dibed ni biro bedo maber ne Nyasaye mondo ikwongʼnagi kanyo.”\n","Kendo Balak nokawo Balaam nyaka ewi Peor, momanyore gi kama otwo.\n ","Balaam nowacho niya, “Gerna kende abiriyo mag misango kae, kendo ikna rwedhi abiriyo kod imbe abiriyo.”\n","Balak notimo kaka Balaam nonyise kendo nochiwo misango mar rwath kod im ewi kendo ka kendo mar misango.\n"],["Omiyo kane Balaam oneno ni berne Jehova Nyasaye mondo ogwedh Israel, ne ok otimo tim jwok kaka ne osetimo e kinde mokalo, to nolokore kongʼiyo yo thim.\n","Kane Balaam ongʼiyo oko mi oneno jo-Israel kochokore e dhoot ka dhoot, Roho mar Nyasaye nobiro kuome\n","mi nochiwo ote mare kama:\n “Ote Balaam wuod Beor,\n ote mar ngʼat ma wengene neno maber,\n ","ote mar ngʼat mawinjo weche Nyasaye,\n ngʼat maneno fweny moa kuom Nyasaye Maratego,\n ngʼat mopodho piny auma, kendo ma wengene oyawore.\n  ","“Mano kaka hembe magi ber neno, yaye Jakobo,\n kuondeni mag dak, yaye Israel!\n  ","“Gilandore ka holni,\n mana ka puothe mantiere e bath aora,\n mana ka mane-mane ma Jehova Nyasaye opidho,\n bende mana ka yiend sida mopidh but pi.\n ","Pi ma aa e dapigeni biro pongʼ mao oko;\n kendo kothgi nochal gi pi mabubni.\n  “Ruodhgi nobed gi teko moloyo Agag;\n pinyruodhgi notingʼ malo.\n  ","“Nyasaye nogologi Misri;\n kendo gin gi teko machalo mar jowi.\n Gikidho oganda jowasikgi\n kendo gituro chokegi matindo tindo;\n kendo gichwowogi gi aserni mag-gi.\n ","Gilidho ka ginindo piny mana ka sibuor madichwo,\n bende mana ka sibuor madhako maonge ngʼama nyalo chiewo?\n  “Mad joma ogwedhi gwedhi\n to joma kwongʼi mondo okwongʼ!”\n ","Eka Balak nobedo gi mirima mager gi Balaam. Noriwo lwetene kanyakla mi owachone niya, “Ne aomi mondo ikwongʼna wasika, to isemana gwedhogi ndalo adekgi.\n","Koro aa sani sani mondo idhi dala! Ne awachoni ni abiro miyi chudo maber, to Jehova Nyasaye osetami yudo chudono.”\n ","Balaam nodwoko Balak niya, “Donge ne anyiso joote mane ioro ira niya,\n","‘Kata bed ni Balak ne miya ode mar ruoth mopongʼ gi fedha gi dhahabu, to ne ok anyal timo gimoro amora gi pacha awuon mopogore gi chik Jehova Nyasaye bed ni ber kata rach?’\n","Koro adok ir jowa, to kapok adhi to we anyisi gima jo-Israel biro timo, asiemi kuom gik ma jogi biro timo ne jogi e ndalo mabiro.”\n ","Eka Balaam nohulo ote moa kuom Nyasaye kama:\n “Ote mar Balaam wuod Beor,\n ote mar ngʼat man-gi wangʼ maneno ler,\n ","ote mar ngʼat mawinjo weche Nyasaye,\n ngʼat man-gi rieko moa kuom Nyasaye Man Malo Moloyo,\n ngʼat maneno fweny moa kuom Nyasaye Maratego,\n ngʼat moriere piny auma, kendo ma wengene oyawore.\n  ","“Anene, to ok sani;\n asudo machiegni, to ok bute.\n Sulwe biro wuok koa kuom Jakobo;\n ludh loch biro wuok ei Israel.\n Obiro toyo wiye jo-Moab,\n kod wiye yawuot Sheth duto.\n ","Obiro loyo piny jo-Edom e lweny mi okaw;\n kendo Seir ma wasike, nokaw,\n to Israel nomed bedo motegno.\n ","Jatelo noa e oganda joka Jakobo,\n kendo enotiek joma otony mag dala maduongʼ.”\n ","Eka Balaam noneno Amalek kendo nowachone ote mar Nyasaye kama:\n “Amalek ema ne okwongo kuom ogendini,\n to gikone ibiro tieke.”\n ","Eka noneno jo-Keni kendo ochiwo oteneni:\n “Kar dak mari nigi kwe,\n kari mar pondo ni e bwo lwanda;\n ","kata kamano un jo-Keni ibiro negu ndalo\n ma Ashur oterou e twech.”\n ","Eka nochiwo otene niya,\n “Yaye, en ngʼa manyalo bedo mangima ka Nyasaye otimo ma?\n ","Yiedhi madongo mathoth nobi koa e dho nam mar Kitim;\n gibiro mako Ashur kod Eber,\n to kata gin bende ibiro tiekgi.”\n ","Eka Balaam noa malo mi odok dala kendo Balak bende nodhi e yore owuon.\n"],["Kane oyudo jo-Israel odak Shitim, chwo nochako terore gi monde jo-Moab,\n","mane ogwelogi e chiwo misengini ne nyisechegi. Ji nochiemo moyiengʼ kendo negipodho auma ka gilamo nyisechegi.\n","Omiyo Israel noriwore kodgi e yor lamo Baal mar Peor. Kendo mirima nomako Jehova Nyasaye ahinya kodgi.\n ","Jehova Nyasaye nowacho ne Musa niya, “Kaw jotend jogi duto, neg-gi kendo dhurgi e lela e nyim Jehova Nyasaye, mondo omi mirimb Jehova Nyasaye owuog kuom Israel.”\n ","Omiyo Musa nowacho ne jongʼad bura mag Israel niya, “Ngʼato ka ngʼato kuomu nyaka neg jou machwo ma oseriwore e lamo Baal mar Peor.”\n ","Eka ja-Israel moro nobiro gi nyar jo-Midian e hembe ka Musa neno kaachiel gi oganda jo-Israel duto mane oyudo ywak e dho Hemb Romo.\n","Kane Finehas wuod Eliazar, ma wuod Harun jadolo, noneno ma, nowuok e chokruokno, mokawo tongʼ e lwete,\n","kendo noluwo bangʼ ja-Israelno nyaka e hema. Nochwowogi duto moriwogi gi tongʼ. Eka tho mane osenego jo-Israel norumo;\n","to ji mane tho ma kamano onego ne gin ji alufu piero ariyo gangʼwen (24,000).\n ","Jehova Nyasaye nowacho ne Musa niya,\n","“Finehas wuod Eliazar, ma wuod Harun jadolo, osetieko mirimba kuom jo-Israel; nimar en gi nyiego machal gi mara; mano emomiyo ne ok atiekogi kata obedo nine an kod mirima kodgi kamano.\n","Emomiyo nyise ni aloso singruok mar kwe kode.\n","Asingorane ni en kod nyikwaye ginibed jodolo maga nyaka chiengʼ, nikech ne en jasinani kuom miyo Nyasache duongʼ kendo negichiwo misango mar pwodho jo-Israel e richo.”\n ","Nying ja-Israel mane onegi gi nyar jo-Midian ne en Zimri wuod Salu, mane en jatend dhood Simeon.\n","To nying nyar jo-Midian mane onegi ne en Kozbi ma nyar Zur, ma wuon-gi ne en jatend dhood jo-Midian.\n ","Jehova Nyasaye nowacho ne Musa niya,\n","“Sanduru jo-Midian kendo uneg-gi,\n","nikech ne githagou gi timbegi maricho mane gitimo Peor kendo kuom wach Kozbi ma nyar jatend Midian mane onegi ndalo mane yamb tho obiro nikech gima notimore Peor.”\n"],["Bangʼ masirano Jehova Nyasaye nowacho ne Musa kod Eliazar wuod Harun jadolo niya,\n","“Kwan ogendini mag jo-Israel duto kaluwore gi anywolagi, mago mahikgi piero ariyo kadhi nyime manyalo bedo jolweny e Israel.”\n","Musa kod Eliazar jadolo nowuoyo kod jo-Israel e pewe mag Moab mantiere e loka Jordan kod Jeriko mowachonegi niya,\n","“Kwanuru jogo mahikgi romo piero ariyo kadhi nyime, mana kaka Jehova Nyasaye nochiko Musa.”\n  Jo-Israel mane owuok Misri e magi:\n  ","Nyikwa Reuben, ma en wuod Israel makayo, ne gin:\n kokadho kuom Hanok, ne gin joka Hanok;\n kokadho kuom Palu, ne gin joka Palu;\n ","kokadho kuom Hezron, ne gin joka Hezron;\n kokadho kuom Karmi, ne gin joka Karmi.\n ","Magi ema ne joka Reuben; ma kar kwan-gi ne romo ji alufu piero angʼwen mia abiriyo gi piero adek (43,730).\n ","Wuod Palu ne en Eliab,\n","to yawuot Eliab ne gin Nemuel, Dathan kod Abiram. Dathan-no kod Abiram ne jotend oganda, to kata kamano negikwedo Musa kod Harun kendo gijiwo joma ne luwo Kora kuom kwedo Jehova Nyasaye.\n","Piny nongʼamo dhoge mi omwonyogi kaachiel gi Kora, ma joma ne luwo bangʼe ji mia ariyo gi piero abich notho e mach. Jogi nobedo kaka ranyisi mar siemo ji.\n","To kata kamano, joka Kora ne ok orumo.\n  ","Nyikwa Simeon kaluwore gi anywola margi ne gin:\n koa kuom Nemuel, joka Nemuel;\n koa kuom Jamin, joka Jamin;\n koa kuom Jakin, joka Jakin;\n ","koa kuom Zera, joka Zera;\n koa kuom Shaul, joka Shaul.\n ","Magi ema ne joka Simeon; ma kar kwan-gi ne romo ji alufu piero ariyo gariyo mia ariyo (22,200).\n  ","Nyikwa Gad kaluwore gi anywola margi ne gin:\n koa kuom Zefon, joka Zefon;\n koa kuom Hagai, joka Hagi;\n koa kuom Shuni, joka Shuni;\n ","koa kuom Ozni, joka Ozni;\n koa kuom Eri, joka Eri;\n ","koa kuom Arodi, joka Arodi;\n koa kuom Areli, joka Areli.\n ","Magi ema ne joka Gad; ma kar kwan-gi ne romo ji alufu piero angʼwen mia abich (40,500).\n  ","Yawuot Juda ma Er kod Onan notho Kanaan.\n ","Nyikwa Juda kaluwore gi anywola margi ne gin:\n koa kuom Shela, joka Shela;\n koa kuom Perez, joka Perez;\n koa kuom Zera, joka Zera.\n ","Nyikwa Perez ne gin:\n koa kuom Hezron, joka Hezron;\n koa kuom Hamul, kod joka Hamul.\n ","Magi ema ne joka Juda; ma kar kwan-gi ne romo ji alufu piero abiriyo gauchiel gi mia abich (76,500).\n  ","Nyikwa Isakar kaluwore gi anywola margi ne gin:\n koa kuom Tola, joka Tola;\n koa kuom Pua, joka Pua;\n ","koa kuom Jashub, joka Jashub;\n koa kuom Shimron, joka Shimron.\n ","Magi ema ne joka Isakar, ma kar kwan-gi ne romo ji alufu piero auchiel angʼwen gi mia adek (64,300).\n  ","Nyikwa Zebulun kaluwore gi anywola margi ne gin:\n koa kuom Sered, joka Sered;\n koa kuom Elon, joka Elon;\n koa kuom Jalel, joka Jalel.\n ","Magi ema ne joka Zebulun, ma kar kwan-gi ne romo ji alufu piero auchiel gi mia abich (60,500).\n  ","Nyikwa Josef kaluwore gi anywola margi kokalo kuom Manase kod Efraim ne gin:\n ","Nyikwa Manase ne gin:\n koa kuom Makir, joka Makir (Makir ne en wuod Gilead);\n koa kuom Gilead, joka Gilead.\n ","Nyikwa Gilead e magi:\n koa kuom Iezer, joka Iezer;\n koa kuom Helek, joka Helek;\n ","koa kuom Asriel, joka Asriel;\n koa kuom Shekem, joka Shekem;\n ","koa kuom Shemida, joka Shemida;\n koa kuom Hefer, joka Hefer.\n ","(Kata kamano Zelofehad wuod Hefer ne onge yawuowi; to ne en mana gi nyiri kende, ma nyingegi ne gin Mala, Nowa, Hogla, Milka gi Tirza.)\n ","Magi ema ne joka Manase; ma kar kwan-gi ne romo ji alufu piero abich gariyo mia abiriyo (52,700).\n ","Nyikwa Efraim kaluwore gi anywola margi e magi:\n koa kuom Shuthela, joka Shuthela;\n koa kuom Beker, joka Beker;\n koa kuom Tahan, joka Tahan.\n ","Magi ema ne nyikwa Shuthela:\n kokadho kuom Eran, ne gin joka Eran.\n ","Magi ema ne joka Efraim; ma kar kwan-gi ne romo ji alufu piero adek mia abich.\n Magi duto ne gin nyikwa Josef kaluwore gi anywola mag-gi.\n  ","Nyikwa Benjamin kaluwore gi anywola margi ne gin:\n koa kuom Bela, joka Bela;\n koa kuom Ashbel, joka Ashbel;\n koa kuom Ahiram, joka Ahiram;\n ","koa kuom Shufam, joka Shufam;\n koa kuom Hufam, joka Hufam.\n ","Nyikwa Bela kokalo kuom Ard gi Naaman ne gin:\n koa kuo Ard, joka Ard;\n koa kuom Naaman, joka Naaman.\n ","Magi ema ne joka Benjamin; ma kar kwan-gi ne romo ji alufu piero angʼwen gabich mia auchiel (45,600).\n  ","Nyikwa Dan kaluwore gi anywolagi ne gin:\n koa kuom Shulam, joka Shuham.\n Magi ema ne anywola mag Dan:\n","Anywola jo-Shuham duto kar kwan-gi ne romo ji alufu piero auchiel gangʼwen mia angʼwen (64,400).\n  ","Nyikwa Asher kaluwore gi anywola margi ne gin:\n koa kuom Imna, joka Imna;\n koa kuom Ishvi, joka Ishvi;\n koa kuom Beria, joka Beria;\n ","kendo koa kuom nyikwa Beria ne gin:\n joka Heber;\n kod joka Malkiel.\n ","To Asher ne nigi nyako ma nyinge Sera.\n ","Magi ema ne joka Asher; ma kar kwan-gi ne romo ji alufu piero abich gadek mia angʼwen (53,400).\n  ","Nyikwa Naftali kaluwore gi anywola margi ne gin:\n koa kuom Jazel, joka Jazel;\n koa kuom Guni, joka Guni;\n ","koa kuom Jezer, joka Jezer;\n koa kuom Shilem, joka Shilem.\n ","Magi ema ne joka Naftali; ma kar kwan-gi ne romo ji alufu piero angʼwen gabich mia angʼwen (45,400).\n  ","Kar kwan jo-Israel duto ne romo ji alufu mia auchiel gachiel, mia abiriyo gi piero adek (601,730).\n  ","Jehova Nyasaye nowacho ne Musa niya,\n","“Nyaka pog jo-Israel pinyni kaka girkeni kaluwore gi kar kwan-gi.\n","Dhoot maduongʼ imi lowo maduongʼ to dhoot matin to imi lowo matin; dhoot ka dhoot mondo oyud pok maromre gi kar kwan-gi.\n","Nyaka ine ni lopegi opog gi ombulu. Pok mar oganda ka oganda biro bedo kaluwore gi nying kweregi.\n","Pok moro ka moro nyaka pog gi ombulu e kind dhoudi madongo gi matindo.”\n  ","Jo-Lawi mane okwan kaluwore gi anywola ne gin:\n koa kuom Gershon, joka Gershon;\n koa kuom Kohath, joka Kohath;\n koa kuom Merari, joka Merari.\n ","Jo-Lawi mamoko mane okwan ne gin:\n joka Libni,\n joka Hebron,\n joka Mali,\n joka Mushi,\n joka Kora.\n (Kohath ne kwar Amram;\n","kendo jaod Amram ne nyinge Jokebed, ma nyakwar Lawi, mane onywol ne jo-Lawi e Piny Misri. Amram nonywolo Harun, Musa kod nyamin-gi Miriam.\n","Harun ne en wuon Nadab gi Abihu, Eliazar kod Ithamar.\n","To kata kamano Nadab gi Abihu notho kane gichiwo misango e nyim Jehova Nyasaye gi mach ma ok oyiego.)\n  ","Kar kwan jo-Lawi machwo ma ja-dwe achiel kadhi nyime kwan-gi ne romo ji alufu piero ariyo gadek (23,000). Ne ok okwan-gi gi jo-Israel mamoko nikech ne ok opog-gi lowo.\n  ","Magi e joma ne okwan gi Musa kod Eliazar jadolo e kinde mane okwan jo-Israel e paw Moab mantiere e loka Jordan koa Jeriko.\n","Onge moro amora kuomgi mane okwan gi Musa kod Harun jadolo e kinde mane gikwano jo-Israel e Thim mar Sinai.\n","Nimar Jehova Nyasaye ne owachone jo-Israelgo ni nyaka githo e thim, kendo onge kata ngʼata achiel kuomgi mane otony makmana Kaleb wuod Jefune kod Joshua wuod Nun.\n"],["Nyi Zelofehad wuod Hefer, ma wuod Gilead, ma wuod Makir, ma wuod Manase, ne gin joka Manase wuod Josef. Nyirigo ne gin Mala, Nowa, Hogla, Milka kod Tirza. Negisudo machiegni gi\n","kar donjo mar Hemb Romo mi gichungʼ e nyim Musa, Eliazar jadolo, jotelo kod chokruok mar oganda duto, mi giwacho niya,\n","“Wuonwa notho e thim. Ne ok en achiel kuom jolup Kora, mane okwedo Jehova Nyasaye, to notho nikech richone owuon kendo ne ok onywolo yawuowi.\n","Angʼo ma dimi nying wuonwa lal nono e anywolagi nikech ne ok onywolo wuowi? Yie upognwa kamoro e kind wede wuonwa.”\n ","Omiyo Musa nokelo wachgini e nyim Jehova Nyasaye\n","kendo Jehova Nyasaye nowachone niya,\n","“Gima nyi Zelofehad owacho nikare. Nyaka ipog-gi gimoro kaka girkeni ei wede wuon-gi kendo girkeni mag wuon-gi imigi.\n ","“Wachne jo-Israel ni, ‘Ka dichwo otho ma ok onywolo wuowi, to ipog nyathine ma nyako girkeni mare.\n","To ka oonge gi nyako, to ipog owetene girkeni mare.\n","To ka oonge gi owete, to ipog owete gi wuonene girkeni mare.\n","To ka wuon-gi onge gi owetene, to ipog watne moro amora machiegni kode e anywolagi, mondo oyud girkenino. Mae nobed chik ne jo-Israel, mana kaka Jehova Nyasaye nosechiko Musa.’ ”\n ","Eka Jehova Nyasaye nowacho ne Musa niya, “Dhi malo e Got Abarim kendo ingʼi piny ma asemiyo jo-Israel.\n","Bangʼ ka isenene, to in bende ibiro tho miluw kwereni, mana kaka owadu Harun notho,\n","nimar e kinde mane oganda ongʼanyo e sokni mantiere e Thim mar Zin, un duto ne ok urito chikna kendo nyiso oganda ni an Ngʼama Ler.” (Magi ne sokni mag Meriba Kadesh, mantiere e Thim mar Zin.)\n ","Musa nowacho ne Jehova Nyasaye ni,\n","“Mad Jehova Nyasaye, ma Nyasach chunje duto mag dhano, oyier jatelo manyalo rito ogandani\n","mondo otelnegi e gik moko duto ma gitimo kendo oritgi kagiwuok kendo ka gidwogo dala mondo oganda Jehova Nyasaye kik chal gi rombe maonge jokwath.”\n ","Omiyo Jehova Nyasaye nowacho ne Musa niya, “Kaw Joshua wuod Nun, ngʼat man-gi Roho, kendo yie lweti kuome.\n","Kete ochungʼ e nyim Eliazar jadolo kod chokruok duto mar oganda kendo ipwodhe e nyimgi.\n","Miye tekoni moko mondo mi oganda jo-Israel duto omiye luor.\n","Nyaka ochungʼ e nyim jadolo Eliazar, mabiro ngʼadone rieko kopenjo Urim e nyim Jehova Nyasaye. Kogolo chik, to en kod oganda jo-Israel duto nowuog oko, kendo kogolo chik to gibiro donjo iye.”\n ","Musa notimo kaka Jehova Nyasaye nochike. Nokawo Joshua mi otero e nyim Eliazar jadolo gi chokruok duto.\n","Eka noyieyo lwete kuome mi opwodhe, mana kaka Jehova Nyasaye nochiko Musa.\n"],["Jehova Nyasaye nowacho ne Musa niya,\n","“Mi jo-Israel chikni kiwachonegi kama: ‘Kelnauru chiwo mitimonago misengini miwangʼo pep mondo obed chiemba madum tik mangʼwe ngʼar e kinde mowinjore.’\n","Wachnegi niya, ‘Misengini miwangʼo ne Jehova Nyasaye e magi: nyirombe ariyo ma jo-higa achiel maonge songa, kaka chiwo mapile mowangʼ odiechiengʼ kodiechiengʼ.\n","Chiw nyarombo achiel gokinyi to machielo godhiambo,\n","kaachiel gi chiwo mar cham moromo gorogoro achiel gi nus mar mogo mayom moruw gi mo mobi e olemb zeituni moromo lita achiel.\n","Ma e chiwo mapile mowangʼ mopwodhi e Got Sinai kaka gima dungʼ tik mangʼwe ngʼar mamoro Jehova Nyasaye, en misango miwangʼo pep mochiwne Jehova Nyasaye.\n","Nyarombo ka nyarombo nokel gi misango miolo piny maromo divai lita achiel. Nyaka uol divaino ei kama ler mar lemo ne Jehova Nyasaye.\n","Chiw nyarombo mar ariyo godhiambo, kaachiel gi chiwo mar cham machalo kamano kod misango miolo piny ma iloso gokinyi. Ma en chiwo miwangʼo pep, misango madungʼ tik mangʼwe ngʼar mamoro Jehova Nyasaye.\n ","“ ‘Chiengʼ Sabato, chiwuru misango mar nyiimbe ariyo maonge songa mahikgi achiel, kaachiel gi misango miolo piny kod chiwo mar cham maromo kilo abiriyo mar mogo mayom moru gi mo.\n","Ma en misango miwangʼo pep Sabato ka Sabato, komedi ewi chiwo mapile mar misango miwangʼo pep kod misango miolo piny.\n ","“ ‘Odiechiengʼ mokwongo mar dwe ka dwe, chiwne Jehova Nyasaye misango miwangʼo pep mar nyirwedhi ariyo, im achiel kod nyiimbe abiriyo moromo higa achiel, duto maonge songa.\n","Rwath ka rwath nyaka chiw gi chiwo mar cham maromo kilo apar mar mogo mayom moru gi mo; im to chiw gi chiwo mar cham maromo kilo abiriyo mar mogo mayom moru gi mo;\n","to nyaim ka nyaim, to chiw gi cham maromo kilo adek mar mogo mayom moru gi mo. Ma en misango miwangʼo pep, gima dungʼ tik mangʼwe ngʼar mamoro Jehova Nyasaye.\n","Rwath ka rwath nyaka chiw gi misango miolo piny mar divai maromo lita angʼwen; im to chiw gi lita achiel mar divai; to nyaim ka nyaim, to chiw gi lita achiel mar divai. Ma en misango miwangʼo pep mar dwe ka dwe ma onego chiw e higa mangima sa moro amora ma dwe manyien opor.\n","Nywok achiel chiwne Jehova Nyasaye kaka misango mar pwodhruok kimedo gi misango miwangʼo pep mapile pile kod misango miolo piny michiwego.\n ","“ ‘Nyaka utim Pasaka mar Jehova Nyasaye e odiechiengʼ mar apar gangʼwen mar dwe mokwongo.\n","E odiechiengʼ mar apar gabich mar dweno nyaka ulos sawo; kuom ndalo abiriyo chamuru makati motedi ma ok oketie thowi.\n","Chiengʼ mokwongo mar jumano nyaka ubed gi chokruok mowal kendo kik uti tich moro amora mutiyo pile.\n","Chiwuru ne Jehova Nyasaye misango miwangʼo pep, misango mowangʼ mar nyirwedhi ariyo, im achiel kod nyiimbe abiriyo mahikgi achiel kendo maonge songa.\n","Rwath ka rwath nyaka chiw gi chiwo mar cham mar mogo mayom maromo kilo adek gi nus moru gi mo; im to ichiw gi mogo mayom maromo kilo ariyo moru gi mo;\n","to nyiimbe abiriyogo, to ichiw gi mogo mayom maromo kilo achiel moru gi mo.\n","Umed nyanywok achiel mar chiwo mar pwodhruok e richo.\n","Chiwuru magi kumedo ewi misango miwangʼo pep mapile pile gokinyi.\n","Kamano bende kelnauru chiwo mitimogo misengini miwangʼo pile pile kuom ndalo abiriyo mondo chiemba odungʼ tik mangʼwe ngʼar ni Jehova Nyasaye; kendo nyaka ulose kumedo gi misango miwangʼo pep mapile pile kod misango miolo piny.\n","E odiechiengʼ mar abiriyo losuru chokruok mowal kendo kik uti tich moro amora mutiyo pile.\n ","“ ‘E odiechiengʼ mokwongo mar keyo mokwongo, kinde ma uchiwoe misango mar cham manyien ne Jehova Nyasaye e Sawo mar Jumbe, losuru chokruok maler kendo kik uti tijeu mapile.\n","Chiwuru misango miwangʼo pep mag nyirwedhi ariyo, im achiel gi nyirombe abiriyo mahikgi en achiel kaka gima dungʼ tik mangʼwe ngʼar mamoro Jehova Nyasaye.\n","Rwath ka rwath nyaka chiw gi chiwo mar cham maromo kilo apar mar mogo mayom moru gi mo; im to uchiw gi kilo abiriyo;\n","to imbe abiriyogo moro ka moro to chiw gi kilo adek.\n","Ewi mago meduru nywok achiel kaka chiwo mar pwodhruok e richo.\n","Chiwuru magi kaachiel gi misango miolo piny, kumedo gi misango miwangʼo pep mapile pile kod chiwo mar cham. Neuru ni jamnigo onge songa.\n"],["“ ‘E odiechiengʼ mokwongo mar dwe mar abiriyo losuru chokruok mowal kendo kik uti tijeu mapile. En odiechiengʼ mugoyoe turumbete.\n","Chiwuru misango miwangʼo pep mar nyarwath achiel, im achiel kod nyiimbe abiriyo moromo higa achiel, ma duto onge songa mondo obed kaka misango madungʼ tik mangʼwe ngʼar mamoro Jehova Nyasaye.\n","Rwath ka rwath nyaka chiw gi chiwo mar cham maromo kilo apar mar mogo mayom moru gi mo; im to chiw gi kilo abiriyo;\n","nyiimbe abiriyogo moro ka moro uchiw gi kilo adek.\n","Ewi mago meduru nywok achiel kaka chiwo mar pwodhruok e richo.\n","Magi imedo ewi misango miwangʼo pep mar dwe ka dwe kod mago michiwo pile ka pile kaachiel gi chiwo mar cham kod misango miolo piny mana kaka owinjore. Gin chiwo miwangʼo pep ne Jehova Nyasaye, madungʼ tik mangʼwe ngʼar mamoro Jehova Nyasaye.\n ","“ ‘E odiechiengʼ mar apar mar dwe mar abiriyo beduru gi chokruok mowal. Nyaka utwe chiemo kulamo kendo kik uti tich moro amora.\n","Kelneuru Jehova Nyasaye chiwo madungʼ tik mangʼwe ngʼar mar misango miwangʼo pep mar nyarwath, im achiel kod nyiimbe abiriyo ma jo-higa achiel, mago maonge songa.\n","Rwath ka rwath nyaka chiw gi chiwo mar cham maromo kilo apar mar mogo mayom moruw gi mo; im to uchiw gi kilo abiriyo;\n","to nyiimbe abiriyo-ka, to uchiw gi kilo adek.\n","Ewi mago meduru nywok achiel kaka chiwo mar pwodhruok e richo, kumedo gi chiwo mar pwodhruok e richo kod misango miwangʼo pep mapile pile mikelo gi chiwo mar cham, kod misango miolo piny.\n ","“ ‘E odiechiengʼ mar apar gabich e dwe mar abiriyo, losuru chokruok mowal kendo kik uti tijeu mapile. Losneuru Jehova Nyasaye sawo kuom ndalo abiriyo.\n","Kelnauru Jehova Nyasaye chiwo madungʼ tik mangʼwe ngʼar mar misango miwangʼo pep mar rwedhi apar gadek, imbe ariyo kod nyiimbe apar gangʼwen mahikgi achiel, maonge songa.\n","Kuom rwedhi apar gadekgo kelnauru chiwo mar cham maromo kilo apar mar mogo mayom moru gi mo; kuom imbe ariyogo, chiwuru kilo abiriyo ne moro ka moro;\n","to kuom nyiimbe apar gangʼwen-ka, to uchiw kilo adek.\n","Ewi mago meduru nywok achiel kaka misango mar pwodhruok e richo, kumedo ewi misango miwangʼo pep mapile kod chiwo mar cham gi misango miolo piny.\n ","“ ‘E odiechiengʼ mar ariyo chiwuru nyirwedhi apar gariyo, imbe ariyo kod nyiimbe apar gangʼwen mahikgi achiel, ma duto onge songa.\n","Chiwo mag cham kod misango miolo piny nyaka keti kaka chik dwaro maromre gi rwedhigo, imbego kod nyiimbego.\n","Ewi mago meduru nywok achiel kaka chiwo mar pwodhruok e richo, kumedo ewi misango miwangʼo pep mapile kod chiwo mar cham, kaachiel gi misango miolo piny.\n ","“ ‘E odiechiengʼ mar adek chiwuru rwedhi apar gachiel, imbe ariyo kod nyiimbe apar gangʼwen ma jo-higa achiel, ma duto onge songa.\n","Chiwo mag cham kod misango miolo piny nyaka keti kaka chik dwaro maromre gi rwedhigo, imbego kod nyiimbego.\n","Ewi mago meduru nywok achiel kaka chiwo mar pwodhruok e richo, kumedo ewi misango miwangʼo pep mapile kaachiel gi misango miolo piny.\n ","“ ‘E odiechiengʼ mar angʼwen chiwuru rwedhi apar, imbe ariyo kod nyiimbe apar gangʼwen ma jo-higa achiel, ma duto onge songa.\n","Chiwo mag cham kod misango miolo piny nyaka keti kaka chik dwaro maromre gi rwedhigo, imbego kod nyiimbego.\n","Ewi mago meduru nywok achiel kaka chiwo mar pwodhruok e richo, kumedo ewi misango miwangʼo pep mapile kaachiel gi chiwo mar cham kaachiel gi misango miolo piny.\n ","“ ‘E odiechiengʼ mar abich chiwuru rwedhi ochiko, imbe ariyo kod nyiimbe apar gangʼwen ma jo-higa achiel, ma duto onge songa.\n","Chiwo mag cham kod misango miolo piny nyaka keti kaka chik dwaro maromre gi rwedhigo, imbego kod nyiimbego.\n","Ewi mago meduru nywok achiel kaka chiwo mar pwodhruok e richo, kumedo ewi misango miwangʼo pep mapile kaachiel gi chiwo mar cham kaachiel gi misango miolo piny.\n ","“ ‘E odiechiengʼ mar auchiel chiwuru rwedhi aboro, imbe ariyo kod nyiimbe apar gangʼwen ma jo-higa achiel, ma duto onge songa.\n","Chiwo mag cham kod misango miolo piny nyaka keti kaka chik dwaro maromre gi rwedhigo, imbego kod nyiimbego.\n","Ewi mago meduru nywok achiel kaka chiwo mar pwodhruok e richo, kumedo ewi misango miwangʼo pep mapile kaachiel gi chiwo mar cham kaachiel gi misango miolo piny.\n ","“ ‘E odiechiengʼ mar abiriyo chiw rwedhi abiriyo, imbe ariyo kod nyiimbe apar gangʼwen ma jo-higa achiel, ma duto onge songa.\n","Chiwo mag cham kod misango miolo piny nyaka keti kaka chik dwaro maromre gi rwedhigo, imbego kod nyiimbego.\n","Ewi mago meduru nywok achiel kaka chiwo mar pwodhruok e richo, kumedo ewi misango miwangʼo pep mapile kaachiel gi chiwo mar cham kaachiel gi misango miolo piny.\n ","“ ‘E odiechiengʼ mar aboro chok oganda kanyakla kendo kik uti tije mapile.\n","Kelneuru Jehova Nyasaye chiwo madungʼ tik mangʼwe ngʼar mar misango miwangʼo pep mar rwath achiel, im achiel kod nyiimbe abiriyo ma jo-higa achiel, ma duto onge songa.\n","Chiwo mag cham kod misango miolo piny nyaka keti kaka chik dwaro maromre gi rwadhno, imno kod nyiimbego.\n","Ewi mago meduru nywok achiel kaka chiwo mar pwodhruok e richo, kumedo ewi misango miwangʼo pep mapile mar cham kaachiel gi misango miolo piny.\n ","“ ‘Kuom chiwo mar kwongʼruok kod chiwo mar hera, losneuru Jehova Nyasaye sewni moyier kaka: misango miwangʼo pep, chiwo mag cham, misango miolo piny kod chiwo mag lalruok.’ ”\n ","Musa nonyiso jo-Israel gigo duto mane Jehova Nyasaye ochike.\n"],["Musa nowacho ne jotend dhout Israel niya, “Jehova Nyasaye ochiko kama:\n","Ka ngʼato osingore ne Jehova Nyasaye kata kokwongʼore mar timo gimoro to kik olokre, to nyaka one ni ochopo singruokneno.\n ","“Ka nyako ma rawera ma pod odak e od wuon mare osingore ne Jehova Nyasaye kata okwongʼore mar timo gimoro\n","mi wuon mare owinjo singruokneno to ok owacho gimoro, to kwongʼruokneno nyaka siki.\n","To ka wuon mare okwero e kinde mosingoreno, to onge kwongʼruok kata singruok mare ma osingorego manitimre; Jehova Nyasaye noweye thuolo nikech wuon mare osedagi.\n ","“Ka onywome bangʼ ka osekwongʼore kata orikni ochiwo singruok motweye\n","mi chwore owinje to olingʼ alingʼa, to kwongʼruokneno nobed kamano.\n","To ka chwore owinjo wachni mokwere, to oketho kwongʼruok motweye kata singruok mane orikni chiwo, kendo Jehova Nyasaye kete thuolo.\n ","“Kwongʼruok kata singruok moro amora ma dhako ma chwore otho kata dhako ma mowere gi chwore otimo nosiki.\n ","“Ka dhako modak gi chwore okwongʼore kata otwere gi kwongʼruok\n","mi chwore owinjo wachni to ok owachone gimoro kendo ok okwere, to kwongʼruokno nyaka siki.\n","To ka chwore odagi kwongʼruokneno, to onge gimoro amora mane chiege owacho manyalo make. Chwore osekethogi, kendo Jehova Nyasaye nokete thuolo.\n","Chwor dhako nyalo guro kata ketho singruok kata kwongʼruok ma chiege dwaro sandorego.\n","To ka chwore ok owacho gimoro kuom wachno odiechiengʼ ka odiechiengʼ, to nochop kwongʼruok mage kod singruok mage duto motwerego. Kwongʼruokgo nosiki nikech kane owinjogi to nolingʼ.\n","To ka dipo ni olokore bangʼe modagi kosewinjogi, to ketho mar chiege nobed e wiye owuon.”\n ","Magi e chike mane Jehova Nyasaye omiyo Musa kaluwore gidak manie kind dichwo gi dhako, kendo e kind wuoro gi nyare ma pod tin modak e odgi.\n"],["Jehova Nyasaye nowacho ne Musa niya,\n","“In kaachiel gi jo-Israel dhi uked gi jo-Midian, eka bangʼe ibiro tho miluw bangʼ kwereni.”\n ","Omiyo Musa nowacho ne jo-Israel niya, “Yieruru jou moko mondo odhi oked gi jo-Midian kendo gitiek mirimb Jehova Nyasaye kuomgi.\n","Goluru ji alufu achiel achiel (1,000) moa e dhoot ka dhoot mar Israel.”\n","Omiyo ji alufu apar gariyo (12,000) noikore ne lweny, kowuok e dhout Israel duto ka gigolo ji alufu achiel achiel (1,000).\n","Musa noorogi e lweny ji alufu achiel (1,000) e dhoot ka dhoot, ka gin gi Finehas wuod Eliazar, ma jadolo, mane otingʼo gik moa ei kama ler mar lemo kod turumbete michiwogo ranyisi.\n ","Negikedo gi Midian, mana kaka Jehova Nyasaye nochiko Musa, kendo neginego chwo duto.\n","Moko kuom joma nonegi ne gin Evi, Rekem, Zur, Hur kod Reba mane gin ruodhi abich mag Midian. Bende neginego Balaam wuod Beor gi ligangla.\n","Jo-Israel nomako mond jo-Midian kod nyithindo kendo ne giyako kweth mag jamni, dhok, kod gik moko duto mag jo-Midian.\n","Ne giwangʼo miech jo-Midian mane gidakie, kaachiel gi kuondegi mag bworo.\n","Negikawo gik moko duto ma oyaki kod mane ope, kaachiel gi ji kod jamni,\n","kendo negikelo joma ne omaki, gik mane ope kod mane oyaki ne Musa gi Eliazar ma jadolo kod oganda jo-Israel e kargi mar bworo mantiere e pewe Moab, man but Jordan loka mar Jeriko.\n ","Musa gi Eliazar jadolo kod jotend oganda duto nodhi mondo orom kodgi e oko mar kambi.\n","Musa nokecho gi jotend lweny duto; mago mane otelo ne migawo mar lweny mar alufe alufe kod mag miche miche mane odwogo koa e lweny.\n ","Nopenjogi niya, “Angʼo momiyo useyiene mon mondo obed mangima?”\n","Gin e joma noluwo puonj Balaam kendo gin ema negimiyo oganda mar jo-Israel oweyo Jehova Nyasaye kuom gima notimore Peor, mane omiyo masira onego jo-Jehova Nyasaye.\n","Omiyo neguru yawuowi duto. Kendo uneg dhako moro amora moseriwore gi dichwo,\n","to uwe nyiri duto mapok ongʼeyo chwo.\n ","“Un duto ma usenego ngʼato angʼata kata mulo ngʼato angʼata motho nyaka ubed oko mar kambi kuom ndalo abiriyo. To e odiechiengʼ mar adek kod mar abiriyo nyaka upwodhru uwegi kendo upwodh jogo mumako.\n","Pwodhuru lewni duto kaachiel gi gimoro amora molos gi pien, molos gi yie diel kata mago molos gi bao.”\n ","Eka Eliazar jadolo nowacho ne jolweny mane odhi e lweny niya, “Chik mane Jehova Nyasaye omiyo Musa ema:\n","Gik machalo gi dhahabu, fedha, mula, nyinyo, chuma\n","kod gimoro amora ma mach ok nyal wangʼo noleny e mach, eka enopwodhgi mi gibed maler. To bende nyaka luokgi gi pi mondo gibed maler. Omiyo gimoro amora ma mach ok nyal lenyo nyaka luok gi pigno.\n","Kochopo odiechiengʼ mar abiriyo to ulwok lepu kendo ubiro bedo maler. Bangʼe unyalo biro e kambi.”\n ","Jehova Nyasaye nowacho ne Musa niya,\n","“In gi Eliazar jadolo kod jotend anywola mag oganda nyaka kwan ji duto kod jamni mane ope.\n","Nyaka upogi gik mane ope maromre ne joma nodhi e lweny kod joma nodongʼ.\n","Kuom mago mopogne jolweny mano kedo, goluru ni Jehova Nyasaye achiel kuom mia abich bed ni gin ji, dhok, punde, rombe kata diek.\n","Kawuru nus mar pokni kendo umi Eliazar jadolo kaka chiwo ne Jehova Nyasaye.\n","Kuom nus mar pok jo-Israel kawuru achiel kuom piero abich, bed ni gin ji, dhok, punde, rombe, diek kata jamni mamoko. Chiwgi ne jo-Lawi ma tijgi en rito hekalu mar Jehova Nyasaye.”\n","Omiyo Musa kod Eliazar jadolo notimo kaka Jehova Nyasaye nochiko Musa.\n ","Kuom gik mane ope, jolweny nokawo rombe alufu mia auchiel gi piero abiriyo gabich (675,000),\n","dhok alufu piero abiriyo gariyo (72,000),\n","punde alufu piero auchiel gachiel (61,000),\n","kod nyiri alufu piero adek gariyo (32,000) mane pok ongʼeyo chwo.\n  ","Nus mar gik mane ope mane omi joma ne odhi kedo e lweny ne gin:\n  rombe alufu mia adek gi piero adek gabiriyo gi mia abich (337,500),\n","pok mar Jehova Nyasaye ne gin rombe mia auchiel gi piero abiriyo gabich (675);\n ","kuom dhok alufu piero adek gauchiel (36,000), pok mar Jehova Nyasaye ne gin dhok piero abiriyo gariyo (72);\n ","kuom punde alufu piero adek gi mia abich (30,500), pok mar Jehova Nyasaye ne gin punde piero auchiel gachiel (61);\n ","kuom ji alufu apar gauchiel (16,000), pok mar Jehova Nyasaye ne gin ji piero adek gariyo (32).\n  ","Musa nomiyo Eliazar jadolo ma kor Jehova Nyasaye, kaka Jehova Nyasaye nochiko Musa.\n ","Nus mar pok mar jo-Israel mane Musa ogolo kuom joma nodhi e lweny ne chalo kama:\n","nus mar pok mar oganda ne gin rombe alufu mia adek gi piero adek gabiriyo gi mia abich (337,500),\n","dhok alufu piero adek gauchiel (36,000),\n","punde alufu piero adek gi mia abich (30,500),\n","kod ji alufu apar gauchiel (16,000).\n","Kuom nus pok mar jo-Israel, Musa noyiero achiel kuom piero abich mar ji kod jamni, mana kaka Jehova Nyasaye nochike, mi nomiyogi jo-Lawi, ma tijgi ne en rito hekalu mar Jehova Nyasaye.\n ","Eka jotelo mane orito migepe mag jolweny, jotelo mag alufe alufe kod jotelo mag miche miche, nodhi ir Musa\n","mi owachone niya, “Jotichni osekwano kar romb jolweny man e lwetwa, kendo onge kata achiel kuomgi molal.\n","Omiyo wasekelo mich ne Jehova Nyasaye kuom gik molos gi dhahabu mane wayako kaka; thiwni, manyonge, tere, stadi kod tigo mondo omi wapwodhrego e richo e nyim Jehova Nyasaye.”\n ","Musa kod Eliazar jadolo noyie okawo dhahabugo irgi, ma gin gik mothedhi maber.\n","Dhahabu duto mane oa ir jotend lweny mag alufe alufe kod mago mag miche miche mane Musa kod Eliazar jadolo ochiwo kaka mich ne Jehova Nyasaye pekgi ne romo kilo mia ariyo.\n","Jalweny ka jalweny noyako mana gima orome.\n","Musa kod Eliazar jadolo nokawo dhahabu koa kuom jotend jolweny mag alufe alufe kod mago mag miche miche mi negiterogi e Hemb Romo kaka rapar mar jo-Israel e nyim Jehova Nyasaye.\n"],["Jo-Reuben gi jo-Gad, mane nigi kweth mag rombe kod dhok, noneno ni piny Jazer kod piny Gilead ne nigi lek maber mar pidho jamni.\n","Omiyo negibiro ir Musa gi Eliazar jadolo kod jotend oganda mar jo-Israel, mi giwachonegi niya,\n","Piny motingʼo Ataroth, Dibon, Jazer, Nimra, Heshbon, Eleale, Sebam, Nebo kod Beon\n","ma Jehova Nyasaye osekawo ka oganda mar jo-Israel neno en piny man-gi lek maber mar pidho jamni kendo ungʼeyo ni wan jotichu wan jopidh jamni.\n","Negiwachonegi niya, “Ka uyie kodwa, to miwauru pinyni wasumbiniu obed marwa mondo kik wakadh wadhi loka Jordan.”\n ","Musa nowacho ne jo-Gad kod jo-Reuben niya, “Bende jou nyalo dhi e lweny ka un to udongʼ ka?\n","Angʼo momiyo unego chuny jo-Israel mondo kik dhi e piny ma Jehova Nyasaye osemiyogi?\n","Ma e gima kwereu notimo kane aorogi kane wan Kadesh Barnea mondo gidhi ginon pinyno.\n","Kane gisechopo e Holo mar Eshkol mi giringo pinyno, negimiyo chuny jo-Israel onyosore mar dhi e piny mane Jehova Nyasaye osemiyogi.\n","Negitugo mirimb Jehova Nyasaye chiengʼno mi nokwongʼore kama:\n","‘Nikech ok giseluwa gi chunygi duto, onge kata ngʼato achiel ma ja-higa piero ariyo kadhi nyime mane oa Misri mabiro neno piny mane asingora ka akwongʼora ne Ibrahim, Isaka kod Jakobo;\n","onge ngʼato angʼata kuomgi manone pinyno makmana Kaleb wuod Jefune ma ja-Kenizi kod Joshua wuod Nun, nimar negiluwo bangʼ Jehova Nyasaye gi chunygi duto.’\n","Jehova Nyasaye nokecho gi jo-Israel kendo nomiyo giwuotho alanda e thim kuom higni piero angʼwen, nyaka ogandani duto mane otimo marach e nyim Jehova Nyasaye notho.\n ","“Un koth jorichogi, koro ubiro ira, kuchungʼ kar kwereu kendo umiyo mirimb Jehova Nyasaye medore kuom Israel.\n","Ka uweyo luwo Jehova Nyasaye, to obiro jwangʼo ogandani duto e thim kendo un ema ubiro miyo jogi rum.”\n ","Bangʼ kinde matin negidwogo ir Musa mi giwachone niya, “Dwaher gero dipo ne jambwa kod mier madongo mondo mondwa kod nyithindwa odagie.\n","To kata kamano waikore mar manore gi gige lweny kendo dhi gi jo-Israel wetewa e piny mane osingnegi. To mokwongo nyaka wager ne mondwa gi nyithindwa mier madongo mochiel motegno mondo ogengʼ-gi kuom wasigu.\n","Ok wanaduogi e miechwa nyaka wane ni jo-Israel duto oseyudo pinyno kaka pok margi.\n","Wan ok wanadwar mondo opognwa piny kodgi loka machielo mar aora Jordan nimar osepognwa lopwa yo wuok chiengʼ mar Jordan lokani.”\n ","Eka Musa nowachonegi niya, “Ka utimo kamano ma umanoru gi gige lweny e nyim Jehova Nyasaye,\n","kendo ka un duto unudhi ka utingʼo gige lweny loka Jordan e nyim Jehova Nyasaye mi ubed kuno nyaka chop Jehova Nyasaye riemb wasike duto e nyime,\n","ka uloyo pinyno e nyim Jehova Nyasaye, eka unuduogi kendo unubedi maonge ketho e nyim Jehova Nyasaye gi Israel. Kendo pinyni biro bedo pok maru e nyim Jehova Nyasaye.\n ","“To ka ok utimo kamano, to ubiro timo richo e nyim Jehova Nyasaye; kendo bed ka ungʼeyo ni richou nofwenyre e lela.\n","Geruru mier madongo ne mondu gi nyithindu, kod dipo ne jambu, kendo nyaka utim kaka usesingoru.”\n ","Jo-Gad kod jo-Reuben nowacho ne Musa niya, “Wan jotichni, wabiro timo gima ruodhwa osechikowa.\n","Nyithindwa kod mondewa, rombwa kod dhowa biro dongʼ e miech Gilead ka.\n","To wan jotichni, ngʼato ka ngʼata ma jalweny biro ngʼado loka Jordan mondo oked e nyim Jehova Nyasaye mana kaka ruodhwa osechiko.”\n ","Omiyo Musa nomiyogi chik ka oorogi ir Eliazar jadolo, kod Joshua wuod Nun kaachiel gi jotend dhout Israel.\n","Nowachonegi niya, “Ka jo-Gad kod jo-Reuben noidh kaachiel kodu Jordan e nyim Jehova Nyasaye, ka ngʼato ka ngʼato omanore mar kedo, to bangʼ ka useloyo piny, to unumigi piny Gilead kaka pok margi.\n","To ka ok giidho kaachiel kodu ka gimanore gi gige lweny, to nyaka gikaw pok mag-gi kaachiel kodu Kanaan.”\n ","Jo-Gad kod jo-Reuben nodwoko niya, “Jotichni biro timo kaka Jehova Nyasaye osewacho.\n","Wabiro ngʼado ka wadhi loka Kanaan e nyim Jehova Nyasaye ka wamanore gi gige lweny, to pok ma wabiro yudo biro bedo loka koni mar Jordan.”\n ","Eka Musa nomiyo jo-Gad, jo-Reuben kod nus mar dhood Manase wuod Josef pinyruodh Sihon ma ruodh jo-Amor kod pinyruodh Og ma ruodh Bashan; pinyno duto kaachiel gi miechgi kod gwenge molworogi.\n ","Jo-Gad nogero mier madongo motegno kaka Dibon, Ataroth, Aroer,\n","Atroth Shofan, Jazer, Jogbeha,\n","Beth Nimra kod Beth Haran, kendo negigero dipo ne jambgi.\n","Joka Reuben nogero Heshbon, Eleale kod Kiriathaim,\n","kaachiel gi Nebo kod Baal Meon (nyingegi noduog oloki achien) kod Sibma. Mier madongo mane gigero negimiyo nying mamoko.\n ","Nyikwa Makir wuod Manase nodhi Gilead, moloyo dalano mi giriembo jo-Amor mane oyudo odak kanyo.\n","Omiyo Musa nochiwo Gilead e lwet jo-Makir, ma nyikwa Manase, kendo negidak kanyo.\n","Jair ma nyakwar Manase nodhi mokawo mier madongo mane ni kanyo, kendo nochako kanyo ni Havoth Jair.\n","Noba nomonjo Kenath kod mier molwore kendo nochake nyinge owuon miluongo ni Noba.\n"],["Ma e chenro mar wuodh jo-Israel e kinde mane gia Misri kopog-gi e migepe mopogore opogore kendo kotelnegi gi Musa kod Harun.\n","Kaluwore gi chik mar Jehova Nyasaye, Musa nondiko nonro maber mar migepe mag wuodhgi. Ma e kaka ne giwuotho e migawo ka migawo:\n  ","Jo-Israel nochako wuoth koa Rameses e odiechiengʼ mar apar gabich mar dwe mokwongo, ma en odiechiengʼ mokwongo bangʼ Pasaka. Negiwuok ayanga ka jo-Misri nenogi to ne ok gidewo,\n","nikech jo-Misri noyudo yiko nyithindgi makayo mane Jehova Nyasaye onego ka ngʼadogo bura ne nyisechegi.\n ","Jo-Israel nowuok Rameses kendo negibuoro Sukoth.\n ","Negiwuok Sukoth mi gibworo Etham, mantiere e bath thim.\n ","Negiwuok Etham, mi gidok chien Pi Hahiroth, man yo wuok chiengʼ mar Baal Zefon, mi gibworo but Migdol.\n ","Negiwuok Pi Hahiroth mi gingʼado nam nyaka e thim, kendo kane gisewuotho kuom ndalo adek e Thim mar Etham, negibuoro Mara.\n ","Negiwuok Mara mi gidhi Elim, kuma ne nitie sokni apar gariyo kod yiend othidhe piero abiriyo, kendo negibuoro kanyo.\n ","Negiwuok Elim mi gibworo but Nam Makwar.\n ","Negiwuok Nam Makwar mi gibworo e Thim mar Sin.\n ","Negiwuok e Thim mar Sin mi gibworo Dofka.\n ","Negiwuok Dofka mi gibworo Alush.\n ","Negiwuok Alush mi gibworo Refidim, kama ne onge pi ma ji ne nyalo modho.\n ","Negiwuok Refidim mi gibworo e Thim mar Sinai.\n ","Negiwuok e Thim mar Sinai mi gibworo Kibroth Hatava.\n ","Negiwuok Kibroth Hatava mi gibworo Hazeroth.\n ","Negiwuok Hazeroth mi gibworo Rithma.\n ","Negiwuok Rithma mi gibworo Rimon Perez.\n ","Negiwuok Rimon Perez mi gibworo Libna.\n ","Negiwuok Libna mi gibworo Risa.\n ","Negiwuok Risa mi gibworo Kehelatha.\n ","Negiwuok Kehelatha mi gibworo e Got Shefa.\n ","Negiwuok Got Shefa mi gibworo Harada.\n ","Negiwuok Harada mi gibworo Makheloth.\n ","Negiwuok Makheloth mi gibworo Tahath.\n ","Negiwuok Tahath mi gibworo Tera.\n ","Negiwuok Tera mi gibworo Mithka.\n ","Negiwuok Mithka mi gibworo Hashmona.\n ","Negiwuok Hashmona mi gibworo Moseroth.\n ","Negiwuok Moseroth mi gibworo Bene Jaakan.\n ","Negiwuok Bene Jaakan mi gibworo Hor Hagidgad.\n ","Negiwuok Hor Hagidgad mi gibworo Jotbatha.\n ","Negiwuok Jotbatha mi gibworo Abrona.\n ","Negiwuok Abrona mi gibworo Ezion Geber.\n ","Negiwuok Ezion Geber mi gibworo Kadesh, mantiere e Thim mar Zin.\n ","Negiwuok Kadesh mi gibworo e Got Hor, mantiere e tongʼ mar Edom.\n","Kaluwore gi chik mar Jehova Nyasaye, Harun jadolo nodhi e Got Hor, kama nothoe odiechiengʼ mokwongo mar dwe mar abich, e higa mar piero angʼwen bangʼ wuok jo-Israel e piny Misri.\n","Harun ne ja-higni mia achiel gi piero ariyo gadek eka ne otho e Got Hor.\n ","Ruoth Arad ma ja-Kanaan, mane odak Negev mar Kanaan, nowinjo ni jo-Israel biro.\n ","Kane giwuok e Got Hor negibuoro Zalmona.\n ","Negiwuok Zalmona mi gibworo Punon.\n ","Negiwuok Punon mi gibworo Oboth.\n ","Negiwuok Oboth mi gibworo Iye Abarim, mantiere e tongʼ piny Moab.\n ","Negiwuok Iye Abarim mi gibworo Dibon Gad.\n ","Negiwuok Dibon Gad mi gibworo Almon Diblathaim.\n ","Negiwuok Almon Diblathaim mi gibworo e gode mag Abarim, man but Nebo.\n ","Bangʼ kane giwuok e gode mag Abarim negibuoro e pewe mag Moab mokiewo gi Jordan momanyore gi Jeriko.\n","Negibuoro e pewe mag Moab mokiewo gi Jordan chakre Beth Jeshimoth nyaka Abel Shitim.\n  ","Jehova Nyasaye nowuoyo gi Musa e pewe mag Moab momanyore gi Jeriko mokiewo gi Jordan kowachone niya,\n","“Wuo gi jo-Israel kendo iwachnegi kama: Ka ungʼado Jordan mi udonjo Kanaan,\n","to uriemb ji duto modak e pinyno. Kethuru gigegi duto mopa milamo bende uwit kido duto milamo ma giloso, kendo umuki kuondegi magiloso motingʼore gi malo mar lemo.\n","Kawuru pinyno mi udagie, nimar asemiyougo mondo obed maru.\n","Poguru pinyno e kugoyo ombulu e kindu, kaluwore gi dhoutu. Dhoot maduongʼ opog lowo maduongʼ, to dhoot matin opog lowo matin. Gimoro amora mopogne dhoutu gombulu nobed margi. Pog-gi kaluwore gi dhout kweregi.\n ","“ ‘To ka ok uriembo joma odak e pinyno, to joma uweyo modongʼ biro bedonu ka cha bondo e wangʼu kendo ka kudho machwoyo dendu koni gi koni. Ginimiu chandruok e piny ma ubiro dakieno.\n","Bangʼ mano anatimnu gima ne achano mondo atimnegi.’ ”\n"],["Jehova Nyasaye nowacho ne Musa niya,\n","“Chik jo-Israel kiwachonegi kama: Ka usedonjo e piny Kanaan, ma en piny manomiu kaka poku, tongʼne nochal kama:\n  ","“ ‘Pinyu ma yo milambo nochakre e Thim Zin manie tongʼ piny Edom. Tongʼu ma yo milambo mogik yo wuok chiengʼ nochakre e giko mar Nam Chumbi\n","kongʼado yo milambo mar Akrabim, modhi nyime nyaka Zin kendo ochopo yo milambo mar Kadesh Barnea. Eka nodhi nyaka Hazar Adar mi okal nyaka Azmon,\n","kama Azmon ogomoe, moriwre gi Wadi mar Misri kendo gikone en Nam Mediterania.\n ","Tongʼu man yo podho chiengʼ nobed Nam Mediterania. Ma ema nobed tongʼu man yo podho chiengʼ.\n ","Tongʼu man yo nyandwat nochakre e dho Nam Mediterania nyaka e Got Hor\n","kendo koa e Got Hor nyaka Lebo Hamath. Eka tongʼno nodhi nyaka Zedad,\n","kodhi nyime nyaka Zifron mi ogik Hazar Enan. Ma ema nobed tongʼu man yo nyandwat.\n ","Tongʼu man yo wuok chiengʼ, nochakre Hazar Enan nyaka Shefam.\n","Tongʼno nodhi nyime koa Shefam nyaka Ribla mantiere yo wuok chiengʼ mar Ain kendo nomed dhi nyaka kuonde moridore mantiere yo wuok chiengʼ mar Nam Kinereth.\n","Eka tongʼno nodhi nyime koluwo Jordan kendo nogigi e Nam Chumbi.\n  “ ‘Magi ema nobed tongʼ pinyu koni gi koni.’ ”\n  ","Musa nomiyo jo-Israel chik kama: “Ma e piny ma ubiro kawo kaka poku kokalo kuom goyo ombulu. Jehova Nyasaye osechiwo chik mondo pinyno opogi ne dhoudi ochiko gi nus,\n","nimar anywola mag dhood Reuben, dhood Gad, kod nus mar dhood Manase oseyudo pok margi.\n","Dhoudi ariyo gi nusgo oseyudo pokgi loka Aora Jordan man yo wuok chiengʼ mar Jeriko.”\n ","Jehova Nyasaye nowacho ne Musa niya,\n","“Magi e nyinge joma chwo monego pogu pinyni kaka pok maru: Eliazar jadolo kod Joshua wuod Nun.\n","Bende nyaka ikaw jatend dhoot ka dhoot mondo okonyi e tijno.\n  ","“Kendo magi e nying-gi:\n  “e dhood Juda, en Kaleb wuod Jefune;\n ","e dhood Simeon, en Shemuel wuod Amihud;\n ","e dhood Benjamin, en Elidad wuod Kislon;\n ","jatelo mowuok e dhood Dan, en Buki wuod Jogli;\n ","jatelo mowuok e dhood Manase wuod Josef, en Haniel wuod Efod;\n ","jatelo mowuok e dhood Efraim wuod Josef, en Kemuel wuod Shiftan;\n ","jatelo mowuok e dhood Zebulun, en Elizafan wuod Parnak;\n ","jatelo mowuok e dhood Isakar, en Paltiel wuod Azan;\n ","jatelo mowuok e dhood Asher, en Ahihud wuod Shelomi;\n ","jatelo mowuok e dhood Naftali, en Pedahel wuod Amihud.”\n  ","Magi e joma Jehova Nyasaye nochiko mondo opog jo-Israel girkeni e piny Kanaan.\n"],["Jehova Nyasaye nowuoyo gi Musa e pewe mag Moab momanyore gi Jeriko mokiewo gi Jordan kowacho niya,\n","“Chik jo-Israel mondo gimi jo-Lawi mier ma gibiro dakie kuom pok ma jo-Israel biro yudo. Kendo umigi lege mag kwath molworo miergo.\n","Eka ginibed gi mier ma ginyalo dakie kod lege mag kwath ne dhog-gi, rombegi kod jambgi mamoko duto.\n ","“Kuonde mag kwath molworo mier ma umiyo jo-Lawi nopim maromo fut alufu achiel mia angʼwen gi piero abiriyo gauchiel koa e kor ohinga.\n","To oko mar dala, pimuru fut alufu angʼwen mia abich kod piero ochiko gadek koa yo wuok chiengʼ, fut alufu angʼwen mia abich kod piero ochiko gadek koa yo milambo, fut alufu angʼwen mia abich kod piero ochiko gadek koa yo podho chiengʼ, kod fut alufu angʼwen mia abich kod piero ochiko gadek koa yo nyandwat, ka dala oger e dier lowono tir. Ginikaw kanyo kaka lek mar kwath ne joma odak e miergo.\n ","“Mier auchiel ma umiyo jo-Lawi nobed mier mag tony, ma ngʼat moneko nyalo ringo mondo opondie. Ewi mago medgi mier piero angʼwen gariyo mamoko.\n","Koriwore duto nyaka umi jo-Lawi mier piero angʼwen gaboro, kaachiel gi lege mag kwath.\n","Mier ma umiyo jo-Lawi koa kuom piny ma jo-Israel okawo kaka pok margi nyaka pog matindo tindo kaka pok mar dhoot ka dhoot: Kawuru mier mangʼeny kuom dhoot man-gi mangʼeny, to kawuru manok kuom jogo man-gi manok.”\n ","Eka Jehova Nyasaye nowacho ne Musa kama:\n","“Wuo gi jo-Israel kendo iwachnegi ni: ‘Ka ungʼado Jordan mi uchopo Kanaan,\n","to yieruru mier moko mondo obed miechu mag tony, ma ngʼat monego ngʼato kobothne nyalo ringo dhiye.\n","Gibiro bedo mier mag tony kua e nyim ngʼama dwaro chulo kuor, mondo omi ngʼat miparo kuome ni oneko kik negi kapok oyale e nyim oganda.\n","Mier auchiel muchiwogi nobed mier mag tony.\n","Chiwuru mier adek mag tony ni yo wuok chiengʼ mar Jordan to adek nobed Kanaan.\n","Mier auchielgo nobed kuonde tony ne jo-Israel, jodak kod ngʼato angʼata modak kodgi, mondo omi ngʼato angʼata monego ngʼat machielo kobothne nyalo ringo dhiye.\n ","“ ‘Ka ngʼato ogoyo wadgi gi gima olos gi chuma, motho, to en janek; omiyo janekno nyaka negi.\n","Kata ka ngʼato nigi kidi e lwete manyalo nego ngʼato, mi ogoyogo wadgi motho, to en janek; omiyo janekno nyaka negi.\n","Kata ka ngʼato otingʼo gimoro molos gi yien e lwete, mi ogoyogo wadgi motho, en janek; omiyo janekno nyaka negi.\n","Owad gi ngʼat monegno noneg janekno; koromo kode to nonege.\n","Ka ngʼato obwono wadgi gi chunye kata odiro gimoro kuome kongʼeyo motho,\n","kata ka en gi mirima mi ogoye adhongʼ motho, to ngʼatno nonegi; nimar en janek. Owad gi ngʼat monegno noneg janekno koromo kode.\n ","“ ‘To kaponi odhiro wadgi ma ok gimonrego kata kochiele gi gimoro kobothne\n","kata ka olwaro kidi manyalo nege kuome motho; to ne ok en jasike kendo noonge gi paro mar hinye,\n","to oganda nokel thek e kind janekno kod owadgi ngʼat monegi kaluwore gi chik.\n","Oganda nyaka res janekno kuom owad gi ngʼat monegi mi gidwoke e dala mar tony mane oringo odhiye. Enodag kanyo nyaka chop jadolo mane owir gi mo maler tho.\n ","“ ‘To ka ngʼat monekono owuok oko mar dala mar tony mane odhiyoe,\n","kendo owad gi ngʼat mane onegocha oyude oko mar dala mar tony, to onyalo nege ma ok obedo gi richo mar nek.\n","Janek nyaka sik e dalane mar tony nyaka jadolo maduongʼ tho; to en mana bangʼ tho mar jadolo maduongʼno ema onyalo dok chamo mwandune.\n ","“ ‘Mago ema nobednu chike mosiko e tienge duto, kamoro amora ma unudagie.\n ","“ ‘Ngʼato angʼata ma onego ngʼato nyaka negi kaka janek mana ka nitie joneno manyalo wacho ni notimore kamano. To onge ngʼama inyalo negi kuom wach janeno achiel kende.\n ","“ ‘Kik ikaw asoya kuom ngʼatno moneko, nikech owinjore gi tho. Nyaka ngʼatno negi.\n ","“ ‘Kik ikaw asoya kuom ngʼato angʼata moringo odhi e dala mar tony koparo ni inyalo weye mondo odog e lope owuon kapok jadolo maduongʼ otho.\n ","“ ‘Kik udwany piny mudakie. Chwero remo dwanyo piny, kendo pwodhruok ok nyal tim ne piny modwany kuom chwero remo, makmana kokadho kuom remb ngʼatno mane ochwero remo.\n","Kik udwany piny mudakie gi remo kod kama adakie, nimar an, Jehova Nyasaye, adak e kind jo-Israel.’ ”\n"],["Jatend anywola mar joka Gilead wuod Makir, ma wuod Manase, mane oa e dhout nyikwa Josef, nobiro mi owuoyo e nyim Musa kod jotelo, ma gin jotend anywola mag jo-Israel.\n","Negiwacho niya, “Kane Jehova Nyasaye omiyo ruodha chik mondo opog piny ne jo-Israel kigoyo ombulu, nomiyi chik mondo pok mag owadwa Zelofehad mi nyige.\n","Koro parane ni onywomgi gi chwo moa e dhout jo-Israel mamoko; to pokgi nogol kuom pok mar kwerewa, mi med libamba mane onywomogi. Omiyo bath pok marwa nomawa.\n","Ka Higa mar Piero Abich mar jo-Israel ochopo (tiende ni Jubli), to nokaw girkeni mag-gi kigolo kuom gikeni mar dhoodgi kimedo e dhood joma onywomogi.”\n ","Eka Musa nomiyo jo-Israel wach machalo kama kaluwore gi chik mane Jehova Nyasaye omiye: “Gima dhood nyikwa Josef wacho nikare.\n","Ma e chik ma Jehova Nyasaye chiwo kuom nyi Zelofehad: Inyalo nywomgi gi ngʼato angʼata ma gihero moa e dhoodgi.\n","Onge pok mar Israel maa e dhoodni to dhi e dhoot machielo, nimar ja-Israel moro ka moro norit lowo mane oyudo koa kuom kwerene.\n","Nyako moro amora ma oyudo pok mar lowo kaka girkeni e dhood Israel moro amora nyaka nyuom gi ngʼato moa e dhood wuon mare, mondo omi ja-Israel moro amora oyud pok mar wuon mare.\n","Onge pok mano kadhi koa e dhoodni kadhi e dhoot machielo, nimar ja-Israel moro amora nyaka rit lop kwerene.”\n ","Omiyo nyi Zelofehad notimo mana kaka Jehova Nyasaye nosemiyo Musa chik.\n","Nyi Zelofehad miluongo ni Mala, Tirza, Hogla, Milka kod Nowa nonywom gi ominegi ma yawuot owadgi wuon-gi.\n","Nonywomgi ei anywola mar nyikwa Manase wuod Josef, kendo pok margi nosiko e anywola gi wuon-gi kendo e dhood gi wuon-gi.\n  ","Magi e chike kod buche mane Jehova Nyasaye ochiwo kokalo kuom Musa mondo omi jo-Israel e pewe mag Moab e bath Aora Jordan kama omanyore gi Jeriko.\n"]],"Deuteronomy":[["Magi e weche mane Musa owacho ne jo-Israel duto e piny motwo man wuok chiengʼ mar Jordan, mano man Araba mochomore gi Suf e kind Paran kod Tofel; Laban, Hazeroth kod Dizahab.\n","(En wuodh ndalo apar gachiel kia Horeb nyaka Kadesh Barnea kiwuok e got maluwo yo Seir.)\n ","E higa mar piero angʼwen e odiechiengʼ mokwongo mar dwe mar apar gachiel, Musa ne owacho ne jo-Israel gik moko duto mane Jehova Nyasaye ochike mondo owachnegi.\n","Ma ne bangʼ kane oseloyo Sihon ruodh jo-Amor mane ruodh Heshbon kendo noloyo Og ruodh Bashan, ma bende nosebedo gi loch e piny Edrei gi Ashtaroth.\n ","Musa nochako puonjo weche mag chik koa yo wuok chiengʼ mar Jordan nyaka tongʼ Moab kowachona niya,\n  ","Jehova Nyasaye ma Nyasachwa nowachonwa ka en Horeb niya, “Isedak mangʼeny ahinya e godni.\n","Wuogi e kambi kendo iwuoth kichomo bungu man e gode mag jo-Amor, dhi e miech ji duto mokiewo gi Araba, jogo modak e gode, jogo modak e tie gode man yo podho chiengʼ, jogo modak Negev kod mago modak e dho nam, kaachiel gi jogo modak e piny Kanaan kod Lebanon, nyaka chop e aora maduongʼ mar Yufrate.\n","Ne, asemiyoi pinyni. Dhiuru kendo ukaw piny mane Jehova Nyasaye ne okwongʼore ni nomi Ibrahim, Isaka kod Jakobo kaachiel gi nyikwagi.”\n ","E odiechiengno ne awachonu niya, “Un joma tekogi ohinga ma ok anyal tingʼo kenda.\n","Jehova Nyasaye ma Nyasachu osemiyo kwan maru omedore ma kawuono ungʼeny mana ka sulwe manie kor polo.\n","Mad Jehova Nyasaye ma Nyasach kwereu mi unyaa moromo alufu gi alufu kendo enogwedhu mana kaka nosingore.\n","To ere kaka anyalo tingʼo chandruoku, tingʼ magu mapek kod dondruokgo kenda awuon.\n","Yier jomariek man-gi winjo kod joma nigi luor mowuok e dhoudi duto kendo naketgi jotendu.”\n ","Ne udwoka niya, “Gima iparo mar timono nikare.”\n ","Omiyo nakawo joma otelo ne dhoutu, ma gin joma riek momi luor kendo naketogi mondo gibed loch kuomu kaka jotend oganda. Moko kuomgi naketo jotend ji alufu alufu, to moko jotend mia mia, to moko jotend ji piero abich abich, bangʼe moko jotend ji apar apar kendo moko naketo jotelo mopogore opogore e dhoutgi duto.\n","E kindeno nachiko jongʼad bura mau niya, Winjuru weche manie kind oweteu kendo ungʼad bura kare poni nitie bura e kind jo-Israel kendgi kata e kind ja-Israel kod japiny moro.\n","Kik udew wangʼ ka ungʼado bura, winj ngʼat matin kod maduongʼ mana machal. Kik uluor wangʼ ngʼato nimar bura makare en mar Nyasaye. Kelnauru bura moro amora matek ma ok unyal kendo abiro winjo.\n","Kendo kanyo ema ne anyisue gik moko duto mane onego utim.\n ","Mana kaka Jehova Nyasaye ma Nyasachwa nochikowa, ne wachako wuoth ka wawuok Horeb kendo ne wachomo pinje mag gode mar jo-Amor, kwakalo e dier bungu malich ma useneno kendo ne wachopo Kadesh Barnea.\n","Eka ne awachonu niya, “Usechopo e pinje mag gode mar jo-Amor ma Jehova Nyasaye ma Nyasachwa miyowa.\n","To ne, Jehova Nyasaye, ma Nyasachu osemiyou piny. Dhiuru mondo ukawe mana kaka Jehova Nyasaye, ma Nyasach kwereu nowacho niya. Kik ubed maluor, chunyu bende kik nyosre.”\n ","Eka un duto nubiro ira muwachna niya, “Waor jomoko nyimwa mondo odhi onon-nwa piny kendo odwoknwa wach e yo ma onego walu gi dala ma wabiro chopoe.”\n ","Parono ne aneno kaber omiyo ne ayiero ji apar gariyo kuomu ka ngʼato ka ngʼato oa e dhoodgi.\n","Ne giwuok ka gidhi e pinje mag gode ma gichopo e Holo mar Eshkol mondo ginon kaka pinyno obet.\n","Negikawo gik monyak e pinyno, mi gikelonwa, kagiwacho niya, “En piny maber ma Jehova Nyasaye ma Nyasachwa biro miyowa.”\n ","Ne ok giyie dhi e pinyno, kendo ne gingʼanyo mi gidagi winjo chike Jehova Nyasaye ma Nyasachgi.\n","Ne ungʼur e hembeu ka uwacho niya, Jehova Nyasaye ok dwarwa, omiyo nogolowa e piny Misri mondo ochiw-wa e lwet jo-Amor mondo otiekwa.\n","Ere kuma wanyalo dhiyoe? Owetewa osechido chunywa, ka giwachonwa niya, “Jogo tek kendo boyo moloyowa, mier madongo lach kendo nigi ohinga, bende ne waneno jo-Anak.”\n ","Eka ne awachonu niya, “Kik ubwogi, kik uluorgi\n","Jehova Nyasaye ma Nyasachu, ma otelo e nyimu, biro kedonu mana kaka ne okedonu e piny Misri kod e thim ka uneno gi wengeu uwegi.\n","Kuno bende ne uneno kaka Jehova Nyasaye ma Nyasachu okawo tingʼu mana kaka wuoro kawo tingʼ wuode, kotelonu e wuodhu duto nyaka uchopo ka.”\n ","Ei magi duto ne ok uketo genou kuom Jehova Nyasaye ma Nyasachu,\n","mane otelo nyimu e wuodhu, gotieno notelonu gi mach to godiechiengʼ notelonu gi rumbi mondo umany kuonde monego ubworie kendo onyisu yo monego uluw.\n ","Kane Jehova Nyasaye owinjo gima ne uwacho, mirima nomake mi okwongʼore niya,\n","“Onge ngʼama nitiere e tiengʼ mobamni manone piny maberni mane asingora ni nami kweregi,\n","makmana Kaleb wuod Jefune. En ema none pinyno kendo anamiyego kaachiel gi nyikwaye kamoro amora ma tiende nonyon nikech osebedo koluwo Jehova Nyasaye gi chunye duto.”\n ","Nikech un, Jehova Nyasaye ne okecho koda mi owachona niya, “Ok inidonji e pinyno.”\n","To jalupni ma en Joshua wuod Nun ema nodonji e pinyno. Omiyo jiwe nikech en ema notelne jo-Israel duto ka kawo pinyno.\n","To jomatindo mane uwacho ni biro ter e twech, ma gin nyithindo ma ok ongʼeyo pogo ber kod rach, gin ema ginidonji e pinyno. Anamigi pinyno kendo ginikawe mi gidagie.\n","To un chakuru wuoth kudok chien e thim kuchomo Nam Makwar.\n ","Eka ne udwoko niya, “Wasetimo richo e nyim Jehova Nyasaye. Wabiro aa malo kendo kedo mana kaka Jehova Nyasaye ma Nyasachwa ochikowa.” Omiyo ji duto norwako gige lweny ka giparo ni en gima yot monjo piny godeno.\n ","To Jehova Nyasaye nowachona niya, Kwergi ni kik gidhi gikedi nimar ok anabed kodgi. Ibiro lowu gi wasiku.\n ","Ne awachonu kamano to ne ok unyal winjo. Ne ungʼanyo ne Jehova Nyasaye mi ok uluwo chikene, kendo gi wich teko maru ne uwuotho ka udhi e piny mar gode.\n","Jo-Amor mane odak e pinje godego ne omonjou, mi gilawou ka kich ma ogodak kagi goyou chakre Seir nyaka Horma.\n","Ne udwogo ma uywak e nyim Jehova Nyasaye to ne ok ochiko ite ne ywaku kendo ne ok owinjo kwayou.\n","Omiyo ne udak Kadesh kuom kinde mangʼeny, adier kuom kinde mangʼeny ne udak kuno.\n"],["Eka ne wachako wuoth kwangʼado thim kwachomo Nam Makwar mana kaka Jehova Nyasaye nochika. Kuom kinde mangʼeny ne wadigni e piny gode mag Seir.\n ","Eka Jehova Nyasaye ne owachona niya,\n","“Usedigni bangʼ kinde mangʼeny kulwororu e pinyni, omiyo wuothuru kuchomo yor nyandwat.\n","Nyis ji wechegi kiwachonegi ni, ‘Uchiegni kalo e piny joweteu ma nyikwa Esau modak Seir. Gibiro bedo gi kibaji nikech un, to beduru motangʼ.\n","Kik udwar kodgi lweny nimar ok anamiu pinygi kata mana kama uketo e tiendu kende. Asemiyo Esau pinje mag gode man Seir kaka girkeni mare.\n","Ubiro chulogi fedha kuom chiemo ma uchamo kod pi ma umodho.’ ”\n ","Jehova Nyasaye ma Nyasachu osegwedho tich lwetu. Oseritou ka uwuotho e thim malichni kendo kuom higni piero angʼwen-gi duto Jehova Nyasaye ma Nyasachu osebedo kodu mi ok uchando gimoro.\n ","Eka ne wakalo Seir kama jowetewa ma nyikwa Esau nodakie. Bangʼe ne waa Araba kwachomo Elath kod Ezion Geber mi wawuotho kwachomo thim Moab.\n ","Eka Jehova Nyasaye ne owachona niya, “Kik umonj jo-Moab kata kwinyogi mondo gitug lweny kodu, nimar ok anamiu dir pinygi moro amora. Kanyo asemiyo joka Ar ma nyikwa Lut kaka girkeni margi.”\n ","(Jo-Emi osebedo ka odak kanyo, ma gin joma rateke, mangʼeny kendo ma roboche mana ka jo-Anak.\n","Jo-Emi kod jo-Anak ji ne luongogiga ni jo-Refai, to jo-Moab to ne luongogi ni jo-Emi.\n","Chon jo-Hori nodak e piny Seir, to nyikwa Esau noriembogi oko. Negitieko jo-Hori mane ni kanyo mi gidak kuondegi mana kaka jo-Israel notimo e piny mane Jehova Nyasaye omiyogi kaka girkeni.)\n ","Kendo Jehova Nyasaye nowacho niya, “Koro chungi mondo ingʼad Holo mar Zered.” Omiyo ne wangʼado holono.\n ","E kinde mane wawuok Kadesh Barnea nyaka wangʼado Holo mar Zered nokawowa higni piero adek gaboro. E kindeno tiengʼ mar jolweny duto notho e kambi, mana kaka Jehova Nyasaye ne osesingorenegi.\n","Lwet Jehova Nyasaye ne mon kodgi nyaka ne otiekogi duto e kambi.\n ","Kane joma odongʼ ma jolweny osetho,\n","Jehova Nyasaye ne owachona niya,\n","“Kawuononi ubiro kalo e gwenge mag Moab manie piny Ar.\n","Ka ubiro ir jo-Amon, to kik uchandgi kata dwaro tugo kodgi lweny, nimar ok anamiu gimoro amora e piny jo-Amon. Asechiwe kaka girkeni ne nyikwa Lut.”\n ","(Pinyno bende ne okwan kaka piny jo-Refai mane osebedo kodak kuno, to jo-Amon to ne luongogi ni jo-Zamzumi.\n","Gin oganda marateke, mangʼeny kendo ma roboche mana ka jo-Anak. Jehova Nyasaye ne otiekogi e nyim jo-Amon, mane oriembogi mi gidak kuondegigo.\n","Jehova Nyasaye ne osetimo mano ne nyikwa Esau, mane odak Seir, e kinde mane otieko jo-Hori ka gineno. Negiriembogi oko kendo gidak kanyo nyaka chil kawuono.\n","To jo-Kaftor mane oa Kaftor noriembo jo-Avi mabor nyaka e gwenge mag Gaza, mi koro gidak kanyo.)\n ","“Koro ikreuru kendo ukadh holo mar Arnon. Neuru, asechiwo e lwetu Sihon ja-Amor ma ruodh Heshbon kod pinye. Chakuru kedo kodgi mondo ukawe.\n","Kochakore odiechiengni abiro kelo luoro kod kibaji ne ogendini duto modak e piny. E kinde ma giniwinjie humbu, gibiro kirni kendo kihondko biro makogi.”\n ","Koa e thim mar Kedemoth, ne aoro joote ne Sihon ma ruodh Heshbon kakwaye mondo kwe obedie kawachone niya,\n","“Yienwauru wakal e pinyu nikech wabiro luwo yo tir kendo ok wanabar e bat korachwich kata koracham.\n","Yie iusnwa chiemo mwachamo kod pi mwamodho nikech nengogi romre gi fedha, kendo iwewa aweya wakadhi kwawuotho gi tiendwa,\n","mana kaka nyikwa Esau mane odak Seir kod jo-Moab modak Ar ne jotimonwa, negiweyo wangʼado Jordan miwadonjo e piny ma Jehova Nyasaye ma Nyasachwa miyowa.”\n","To Sihon ruodh Heshbon ne otamowa kadho e pinygi nimar Jehova Nyasaye ma Nyasachwa nosemiye wich teko, kendo chunye odoko matek mondo ochiwe e lwetu mana kaka osetimo.\n ","Jehova Nyasaye nowachona niya, “Neuru, koro achiwo Sihon kod pinye e lwetu, koro monjeuru mondo ukaw pinyeno.”\n ","Kane Sihon kod jolwenje duto nobiro mondo ochak kodwa lweny e piny Jahaz,\n","Jehova Nyasaye ma Nyasachwa nochiwe e lwetwa kendo ne watieke gi nyithinde kod jolwenje duto.\n","E kindeno ne wakawo mieche duto, mi wanego, chwo, mon kod nyithindo duto, kendo onge ngʼama ne waweyo kangima.\n","To jamni kod gik moyaki mane oa e miechgi mane wakawo ne wadhi godo.\n","Onge dala mane nyalo sirowa e lweny chakre Aroer, e dho holo mar Arnon kod dala manie holo hie nyaka chop Gilead kendo onge kata mana dala achiel mane ok wanyal kawo. Jehova Nyasaye ma Nyasachwa nochiwogi duto e lwetwa.\n","To kaluwore gi chik Jehova Nyasaye ma Nyasachwa, ne ok ukawo piny jo-Amon moro amora kata mana piny mokiewo gi Jabok kata mago molworo dalane manie gode.\n"],["Bangʼe negigomo ma giluwo yo madhi Bashan, kendo Og ruodh Bashan gi jolweny mage duto nowuok riat mokedo kodwa e lweny Edrei.\n","Jehova Nyasaye nowachona niya, “Kik iluore nimar asechiwe e lweti, en kaachiel gi jolweny mage duto kod pinye. Timne kaka ne itimone Sihon ruodh jo-Amor, mane obedo gi loch e piny Heshbon.”\n ","Omiyo Jehova Nyasaye ma Nyasachwa nochiwo Og ruodh Bashan gi jolwenje duto e lwetwa, kendo ne watiekogi mi wanegogi duto maonge ngʼama nodongʼ.\n","E kindeno ne wakawo mier madongo mage duto. Onge kata mana dala maduongʼ kuom mier piero auchiel madongo mag-gi mane ok wakawo, tiende ni gwenge duto man Argob, ma en pinyruodh Og man Bashan.\n","Mier madongogi duto ne ochiel gi ohinga kod rangeye mag chumbe, to bende ne nitie mier moko matindo mangʼeny mane ok ochiel.\n","Dala ka dala ne wanegoe ji duto modakie, kaka chwo, mon kod nyithindo mana kaka ne watimo ne Sihon ruodh Heshbon.\n","To jamni duto kod gik moyaki moa e mier madongo mag-gi, ne watingʼo wadhigo.\n ","Omiyo e kindeno ne wakawo pinje mag ruodhi ariyo mag jo-Amor, mantie yo wuok chiengʼ mar Jordan, kochakore e holo mar Arnon mochopo nyaka Got Hermon.\n","(Hermon iluongo ni Sirion gi jo-Sidon, to jo-Amor luonge ni Senir).\n","Ne wakawo dalane duto manie got mesa Gilead duto, kod Bashan duto chakre Saleka, Edrei, dalane mag pinyruodh Og man Bashan.\n","(Og ruodh Bashan kende e ngʼama ne odongʼ e dier jomane otony kuom jo-Refai. Otandane ne olos gi nyinyo; borne ne oyombo fut apar gadek kendo lachne fut auchiel. Otandaneno pod ni Raba piny jo-Amon nyaka chil kawuono).\n ","Kuom pinje moko mane wakawo e kindeno, ne amiyo joka Reuben kod joka Gad tongʼ mokiewo gi Aroer man e bath holo mar Arnon, komedi gi nus mar piny gode manie Gilead kod miechgi duto.\n","Pinje Gilead modongʼ duto kod Bashan, pinyruodh Og, ne amiyo nus mar dhood jo-Manase. (E gwenge duto mag Argob man Bashan, nosebedo kiluongo ni piny jo-Refai.\n","Jair mawuok e dhood Manase ne okawo gwenge duto mag Argob ma ochopo nyaka e tongʼ man e kind jo-Geshur kod jo-Maakath; ne ochake nyinge owuon, manyaka kawuononi Bashan pod iluongo ni Havoth Jair.)\n","Kendo ne achiwo Gilead ne Makir.\n","To ne jo-Reuben kod jo-Gad, ne amiyogi kochakore Gilead nyaka e holo mar Arnon (e dier holono tir nobedo tongʼ) kendo koa Aora Jabok ma en tongʼ mar jo-Amon.\n","Bende nomi jo-Reuben kod jo-Gad piny ma yo podho chiengʼ mar Jordan man Araba nyaka Kinereth mochopo dho Nam mar Araba (ma tiende ni Nam Chumbi), man e bwo gode mag Pisga.\n ","E kindeno ne amiyou chik kawacho niya, “Jehova Nyasaye ma Nyasachu osemiyou pinyni mondo ukaw, to jolwenju duto machwo motegno moikore ne lweny nyaka kadh dhi loka e nyim oweteu ma jo-Israel.\n","Makmana mondeu, nyithindu kod jambu (angʼeyo ni un gi jamni mangʼeny), mondo odag e dalane ma asemiyou,\n","nyaka chop Jehova Nyasaye mi oweteu kwe, mana kaka osemiyou kendo gin bende gikaw piny ma Jehova Nyasaye ma Nyasachu miyou, loka mar Jordan. Bangʼ mano ngʼato ka ngʼato kuomu odogi kare ma asemiye kaka girkeni.”\n ","E kindeno ne achiko kawachone Joshua niya, “Iseneno gi wangʼi gik ma Jehova Nyasaye ma Nyasachi osetimo ni ruodhi ariyogi. Jehova Nyasaye biro timo mana machal kamano ne pinjeruodhi duto kuma udhiyoeno.\n","Kik uluorgi; nikech Jehova Nyasaye ma Nyasachu owuon nokednu.”\n ","E kindeno ne akwayo Jehova Nyasaye niya,\n","“Yaye Jehova Nyasaye Manyalo Gik Moko Duto, isechako nyiso jatichni badi mar loch kod tekoni maduongʼ. Nimar en nyasaye mane manie piny kata e polo manyalo timo gik marateke kaka misetimo?\n","We angʼadi adhi ane piny maber loka Jordan piny gode kod Lebanon.”\n ","To nikech un, Jehova Nyasaye ne okecho koda kendo ne ok onyal chiko ite ne wechena. Jehova Nyasaye nowacho niya, “Mano oromo, kik ichak iwuo koda kuom wachno.\n","Dhiyo ewi got Pisga mondo ine piny koa wuok chiengʼ nyaka podho chiengʼ kendo koa nyandwat nyaka milambo. Rang piny gi wengeni owuon, nimar ok iningʼad aora Jordan.\n","Ket Joshua mondo okaw kari kijiwe kendo imiye teko, nimar en ema obiro telo ne jogi koterogi loka cha mondo gikaw piny ma ibiro nenono.”\n","Omiyo wan ne wadongʼ e bath holo machiegni gi Beth Peor.\n"],["Yaye, jo-Israel, winjuru buche kod chike ma amiyou, luwgi mondo udagi kendo mondo ukaw piny ma Jehova Nyasaye, ma Nyasach kwereu miyou.\n","Kik umedi kata ugol gimoro amora kuom chik ma amiyou, to rituru chike ma amiyou mag Jehova Nyasaye ma Nyasachu.\n ","Ne uneno gi wengeu uwegi gima Jehova Nyasaye ne otimo Baal Peor. Jehova Nyasaye ma Nyasachu notieko koa kuomu jogo duto mane oluwo Baal mar Peor,\n","to ne un uduto mane usiko kupadoru kuom Jehova Nyasaye ma Nyasachu pod ungima nyaka chil kawuono.\n ","Ne, asepuonjou buche kod chike kaka ne Jehova Nyasaye ma Nyasacha nochika, mondo uluw chikenego e piny mudhidonjoe kendo kawo.\n","Ritgiuru maber, nimar mano ema biro nyiso riekou gi ngʼeyou ni ogendini mamoko mabiro winjo buchegi duto wach niya, “Adier, onge oganda mariek kendo man-gi ngʼeyo koganda maduongʼni.”\n","Ere oganda machielo ma ogen man kod nyasachgi machiegni e yo ma Jehova Nyasaye ma Nyasachwa chiegnigo kodwa e yo moro amora ma walame?\n","Kara ere oganda machielo maduongʼ man kod buche gi chike makare machal gi chike mamiyou kawuononi?\n ","Beduru motangʼ kendo neuru ni wiu ok owil gi gik museneno gi wangʼu kendo kik uwegi gia e chunyu ka pod ungima. Puonjuru nyithindu kod nyikwau wechegi.\n","Paruruane chiengʼ mane uchungʼ e nyim Jehova Nyasaye ma Nyasachu e Horeb, kane owachona niya, “Chok ji e nyima ka mondo giwinj wechena mondo mi gipuonjre luora ndalo duto mag ngimagi kendo bende gipuonj nyithindgi wechegi.”\n","Ne ubiro machiegni ma uchungʼ e tiend got. Godno mach ne liele mochopo nyaka e polo, ka en-gi rumbi maratengʼ kod mudho mandiwa.\n","Eka Jehova Nyasaye ne owuoyonu kokalo ei mach. Ne uwinjo dwol kawuok ei mach, to ne ok uneno ngʼat mane wuoyono, to makmana dwol kende ema nuwinjo.\n","Ne owachonu singruokne, ma gin Chike Apar, mane ochikou mondo uluw kendo ne ondikogi e kite mopa ariyo.\n","Kendo Jehova Nyasaye ne owachona e kindeno mondo apuonju buche kod chike ma onego uluw e piny ma udhiye loka Jordan mondo ukaw.\n ","Ne ok uneno Jehova Nyasaye gi wangʼu e kinde mane uwinjo dwonde koa e mach e got Horeb. Omiyo beduru motangʼ ahinya,\n","mondo kik ubed jo-mibadhi ka uloso nyisecheu uwegi, kata kido moro amora mochwe ka dichwo kata ka dhako,\n","kata ka chiayo moro e piny kata ka winyo mafuyo e kor polo,\n","kata ka gimoro amora mochwe mamol e lowo kata ka rech manie pi.\n","Ka ungʼiyo polo ma uneno chiengʼ, dwe kod sulwe karieny (ma gin gigo manyiso duongʼ mar polo), to kik gimak pachu mi ukulrunegi ka ulamo. Gin gigo ma Jehova Nyasaye ma Nyasachu osemiyo jopinje duto manie piny bwo polo.\n","To un, Jehova Nyasaye noresou mogolou e mach mager kuwuok e piny Misri mondo ubed kaka girkeni mare nyaka chiengʼ, mana kaka un sani.\n ","Jehova Nyasaye nokecho koda nikech un, kendo ne okwongʼoreni ok anangʼad aora Jordan mondo adonji e piny maber ma Jehova Nyasaye ma Nyasachu miyou ka girkeni.\n","Abiro tho e pinyni, ok anangʼad aora Jordan, to un uchiegni ngʼado mondo udhi ukaw kereu e piny maberno.\n","Beduru motangʼ mondo kik wiu wil gi singruok mane Jehova Nyasaye ma Nyasachu otimo kodu, kik ulos ne un uwegi kido moro amora milamo ma Jehova Nyasaye ma Nyasachu okwero.\n","Nimar Jehova Nyasaye ma Nyasachu en mach matieko gik mowangʼo kendo en Nyasaye ma janyiego.\n ","Bangʼ ka usedak e pinyno kuom higni mangʼeny mi ubedo gi nyithindo kod nyikwau, bangʼe ubedo jo-mibadhi ma uloso kido mopa kendo utimo gik mamono e wangʼ Jehova Nyasaye ma Nyasachu, ka umiye mirima;\n","to aluongo polo gi piny mondo obed joneno kuomu kawuono, ni ubiro rumo mapiyo nono e piny ma ubiro kawo loka Jordan.\n","Jehova Nyasaye biro keyou e dier ogendini kendo ji manok kuomu ema notony e kind pinje ma Jehova Nyasaye noterue.\n","Kuno unulamie gik ma dhano oloso gi lwetgi, ma gin nyiseche molos gi bao kata gi kite mopa, gin gik ma ok nyal neno, winjo, chiemo kata winjo tik gimoro.\n","To ka udwaro Jehova Nyasaye ma Nyasachu kanyo, to unuyude ka umanye gi chunyu duto kod ngimau duto.\n","Bangʼ ka gigi duto osetimorenu mi ubedo gi chuny mool, eka unuduog ir Jehova Nyasaye ma Nyasachu kendo uluore.\n","Nimar Jehova Nyasaye ma Nyasachu en Nyasaye ma jangʼwono ok enojwangʼu kata tiekou kata wiye wil kod singruok mane otimo gi kwereu kokwongʼore.\n ","Penj ane sani gik mane timore chon, ndalo mane pok onywolu, kochakore e ndalo mane Nyasaye ochweyo dhano e piny; penj ane koa e bath polo konchiel nyaka komachielo. Bende gima duongʼ kama osetimore kata gima chal kama osewinji?\n","Bende nitie oganda moro mosewinjo dwond Nyasaye kawuoyo e mach kaka usewinjoni ma obedo mangima?\n","Bende nitiere nyasaye moro mosegolo oganda kuom oganda machielo moselok wasumbini? Koso bende nitiere moro mosetemo timo timbe madongogi gi ranyisi, honni gi lweny kendo gi teko maduongʼ kod bat morie kaka Jehova Nyasaye notimonu e piny Misri e wangʼu kuneno.\n ","Osenyisu gigi duto mondo ungʼe ni Jehova Nyasaye en Nyasaye; onge Nyasaye moro ma ok en.\n","Noyie uwinjo dwonde gie polo mond opuonjugo. Bende noyienu ma uneno mach makakni e piny, kendo nuwinjo dwonde ei majno.\n","Nikech ne ohero kwereu mi oyiero nyikwagi bangʼ-gi, ne ogolou Misri en owuon kod tekone maduongʼ,\n","mondo ogol oko ogendini maroteke moloyou, kokelou e pinygi mondo omiu bedo girkeni kaka en kawuononi.\n ","Yie kendo ikaw odiechiengni obed ei chunyi ni Jehova Nyasaye en Nyasaye e polo malo kendo e piny mwalo. Onge Nyasaye moro machielo.\n","Emomiyo rituru buchene kod chikene ma amiyou kawuono, mondo gik moko odhi maber kodu gi nyithindu kendo mondo udag amingʼa e piny ma Jehova Nyasaye ma Nyasachu miyou e kinde duto e piny.\n ","Eka Musa noketo tenge mier adek madongo man yo wuok chiengʼ mar aora Jordan,\n","ma gin kuonde ma ka ngʼato onego wadgi ka ok ochano, to onyalo ringo dhi pondo kuondego mantie e miechgi madongo mondo ores ngimane.\n","Mier madongo-go gin magi: Bezer manie pinje gode motwo, mano ne jo-Reuben; Ramoth ei Gilead, obed kar jo-Gad; kendo Golan ei Bashan obed mar jo-Manase.\n ","Ma e chik mane Musa omiyo jo-Israel.\n","Magi e weche, buche kod chike mane Musa omiyogi kane giwuok Misri,\n","kane gin e holo machiegni gi Beth Peor man yo wuok chiengʼ mar Jordan, e piny Sihon ruodh jo-Amor mane nigi loch Heshbon kendo ne oloye gi Musa kod jo-Israel kane giwuok Misri.\n","Negikawo pinye gi piny Og ruodh Bashan, mane gin gi ruodhi ariyo mag jo-Amor man loka yo wuok chiengʼ mar Jordan.\n","Pinyni nochakore Aroer koa e dier holo mar Arnon mochopo nyaka Got Siyon (tiende ni, Hermon),\n","kendo nokawo gwenge mag Araba man yo wuok chiengʼ mar Jordan, mochopo nyaka Nam mar Araba mantiere e tiend gode mag Pisga.\n"],["Musa noluongo jo-Israel duto ma owachonegi kama:\n Yaye, jo-Israel winjuru buche kod chike ma awachonu kawuono. Puonjreuru wechego kendo une ni umakogi.\n","Jehova Nyasaye ma Nyasachwa notimo kodwa singruok e got Horeb.\n","Singruogni ne Jehova Nyasaye ok otimo gi wuonewa, to notime gi wan wawegi, ma kawuono nika kangima.\n","Jehova Nyasaye nowuoyo kodu wangʼ gi wangʼ gi ei mach ewi godno.\n","(E kindeno ne achungʼ e kindu gi Jehova Nyasaye ka asomoneu wach Jehova Nyasaye, nikech ne uluoro mach kendo ne ok uidho got.)\n Eka nowacho niya,\n  ","“An e Jehova Nyasaye ma Nyasachu, mane ogolou piny Misri, ka uwuok e piny mane unie wasumbini.\n  ","“Kik ubed gi nyiseche mamoko e nyima.\n ","Kik ulos nyasaye milamo maket gi kido moro amora, e polo malo kata e piny mwalo kata e bwo pi.\n","Kik ukulrunegi piny; bende kik ulamgi, nimar an Jehova Nyasaye ma Nyasachu, an Nyasaye ma janyiego kendo akumo nyithindo nikech richo mar wuonegi chakre tiengʼ mar adek nyaka mar angʼwen mar jogo mamon koda,\n","to anyiso hera ni tienge gana gi gana mar jogo mohera kendo morito chikena.\n ","Kik uti gi nying Jehova Nyasaye ma Nyasachu e yo ma ok owinjore, nimar Jehova Nyasaye ok nongʼwon ne ngʼato angʼata matiyo gi nyinge e yo marach.\n ","Rituru chiengʼ Sabato kendo ukete obed maler, kaka Jehova Nyasaye ma Nyasachu osechikou.\n","Tiuru kuom ndalo auchiel kendo uti tijeu duto,\n","to chiengʼ mar abiriyo en Sabato ne Jehova Nyasaye ma Nyasachu. Chiengʼno ok unutim tich moro amora, bed ni un kata yawuotu kata nyiu kata jotiju machwo kata mamon, kata rwethu, pundau kata jambu moro amora, kata jodak manie dieru mondo jotiju ma yawuowi kata ma nyiri oyudie thuolo mar yweyo kaka in.\n","Paruru ni ne un wasumbini e piny Misri kendo Jehova Nyasaye ma Nyasachu nogolou kuno gi teko maduongʼ korieyo bade. Kuom mano Jehova Nyasaye ma Nyasachu osechikou mondo urit chiengʼ Sabato.\n ","Luor wuonu gi minu mana kaka Jehova Nyasaye ma Nyasachu osechikou, mondo udagi amingʼa kendo mondo udhi maber e piny ma Jehova Nyasaye ma Nyasachu miyou.\n ","Kik ineki.\n ","Kik iterri.\n ","Kik ikwal.\n ","Kik ihang wach ne wadu.\n ","Kik igomb chi wadu. Kik igomb od wadu kata lope kata jatije ma wuowi kata jatije ma nyako, kata rwadhe, kata pundane kata gire moro amora.”\n  ","Magi e chike mane Jehova Nyasaye owachone chokruok gi dwol maduongʼ e got koa e mach, rumbi kod mudho mandiwa kendo ne ok omedo gimoro. Eka ne ondikogi e kite ariyo mopa mi omiyagi.\n ","Kane uwinjo dwol kawuok e mudho, to got bende wangʼ gi mach, jotend dhoutu gi jodongu nobiro ira.\n","Kendo nuwachona niya, “Jehova Nyasaye ma Nyasachwa osenyisowa duongʼne kod tekone kendo wasewinjo dwonde koa e mach. Kawuononi koro wasefwenyo ni ngʼato nyalo bedo abeda mangima kata obedo ni Nyasaye owuoyo kode.\n","To koro ere gima omiyo nyaka watho? Mach malichni biro tiekowa kendo wabiro tho ma ok wawinjo dwond Jehova Nyasaye ma Nyasachwa kendo.\n","Nimar ere dhano mosewinjo dwond Jehova Nyasaye mangima kawuoyo koa e mach, kaka wasewinjo to pod wantie.\n","Dhi machiegni mondo iwinji gik moko duto ma Jehova Nyasaye ma Nyasachwa wacho. Eka iwachnwa gik moko duto ma Jehova Nyasaye ma Nyasachwa owachoni, wabiro winjo kendo timo.”\n ","Jehova Nyasaye nowinjou kane uwuoyo koda ka uwacho niya, “Asewinjo gima jogi osewachoni, gik moko duto magiwacho beyo.\n","Yaye, dine ber ka chunygi osiko koluora kendo orito chikena duto mondo omi gidhi maber kaachiel gi nyithindgi nyaka chiengʼ!\n ","“Dhiyo mondo inyisgi gidogi e hema mag-gi.\n","To in dongʼ koda ka mondo amiyi chike gi buche duto manyaka ipuonjgi giriti e piny mamiyogi mondo gidagie.”\n ","Omiyo beduru motangʼ kutimo gik moko duto ma Jehova Nyasaye ma Nyasachu ochikou, ka ok udok korachwich kata koracham.\n","Wuothuru e yore duto ma Jehova Nyasaye ma Nyasachu osechikou mondo ubed mangima kendo ubed gi mwandu mondo omi ngimau omedre e piny ma ubiro kawo.\n"],["Magi e chike, buche kod weche ma Jehova Nyasaye ma Nyasachu ochika mondo apuonju kendo uritgi e piny ma ungʼado aora Jordan mondo ukaw.\n","Chikegi omiu mondo un, nyithindu kod nyikwau oluor Jehova Nyasaye ma Nyasachu e ndalo duto mag ngimau kurito buchene gi chikene ma amiyou mondo omi udag amingʼa gi mor.\n","Winjuru, yaye Israel, kendo beduru motangʼ kurito chikena mondo omi umedru e piny ma opongʼ gi chak kod mor kich, mana kaka Jehova Nyasaye ma Nyasach kwereu nosingorenu.\n ","Winjuru, yaye jo-Israel, Jehova Nyasaye ma Nyasachwa, en Jehova Nyasaye achiel.\n","Her Jehova Nyasaye ma Nyasachi gi chunyi duto kendo gi ngimani duto kendo gi tekoni duto.\n","Chike mamiyou kawuono onego bed e chunyu.\n","Ketgi e chuny nyithindu, wuo e wechego ka un e dala, ka uwuotho e bath yo, ka unindo kata ka uchungʼ.\n","Twegiuru e ngʼut lweteu kaka ranyisi kendo bawgiuru e lela wengeu.\n","Ndikgiuru ewi dhoutu kendo e rangeyeu.\n ","Ka Jehova Nyasaye ma Nyasachu okelou e piny mane osingore ne kwereu, ma Ibrahim, Isaka kod Jakobo ni nomiu. En piny maduongʼ, man-gi mier madongo mane ok ugero,\n","udi mopongʼ kod gik moko duto mabeyo, mane ok uloso, sokni ma ne ok ukunyo kod puothe mag mzabibu gi yiend zeituni mane ok upidho. Ka usechiemo muyiengʼ\n","to beduru motangʼ mondo kik wiu wil kod Jehova Nyasaye mane ogolou Misri; e piny mane unie wasumbini.\n ","Luor Jehova Nyasaye ma Nyasachi, en kende ema itine ka ikwongʼori mana gi nyinge owuon.\n","Kik uluw nyiseche mamoko ma gin nyiseche joma odak e dieru;\n","nimar Jehova Nyasaye ma Nyasachu modak e dieru en Nyasaye ma janyiego kendo mirimbe ochomou kendo obiro tiekou e wangʼ piny.\n","Kik utem Jehova Nyasaye ma Nyasachu kaka ne uteme ka un Masa.\n","Beduru gi adieri mar rito chike Jehova Nyasaye ma Nyasachu, kaka omiyou e chikene kod buchene.\n","Timuru gima nikare e wangʼ Jehova Nyasaye mondo udhi maber e yoreu, mi udonji kendo kaw piny maber mane Jehova Nyasaye osingore ne kwereu kokwongʼore,\n","ni obiro riembonu wasiku duto e dieru mana kaka ne Jehova Nyasaye owacho.\n ","E kinde mabiro ka wuodi openji niya, “Weche, buche kod chike mane Jehova Nyasaye ma Nyasachwa omiyi, tiendgi en angʼo?”\n","To iwachne niya, “Ne wan wasumb Farao e piny Misri, to Jehova Nyasaye ne ogolowa Misri gi teko maduongʼ.\n","Ne waneno gi wengewa kaka Jehova Nyasaye notimo honni kod ranyisi madongo ne jo-Misri kod Farao gi ode duto.\n","To ne ogolowa kuno kokelowa e piny mane osingore ne kwerewa kokwongʼore ni nomiwa.\n","Jehova Nyasaye ne ochikowa mondo warit buchene duto kendo waluor Jehova Nyasaye ma Nyasachwa mondo wadhi maber ndalo duto mag ngimawa, mana kaka timorenwa kawuononi.\n","Kendo ka warito chikegi adimba ma Jehova Nyasaye ma Nyasachwa miyowa kaka osechikowa, mano nobednwa kaka tim makare.”\n"],["Ka Jehova Nyasaye ma Nyasachu okelou e piny ma udhi donjoe mondo ukaw obed maru, mi oriembonu ogendini mangʼeny kaka jo-Hiti, jo-Girgash, jo-Amor, jo-Kanaan, jo-Perizi, jo-Hivi kod jo-Jebus, ma gin pinje abiriyo madongo kendo maroteke moloyou.\n","Kendo ka Jehova Nyasaye ma Nyasachu osechiwo gi e lwetu mi uloyogi, to une ni utiekogi duto. Kik ulos winjruok kodgi bende kik utimnegi ngʼwono.\n","Kik ukendru kodgi. Kik uchiw nyiu ni yawuotgi kata kik yawuotu okend nyigi,\n","nimar ginimi yawuotu weya mitine nyiseche mamoko kendo mano dimi mirima mak Jehova Nyasaye mitieku mapiyo nono.\n","Ma e gima onego utimnegi: Mukuru kendegi mag misengini, touru kitegi mopa milamo, tongʼuru sirnigi mag Ashera kendo wangʼuru kido mag-gi milamo e mach.\n","Nimar un oganda mowal ne Jehova Nyasaye ma Nyasachu. Jehova Nyasaye ma Nyasachu oseyierou kuom ogendini duto manie piny mondo ubed joge, joge owuon mogeno.\n ","Jehova Nyasaye ne ok oherou mi oyierou nikech ne ungʼeny moloyo ogendini mamoko, nimar un e oganda matinie moloyo,\n","to Jehova Nyasaye noyierou nikech noherou kendo orito singruok mane otimo gi kwereu kane ogolou gi tekone maduongʼ kendo warou e piny mane unie wasumbini, e lwet Farao ruodh Misri.\n","Ngʼeuru ni Jehova Nyasaye ma Nyasachu en Nyasaye. En Nyasaye ma ja-adiera; marito singruokne mar hera ne tienge gana gi gana mohere kendo rito chikene.\n","To\n jogo mochaye obiro kumo motiekgi mana ka gineno,\n adier ok obi deko ma ok okumo jogo mochaye.\n ","Kuom mano rituru yorene, buchene kod chikene adimba ma amiyou kawuono.\n ","Ka uchiko itu ne chikegi kendo uritogi adimba, eka Jehova Nyasaye ma Nyasachu norit singruokne mar hera kodu kaka ne osingore ne kwereu.\n","Obiro herou, gwedhou kendo miyo unyaa mangʼeny, obiro gwedho nyithindo munywolo, cham manie puotheu, decheu, divai manyien, mo, nyiroye ma dhou onywolo kod nyithi jambu e piny mane osingore ne kwereu ni nomigi.\n","Ibiro gwedhou moloyo ogendini duto; onge ngʼato kuomu madichwo kata madhako ma ok nobed maonge nyathi, kata jambu manobed maonge nyithindo.\n","Jehova Nyasaye notiek tuoche duto kuomu; bende ok nokelnu tuoche maricho mane uneno ka un Misri, to tuochego nomak mana wasiku mochayou.\n","Nyaka utiek ji duto ma Jehova Nyasaye ma Nyasachu keto e lwetu. Kik ukechgi bende kik ulam nyisechegi, nimar mano nobednu obadho.\n ","Unyalo wacho kendu niya, “Ogendinigi tek moloyowa. Ere kaka wanyalo riembogi oko?”\n","To kik uluorgi; paruru malongʼo gima ne Jehova Nyasaye ma Nyasachu otimone Farao gi piny e Misri duto.\n","Ne uneno kod wengeu tem malich, honni madongo tekone kod bat morie mane Jehova Nyasaye ma Nyasachu ogolougo oko. Jehova Nyasaye ma Nyasachu biro timo mano bende ne oganda makoro uluoro.\n","To bende Jehova Nyasaye ma Nyasachu biro miyo kihondko omakgi ma kata ngʼato pond e dieru manade to ok notony.\n","Kik gimiu luoro nimar Jehova Nyasaye ma Nyasachu manie dieru duongʼ kendo en Nyasaye man-gi teko.\n","Jehova Nyasaye ma Nyasachu biro riembo ogendinigo kuomu matin tin mana ka uneno. Ok noyienu mondo utiekgi dichiel nimar dipo ka ondiegi onywolore mangʼeny mathagu.\n","To Jehova Nyasaye ma Nyasachu nochiwgi e lwetu, kowito riekogi nyaka ginirum duto.\n","Obiro chiwo ruodhi mag ogendinigo e lwetu kendo unutiek nyingegi e bwo polo. Onge ngʼama nochungʼ masiru kendo unutiekgi duto.\n","Kido mag nyisechegi nyaka uwangʼ e mach. Kik ugomb fedha kod dhahabu ma gin-go, bende kik ukawgi. Ka utimo kamano, to ginibednu obadho nimar gigo gin gigo makwero ne Jehova Nyasaye ma Nyasachu.\n","Kik ukel gimoro makwero e uteu, nimar un kod gima ukelono nokethi. Kik ubed gi gik machalo kamano nimar enokethgi.\n"],["Beduru motangʼ kurito chike duto ma amiyou kawuononi, mondo omi ubed mangima kendo unyaa mi udonji e piny ma Jehova Nyasaye nosingore ni nomi kwereu.\n","Parieuru kaka Jehova Nyasaye ma Nyasachu ne otelonu ka ukalo e piny motwo kuom higni piero angʼwen-gi duto, mondo opuonju bolruok, kopimo paro ma un-godo e chunyu ka bende unyalo rito chikene.\n","Nodwokou piny momiyo kech okayou, eka bangʼe nomiyou manna mondo ucham ma en chiemo mane pok uneno ma kata mana kwereu bende ne pok oneno. Notimonu kamano mondo opuonjugo ni dhano ok bed mangima nikech chiemo kende to nikech wach ka wach moa e dho Jehova Nyasaye.\n","Lepu ne ok oti kendo tiendeu ne ok opudhore kata okuot kuom higni piero angʼwen-go duto.\n","Ngʼeuru e chunyu ni kaka ngʼato kumo wuode, omiyo Jehova Nyasaye ma Nyasachu bende koro kumou.\n ","Rituru chike duto mag Jehova Nyasaye ma Nyasachu, kuwuotho e yorene bende ka umiye luor.\n","Nimar Jehova Nyasaye ma Nyasachu kelou e piny maber, piny man-gi aore kod pi maber, man-gi thidhna mamol e holo koa e gode;\n","ma en piny machiego ngano kod shairi, mzabibu kod ngʼowu, olemo mongʼinore, zeituni kod mor kich.\n","Pinyno nobed gi chiemo mangʼeny, bende ok unuchand gimoro; en piny ma kite mayudore gin nyinyo kendo en piny ma mula unyalo kunyo e godene.\n ","Ka usechiemo ma uyiengʼ, to pakuru Jehova Nyasaye ma Nyasachu kuom piny maber ma osemiyou.\n","Beduru motangʼ mondo kik wiu wil kod Jehova Nyasaye ma Nyasachu, ka uweyo luwo yorene, chikene kod buchene ma amiyou kawuononi.\n","Ka ok kamano, ka usechiemo ma uyiengʼ, ka usegero ute mabeyo ma udakie\n","ka dhou kod jambu omedore, fedha kod dhahabu bende omedore ma gik ma un-godo duto omedore\n","to chunyu biro donjo e sunga ma wiu nowil kod Jehova Nyasaye ma Nyasachu, mane ogolou Misri, e piny mane unie wasumbini.\n","Ne otelonu kokalo piny malach mar ongoro piny motwo maonge kata pi, motingʼo thuonde kwiri kod thomoni, ne omiyou pi koa e lwanda matek.\n","Ne omiyou manna ma uchamo e thim gimane kwereu ne ok ongʼeyo, mondo omi ubed ka uboloru kendo ka otemou mondo giko udhi maber.\n","Unyalo wacho e chunyu niya, “Tekona kod lucha kod tich lweta ema omiyo ayudo mwandugi.”\n","To par Jehova Nyasaye ma Nyasachi, nimar en ema omiyi teko mar loso mwandu, kochopogo singruok mare mane osingore gi kwereu mana kaka en kawuononi.\n ","Kapo ni wiu owil gi Jehova Nyasaye ma Nyasachu ma uluwo nyiseche moko, ulamo kendo ukulorunegi, to akwongʼora kawuononi ni notieku maonge kiawa.\n","Mana kaka ogendini mane Jehova Nyasaye otieko e wangʼu kuneno, omiyo un bende ibiro tieku nikech ok uluoro Jehova Nyasaye ma Nyasachu.\n"],["Yaye Israel, winjuru, uchiegni ngʼado Jordan ka udhi riembo oganda maduongʼ kendo maroteke moloyou, man-gi mier madongo ma ohingagi chopo nyaka e kor polo.\n","Jo-Anak gin joma roteke kendo roboche! Usewinjo kiwuoyo kuomgi kiwacho niya, “Ere joma dichungʼ e nyim jo-Anak?”\n","To beduru gigeno kawuono ni Jehova Nyasaye ma Nyasachu ema dhi telo nyimu mana ka mach mawengʼo. Obiro tiekogi kendo obiro nyonogi mana ka uneno, kendo unuriembgi mi girum chutho mapiyo nono mana kaka Jehova Nyasaye osechiko.\n ","Ka Jehova Nyasaye ma Nyasachu oseriembogi oko e wangʼu ka uneno, to kik uwach e chunyu niya, “Jehova Nyasaye osekelowa ka mondo wakaw pinyni nikech timwa makare.” Ooyo en mana nikech timbe maricho mag ogendinigo emomiyo Jehova Nyasaye dhi riembogi ka uneno.\n","Ok nikech timu mabeyo kata lony maru emomiyo udhi kawo pinyno mondo obed maru; to mana nikech timbe maricho mag ogandagi ema miyo Jehova Nyasaye ma Nyasachu biro riembogi oko e wangʼu mondo ochop gima nowachone kwereu ma Ibrahim, Isaka kod Jakobo.\n","Ngʼeuru ni ok en nikech timu makare emomiyo Jehova Nyasaye ma Nyasachu miyou piny maberni mondo ukaw, nimar kadier to un joma tokgi tek.\n ","Paruru wachni kendo kik wiu wil kaka ne ujimbo mirimb Jehova Nyasaye e thim. Kochakore chiengʼ mane uwuok Misri ma uchopo ka, usebedo mana ka ungʼanyo ne Jehova Nyasaye.\n","Kane un Horeb ne ujimbo mirimb Jehova Nyasaye mane iye owangʼ modwaro tiekou.\n","Kane adhi e got mondo akaw chike mane ondiki e kite mopa, chike mag singruok mane Jehova Nyasaye otimo kodu, ne abet e got odiechienge piero angʼwen kod otieno piero angʼwen; kendo ne ok achiemo kata modho pi.\n","Jehova Nyasaye ne omiya kite ariyo ma ondiki gi lwet Nyasaye. Kuomgi ne ondiki e chike duto mane Jehova Nyasaye owachonu koa e mach mawuok e got, e odiechieng chokruok.\n ","Kane odichienge piero angʼwen kod otieno piero angʼwen oserumo, Jehova Nyasaye nomiya kite mopa ariyo, ma gin kite mag singruok.\n","Eka Jehova Nyasaye nowachona niya, “Lor piny piyo piyo ia e got, nikech jogi mane igolo oa e piny Misri oselokore jo-mibadhi. Giseweyo mapiyo gik mane achikogi, kendo giseloso nyiseche mag kido.”\n ","Kendo Jehova Nyasaye ne owachona niya, “Aseneno jogi, kendo gin joma tokgi tek adier!\n","We mondo atiekgi duto mondo agol nying-gi oko e wangʼ piny kae. Abiro miyo idok oganda maratego kendo mangʼeny moloyogi.”\n ","Omiyo nalokora kendo alor kaa e got mane oyudo wangʼ. Kite mopa ariyo motingʼo winjruok ne nitie e lweta.\n","Kane angʼiyo ne aneno ni usetimo ketho e nyim Jehova Nyasaye ma Nyasachu; kendo useloso nyasaye mar kido ma olos ka nyaroya. Uselokoru piyo ma uweyo yo ma Jehova Nyasaye ne ochikou.\n","Omiyo ne akawo kite mopa mane ni e lweta mi adiro piny ma gitore matindo tindo e nyimu.\n ","Eka ne achako ariera piny e nyim Jehova Nyasaye kuom ndalo piero angʼwen odiechiengʼ gotieno; ne ok achiemo kata modho pi, nikech richo duto mane utimo, ka utimo gik mamono e nyim Jehova Nyasaye, kendo ka ujimbo mirimbe.\n","Ne aluoro mirima kod kum mager mar Jehova Nyasaye, nimar mirima nomake ahinya mar tiekou. To kata kamano nowinjo ywakna kendo.\n","Jehova Nyasaye ne iye owangʼ gi Harun mi odwaro tieke, to e kindeno ne alemone Harun bende.\n","Bende ne akawo giru mar kethono, ma en kido mar nyaroya mane uloso, mine awangʼe e mach. Bangʼe ne atoye matindo tindo narege mayom kaka mogo, eka ne akire e aora mamol koa e got.\n ","Bende ne umiyo Jehova Nyasaye mirima ka un Tabera, Masa, kod Kibroth Hatava.\n ","Kendo kane Jehova Nyasaye ogolou Kadesh Barnea nowacho niya, “Dhiuru mondo ukaw piny ma asemiyou.” To ne ungʼanyo ne chike mag Jehova Nyasaye ma Nyasachu, ne ok ugeno kuome kata miye luor.\n","Usebedo ka ungʼanyo ne Jehova Nyasaye ndalo duto ma asengʼeyoue.\n ","Ne ariera piny ndalo piero angʼwen odiechiengʼ gotieno nikech Jehova Nyasaye nowacho ni obiro tiekou.\n","Ne alamo Jehova Nyasaye kawacho niya, “Yaye Nyasaye Manyalo Gik Moko Duto, kik itiek jogigi, ma gin girkeni mari iwuon mane ireso gi badi maratego e piny Misri.\n","Par jotichni ma gin Ibrahim, Isaka kod Jakobo kendo kik ine wich teko margi, timbegi maricho kod richo mag-gi\n","Ka ok kamano to piny mane igolowa biro wacho ni, ‘Nikech Jehova Nyasaye ne ok nyal kawogi matergi e piny mane osesingonegi kendo nikech ne ok oherogi, to Jehova Nyasaye osetero joge e thim mondo otho kuno nikech osin kodgi.’\n","To ngʼe ni gin jogi owuon kendo ma girkeni mari mane igolo gi tekoni maduongʼ kod bat morie.”\n"],["E kindeno Jehova Nyasaye nowachona niya, “Paa kite ariyo machal gi mane okwongo ka, mondo ibi ira e got kendo ilos Sanduk bao.\n","Abiro ndiko e kitego weche mane ni e kite mopa mokwongo mane itoyo, eka iketgi e sandugno.”\n ","Omiyo ne aloso Sandug Muma gi yiend siala, mine apayo kite ariyo machal gi mane okwongo ka, eka ne adhi e got gi kite ariyogo katingʼo e lweta.\n","Jehova Nyasaye ne ondiko e kite mopagi weche mane ondikoe mokwongo, mane gin Chike Apar, mane owuoyogo kodu e got gi ei mach, e chiengʼ chokruok maler. Bangʼe Jehova Nyasaye nomiyagi.\n","Eka ne alor kaa e got mi aketo kite mopa mag chikego e sanduku mane aseloso mana kaka Jehova Nyasaye ne osechiko kendo gin kanyo nyaka chil kawuono.\n ","(Jo-Israel nowuotho koa e sokni mag Jaakan nyaka Mosera; kanyo ema ne Harun othoe mi oike kendo Eliazar wuode nokawo tichne kaka jadolo.\n","Koa kanyo ne giwuotho ka gidhi Gudgoda ma gichopo nyaka Jotbatha, piny aore.\n","E kindeno Jehova Nyasaye ne oketo tenge oganda joka Lawi mondo otingʼ Sandug Muma mar singruok mar Jehova Nyasaye, mondo omi gichungʼ e nyim Jehova Nyasaye ka gitiyo tijene kendo ka gigwedho e nying Jehova Nyasaye nyaka chil kawuono.\n","Mano ema omiyo joka Lawi ok yud pokgi e kind jowetegi; nimar Jehova Nyasaye e pokgi mana kaka Jehova Nyasaye ma Nyasachu nowachonegi.)\n ","Koro ne asebet e got kuom ndalo piero angʼwen odiechiengʼ gotieno mana kaka ne atimo mokwongo mi Jehova Nyasaye ne ochako owinja kendo ok ne en dwarone mondo otieku.\n","Jehova Nyasaye ne owachona niya, “Dhiyo mondo itelne ji e yo mondo ukaw piny mane asesingora ni kweregi ni anamigi.”\n ","To koro sani, yaye Israel, en angʼo ma Jehova Nyasaye ma Nyasachu dwaro makmana miye luor kendo wuotho e yorene kendo hero tiyone gi chunyu duto kod ngimau duto.\n","Bende Jehova Nyasaye dwaro ni mondo urit buchene gi chikene ma amiyou kawuononi mondo okonyu.\n ","Jehova Nyasaye ma Nyasachu e wuon polo kata polo man malo manade kaachiel gi piny kod gik moko duto manie iye.\n","Kata kamano Jehova Nyasaye norito kwereu nimar noherogi mi bangʼe noyiero mana un, nyikwagi e dier ogendini mamoko duto mondo ubed joge mana kaka pod un nyaka chil kawuono.\n","Chunyu mondo oter nyangu, kendo weuru wich teko.\n","Nimar Jehova Nyasaye ma Nyasachu en Nyasach nyiseche kendo Ruoth mar ruodhi; Nyasaye maduongʼ malich kendo ratego, ma ok dew wangʼ ngʼato kata kawo asoya.\n","Orito nyithind kiye kod mon ma chwogi otho kendo ohero jodak komiyogi chiemo kod lewni.\n","Nyaka uher jodak manie dieru nimar un bende ne un jodak e piny Misri.\n","Luoruru Jehova Nyasaye ma Nyasachu kendo utine. Rituru adiera mare ka ukwongʼoru e nyinge.\n","En ema nyaka umiye pak, nimar en Nyasachu ma osetimo timbe madongo kendo malich ma useneno gi wengeu.\n","Kwereu duto mane odhi e piny Misri noromo ji piero abiriyo, to koro Jehova Nyasaye ma Nyasachu osemiyo unyaa mangʼeny mana ka sulwe manie kor polo.\n"],["Heruru Jehova Nyasaye ma Nyasachu kendo urit dwarone, buchene, kod chikene ndalo duto.\n","Paruru kawuononi puonj mane uyudo kuom Jehova Nyasaye ma Nyasachu nimar kata obedo ni nyithindu pok ongʼeyo kata neno puonjno, to un to ungʼeye. Bende paruru duongʼ mar Jehova Nyasaye gi tekone kod bat morie;\n","kaachiel gi ranyisi mane otimo kod honni mane onyiso e dier jo-Misri, ne Farao ruodh Misri kod pinye duto.\n","Bende nuneno gima notimone jolwenj Misri, faresegi kod gechegi kane gilawou mi Nam Makwar oimogi kendo mi Jehova Nyasaye otiekogi pep.\n","Nyithindu ne ok oneno gima Jehova Nyasaye notimonu e thim nyaka ne uchopo kama untiereni.\n","Kendo gima ne otimone Dathan kod Abiram yawuot Eliab mawuok e dhood Reuben kane piny oyawo dhoge e dieru tir e kind jo-Israel duto ma omwonyogi duto kod joutgi, hembegi kod gik moko duto ma mekgi.\n","To un ema ne uneno giwengeu gik madongo duto mane Jehova Nyasaye otimo.\n ","Rituru chike duto ma amiyou kawuononi mondo ubed gi teko kendo ukaw piny man loka mar Jordan mudhi kawono;\n","kendo mondo udagi amingʼa e piny mane Jehova Nyasaye osingo ne kwereu ni nomigi kod nyikwagi ma en piny maber mopongʼ gi chak kod mor kich.\n","Piny ma udonjoe mondo ukaw ok chal gi piny Misri muwuokie, ma en kama nuchwoyoe kothe ka uolonegi pi mana kaka iolone puoth alot.\n","To piny ma ungʼado Jordan mondo udhi ukaw en piny gode kod holo ma mwonyo pi moa e polo.\n","En piny ma Jehova Nyasaye ma Nyasachu biro ritoue; kendo orange pile ka pile higa ngima.\n ","Koro ka urito chike mamiyou adimba kawuono, ka uhero Jehova Nyasaye ma Nyasachu kendo tiyone gi chunyu duto kod ngimau duto,\n","to abiro oro koth e pinyu e ndalo mowinjore e ndalo oro kod ndalo chwiri, mondo uyud cham, gi mzabibu kod mo.\n","Abiro chiwo lum ne jamni mau kendo unuchiem ma uyiengʼ.\n ","Beduru motangʼ mondo pachu kik maki gi gik ma kamago ma ulam nyiseche mamoko ka ukulorenegi.\n","Mirimb Nyasaye nyalo lwar kuomu, ma olor ranga polo, mi koth bed maonge kendo puothe ok nochieg cham, ma uduto utho e piny maber ma Jehova Nyasaye miyou.\n","Kanuru wechenagi e chunyu kod pachu, twegiuru e bedeu ka ranyisi kendo e pat wengeu.\n","Puonjuru nyithindu wechegi, ka uwuoyo kuomgi ka ubet e dala, ka uwuotho e yo, ka unindo kata ka uchiewo.\n","Ndikgiuru ewi dhoutu kendo e rangeyeu,\n","mondo ndalo magu kod mag nyithindu omedre e piny mane Jehova Nyasaye osingore ni nomi nyithindu, mondo obed maru nyaka chiengʼ.\n ","Ka urito adimba chike duto ma amiyou mondo uluw mi uhero Jehova Nyasaye ma Nyasachu ka uwuotho e yorene kendo ka urito wechene,\n","to Jehova Nyasaye biro riembo ogendinigi duto e nyimu, kendo ubiro kawo pinje madongo kendo maroteke moloyou.\n","Kamoro amora ma unyono, nobed maru, tongʼ maru noyarre koa e thim mar Lebanon kokalo Aora mar Yufrate nyaka nam man yo podho chiengʼ.\n","Onge ngʼama nosiru. Jehova Nyasaye ma Nyasachu mana kaka osechikou, biro kelo luoro kod kibaji e piny duto kamoro amora ma udhiyoe.\n ","Winjuru, kawuononi aketo gweth kod kwongʼ e nyimu.\n","Ka urito chike Jehova Nyasaye ma Nyasachu ma amiyou kawuononi, to unuyud gweth.\n","Ka ok uluwo chike Jehova Nyasaye ma Nyasachu mi ulokoru uweyo yore ma amiyou kawuono, kendo ka uluwo nyiseche mamoko ma ok usengʼeyo, to unuyud kwongʼ.\n","Ka Jehova Nyasaye ma Nyasachu osekelou e piny mudhiye mondo ukaw obed maru, to nyaka uhul weche gweth e got Gerizim, to weche mag kwongʼ to uhul e got Ebal.\n","Kaka ungʼeyo, godegi ni yo podho chiengʼ mar holo mar Jordan kama jo-Kanaan odakie. Gin gode mantiere Araba but Gilgal kama yiende madongo mag More nitie.\n","Uchiegni ngʼado Jordan mondo ukaw piny ma Jehova Nyasaye ma Nyasachu miyou. Ka usekawe ma udakie,\n","to neuru ni uluwo chike duto kod buche ma amiyou kawuononi.\n"],["Magi e buche kod chike manyaka une ni uluwo e piny ma Jehova Nyasaye ma Nyasach kwereu, osemiyou mondo ukaw obed maru ka pod udak e pinyni.\n","Kethuru kuonde duto manie gode, thuche kendo kuonde duto manie tipo yiende madongo mane ogendini makoro uriembo ne lamoe nyisechegi.\n","Mukuru kendegi mag misango, touro kitegi ma gilamo kendo wangʼuru sirni mag-gi mag Ashera e mach; ngʼaduru matindo tindo kido mag nyisechegi kendo ugol nying-gi oko kuonde duto.\n ","Kik ulam Jehova Nyasaye ma Nyasachu e yo ma gilamogo nyiseche manono.\n","To nyaka udwar kama Jehova Nyasaye ma Nyasachu oseyiero e kind dhoutu duto, mondo Nyinge obedie kaka kar dak mare. Kanyo ema onego udhiye\n","mondo uterie misango miwangʼo pep, kod misango magu kaachiel gi chiwo mar achiel kuom apar kod chiwo moyiedhi, kaachiel gi chiwo mar kwongʼruok kod chiwo mar hera, gi chiwo mag nyithindo makayo mag dhou kod jambu.\n","E nyim Jehova Nyasaye ma Nyasachu kanyo ema un kod jou duto unuchiemie gi mor e gik moko duto ma lwetu timo, nimar Jehova Nyasaye ma Nyasachu osegwedhou.\n ","Kik utim kaka watimo e ndaloni, ma ngʼato ka ngʼato timo mana gima oneno ni berne,\n","nikech pok uchopoe kar yweyo, kendo yudo girkeni ma Jehova Nyasaye ma Nyasachu miyou.\n","To ubiro ngʼado loka Jordan mondo udagi e piny ma Jehova Nyasaye ma Nyasachu miyou kaka girkeni mi enomiu yweyo e lwet wasiku moluorou, mondo udagi gi kwe.\n","To kama Jehova Nyasaye ma Nyasachu noyier miluongo e Nyinge, kanyo ema unukelie gik moko duto ma achikou, ma gin misango miwangʼo pep, kod misango magu, achiel kuom apar magu, mich moyiedhi kod chiwo mag mwandu mugeno musingoru ni ubiro kelo ne Jehova Nyasaye ma Nyasachu.\n","Kendo kanyo bedie mamor gi Jehova Nyasaye ma Nyasachi, in kaachiel gi yawuoti kod nyigi, jotichni ma yawuowi kod ma nyiri, jo-Lawi manie miechu, maonge gi pok kata girkeni ma mekgi giwegi.\n","Bed motangʼ mondo kik ichiw misango miwangʼo pep kamoro amora ma ihero.\n","Chiwgi mana e kama Jehova Nyasaye biro yiero e kind jo-dhoutu, kendo kanyo ema itimie gik moko duto ma achiki.\n ","Kata kamano unyalo yangʼo chiayo meku kamoro amora e miechu, ma ucham ringʼo kaka udwaro, mana ka gima en ring mwanda kata ogunde. Kaluwore gi gweth ma Jehova Nyasaye ma Nyasachu miyou, joma ogak kod jomaler nyalo chamo ringʼogo.\n","To kata kamano kik ucham remo, to pukgiuru piny mana ka pi.\n","Kik ucham pok mar achiel kuom apar mar cham, divai manyien, kod mo, kata chiwo mag nyithindo makayo mag dhou kod jambu kata chiwo mar kwongʼruok kata chiwo mar hera kata chiwo mogen e miechu.\n","Unucham gigo kama Jehova Nyasaye ma Nyasachu biro yiero, in kaachiel gi yawuoti kod nyigi, jotichgi machwo kod ma nyiri, gi jo-Lawi manie miechu, kendo nyaka ubed mamor e nyim Jehova Nyasaye ma Nyasachu kuom gik moko duto ma lwetu timo.\n","Beduru motangʼ mondo kik ujwangʼ kod jo-Lawi modak e dieru e ndalo duto ma udak e pinyni.\n ","Ka Jehova Nyasaye ma Nyasachu osemedo tongʼ maru kaka ne osingorenu, mi ugombo chamo ringʼo ma uwacho niya, “Agombo chamo ringʼo,” to nucham ringʼo mangʼeny kaka unyalo.\n","Ka kama Jehova Nyasaye ma Nyasachu oyiero mondo nyinge obedie bor kodu, to unyalo yangʼo chiayo moa e kweth jambu kod dhou moa e miechu kaka asechikou kendo ucham ringʼo kaka udwaro.\n","Chamgiuru mana kaka ducham mwanda kata ogunde. Joma ogak kod jomaler duto manie dieru nochiem duto.\n","To kik ucham remo, nikech remo en ngima, to ok onego ucham ngima gimoro kod ringe.\n","To kata kamano kik ucham remo, to pukgiuru piny mana ka pi.\n","Ka ok uchamo chiemogo to ubiro dhi maber kaachiel gi nyikwau, nikech mano utimo gima ber kendo malongʼo e nyim wangʼ Jehova Nyasaye ma Nyasachu.\n ","To kawuru giu mowal kod gimoro amora ma usesingoru kukwongʼoru ni unuchiw kendo udhi kama Jehova Nyasaye noyier.\n","Ket misango miwangʼo pep e kendo mar misango mar Jehova Nyasaye ma Nyasachu, ringʼo kaachiel gi remo. Remb misenginigo nyaka ol e bath kendo mar Jehova Nyasaye ma Nyasachu, to ringʼo to unyalo chamo.\n","Beduru motangʼ ka urito chike ma amiyou mondo udhi maber kaachiel gi nyikwau nikech mano utimo gima ber kendo malongʼo e nyim wangʼ Jehova Nyasaye ma Nyasachu.\n ","Jehova Nyasaye ma Nyasachu biro riembo ogendini ma ubiro monjo kendo kawo pinygi ka uneno. To ka useriembogi oko mi udak e pinygi,\n","kendo bangʼ ka osetiekgi chuth e nyimu, to beduru motangʼ kendo kik upenj weche mag nyisechegi ka uwacho niya, “Ere kaka ogendinigi ne tiyo ni nyisechegi? Wan bende wabiro timo kamano.”\n","Ok onego ulam Jehova Nyasaye ma Nyasachu kaka gilamo nyisechegi, nikech Jehova Nyasaye mon gi kit lamo ma gilamogo nyisechegigo, kendo gitimo giko mamono duto ma Jehova Nyasaye osin-go. To bende gitimo misango gi yawuotgi kod nyigi e mach ka gichiwo ne nyisechegi.\n ","Neuru ni utimo gik moko duto machikou, kendo kik umedie gimoro kata kik ugol.\n"],["Ka janabi moro kata ngʼat mokoro gik mabiro timore e lek otuch e dieru kendo ohulo wach moro mar hono kod ranyisi,\n","kendo ka honono kod ranyisino ma ohulo otimore bangʼe owacho niya, “We walu nyiseche mamokogi (ma gin nyiseche ma ok ungʼeyo) kendo ka owacho ni we walamgi,”\n","to kik uwinj wach janabino kata jalekno. Jehova Nyasaye ma Nyasachu temou mondo ongʼe ane ka uhere gi chunyu duto kod ngimau duto.\n","En Jehova Nyasaye ma Nyasachu kende ema onego uluw kendo en kende ema owinjore umiye luor. Rituru chikene, luoreuru, tineuru kendo upadru kuome.\n","Janabino kata jalekno nyaka negi nimar opuonjo tim ngʼanyo ne Jehova Nyasaye ma Nyasachu mane oresou kagolou Misri kaka wasumbini; kendo osetemo golou e yore mane Jehova Nyasaye ma Nyasachu ochikou mondo uluw. Tim marachni nyaka ugol e dieru.\n ","Ka dipo owadu hie, wuodi, nyari kata chiegi mihero kata osiepni migeno hoyi lingʼ-lingʼ kawachoni niya, “We wadhi mondo walam nyiseche mamoko” (ma gin nyiseche ma in kata kwereni ne ok ongʼeyo;\n","ma gin nyiseche mag ogendini mokiewo kodu, bed ni gin machiegni kata mabor, kochakore e bath piny konchiel nyaka komachielo);\n","to kik iyie olok pachi kata winjo wachne. Kik itimne ngʼwono moro amora kendo kik iluwe kata pande.\n","Nyaka inege kendo lweti owuon ema okuong tere e tho. Bangʼe lwet ji moko duto bende otim kamano.\n","Chieleuru gi kite nyaka otho, nimar otemo golou kuom Jehova Nyasaye ma Nyasachu, mane ogolou Misri e piny mane unie wasumbini.\n","Eka jo-Israel nowinj wachno mabed giluoro, to onge ngʼato kuomu kendo manotim gima rachno kendo.\n ","Ka iwinjo ka iwacho e achiel kuom miechu ma Jehova Nyasaye ma Nyasachu miyou mondo udagie\n","ni joma timbegi mono osedonjo e miechgi ma osewuondo ji mangʼeny kuondego kawachonegi niya, “Wadhiuru walam nyiseche mamoko” (ma gin nyiseche ma ok usengʼeyo),\n","to wachno nyaka unon matut ahinya ka en adieri. Ka osenwangʼo kamano ni gima kwero osetimore e dieru,\n","to nyaka uneg jogo duto modak e dalano gi ligangla. Neg-giuru duto kaachiel gi jambgi.\n","Chokuru gik moyaki dalano kendo uketgi e laru mi uwangʼ-gi kaka misango miwangʼo pep ne Jehova Nyasaye ma Nyasachu. Nyaka odongʼ gunda ma ok nochak ger.\n","Gik mamonogo kik yud e lwetu eka mirima mager mar Jehova Nyasaye norum, mi notimnu ngʼwono kendo ununyaa kaka nosingore ne kwereu.\n","Nikech uluoro Jehova Nyasaye ma Nyasachu, kurito chikene duto ma amiyi kawuono kendo ka utimo gik makare e wangʼ Jehova Nyasaye.\n"],["Un e nyithind Jehova Nyasaye ma Nyasachu. Kik usar dendu kata uliel yie wiu, kuywago ngʼama otho, kata lielo pat wangʼu,\n","nimar un oganda mowal ne Jehova Nyasaye ma Nyasachu. Kuom ogendini manie wangʼ piny, Jehova Nyasaye oseyierou mondo ubed mwandune mogeno.\n ","Kik ucham gimoro amora makwero.\n","Magi e kit le gi jamni munyalo chamo: rwath, rombo, diel,\n","ogunde, nyakech, ngawo, diend bungu, abur, mwanda gi rombe manie gode.\n","Unyalo chamo kit le moro amora gi jamni ma ombongʼ tiendegi opogore ariyo kendo manyamo kambula.\n","To kuom mago manyamo kambula kata mago ma ombongʼ tiendegi opogore ahinya, ok onego ucham kaka ngamia, apwoyo, gi ogwangʼ terere kata obedo ni ginyamo kambula, ombongʼ tiendegi ok opogore, to gin gik mogak ne un.\n","Anguro bende en gima ogak kata obedo ni tiendene opogore kamano, ok onyam kambula. Kik ucham ring-gi kata kik umul ringregi motho.\n ","To kuom gik moko duto modakie pi, unyalo chamo mago man kod thuokgi kod kalagakla.\n","To mago duto maonge gi thuokgi kata kalagakla ok onego ucham nimar kuomu gin gik mogak.\n ","Unyalo chamo winyo moro amora ma ok ler.\n","Winy ma ok onego ucham e magi: ongo, achuth, gi olit,\n","gi otenga kod kit otenga duto, gi okun-okun,\n","gi kit agak duto,\n","kit tula moro amora, gi okok, kata kit olith duto,\n","gi tula matin, tula maduongʼ gi tula marachar,\n","gi tula modak e thim gi mbusi gi achuth gi osou,\n","gi nyamnaha, gi ngʼangʼa, tula kod olik tiga.\n ","Kute duto mafuyo e kweth kik ucham nimar gin gik makwero.\n","To unyalo chamo gik mafuyo gi buombgi ma ok kwero.\n ","Kik ucham gimoro ma uyudo ka osetho kende. Unyalo miye japiny moro amora manie miechu mondo ochame kata unyalo uso ne japiny moro, nikech un oganda mowal ni Jehova Nyasaye ma Nyasachu.\n Kutedo nyadiel to kik uole cha min.\n ","Neni uketo tenge achiel kuom apar mag giu ma puotheu onyago.\n","Chokuru achiel kuom apar mar chambu, divai manyien kod mo, kaachiel gi nyithindo makayo mag kweth dhou kod kweth jambu e nyim Jehova Nyasaye ma Nyasachu kama noyier mondo oluongie Nyinge mondo omi ubed joma oluoro Jehova Nyasaye ma Nyasachu ndalo duto.\n","Ka dipo ni kar romono bor kodi ma ok inyal tero achiel kuom apar mari ma Jehova Nyasaye ma Nyasachi osegwedhigo (nikech kama Jehova Nyasaye oyiero ne Nyinge bor kodi),\n","to inyalo loko mwandugo pesa mondo iter kama Jehova Nyasaye ma Nyasachi biro yiero.\n","Konyri gi pesano ka ingʼiewogo gimoro ma ihero; obed ring dhiangʼ kata ring rombo, divai kata math moketo thowi kata gimoro amora ma chunyi digombi. Eka in kod joodi duto nuchiem kanyo e nyim Jehova Nyasaye ma Nyasachu gi mor.\n","Kendo kik wiu wil kod joka Lawi modak e miechu, nimar gionge gi pok margi kata girkeni mowalnegi.\n ","Bangʼ higni adek, keluru achiel kuom apar duto mosechiw e higano mondo ukan-gi e miechu,\n","mondo omi joka Lawi (maonge pok kata girkeni ma owalnegi), to gi jodak, nyithind kiye kod mon ma chwogi otho modak e miechu obi ochiem mayiengʼ kendo mondo Jehova Nyasaye ma Nyasachu ogwedhu e gik moko duto ma lwetu timo.\n"],["E giko mar higa mar abiriyo gope duto nyaka we.\n","Ma e kaka onego time: Ngʼato ka ngʼato nyaka we gope ma ja-Israel wadgi nigo. Ok onego okaw chudo kuom ja-Israel kata wadgi nikech ndalo mar weyo gowi e nyim Jehova Nyasaye oselandi.\n","Jopinje mamoko to unyalo nyiso mondo ochulu gope ma gin-go, to gowi moro amora ma ja-Israel wadu nigo to nyaka iwene.\n","Kata kamano, ngʼat modhier ok onego bedi e dieru, nikech piny ma Jehova Nyasaye ma Nyasachu miyou kod jou mondo ukaw kaka girkeni obiro gwedho,\n","mana ka urito chike duto mag Jehova Nyasaye ma Nyasachu, kendo urito buchene duto ma amiyou kawuono.\n","Kuom mano Jehova Nyasaye ma Nyasachu biro gwedhou kaka osewacho, kendo ubiro olo ogendini mangʼeny mwandu to un ok unuol kuomgi. Ubiro bedo gi loch kuom pinje mamoko to un onge manobed kod loch kuomu.\n ","Ka nitie jachan e kind owete moa e mier mag piny ma Jehova Nyasaye nomiu, to kik ubed gi chuny mapek kata lep ma wuoyo marach ewi owadu modhierno.\n","To beduru mangʼwon kendo uholgi gimoro amora magidwaro.\n","Kata bedni higa mar abiriyo chiegni chopo to kik ubed gi ich lit mutamru olo owadu man-gi dwaro. Ka mano otimore, to owaduno nyalo mako bura e nyim Jehova Nyasaye mi ubed joketho.\n","Chiwreuru gi chuny man thuolo, to ka utimo kamano to Jehova Nyasaye ma Nyasachu biro gwedho tijeu duto kod gimoro amora ma udwaro timo.\n","Joma ochando nobedie e pinyu ndalo duto. Kuom mano achikou mondo ubed gi chuny ma thuolo kuom oweteu, joma odhier kod joma ochando e pinyu.\n ","Ka ja-Hibrania wadu madichwo kata madhako ochiwore mondo ingʼiewe kendo otini kuom higni auchiel, to e higa mar abiriyo nyaka iweye obed thuolo.\n","Kendo ka iweye mondo odhi ka en thuolo, to kik igole odhi gi lwete nono.\n","Kowe mabup gi chuny ma thuolo kimiye jamni, kar dino cham kod divai. Bedne mangʼwon kendo imiye kaluwore gi kaka Jehova Nyasaye ma Nyasachi osegwedhi.\n","Paruru nine un wasumbini e piny Misri to Jehova Nyasaye ma Nyasachu noresou. Mano emomiyo amiyou chikni kawuono.\n ","Ka jatichni owacho niya, “Ok adwar weyi,” nikech oheri kod jo-dalani duto kendo owinjo maber ka odak kodu,\n","to kaw riwi kendo ituchgo ite kiteno e dhoot mondo koro obed misumbani nyaka chiengʼ tim kamano bende nyaka ne jatichni madhako.\n ","Kik bedni matek weyo misumbani thuolo nimar higni auchiel mosebedo oromo chudo nyadiriyo maromre kod ngʼatno ma biro tiyoni ndalo. Kitimo kamano to Jehova Nyasaye ma Nyasachi nogwedh gik moko duto mitimo.\n ","Keturu tenge ne Jehova Nyasaye ma Nyasachu jamni duto machwo mokwong nywolo e kweth jambu. Kik uket rwedhi ma dhou okwongo nywolo e jok bende kik ungʼad yie rombu mokwong nywolo.\n","E higa ka higa in kod joodi onego uchamgi e nyim Jehova Nyasaye ma Nyasachu kama en owuon noyier.\n","Ka chiayo moro nigi songa, ongʼol kata en muofu kata ka en gi mbala moro amora to ok onego utim kode misango ne Jehova Nyasaye ma Nyasachu.\n","Onego uchame e miechu uwuon. Joma ok ler gi jomaler nyalo chame mana kaka gichamo mwanda kata nyakech.\n","Kik ucham remo, to pukgiuru piny mana ka pi.\n"],["Rituru dwe mar Abib kendo utim nyasi mar Pasaka mar Jehova Nyasaye ma Nyasachu, nikech e dwe mar Abib nogolou e piny Misri gotieno.\n","Timuru misango mar Pasaka ne Jehova Nyasaye ma Nyasachu gi chiayo mawuok e kweth jambu kata e kweth dhou kama en owuon noyier miluongo e nyinge.\n","Kik uchame gi makati moketie thowi, to kuom ndalo abiriyo cham makati motedi ma ok oketie thowi, makati mar lit, nikech ne uwuok Misri apoya nono; mondo ndalo duto mag ngimau ubed kuparo ndalo mane uwuok Misri.\n","Kik thowi moro amora yud kuomu kata e pinyu kuom ndalo abiriyo. Kik uwe ringʼo moro amora motimgo misango odhiambo mar odiechiengʼ mokwongo nindi nyaka kiny.\n ","Kik utim misango mar Pasaka, e dala moro amora ma Jehova Nyasaye miyou,\n","makmana kama enoyier ne nyinge owuon. Kanyo ema nyaka utime misango mar Pasaka godhiambo, ka chiengʼ dhi podho kuparogo odiechiengʼ mane uwuokie Misri.\n","Buluru misangono kendo uchame kama Jehova Nyasaye ma Nyasachu biro yiero. Bangʼe kochopo okinyi to doguru e hembeu.\n","Kuom ndalo auchiel chamuru makati ma ok oketie thowi kendo e odiechiengʼ mar abiriyo beduru gi chokruok mar Jehova Nyasaye ma Nyasachu kendo kik uti tich moro amora chiengʼno.\n ","Kwanuru jumbe abiriyo ugol koa chiengʼ mane uchako kayoe cham mochungʼ.\n","Bangʼe timuru nyasi mar Sawo mar Jumbe ne Jehova Nyasaye ma Nyasachu kuom golo chiwo mar hera kupimo maromre gi gweth ma Jehova Nyasaye ma Nyasachu osegwedhougo.\n","Kendo beduru mamor e kama Jehova Nyasaye ma Nyasachu noyier ni Nyinge kaka kar romo, in gi yawuoti kod nyigi, jotichni machwo gi mamon, jo-Lawi man e miechu, jodak, nyithind kiye, kod mon ma chwogi otho modak e dieru.\n","Par nine un wasumbini e piny Misri kendo luwuru chikegi adimba.\n ","Timuru Sawo mar kiche kuom ndalo abiriyo ka usechoko cham moa kar dino bangʼ keyo kod divai mobi.\n","Beduru mamor e sawoni, yawuoti kod nyigi, jotichni machwo gi mamon, jo-Lawi, jodak, nyithind kiye kod mon ma chwogi otho modak e miechu.\n","Kuom ndalo abiriyo timuru sawo ne Jehova Nyasaye ma Nyasachu e kama Jehova Nyasaye owuon noyier. Nimar Jehova Nyasaye ma Nyasachu biro gwedhou e keyo magu duto kendo e tij lweteu duto, mi moru nobed moromo.\n ","Jou machwo duto nyaka chopi e nyim Jehova Nyasaye ma Nyasachu nyadidek e higa ka higa mondo otim sewni adekgo kama en owuon obiro yiero. Sewni adekgo gin Makati ma ok Oketie Thowi, Sawo mar Jumbe kod Sawo mar Kiche. Onge ngʼat manobi e nyim Jehova Nyasaye gi lwete nono.\n","To ngʼato ka ngʼato kuomu nyaka kel mich maromre gi kaka Jehova Nyasaye osegwedhe.\n ","Keturu jongʼad bura kod jotend dhoutu e miechu duto ma Jehova Nyasaye ma Nyasachu miyou, to gibiro ngʼado ne jou bura makare.\n","Kik uketh adiera kata dewo wangʼ ngʼato, kik ukaw asoya, nikech asoya dino wenge joma riek kendo omiyo ngʼat makare bedo ngʼama rach.\n","Luwuru tim makare kendo en kende ema uluwe mondo udagi amingʼa kendo ukaw piny ma Jehova Nyasaye ma Nyasachu miyou.\n ","Kik uket siro mar Ashera moro amora e bath kendo mar misango ma ugerone Jehova Nyasaye ma Nyasachu,\n","kendo kik upa kidi milamo nimar Jehova Nyasaye ma Nyasachu mon kodgi.\n"],["Kik itim misango ne Jehova Nyasaye ma Nyasachi gi rwath kata gi rombo man-gi songa kata mbala, nimar mano en gima kwero e nyime.\n ","Ka dichwo kata dhako modak e dieru e achiel kuom dalane ma Jehova Nyasaye omiyou oyud katimo richo e wangʼ Jehova Nyasaye ma Nyasachu kendo koketho singruokne,\n","mopogore gi chikena molamo nyiseche mamoko, kokulorenegi, bed ni en chiengʼ, dwe kata sulwe marieny e kor polo.\n","Ka wachni okel e nyimu, to nyaka unon tiende malongʼo. Ka unono wachni ma uyudo ni gima kwerono otimore e Israel adier,\n","to goluru dichwono kata dhakono mosetimo gima mononi e dhorangach mar dala maduongʼ kendo mondo uchiele gi kite nyaka otho.\n","Kik ungʼadne ngʼato buch tho ka nitie mana janeno achiel kende, to ngʼadne ngʼato buch tho ka nitie joneno ariyo kata adek.\n","Lwet jonenogo ema onego okuong ogoye motho, bangʼe eka joma moko nogoye. Nyaka ugol tim marachno oa e dieru.\n ","Kokel buche matek e dieru ma ok unyal ngʼado, bedni gin buche mag nek, larruok kata mag goruok, to tergiuru kama Jehova Nyasaye ma Nyasachu biro yiero.\n","Dhiuru ir jodolo magin jo-Lawi kendo kuom jangʼad bura manie tich sano. Nonuru wach kuomgi kendo gini ngʼadnu bura.\n","Gima giwachonu kama Jehova Nyasaye ma Nyasachu biro yierono ema nyaka utim.\n","Nyaka une ni utimo mana kaka giwachonu ma ok uweyo kata matin. Kik ukwan ka nono gik ma giwachonu.\n","Ngʼato monyiso wich teko ne jangʼad bura kata ne jadolo ma ochungʼ kanyo kachiwo weche Jehova Nyasaye ma Nyasachu nyaka negi kendo nyaka ugol tim mamono e dier jo-Israel.\n","Ji duto biro winjo kendo nobed maluor bende ok ginichak gibed gi wich teko.\n ","Ka udonjo e piny ma ruoth ma Jehova Nyasaye ma Nyasachu miyou, mi ukawe kendo udakie ma uwacho niya, “We waket ruodhwa mana kaka ogendini moluorowa,”\n","to neuru ni uyiero ruoth ma Jehova Nyasaye ma Nyasachu ema ochiwo, kendo nyaka obed achiel kuom oweteu, kik uket ngʼat machielo, ma ok en ja-Israel wadu.\n","To ruoth ok onego obed gi farese mangʼeny kata chuno ji mondo odog Misri dhi omo moko, nimar Jehova Nyasaye osewachonu niya, “Ok onego udog gi yorno kendo.”\n","Kik obed gi mon mathoth nikech mano dipoka oketho parone. Bende kik obed gi fedha kod dhahabu mangʼeny.\n ","Ka okawo loch mar pinyruodhe, to nyaka ondik chikgi kogologi e kitap chik ma jodolo ma gin jo-Lawi nigo.\n","Chikgi nyaka obedgo kosomo pile ndalo duto mag ngimane mondo opuonjrego miyo Jehova Nyasaye ma Nyasache luor korito chikenegi kod buchene duto.\n","Kendo kik okwanre ni ober maloyo owetene koweyo luwo chik. Bangʼe en kod nyikwaye nobedie loch ndalo mangʼeny e pinyruodh Israel.\n"],["Jodolo, magin jo-Lawi, adier oganda duto mawuok e dhood Lawi ok noyud pokgi kata girkeni gi jo-Israel. Gibiro dak kuom chiwo motimne Jehova Nyasaye gi mach, nimar mano e pokgi.\n","Ok ginibed gi pok e kind jowetegi, nimar Jehova Nyasaye e pok margi mana kaka nosesingorenegi.\n ","Pok mowinjore jodolo kaw kuom misango mar rwath kod rombo ma ji ochiwo gin lemo mar bat, ring lemb kod chino.\n","Onego umigi keyo mokwongo mag puotheu kaka cham, divai manyien, gi mo kod yie rombe mukwongo ngʼado,\n","nimar Jehova Nyasaye ma Nyasachu oseyierogi kod nyikwagi kagiwuok e dhoutu duto mondo gichungʼ e nyim Jehova Nyasaye ka gitiyone kinde duto.\n ","Ka ja-Lawi odhiyo e dalau moro amora e Israel modakie, kendo obiro gi dembruok kama Jehova Nyasaye biro yiero,\n","to onyalo timo tich dolo e nying Jehova Nyasaye ma Nyasache mana kaka jo-Lawi mamoko matiyo kanyo e nyim Jehova Nyasaye.\n","Onego oyud pok maromre kodgi, kata obedo ni oseyudo pok makore koa e ndalo wuon-gi.\n ","Ka udonjo e piny ma Jehova Nyasaye ma Nyasachu miyou, kik upuonjru timbe mamono mag ogendini man kuno.\n","Kik yud ngʼato kuomu matimo misango gi wuode kata nyare e kendo, kata matimo timbe nyakalondo, kata jwok, kata loko dhoch kata ido,\n","kata jo-nyakalondo kata ajwoga kata ngʼat matiyo gi lang chunje maricho.\n","Ngʼato angʼata matimo gik ma kamagi mono gi Jehova Nyasaye kendo nikech timbe mamonogi Jehova Nyasaye ma Nyasachu biro riembo ogendini e nyimu.\n","Nyaka ubed maonge ketho e nyim Jehova Nyasaye ma Nyasachu.\n ","Pinje ma ubiro kawo winjo rieko mag ajuoke nyakalondo, to un Jehova Nyasaye ma Nyasachu ok oyienu timo kamano.\n","Jehova Nyasaye ma Nyasachu biro miyou janabi machal koda kowuok e dier oweteu, nyaka uwinje.\n","Nikech ma e gima ne upenjo Jehova Nyasaye ma Nyasachu e got Horeb e chiengʼ chokruok kane uwacho niya, “Kik wawinj dwond Jehova Nyasaye ma Nyasachwa kata neno mach makakni kama dipo ka watho.”\n ","Jehova Nyasaye nowachona niya, “Gima giwachono nikare.”\n","Abiro miyogi janabi machal kodi moa kuom owetegi, abiro keto wechena e dhoge kendo obiro nyisogi gik moko duto ma achikogi.\n","Ka ngʼato ok owinjo wechena ma janabino hulo e nyinga, to an awuon ema natere e bura.\n","To janabi mahedhore wacho wach moro amora e nyinga ma ok anyise ni mondo owachi kata janabi ma wuoyo e nying nyiseche mamoko nyaka negi.\n ","Unyalo wacho e kindu uwegi niya, “Ere kaka wanyalo ngʼeyo ni wach mowachno oa kuom Jehova Nyasaye?”\n","Ka gima janabi owachono ok otimore kata ochopo kare, to mano en wach ma Jehova Nyasaye ok owacho. Janabino rodho arodha wach, kik uluore.\n"],["Ka Jehova Nyasaye ma Nyasachu oseriembo kendo otieko ogendini ma omiyou pinygi ma udakie,\n","to yieruru kendo uket tenge mier madongo adek man e dier pinyno ma Jehova Nyasaye ma Nyasachu miyou mondo ukaw.\n","Geruru yore kuno kendo upog piny ma Jehova Nyasaye ma Nyasachu miyou ka girkenino nyadidek, mondo ka ngʼato onego dhano to oring odhi otony kuno.\n ","Ma e chik moketi ne ngʼama onego wadgi kobothne kendo ok ongʼeyo mi oringo odhi kanyo mondo ores ngimane.\n","Kuom ranyisi ngʼato nyalo dhi kod nyawadgi e bungu mondo gitongʼ yien kendo kongʼayo leye malo mondo otongʼ-go yien, to wi le nyalo bwodhore ma tongʼ ngʼatno manege, ngʼatni nyaka ring dhi e mier mag pondogi mondo ores ngimane.\n","Ka ok kamano to jachul kuor nyalo lawe gi mirima ma juke kakanyo ochwalore, kendo nege kata obedo ni ok owinjore gi tho, nimar notimorene ka ok en-gi paro mar timo mano.\n","Ma emomiyo achikou mondo uket tenge mier adekgo ne un uwegi.\n ","Ka Jehova Nyasaye ma Nyasachu omedo tongʼ mar pinyu, kaka nosingore kokwongʼore ni kwereu, ni obiro miyou pinyni duto kaka nosingorenegi,\n","kendo ka uluwo adimba chike duto ma amiyou kawuono mondo uher Jehova Nyasaye ma Nyasachu mi uwuotho e yorene ndalo duto, to nyaka umed yiero mier adek madongo kuom mago.\n","Timuru ma mondo remo maonge ketho kik chwer e pinyu, ma Jehova Nyasaye ma Nyasachu miyou kaka girkeni mondo kik ubed joketho kuom chwero remo.\n ","Ka ngʼato ok dwar wadgi mobutone kokiye kendo mi otho bangʼe oringo kodhi e mier madongo mag tonygi,\n","to jodong gwengʼno nyaka ome maduoge ka gole e dala maduongʼno mondo gichiwe e lwet joma chulo kuor mondo onege.\n","Kik utimne ngʼwono, kendo nyaka ugol e dier jo-Israel richo mar chwero remb ngʼat maonge ketho, eka unudhi maber.\n ","Ka udak e lowo mubiro yudo e piny ma Jehova Nyasaye ma Nyasachu dwaro miyou mondo ukaw kaka girkeni maru, to kik ngʼato kuomu keth kiewo mane kwereu oketo e kind ngʼato gi wadgi.\n ","Wach janeno achiel kende ok nyal mi ngʼadne ngʼato bura kuom ketho moro kata richo moro motimo. To wach mantie e kind ji nyaka ngʼere malongʼo ka nitiere joneno ariyo kata adek.\n ","Ka janeno ma ja-miriambo ochungʼ mondo odonjne ja-mahundu,\n","to ji ariyo ma laroregi nyaka chungʼ e nyim Jehova Nyasaye ka jodolo kod jongʼad bura manie tich e kindeno nitie.\n","Jongʼad bura nyaka non wachno malongʼo, to ka janeno oyud ni ja-miriambo kochiwo neno maonge adier ewi owadgi,\n","to timne mana kaka ne odwa timo ne owadgi kendo nyaka ugol tim marachno e dieru.\n","Ji modongʼ nowinj wachni mi nobed maluor kendo tim mamonono ok nochak otimre kendo e dieru.\n","Kik ibed gi tim ngʼwono, to chul ngʼato ngima kar ngima, wangʼ kar wangʼ, lak kar lak, lwedo kar lwedo, kendo tielo kar tielo.\n"],["Ka udhi kedo gi wasiku kendo uneno farese, geche mag lweny kod jolweny motegno moloyou, to kik gimiu luoro nikech Jehova Nyasaye ma Nyasachu, mane ogolou e piny Misri nobed kodu.\n","Ka uchiegni chako lweny, jadolo nosud nyime mondo owuo gi jolweny.\n","Enowach niya, “Winjuru, yaye jo-Israel kawuono udhi kedo gi wasiku, kik chunyu aa kata luoro maku, kik kihondko gou bende kik utetni e nyimgi.\n","Nimar Jehova Nyasaye ma Nyasachu ema nodhi kodu mondo okednu kuom wasiku mondo omiu loch.”\n ","Jodongo nowach ne jolweny niya, “Bende ngʼato osegero ot manyien ma oweyo odno kapok orwako? Onego odog dala nikech dipo ka otho e lweny ma ngʼat machielo ema orwako odno.\n","Bende ngʼato osepidho mzabibu ma ok ochako chamo olembe? Onego odog dala nikech dipoka otho e lweny ma ngʼat machielo ema bi cham olemono.\n","Bende ngʼato osesingore ne nyako moro nokendo ma ok okende? Onego odog dala nikech dipoka otho e lweny ma ngʼat machielo ema kend nyakono.”\n","Eka jotelo nowach kendo niya, “Bende ngʼato nitie ka man-gi luoro kata ma chunye ool? Onego odog dala mondo owetene bende kik chunygi ool.”\n","Kane jodongo osetieko wuoyo gi jolweny negiyiero negi jotelo.\n ","Ka uwuok dhi monjo dala maduongʼno, to penjuru jo-dalano ka gidwaro timo kodu winjruok mar kwe.\n","Ka giyie ma giyawo dhorangeyegi, to ji duto man kanyo nobed e bwo loch e tich matek kendo ginitinu.\n","Ka gidagi loso kwe mi gichako kedo kodu, to tiekuru dala maduongʼno.\n","Ka Jehova Nyasaye ma Nyasachu ochiwo dala maduongʼno e lwetu, to neguru ji duto man kanyo gi ligangla.\n","To mon, nyithindo, jamni kod gik moko duto manie iye kawgiuru duto ka gik muyako kendo unyalo kawo gik muyako ma Jehova Nyasaye ma Nyasachu omiyou koa kuom wasiku.\n","Ma e kaka onego utimne mier madongo duto man mabor, to kik utim kamano ne mier machiegni kodu.\n ","Kata kamano e mier madongo duto mag ogendini ma Jehova Nyasaye ma Nyasachu miyou kaka girkeni, kik uwe gimoro amora mayweyo kangima.\n","Tiekgi duto kaka jo-Hiti, jo-Amor, jo-Kanaan, jo-Perizi, jo-Hivi kod jo-Jebus mana kaka Jehova Nyasaye ma Nyasachu osechikou.\n","Ka ok kamano to gibiro puonjou mondo utim gik mamono ma gitimo kagilamo nyisechigi kendo unutim richo e nyim Jehova Nyasaye ma Nyasachu.\n ","Ka umonjo dala maduongʼ ma ukedo kuom kinde mangʼeny kapok ukawe, to kik uketh yien mage ka utongʼogi gi le mi ugogi piny nikech unyalo chamo olembene. Bende yien manie piny gin ji madimi ukethgi?\n","Kata kamano unyalo tongʼo yiende ma ok nyag olemo mondo uketgi ka ohinga mi ukaw dala maduongʼ ma ukedogono.\n"],["Ka ngʼato onegi moyud ka oriere piny e pap kama Jehova Nyasaye ma Nyasachu miyou mondo ukaw kendo ok ongʼere malongʼo ngʼama onege,\n","to jodongu gi jongʼad bura nodhi mondo opim gi tol chakre kama ringre ngʼatno nitie nyaka e mier machiegni kode.\n","Eka jodongo manie dala machiegni kod ringre ngʼatno nokaw nyaroya mapok otiyo, kata mapok otwe e jok,\n","kendo gilor kode e holo kama pok opur kata pidhoe cham, kochomo aora ma pi molie, kendo kanyo ema mondo giture ngʼute.\n","Jodolo, ma yawuot joka Lawi nochungʼ nyime, nimar Jehova Nyasaye ma Nyasachu oseyierogi mondo gitine kendo mondo gichiw gweth e nying Jehova Nyasaye kendo mondo gingʼad buche mar larruok kod mag nek.\n","Eka jodongo duto manie dala machiegni gi kama ringruokno nitie noluok lwetgi e nyaroyano ma ngʼute otur e holo,\n","kendo giniwach niya, “Lwetwa ne ok osechwero remoni kata wangʼwa ne ok oneno ka otimore.\n","Yie iwinj pwodhruok ma jogi Israel ma isereso yaye Jehova Nyasaye kendo kik ikaw jogi kaka joketho mochwero remo maonge ketho.” Kamano ginipwodhre kuom richo mar chwero remono.\n","Mano e kaka ubiro golo kuomu tim marach mar chwero remo maonge ketho, nikech usetimo gima kare e wangʼ Jehova Nyasaye.\n ","Ka udhi kedo gi wasigu kendo Jehova Nyasaye ma Nyasachu ochiwogi e lwetu ma umakogi ka wasumbini magu,\n","kendo ka ineno dhako moro ma jaber e kind mon momaki, ma idwaro kendo to inyalo kawe obed chiegi.\n","Kel dhakono e odi, bangʼe liel wiye kendo ingʼad kokene,\n","bende igol lepe mane omakego. Bangʼ ka osedak e odi kuom dwe achiel koywago wuon gi min, eka idhi ire mondo ibed chwore kendo en bende obed chiegi.\n","Ka ok imor kode, to iweye odhi kamoro amora ma ohero. Ok onego iuse kata kete jatichni, nimar isemiye wichkuot.\n ","Ka ngʼato nigi mon ariyo, kendo ohero moro maloyo machielo mi giduto ginywolone yawuowi, to wuowi mokwong nywol en wuod dhako ma ok ohero,\n","ka ondiko mwandune ne yawuote kik okaw ratiro mar wuowi makayo omi wuod dhako moherono.\n","Nyaka one ni ochiwone wuowi maduongʼ ma wuod dhako ma ok oherocha pok nyadiriyo mar gige duto. Wuowino en e ranyisi mokwongo mar tekre wuon. Ratiro mar wuowi makayo en mare.\n ","Ka ngʼato nigi wuowi ma jendeke ma ok winj wuon kod min kendo ok owinjgi ka okume,\n","wuon gi min nyaka kawe mitere ir jodongo e ranga dalagi.\n","Giniwach ne jodongo niya, “Wuodwani wiye tek kendo ja-jendeke, ok owinjwa, en janjore kendo jakongʼo.”\n","Eka ji duto modak e gwengʼno nogoye gi kite motho. Nyaka ugol tim marachni e dieru kendo jo-Israel duto kowinjo wachno nobed maluor.\n ","Ka ngʼato motimo tim mamono onegi mi ringre ongʼaw e yien,\n","to kik uwe ringre dongʼ koliero ma piny ru. Une ni uike mana chiengʼno nikech ngʼato angʼata ma olier e yath en ngʼama Nyasaye okwongʼo. Kik udwany piny ma Jehova Nyasaye ma Nyasachu miyou kaka girkeni.\n"],["Ka ineno rwadh wadu kata rombone kolal, kik iwuondri ni ok inene, to kawe idwokene wuon.\n","Ka owaduno ok odak machiegni kodi kaw chiayono iter dalani nyaka chop obi odware, eka mondo imiye.\n","Tim kamano bende ne pundane, kata lawe kata gire moro amora molal kendo kik ichal ngʼama ok oneno.\n ","Ka ineno punda mar nyawadu kata rwadhe kopodho e yo, to kik ichal ngʼama ok oneno, to kony wuon-gi mondo ochunge oa malo.\n ","Dhako ok onego rwak lewni mag chwo, chwo bende kik rwak lewni mag mon, nimar Jehova Nyasaye ma Nyasachu ok dwar joma timo kamano.\n ","Ka iyudo od winyo e bath yo, manie yien kata e lum piny kendo winyo madhako onindo e tongʼe kata oumo nyithinde, to kik ikaw winyono gi nyithinde.\n","Inyalo kawo nyithinde to iwe winyono odhi, mondo omi idhi maber kendo idag amingʼa.\n ","Ka igero ot manyien, to nyaka iriw ragengʼ molworo gama mondo kik ikel chwero remo e odi ka ngʼato olwar e tat odi.\n ","Kik ipidh kothe ariyo e puoth mzabibu, kitimo kamano, to gik motwi kata ochiek kanyo duto nobed mogak kendo ginidongʼ ei kama ler mar lemo.\n ","Kik ipur gi rwath kod punda kitweyo e jok achiel.\n ","Kik irwak law molos gi yie rombo kod katana motwangʼ kanyakla.\n ","Nyaka imin usi e konde angʼwen mar lawi mar abola.\n ","Ka ngʼato okendo chiege bangʼe bangʼ riwore kode chunye oa kuome kata oyudo ni ok ohere,\n","kendo owuok oketho nyinge komiye nying marach kendo owacho niya, “Ne anywomo dhakoni to kane ariwora kode to ne ok ayude gi gige ringre.”\n","Eka wuon nyako kod min nokel gima nyiso ni en kod ringre ne jodongo e ranga dala.\n","Wuon nyako nowach ne jodongo niya, “Ne achiwo nyara e kend ne ngʼatni to ok ohere.\n","To koro oseketho nyinge kowacho ni, ‘Ne ok ayudo nyari gi ringre.’ To ma e gima nyiso ni nyara ne oyud gi gige ringre.” Bangʼe jonywolne noyar law e nyim jodong gwengʼ,\n","kendo jodongogo nokaw ngʼatno mi kume.\n","Ngʼatno nochul chudo moromo sekel mia achiel mar fedha mondo mi wuon nyako nikech ngʼatni osemiyo nyar Israel mangili nying marach. Nyakono nosik kode kaka chiege kendo ok noriembe nyaka chiengʼ.\n ","To ka dipo ni oyud ni en adier ni nyakono ne ok oyudo gi gige ringre,\n","to nyakono nokel e dhood wuon mare kendo joma chwo ma gwengʼno nochiele gi kite motho, nikech otimo gima rach e kind jo-Israel kodoko jachode e od wuon. Tim marachno nyaka ugol e dieru.\n ","Ka ngʼato oyud ka terore gi chi wadgi, to dhakono kod ngʼatno nyaka negi. Tim marachno nyaka gol e dier jo-Israel.\n ","Ka ngʼato oyudo nyako ngili e dala matin ma osetimo winjruok mar kend kod ngʼat machielo ma oterore kode,\n","to nyaka ugol ji ariyogo e dhorangach mar dala oko kendo chielgi gi kite ma githo. Nyakono nogo gi kite nikech ne en e gwengʼ to ok ogoyo koko mondo okonye, kendo ngʼatno nochiel nikech odwanyo chi ngʼato. Tim marachno nyaka ugol e dieru.\n ","To ka ngʼato oromo gi nyako ma osetimo winjruok gi ngʼato mar kend mi omake githuon moterore kode, ngʼatno ema nyaka negi.\n","Kik utim gima rach ne nyakono, onge richo motimo mowinjore gi tho. Wachni chalo kod ngʼat ma omonjo wadgi monego,\n","nimar ngʼatni noromo gi nyakoni to kata nyako mosetimgo winjruokni ogoyo koko, ne onge ngʼama okonye.\n ","Ka ngʼato oromo gi nyako mapok otimo winjruok mar kend gi ngʼato mi oterore kode githuon mi ofwenygi,\n","nyaka ochul wuon nyakono sekel piero abich mar fedha. Nyaka okend nyakono nimar osekethone, kendo ok noriembe e ndalo duto mar ngimane.\n ","Ngʼato ok onego kend chi wuon, kendo kik odwany kitanda wuon mare.\n"],["Ngʼat ma nyangetane otore kata ma duongʼne ongʼad oko kik donj e chokruok mar Jehova Nyasaye.\n ","Ngʼat ma onywol e kend ma ok nikare kata nyikwaye ok onego odonji e chokruok mar Jehova Nyasaye nyaka tiengʼ mar apar.\n ","Jo-Amon kata jo-Moab kata achiel kuom nyikwaye ok onego odonj e chokruok mar Jehova Nyasaye nyaka e tiengʼ mar apar,\n","nikech ne ok giromonu e yo gi makati kod pi kane uwuok Misri, kendo negichulo Balaam wuod Beor modak Pethor manie Aram-Naharaim nengo mondo okwongʼu.\n","Kata kamano Jehova Nyasaye ma Nyasachu ne ok owinjo Balaam mine omiyo kwongʼno olokore gweth ne un nikech Jehova Nyasaye ma Nyasachu oherou.\n","Kik udwar winjruok e kindu kodgi e ndalo duto mag ngimau.\n ","Kik ubed gi achaya e kindu gi jo-Edom nimar gin oweteu. Kik ukwed jo-Misri nikech ne udak e pinygi ka wasumbini.\n","Tiengʼ-gi mar adek ma ginywolo nyalo donjo e chokruok mar Jehova Nyasaye.\n ","Ka ugoyo agengʼa ne wasiku, keturu mabor gik ma olil.\n","Ka ngʼato achiel kuom jou ogak nikech kothe mar nyodo owuok apoya koleko, to nyaka owuogi oko mar kambi mondo obed kuno.\n","To ka ochopo odhiambo nyaka olwokre eka oduogi e kambi ka chiengʼ podho.\n ","Weuru kamoro oko mar kambi ma unyalo dhi losorue,\n","kendo kudhi losoru kanyo, to beduru gi kwer, ukunygo bur, mi ka uselosoru to uiko.\n","Nimar Jehova Nyasaye ma Nyasachu wuotho e dieru e kambi ka ritou kendo mondo ochiw wasiku e lwetu. Kambi maru nyaka bed maler mondo kik one gima rach ma oweu.\n ","Ka misumba obiro mopondo iru kik udwoke ne ruodhe.\n","Yie mondo odak kama ohero e dieru kata e miechu. Kik ukete e tij achune.\n ","Onge ja-Israel madichwo kata madhako manobed jachode ei hekalu.\n","Kik ukel sitadi mar jachode madhako kata madichwo e od Jehova Nyasaye ma Nyasachu mondo ochul nengo mar kwongʼruok nimar gik moko ariyogo Jehova Nyasaye ma Nyasachu mon godo.\n ","Kik imi ja-Israel wadu chuli gi ohala kuom gima oholo bedni en pesa kata chiemo kata gimoro amora monego gol ohala.\n","Inyalo kawo ohala kuom japiny moro to ok owadu ma ja-Israel mondo Jehova Nyasaye ma Nyasachu ogwedhu e gimoro amora ma uketoe lwetu mar timo e piny mudhikawo mondo obed maru.\n ","Ka ukwongʼoru ne Jehova Nyasaye ma Nyasachu, to kik ubadhru chule, nimar Jehova Nyasaye ma Nyasachu biro bandhou wachno ma ubed joketho.\n","To ka ok ukwongʼoru to ok unubed joketho.\n","Gimoro amora ma dhogi owacho nyaka itim, nimar ne ukwongʼoru kendu ne Jehova Nyasaye ma Nyasachu gi dhou uwegi.\n ","Ka idonjo e puoth olemo mar wadu, inyalo chamo olemb mzabibu duto ma idwaro, to kik itingʼ moko ei okapu idhigo.\n","Ka idonjo e puoth cham mar wadu, to inyalo jako wiye cham gi lweti, kendo kik ika cham mochungʼ.\n"],["Ka ngʼato okendo dhako, to bangʼe oyudo ni ok ohere nikech osetimo gimoro ma ok nikare, onyalo ndikone barup weruok mar ketho keny, kendo oriembe oa e ode.\n","Bangʼe ka dhakono osea e ode, mi obedo chi ngʼat machielo,\n","to chwore mar ariyono bende ojok kode, mondiko barup weruok momiye, kendo oriembe, kata ka chwore mar ariyono otho,\n","to chwore mokwongo mane oriembe cha kik kende kendo nikech osedoko mogak. Tim ma kamano en kwero e wangʼ Jehova Nyasaye. Kik umi richo bedi e piny ma Jehova Nyasaye ma Nyasachu miyou kaka girkeni.\n ","Ka ngʼato okendo machiegni, kik tere e lweny kata kete e tich moro. Kuom higa achiel miuru ngʼatno thuolo momiyogi chiege mokendono mor.\n ","Kik ngʼato omak pongʼ rego kata nyapongʼ kaka gir singo mar gowi, nikech mano chalo kaka ngʼama okawo ngima ngʼato owuon kaka gir singo.\n ","Ka ngʼato oyudi ka mako ja-Israel wadgi moketo obedo misumbane kata ongʼiewe gi ngʼato, ngʼat motimo kamano nyaka tho. Nyaka ugol tim marachno e dieru.\n ","E weche mag tuoche malandore mag del, neuru ni utimo kaka jodolo ma gin jo-Lawi opuonjou. Nyaka utim adimba gik moko duto ma anyisogi.\n","Paruru gima ne Jehova Nyasaye ma Nyasachu otimo ne Miriam e yo kane uwuok e piny Misri.\n ","Ka iholo ja-Israel wadu gimoro amora, to kik iyie idhi kode e ode kodwaro chiwoni gir singo.\n","Dongʼ oko kendo we en ema odonjie ode ogol gima odwa singonino.\n","Ka ngʼatno en jachan, to kik iwe gire mosingonino nindi e odi.\n","Dwokne lawe mar abolano kapok chiengʼ opodho mondo oyud gima oumorego. Eka enogoni erokamano kendo nokwan gino kaka ranyisi mar tim makare e nyim Jehova Nyasaye ma Nyasachu.\n ","Kik itim marach ni jatich mabiro tiyoni kata obed ja-Israel wadu kata japiny moro manie gwengʼu kata dalau.\n","Odiechiengʼ ka odiechiengʼ kapok chiengʼ opodho chule kar tichne mosetiyo, nikech odhier ma chudono ema ogeno, ka ok kamano to onyalo ywak ne Jehova Nyasaye nikech in kendo inibed jaketho.\n ","Wuone ok nonegi nikech ketho mag nyithindgi, bende nyithindo kik negi nikech ketho mag wuonegi, to ngʼato ka ngʼato nonegi nikech richone owuon.\n ","Kik uketh buch japiny moro, kata mar nyathi kich kata mako law dhako ma chwore otho kaka gir singo.\n","Paruru nine un wasumbini e piny Misri kendo Jehova Nyasaye ma Nyasachu ne oresou kua kuno. Mano emomiyo achikou mondo utim kamano.\n ","Ka ikayo cham e puothi ma cham moro odongʼni ka ok ikayo, to kik idog iome. Weye ne jodak, nyithind kiye kod mon ma chwogi otho, mondo Jehova Nyasaye ma Nyasachi ogwedhi e kuom gik mitimo.\n","Ka uyiengo yiend zeituni, kik utengʼ bedene diriyo, to weuru olembe modongʼ e zeituni ne jodak, nyithind kiye kod mon ma chwogi otho.\n","Ka usepono mzabibu e puothu, kik uchak udog utengʼ yiendgi, to weuru modongʼne jodak, nyithind kiye kod mon ma chwogi otho.\n","Paruru nine un wasumbini e piny Misri. Mano emomiyo achikou mondo utim kamano.\n"],["Ka ji ariyo larore e wach moro, to nyaka giter wachno e od ngʼado bura kendo jongʼad bura nongʼadnegi bura kare, ka giweyo ngʼat makare thuolo to ngʼat man giketho ikumo.\n","Ka ngʼat moyud giketho onego chwadi, to jangʼad bura nowachne mondo onind piny ochwade maromre gi kethoneno,\n","to ok onego chwade del moloyo piero angʼwen. Ka ochwade moloyo mano, to wadu diyud wichkuot e wangʼe.\n ","Kik utwe dho dhiangʼ kaywayo lodi ma idinogo cham.\n ","Ka owete odak kanyakla kae to moro otho kaonge wuowi, to ngʼat moro nono ma ok ja-dalano ok onego kend chiegeno. Owadgi chwore hie ema mondo okawe okende mondo otimne gik moko duto ma yuoro onego otimne chi owadgi.\n","Nyathi ma wuowi mokwong nywolo ema notingʼ kar nying wuon mare mane otho mondo kik nyinge lal nono e dier oganda jo-Israel.\n ","To ka ngʼato ok dwar kendo chi owadgi ma chwore othono, to dhakono mondo odhi ir jodongo e dhoranga dala kendo owach niya, “Owadgi chwora odagi ok onyal tingʼo kar owadgi ei Israel, odagi timona gima yuoro onego timne chi owadgi.”\n","Eka jodong dala noluong ngʼatno mondo owuo kode. To kapod odagi kowacho niya, “Ok adwar kende,”\n","chi owadgino nodhi ire e nyim jodongo mi olony wuochene achiel e tiende kendo ongʼudh olawo e wangʼe kowachone niya, “Ma e gima itimo ne ngʼat modagi rito dala owadgi mondo ochungi.”\n","Ngʼatno kothgi nongʼere e Israel kaka koth joma ne olony wuochegi.\n ","Ka ji ariyo dhawo kae to chi ngʼat achiel kuomgi obiro konyo chwore, mi omake gi duongʼne,\n","to dhakono nyaka ngʼad lwete, kendo kik timne ngʼwono.\n ","Kik ubed gi rapim ariyo e okapu magu mamoro pek to moro yot.\n","Bende kik ubed gi rapim ariyo e uteu mag pimo, ma moro duongʼ to moro tin.\n","Nyaka ubed gi gige pimo mowinjore kendo makare mondo udagi amingʼa e piny ma Jehova Nyasaye ma Nyasachu miyou.\n","Nimar Jehova Nyasaye ma Nyasachu mon gi joma timo gik ma kamago; ngʼat matimo gi mibadhi.\n ","Paruru gima ne jo-Amalek otimonu kane uwuok Misri.\n","Kane uol kendo tekou norumo, negimonjou e yo ma ginego joma ne wuoth oolo; kendo ne ok giluoro Nyasaye.\n","Emomiyo ka Jehova Nyasaye ma Nyasachu osemiyou kwe e piny mobiro miyou mondo ukaw kaka girkeni, to kik wiu wil ma ok utieko jo-Amalek duto.\n"],["Ka udonjo e piny ma Jehova Nyasaye ma Nyasachu miyou kaka girkeni kendo ukawe ma udakie,\n","kawuru gik moko mokwongo nyak e puotheu e piny ma Jehova Nyasaye ma Nyasachu miyou kendo oketgi ei okapu. Bangʼe dhiuru kama Jehova Nyasaye ma Nyasachu biro yiero mondo nyinge obedie\n","kendo uwach ne jadolo manie tich e kindeno niya, “Asingora kawuono ne Jehova Nyasaye ma Nyasachi ni asebiro e piny mane Jehova Nyasaye osingore ni kwerewa ni nomiwa.”\n","Jadolo nokaw okapuno e lweti mi okete piny e nyim kendo mar misango mar Jehova Nyasaye ma Nyasachi.\n","Eka unuwachi e nyim Jehova Nyasaye ma Nyasachu niya, “Wuonwa ne en ja-Aram mane bayo kendo ne odhi Misri gi ji moko manok modak kuno mi obedo oganda maduongʼ, maratego kendo mangʼeny.\n","To jo-Misri nosandowa mi omiyo wathagore ka giketowa e tich matek.\n","Eka ne walamo Jehova Nyasaye, ma Nyasach kwerewa kendo Jehova Nyasaye nowinjo ywakwa mi oneno chandruokwa, tich matek kod achune.\n","Kuom mano Jehova Nyasaye nogolowa Misri giteko mangʼongo korieyo bade, gi ranyisi kod honni madongo.\n","Ne okelowa ka mi omiyowa pinyni, ma en piny mopongʼ gi chak kod mor kich;\n","to koro, yaye Jehova Nyasaye, akeloni gik mokwongo nyak mag puodho mane imiya.” Bangʼe ket okapu e nyim Jehova Nyasaye ma Nyasachi kendo ikulrine.\n","Un, jo-Lawi, kod jodak manie dieru biro bedo gimor kuom gik moko duto ma Jehova Nyasaye ma Nyasachu osemiyou kod joutu duto.\n ","Ka useketo tenge achiel kuom apar mag gik moko duto monyak e higa mar adek, ma en higa michiwoe achiel kuom apar mag gik monyak, to nyaka uchiw gigo ne jo-Lawi, gi jopinje mamoko modak e dieru kaachiel gi nyithind kiye kod mon ma chwogi otho mondo gibed gi chiemo moromogi.\n","Bangʼe ngʼato ka ngʼato nowach ne Jehova Nyasaye ma Nyasache niya, “Asegolo koa e oda chiwo mowal kendo asemiyogi jo-Lawi, jodak, nyithind kiye kod mon ma chwogi otho, kaluwore gi chik mane imiyowa. Pok ajwangʼo chikeni kendo wiya bende pok owil gi gimoro amora kuomgi.\n","Pok achamo dir pok mowalni kata e kinde mane an e kuyo, kata gologi e oda ka agak; kendo ok asechiwogi ne ngʼat motho. Aseluoro Jehova Nyasaye ma Nyasacha, kendo asetimo gik moko duto mane iwachona.\n","Rang piny gie polo, ma en kar dakni maler kendo igwedh jogi Israel kod piny ma isemiyowa kane isingori kikwongʼori ni kwerewa, ma en piny mopongʼ gi chak kod mor kich.”\n ","Jehova Nyasaye ma Nyasachu wachonu kawuono mondo urit buchene kod chikene; ritgiuru ka uluwogi gi chunyu duto kod ngimau duto.\n","Usengʼado kawuono ni Jehova Nyasaye en e Nyasachu kendo ubiro wuotho e yorene kurito buchene, chikene kendo ubiro miye luor.\n","Jehova Nyasaye osewacho kawuononi ni un joge, kendo mwandune mogeno kaka nosingorenu kendo ni nyaka urit chikene duto.\n","Jehova Nyasaye osewacho ni unubed jok man-gi pak, huma kod luor maduongʼ moloyo ogendini mamoko duto mosechweyo kendo unubed jomaler e nyim Jehova Nyasaye ma Nyasachu kaka nosesingo.\n"],["Musa kod jodong Israel duto ne ochiko oganda niya, “Rituru chikegi ma amiyou kawuono\n","Ka usengʼado aora Jordan ma uchopo e piny ma Jehova Nyasaye ma Nyasachu miyou, keturu kite moko kendo uwirgi maber.\n","Ndikuru kuomgi weche duto manie chike ka usengʼado ma uchopo e piny ma Jehova Nyasaye ma Nyasachu miyou ma en piny mopongʼ gi chak kod mor kich, mana kaka Jehova Nyasaye ma Nyasach kwereu nosingonu.\n","Ka usengʼado aora Jordan, chunguru kitegi e Got Ebal mana kaka achikou kawuono ka uwirogi maber.\n","Geruru kendo mar misango ne Jehova Nyasaye ma Nyasachu, ma en kendo mar misango molos gi kite. Kitego kik paa gi chuma.\n","Geruru kendo mar misango mar Jehova Nyasaye ma Nyasachu gi kite ma ok opa, kendo utim misango miwangʼo pep kanyo ne Jehova Nyasaye ma Nyasachu.\n","Timuru misengini mag lalruok kanyo, ka uchiemo kendo ubedo gi mor e nyim Jehova Nyasaye ma Nyasachu.\n","Kendo ndikuru weche duto mag chikni mochanore e kite ma usechungono.”\n ","Eka Musa kod jodolo ma gin jo-Lawi nowachone jo-Israel duto niya, “Lingʼuru, yaye Israel, bende chikuru itu! Koro usebedo jo-Jehova Nyasaye ma Nyasachu.\n","Luor Jehova Nyasaye ma Nyasachi kendo mondo iluw chikene kod buchene ma amiyi kawuono.”\n ","E odiechiengʼ onogono Musa nochiko oganda kowachonegi niya,\n ","Ka usengʼado aora Jordan, to dhoudigi nobi e Got Gerizim mondo gigwedh ji: Simeon, Lawi, Juda, Isakar, Josef kod Benjamin.\n","Kendo dhoudigi nochungʼ e Got Ebal ka gihulo weche mag kwongʼ: Reuben, Gad, Asher, Zebulun, Dan kod Naftali.\n ","Jo-Lawi biro somone jo-Israel gi dwol maduongʼ niya,\n ","“Okwongʼ ngʼat moloso kido milamo, kata nyiseche mopa, ma en gima mono e nyim Jehova Nyasaye, tij lwedo mar japecho kendo mochungi kama opondo.”\n Eka ji duto nodwok niya, “Amin!”\n ","“Okwongʼ ngʼat ma ok oluoro wuon kata min.”\n Eka ji duto nodwok niya, “Amin!”\n ","“Okwongʼ ngʼat masudo tongʼ mar jakiepe.”\n Eka ji duto nodwok niya, “Amin!”\n ","“Okwongʼ ngʼat ma wito muofu e yo.”\n Eka ji duto nodwok niya, “Amin!”\n ","“Okwongʼ ngʼat maketho buch japiny moro, nyathi kich kod dhako ma chwore otho.”\n Eka ji duto nodwok niya, “Amin!”\n ","“Okwongʼ ngʼat ma terore gi chi wuon, nimar odwanyo kitanda wuon.”\n Eka ji duto nodwok niya, “Amin!”\n ","“Okwongʼ ngʼat ma oterore gi chiayo.”\n Eka ji duto nodwok niya, “Amin!”\n ","“Okwongʼ ngʼat ma terore gi nyamin kata nyar wuon kata nyar min mare.”\n Eka ji duto nodwok niya, “Amin!”\n ","“Okwongʼ ngʼat ma oterore gi mar-mare.”\n Eka ji duto nodwok niya, “Amin!”\n ","“Okwongʼ ngʼat ma onego nyawadgi lingʼ-lingʼ.”\n Eka ji duto nodwok niya, “Amin!”\n ","“Okwongʼ ngʼat ma okawo asoya mondo oneg ngʼat maonge ketho.”\n Eka ji duto nodwok niya, “Amin!”\n ","“Okwongʼ ngʼat ma ok orito weche mag chikni kata luwogi ka ojiwogi.”\n Eka ji duto nodwok niya, “Amin!”\n"],["Ka uluoro Jehova Nyasaye ma Nyasachu kendo urito adimba chikene duto ma amiyou kawuono, to Jehova Nyasaye ma Nyasachu biro tingʼou malo moloyo ogendini duto modak e piny.\n","Gwethgi duto nobed magu kamoro amora ma untie ka uluoro Jehova Nyasaye ma Nyasachu, kendo magi e gin:\n ","Ibiro gwedhou ka un e dala kata ka un oko.\n ","Nogwedhu gi nyithindo mangʼeny gi cham mogundho kod jamni mathoth ma gin kweth mag nyiroye kod mag nyirombe.\n ","Nogwedh atongeu gi dakuondeu duto.\n ","Nogwedhu ka udonjo e dala kendo ka uwuok.\n ","Jehova Nyasaye noket wasiku ma monjou e lwetu mi unulogi. Ginimonju ka gin oganda achiel, to ginike ka gia iru ka gin migepe abiriyo.\n ","Jehova Nyasaye biro gwedho decheu kaachiel gi gimoro amora ma uchiworu timo, Jehova Nyasaye ma Nyasachu biro gwedhou e piny ma omiyou.\n ","Jehova Nyasaye biro gurou kaka joge maler, mana kaka ne owacho ka okwongʼore, ka urito chike mag Jehova Nyasaye ma Nyasachu kendo uwuotho e yorene.\n","Eka ji duto modak e piny none ni un joma oluong gi nying Jehova Nyasaye kendo gibiro luorou.\n","Jehova Nyasaye biro miyou gweth mogundho; ma gin nyithindo mangʼeny, jamni mathoth kod cham mogundho e piny mane Jehova Nyasaye osingore kokwongʼore ni kwereu ni nomiu.\n ","Jehova Nyasaye biro yawo polo, ma en kar keno mag mwandune, ka ochiwo koth e piny e ndalo mowinjore, kendo ka ogwedho tije duto mag lwetu. Ubiro chiwo hola ne pinje mangʼeny to un ok unuhol gimoro kuomgi.\n","Jehova Nyasaye nomi ubed jotelo to ok joma itelonegi. Ka urito chike ma Jehova Nyasaye ma Nyasachu miyou kawuononi kendo uluwogi adimba, to kinde duto unubed jotelo to ok joma itelonegi.\n","Kik uwe chike ma amiyou kawuononi, ka udhi e bat korachwich kata koracham kendo ka uluwo nyiseche manono kendo utiyonegi.\n ","To ka ok uchiwo luor ne Jehova Nyasaye ma Nyasachu kendo ok urito chikene duto adimba kod buchene ma amiyou kawuononi, to kwongʼ-gi duto biro makou.\n ","Ibiro kwongʼou ka un e dala kata ka un oko.\n ","Nokwongʼ atongeu gi dakuondeu.\n ","Nyithindu munywolo nokwongʼ, kaachiel gi chambu, gi nyiroye mag dhou kod nyithi jambu.\n ","Ibiro kwongʼou ka udonjo kendo kuwuok.\n ","Jehova Nyasaye biro oronu kwongʼ, ngʼengʼ kod achaya e gimoro amora ma utimo, nyaka urum chuth makaru lal nono nikech richo ma usetimo ma ujwangʼe.\n","Jehova Nyasaye biro goyou gi tuoche mi otieku e piny ma udhi kawo.\n","Jehova Nyasaye nogou gi tuo mar kahera, midhusi gi tuo akuodi kod gwonyo kendo obiro kelonu oro mi cham rochre ewi dongo; kendo gigo duto biro thagou nyaka urum chuth.\n","Polo norieny ka mula ewiu, piny to nobed matek ka chuma.\n","Jehova Nyasaye enolok koth machwe e pinyu obed mana lo kod buru malich, gini olre koa e polo nyaka unurum.\n ","Jehova Nyasaye nomi lou e nyim wasiku. Unumonjgi ka un e achiel, to unuring-gi kuke e migepe abiriyo, kendo unubed gima wichkuot ne ogendini duto manie piny.\n","Ringreu modongʼ ema nobed chiemb winy manie kor polo gi ondiegi manie thim, kendo onge ngʼato angʼata manogolgi kuomu.\n","Jehova Nyasaye nogou gi tuo mag buche mag Misri, akuodi, gwonyo kod kalanga ma ok thiedhi.\n","Jehova Nyasaye nogou gi tuo mar neko kendo noloku muofni kendo joma orundore.\n","E dier odiechiengʼ tir ubiro rundoru ka muofni e mudho. Onge gima unutim manodhi maber, ndalo duto nothiru kendo noyak giu maonge ngʼama noresu.\n ","Inichan kendo nyako mihero, to ngʼat moro nono ema nokawe mabed kode. Iniger ot to ok inidagie, kendo inipidh mzabibu to ok inicham gik monyak kuomgi.\n","Rwadhi noyangʼ kineno, to ok ni cham ringe. Kanyna mari nokaw kuomi githuon, to ok noduognigo. Rombe magi nomi wasiki, to onge ngʼama noresgi.\n","Yawuoti kod nyigi noter e pinje mamoko, kendo inimanygi gi wengeni odiechiengʼ duto kionge gi teko mar resogi.\n","Oganda ma ok ingʼeyo nocham gik mitiyo matek gi luchi e puotheni kendo onge gima initim makmana tingʼ mapek kod achune e ndalou duto.\n","Gik ma wangʼi neno noloki neko.\n","Jehova Nyasaye nomi buche maremo ma ok thiedhi mak chongeni gi tiendeni kendo ginilandre koa e pat tiendi nyaka e wiyi.\n ","Jehova Nyasaye biro riembou, to ruoth ma unuyier notelnu noteru e lwet piny ma kata kwereu ne ok ongʼeyo. Kuno unulamie nyiseche mamoko, ma gin nyiseche mopa gi yien kod kite.\n","Inibed gima mono miyanyo kendo ijaro e kind ogendini duto kuma Jehova Nyasaye noterue.\n ","Unuchwo kothe mangʼeny to unuka manok, nikech bonyo nokethgi.\n","Unupidh mzabibu e puotheu ma ukagi to ok unumadh olemo mochwer kuomgi kata choko olembgigo nikech kute nochamgi.\n","Ubiro bedo kod yien zeituni e pinyu to ok unukonyru gi moe nikech zeituni nolwar piny.\n","Unubed gi yawuowi kod nyiri to ok unuritgi nimar notergi e twech e pinje mamoko.\n","Kweth mag bonyo noketh yiendu kod chambu duto e pinyu.\n ","Jopinje mamoko modak e pinyu nonyaa mamedre moloyou, to un to unubed manok.\n","Ginibed gi gik ma giholou, to un ok nubed gi gima unyalo hologi. Ginibed jotelo, to un nubed joma itelonegi.\n ","Kwongʼ-gi duto nobi kuomu. Kwongʼ-gi nolaw bangʼu mijuku manyaka urum uduto, nikech ne ok uwinjo Jehova Nyasaye ma Nyasachu, kata rito chikene kod buchene duto mane omiyou.\n","Ginibed ranyisi kod midhiero kuomu kod nyikwau nyaka chiengʼ.\n","Nikech ne ok utiyo ne Jehova Nyasaye ma Nyasachu gi ilo kod mor e ndalo mane un gi mwandu,\n","omiyo e kech, e riyo, e duk, kod dhier unutine wasiku ma Jehova Nyasaye oseoronu. Enoket jok mar mula mapek e ngʼutu nyaka chop otieku.\n ","Jehova Nyasaye enokel piny moro moa mabor, ma en piny mantie e giko piny, machal gi ongo mafuyo, gin oganda ma dhogi ok unuwinji,\n","oganda maneno makwiny maonge gi luor ne joma oti kata joma pod tindo.\n","Ginineg jambu ma pod tindo kendo giniketh chambu e puothe mi nyaka ginitieku chuth. Ok ginicham, divai manyien kata mo, kata mana nyiroye mag dhou kod nyirombe mag jambu nyaka chop gitieku chuth.\n","Ginitim agengʼa ne miechu madongo duto nyaka kuonde mochiel motingʼore gi malo ma uketo genou kuomgi lwar. Ginikethi mier madongo e piny duto ma Jehova Nyasaye ma Nyasachu miyou.\n ","Nikech chandruok maniyudi ka wasiki okeloni ka in e twech, nucham nyaka nyithindu munywolo, ma gin ringre yawuotu kod nyiu ma Jehova Nyasaye ma Nyasachu osemiyou.\n","Kata mana ngʼat maber kendo ngʼwon ahinya e dieru ok nobed gi miwafu ne owadgi owuon kata mana ne chiege mohero kata nyithinde modongʼ,\n","kendo ok enomi ngʼato angʼata ringre nyathineno ma en owuon ochamo nikech mano kende e gima nodongʼ bangʼ ka wasigu osemonjo miechu.\n","Dhako makare kendo man-gi lony mamalo e dieru, ngʼat modimbore kendo man-gi ngʼwono malach ma bende ok osewuotho e lowo gi tiende nono, nobed ka iye kwar kod chwore owuon kata mana gi yawuote kod nyige ma en owuon ema onywolo.\n","Notamre pogonegi kata mana bieche owuon bangʼ nywol, nimar oparo mondo ochamgi lingʼ-lingʼ e ndalo ma wasiku nogonu agengʼa ka masira olworo miechu madongo.\n ","Ka ok urito weche duto manie chikni ma ondiki e kitabuni kendo ka ok uchiwo luor ne nyinge man-gi teko ma en Jehova Nyasaye ma Nyasachu,\n","Jehova Nyasaye biro kelo masiche malich kuomu kaachiel gi nyikwau, tuoche maywayo dend ji kuom kinde mangʼeny.\n","Obiro keto kuomu tuoche duto mag Misri ma uluoro kendo ginibed kuomu.\n","Jehova Nyasaye nokel kuomu kit tuoche duto ma ok ondiki e kitabuni mar chik nyaka chop tieku chuth.\n","Un ma ungʼeny ka sulwe manie polo unudongʼ matin nikech ne ok urito chike Jehova Nyasaye ma Nyasachu.\n","Mana kaka ne omoro Jehova Nyasaye mondo omiu gweth kendo ubed mangʼeny, e kaka obiro bedo gi mor ka oranou kendo otiekou. Notieku e piny ma udonjoe mondo ukaw.\n ","Eka Jehova Nyasaye nokewu e pinje duto, koa e tungʼ piny konchiel nyaka machielo. Kanyo unulamie nyiseche mamoko, ma gin nyiseche mopa mag yiende kod kite ma un uwegi kod ka kwereu ne ok ongʼeyo.\n","E kind pinjego ok unuyudie hoch kata yweyo ka ombongʼ tiendeu ool. Kuno Jehova Nyasaye nomiu paro maliw, wangʼ maneno ka ool gi dwaro to gi chuny machandore.\n","Unudag ka ukia gima biro timorenu; ka un gilworo odiechiengʼ kod otieno, ka ukia gima biro timore ne ngimau.\n","Ka piny oru gokinyi unuwach niya, “Mad ne bedni en odhiambo” kendo godhiambo unuwach niya, “Mad ne piny bed ni en okinyi” nikech masira ma unune nopongʼ chunyu kod gik ma wengeu none.\n","Jehova Nyasaye nooru dok Misri gi yiedhi, e wuoth mane awacho ni ok onego udhiye. Kuno unuchiwru ne wasiku kaka chwo kod mon ma jotich to onge ngʼama noyie ngʼiewou.\n"],["Magi e weche mag singruok mane Jehova Nyasaye ochiko Musa mondo omi jo-Israel otim kane gin Moab, kaachiel gi singruok mane osetimo kodgi Horeb.\n ","Musa noluongo jo-Israel duto mowachonegi niya,\n  Useneno gi wangʼu gik moko duto mane Jehova Nyasaye otimo Misri ne Farao, jodonge duto, to gi pinyno.\n","Ne uneno gi wangʼu timbe madongo mane gin ranyisi gi honni.\n","To nyaka chil kawuono pok Jehova Nyasaye imiyou paro mar ngʼeyo, mar neno kata it mar winjo.\n","E kinde mag higni piero angʼwen kane atelonu e thim lepu ne ok oti kata wuocheu bende ok oti.\n","Ne ok uchamo makati kata madho divai kata gima mero ji ne atimo mano mondo ungʼe ni An e Jehova Nyasaye ma Nyasachu.\n ","Kane uchopo ka, Sihon ruodh Heshbon kod Og ruodh Bashan ne omonjowa to ne waloyogi.\n","Ne wakawo pinygi mi wamiyo jo-Reuben, jo-Gad kod nus mar dhood jo-Manase kaka girkeni.\n ","Nyaka urit weche mag singruokgi mondo mi udongi kuom gik moko duto mutimo.\n","Kawuononi uchungʼ uduto e nyim Jehova Nyasaye ma Nyasachu ka un kaachiel gi jotendu, jou madongo, jodongu, jotendu mamoko, kod jo-Israel duto machwo,\n","kaachiel gi nyithindu kod mondu, to gi jopinje mamoko modak e kembeu kabaronu yien kendo umbonu pi.\n","Uchungo ka mondo utim singruok gi Jehova Nyasaye ma Nyasachu, singruok ma Jehova Nyasaye timo kodu kawuononi gi kwongʼruok chopo kare,\n","mondo oyieru adimba kaka joge, ka obedo Nyasachu kaka ne osingore ne kwereu ma Ibrahim, Isaka kod Jakobo.\n","Atimo singruokni ka akwongʼora kawuono, ok gi un kende\n","ma uchungʼ ka kodwa kawuononi e nyim Jehova Nyasaye ma Nyasachwa, to atime nyaka gi joma onge kodwa ka kawuono.\n ","Un ungʼeyo kaka ne wadak Misri kendo kaka ne wakalo e kind pinje ka wabiro ka.\n","Ne uneno gik mamono ma gilamo kod kido mag nyisechegi manono molos gi yien kod kite, kaachiel gi mago mag fedha gi dhahabu.\n","Neuru ni onge dichwo kata dhako, anywola kata dhoot moro e dieru kawuono ma chunye lokore weyo Jehova Nyasaye ma Nyasachwa kadhi lamo nyiseche mag jopinjego; bende neuru ni onge yath manyago olemo makech mar richo.\n ","Ka ngʼat ma kamano owinjo weche mag singruok mi omiyore gweth kende kendo owacho e chunye niya, “Onge gima biro tima kata obedo ni asetimo mana giga awuon maparo.” Magi duto nokel masira ne pinje mag pi to gi kuonde motwo.\n","Jehova Nyasaye ok nowene ngʼatno richone, kendo mirimbe mager nowangʼ ngʼatno ka mach. Kwongʼ duto mondikie kitabuni nomake kendo Jehova Nyasaye noruch nyinge oko e bwo pinyni.\n","Jehova Nyasaye nopoge kuom dhout Israel duto mi none masira kaluwore gi singruok duto mag kwongʼ mondiki ei Kitabuni mar Chik.\n ","Nyithindu manobi bangʼu to gi jopinje moa mabor none kit kwongʼ duto modonjo e piny kod tuoche mayoreyore ma Jehova Nyasaye osekelo kuomgi.\n","Piny duto nowangʼ gi mach kendo notim chumbi, maonge gima opidhi manobedie, kata gima dongo ok none, bende onge kata mana alode manodongie. Nokethre mana ka Sodom gi Gomora gi Adma kod Zeboim mane Jehova Nyasaye oketho ka mirima nomake.\n","Pinje duto nopenjre niya, “Angʼo momiyo Jehova Nyasaye otimo ma ne pinyni? Angʼo momiyo mirima mager omake malich kama?”\n ","To nodwokgi niya, “Nikech jogi ne ojwangʼo singruok mar Jehova Nyasaye, ma Nyasach kweregi mane otimo kodgi kogologi e piny Misri.\n","Negidhi mi gilamo nyiseche moko nono ma gikulorenegi, nyiseche mane ok gingʼeyo, ma gin nyiseche mane ok imiyogi mondo gilam.\n","Emomiyo mirimb Jehova Nyasaye nowangʼo pinyni, kokelo kuomgi kwongʼ duto ma ondiki e kitabuni.\n","Kane Jehova Nyasaye iye owangʼ ka en gi mirima mager, nogologi oko mi oterogi e piny moro ma pod gintiere nyaka chil kawuono.”\n ","Gik mopondo duto ni e lwet Jehova Nyasaye ma Nyasachwa, to gik mofwenynwa gin magwa kod nyithindwa nyaka chiengʼ, mondo mi walu weche duto mondiki e kitabuni.\n"],["Ka gweth kata kwongʼ-gi ma aseketo e nyimu obironu kendo uketogi e chunyu kamoro amora ma Jehova Nyasaye ma Nyasachu nokewu e kind pinje,\n","kendo ka un kod nyithindu udwogo ir Jehova Nyasaye ma Nyasachu ka uchiwo ne luor kod chunyu duto gi ngimau duto ma achikou kawuono,\n","eka Jehova Nyasaye ma Nyasachu biro chopo gweth mare kuomu obiro bedo gi miwafu ne un ma ochoku duto ka uwuok e pinje duto mane okeyoue.\n","Kata bed nine ojwangʼu e piny mabor ahinya e bwo polo ka, koa kuno Jehova Nyasaye ma Nyasachu biro chokou mi duogu uduto.\n","Obiro kelou e piny mane mar kwereu, mi unukawe. Enomi ubed gi mwandu bende ununyaa mangʼeny maloyo kaka ne kwereu romo.\n","Jehova Nyasaye ma Nyasachu nopwodh chunyu kod chuny nyikwau mondo uhere gi chunyu duto kod ngimau duto mondo udagi amingʼa.\n","Jehova Nyasaye ma Nyasachu noket kwongʼ-gi duto ne wasiku ma ochayou kendo sandou.\n","Ubiro chiwo luor ne Jehova Nyasaye kendo mako chikene duto ma amiyou kawuono.\n","Eka Jehova Nyasaye ma Nyasachu biro miyou mwandu e tije lweteu duto kod nyak mag kothu, nyiroye mag dhou kod cham mag piny. Jehova Nyasaye nobed mamor kodu kendo mi uchak uyud mwandu, mana kaka ne otimo ne kwereu,\n","ka uchiwo luor ne Jehova Nyasaye ma Nyasachu kendo rito chikene kod buchene ma ondiki e kitabuni kendo udwogo ir Jehova Nyasaye ma Nyasachu gi chunyu duto kod ngimani duto.\n ","Chik ma amiyou kawuononi ok en chik matek to bende ok en kuma bor ma ok unyal chopoe.\n","Ok enie polo malo madimi uwach niya, “Ere ngʼama didhinwa e polo malo mondo oomnwago kendo opuonjwa eka warite?”\n","Bende ok en loka nam, madimi upenj niya, “En ngʼa madingʼad loka nam mondo oomnwago kendo opuonjwa eka warite?”\n","Ooyo, wach ni machiegni kodu, en mana e dhou kendo e chunyu omiyo unyalo rite.\n ","Neuru, kawuono aketo e nyimu ngima kod mwandu, tho kod kethruok.\n","Nimar achikou kawuono mondo uher Jehova Nyasaye ma Nyasachu, kuwuotho e yorene kendo urito buchene kod chikene, eka unudag mi umedru mangʼeny kendo Jehova Nyasaye ma Nyasachu nogwedhu e piny ma udonjoe mondo ukaw kaka girkeni.\n ","To ka chunyu odagi ma ok uchiwo luor kendo ka uwuok ma ukuloru ne nyiseche mamoko mi ulamogi,\n","to awachonu kawuononi ni nyaka notieku. Ok unudag amingʼa e piny ma ubiro donjoe mondo ukaw ka usengʼado aora Jordan.\n ","Kawuononi aluongo polo gi piny mondo obed joneno ni aseketo gik moko ariyo e nyimu ma gin ngima gi gweth, kata tho kod kwongʼ. Koro yieruru ngima mondo un kaachiel gi nyikwau udag maber\n","kendo mondo uher Jehova Nyasaye ma Nyasachu, kuwinjo wechene kendo kuketo chunyu kuome. Nimar Jehova Nyasaye e ngimau, kendo obiro miyou higni mangʼeny e piny mane osesingore ne kwereu Ibrahim, Isaka kod Jakobo.\n"],["Eka Musa nodhi mowuoyo ne jo-Israel kowacho niya,\n","“Koro sani an ja-higni mia achiel gi piero ariyo kendo koro ok anyal dhi nyime gi telonu. Jehova Nyasaye osewachona ni, ‘Ok iningʼad Jordan.’\n","Jehova Nyasaye ma Nyasachu owuon biro telo e nyimu. Enotiek dhout pinjego duto kendo unukaw pinjegigo duto. Omiyo Joshua notelnu mana kaka Jehova Nyasaye osewacho.\n","Jehova Nyasaye notimnegi mana gima ne otimone Sihon kod Og, ruodhi ma jo-Amor kaachiel gi pinjegi.\n","Jehova Nyasaye nochiwgi e lwetu to nyaka utimnegi gik moko duto ma asechikou.\n","Beduru gi chir kendo motegno. Kik uluorgi kendo kik gimi chunyu nyosre, nimar Jehova Nyasaye ma Nyasachu biro dhi kodu; ok enoweu kata jwangʼou.”\n ","Eka Musa noluongo Joshua ma owuoyone e nyim jo-Israel duto niya, “Bed motegno kendo ma jachir, nimar nyaka idhi gi jogi e piny mane Jehova Nyasaye osingore ne kweregi ni nomigi kendo nyaka ipog-gi kaka girkeni margi.\n","Jehova Nyasaye owuon biro dhi nyimu kendo nobed kodu, ok noweu kata jwangʼou. Kik ubed maluor, bende kik chuny nyosre.”\n ","Kuom mano Musa nondiko chikegi mi omiyogi jodolo, ma yawuot Lawi, mane otingʼo Sandug Muma mar singruok Jehova Nyasaye. Jodong Israel bende nomi chikego.\n","Eka Musa nomiyogi chik niya, “E giko mar higa mar abiriyo ka mar abiriyo, ma en higa mar weyo gope, ma bende en kinde mar Sawo mar kiche,\n","ka jo-Israel duto obiro mochungʼ e nyim Jehova Nyasaye kama obiro yiero, nyaka usomnegi chikegi.\n","Chokuru ji, chwo, mon kod nyithindo kaachiel gi jopinje mamoko modak e miechu mondo giwinj chikego eka mondo giwinj kendo gipuonjre luoro Jehova Nyasaye ma Nyasachu kendo girit wechene duto maber.\n","Nyithindgi ma ok ongʼeyo chikni nyaka winji mondo opuonjre luoro Jehova Nyasaye ma Nyasachu ndalo ma udakgo e piny ma ubiro kawo ka usengʼado aora Jordan.”\n ","Jehova Nyasaye nowachone Musa niya, “Ndaloni mar tho koro chiegni. Omiyo biuru gi Joshua mondo uchungʼ e dho Hemb Romo kama abiro miye tich.” Eka Musa kod Joshua nobiro mochungʼ e dho Hemb Romo.\n ","Eka Jehova Nyasaye nofwenyore ka siro e rumbi, kendo rumbi nochungʼ e dhood Hema.\n","Jehova Nyasaye nowachone Musa niya, “Ka isetho to jogi biro dwanyore gi nyiseche mamoko manie piny ma udonjoe, kendo gibiro jwangʼa ma giwe singruok mane atimo kodgi.\n","Odiechiengno anabed gi mirima kodgi mi ajwangʼ-gi, abiro pandonegi wangʼa kendo enotiekgi. Gik mamono kendo maricho notimrenegi kendo odiechiengno ginipenjre ni, ‘Donge masiragi osebiro nikech Nyasachwa ok nikodwa?’\n","Odiechiengno anapand wangʼa nikech timbegi mamono ma gisebedo ka gitimo mar lamo nyiseche mamoko.\n ","“Kuom mano koro ndikni wendni kendo ipuonj jo-Israel kaka iwere mondo wendno obednegi janeno e kinda kodgi.\n","Ka asekelogi e piny ma opongʼ gi chak kod mor kich, ma en piny mane asingora kakwongʼora ne kweregi, kendo ka gisemetho ma gibedo gi mor, to ginidogi ir nyiseche mamoko ma gilamgi, kagiweya kendo ketho singruokna.\n","Ka masiche mangʼeny kod chandruok otimorenegi, to wendni nobed janeno e kinda kodgi, nimar wachni nyikwagi wigi ok nowilgo. Angʼeyo gima giikore mar timo, kata kane pok akelogi e piny mane asingonegi kakwongʼora.”\n","Kuom mano Musa nondiko wendno chiengʼno mopuonje jo-Israel.\n ","Jehova Nyasaye ne ochiko Joshua wuod Nun niya, “Bed motegno kendo ma jachir, nimar inikel jo-Israel e piny mane asingoranegi kakwongʼora ni anamigi kendo an awuon nabed kodi.”\n ","Kane Musa osetieko ndiko wechegi e kitabu manie chik koa e chakruok nyaka giko,\n","chikni ne omiyo jo-Lawi mane otingʼo Sandug Muma mar singruok mar Jehova Nyasaye.\n","Nowachonegi niya, “Kaw Kitabu mar Chikegi mondo ikete but Sandug Muma mar singruok mar Jehova Nyasaye ma Nyasachi. Kitabuni nodongʼ kaka janeno e kinda kodu.\n","Angʼeyo ni un jongʼanyo ma wigi tek. Kaka usebedo ka ungʼanyo ne Jehova Nyasaye kapod angima kendo an kodu, to koro unungʼany marom nade bangʼ kasetho.\n","Choknauru jodongo mag ogandau to gi jotendu duto, mondo awuo e wechegi e itgi kendo mondo aluong polo gi piny obedna janeno kuomgi.\n","Nimar angʼeyo ni bangʼ thona an gi adiera ni udhi bedo jo-mibadhi mi unuwe yore mane achikou. E ndalo mabiro masira nomaku nikech unutim richo e nyim Jehova Nyasaye kendo unujimb mirimbe gi gik ma lwetu oseloso.”\n ","Kuom mano Musa nosomo weche manie wendni kochake nyaka otieke ka oganda jo-Israel ochokore:\n"],["Chikuru itu kawuoyo, yaye polo;\n to in piny winj weche mawuok e dhoga.\n ","We puonjna ochwe ka koth\n kendo wechena olor ka thoo,\n kendo a ngʼidho machwer e lum manyien mana\n ka koth mangʼeny ne yien matindo.\n  ","Abiro lando nying Jehova Nyasaye\n kendo abiro pako duongʼ mar Nyasachwa!\n ","En Lwanda, tijene ler\n kendo yorene duto nikare;\n Nyasaye ma ok tim marach,\n ngʼat modimbore kendo makare.\n  ","Ogandani en tiengʼ makoch kendo mobam,\n ma timbegi maricho nyiso,\n ni koro ok gin mag Nyasaye.\n ","Bende ma e yo ma ugoyonego Jehova Nyasaye erokamano,\n yaye joma ofuwo kendo maonge riekogi?\n Donge en wuonu mane ochweyou\n mi olosou?\n  ","Paruru ndalo mosekadho,\n parane weche mag tiengʼ mokadho.\n Penjuru wuonu, to obiro nyisou,\n bende penjuru jodongo, to gibiro leronu.\n ","E kinde ma Nyasaye Man Malo Moloyo nomiyo ogendini girkeni mag-gi,\n kendo kane opogo ogendinigo duto kuondegi mag dak,\n noketonegi tongʼ pinygi\n kaluwore gi kar romb kwan nyithind Israel.\n ","Nimar joka Jakobo en pok Jehova Nyasaye owuon\n kendo mwandune.\n  ","Noyudo joka Jakobo kama otimo ongoro,\n ma en kama otwo kendo mojwangʼ.\n Nochielogi koni gi koni moritogi maber,\n mana ka ngʼama ochielo tong wangʼe,\n ","mano bende e kaka ongo yiengo ode\n mondo nyithinde owuogi,\n koyaro bwombene mondo okawgi\n kendo otingʼ-gi.\n ","Jehova Nyasaye kende ema ne otelonegi;\n kaonge nyiseche mag pinje mamoko mane ni kodgi.\n  ","Nomiyo giringo e kor gode manie piny\n kendo nomiyogi chiemo kod olembe manie puothe.\n Ne opidhogi mor kich mawuok e lwanda\n kod modhi mogol e lwanda.\n ","Bende negiyudo mo moleny gi chak mag dhok\n kod mar nyirombe kod diek,\n kod imbe machwe mowuok Bashan\n kod mo mar cha ngano.\n Ne gimadho divai mochiek maber mar mzabibu.\n  ","Jeshurun ne odongo mobedo machwe;\n ne oyudo chiemo morome mi obedo machwe.\n Wiye nowil gi Nyasache mane ochweye,\n ma oweyo lwanda ma en warruok mare.\n ","Negimiyo nyiego omake gi nyisechegigo,\n kendo iye nowangʼ-gi timbegi mamono mag lamo nyiseche manono.\n ","Negitimo misango ne jochiende ma ok gin Nyasaye,\n ma gin nyiseche mane ok gingʼeyo;\n nyiseche mana mosieko,\n kendo nyiseche ma kwereu ne ok oluoro.\n ","Ne ujwangʼo lwanda ma en wuonu,\n kendo wiu nowil gi Nyasaye mane ochweyou.\n  ","Jehova Nyasaye ne oneno ma mi oweyogi\n nikech iye nowangʼ gi yawuote kod nyige.\n ","Nowacho niya, “Abiro pandonegi wangʼa”\n mondo aneye kaka gikogi nobedi,\n nimar gin tiengʼ mobaro,\n nyithindo ma ok jo-adieri,\n ","negimiyo nyiego omaka gi gima ok Nyasaye\n kendo gichwanya kod kido milamo manono.\n Anami nyiego makgi gi joma ok onego kwan ka ji;\n anami mirima makgi gi piny maonge winjo.\n ","Mach osemoki gi mirimba,\n en mach mawangʼo nyaka kuonde joma otho e bwo lowo.\n Obiro ketho piny kod nyakne duto\n kendo ka omoko mach nyaka e konde mag gode.\n  ","Abiro medo masiche mangʼeny kuomu,\n kendo anaked kodgi gi aserni.\n ","Abiro oro kech malit e diergi,\n gi kute machamo piny kod masira,\n gi ondiegi mangemo mag bungu\n gi thuonde man-gi kwiri mager mamol e lowo.\n ","Kihondko kod kibaji nogogi e miechgi;\n to liganglana notiek nyithindgi e yore.\n Yawuowi gi nyiri biro tho,\n kaachiel gi nyithindo ma pod yom kod jodongo moti.\n ","Ne awacho ni abiro keyogi\n kendo nying-gi ok nopar e kind ogendini,\n ","to ne alingʼ kane awinjo weche mag jasigu\n mondo jongʼadne rieko kik ngʼe gima aparo,\n mi giwach niya, “Lwetwa ema oseloyo,\n Jehova Nyasaye ok osetimo gimoro.”\n  ","Gin oganda maonge rieko,\n kendo gionge paro mar fwenyo gimoro.\n ","Ka dine bed ni giriek dine gingʼeyo tiend gik matimore\n ma gifwenyo kaka giko margi biro bet.\n ","Ere kaka ngʼato achiel nyalo riembo ji alufu achiel,\n kata ji ariyo miyo ji alufu apar ringi,\n makmana ka ok Jehova Nyasaye ma Lwandagi ema oweyogi\n mi oketogi e lwet wasikgi.\n ","Nimar lwanda margi ok en Lwandawa\n mana kaka jasikwa osewacho.\n ","Mzabibu margi wuok e mzabibu ma Sodom\n kendo wuok e puothe mag Gomora.\n Olembegi opongʼ gi kwiri\n kendo olembegi kech.\n ","Divai margi en kwiri mar thuonde,\n kwiri mager mar thuond rachier.\n  ","Donge asekano wachni\n kendo aume e mirimba?\n ","An ema nachul kuor, abiro chulo.\n Machiegnini tiendgi biro kier,\n odiechieng-gi mar masira osekayo machiegni\n kendo kethruok ochomogi.\n  ","Jehova Nyasaye biro ngʼado bura ne joge\n kendo nobed gi kech ne jotichne koneno,\n ka tekogi orumo\n kendo onge manodongʼ obed misumba kata ngʼa man thuolo.\n ","Enowach niya, “Nyisecheugo nikanye,\n lwanda mane udwaro yudo resruok kuome,\n ","ma gin nyiseche mane ochamo gik machwe mag misengini\n mi omadho divai mag misengini michiwo?\n Koro giwuogi mondo gikonyi,\n kendo gimiyi kar resruok!\n  ","“Ngʼeuru malongʼo ni An e Nyasaye\n kendo onge nyasaye machielo makmana An.\n An ema anego ji kendo An ema achiwo ngima,\n bende An ema ahinyo kendo achango.\n Omiyo onge ngʼama nyalo reso ngʼato e lweta.\n ","Atingʼo bada malo kawacho niya,\n Akwongʼora ni kapod angima,\n ","kendo ka asepiago liganglana mamil,\n to anakum jogo mochaya,\n kendo ka asechako ngʼado bura\n to anachul kuor ne wasika.\n ","Abiro miyo asere maga tim remo\n ka liganglana powo dendgi;\n ma en remb joma onegi kod joma ni e twech,\n ma gin jotend wasikgi.”\n  ","Un pinje, beduru mamor gi jogi,\n nimar obiro chulo kuor kuom remb jotichne;\n obiro chulo kuor ne wasike\n kendo nopwodh pinye kod joge.\n ","Musa nobiro gi Joshua wuod Nun kendo nosomo weche mag wendni ka ji winjo.\n","Kane Musa osetieko somo weche mag wendni ne jo-Israel,\n","nowachonegi niya, “Rituru wechegi ma asomonu kawuononi mondo chiengʼ moro upuonj nyithindu mondo oluw adimba wechegi duto manie chike.\n","Wechegi ok gin weche manono to gin e ngimau. Kurito wechegi to gibiro miyo udag amingʼa e piny mubiro kawo ka usengʼado aora Jordan.”\n ","Odiechiengno Jehova Nyasaye nowachone Musa niya,\n","“Idh Got mar Nebo ma en achiel kuom gode mag Abarim manie piny Moab, yo Jeriko kendo ine piny Kanaan, ma en piny mabiro miyo jo-Israel kar girkeni margi.\n","Ewi got malo kuma idhiyoeno ema inithoe, mi iki gi ogandau, mana kaka owadu Harun notho e got Hor mi oike gi kwerene.\n","Ma notimore nikech un ji ariyogi ne uweya e nyim jo-Israel kar pi mar Meriba Kadesh man e piny ongoro mar Zin kendo nikech ne ok urito nyinga maler e kind jo-Israel.\n","Kuom mano, inine mana pinyno gi kuma bor ok inidonjie e piny ma amiyo jo-Israel.”\n"],["Magi e gweth mane Musa ngʼat Nyasaye owacho ne jo-Israel kapok otho.\n","Nowachonegi niya,\n “Jehova Nyasaye nobiro koa Sinai\n mochopo irgi koa Seir,\n mi ofwenyore koa e got Paran.\n Nobiro gi oganda maler\n kowuok yo milambo e kor gode mage.\n ","En adier ni in ema ihero ji,\n jomaler duto ginie lweti.\n Giduto gikulore e nyimi\n kendo kuomi ema gikawe chike,\n ","ma gin chike mane Musa omiyowa,\n mondo obed mwandu mag joka Jakobo.\n ","En ema ne ruoth mar Jeshurun,\n ka jotend oganda ne ochokore,\n kaachiel gi dhout Israel.”\n  ","“Jo-Reuben mondo obed mangima kendo kik githo,\n to bende kik gibed manok.”\n ","Kuom jo-Juda, Musa nowuoyoe kama:\n “Yaye Jehova Nyasaye, winj ywak jo-Juda;\n yie mondo iduog-gi ir jogi.\n Bednegi tekregi ma gisirorego\n kendo ikonygi kuom wasikgi!”\n ","Kuom jo-Lawi, Musa nowuoyoe kama:\n “Nimiyo nyikwa Lawi ombulu miluongo ni Thumim gi Urim\n mondo gingʼego dwaroni nikech gin joma tiyoni gadiera.\n Ne imiyogi tembe kama iluongo ni Masa\n kendo sokni mag Meriba mi inwangʼo ni gin jo-adiera.\n ","Nowachone wuon kod min ni,\n ‘Aonge gi geno kodgi.’\n Ne ok oyie gi jowetegi\n kata yie kod nyithinde owuon,\n to ne orito wecheni\n kendo rito singruokni.\n ","Negipuonjo joka Jakobo chikeni\n kendo jo-Israel bende negipuonjo wecheni.\n Ne giwangʼo ubani mangʼwe ngʼar\n kendo negitimoni misengini miwangʼo pep ewi kendo mar misango.\n ","Yaye Jehova Nyasaye, gwedh riekogi duto\n kendo ibed mamor gi tij lwetegi.\n Tiek joma wasikgi ma monjogi;\n kendo tiekgi chuth ma ok ginichak gibed gi teko.”\n ","Kuom jo-Benjamin, Musa nowuoyoe kama:\n “Weuru joma oluoro Jehova Nyasaye obed gi kwe,\n nimar oritogi kinde duto,\n bende ngʼatno ma Jehova Nyasaye ohero yudo yweyo kuome.”\n ","Kuom joka Josef, Musa nowuoyo kama,\n Mad Jehova Nyasaye gwedh tich lwetgi\n kamiyogo koth koa e polo malo,\n kaachiel gi pi manie bwo lowo,\n ","gi olembe mabeyo duto ma chiengʼ nyalo miyo dongo\n kaachiel gi gik mabeyo duto mapichni;\n ","kod mich mabeyo mawuok e gode machon,\n kod kuonde ma omew mag gode manyaka chiengʼ;\n ","kod mich mabeyo duto mag piny to gi gik moko duto manie iye\n gi ngʼwono mar ngʼat modak e bungu maliel.\n Gwethgi duto obedi ewi joka Josef,\n ngʼat mane oyier kuom owetene.\n ","Joka Josef nochal gi rwath makayo,\n tungene nochal mana ka tung jowi manie thim,\n ma obiro chuowogo ogendini moriembgi\n nyaka tunge piny duto.\n Tungego gin ji alufu apar mag Efraim\n kod ji alufu apar mag jo-Manase.\n ","Kuom jo-Zebulun, Musa nowuoyoe kama:\n “Un jo-Zubulun, beduru mamor e seche muwuok kudhi oko,\n to un bende jo-Isakar beduru ei hembeu.\n ","Gibiro luongo ji e gode\n kendo kanyo ema negi timie misengini makare;\n ginitim nyasi gi mwandu mabeyo miyudo e dho nam\n kod gik mabeyo mopondo e kwoyo.”\n ","Kuom joka Gad, Musa nowuoyo kama:\n “Ogwedh ngʼat mayaro tongʼ Gad!\n Gad odak kanyo ka sibuor,\n koyiecho bat kata wi gima omako.\n ","Negiyiero bath koma ber moloyo mondo obed margi,\n nikech gin ema nopognegi migap jatelo.\n Negibiro ir jatend ji,\n mi gingʼado bura makare mar Jehova Nyasaye,\n kendo kumo jo-Israel.”\n ","Kuom joka Dan, Musa nowuoyoe kama:\n “Dan to en nyathi sibuor\n mawuok Bashan.”\n ","Kuom joka Naftali, Musa nowuoyoe kama:\n “Dhood Naftali oum gi ngʼwono mangʼeny mar Jehova Nyasaye\n kendo otingʼo gweth mare,\n ginikaw piny mantie yo milambo mar nam.”\n ","Kuom joka Asher, Musa nowuoyoe kama:\n Wuowi mogwedhi e kind yawuowi en Asher,\n we oyud pak e kind owetene,\n kendo olwok tiendene gi mo.\n ","Nyororo mar rangeyeni nobed mag chuma kod nyinyo\n kendo tekoni nomedre ndalo duto mag ngimani.\n  ","“Onge ngʼama romo gi Nyasach Jeshurun,\n mawuotho e kor polo e duongʼne,\n mondo okonyi.\n ","Nyasaye manyaka chiengʼ e kar konyruoku\n kendo tekone osiko manyaka chiengʼ.\n Obiro riembo wasiku duto ka uneno\n kowacho ni, ‘Tiekgiuru!’\n ","Kuom mano Israel nodag kende gi kwe;\n bende nyithind Jakobo norit maber,\n e piny ma cham nitie kod divai manyien,\n kama thoo moa e polo lwarie gokinyi.\n ","Yaye jo-Israel, un joma ogwedhi!\n En ngʼatno machal kodu,\n oganda mores gi Jehova Nyasaye?\n En e okumbani kendo jaresni\n kendo en e liganglau mar duongʼ.\n Wasiku nobed gi luoro e nyimu,\n kendo unumuk kuondegi motegno mag pondo.”\n"],["Eka Musa ne oidho got Nebo koa e pap mar Moab nyaka ewi Pisga ka ongʼado Jeriko. Kanyo ema Jehova Nyasaye nonyise piny Kanaan duto, chakre Gilead nyaka Dan,\n","piny Naftali kod piny Efraim gi Manase, piny Juda duto nyaka chopi e Nam Mediterania man yo podho chiengʼ;\n","piny mar Negev kod paw Holo mar Jeriko miluongo ni Dala Maduongʼ mar Othidhe nyaka Zoar.\n","Eka Jehova Nyasaye nowachone niya, “Ma e piny mane asingora ka akwongʼora ne Ibrahim, Isaka kod Jakobo kane awachonegi ni, ‘Pinyni anami nyikwau.’ Aseyie mondo ine pinyni gi wangʼi, to kata kamano ok iningʼad loka midonjie.”\n ","Kendo Musa jatich Jehova Nyasaye notho Moab mana kaka Jehova Nyasaye nowacho.\n","Ne oike Moab, e holo mochomore gi Beth Peor, to nyaka chil kawuono onge ngʼama ongʼeyo kama liende nitie.\n","Musa ne ja-higni mia achiel kod piero ariyo kane otho, to kata kamano wengene ne ok ojony kata tekone bende ok orumo.\n","Jo-Israel ne oywago Musa e pap man Moab kuom ndalo piero adek nyaka ndalo mag kuyo kod ywak orumo.\n ","Koro Joshua wuod Nun ne opongʼ gi roho mar rieko nimar Musa ne oseketo lwetene kuome. Omiyo jo-Israel nochiko itgi kowuoyonegi kendo negitimo gik mane Jehova Nyasaye ochiko Musa.\n ","Koa kanyo pok janabi moro owuok e Israel maromo gi Musa ngʼat mane Jehova Nyasaye ongʼeyo wangʼ gi wangʼ.\n","En ngʼat mane otimo honni kod ranyisi mane Jehova Nyasaye oore mondo otim e piny Misri ne Farao kendo ne jodonge koda ka piny duto.\n","Nimar onge ngʼat ma osenyiso tekone maduongʼ kata timo timbe makare mane Musa otimo ka jo-Israel duto neno.\n"]],"Joshua":[["Kane Musa jatich Jehova Nyasaye osetho, Jehova Nyasaye nowachone Joshua wuod Nun, jakony Musa niya,\n","Musa jatichna osetho. Omiyo sani, in kod jogi duto, ikreuru mondo ungʼad Aora Jordan e piny makoro achiegni miyo jo-Israel.\n","Kamoro amora ma tiendu nonyon anamiu, kaka nasingora ni Musa.\n","Gwengʼi nochakre e kuonde motwo nyaka Lebanon, kendo koa e aora maduongʼ, ma en Yufrate; piny mar jo-Hiti duto; nyaka chop e Nam Mediterania mantiere yo podho chiengʼ.\n","Onge ngʼama noloyi e ndalo duto mar ngimani. Kaka ne an kod Musa, bende e kaka abiro bedo kodi; ok anaweyi kata jwangʼi.\n ","“Bed motegno kendo gi chir; nikech ibiro telone jogi nyaka e piny mar girkeni mane akwongʼora ni kweregi ni namigi.\n","Bed motegno kendo gi chir mogundho. Bed motangʼ mondo iluor chike duto mane jatichna Musa omiyi; kik ilokri korachwich kata koracham kiweyo chikegi, mano nomi ibed gi hawi kamoro amora midhiye.\n","Kik iwe Kitabu mar Chikni oa e dhogi; par wechene matut odiechiengʼ kod otieno, mondo mi ibed motangʼ kitimo gik moko duto mondik e iye. Mano biro miyo ibedo gi hawi e gimoro amora mitimo.\n","Par kaka asechiki. Bed motegno kendo gi chir. Kik iluor kendo kik chunyi nyosre; nikech an Jehova Nyasaye ma Nyasachi abiro bedo kodi kamoro amora midhiye.”\n ","Omiyo Joshua nochiwo chik ni jotend Israel niya,\n","“Dhiuru e kambi kendo unyis ji ni, ‘Ikuru gigeu mag lweny. Ndalo adek koa kawuono ubiro kalo aora Jordan gikae mondo udhi kendo ukaw mwandu mar piny ma Jehova Nyasaye ma Nyasachu miyou kaka maru owuon.’ ”\n ","To joka Reuben, gi joka Gad kod nus mar dhood joka Manase, Joshua nowachonegi niya,\n","“Paruru chike mane Musa jatich mar Jehova Nyasaye nomiyou, kowacho ni: ‘Jehova Nyasaye ma Nyasachu miyou kar yweyo kendo osechiwonu pinyni.’\n","Mondeu, nyithindu kod kweth mag jambu nyalo dak e piny mane Musa omiyou yo ka wuok chiengʼ mar aora Jordan, makmana jou makedo duto, moikore gi gige lweny, nyaka uidh loka kutelo e nyim oweteu ma jo-Israel. Konyuru oweteu,\n","nyaka Jehova Nyasaye migi yweyo, mana kaka osetimoni, kendo nyaka gin bende gikaw mwandu mar piny ma Jehova Nyasaye ma Nyasachu dhi miyogi. Bangʼ mano, unyalo dok kendo udagie pinyu owuon, mane Musa, jatich Jehova Nyasaye nomiyou bath aora Jordan ma yo wuok chiengʼ.”\n ","Eka negidwoko Joshua niya, “Gimoro amora misechikowa wabiro timo, kendo kamoro amora mi iorowae wabiro dhiyoe.\n","Mana kaka ne waluoro Musa, bende e kaka wabiro luoroi. Mad Jehova Nyasaye ma Nyasachu bed kodi kaka nobedo gi Musa.\n","Ngʼato angʼata modagi winjo wachni kendo ok oluoro wecheni bende ok odewo chike mimiyogi, ibiro negi. Bed mana motegno kendo jachir!”\n"],["Bangʼe Joshua wuod Nun nooro jonon piny ariyo lingʼ-lingʼ moa Shitim. Nowachonegi niya, “Dhiuru, ungʼi pinyni, to moloyo Jeriko.” Omiyo negidhi ma gidonjo e od dhako moro mandhaga ma nyinge Rahab, mi gidak kanyo.\n ","Ruodh Jeriko nonyisi niya, “Ngʼe ni jo-Israel moko osebiro ka gotienoni mondo onon pinywa.”\n","Omiyo ruodh Jeriko nooro wach ni Rahab niya, “Gol oko jogo mane obiro iri kendo odonjo e odi, nikech gisebiro mondo gitim nonro ma lingʼ-lingʼ e pinyni duto.”\n ","Kata kamano, Rahab nosekawo ji ariyogi kendo opandogi. Nowacho niya, “En adier, ni jogi nobiro ira, to ne ok angʼeyo ni gia kanye.\n","E seche mag angʼich welo, e sa michiegoe dhoranga dala maduongʼ, jogi nowuok. Ok angʼeyo yo mane gidhiyoe. Ringuru bangʼ-gi piyo. Unyalo makogi.”\n","To chutho, noyudo ka osepando jogi ewi tado e bwo othith mane opedhi ewi tado kanyo.\n","Omiyo oganda mar ruodh pinyno nowuok piyo ka gilawogi e yo mochiko aora Jordan, kendo mana gisano ka jogo mane lawogi nosewuok oko, dhorangajno nolor.\n ","Kane jonon pinygo ne pok odhi nindo, dhakoni noidho modhi ewi tado,\n","kendo mowachonegi niya, “Angʼeyo ni Jehova Nyasaye osemiyou pinyni kendo mano osemiyo luoro omako ngʼato ka ngʼato kuomwa, omiyo joma odak e pinyni kihondko osemako nikech un.\n","Wasewinjo kaka Jehova Nyasaye nomiyo pi Nam Makwar oduono kane uwuok e piny Misri, kendo gima ne utimone Sihon kod Og, ruodhi ariyo mag jo-Amor modak yo wuok chiengʼ mar aora Jordan, mane uketho chuth.\n","Kane wawinjo wachno, to kihondko nomakowa kendo chir duto mane ngʼato angʼata nigo norumo nikech un, kendo nikech Jehova Nyasaye ma Nyasachu en Nyasaye manie polo malo kendo e piny mwalo.\n ","“Kuom mano, kwongʼrenauru gi Jehova Nyasaye ni ubiro ngʼwonone jooda, nikech an bende asetimonu ngʼwono. Singrenauru\n","ni ubiro ngʼwonone wuonwa kod minwa, owetena kod nyiminena, kod jogegi duto, kendo ni ubiro resowa mondo kik watho.”\n ","Jogi nowachone adier niya, “Ngimau en ngimawa! Ka ok uwacho gino ma watimo, to wabiro bedo kodu gi ngʼwono kod ratiro e ndalo ma Jehova Nyasaye nomiwa pinyni.”\n ","Omiyo nolorogi piny gi tol ka giluwo dirisa, nikech ot mane odakie ne ochwogi e kor ohinga mar dala maduongʼ.\n","E sa onogo nowachonegi niya, “Dhiuru e got mondo joma lawou kik yudu. Ponduru kuno kuom ndalo adek nyaka giduogi; eka udhi nyime giwuodhu.”\n ","Jogi nowachone niya, “Kwongʼ ma isemiyo wakwongʼore godo ok otweyowa,\n","makmana, chiengʼ mwadonjo e pinyni, to nyaka itwe tol makwarni e dirisa kama ilorowanie, kendo nyaka ikel wuonu gi minu, oweteni gi joodi duto ei odi.\n","Ka dipo ni ngʼato owuok e odi modhi e yore mag mier, rembe enobed e wiye owuon; ok enobed wachwa. To ne ngʼatno manobed kodi ei ot, rembe nobedi e wiwa ka dipo ni lwedo moro nomule.\n","Makmana, ka dipo ni iwacho gino ma watimo, to inigonywa kuom kwongʼruok mane iketowa wakwongʼore godo.”\n ","Nowachonegi niya, “Wawinjore! Kendo mondo obed kaka uwachono.”\n Omiyo ne ogologi mi gidhi. Bangʼe notweyo tol makwar e dirisa.\n ","Kane gisea, negidhi nyaka e gode mi gidak kuno kuom ndalo adek, manyaka joma ne lawogi otieko manyo kuonde duto ka giluwo yo mi gidwogo ma ok giyudogi.\n","Eka jonon piny ariyogi nolor oa e gode. Negingʼado aora, mi gidhi ir Joshua wuod Nun, kendo giwachone gigo duto mane otimorenigi.\n","Negiwachone Joshua niya, “Adiera, Jehova Nyasaye osechiwo pinyni duto e lwetwa, bende jogo modak e pinyno kihondko osemako nikech wan.”\n"],["Gokinyi mangʼich Joshua kod jo-Israel duto nowuok koa Shitim, mi gidhi nyaka e aora Jordan, negibiro kanyo kapok giidho loka.\n","Bangʼ ndalo adek jotelo nowuotho e kuonde kambi duto,\n","ka gimiyogi chike niya, “Ka uneno ka Sandug Muma mar singruok mar Jehova Nyasaye ma Nyasachu, otingʼ gi jodolo, ma jo-Lawi, to nyaka uwuog oko e kuonde muchungʼie mondo uluwe.\n","Bangʼe ubiro ngʼeyo yo mudhiyoe, nikech ne pok uluwo yorni nyaka nene. Makmana, beduru mochwalore gi sandugno, madirom fut alufu ariyo mia ochiko gi piero abich gadek; kendo kik usud machiegni kode.”\n ","Joshua nokone oganda Israel niya, “Pwodhreuru, nikech kiny Jehova Nyasaye biro timo gigo miwuoro e kindu.”\n ","Joshua nowachone jodolo niya, “Kawuru Sandug Muma mar singruok kendo utel kode e nyim ji.” Omiyo ne gikawe mi gidhi nyimgi.\n ","Kendo Jehova Nyasaye nowachone Joshua niya, “Kawuono abiro tingʼi malo e wangʼ jo-Israel duto, eka ginyalo ngʼeyo ni An kodi mana kaka ne an gi Musa.\n","Nyis jodolo matingʼo Sandug Muma mar singruok ni, ‘Ka uchopo e geng pige mag aora Jordan, to dhiuru kendo uchungʼ ei aora.’ ”\n ","Joshua nowachone jo-Israel niya, “Biuru kae kendo uchik itu ne weche Jehova Nyasaye ma Nyasachu.\n","Kawuononi ubiro neno ranyisi ni Nyasaye mangima nikodu kendo enoriemb e nyimu jo-Kanaan, jo-Hiti, jo-Hivi, jo-Perizi, jo-Girgash, jo-Amor kod jo-Jebus.\n","Ne, Sandug Muma mar singruok mar Jehova Nyasaye Manyalo Gik Moko Duto biro dhi nyimu nyaka aora Jordan.\n","Koro omiyo, yier ji apar gariyo koa e dhout Israel, ngʼato achiel koa e dhoot ka dhoot.\n","E sa ma jodolo motingʼo Sandug Muma mar singruok mar Jehova Nyasaye ma en Ruoth Nyasaye mar piny duto, nonyon aora Jordan, pige-ge mamol koluwo aora tir nochungʼ kogingore ka pith.”\n ","Omiyo ka ji noke oa e kambi mag-gi mondo gingʼad aora Jordan, jodolo motingʼo Sandug Muma mar singruok notelo nyimgi.\n","Aora Jordan koro notimo ataro kuonde duto nyaka ndalo mag keyo. Omiyo ka jodolo mane otingʼo Sandug Muma mar singruok nochopo e aora Jordan mi tiendegi omulo geng aora,\n","pige mane mol koa malo nochungʼ. Nogingore malo kaka pith, e dala miluongo ni Adam man but Zarethan. Pi mane mol kadhi e nam mar Araba (ma tiende ni Nam Chumbi) nochungʼ chuth, omiyo ji nongʼado modhi loka komachielo, momanyore gi Jeriko.\n","Jodolo mane otingʼo Sandug Muma mar singruok mar Jehova Nyasaye nochungʼ motegno e lowo motwo e dier aora Jordan, nyaka ogendini mag jo-Israel notieko kadho ka giwuotho e lowo motwo.\n"],["Kane ogendini duto otieko ngʼado aora Jordan, Jehova Nyasaye nowachone Joshua niya,\n","“Yier ji apar gariyo e kind jogi, ngʼato achiel koa e dhoot ka dhoot,\n","kendo ikonegi mondo gikaw kite apar gariyo e dier aora Jordan yo korachwich koma jodolo ochungoe kendo gitingʼ-gi mi giketgi piny kama gidhi dakie otieno ma kawuono.”\n ","Omiyo Joshua noluongo ji apar gariyo mane oseyiero koa kuom jo-Israel, ngʼato achiel koa e dhoot ka dhoot,\n","kendo nowachonegi niya, “Dhiuru e nyim Sandug Muma mar Jehova Nyasaye ma Nyasachu nyaka uchop e dier aora Jordan. Ngʼato ka ngʼato nyaka kaw kidi e goke, kaluwore gi kwan mar dhout Israel,\n","mondo obed kaka ranyisi e dieru. E ndalo mabiro, ka nyithindu openjou ni, ‘Kitegi nyiso angʼo?’\n","To nyisgiuru kaka pi aora Jordan noduono kane Sandug Muma mar singruok mar Jehova Nyasaye kadho. Kane ongʼad kode aora Jordan, to pige mag aora Jordan noduono. Kitegi mondo obed rapar ni jo-Israel nyaka chiengʼ.”\n ","Omiyo jo-Israel notimo kaka Joshua nochikogi. Negikawo kite apar gariyo koa e dier aora Jordan, kaluwore gi kwan mar dhout Israel, kaka Jehova Nyasaye nokone Joshua; kendo negitingʼogi nyaka kama negibuoroe, kanyo negiketogie piny.\n","Joshua nochano kite apar gariyogo mane ni e dier aora Jordan kama jodolo mane otingʼo Sandug Muma mar singruok nosechungʼe kendo kitego pod ni kanyo nyaka chil kawuono.\n ","Koro jodolo mane otingʼo Sandug Muma mar singruok nodongʼ kochungʼ e dier aora Jordan nyaka ji notieko timo gik moko duto mane Jehova Nyasaye ochiko Joshua, mana kaka Musa nochiko Joshua. Ji nokadho mapiyo nono kadhi,\n","kendo bangʼ kane gisekadho giduto, eka jodolo bende nokadho modhi loka komachielo kotingʼo Sandug Muma mar Jehova Nyasaye ka ji duto neno.\n","Jo-Reuben, jo-Gad kod nus mar dhood Manase nongʼado ka gimanore gi gige lweny e nyim jo-Israel, mana kaka Musa nosechikogi.\n","Ji madirom alufu piero angʼwen mane moikore ni lweny mondo gikedi, nongʼado loka kocha e nyim Jehova Nyasaye nyaka e pewe mag Jeriko.\n ","E odiechiengʼno, Jehova Nyasaye notingʼo Joshua malo e nyim jo-Israel, mi gimiye luor ndalo duto mag ngimane, mana kaka negimiyo Musa luor.\n ","Bangʼe Jehova Nyasaye nowachone Joshua niya,\n","“Chik jodolo motingʼo Sandug Muma mondo giwuog oko mar aora Jordan.”\n ","Omiyo Joshua nochiwo chik ni jodolo niya, “Wuoguru oko mar aora Jordan.”\n ","Kendo jodolo nowuok oko e aora kotingʼo Sandug Muma mar singruok mar Jehova Nyasaye. Kadiemo wangʼ kapok giketo tiendegi e lowo motwo, to pige mag aora Jordan noduogo e wangʼe mi ochako mol mogingore kaka chon.\n ","E odiechiengʼ mar apar gariyo mar dwe mokwongo, ji noa e aora Jordan mi ochokore Gilgal e tongʼ ma yo podho chiengʼ mar Jeriko.\n","Kendo Joshua nochungo kite apar gariyogo Gilgal, ma gin kite mane ogolo e aora Jordan.\n","Nowachone jo-Israel niya, “E ndalo mabiro ka nyikwau nopenj wuoneu ni, ‘Kitegi nyiso angʼo?’\n","To nyisgiuru ni, ‘Jo-Israel nongʼado aora Jordan kawuotho e lowo motwo.’\n","Nimar Jehova Nyasaye ma Nyasachu notwoyo aora Jordan e nyimu nyaka ukalo loka kocha. Jehova Nyasaye ma Nyasachu notimo ni aora Jordan mana gima notimone Nam Makwar e ndalo mane otwoye e nyimu nyaka ne ungʼado loka kocha.\n","Notimo kamano mondo ji duto manie piny ongʼe ni lwet Jehova Nyasaye nigi teko kendo mondo omi uluor Jehova Nyasaye ma Nyasachu kinde duto.”\n"],["Kane ruodhi duto ma jo-Amor modak yo podho chiengʼ mar aora Jordan to gi ruodhi duto mag jo-Kanaan modak e dho nam nowinjo kaka Jehova Nyasaye notwoyo aora Jordan e nyim jo-Israel nyaka negingʼado, chunygi nobwok kendo ne gionge gi chir mar chomo jo-Israel tir.\n ","E sechego Jehova Nyasaye nowachone Joshua niya, “Piag pelni mabith mondo ichak terogo jo-Israel nyangu.”\n","Omiyo Joshua nopiago pelni mabith mi otero jo-Israel nyangu kama iluongo ni Gibeath Haraloth.\n ","Gima omiyo notimo kamano en nikech ji duto mane oa Misri; ma gin jogo mahikgi noromo kedo e lweny, notho e thim ka gisewuok gia Misri.\n","Jogo duto mane oa Misri noseter nyangu, makmana joma nonywol e thim ka gisea Misri ema ne pod ok oter nyangu.\n","Jo-Israel nosewuotho e thim kuom thuolo maromo higni piero angʼwen manyaka ji duto mahikgi oromo kedo e lweny mane giwuokgo Misri nosetho nikech ne ok giseluoro Jehova Nyasaye. Jehova Nyasaye nosekwongʼorenegi ni ok gininee piny mane osingo ne kweregi mondo omigi, piny mopongʼ gi chak kod mor kich.\n","Omiyo yawuotgi mane onywol bangʼe ka gin e thim ema ne Joshua otero nyangu. Ne pod ok otergi nyangu nikech ne oyudo kapod giwuotho e thim.\n","Bangʼ kane ogandani duto oseter nyangu, ne gidongʼ e kambi nyaka ne gichango.\n ","Bangʼ mano, Jehova Nyasaye nowachone Joshua niya, “Kawuono asetieko ajara mar jo-Misri kuomu.” Omiyo kanyo iluongo ni Gilgal nyaka chil kawuono.\n ","Godhiambo mar odiechiengʼ mar apar angʼwen mar dweno, jo-Israel nochokore Gilgal e pewe mag Jeriko kendo negitimo nyasi mar Pasaka.\n","Kinyne bangʼ Pasaka, mana godiechiengno, negichamo bath nyak mar piny kaka, makati ma ok oketie thowi gi chamb abula.\n","Bangʼ odiechiengʼ achiel kane gisechamo chiemo moa e pinyno, chiemb manna ne ok ochako biro ni jo-Israel nikech e higano negichamo mana nyak mar Kanaan.\n ","Ka koro Joshua ne chiegni chopo Jeriko, nongʼiyo nyime mi oneno ngʼato mochungʼ kotingʼo ligangla e lwete. Joshua nosudo machiegni kode mopenje niya, “In jakorwa koso jasikwa?”\n ","Ngʼatno nodwoke niya, “Ok an maru kata mar wasiku, to asebiro kaka jatend lweny mar Jehova Nyasaye.” Omiyo Joshua nopodho auma e nyime gi luor, mi openje niya, “En wach mane ma ruodha nigodo ni jatichne?”\n ","Jatend lweny mar Jehova Nyasaye nodwoko niya, “Gol wuoche manie tiendi, nikech kama ichungoeni en Kama Ler.” Omiyo Joshua notimo kamano.\n"],["Koro Jeriko nolor motegno nikech jo-Israel kendo onge ngʼama ne nyalo wuok oko kata donjo iye.\n ","Bangʼe Jehova Nyasaye nowacho ni Joshua niya, “Ne, asechiwo Jeriko gi ruodhe e lweti, kaachiel gi jolweny mage.\n","Lworuru dala maduongʼno dichiel ka un gi giu mag lweny kendo timuru ma kuom ndalo auchiel.\n","Beduru gi jodolo abiriyo motingʼo turumbete molos gi tunge imbe e nyim Sandug Muma. E odiechiengʼ mar abiriyo, lworuru dala maduongʼno nyadibiriyo, ka jodolo goyo turumbetego.\n","Ka uwinjogi ka gigoyo turumbetegi matek, to ket ji duto ogo koko matek; bangʼe ohinga mar Jeriko nopodh piny kendo ji duto nodonj e iye.”\n ","Omiyo Joshua wuod Nun noluongo jodolo mowachonegi niya, “Tingʼuru Sandug Muma mar singruok mar Jehova Nyasaye kendo beduru gi jodolo abiriyo kotingʼo turumbete e nyime.”\n","Eka nochiwo chik ne ji niya, “Dhiuru nyime! Lworuru dala maduongʼ, ka jolweny momanore gi gige lweny otelo e nyim Sandug Muma mar singruok mar Jehova Nyasaye.”\n ","Kane Joshua osewuoyo gi ji, jodolo abiriyo mane otingʼo turumbete abiriyo e nyim Jehova Nyasaye nowuotho ka gigoyo turumbete, kendo Sandug Muma mar Singruok mar Jehova Nyasaye ne luwo bangʼ-gi.\n","Jolwenygo notelo e nyim jodolo mane goyo turumbete, to moko ne luwo bangʼ Sandug Muma, kendo e kindeno duto turumbete ne ywak.\n","Makmana Joshua nosiemo ji niya, “Kik uywag ywak mar lweny, kik utingʼ dwondu malo, bende kik uwach wach moro amora nyaka odiechiengʼ ma anakonue mondo ugo koko. Bangʼe eka unukogi!”\n","Omiyo negikawo Sandug Muma mar Jehova Nyasaye ka gilworogo dala maduongʼno dichiel. Bangʼe ji noduogo e kambi margi mi otienono ginindo kanyo.\n ","Joshua nochiewo gokinyi mangʼich kinyne kendo jodolo nokawo Sandug Muma mar Jehova Nyasaye.\n","Jodolo abiriyo mane otingʼo turumbete abiriyo nodhi nyime, ka gipangore e nyim Sandug Muma mar Jehova Nyasaye kendo ka gigoyo turumbete. Ji momanore gi gige lweny notelo e nyimgi, to moko ne luwo bangʼ Sandug Muma mar Jehova Nyasaye ka turumbete dhi nyime gi ywak.\n","E odiechiengʼ mar ariyo negilworo dala maduongʼno dichiel bangʼe gidok e kambi kendo negitimo kamano kuom ndalo auchiel.\n ","To chiengʼ mar abiriyo, ne gichiewo kogwen mi gilworo dala maduongʼno nyadibiriyo e yo machalre gi mamoko ka. Chiengʼno kende ema negilworo dala maduongʼno nyadibiriyo.\n","E sa mane gilwore mar abiriyo ka jodolo ne pod goyo turumbete matek, Joshua nochiko ji kawacho niya, “Koguru matek, nimar Jehova Nyasaye osemiyou dala maduongʼni!\n","Dala maduongʼni duto, to gi gik moko duto manie iye nyaka wene Jehova Nyasaye. Makmana Rahab, mochot, to gi jogo duto manie ode ema nongʼwon-ne, nikech nopando joma ne waoro mane obiro nono piny.\n","To beduru mabor gi gigo mowene Jehova Nyasaye, mondo kik ukel kethruok ne un uwuon kuom gimoro amora kuomgi. Ka ok kamano to unumi kambi mar jo-Israel bed mar kethruok kendo ukel chandruok kuome.\n","Fedha gi dhahabu duto, kod gigo molos gi mula kod molos gi nyinyo owal ni Jehova Nyasaye kendo nyaka tergi kar keno mare.”\n ","Kane ogo turumbete, to ji ne goyo koko matek, kendo ka turumbete noywak, mi ji nogoyo koko matek, to ohinga mar Jeriko nopodho, omiyo ngʼato ka ngʼato nodonjo e dala maduongʼno mi gikawe.\n","Negiwalo dala maduongʼno ni Jehova Nyasaye ma giketho gimoro amora kendo ginego gi ligangla ngʼato angʼata madichwo kata madhako, jomatindo kata joma oti, dhok gi rombe kod punde.\n ","Joshua nowachone jonon piny ariyogo niya, “Dhiuru e od Rahab kendo ukele kaachiel gi joodgi duto, kaluwore gi singruok mane uketo kode.”\n","Omiyo rawere mane odhi nono pinyno nodhi Jeriko e od Rahab mi ogole kaachiel gi wuon-gi, min-gi, owetene kod joodgi duto. Negigolo anywolane duto oko mi giketogi oko mar kambi jo-Israel.\n ","Bangʼe ne giwangʼo dala maduongʼno duto, to gi gimoro amora manie iye, makmana fedha gi dhahabu, gi gik molos gi mula kod molos gi nyinyo noketi e kar keno mar od Jehova Nyasaye.\n","Kamano Joshua noreso Rahab, dhako ma ochot, kaachiel gi anywolane nikech en ema nopando jonon piny mane Joshua ooro Jeriko kendo Rahab nodak e dier jo-Israel nyaka chil kawuono.\n ","E sechego Joshua nolando kwongʼ makende niya, “Kwongʼ mar Jehova Nyasaye nobed kuom ngʼat manitem gero dala maduongʼ mar Jeriko kendo kama:\n “Koketo mise mare,\n to wuode makayo notho,\n to kochungo dhorangeyege;\n to wuode mogik notho.”\n ","Omiyo Jehova Nyasaye ne nigi Joshua kendo humbe nolandore e pinyno duto.\n"],["Jo-Israel ne ok obedo jo-ratiro kaluwore gi gik mane owal ni Jehova Nyasaye. Ngʼat mane nyinge Akan wuod Karmi, ma wuod Zabdi, ma wuod Zera, mar dhood Juda nokawo moko kuom gik mane owalgi. Omiyo Jehova Nyasaye nobedo gi mirima gi jo-Israel.\n ","Kane Joshua ooro ji koa Jeriko mondo odhi Ai, mantiere but Beth Aven yo podho chiengʼ mar Bethel nokonegi niya, “Dhiuru kendo utim nonro ma lingʼ-lingʼ mar gwengʼno.” Omiyo jogo nodhi mi ginono Ai lingʼ-lingʼ.\n ","Kane gidwogo ir Joshua, negiwachone niya, “Ji duto ok onego dhi kedo gi jo-Ai. To or ji alufu ariyo kata adek mondo odhi okawe kendo kik oket ji obed mool nikech nitiere mana ji manok kuno.”\n","Omiyo ji madirom alufu adek ema nodhi, to jo-Ai noriembogi,\n","mi ji madirom piero adek gauchiel nonegi. Ne giriembo jo-Israel koa e dhoranga dala maduongʼ nyaka kama nitiere kite mopa kendo neginegogi e holo. Mano nomiyo kihondko nogoyogi ma gipodho.\n ","Bangʼe Joshua noyiecho lepe mi opodho auma e nyim Sandug Muma mar Jehova Nyasaye, moriyo kanyo nyaka odhiambo. Jodong Israel bende notimo kamano kendo ne giolo buru e wigi.\n","Joshua nowacho niya, “Yaye, Jehova Nyasaye Manyalo Gik Moko Duto, ere gima omiyo isekelo jogi loka mar aora Jordan mana ni mondo ichiwgi e lwet jo-Amor mondo itiekgi? Mad ne gik mane wan-go loka cha romwa kendo wasik kuno!\n","Yaye, Ruoth Nyasaye, en angʼo ma dwawachi ka jo-Israel oseriemb gi wasikgi kama?\n","Jo-Kanaan gi jopinyni mamoko biro winjo kuom wachni kendo gibiro monjowa mi gitiekwa e pinyni. Angʼo ma nitim mondo ires nyingi maduongʼni?”\n ","Jehova Nyasaye nowacho ni Joshua niya, “Chungʼ malo! Angʼo ma ikulone wiyi piny ka?\n","Jo-Israel osetimo richo, kendo giseketho singruokna mane achikogi mondo giriti. Gisekawo bath gik moko mane owal, gisekwalo, giseriambo, kendo gisekawo gigo mokwer ma giriwo gi gig-gi giwegi.\n","Mano emomiyo jo-Israel ok nyal loyo wasikgi; giloko ngʼegi kendo giringo nikech oseketgi gir kethruok. Ok anabed kodu makmana ka uketho gigo manie dieru mowal ni kethruok.\n ","“Aa malo mondo inyis jo-Israel opwodhre kinyisogi ni, ‘Pwodhreuru kuikoru ni odiechiengʼ ma kiny nikech Jehova Nyasaye ma Nyasach Israel wacho kama: Gik mowal ne Jehova Nyasaye nitie e dieru, yaye Israel, omiyo kapod ok ugolo gigo kuomu, to ok unulo wasiku.\n ","“ ‘Wuoguru gokinyi dhoot ka dhoot. Dhoot ma Jehova Nyasaye noyier biro biro e nyime anywola ka anywola, to anywola ma Jehova Nyasaye noyier biro biro e nyime dala ka dala, kendo dala ma Jehova Nyasaye noyier biro biro e nyime ngʼato ka ngʼato.\n","Ngʼatno mani maki gi gigo mowal notieki gi mach, kaachiel gi gige duto, nikech oseketho singruok mar Jehova Nyasaye kendo osetimo gima mono e piny Israel!’ ”\n ","Kinyne gokinyi mangʼich Joshua noluongo jo-Israel gi dhoutgi, kendo Juda noyier.\n","Anywola mar Juda nobiro, mi oyier joka Zera. Joka Zera nobiro ot ka ot mi od Zabdi ema noyier.\n","Kane ogolo ngʼato ka ngʼato kuom joka Zabdi, to Akan wuod Karmi, ma wuod Zimri, ma wuod Zera mar dhood Juda ema noyier.\n ","Bangʼ mano, Joshua nowachone Akan niya, “Wuoda, mi Jehova Nyasaye ma Nyasach Israel duongʼ gi pak. Nyisa gima isetimo kendo kik ipanda.”\n ","Akan nodwoke niya, “En adier! Asetimone Jehova Nyasaye ma Nyasach Israel richo. Ma e gima asetimo:\n","Kane aneno gik miketho kaka njora maber moa Babulon, gi fedha ma pekne dirom kilo ariyo, to gi dhahabu ma pekne oromo nus kilo, to chunya nogombogi mi akawogi kendo apandogi e bwo lowo ei hemba ka fedha ema oket piny mogik.”\n ","Omiyo Joshua nooro joote mi giringo e hema kendo ne giyudogi mana kaka gin, kopandgi e hembe, ka fedha ema oket piny mogik.\n","Negigolo gigo koa e hema, mi gikelogi ni Joshua kod jo-Israel duto kendo gipedhogi oko e nyim Jehova Nyasaye.\n ","Bangʼ mano Joshua, kaachiel gi jo-Israel duto nokawo Akan ma nyakwar Zera, gi fedha, gi njora, gi dhahabu, yawuote kod nyige, dhok, punde kod rombe, hembe kod gigo duto ma en godo mi giterogi nyaka e holo mar Akor.\n","Joshua nowacho niya, “Angʼo momiyo isekelo masira machal kama kuomwa? In bende Jehova Nyasaye biro keloni masira.”\n Bangʼe jo-Israel duto nochielo Akan kod joge gi kite, kendo ne giwangʼe kaachiel gi joge.\n","Bangʼ mano ne gidhuro kite kuom Akan, ma mano pod ni kamano nyaka chil kawuono. Eka mirima mar Jehova Nyasaye norumo. Kuom mano kanyo pod iluongo ni Holo mar Akor nyaka chil kawuono.\n"],["Eka Jehova Nyasaye nowachone Joshua niya, “Kik iluor, kendo kik chunyi nyosre. Kaw jolweny duto mondo udhi umonj Ai, nimar asechiwo e lwetu ruodh Ai, joge, dalane maduongʼ kod pinye.\n","Timneuru Ai kod ruodhe mana kaka ne utimone Jeriko kod ruodhe, to wangʼni oyienu kawo gigo mane giyudo e yor mecho kaachiel gi jamni. Monjuru dala maduongʼno gi yo katoke.”\n ","Omiyo Joshua kod jolweny duto nowuok mondo gimonj Ai. Noyiero joge alufu piero adek molony e lweny mi oorogi oko gotieno komiyogi chik niya,\n","“Winjuru. Nyaka umonj dala maduongʼno gi yo katoke. Kik udhi mabor ahinya. Un duto nyaka uikru.\n","An kod jogo duto man koda, to biro dhi nyime e dala maduongʼ, to ka jogo obiro mondo omonjwa kaka negitimo motelocha, to wabiro ringo waa irgi.\n","Gibiro luwo bangʼwa nyaka wawuondgi mi giwuog oko mar dala maduongʼ, mi giniwach e chunygi ni, ‘Ne, giringowa mana kaka ne giringowa motelo.’ Omiyo seche mwaringogino\n","nyaka uwuog kuma upondoe kendo ukaw dala maduongʼno. Jehova Nyasaye ma Nyasachu biro ketogi e lwetu.\n","Ka usekawo dala maduongʼno, to uwangʼe gi mach. Timuru gima Jehova Nyasaye osechiko kendo nyaka une ni utimo gik ma achikou.”\n ","Eka Joshua noorogi ma gidhi gipondo e kind Bethel gi Ai, ma en yo podho chiengʼ mar Ai, kendo otienono nosiko gi ji kanyo.\n ","Kinyne gokinyi mangʼich Joshua nochoko jolweny mage duto ka en kaachiel gi jodong Israel wuotho e nyimgi kadhi Ai.\n","Jolweny duto mane ni kode ne wuotho ka gichomo dala maduongʼ nyaka negichopo machiegni kode. Negigero kambigi yo nyandwat mar Ai, ka holo ni e kindgi kod dala maduongʼ.\n","Joshua nokawo ji madirom alufu abich mooro yo podho chiengʼ mar Ai mondo opond e kind Bethel kod dala maduongʼno.\n","Kuom mano thoth jolweny nobworo yo nyandwat mar dala maduongʼno, to joma nopondo ne ni yo podho chiengʼ. Otienono Joshua to nonindo e holo.\n ","Kane ruodh Ai oneno ma, en kod ji duto mar dala maduongʼ nowuok oko mapiyo nono gokinyi mangʼich mondo girom kod jo-Israel e lweny kama omanyore gi Araba. To ne ok ongʼeyo ni kar pondo noseketi e ngʼe dala maduongʼno.\n","Joshua kod jo-Israel duto nowuondore ni ologi, mi giringo ka gichiko thim.\n","Chwo duto ma Ai nowuok mondo olaw Joshua gi joge, to kane gilawogi kamano, to ne gichwalore mabor gi dala maduongʼno.\n","Onge ngʼama nodongʼ Ai kata Bethel mane ok olawo jo-Israel. Ne giweyo dala maduongʼ nono ka gilawo jo-Israel.\n ","Eka Jehova Nyasaye nowachone Joshua niya, “Siem yo Ai gi tongʼ mitingʼo e lwetino, nikech e lweti abiro chiwoe dala maduongʼno.” Omiyo Joshua nosiemo tongʼe kochiko Ai.\n","E seche mane otimo ma, jogo mane opondo noa malo piyo ka giringo gidonjo e dala maduongʼ. Bangʼ kane gisekawe, ne giwangʼe mana gisano.\n ","Jo-Ai nongʼiyo chien ma gineno ka iro dhwolore e dala maduongʼ kochiko polo, makmana ne gionge gi thuolo mar pondo e yo moro amora nikech jo-Israel mane osebedo kawuondore ni ringo kochiko thim nolokore kod jogo mane lawogi.\n","Kane Joshua kod jo-Israel noneno ka joma nopondo osekawo dala maduongʼ kendo iro bende ne dhwolore kanyo, negilokore mi gimonjo jo-Ai.\n","Jogo mane opondo bende nowuok oko mar dala maduongʼ moromo kodgi kendo omonjogi, omiyo nogengʼnegi e diere ka jo-Israel ni koni gi koni. Jo-Israel notiekogi pep maonge ngʼama notony kata achiel.\n","Ruodh Ai kende ema negimako kangima kendo negitere ir Joshua.\n ","Kane jo-Israel ne osetieko nego jo-Ai duto mane ni e pap kod mane ni e thim kama ne giselawogie, kendo kane gisenegogi duto gi ligangla, jo-Israel nodok Ai mi ginego jogo mane odongʼ kuno.\n","Jo-Ai duto machwo kod mamon alufu apar gariyo notho chiengʼno.\n","Joshua ne ok owe siemo Ai gi tongʼ mane otingʼo e lwete nyaka Israel notieko ji duto mane odak Ai.\n","Jo-Israel to nokawo jamni gi mwandu mane giyako mar dala maduongʼno mana kaka Jehova Nyasaye nosechiko Joshua.\n ","Omiyo Joshua nowangʼo Ai mi okete obedo pith mongingore mar kethruok kendo pod en kamano nyaka chil kawuono.\n","Ne onego ruodh Ai mi oliere gi tol e yath kama noriyoe nyaka odhiambo. Kane ochopo odhiambo, Joshua nogolo chik mondo ogol ringre oko e yath kendo lware piny e dhoranga dala maduongʼ. Nodhur kuome kite mangʼeny ma pod ni kanyo nyaka chil kawuono.\n ","Eka Joshua nogero kendo mar misango e got Ebal ni Jehova Nyasaye ma Nyasach Israel,\n","mana kaka Musa jatich Jehova Nyasaye nosechiko jo-Israel. Nogere kaluwore gi gima nondiki e kitap Chik mar Musa niya, Kendo mar misango moger gi kite ma ok opa, gi gir nyinyo. Ewi kendono ema negichiwone Jehova Nyasaye misango miwangʼo pep kod misango mar lalruok.\n","Joshua nondiko chik Musa e kitego e nyim jo-Israel.\n","Jo-Israel duto, jopinje mamoko kod jopinyno machalre, ka gin gi jodong-gi, gi jotendgi kod jongʼad bura nochungʼ e bath Sandug Muma mar singruok mar Jehova Nyasaye koni gi koni, ka gimanyore gi jo-Lawi ma gin jodolo. Nus mar jo-Israel nochungʼ kochomo got Gerizim, to nus mar jo-Israel mamoko nochungʼ kochomo got Ebal mana kaka Musa ma jatich Jehova Nyasaye nosechiko chon kane ochiwo nonro mar gwedho jo-Israel.\n ","Bangʼ mano, Joshua nosomo weche mag chik ma gin, gweth gi kwongʼ mana kaka ondikgi e Kitap Chik mar Musa.\n","Onge chik Musa mane Joshua oweyo ma ok osomo ni kanyakla mar Israel duto, kaachiel gi mon, gi nyithindo, kod jopinje mamoko mane odak e diergi.\n"],["Ruodhi duto mane odak yo podho chiengʼ mar aora Jordan nowinjo humb wechego; mane gin ruodhi moa e tiend gode mag pinyno, gi ruodhi moa yo podho chiengʼ mar gode gi mago moa e wedhe mag Nam Mediterania kaachiel gi ruodhi moa Lebanon (mane gin ruodhi mag jo-Hiti, jo-Amor, jo-Kanaan, jo-Perizi, jo-Hivi kod mago mag jo-Jebus);\n","ruodhigo noriwore giduto mondo giked gi Joshua kod jo-Israel.\n ","Kata kamano, kane jo-Gibeon owinjo gima Joshua notimone Jeriko kod Ai,\n","negiparo mondo giwuonde. Negidhi kaka jogo man-gi punde motingʼo ogunde moti gi piende divai moti kendo obaw.\n","Jogi norwako wuoch moyiech kod lewni moti. Makati mane gin-go duto nokethore.\n","Eka negidhi ir Joshua e kambi man Gilgal mi giwachone Joshua kod jo-Israel niya, “Wawuok e piny mabor, omiyo yie watim kodu winjruok.”\n ","Jo-Israel nowacho ni jo-Hivi niya, “To ka dipo ni udak kodwa machiegni, ere kaka dwa los kodu winjruok?”\n ","Negiwachone Joshua niya, “Wan jotichu.”\n To Joshua nopenjogi niya, “Un ngʼa gini to bende ua kanye?”\n ","Negidwoko niya, “Jotichni oa e piny mabor ahinya nikech humb Jehova Nyasaye ma Nyasachi. Wasewinjo humb gik mane otimo Misri,\n","kendo gigo duto mane otimone ruodhi ariyo mag jo-Amor man yo wuok chiengʼ mar aora Jordan, ma gin Sihon ruodh Heshbon kod Og ruodh Bashan, mane odak Ashtaroth.\n","Omiyo jodongwa kod ji duto modak e pinywa nowachonwa kama, ‘Kawuru gik mudhiyo godo e wuoth, dhiuru kendo urom kodgi ma uwachnegi niya, “Wan jotiju, losuru kodwa winjruok.” ’\n","Neuru makati mwatingʼogi, ne giliet ka wachako wuoth, to koro sani gikethore.\n","Piend divai mane wapongʼo bende ne nyien, to koro neye kaka giyiech. Lepwa kod wuochewa bende oseti nikech wuoth marabora ahinya.”\n ","Jotelo moko mag jo-Israel nobilo chiemb jogo ka ok gipenjo Jehova Nyasaye wach.\n","Omiyo Joshua noketo winjruok mar kwe kodgi mondo oyienegi gidag kodgi, kendo jotelo ne opwodho ma ka gikwongʼore.\n ","Ndalo adek bangʼ kane giseloso winjruok gi jo-Gibeon, jo-Israel nowinjo ni jogo gin mana joma odak kodgi machiegni.\n","Omiyo jo-Israel nowuok, to odiechiengʼ mar adek negichopo e miechgi madongo kaka: Gibeon, Kefira, Beeroth, kod Kiriath Jearim.\n","Jo-Israel ne ok omonjogi, nikech jotend kambi nosesingore ka kwongʼore kodgi e nyim Jehova Nyasaye, ma Nyasach jo-Israel.\n Kata kamano, ji duto nongʼur gi jotendgi,\n","to jotelogo duto nowacho niya, “Wasemiyogi singruok marwa e nying Jehova Nyasaye, ma Nyasach Israel, omiyo koro ok wanyal mulogi.\n","Ma e gima wabiro timonegi: ‘Wabiro wegi gidagi mondo kik mirima bi kuomwa nikech waketho kwongʼruok mane wasingonegi.’ ”\n","Negidhi nyime kagiwacho niya, “Wegi gidagi, mondo gibednwa jobar yien gi joumb pi ni jowa duto.” Omiyo jotelo norito singruok margi.\n ","Eka Joshua noluongo jo-Gibeon kendo owachonegi niya, “Angʼo momiyo ne uwuondowa ka uwacho ni, ‘Wadak mochwalore kodu,’ to kuom adier udak mana butwa?\n","Un joma okwongʼ! Ok unuwe tiyonwa kaka jobar yien gi joumb pi e od Nyasacha.”\n ","Negidwoko Joshua niya, “Jotichni notimo kamano nikech Jehova Nyasaye ma Nyasachi nochiko Musa jatichne mondo omiu pinyni duto kendo uneg ji duto modakie. Omiyo ne waluor nikech un, kendo mano ema nomiyo watimo kamano.\n","Koro to wan e lweti. Timnwauru gimoro amora muneno ni ber kendo longʼonu.”\n ","Omiyo Joshua nokonyogi kuom jo-Israel ma ok ginegogi.\n","E odiechiengʼno noketo jo-Gibeon obedo jobar yien gi joumb pi ni jo-Israel duto kendo ni tich kendo mar misango mar Jehova Nyasaye kama Jehova Nyasaye biro yiero. Kendo mano e gima gin nyaka chil kawuono.\n"],["Eka Adoni-Zedek ruodh Jerusalem nowinjo ni Joshua osekawo Ai mi okethe chuth kendo onego ruodhe mana kaka nosetimone Jeriko kendo ni jo-Gibeon osetimo winjruok mar kwe gi jo-Israel mi gidak butgi.\n","En gi joge ne gibuok ahinya kuom wachni nikech Gibeon ne en dala maduongʼ mongirore, mana kaka achiel kuom mier madongo maka ruoth. Ne oduongʼ moloyo Ai, kendo joge duto ne gin jokedo mabeyo.\n","Omiyo Adoni-Zedek ruodh Jerusalem nokwayo Hoham, ruodh Hebron, Piram ruodh Jarmuth, Jafia ruodh Lakish kod Debir ruodh Eglon niya,\n","“Biuru mondo ukonya monjo Gibeon nikech oseloso kwe kod Joshua gi jo-Israel.”\n ","Eka ruodhi abich mar jo-Amor; ruodhi ma Jerusalem, Hebron, Jarmuth, Lakish to gi Eglon noriwo jolwenjgi kaachiel. Negidhi kod jolweny mag-gi mi gimonjo Gibeon kendo gikedo kodgi.\n ","Jo-Gibeon nooro wach ni Joshua e kambi man Gilgal niya, “Kik ijwangʼ jotichgi. Bi irwa piyo mondo ireswa! Konywa nikech ruodhi jo-Amor duto moa e piny manie wi got oseriwore mondo omonjwa.”\n ","Omiyo Joshua kaachiel gi jolweny mage mathuondi nowuok Gilgal mapiyo nono mondo odhi oresgi.\n","Jehova Nyasaye nowachone Joshua niya, “Kik iluorgi; asechiwogi e lwetu. Onge kata ngʼata achiel kuomgi mabiro sirou.”\n ","Kane gisewuotho otieno duto ka gia Gilgal, Joshua nomonjogi apoya.\n","Jehova Nyasaye nomiyo gichalo joma orundore e nyim jo-Israel, mine giloyogi gi loch maduongʼ e Gibeon. Jo-Israel nolawogi ka giluwo yo madhi Beth Horon mi ginegogi ma gichopo kodgi nyaka Azeka kod Makeda.\n","E kinde mane giringo e nyim jo-Israel e yo moa Beth Horon kadhi Azeka, Jehova Nyasaye nolwaro pe madongo kuomgi koa e polo kendo thothgi nomedo tho nikech peno nonego ji mangʼeny moloyo mago mane jo-Israel onego gi ligangla.\n ","E odiechiengʼ mane Jehova Nyasaye ochiwo jo-Amor ni jo-Israel, Joshua nowachone Jehova Nyasaye e nyim jo-Israel niya,\n “Yaye wangʼ chiengʼ, chungʼ kar tiendi ewi Gibeon,\n to in dwe, chungʼ mana ewi holo mar Aijalon.”\n ","Omiyo wangʼ chiengʼ nochungʼ kar tiende,\n to dwe bende ne ok osudo,\n nyaka oganda mar jo-Israel nochulo kuor kuom wasikgi,\n mana kaka nondike e Kitap Jashar.\n Wangʼ chiengʼ nosiko kochungʼ e polo kuom thuolo madirom odiechiengʼ achiel.\n","Onge odiechiengʼ machal gi ma manosebetie ma Jehova Nyasaye nowinje kwayo mar dhano. Adier, adier Jehova Nyasaye ne kedo ni jo-Israel!\n ","Bangʼe Joshua noduogo gi jo-Israel duto e kambi man Gilgal.\n ","Koro ruodhi abichgo noringo kendo gipondo e rogo mantiere Makeda.\n","Kane owach ne Joshua ni ruodhi abichgo nopondo e rogo mar Makeda,\n","nowacho niya, “Dinuru dho rogono gi kidi maduongʼ kendo uket jomoko kanyo mondo orite.\n","Un to kik uchungʼ kanyo, lawuru wasiku, monjgiuru kua gichien kendo kik uwegi gichop e miechgi madongo, nikech Jehova Nyasaye ma Nyasachu osechiwogi e lwetu.”\n ","Omiyo Joshua kod jo-Israel notiekogi chuth makmana joma tin ema nodongʼ e miechgi madongo mochiel kod ohinga.\n","Jolweny duto noduogo ir Joshua e kambi man Makeda maonge hinyruok moro, kendo onge ngʼama nowuoyo marach kuom jo-Israel.\n ","Joshua nowacho niya, “Yawuru dho rogono kendo ugol ruodhi abichgo oko mi ukelgi ira.”\n","Omiyo negigolo ruodhi abichgo oko mi gikelogi, ne gin ruodh Jerusalem, Hebron, Jarmuth, Lakish kod Eglon.\n","Kane gisekelo ruodhigi ne Joshua, noluongo jo-Israel duto kendo owachone jotend lweny mane obiro kode niya, “Biuru ka kendo unyon ngʼut ruodhigi.” Omiyo negibiro mi ginyono ngʼutgi piny.\n ","Joshua nowachonegi niya, “Kik uluor, kendo kik chunyu nyosre. Beduru motegno kendo gi chir. Ma e gima Jehova Nyasaye biro timo ne wasigu duto ma ubiro kedogo.”\n","Bangʼe Joshua nomonjogi mi onego ruodhigo kendo olierogi e yien abich. Nowegi ka giliero e yiendego nyaka odhiambo.\n ","Kane chiengʼ osepodho, Joshua nogolo chik mondo olor ringregi e yiende mane oliergie kendo odirgi e rogo kama negisepondoe. Negidino dho rogono gi kite madongo, ma pod ni kanyo nyaka chil kawuono.\n ","E odiechiengno Joshua nokawo Makeda. Notieko dala maduongʼno kod ruodhe gi ligangla kendo otieko ngʼato angʼata mane ni e iye. Onge ngʼama notony kanyo. Notimone ruodh Makeda mana kaka notimone ruodh Jeriko.\n ","Eka Joshua kod jo-Israel duto mane ni kode nodhi Libna koa Makeda mi omonje.\n","Jehova Nyasaye nochiwo dala maduongʼni bende kod ruodhe e lwet jo-Israel. Dala maduongʼni to gi jogo duto modak e iye Joshua nonego gi ligangla. Onge ngʼama notony kanyo. Notimone ruodhgi mana kaka notimone ruodh Jeriko.\n ","Eka Joshua kod jo-Israel duto mane ni kode nodhi Lakish koa Libna; mi gimonje.\n","Jehova Nyasaye nochiwo Lakish ne jo-Israel, to Joshua to ne okawe e odiechiengʼ mar ariyo. Dala maduongʼno kod ji duto modak kanyo nonego gi ligangla, mana kaka ne otimone Libna.\n","Kuom mano, Horam ruodh Gezer nobiro mondo okony Lakish, to Joshua noloye kaachiel gi jolweny mage maonge ngʼama notony.\n ","Eka Joshua gi jo-Israel mane ni kode nodhi Eglon koa Lakish mi gimonje.\n","Ne gikawe odiechiengʼ nogono mi ginego ji duto kendo giketho gimoro amora mangima manie iye, mana kaka negisetimone Lakish.\n ","Eka Joshua gi jo-Israel mane ni kode nodhi Hebron koa Eglon, mi gimonje.\n","Negikawo dala maduongʼno mi ginego ruodhe kod gimoro amora mangima mane ni kuno kaachiel gi mago mane nitie e mier matindo mokiewo kode. Onge ngʼama notony, mana kaka ne otimone Eglon.\n ","Eka Joshua gi jo-Israel mane ni kode noduogo mi omonjo Debir.\n","Negikawo dala maduongʼno, ruodhe kod mier matindo mokiewo kode mi ginegogi. Ji duto mane odak kanyo negitieko chuth kendo onge joma notony. Negitimone Debir kod ruodhe mana kaka negitimone Libna gi ruodhe, to gi Hebron.\n ","Omiyo Joshua nokawo gwengʼno duto kaachiel gi piny manie got ma en Negev, e tiend gode ma yo podho chiengʼ, to gi kuonde mag pewe kaachiel gi ruodhigi duto. Onge joma notony. Notieko jogo duto mangima, mana kaka Jehova Nyasaye, ma Nyasach Israel, nosechiko.\n","Joshua nokawogi koa Kadesh Barnea nyaka Gaza kendo koa e gwenge duto ma Goshen nyaka Gibeon.\n","Joshua nomako ruodhigo duto kaachiel gi pinjegi e lweny achielno nimar Jehova Nyasaye, ma Nyasach Israel, nokedo ni joge.\n ","Bangʼe Joshua noduogo gi jo-Israel duto e kambi man Gilgal.\n"],["Kane Jabin ruodh Hazor owinjo ma, nooro wach ne Jobab ma ruodh Madon, kod ruodhi mag Shimron gi Akshaf,\n","kod ruodhi mae piny gode ma yo nyandwat e Araba ma milambo mar Kinereth, e tiend gode ma yo podho chiengʼ kod e Nafoth Dor mantiere yo podho chiengʼ.\n","Nooro wach bende ni jo-Kanaan man yo wuok chiengʼ kod podho chiengʼ, kaachiel gi jo-Amor, jo-Hiti, jo-Perizi, kod jo-Jebus mantiere e piny gode; kendo ni jo-Hivi modak e tiend got Hermon e gwenge mag Mizpa.\n","Ne giwuok gi jolweny mangʼeny ka kuoyo manie dho nam ka gin-gi farese kod geche lweny mangʼeny.\n","Ruodhigi duto noriwo tekogi mi gichokore kanyakla e Sokni mag Merom, mondo giked gi jo-Israel.\n ","Jehova Nyasaye nowachone Joshua niya, “Kik uluorgi, nikech kiny sa machalo kama abiro chiwogi duto ne jo-Israel mi gineg-gi. Nyaka ungʼad odond tiend faresegi kendo uwangʼ gechegi.”\n ","Omiyo Joshua gi jolwenje duto nobiro momonjogi apoya e Sokni mag Merom mi gikedo kodgi,\n","kendo Jehova Nyasaye nochiwogi e lwet jo-Israel. Negiloyogi mi gilawogi nyaka dala maduongʼ mar Sidon, nyaka Misrefoth Maim kendo nyaka Holo mar Mizpa ma yo wuok chiengʼ, maonge joma notony.\n","Joshua notimonigi kaka Jehova Nyasaye nosechiko. Nongʼado odond tiend farese kendo nowangʼo gechegi.\n ","E sechego Joshua noduogo mi okawo Hazor kendo onego ruodhe kod ligangla. Hazor ema ne jatend pinjegi duto.\n","Ji duto mane ni e dala maduongʼno noneg gi ligangla. Negitiekogi pep maonge gima yweyo mane odongʼ, Hazor bende ne giwangʼo.\n ","Joshua nokawo mier madongo gi ruodhigi mi ginegogi gi ligangla. Notiekogi pep, mana kaka Musa jatich Jehova Nyasaye nosechiko.\n","Kata kamano, jo-Israel ne ok owangʼo dala maduongʼ moro amora moger e gode mag-gi matindo makmana Hazor ma Joshua nowangʼo.\n","Jo-Israel noyako gik moko duto kod kweth jamni mag mier madongogi, kendo neginego ji duto maonge ngʼama notony kata achiel.\n","Kaka Jehova Nyasaye nochiwo chik ni jatichne Musa, omiyo Musa bende nochiwo chik ne Joshua, mi Joshua notimo mano. Onge gima noweyo ma ok otimo kuom gigo duto mane Jehova Nyasaye ochiko Musa.\n ","Omiyo Joshua nokawo pinyni duto; kaka, piny manie got, piny Negev duto, gwenge duto mag Goshen, tiend gode ma yo podho chiengʼ, Araba kod gode duto mag Israel kaachiel gi pewe mag\n","Got Halak, machakore yo Seir, nyaka Baal Gad manie Holo mar Lebanon manie Got Hermon. Nomako ruodhigi duto mi onegogi.\n","Joshua nokedo gi ruodhigi duto kuom ndalo mangʼeny.\n","Onge dala maduongʼ moro amora mane otimo winjruok gi jo-Israel makmana jo-Hivi modak Gibeon. Joma odongʼ duto negikedogo.\n","Jehova Nyasaye owuon ema ne omiyo chunygi obedo matek mondo gitug lweny gi jo-Israel kendo mondo jo-Israel otiekgi chuth maonge ngʼwono mana kaka Jehova Nyasaye nosechiko Musa.\n ","E ndalono mane Joshua odhi kendo otieko jo-Anak moa e piny gode, ema bende notieke joma odak, Hebron, Debir kod Anab, mago moa e pinje gode mag Juda, to gi moa e pinje gode mag Israel. Joshua notiekogi duto kod miechgi.\n","Onge jo-Anak mane odongʼ e piny jo-Israel; makmana joma nodongʼ Gaza, Gath kod Ashdod.\n","Omiyo Joshua nokawo pinyno duto mana kaka Jehova Nyasaye nosechiko Musa, mi nochiwe kaka girkeni ni jo-Israel kaluwore gi migepe mag dhoutegi.\n Bangʼe pinyni nobedo gi kwe.\n"],["Magi e ruodhi mag pinje mane jo-Israel oloyo kendo mane gikawo gwengegi ma yo wuok chiengʼ mar aora Jordan, kochakore e holo mar Arnon nyaka e Got Hermon, moriwo nyaka yo wuok chiengʼ mar Araba.\n  ","Negiloyo Sihon ma ruodh jo-Amor manodak Heshbon.\n Pinye nochakore Aroer man but holo mar Arnon koluwo holono nyaka e Aora Jabok, manie tongʼ mar jo-Amon. Ma noriwo nyaka nus mar Gilead.\n ","Bende norito yo wuok chiengʼ mar Araba kochakore e Nam mar Kinereth nyaka e Nam mar Araba (tiende ni, Nam Chumbi), to nyaka Beth Jeshimoth, bangʼe nyaka yo milambo e tiend gode mag Pisga.\n ","Kendo gwenge mag Og ruodh Bashan, achiel kuom mago mogik mag jo-Refai, ma lochne ne nitie Ashtaroth kod Edrei.\n ","Norito Got Hermon, Saleka, Bashan duto, nyaka e tongʼ mar jo-Geshur gi Maaka, kendo gi nus mar Gilead nyaka e tongʼ-gi gi Sihon, ruodh Heshbon.\n  ","Musa, jatich Jehova Nyasaye kod jo-Israel noloyogi kendo Musa ma jatich Jehova Nyasaye nochiwo pinygino ne jo-Reuben, jo-Gad gi nus mar dhood Manase mondo obed kaka girkeni mag-gi.\n  ","Magi e ruodhi mag pinyno mane Joshua kod jo-Israel oloyo yo podho chiengʼ mar aora Jordan, kochakore Baal Gad mantie e Holo mar Lebanon nyaka Got Halak mochakore yo Seir. Pinjegi duto Joshua nochiwo kaka girkeni ni dhout Israel kaluwore gi dhoutgi kaka opog-gi mondo obed mag-gi.\n","Ne en piny gode, gi pinje mantiere e tiend gode ma yo podho chiengʼ, Araba, pewe manie tiend gode, gi thim kod Negev. Kuondego ema ne jo-Hiti, jo-Amor, jo-Kanaan, jo-Perizi, jo-Hivi kod jo-Jebus odakie.\n  Ruodhigo ne gin:\n  ","Ruodh Jeriko, ngʼato achiel,\n Ruodh Ai (machiegni gi Bethel), ngʼato achiel,\n ","Ruodh Jerusalem, ngʼato achiel,\n Ruodh Hebron, ngʼato achiel,\n ","Ruodh Jarmuth, ngʼato achiel,\n Ruodh Lakish, ngʼato achiel,\n ","Ruodh Eglon, ngʼato achiel,\n Ruodh Gezer, ngʼato achiel,\n ","Ruodh Debir, ngʼato achiel,\n Ruodh Geder, ngʼato achiel,\n ","Ruodh Horma, ngʼato achiel,\n Ruodh Arad, ngʼato achiel,\n ","Ruodh Libna, ngʼato achiel,\n Ruodh Adulam, ngʼato achiel\n ","Ruodh Makeda, ngʼato achiel,\n Ruodh Bethel, ngʼato achiel,\n ","Ruodh Tapua, ngʼato achiel,\n Ruodh Hefer, ngʼato achiel,\n ","Ruodh Afek, ngʼato achiel,\n Ruodh Lasharon, ngʼato achiel,\n ","Ruodh Madon, ngʼato achiel,\n Ruodh Hazor, ngʼato achiel,\n ","Ruodh Shimron Meron, ngʼato achiel,\n Ruodh Akshaf, ngʼato achiel,\n ","Ruodh Tanak, ngʼato achiel,\n Ruodh Megido, ngʼato achiel,\n ","Ruodh Kedesh, ngʼato achiel,\n Ruodh Jokneam man Karmel, ngʼato achiel,\n ","Ruodh Dor (man Nafoth Dor), ngʼato achiel,\n Ruodh Goyim man Gilgal, ngʼato achiel,\n ","kod Ruodh Tirza, ngʼato achiel.\n  Ruodhi duto mane onegi ne oromo piero adek gachiel.\n"],["Ka Joshua noseti kendo hike koro noniangʼ, Jehova Nyasaye nowachone niya, “Iseti ahinya, to pod nitie kuonde madongo mar pinyni monego kaw.\n  ","“Kuonde modongʼ mapok okaw e magi:\n  “gwenge duto mag jo-Filistia gi jo-Geshur,\n","kochakore e Aora Shihor man yo wuok chiengʼ mar Misri nyaka e tongʼ Ekron man yo nyandwat, magi duto nokwan kaka jo-Kanaan. Kuonde mane jotelo abich mag Filistia orito ne gin, Gaza, Ashdod, Ashkelon, Gath kod Ekron;\n magi ne gin mag jo-Avi\n","yo milambo;\n pinje duto mag jo-Kanaan, kochakore Meara mar jo-Sidonia nyaka ochopo Afek, gi tongʼ mar jo-Amor;\n ","e gwenge mag Gebal;\n to gi Lebanon duto ma yo wuok chiengʼ, kaachiel gi Baal Gad manie tiend Got Hermon nyaka Lebo Hamath.\n  ","“Ne jogo duto modak kuonde motimo gode chakre Lebanon nyaka Misrefoth Maim, tiende ni, jo-Sidonia duto, an awuon abiro riembogi mondo giwene jo-Israel. Beduru gi adieri mar pogo ni jo-Israel pinyni kaka girkeni margi, mana kaka asechikoi.\n","Pogeuru kaka girkeni ni dhoudi ochikogo, kaachiel gi nus joka Manase.”\n ","Nus modongʼ mar joka Manase, gi jo-Reuben kod jo-Gad noseyudo girkeni mag-gi mane Musa jatich Jehova Nyasaye osemiyogi yo wuok chiengʼ mar aora Jordan.\n ","Nochakore Aroer koluwore gi holo mar Arnon, kendo koluwore gi dalano manie dier holono, mi oriwo gode duto mag Medeba mochopo nyaka Dibon,\n","bende nyaka mier matindo mar Sihon ruodh jo-Amor, mane jatelo Heshbon, mantiere e tongʼ mar jo-Amon.\n ","Noriwo nyaka Gilead, gwenge jo-Geshur kod jo-Maaka, Got Hermon duto, kod Bashan duto, mochopo nyaka Saleka,\n","tiende ni, pinyruodh Og duto man Bashan, ma bende nosebedo gi loch e Ashtaroth gi Edrei. (To bende nobedo achiel kuom jo-Refai mogik.) Musa noloyogi mi okawo pinygi.\n","Makmana jo-Israel ne ok oriembo jo-Geshur gi jo-Maaka, omiyo pod gidak e dier jo-Israel nyaka chil kawuono.\n  ","To dhood Lawi ne ok omiyo girkeni, nikech chiwo mane ochiw kokalo e mach ne Jehova Nyasaye, ma Nyasach Israel e girkeni margi, mana kaka ne osingonigi.\n  ","Girkeni mane Musa omiyo dhood Reuben kaluwore gi anywola ka anywola e magi:\n ","Tongʼ mar pinygi nochakore Aroer man but holo mar Arnon, kendo koa e dalano mantiere e dier holono nyaka Medeba,\n","gi Heshbon kaachiel gi mier matindo mantiere e pewe, kaka Dibon, Bamoth Baal, Beth Baal Meon,\n","Jahaz, Kedemoth, Mefath,\n","Kiriathaim, Sibma, Zereth Shahar mantiere e got manie holo,\n","Beth Peor, pewe mag Pisga, kod Beth Jeshimoth,\n","mier matindo duto mantiere e pewe kod kuonde duto mag Sihon ruodh jo-Amor, ma bende norito Heshbon. Musa noseloyo Sihon ruodh jo-Amor kaachiel gi Evi, Rekem, Zur, Hur gi Reba mane jodong jo-Midian. Jodongogo nodak e pinyno ka gin e bwo loch Sihon.\n","Koriwore gi jogo mane onegi e lweny, jo-Israel nonego bende Balaam wuod Beor, mane ja-nyakalondo.\n ","Aora Jordan ema nobedo tongʼ mar joka Reuben. Pinyno kaachiel gi mier matindo mokiewo kodgi nobedo girkeni mar joka Reuben.\n  ","Girkeni mane Musa omiyo dhood Gad kaluwore gi anywola margi e magi:\n ","Piny Jazer, mier matindo duto mag Gilead kod nus mar jo-Amon mochopo Aroer machiegni gi Raba;\n","kendo chakre Heshbon nyaka Ramath Mizpa gi Betonim, kendo kochakore Mahanaim nyaka piny Debir;\n","to pinygi mane ni e holo notingʼo Beth Haram, Beth Nimra, Sukoth, Zafon kod bath piny Sihon ruodh Heshbon modongʼ (pinygino neni yo wuok chiengʼ mar aora Jordan kendo Jordan nyaka Nam Kinereth nodoko tongʼ mare).\n ","Pinyno kaachiel gi mier matindo mokiewo kodgi nobedo girkeni mar joka Gad.\n  ","Girkeni mane Musa omiyo nus mar dhood Manase, tiende ni, nus mar nyikwa Manase, kaluwore gi anywola ka anywola.\n ","Pinygi nochakore Mahanaim, mokwako piny Og ruodh Bashan duto kod kuonde dak duto mag Jair man Bashan, to gi mier matindo piero auchiel,\n","bende nokawo nus mar jo-Gilead, gi Ashtaroth kod Edrei (ma gin mier madongo mag Og ruodh Bashan).\n Magi e pok mane omi nyikwa Makir wuod Manase, tiende ni nus mar dhood Makir konchiel.\n  ","Ma e girkeni mane Musa ochiwo kane en e paw Moab nyaka loka aora Jordan, yo wuok chiengʼ mar Jeriko.\n","To ni dhood Lawi, Musa ne ok opogonigi girkeni, nikech Jehova Nyasaye, ma Nyasach Israel, e girkeni margi, mana kaka nosesingonegi.\n"],["Koro magi e kuonde mane jo-Israel oyudo kaka girkeni e piny Kanaan, ma Eliazar jadolo, Joshua wuod Nun to gi jotend dhout Israel nopogonegi.\n","Girkeni mag-gi nochiw kuom goyo ombulu ni dhoudi ochiko gi nus, kaka Jehova Nyasaye nosechiko kokalo kuom Musa.\n","Musa nosepogo yo wuok chiengʼ mar aora Jordan ni dhoudi ariyo gi nus kaka girkeni, to ne ok opogo jo-Lawi girkeni e dier ogendini moko,\n","nimar yawuot Josef ne osepogore mi obedo dhoudi ariyo ma gin, Manase gi Efraim. Jo-Lawi ne ok oyudo pok moro e pinyno makmana mier mag dak, to gi lege ma rombgi kod dhogi nyalo kwayoe.\n","Omiyo jo-Israel nopogo pinyno mana kaka Jehova Nyasaye nosechiko Musa.\n ","Eka jo-Juda nodhi ir Joshua Gilgal kendo Kaleb ma wuod Jefune ma ja-Kenizi nowachone niya, “Ingʼeyo gima Jehova Nyasaye nowachone Musa, ngʼat Nyasaye ka en Kadesh Barnea kuomi kod an.\n","Ne an ja-higni piero angʼwen kinde mane Musa jatich Jehova Nyasaye noora ka aa Kadesh Barnea mondo anon pinyni, kendo naduogone wach kaka chunya noneno,\n","to owetena mane odhi koda nokelo wach mane onyoso chuny ji. To kata kamano, an to naluwo Jehova Nyasaye ma Nyasacha gi chunya duto.\n","Omiyo odiechiengno Musa nokwongʼorena ni, ‘E pinyno matiendi osenyono biro bedo girkeni magi kendo gi nyithindi nyaka chiengʼ, nikech useluwo Jehova Nyasaye ma Nyasacha gi chunyu duto.’ \n ","“Koro mana kaka Jehova Nyasaye nosingo, osemiya ngima kuom higni piero angʼwen gabich nyaka nowach ne Musa wachni, e kinde mane jo-Israel ne pod wuotho e thim. Omiyo Jehova Nyasaye oserito ngimana, makoro an gi higni piero aboro gabich!\n","Kata kawuono pod ategno mana ka kinde mane Musa ooracha, kendo pod an-gi ilo mar dhi oko mondo akedi mana kaka ne an ndalo cha.\n","Koro miya piny manie godni mane Jehova Nyasaye nosingona odiechiengʼ cha. In iwuon ni iwinjo ni jo-Anak ni kanyo kendo miechgi madongo ne lach kendo ochiel gohinga makmana Jehova Nyasaye kokonya to abiro riembogi oko mana kaka nowacho.”\n ","Eka Joshua nogwedho Kaleb wuod Jefune mi omiye Hebron kaka girkeni mare.\n","Omiyo Hebron osebedo mar Kaleb wuod Jefune ma ja-Kenizi nyaka aa chiengʼno, nikech noluwo Jehova Nyasaye, Nyasach Israel, gi chunye duto.\n","Chon ni luongo Hebron ni Kiriath Arba kaluwore gi Arba, mane jatelo maduongʼ e dier jo-Anak.\n Bangʼe pinyno nobedo gi kwe.\n"],["Piny mane opog ni dhood Juda gi ombulu, kaluwore gi anywola margi, nochopo nyaka e gwenge mag Edom, kendo nyaka yo milambo e thim mar Zin.\n  ","Tongʼ-gi ma yo milambo nochakore e giko mar Nam Chumbi ma yo milambo,\n","kongʼado milambo mar Akrabim, kodhi nyime nyaka Zin, kendo ochwe nyaka milambo mar Kadesh Barnea. Bangʼe to ne ongʼado Hezron nyaka Adar kendo gomo kochiko Karka.\n","Bangʼe ne okalo nyaka Azmon mi ochopo nyaka Wadi manie piny Misri kendo ochopo nyaka e dho Nam Mediterania. Ma e giko tongʼne ma yo milambo.\n ","Tongʼ-gi ma yo wuok chiengʼ nochakore Nam Chumbi modhi nyaka dho aora Jordan.\n Tongʼ-gi ma yo nyandwat nochakore kama aora Jordan donjogo e nam maduongʼ,\n","modhi malo nyaka Beth Hogla kendo odhi nyime yo nyandwat mar Beth Araba nyaka e kite mag Bohan ma wuod Reuben.\n","Tongʼno nodhi nyaka Debir koa e Holo mar Akor mi ogomo kochiko nyandwat nyaka Gilgal, mangʼiyore gi Pass mar Adumim mantiere yo milambo mar holono. Nodhi nyime koluwo dho aora mar En Shemesh mochopo nyaka En Rogel.\n","Bangʼe noluwo Holo mar Ben Hinom, kochomo pewe ma milambo mar dala maduongʼ mar jo-Jebus (tiende ni, Jerusalem). Koa kanyo noidho nyaka ewi got man yo podho chiengʼ mar Holo mar Hinom e giko mar Holo mar Refaim mantiere yo nyandwat.\n","Koa ewi got, tongʼno nochiko yo thidhna mag pige mag Neftoa, mowuok koa e mier matindo mag Got Efron kendo modhi nyaka Baala (tiende ni, Kiriath Jearim).\n","Bangʼe tongʼno nogomo kochiko yo podho chiengʼ chakre Baala nyaka Got Seir, koluwo yo nyandwat mar pewe mag Got Jearim (tiende ni, Kesalon), modhi nyime nyaka Beth Shemesh kendo ongʼado nyaka Timna.\n","Nodhi nyaka yo nyandwat manie pewe mar Ekron kendo ogomo kochiko Shikeron, mi okalo nyaka Got Baala kendo ochopo Jabnel. Tongʼno nochopo nyaka e nam.\n ","Tongʼ ma yo podho chiengʼ nochopo nyaka e dho Nam Maduongʼ.\n  Magi e tongʼ mar jo-Juda kaluwore gi anywolagi.\n ","Kaluwore gi chik mane Jehova Nyasaye omiyo Joshua, nomiyo Kaleb wuod Jefune bath piny Juda miluongo ni, Kiriath Arba, ma tiende ni, Hebron. (Arba ne en kwar Anak.)\n","Kochakore Hebron, Kaleb noriembo jo-Anak adek, ma gin Sheshai, Ahiman kod Talmai ma gin nyikwa Anak.\n","Koa kanyo nodhi momonjo joma odak Debir (machon ne iluongo ni Kiriath Sefa).\n","To Kaleb nowacho niya, “Anachiw nyara Aksa mondo okendi gi ngʼatno manoked ma kaw Kiriath Sefa.”\n","Othniel wuod Kenaz, ma owadgi Kaleb noloyo pinyno, omiyo Kaleb nomiye nyare Aksa mondo okendi.\n ","Chiengʼ moro achiel kane obiro ir Othniel, nojiwe mondo okwa wuon mare puodho. Kane olor oa e pundane, Kaleb nopenje niya, “En angʼo midwaro ni mondo atimni?”\n ","Nodwoko niya, “Timna ngʼwono makende. Nimar isemiya puodho man Negev, miya bende thidhna mar pi.” Omiyo Kaleb nomiye thidhna ma malo kod mamwalo.\n  ","Ma e girkeni mar dhood Juda, kaluwore gi anywolagi.\n  ","Mier matindo man yo podho chiengʼ ma nopogne dhood Juda man Negev kaachiel gi mago mogo tongʼ gi Edom ne gin:\n Kabzel, Eder, Jagur,\n","Kina, Dimona, Adada,\n","Kedesh, Hazor, Ithnan,\n","Zif, Telem, Biloth,\n","Hazor Hadata, Kerioth Hezron (tiende ni, Hazor),\n","Amam, Shema, Molada,\n","Hazar Gada, Heshmon, Beth Pelet,\n","Hazar Shual, Bersheba, Biziothia,\n","Baala, Iyim, Ezem,\n","Eltolad, Kesil, Horma,\n","Ziklag, Madmana, Sansana,\n","Lebaoth, Shilhim, Ain kod Rimon. Giduto ne gin mier gi gwenge maromo piero ariyo gochiko.\n ","To mier mane nitiere e tiend gode ma yo podho chiengʼ ne gin:\n Eshtaol, Zora, Ashna,\n","Zanoa, En Ganim, Tapua, Enam,\n","Jarmuth, Adulam, Soko, Azeka,\n","Sharaim, Adithaim, kod Gedera (kata Gederothaim). Giduto ne gin mier gi gwenge maromo apar gangʼwen.\n ","Mier mamoko ne gin: Zenan, Hadasha, Migdal Gad,\n","Dilean, Mizpa, Jokthel,\n","Lakish, Bozkath, Eglon,\n","Kabon, Lamas, Kitlish,\n","Gederoth, Beth Dagon, Naama kod Makeda. Giduto ne gin mier kod gwenge maromo apar gauchiel.\n ","Mier mamoko ne gin: Libna, Ether, Ashan,\n","Ifta, Ashna, Nezib,\n","Keila, Akzib kod Maresha. Giduto ne gin mier gi gwenge maromo ochiko.\n ","Ekron gi mier molworo bende ne margi.\n","Ashdod gi mier molwore bende ne margi kochakore yo podho chiengʼ mar Ekron.\n","Ashdod gi Gaza kod miechgi mochopo nyaka Wadi manie tongʼ-gi gi Misri, kendo koluwo nyaka dho Nam Maduongʼ bende ne margi.\n ","Mier mamoko mane ni e got ne gin:\n Shamir, Jatir, Soko,\n","Dana, Kiriath Sana (tiende ni, Debir),\n","Anab, Eshtemo, Anim,\n","Goshen, Holon, kod Gilo. Giduto ne gin mier kod gwenge maromo apar gachiel.\n ","Mier mamoko ne gin: Arab, Duma, Eshan,\n","Janim, Beth Tapua, Afeka,\n","Humta, Kiriath Arba (tiende ni, Hebron), kod Zior. Giduto ne gin mier kod gwenge maromo ochiko.\n ","Mier mamoko ne gin: Maon, Karmel, Zif, Juta,\n","Jezreel, Jokdeam, Zanoa,\n","Kain, Gibea, kod Timna. Giduto ne gin mier kod gwenge maromo apar.\n ","Mier mamoko ne gin: Halhul, Beth Zur, Gedor,\n","Maarath, Beth Anoth kod Eltekon. Giduto ne gin mier kod gwenge maromo auchiel.\n ","Mier mamoko ne gin: Kiriath Baal (tiende ni, Kiriath Jearim), kod Raba. Giduto ne gin mier kod gwenge maromo ariyo.\n ","Mier mane giyudo e thim ne gin:\n Beth Araba, Midin, Sekaka,\n","Nibshan, Dala Maduongʼ mar Chumbi, kod En Gedi. Giduto ne gin mier kod gwenge maromo auchiel.\n  ","Jo-Juda ne ok nyal daro jo-Jebus, mane odak Jerusalem; jo-Jebus gi jo-Juda pod odak kanyo nyaka chil kawuono.\n"],["Piny mane opog ne Josef nochakore Aora Jordan man yo wuok chiengʼ mar Jeriko, koluwo i thim mochopo e gode man Bethel.\n","Nodhi nyime chakre Bethel (tiende ni, Luz), mi ongʼado gwengʼ jo-Arki mantiere Ataroth,\n","koridore yo podho chiengʼ nyaka e tongʼ jo-Jaflet mochopo nyaka e holo mar Beth Horon kendo nyaka Gezer, mogik e nam.\n  ","Omiyo Manase gi Efraim, ma nyikwa Josef, noyudo girkeni mag-gi.\n   ","To piny Efraim kaluwore gi anywola ka anywola ema:\n  Tongʼ mar pinye mane girkeni mare nochakore Ataroth Adar, ma yo wuok chiengʼ nyaka Beth Horon Mamalo,\n","kendo odhi nyime nyaka e nam. Bende kochakore Mikmethath mantiere yo nyandwat ne ogondore kochiko yo wuok chiengʼ nyaka Tanath Shilo, mochopo nyaka yo wuok chiengʼ mar Janoa.\n","Eka nodhi piny kochakore Janoa nyaka Ataroth gi Naara, momulo Jeriko mokadho e aora Jordan.\n","Kochakore gie tongʼ Tapua nodhi yo podho chiengʼ nyaka Kana Tavain kendo ogik e nam. Ma ema ne girkeni mar dhood Efraim, kaluwore gi anywolagi.\n ","Piny mane omi Efraim kaka girkenino bende notingʼo mier moko mane ni e gwengʼ Manase.\n  ","Ne ok gidaro jo-Kanaan mane odak Gezer. Nyaka chil kawuono jo-Kanaan pod odak gi jo-Efraim ka gitiyonegi kaka wasumbinigi.\n"],["Ma e pok mar dhood Manase, kaka wuod Josef makayo, tiende ni, mar Makir, wuod Manase makayo. Makir ne kwar jo-Gilead, ma norwako Gilead gi Bashan nikech jo-Makir ne gin jolweny mongʼere.\n","Omiyo pokni nowene joka Manase mane odongʼ, kaka, anywola mar Abiezer, Helek Asriel, Shekem, Hefer, kod Shemida. Magi e nyikwa Manase ma wuod Josef mamoko machwo kaluwore gi anywolagi.\n ","Zelofehad ma wuod Hefer, ma wuod Gilead, ma wuod Makir, ma wuod Manase, ne onge yawuowi makmana nyiri kende, ma nying-gi ne gin: Mala, Nowa, Hogla, Milka gi Tirza.\n","Negidhi ir Eliazar jadolo kod Joshua wuod Nun, to gi jotelo mi giwachonegi niya, “Jehova Nyasaye nochiko Musa mondo opognwa girkeni e dier owetewa.” Omiyo Joshua nomiyogi girkeni kaachiel gi owete wuonegi, kaluwore gi chik Jehova Nyasaye.\n","Pok mar Manase ne en lope apar kapok okwan piny Gilead kod piny Bashan mantiere yo wuok chiengʼ mar aora Jordan,\n","nikech nyi dhood Manase noyudo girkeni e kind owetegi. Piny jo-Gilead nobedo mar nyikwa Manase mamoko.\n  ","Piny Manase nochakore Asher nyaka Mikmethath mantiere yo wuok chiengʼ mar Shekem. Tongʼno nochakore yo milambo mokawo nyaka joma odak En Tapua.\n","Manase nokawo piny Tapua, to Tapua owuon, mane nitiere e tongʼ Manase, nobedo mar jo-Efraim.\n","Eka tongʼno nodhi nyime yo milambo mochopo nyaka Kana Ravin. Ne nitiere mier matindo ma mek Efraim mane nitiere e dier mier matindo mag Manase, makmana tongʼ Manase ne nitiere yo nyandwat mar holo matut madiny kendo mogik e nam.\n","Yo milambo ne en piny Efraim, to yo nyandwat ne en mar Manase. Piny Manase nochopo e nam kendo mokiewo gi Asher yo nyandwat, to Isakar yo wuok chiengʼ.\n ","E Isakar kod Asher, Manase ne nitie bende kod Beth Shan, Ibleam kod jo-Dor, Endor, Tanak kod Megido, kaachiel gi jogo mane odak machiegni kodgi, ngʼat mar adek e kwan-no ne en Nafoth.\n  ","Kata kamano, jo-Manase ne ok nyal kawo e mier matindogi, nikech jo-Kanaan noramo ni nyaka gidag kanyo.\n","Omiyo ka jo-Israel nodoko maroteke, negiketo jo-Kanaan obedo wasumbinigi mane ok giriembogi kata matin.\n ","Joka Josef nowachone Joshua niya, “Ere gima omiyo isepogonwa kendo miyowa mana kamoro achiel kaka girkeni? Wasenyaa kendo Jehova Nyasaye osegwedhowa mogundho.”\n ","Joshua nodwokogi niya, “To ka usenyaa ahinya kamano kendo piny gode mag Efraim koro tinnu, kare koro dhiuru e bungu manie piny jo-Perizi kod jo-Refai mondo ubet kanyo obed maru.”\n ","Joka Josef to nodwoko niya, “Piny godeno ok oromowa, kendo jo-Kanaan duto modak e pawno nigi geche mag lweny ma tiendgi otimo nyinyo, kendo mago modak Beth Shan gi mier molwore kaachiel gi holo mar Jezreel bende nigi gechego.”\n ","To Joshua nowachone od Josef, ma gin Efraim kod Manase niya, “Usenyaa kendo un joma nigi teko. Ok unubed gi pok achiel kende,\n","to nyaka piny moyugno manie got bende. Beteuru nyaka kuma unyalo, to obiro bedo maru; kata obedo ni jo-Kanaan nigi geche nyinyo kendo gi tegno, pod unyalo riembogi.”\n"],["Kanyakla duto mag jo-Israel nochokore Shilo ma giguro Hemb Romo kanyo. Pinyno nobedo e bwo lochgi,\n","makmana ne pod nitiere dhout Israel abiriyo mane pod ok oyudo girkeni margi.\n ","Omiyo Joshua nowachone jo-Israel niya, “Ubiro rito nyaka karangʼo kapok uchako kawo mwandu mar piny mane Jehova Nyasaye, ma Nyasach wuoneu, asemiyou?\n","Yieruru ji adek koa e dhoot ka dhoot. Abiro oorogi mondo gidhi ginon pinyno kendo gindik malongʼo kuom pinyno, kaluwore gi pok mar ngʼato ka ngʼato. Bangʼe, to gidwog ira.\n","Nyaka upog pinyni e migepe abiriyo. Jo-Juda nyaka dongʼ kargi man yo milambo kendo joka Josef bende odongʼ kargi man yo nyandwat.\n","Bangʼ ka usendiko malongʼo kuom migepe abiriyo mar pinyno, to ukelnagiuru kae kendo abiro pogonugi gi ombulu e nyim Jehova Nyasaye ma Nyasachwa.\n","Kata kamano, jo-Lawi to ok noyud pok e dieru, nikech tichgi mar dolo ne Jehova Nyasaye e girkeni margi. To Gad, Reuben kod nus mar dhood Manase, to oseyudo girkeni margi e bath aora Jordan ma yo wuok chiengʼ nikech Musa jatich Jehova Nyasaye nosemiyogi.”\n ","E kinde mane jogi owuok mondo gidhi ginon piny, Joshua nomiyogi chik niya, “Dhiuru kendo utim nonro malongʼo mar pinyni kendo undik gik moko duto muyudo e iye. Bangʼe dwoguru ira kendo abiro miyou pok maru Shilo e nyim Jehova Nyasaye.”\n","Omiyo jogo nowuok modhi koluwo dier piny tir. Negindiko gigo duto mane giyudo e pinyno e kitabu, e dala ka dala, e migepe abiriyo kendo mi gidwogo ir Joshua e kambi man Shilo.\n  ","Bangʼe Joshua nomiyogo pok margi Shilo e nyim Jehova Nyasaye, kendo gikanyono nopogo jo-Israel pinyno kaluwore gi dhoutgi.\n ","Pok mar joka Benjamin, notimne anywola ka anywola. Kuonde mane opognigo ne ni e kind Juda gi Josef.\n ","Tongʼ-gi ma yo nyandwat nochakore e aora Jordan, kochomo pewe man yo nyandwat mar Jeriko, mi oluwo piny godego kochomo yo podho chiengʼ nyaka ochomo e thim mar Beth Aven.\n","Koa kanyo nongʼado kodhi yo milambo mar pewe mag Luz (tiende ni, Bethel), modhi nyaka Ataroth Adar mantiere yo milambo mar Beth Horon Mamwalo.\n ","Koa e got momanyore gi Beth Horon mantiere yo milambo, tongʼno nogomo kochomo yo podho chiengʼ mar godno, mogik Kiriath Baal (tiende ni, Kiriath Jearim), ma en dala jo-Juda. Mano e tongʼ-gi ma yo podho chiengʼ.\n ","Tongʼ ma yo milambo nochakore oko mar Kiriath Jearim mantiere yo podho chiengʼ, kendo tongʼno nochopo nyaka thidhna mar pi Neftoa.\n","Tongʼno nodhi nyaka e tiend got momanyore gi Holo mar Ben Hinom, kod yo nyandwat mar Holo mar Refaim. Nodhi nyime nyaka e Holo mar Hinom koluwo yo milambo mar pewe mar dala maduongʼ mar jo-Jebus kendo mochopo En Rogel.\n","Bangʼe nogomo kochiko yo nyandwat, modhi nyaka En Shemesh, kendo nyaka Geliloth, momanyore gi Adumim, kendo oridore kadhi piny nyaka Kit Bohan ma wuod Reuben.\n","Nodhi nyime nyaka yo nyandwat mar pewe mag Beth Araba mochopo nyaka Araba.\n","Eka nodhi kendo yo nyandwat mar pewe mag Beth Hogla mi owuok koa yo nyandwat mar dho Nam Chumbi, kama aora Jordan ochakore godo mantiere yo milambo. Mano e tongʼ-gi ma yo milambo.\n ","Aora Jordan ne en tongʼ mantiere yo wuok chiengʼ.\n Ma e kaka nopog ni anywola mar Benjamin pinygi.\n  ","Mier madongo mane dhood Benjamin nitierego kaluwore gi anywolagi e magi:\n Jeriko, Beth Hogla, Emek Keziz,\n","Beth Araba, Zemaraim, Bethel,\n","Avim, Para, Ofra,\n","Kefa Amoni, Ofni kod Geba. Giduto ne gin mier kod gwenge apar gariyo.\n ","Mier mamoko ne gin: Gibeon, Rama, Beeroth,\n","Mizpa, Kefira, Moza,\n","Rekem, Irpil, Tarala,\n","Zela, Haelef, jo-Jebus (tiende ni, Jerusalem), Gibea kod Kiriath. Giduto ne gin mier kod gwenge maromo apar gangʼwen.\n Magi e mier mane opog ni dhood Benjamin.\n"],["Pok mar ariyo nobiro ne dhood Simeon, kaluwore gi anywola margi. Girkeni margi ne nitiere e piny jo-Juda.\n","Notingʼo:\n Bersheba (kata Sheba), Molada,\n","Hazar Shual, Bala, Ezem,\n","Eltolad, Bethul, Horma,\n","Ziklag, Beth Makaboth, Hazar Shusa,\n","Beth Lebaoth kod Sharuhen. Giduto ne gin mier kod gwenge maromo apar gadek.\n ","Mier mamoko ne gin: Ain, Rimon, Ether kod Ashan. Giduto ne gin mier kod gwenge maromo angʼwen,\n","ka ok okwan mier matindo mokiewo kodgi mochopo nyaka Baalath Beer (ma bende iluongo ni Rama e piny Negev).\n Magi e mier mane opog ne dhood Simeon kaluwore gi anywolagi.\n","Girkeni mar dhood Simeon nopognegi koa kuom pok mar jo-Juda, nikech pok mar Juda ne duongʼ mohewogi. Omiyo dhood Simeon noyudo pok margi koa e piny Juda.\n ","Pok mar adek ne mar dhood Zebulun kaluwore anywolagi.\n Tongʼ mar pok margi nochopo nyaka Sarid.\n","Koa yo podho chiengʼ nochiko Marala mochopo nyaka Dabesheth, kendo oyarore kochomo holo matut mantiere but Jokneam.\n","Nogomo kochiko yo wuok chiengʼ koa Sarid nyaka e piny Kisloth Tabor kendo odhi nyime nyaka Daberath mi ogik Jafia.\n","Bangʼe nodhi nyime gi yo wuok chiengʼ nyaka Gath Hefer kod Eth Kazin; bangʼe nowuok oko e Rimon mi ogomo yo Nea.\n","Bangʼ Nea, tongʼno nochomo yo nyandwat mochopo nyaka Hanathon bangʼe to ogik e holo mar Ifta El.\n ","Pinyno notingʼo Katath, Nahalal, Shimron, Idala kod Bethlehem. Giduto ne gin mier kod gwenge apar gariyo.\n ","Magi e mier matindo kod gwenge mane opog ne dhood Zebulun kaluwore gi anywolagi.\n ","Pok mar angʼwen nomi dhood Isakar kaluwore gi anywola margi.\n","Pinyni notingʼo:\n Jezreel, Kesuloth, Shunem,\n","Hafaraim, Shion, Anaharath,\n","Rabith, Kishion, Ebez,\n","Remeth, En Ganim, En Hada kod Beth Pazez.\n ","Tongʼ pinyno nochopo nyaka Tabor, Shahazuma gi Beth Shemesh, mi ogik nyaka aora Jordan.\n Giduto ne gin mier kod gwenge apar gauchiel.\n ","Magi e mier matindo kod gwenge mane opog ne dhood Isakar kaluwore gi anywolagi.\n ","Pok mar abich nomi dhoot Asher kaluwore gi anywolagi.\n","Pinygi nopogi kama:\n Helkath, Hali, Beten, Akshaf,\n","Alamelek, Amad kod Mishal. To yo podho chiengʼ, tongʼ-gi nochopo Karmel gi Shihor Libnath.\n","Bangʼe tongʼno nochomo yo wuok chiengʼ mochopo nyaka Beth Dagon koluwo Zebulun gi Holo mar Ifta El, kochomo yo nyandwat nyaka Beth Emek gi Neyel kokalo e bath Kabul.\n","Nodhi nyaka Abdon, Rehob, Hamon kod Kana, mochopo nyaka Sidon Maduongʼ.\n","Bangʼe nodwok tongʼno chien nyaka Rama modhi nyaka e dala maduongʼ mar Turo mochiel gohinga, mogomo kochiko Hosa koluwo dho nam e gwengʼ mar Akzib,\n","Uma, Afek kod Rehob.\n Giduto ne gin mier matindo kod gwenge piero ariyo gariyo.\n ","Magi e mier matindo kod gwenge mane opog ne dhood Asher kaluwore gi anywolagi.\n ","Pok mar auchiel nomi dhood Naftali, kaluwore gi anywolagi.\n ","Tongʼ-gi nochakore Helef modhi nyaka kar yien maduongʼ man Zananim, koluwo Adami Nekeb gi Jabnel mochopo Lakum kendo gikone ne en aora Jordan.\n","Tongʼno noluwo yo podho chiengʼ kokadho Aznoth Tabor kendo owuok Hukok. Gi yo milambo tongʼno nokiewo gi Zebulun, to yo podho chiengʼ nokiewo gi Asher; to yo wuok chiengʼ nokiewo gi aora Jordan.\n ","Mier mane ochiel gohinga ne gin: Zidin, Zer, Hamath, Rakath, Kinereth,\n","Adama, Rama, Hazor,\n","Kedesh, Edrei, En Hazor,\n","Iron, Migdal El, Horem, Beth Anath kod Beth Shemesh.\n Giduto ne gin mier matindo kod gwenge apar gochiko.\n ","Magi e mier matindo kod gwenge mane opog ne dhood Naftali, kaluwore gi anywolagi.\n ","Pok mar abiriyo nomi dhood Dan, kaluwore gi anywola margi.\n","Kuonde mane opog-gi ne gin:\n Zora, Eshtaol, Ir Shemesh,\n","Shalabin, Aijalon, Ithla,\n","Elon, Timna, Ekron,\n","Elteke, Gibethon, Baalath,\n","Jehud, Bene Berak, Gath Rimon,\n","Me Jarkon kod Rakon, to gi kama omanyore gi Jopa.\n ","To dhood Dan ne nigi pek kuom kawo pok mar pinygi, omiyo negidhi ma gimonjo Leshem mi gikawe, bangʼe ginegogi gi ligangla. Negidak Leshem kendo ma gichake ni Dan mane en kwargi.\n ","Magi e mier matindo kod gwenge mane opog ne dhood Dan, kaluwore gi anywolagi.\n ","Kane gisetieko pogo pinyno e migepe ka migepe, jo-Israel nomiyo Joshua wuod Nun pok e diergi,\n","mana kaka Jehova Nyasaye nosechiko. Negimiye dalano mane okwayogi, ma en, Timnath Sera manie piny Efraim. Kuom mano, nogero dala kanyo modakie.\n  ","Magi e pok mane Eliazar jadolo, Joshua wuod Nun kod jotelo mag dhout Israel nopogo lowo gombulu ka gin Shilo e nyim Jehova Nyasaye e dhoranga Hemb Romo. Omiyo negitieko pogo pinyno.\n"],["Eka Jehova Nyasaye nowachone Joshua niya,\n","“Kone jo-Israel oyier miechgi madongo mag tony, kaka ne asenyisou kokalo kuom Musa,\n","mondo ngʼato angʼata monego nyawadgi kobothne kendo ok dwarone nyalo biro kanyo mi oyud konyruok koa e lwet ngʼama dwaro chulone kuor.\n ","“Ka oringo mi obiro e achiel kuom mier madongogi, to nyaka ochungʼ e dhorangach mar dala maduongʼ mondo owach malongʼo chandruok mare e nyim jotend dala maduongʼno. Bangʼ mano to girwake ei dalagi maduongʼno kendo gimiye kama odakie kodgi.\n","Ka ngʼat madwaro chulo kuor olawe, to kik gichiw ngʼatno modonjne, nikech ne onego nyawadgino ka ok ochano kendo ka oonge gi paro mar nege.\n","Nyaka odag e dala maduongʼ kanyo machop chiengʼ bura e nyim kanyakla kendo nyaka chop chiengʼ ma jadolo maduongʼ marito kanyo tho. Bangʼeno onyalo dok e dalane owuon, ma en dalano mane oringo koaye.”\n ","Omiyo negiwalo tenge Kedesh man Galili e piny Naftali manie got, gi Shekem e piny Efraim manie got kod Kiriath Arba (tiende ni, Hebron), e piny Juda ma bende ni e got.\n","To yo wuok chiengʼ mar Aora Jordan (e piny mamalo momanyore gi Jeriko) negiyiero Bezer manie thim kuom piny dhood Reuben gi Ramoth mantiere Gilead kuom piny dhood Gad, kod Golan mantiere Bashan e dhood Manase.\n","Ja-Israel moro amora kata jadak mora amora modak e diergi ma nonego ngʼato ka ok ochano kendo ka oonge gi paro mar nege mondo odhi e mier madongo mowal mar tony mondo kik neg-gi gi ngʼatno madwaro chulo kuor kapok otergi e bura e nyim kanyakla.\n"],["Bangʼe jotelo mag anywola mag dhout jo-Lawi nobiro ir Eliazar jadolo, Joshua wuod Nun, kod jotelo mag dhout anywola mamoko mag Israel,\n","kama iluongo ni Shilo ei Kanaan mi giwachonegi niya, “Jehova Nyasaye nochiko kokalo kuom Musa ni mondo imiwa dalano mondo wadagie, kod kuonde ma jambwa nyalo kwayoe.”\n  ","Omiyo kaka Jehova Nyasaye nosechiko, jo-Israel nomiyo jo-Lawi mier matindogi kod kuonde kwath koa kuom pokgi giwegi.\n  ","Pok mokwongo nodhine jo-Kohath kaluwore gi anywola margi. Jo-Lawi mane nyikwa Harun jadolo nopog mier matindo apar gadek koa e dhout Juda, Simeon kod Benjamin.\n ","Nyikwa Kohath mane odongʼ nopog mier matindo apar koa e anywola mar dhout Efraim, Dan kod nus mar dhood Manase.\n ","Nyikwa Gershon nopog mier matindo apar gadek koa e anywola mar dhood Isakar, Asher, Naftali, to gi nus mar dhood Manase man Bashan.\n ","Nyikwa Merari kaluwore gi anywola margi, noyudo mier matindo apar gariyo koa e dhood Reuben, Gad kod Zebulun.\n  ","Omiyo jo-Israel nopogo jo-Lawi mier matindogi kod kuonde kwath, mana kaka Jehova Nyasaye nochiko kokalo kuom Musa.\n  ","Koa e dhout Juda kod Simeon negipogo mier matindogi gi nying-gi kama:\n","mier matindogi ne gin mek nyikwa Harun mane oa kuom jo-Kohath e anywola mar jo-Lawi, nikech pok mokwongo nomigi.\n ","Ne gimiyogi Kiriath Arba (tiende ni, Hebron), gi kuonde kwath, mantiere e piny manie got mar Juda. Arba ne en kwar jo-Anak.\n","To puothe kod gwenge molworo dala maduongʼ ne gisemiyo Kaleb wuod Jefune kaka pok mare.\n","Omiyo nyikwa Harun jadolo negimiyo Hebron (ma en dala maduongʼ mar tony mar ngʼama oneko), Libna,\n","Jatir, Eshtemoa,\n","Holon, Debir,\n","Ain, Juta kod Beth Shemesh, kaachiel gi legegi mag kwath. Giduto ne gin mier matindo ochiko koa e dhoudi ariyogi.\n ","To koa e dhood Benjamin ne gimiyogi\n Gibeon, Geba,\n","Anathoth kod Almon, kaachiel gi kuondegi mag kwath. Giduto ne gin mier matindo angʼwen.\n ","Mier matindo duto mane omi jodolo ma nyikwa Harun, ne gin apar gadek, kaachiel gi legegi mag kwath.\n  ","Anywola mar jo-Kohath mar dhood Lawi mane odongʼ nopog mier matindo koa e dhood Efraim.\n ","E yo kama otingʼore mar Efraim nomi\n Shekem (ma en dala maduongʼ mar tony ne ngʼatno miparo kuome ni oneko) kod Gezer,\n","Kibzaim kod Beth Horon, kaachiel gi legegi mag kwath. Giduto ne gin mier matindo angʼwen.\n ","Bende koa e dhood Dan nomigi\n Elteke, Gibethon,\n","gi Aijalon kod Gath Rimon, kaachiel gi legegi mag kwath. Giduto ne gin mier matindo angʼwen.\n ","Koa e nus mar dhood Manase nomigi\n Tanak kod Gath Rimon, kaachiel gi legegi mag kwath. Giduto ne gin mier matindo ariyo.\n ","Mier matindogi apar kod legegi mag kwath nomi anywola jo-Kohath mane odongʼ.\n  ","Mier mane omi jo-Gershon maa e dhood Lawi ne gin:\n Koa e nus mar dhood Manase, nomigi,\n Golan mantiere Bashan (ma en dala maduongʼ mar pondo ne ngʼatno miparo kuome ni oneko), kod Be Eshtara, kaachiel gi legegi mag kwath. Giduto ne gin mier matindo ariyo.\n ","Koa e dhood Isakar, nomigi,\n Kishion, Daberath,\n","Jarmuth kod En Ganim, kaachiel gi legegi mag kwath. Giduto ne gin mier matindo angʼwen.\n ","Koa e dhood Asher nomigi,\n Mishal, Abdon,\n","Helkath kod Rehob, kaachiel gi legegi mag kwath. Giduto ne gin mier matindo angʼwen.\n ","Koa e dhood Naftali, nomigi,\n Kedesh man Galili (ma en dala maduongʼ mar pondo ne ngʼatno miparo kuome ni oneko), gi Hamoth Dor kod Kartan, kaachiel gi legegi mag kwath. Giduto ne gin mier matindo adek.\n ","Mier matindo duto mar anywola jo-Gershon ne gin apar gadek, kaachiel gi legegi mag kwath.\n  ","Anywola jo-Merari (ma gin jo-Lawi mamoko) nomi:\n Koa e dhood Zebulun nomi:\n Jokneam, Karta,\n","Dimna kod Nahalal, kaachiel gi legegi mag kwath. Giduto ne gin mier matindo angʼwen.\n ","Koa e dhood Reuben nomi:\n Bezer, Jahaz,\n","Kedemoth kod Mefath, kaachiel gi legegi mag kwath. Giduto ne gin mier matindo angʼwen.\n ","Koa e dhood Gad nomi:\n Ramoth mantiere Gilead (ma en dala maduongʼ mar pondo ne ngʼatno miparo kuome ni oneko), gi Mahanaim,\n","Heshbon kod Jazer, kaachiel gi legegi mag kwath. Giduto ne gin mier matindo angʼwen.\n ","Mier matindo duto mane opog ni anywola jo-Merari mane gin jo-Lawi modongʼ, ne gin apar gariyo.\n  ","Mier matindo mag jo-Lawi e piny mane jo-Israel okawo ne gin piero angʼwen gaboro giduto, kaachiel gi legegi mag kwath.\n","Mier matindogi moro ka moro ne nigi legegi mag kwath e alworagi, kendo ma ne en adiera ne mier matindogi duto.\n  ","Omiyo Jehova Nyasaye nomiyo jo-Israel pinje duto mane osingore ni enomi kweregi, kendo ne gikawogi mi gidakie.\n","Jehova Nyasaye nomiyogi kwe, mana kaka ne osesingore ni enomi kweregi. Onge wasikgi moro amora mane omonjogi; kendo Jehova Nyasaye nochiwo wasikgi duto e lwetgi.\n","Onge singruok moro amora mane Jehova Nyasaye omiyo jo-Israel mane ok otimonegi; moro ka moro nochopo kaka nowacho.\n"],["Eka Joshua noluongo jo-Reuben, jo-Gad kod nus mar dhood Manase\n","mowachonegi niya, “Usetimo gigo duto mane Musa jatich Jehova Nyasaye ochiko, kendo bende useluora e gigo duto mane achikou.\n","Kuom kinde mangʼeny nyaka kawuononi, pok ujwangʼo oweteu, to usetimo tich mane Jehova Nyasaye ma Nyasachu omiyou.\n","Ka koro Jehova Nyasaye ma Nyasachu osemiyo oweteu kwe kaka ne osesingo, doguru e miechu e piny mane Musa jatich Jehova Nyasaye nomiyou e bath aora Jordan kocha.\n","To beduru motangʼ kurito puonj kod chike mane Musa jatich Jehova Nyasaye omiyou kama: heruru Jehova Nyasaye ma Nyasachu, wuothuru e yorene duto, luoruru chikene, padreuru kuome kendo tineuru gi ngimau duto.”\n ","Bangʼe Joshua nogwedhogi mi oorogi, kendo negidok e miechgi.\n","To ne nus mar dhood Manase, Musa nomiyogi piny mantiere Bashan, to nus machielo mar dhoodno, Joshua nomiyogi piny mantiere yo podho chiengʼ mar aora Jordan kaachiel gi owetene. Kane Joshua osegologi mondo gidog e miechgi, nogwedhogi kowacho niya,\n","“Ero udok e miechu gi mwandu mangʼeny kaka kweth mar jamni mathoth, fedha, dhahabu, mula gi nyinyo, kod lewni mangʼeny kendo neuru ni upogone oweteu gigo mane upeyo kuom wasiku.”\n ","Omiyo jo-Reuben, jo-Gad kod nus mar dhood Manase noweyo jo-Israel Shilo mantiere Kanaan, mondo gidogi Gilead, pinygi giwegi, mane giyudo kaluwore gi chik Jehova Nyasaye kokalo kuom Musa.\n ","Kane gibiro Geliloth but aora Jordan e piny Kanaan, jo-Reuben, jo-Gad kod nus mar dhood Manase nogero kendo mar misango machiegni gi aora Jordan.\n","To ka jo-Israel nowinjo ni negisegero kendo mar misango e tongʼ Kanaan kama iluongo ni Geliloth but aora Jordan yo kor jo-Israel,\n","oganda duto mar Israel nochokore Shilo mondo gidhi giked kodgi.\n ","Omiyo jo-Israel nooro Finehas wuod Eliazar jadolo, e piny Gilead, ir jo-Reuben, jo-Gad kod nus mar dhood Manase,\n","mi nodhi gi jotelo apar mag dhout Israel kamoro ka moro ochungʼ ne dhoot ka dhoot.\n ","Kane gidhi Gilead, ir dhood Reuben, Gad kod nus mar dhood Manase, negiwachonegi niya,\n","“Oganda duto mar Jehova Nyasaye wacho kama: Ere gima omiyo uketho winjruok maru gi Nyasach Israel? Ere gima omiyo ungʼanyo ni Jehova Nyasaye mi ugero kendo mar misango ni un uwegi e yor wangʼ teko?\n","Donge richo mane watimo Peor oromo? Nyaka chil kawuono kum mane Jehova Nyasaye omiyowa pok orumo!\n","Uparo ni kumno ne yot ma pod udhi nyime mana ne ngʼanyo ni Jehova Nyasaye?\n “ ‘Ka dipo ni pod ukwedo Jehova Nyasaye kawuono, to kiny iye biro wangʼ gi jo-Israel duto.\n","Ka piny ma ukawoni odwanyore, to biuru e piny Jehova Nyasaye, kama ogurie hekalu mar Jehova Nyasaye, kendo mondo udag kodwa e pinyni. To kik ukwed Jehova Nyasaye kata mana wan bende ka ugero kendo mar misango ne un uwegi, makmana kendo mar misango mar Jehova Nyasaye ma Nyasachwa kende.\n","Donge uparo kaka Akan wuod Zera notimo richo e nyim Jehova Nyasaye, momiyo oganda jo-Israel duto okum? Ok en kende ema notho nikech richone.’ ”\n ","Jo-Reuben, Gad kod nus mar dhood Manase nodwoko jotend anywola mag jo-Israel niya,\n","“Jehova Nyasaye en Nyasaye Maratego! Jehova Nyasaye en Nyasaye Maratego! Ongʼeyo gik moko duto! Israel mondo ongʼe! Ka dipo ni ma notim e yor ngʼanyo, kata bedo maonge gi luor ne Jehova Nyasaye, to kik ingʼwon-nwa kawuono.\n","Ka dipo ni wagero kendowa mar misango owuon mondo waa ir Jehova Nyasaye kendo mondo wachiw misango miwangʼo pep kod chiwo mar cham, kata ni wachiw misango mar lalruok kuome, to mad Jehova Nyasaye kumwa kaka joma osetimo richo.\n ","“Ooyo! Ne watimo kamano nikech chiengʼ moro nyikwawa nyalo wachone nyikwau ni, ‘En angʼo ma wanyalo timo gi Jehova Nyasaye, ma Nyasach Israel?\n","Jehova Nyasaye oseketo aora Jordan mondo opog kindwa kodu, un joka Reuben kod joka Gad! Uonge kod pok moro kuom Jehova Nyasaye.’ Omiyo nyikwau nyalo miyo nyikwawa weyo luoro Jehova Nyasaye.\n ","“Mano emomiyo nwawacho ni, ‘Waikreuru kendo wager kendo mar misango, to ok mar misango miwangʼo pep, kata ni sewni mamoko.’\n","To kata kamano, ma onego obed ranyisi e kindwa kodu to gi tiengʼ mabiro bangʼwa, ni wabiro lamo Jehova Nyasaye e kare maler mar lemo ka wachiwone misango miwangʼo pep, misengini mamoko kod misango mar lalruok. Bangʼe ndalo mabiro nyikwau ok nowach ne nyikwawa ni, ‘Uonge gi pok kuom Jehova Nyasaye.’\n ","“To ne wawacho niya, ‘Ka dipo ni giwachonwa ma, kata ne nyikwawa to wabiro dwoko kama: Neuru kendo mar misango mar Jehova Nyasaye, mane kwerewa ogero, mondo obed kaka ranyisi e kindwa kodu, to ok ni chiwo misango miwangʼo pep.’\n ","“Mad wabed mabor gi ngʼanyone Jehova Nyasaye, mi walokre waa kuome kawuono ka wagero kendo mar misango miwangʼo pep, chiwo mar cham kod misengini mamoko moloyo kendo mar misango mar Jehova Nyasaye ma Nyasachwa mochungʼ e nyim kare maler.”\n ","Kane Finehas jadolo kod jotend gwengʼ, ma gin jotend anywola mar jo-Israel, nowinjo gima Reuben, Gad kod Manase nowacho, negibedo gi mor.\n","Kendo Finehas wuod Eliazar ma jadolo, nowachone Reuben, Gad kod Manase niya, “Kawuono wangʼeyo ni Jehova Nyasaye nikodwa, nikech ok usetimo gima Jehova Nyasaye okwero. Kuom mano usereso jo-Israel kuom kum mar Jehova Nyasaye.”\n ","Bangʼe Finehas wuod Eliazar ma jadolo, kod jotelo noduogo Kanaan koa e romogi gi jo-Reuben kod jo-Gad mane nitiere Gilead kendo ne gidwokone jo-Israel wach.\n","Negimor kuom winjo wachni kendo negipako Nyasaye. Ne ok gichako giwuoyo kendo kuom dhi kedo kodgi mondo giketh piny ma dhood Reuben kod Gad odakie.\n ","Dhood Reuben kod Gad nomiyo kendo mar misangono nying machalo kama: Ranyisi e Kindwa ni Jehova Nyasaye en Nyasaye.\n"],["Bangʼ kinde moko ka Jehova Nyasaye nosemiyo jo-Israel kwe e kindgi gi wasikgi duto, noyudo ka koro Joshua oseti kendo ne en gi higni moniangʼ,\n","omiyo noluongo jo-Israel duto kaachiel gi jodong-gi, jotelo, jongʼad bura kod jotelo mamoko kendo mi owachonegi niya, “Aseti kendo hika oseniangʼ.\n","Un uwegi useneno gigo ma Jehova Nyasaye osetimo ni ogendinigi duto nikech un; ne en Jehova Nyasaye ma Nyasachu ema nokedonu.\n","Paruru kaka asepogo ni dhoutu pinje duto mag ogendini mane odongʼ kaka girkeni, ogendini mane aloyo, modak e kind aora Jordan kod Nam Maduongʼ mantiere yo podho chiengʼ.\n","Jehova Nyasaye ma Nyasachu owuon biro riembo wasiku e nyimu. Omiyo riembgiuru gia e nyimu, kendo unukaw pinygi, mana kaka Jehova Nyasaye ma Nyasachu nosingonu.\n ","“Beduru motegno ahinya; beduru motangʼ mondo ulu mago duto mondikie Kitabu mar Chik mar Musa, ma ok udok yo korachwich kata koracham.\n","Kik uriwru gi ogendini modongʼ e dieru, kik uluong nying nyisechegi kata kik ukwongʼru gi nying-gi. Kik utinegi kata kik ukulrunegi.\n","To nyaka umak Jehova Nyasaye ma Nyasachu motegno, mana kaka usebedo ka utimo.”\n ","“Jehova Nyasaye oseriembo e nyimu oganda maduongʼ kendo maratego; kendo nyaka odiechiengni onge ngʼama oseloyou.\n","Ngʼato achiel biro lawo ji alufu achiel, nikech Jehova Nyasaye ma Nyasachu kedonu, mana kaka ne osingonu.\n","Omiyo beduru motangʼ mondo uher Jehova Nyasaye ma Nyasachu.\n ","“To ka ungʼanyo mi uriworu kod jogo motony manie pinyni modongʼ e dieru kendo unywomoru kodgi,\n","to ngʼeuru ni Jehova Nyasaye ma Nyasachu ok nochak oriemb ogendini e dieru kendo. Jogo nobednu obadho gi ramaki, boka mi chwadogo ngʼeu, kendo kudho e wengeu, nyaka chop ulal nono uae pinyni, ma Jehova Nyasaye ma Nyasachu osemiyou.\n ","“Koro sani adwaro dhi kuma ji duto manie piny dhiyoe. Ungʼeyo malongʼo gi chunyu duto ni onge singo moro amora ma Jehova Nyasaye ma Nyasachu nomiyou ma pod ok otimo. Singo duto osetimo maonge modongʼ.\n","Mana kaka singo duto maber mar Jehova Nyasaye ma Nyasachu osebedo adiera, omiyo Jehova Nyasaye biro kelo kuomu gigo maricho duto mobwogou godo, nyaka one ni otiekou pep e piny maberni ma osemiyou.\n","Ka uketho singruok mane kindu gi Jehova Nyasaye ma Nyasachu, mane ochikou, kendo mi udhi ma utiyo ne nyiseche manono kukulorunegi, to mirimb Nyasaye biro olore kuomu, kendo ubiro lal nono piyo e piny maber ma osemiyouni.”\n"],["Bangʼe Joshua nochoko dhout Israel duto kama iluongo ni Shekem. Noluongo jodongo, jotelo, jongʼad bura kod jotelo mamoko mag Israel mi gidhi e nyim Nyasaye.\n ","Joshua nowachone ji duto niya, “Ma e gima Jehova Nyasaye, ma Nyasach Israel wacho, Chon gi lala kwereu, motingʼo nyaka Tera ma wuon Ibrahim kod Nahor, nodak but Aora Yufrate kendo negilamo nyiseche manono.\n","Makmana nagolo wuonu Ibrahim oa e pinyno machiegni gi Aora Yufrate mi atelone e piny Kanaan duto kendo amiye nyikwayo mathoth. Ne amiye Isaka,\n","to Isaka namiyo Jakobo kod Esau. Ne awalo piny Seir manie got ne Esau, to Jakobo gi nyithinde nodhi Misri.\n ","“ ‘Bangʼe ne aoro Musa gi Harun, kendo ne agoyo jo-Misri gi tuoche kanyo, bangʼe agolou oko.\n","Kane agolo wuoneu Misri, ne uchopo e nam, kendo jo-Misri nolawou gi geche kod jogo mariambo farese nyaka e Nam Makwar.\n","To ne giywakne Jehova Nyasaye mondo okonygi, omiyo ne oketo mudho e kindu gi jo-Misri; mi nam oimogi. Ne uneno gima ne atimone jo-Misri. Bangʼ mano nudak e thim kuom ndalo marabora.\n ","“ ‘Ne akelou nyaka e piny jo-Amor manodak yo wuok chiengʼ mar aora Jordan. Negikedo kodu, to naketogi e lwetu. Ne atiekogi chuth e nyimu, mi ukawo pinygi.\n","Kane Balak wuod Zipor, ma ruodh Moab, ne ikore mondo oked gi Israel, nooro Balaam wuod Beor mondo okwongʼu.\n","To ne ok anyal chiko ita ne Balaam, omiyo nogwedhou mogundho, mi nagolou oko e lwete.\n ","“ ‘Bangʼe ne ungʼado aora Jordan mi ubiro Jeriko. Joma odak Jeriko, kaka jo-Amor, jo-Perizi, jo-Kanaan, jo-Hiti, jo-Girgash, jo-Hivi, gi jo-Jebus nokedo kodu, to ne achiwogi duto e lwetu.\n","Ne amiyo kibaji omakogi ma giringo e nyimu, kaachiel gi ruodhi jo-Amor ariyo. Ne ok utimo ma gi liganglau uwegi kod atungʼ.\n","Omiyo ne amiyou piny mane ok utiyone kod mier madongo mane ok ugero; mi udak kanyo kendo uchamo olemb mzabibu kod zeituni ma bende ne ok upidho.’\n ","“Omiyo koro luoruru Jehova Nyasaye kendo beduru joratiro kinde duto kutiyone. Wituru oko nyiseche manono mag kwereu mane gilamo yo Aora Yufrate kod e piny Misri, mondo uti ne Jehova Nyasaye.\n","To ka dipo ni tiyone Jehova Nyasaye ok miu mor, to kawuononi yier aneuru ngʼama ubiro tiyone, kata ka en nyiseche manono mane kwereu tiyone e Aora Yufrate, kata en nyiseche manono mag jo-Amor, modak e pinygi. Makmana an gi jooda duto, wabiro tiyone Jehova Nyasaye.”\n ","Eka ji nodwoko niya, “Mad gima chal kamano kik timrenwa ka wajwangʼo Jehova Nyasaye, mondo watine nyiseche manono!\n","En Jehova Nyasaye ma Nyasachwa owuon mane ogolowa gi kwerewa e piny Misri, e piny mane wan wasumbini, kendo motimo ranyisi madongo-go ka waneno. Ne oritowa e wuodhwa duto kendo e kind ogendini duto mane wakalo eigi.\n","Kendo Jehova Nyasaye ne oriembo ogendini duto e nyimwa, kaachiel gi jo-Amor, mane odak e pinyno. Wan bende wabiro tiyone Jehova Nyasaye, nikech en e Nyasachwa.”\n ","Joshua nowachone ji niya, “Ok unyal tiyone Jehova Nyasaye. En Nyasaye maler, en Nyasaye ma janyiego. Ok obi wenu kuom wich teko maru kod richo mutimo.\n","Ka ungʼanyo uweyo Jehova Nyasaye mi utiyo ne nyiseche manono, to obiro lokore mi okelnu thagruok kendo enotieku duto, kata obedo ni ne osedoko jakoru kamano.”\n ","To jo-Israel nodwoko Joshua niya, “Ooyo! Wabiro tiyone Jehova Nyasaye.”\n ","Bangʼe Joshua nowacho niya, “Un uwegi usebedo joneno magu kuom yiero mondo uti ne Jehova Nyasaye.”\n Negidwoko niya, “Ee, wan joneno.”\n ","Joshua nowacho niya, “Koro wituru nyiseche manono manie dieru mondo uchiw chunyu ni tiyo ne Jehova Nyasaye, ma Nyasach Israel.”\n ","To jogo nowachone Joshua niya, “Wabiro tiyone Jehova Nyasaye ma Nyasachwa kendo wanamiye luor.”\n ","E odiechiengno Joshua noketo singruok ne jogo, kendo kane gin Shekem nomiyogi chike monego gilu.\n","Joshua nondiko gigo duto piny e Kitabu mar Chik mar Nyasaye. Bangʼe nokawo kidi maduongʼ mi okete maber e tiend yiend ober but kama ler mar Jehova Nyasaye.\n ","Nowachone jogo niya, “Neuru! Kidini biro bedo janeno kuomu. Osewinjo weche duto ma Jehova Nyasaye osewachonwa. Obiro bedo janeno kuomu ka ubedo jo-miriambo ne Nyasachu.”\n ","Bangʼe Joshua nogolo ji duto mondo odhi kuondegi mane opognigi.\n ","Bangʼ mago duto, Joshua wuod Nun, jatich Jehova Nyasaye, notho ka en gi higni mia achiel gapar.\n","Kendo ne giike e lope mane opogne, mantiere Timnath Sera e piny gode mag Efraim, mantiere yo nyandwat mar Gash.\n ","Jo-Israel notiyone Jehova Nyasaye e ndalo duto mag ngima Joshua kod jodongo mane osedak higni moloye, kendo mane nigi lony kuom gik moko duto mane Jehova Nyasaye osetimo ni jo-Israel.\n ","To choke Josef, mane jo-Israel nobiro godo koa Misri, noiki Shekem e pinyno mane Jakobo ongʼiewo fedha mia achiel koa kuom yawuot Hamor, ma wuon Shekem. Ma nobedo kaka pok mar nyikwa Josef.\n ","Eliazar wuod Harun bende notho kendo noyike Gibea, kama nopogne wuode Finehas e piny gode mag Efraim.\n"]],"Judges":[["Bangʼ tho Joshua, jo-Israel nopenjo Jehova Nyasaye niya, “Ere ngʼama biro dhi mokwongo mondo okednwa gi jo-Kanaan?”\n ","Jehova Nyasaye nodwoko niya, “Dhood Juda ema biro dhi mokwongo; nimar asechiwo pinyno e lwetgi.”\n ","Eka jo-Juda nowachone jo-Simeon mowetegi niya, “Biuru kodwa e gwengʼ mosepogwa, mondo waked gi jo-Kanaan. Wan bende wabiro dhi kodu e maru.” Omiyo jo-Simeon nodhi kodgi.\n ","Kane jo-Juda omonjogi, Jehova Nyasaye nochiwo jo-Kanaan kod jo-Perizi e lwetgi kendo neginego ji alufu apar Bezek.\n","Kanyo ema ne giyudoe Adoni-Bezek kendo negikedo kode, mi giloyo jo-Kanaan gi jo-Perizi.\n","Adoni-Bezek noringo mondo oyombgi, to ne gilawe ma gimake kendo gingʼado lith lwetene mathuon kod lith tiendene mathuon.\n ","Eka Adoni-Bezek nowacho niya, “Ruodhi piero abiriyo ma lith lwetegi mathuon kod lith tiendegi mathuon osengʼad oko osebedo ka chamo ngʼinjo e bwo mesana. Koro Nyasaye osechula kuom gigo mane atimonegi.” Negikele Jerusalem, kendo notho kanyo.\n ","Jo-Juda bende nomonjo Jerusalem kendo ne gikawe. Negimonjo dala maduongʼno gi ligangla kendo gimoko mach kuome.\n ","Bangʼ mano, jo-Juda nodhi mondo giked gi jo-Kanaan modak e piny manie got Negev kod tiend gode mantiere yo podho chiengʼ.\n","Negidhi nyime kendo gikedo gi jo-Kanaan modak Hebron (machon ne iluongo ni Kiriath Arba) kendo negiloyo Sheshai, Ahiman kod Talmai.\n ","Koa kanyo negisudo nyime kendo gimonjo joma odak Debir (machon ne iluongo ni Kiriath Sefa).\n ","To Kaleb nowacho niya, “Anachiw nyara Aksa mondo okendi gi ngʼatno manoked ma kaw Kiriath Sefa.”\n","Othniel wuod Kenaz, ma owadgi Kaleb matin, noloyo pinyno, omiyo Kaleb nomiye nyare Aksa mondo okendi.\n ","Chiengʼ moro achiel kane obiro ir Othniel, nojiwe mondo okwa wuon mare puodho. Kane olor oa e pundane, Kaleb nopenje niya, “En angʼo midwaro ni mondo atimni?”\n ","Nodwoko niya, “Timna ngʼwono makende. Nimar isemiya puodho man Negev, miya bende thidhna mar pi.” Omiyo Kaleb nomiye thidhna ma malo kod mamwalo.\n ","Nyikwa jo-Keni ma jaduongʼ Musa, nodhi koa e Dala Maduongʼ mar Jeriko ka en gi jo-Juda mondo gidag e dier jogo mantiere e thim mar Juda man Negev but Arad.\n ","Eka jo-Juda nodhi gi jo-Simeon mowetegi mi gimonjo jo-Kanaan modak Zefath, kendo negiketho dala maduongʼno chuth. Emomiyo noluonge ni Horma.\n ","Jo-Juda bende nokawo Gaza, Ashkelon kod Ekron, ka dala maduongʼ moro ka moro nigi gwengʼe.\n ","Jehova Nyasaye ne nigi jo-Juda. Negikawo piny gode, to ne ok ginyal riembo joma ne odak e piny pewe, nikech ne gin-gi geche mag chuma.\n","Kaka Musa ne osesingo, Hebron nomi Kaleb, mane oriembo yawuot Anak adek.\n","Jo-Benjamin, kata kamano, ne ok nyal loyo jo-Jebus, mane odak Jerusalem; nyaka kawuononi jo-Jebus pod odak kanyo gi jo-Benjamin.\n ","Koro od Josef nomonjo Bethel, kendo Jehova Nyasaye ne ni kode.\n","Kane gioro ji mondo onon Bethel (machon yande iluongo ni Luz),\n","jonon pinygo noneno ngʼato ka wuok e dala maduongʼ kendo negiwachone niya, “Kinyiswa e yo midonjogo e dala cha to ok wabi yie mondo gimoro otimi.”\n","Omiyo nonyisogi, kendo neginego ji duto mane ni e dala maduongʼno gi ligangla makmana ngʼat cha gi joge duto ema notony.\n","Eka nodhi e piny jo-Hiti, kama nogeroe dala maduongʼ mi ochake ni Luz, ma mano e nyinge nyaka chil kawuono.\n ","To Manase ne ok oriembo jo-Beth Shan kata Tanak kata Dor kata Ibleam kata Megido kod alwora mar kuonde dak-gi, nimar jo-Kanaan noramo ni nyaka gidag e pinyno.\n","Kane jo-Israel osebedo motegno, negiloko jo-Kanaan wasumbinigi kendo ne ok giriembogi kata matin.\n","Kata jo-Efraim bende ne ok oriembo jo-Kanaan modak Gezer, to jo-Kanaan ne odhi nyime gidak e diergi.\n","Jo-Zebulun bende ne ok oriembo jo-Kanaan mane odak Kitron kata Nahahol, mane odongʼ e diergi; to ne gilokogi wasumbinigi.\n","Jo-Asher bende ne ok oriembo joma ne odak Ako, Sidon, Alab, Akzib, Helba, Afek, kod Rehob,\n","kamano jo-Asher nodhi nyime mana gidak gi jo-Kanaan kendo ne ok giriembogi.\n","Jo-Naftali bende ne ok oriembo jogo mane odak Beth Shemesh kod Beth Anath, to negidak e dier jo-Kanaan mane weg pinyno kendo negiloko jogo mane odak Beth Shemesh kod Beth Anath wasumbinigi.\n","Jo-Amor nochoko jo-Dan kamoro achiel e piny gode, mane ok oyienigi mondo gibi mwalo e piny pewe.\n","Kendo jo-Amor noramo ni nyaka gidag e Got Heres, Aijalon kod Shalbim, to ka teko mar od Josef nomedore, gin bende nolokgi wasumbini.\n","Tongʼ mar jo-Amor nochakore Akrabim nyaka Sela kendo mokalo kanyo.\n"],["Malaika mar Jehova Nyasaye nodhi koa Gilgal nyaka Bokim kendo nowacho niya, “Ne agolou e piny Misri mi aterou nyaka e piny mane asingo ni anami kwereu, ka awachonegi ni ok anaketh singruokna kodu,\n","kendo ok unulos winjruok moro gi jopinyni, to unumuk kendegi mag misango. Kata kamano, ok useluora. En angʼo momiyo usetimo ma?\n","Emomiyo koro anyisou ni ok anariembgi oko e nyimu; ginibed kuthe e ringreu kendo nyisechegi nobed tembe ne un.”\n ","Kane malaika mar Jehova Nyasaye nosewacho wechegi ne jo-Israel duto, ji noywak matek,\n","kendo negiluongo kanyo ni Bokim. Kanyo ne gichiwoe misengini ne Jehova Nyasaye.\n ","Bangʼ ka Joshua nosegolo jo-Israel, negidhi mondo gikaw pinyno, ka ngʼato ka ngʼato yudo pokne.\n","Ji notiyone Jehova Nyasaye e ndalo duto mag ngima Joshua kod jodongo mane osedak higni moloye kendo mane oseneno gigo madongo ma Jehova Nyasaye osetimo ni Israel.\n ","Joshua wuod Nun, jatich Jehova Nyasaye, notho ka en ja-higni mia achiel gapar.\n","Kendo ne giike e lope mane opogne mantiere Timnath Sera e piny gode mag Efraim, mantiere yo nyandwat mar Got Gash.\n ","Bangʼ ka tiengʼno duto noseyweyo kod kweregi, tiengʼ machielo nochako dongo, mane ok ongʼeyo Jehova Nyasaye kata gima nosetimone jo-Israel.\n","Eka jo-Israel notimo timbe mamono e nyim Jehova Nyasaye kendo gitiyone Baal.\n","Negijwangʼo Jehova Nyasaye, ma Nyasach kweregi, mane ogologi e piny Misri. Negilamo nyiseche mopogore opogore mag ogendini mane odak e pinyno. Negimiyo Jehova Nyasaye mirima,\n","nikech ne gijwangʼe kendo gitiyone Baal kod jo-Ashtoreth.\n","Jehova Nyasaye nobedo gi mirima gi jo-Israel mochiwogi e lwet wasikgi mondo omonjgi. Ne ochiwogi e lwet wasikgi kuonde duto mane ok ginyal tony.\n","Kinde duto mane jo-Israel odhi kedo, lwet Jehova Nyasaye ne kelonegi chandruok, mana kaka ne osekwongʼorenigi, kendo ne gin e chandruok maduongʼ.\n ","Eka Jehova Nyasaye nowalo jongʼad bura, mane okonyogi e lwet joma sandogi.\n","Kata kamano ne ok ginyal winjo jongʼad bura mag-gi, to negidhi nyime gitimo timbe dwanyruok kendo lamo nyiseche manono. Piyo piyo nono ne gibaro mi giweyo rito chike mane Jehova Nyasaye omiyo kweregi kendo ne ok gimiye luor.\n","Kinde ka kinde ma Jehova Nyasaye nokelonegi jangʼad bura, nokonyo jangʼad burano kendo noresogi e lwet wasikgi ndalo duto mane jangʼad burano pod ngima; nimar Jehova Nyasaye ne kechogi nikech wasikgi ne thirogi kendo hinyogi malit.\n","To ka jangʼad bura notho, ji noduogo e timbe mangʼeny mag anjawo moloyo kata mago mag kweregi, ka giluwo bangʼ nyiseche mamoko kendo tiyonegi kendo ka gilamogi. Negitamore weyo timbegi mamono kod timbegi mag wich teko.\n ","Kuom mano, mirima nomako Jehova Nyasaye gi jo-Israel kendo nowacho niya, “Nikech ogandani osejwangʼo singruok mane aketo gi kweregi kendo ok gisewinja,\n","ok anariemb oganda mane Joshua otho oweyo mondo oa e nyimgi.\n","Anati kodgi kuom temo Israel mondo ane ka ginyalo rito yo Jehova Nyasaye kendo wuothoe yorno kaka kweregi notimo.”\n","Jehova Nyasaye noyiene ogandago mondo odongʼ, kendo ne ok oriembogi kata chiwogi e lwet Joshua.\n"],["Magi e oganda mane Jehova Nyasaye oweyo mondo otem jo-Israel duto mane ok osekalo e lweny moro amora e piny Kanaan.\n","Mano notimo mana mondo opuonjgo nyikwa jo-Israel lweny, mago mane onge gi lony e kedo.\n","Ogendinigo ne gin: ruodhi abich mag jo-Filistia, jo-Kanaan duto, jo-Sidon, kod jo-Hivi mane odak e gode mag Lebanon kochakore got Baal Hermon nyaka got Lebo Hamath.\n","Jehova Nyasaye nowegi mondo otemgo jo-Israel kendo ongʼego ka ginyalo rito chike mane omiyo kweregi kokalo kuom Musa.\n ","Jo-Israel nodak e kind jo-Kanaan, jo-Hiti, jo-Amor, jo-Perizi, jo-Hivi kod jo-Jebus.\n","Negikendo nyi ogendinigo bangʼe negichiwo nyigi mondo okend gi yawuot pinjego kendo negilamo nyisechegi.\n ","Jo-Israel notimo tim mamono e wangʼ Jehova Nyasaye; ne wigi owil gi Jehova Nyasaye ma Nyasachgi mi gitiyone Baal kod Ashera.\n","Mirimb Jehova Nyasaye mager nobiro kuom jo-Israel ma nojwangʼogi e lwet jo-Kushan-Rishathaim ruodh Aram-Naharaim, ma jo-Israel nobedo wasumbinigi kuom higni aboro.\n","To kane giywakne Jehova Nyasaye, nochiwonegi jakony, ma en Othniel wuod Kenaz, owadgi Kaleb matin, mane oresogi.\n","Roho mar Jehova Nyasaye nobiro kuome, mi nobedo jangʼad bura mar jo-Israel kendo negidhi e lweny. Jehova Nyasaye nochiwo Kushan-Rishathaim ruodh Aram e lwet Othniel, mane oloye.\n","Omiyo piny nobedo gi kwe kuom higni piero angʼwen; nyaka Othniel wuod Kenaz notho.\n ","Jo-Israel nochako timo timbe mamono e wangʼ Jehova Nyasaye, kendo nikech timno, Jehova Nyasaye nochiwogi e lwet Eglon ruodh Moab.\n","Eglon kaachiel gi jo-Amon kod jo-Amalek, nobiro momonjo jo-Israel, mi gikawo Dala Maduongʼ mar Jeriko.","Jo-Israel nobedo e bwo loch Eglon ruodh Moab kuom higni apar gaboro.\n ","Jo-Israel nochako oywak ne Jehova Nyasaye mi nomiyogi jakony, Ehud, wuod Gera ja-Benjamin, mane racham. Jo-Israel noore gi chudo ir Eglon ruodh Moab.\n","Ehud nothedho pand ligangla ma dhoge ariyo ma borne dirom fut achiel gi nus, mane oliere e bamne korachwich ei lepe.\n","Ne ochiwo chudo ne Eglon ruodh Moab, mane ngʼat machwe ahinya.\n","Bangʼ ka Ehud nosechiwo chudo, nooro jogo mane okelo chudo mondo odogi.\n","Kane oneno gigo mopa man Gilgal ne olokore en owuon kendo owacho niya, “An kodi gi wach ma lingʼ-lingʼ, yaye ruoth.”\n Ruoth nowacho niya, “Lingʼ thi!” Kendo joge duto mantie noa moweye.\n ","Eka Ehud nosudo ire kama nobetie kende e agola ma malo mar ode mar yweyo, mane ojabetie ndalo oro mi owacho niya, “Nyasaye oora iri.” Ka Ruoth noa malo e kome,\n","Ehud norieyo bade koracham, mi owuodho ligangla koa e bamne korachwich kendo ochwoyo ii ruoth.\n","Ligangla nodonjo e iye molal kuno gi loge duto motuch nyaka e dier ngʼeye oko. Ehud ne ok opudho liganglano oko, kendo bor noume.\n","Eka Ehud nowuok gie otuchi manie wi tado; nochiego dhoudi manie agola mamalo mi olorogi.\n ","Bangʼ kane osedhi, jotich nobiro kendo oyudo ka dhoudi manie agola mamalo olor. Negiwacho niya, “Nyaka bed ni okonyore e agola ma iye mar ot.”\n","Negirito ma wigi okuot, to kane ok oyawo dhout agola, negikawo kifungu kendo giyawogi. Kanyo negineno ruodhgi koriere e dier ot, kosetho.\n ","Kane pod girito, Ehud noluchore mi owuok odhi. Ne okalo machiegni gi gik mopa mi opondo odhi Seira.\n","Kane ochopo kanyo, nogoyo turumbete e piny gode mag Efraim, kendo jo-Israel nolor kode piny koa e got, ka otelonegi.\n ","Nowachonegi niya, “Luwauru, nimar Jehova Nyasaye osechiwo Moab, jasiku, e lwetu.” Omiyo ne giluwe kendo negikawo bath aora Jordan mane ochiko yo Moab, maonge ngʼama ne nyalo pondo mondo okadh aora Jordan.\n","E sechego neginego jo-Moab madirom alufu apar, jogo mongirore kendo maroteke; maonge ngʼama nopondo kata achiel.\n","Chiengʼno Moab nobedo e bwo loch Israel, kendo piny nobedo gi kwe kuom higni piero aboro.\n ","Bangʼ Ehud, Shamgar wuod Anath nobiro, en ema ne onego jo-Filistia mia auchiel gi bidhi. En bende noreso jo-Israel.\n"],["Bangʼ ka Ehud nosetho, jo-Israel nochako otimo tim mamono e wangʼ Jehova Nyasaye.\n","Omiyo Jehova Nyasaye nousogi ne Jabin, ruodh Kanaan, ma loch mare neni Hazor. Jatend jolweny mage ne en Sisera, manodak Harosheth Hagoyim.\n","Nikech ne en-gi geche chuma mia ochiko kendo notiyo jo-Israel gachuna kuom higni piero ariyo, ne giywakne Jehova Nyasaye mondo oresgi.\n ","Debora, janabi madhako, ma chi Lapidoth, notelo ne jo-Israel e kindeno.\n","Nobedo gi kar ngʼado bura e bwo Yadh Othith mar Debora mantiere kind Rama kod Bethel manie piny gode mar Efraim, kendo jo-Israel ne biro ire kanyo mondo ongʼadnegi bura.\n","Noluongo Barak wuod Abinoam moa Kedesh man Naftali kendo owachone niya, “Jehova Nyasaye ma Nyasach Israel, chiki ni, ‘Dhiyo, ikaw ji alufu apar mag Naftali kod Zebulun kendo itelnegi ka udhi e Got Tabor.\n","Abiro wuondo Sisera, jatend jolwenj Jabin, kanyakla gi gechene kod ogandage mag lweny nyaka e Aora Kishon kendo achiwe e lweti.’ ”\n ","Barak nowachone niya, “Ka idhi koda, abiro dhi; to ka ok idhi koda, to ok abi dhi.”\n ","Debora nowachone niya, “Mano kare, abiro dhi kodi. To nikech yo ma itimoe gini duongʼ, ok nobed mari, nimar Jehova Nyasaye nochiw Sisera ne dhako.” Omiyo Debora nodhi gi Barak nyaka Kedesh,\n","kama noluonge Zebulun kod Naftali. Ji alufu apar noluwo bangʼe, kendo Debora bende nodhi kode.\n ","Koro Heber ja-Keni noseweyo jo-Keni ma nyikwa Hobab, ma en or Musa, kendo oguro hembe machiegni gi yien maduongʼ man Zananim but Kedesh.\n ","Kane ginyiso Sisera ni Barak wuod Abinoam nosedhi Got Tabor,\n","Sisera nochoko kanyakla gechene mag chuma mia ochiko kod chwo duto kode, koa Harosheth Hagoyim nyaka e Aora Kishon.\n ","Eka Debora nowachone Barak niya, “Dhiyo! Ma e odiechiengʼ ma Jehova Nyasaye osechiwo Sisera e lweti. Donge Jehova Nyasaye osedhi nyimi?” Omiyo Barak nodhi e Got Tabor, kiluwe gi ji alufu apar.\n","Kaka Barak ne sudo machiegni, Jehova Nyasaye nogoyo Sisera, jolweny mage kod gechene gi kihondko kendo Sisera nojwangʼo gache mi oringo gi tiende.\n ","To Barak nodhi nyime gi lawo geche kod jolweny ma ochopo Harosheth Hagoyim. Oganda lweny duto mar Sisera noneg gi ligangla; kendo onge ngʼama notony.\n ","Kata kamano, Sisera, noringo nyaka e hemb Jael, ma chi Heber ja-Keni, nikech ne nitie osiep e kind Jabin ruodh Hazor kod anywola Heber ja-Keni.\n","Jael nowuok mondo orom gi Sisera kendo owachone niya, “Bi, ruodha, donji. Kik iluor.” Omiyo nodonjo ei hembe, kendo noume.\n ","Nowacho niya, “Awinjo riyo. Kiyie to miya pi amodhi.” Noyawo chupa mar chak, momiye omadho, bangʼe oume kendo.\n ","Nowachone niya, “Chungʼ e dhood hema. Ka ngʼato obiro kendo openji ni, ‘Bende ngʼato nitiere ka?’ To wachne ni, ‘Ooyo.’ ”\n ","Jael, ma chi Heber, nokawo sigingi mar hema kod nyundo kendo nodhi ire mapiyo kama nindo nogoye ngoga, kendo ool. Nopowo iye gi sigingino nyaka e lowo, mi otho.\n ","Barak nobiro kolawo Sisera, kendo Jael nowuok mondo orom kode. Nowachone niya, “Bi, abiro nyisi ngʼat ma imanyo.” Omiyo nodhi kode, kendo kanyo Sisera nonindo gi sigingi kopowo iye kosetho.\n ","E odiechiengno Nyasaye nomako Jabin, ruodh Kanaan, e nyim jo-Israel.\n","Chakre e kindeno Israel nobedo motegno mine giloyo Jabin ruodh Kanaan.\n"],["Chiengʼno Debora kod Barak wuod Abinoam nowero wendni:\n ","“Pakuru Jehova Nyasaye\n nikech jotelo mag Israel okawo loch,\n kendo ji giwegi ochiwore mar luwogi!\n  ","“Winjuru, un ruodhi! Chikuru itu, un jotelo!\n Abiro pako Jehova Nyasaye ka awerne;\n anachuog ne Jehova Nyasaye ma Nyasach Israel wer.\n   ","“Yaye Jehova Nyasaye, piny noyiengni,\n kendo polo nogingore,\n mi koth ochwe kane iwuok Seir e piny Edom.\n ","Got Sinai noyiengni\n e nyim Jehova Nyasaye, ma Nyasach Israel.\n  ","“E ndalo mag Shamgar wuod Anath,\n kendo e ndalo Jael,\n yore nojwangʼ, mi jowuoth ne luwo yore matindo.\n ","Teko mar jolweny e miech Israel norumo,\n manyaka an Debora nabiro,\n ma abedo ka min ji e piny Israel.\n ","Kane giyiero nyiseche manyien,\n lweny nochakore e dhorangeye mag dala maduongʼ,\n kata mana okumba kod tongʼ ne ok oyudie\n kind jolwenj jo-Israel alufu piero angʼwen.\n ","Opak Jehova Nyasaye\n nikech chunya nigi jotend jo-Israel,\n kaachiel gi jogo mochiwore!\n  ","“Un joma oidho punde marochere,\n kobedo e matandiko molos gi ongede,\n kendo un joma wuotho e wangʼ yo,\n winjuru,\n","dwond joma wer koa kuonde mamon umboe pi;\n ka giwero timbe makare mag Jehova Nyasaye,\n kendo ka gipako timbe makare mag jolweny mage mager man Israel.\n  “Bangʼ mano oganda Jehova Nyasaye\n nodhi e dhorangeye mag dala maduongʼ.\n ","Debora, chiew, chiew!\n ‘Chungi kendo ia malo mondo ichak wer!\n Aa malo, yaye Barak!\n Ter jogo miseloyo e twech, yaye wuod Abinoam.’\n  ","“Eka jogo mane owe\n nobiro ir ruodhi;\n oganda Jehova Nyasaye\n nobiro ira gi teko duto.\n ","Jomoko kuomgi nowuok e gode mag Efraim,\n ogandagi nodak Amalek,\n kendo joma noa Benjamin noluwo bangʼu.\n Jotend lweny noa Makir nobiro,\n kendo joma noa Zebulun notingʼo ludh jatend lweny.\n ","Jotend Isakar ne nigi Debora;\n adier, Isakar ne nigi Barak,\n koreto bangʼe ka gichiko holo.\n To e gwenge mag Reuben\n ne nitiere nono chuny matut.\n ","En angʼo momiyo ne usiko\n ka uoyo maj jokwath mondo omi uwinj ka jokwath liyo ni rombe?\n To e gwenge mag Reuben\n ne nitiere nono chuny matut.\n ","Gilead nodongʼ loka Jordan.\n To angʼo momiyo Dan nogalore but meli?\n Asher to nodongʼ e dho nam\n mi gidak e dho wedhe kuma yiedhi gowe.\n ","Jo-Zebulun nochiwo ngimagi ne tho;\n kamano bende Naftali noketo mare e kuonde kedo.\n  ","“Ruodhi mag Kanaan nobiro,\n mokedo;\n Tanak machiegni gi pige mag Megido,\n to ne ok gidhi gi fedha,\n kata kawo gimoro amora moyako.\n ","Koa e polo, sulwe nokedo,\n koa kama gichakore negikedo gi Sisera.\n ","Aora Kishon noywoyogi,\n aora ma hike ngʼeny, aora Kishon.\n Dhi nyime, chunya; bed motegno!\n ","Bangʼ mano mor mar tiende farese\n nowinji kachikore gi teko mangʼeny.\n ","Malaika mar Jehova Nyasaye nowacho ni,\n ‘Okwongʼ Meroz kaachiel gi joge gi kwongʼ malit,\n nikech ne ok gibiro\n mondo gikony Jehova Nyasaye e lwet joma tek.’\n   ","“Jael ma chi Heber ja-Keni en dhako\n mogwedhi kuom mon duto,\n kendo ogwedhe moloyo mon duto modak e hema.\n ","Nokwayo pi modho, to nomiye chak;\n nokelone chak mopwo e bakul moromo ruoth chiemoe.\n ","Norieyo lwete mondo okaw sigingi mar hema,\n ka lwete korachwich nokawogo twor.\n Nogoyo Sisera, motoyo wiye,\n kendo nopowo lela wangʼe.\n ","Nopodho e tiende,\n mogore piny; kendo kanyo ema nothoe.\n Adier, nopodho e tiende, mogore piny;\n kendo kama nopodhoeno, ema nogore piny motho.\n  ","“Min Sisera ne ngʼicho gie dirisa;\n kaywak kama:\n ‘Angʼo momiyo gache odeko kapok obiro?\n Angʼo momiyo mor mar gechene ok winjre?’\n ","Achiel kuom jotichne ma nyiri mariek nodwoke;\n kawuoyo kende kama:\n ","‘Donge gipogo gik moyaki ka ngʼato\n ka ngʼato yudo nyako achiel kata ariyo,\n kendo imiyo Sisera lewni mabeyo kaachiel gi lewni mabeyo motwangʼ mongʼith,\n monego arwaki?’\n   ","“Omiyo mad wasikgi duto rum, yaye Jehova Nyasaye!\n To mad joma oheri chal gi chiengʼ,\n mawuok gi teko.”\n Bangʼ mano piny Israel nobedo gi kwe kuom higni piero angʼwen.\n"],["Jo-Israel nochako otimo timbe mamono e nyim Jehova Nyasaye, kendo kuom higni abiriyo nochiwogi e lwet jo-Midian.\n","Nikech jo-Midian ne keto ji gi tich matek mar achuna, jo-Israel nogero kuonde pondo e tiend got, rogo kod kuonde moko ma ginyalo dakie.\n","Kinde ka kinde mane jo-Israel opidho cham mag-gi, jo-Midian, jo-Amalek kod jogo moa yo wuok chiengʼ ne monjo piny.\n","Negichokore e pinyno kendo negiketho cham duto nyaka Gaza kendo onge gima ngima kaka rombe kata dhok kata punde mane giweyo e piny Israel.\n","Negibiro gi jambgi kod hembegi machal gi kweth mar dede. Kar kwan jogo kaachiel gi ngamia mag-gi ne tek ngʼeyo, kendo negimonjo pinyno mi gikethe.\n","Jo-Midian nokelone jo-Israel dhier maduongʼ mane giywakne Jehova Nyasaye mondo okonygi.\n ","Ka jo-Israel noywak ne Jehova Nyasaye nikech jo-Midian,\n","nooronegi janabi, mane owachonegi niya, “Ma e gima Jehova Nyasaye ma Nyasach Israel, wacho: Nagolou e piny Misri, kuma ne unie wasumbini.\n","Ne agolou e loch jo-Misri kendo aresou e lwet joma ne sandou. Ne ariembogi gia e nyimu kendo amiyou pinygi.\n","Ne awachonu niya, ‘An Jehova Nyasaye ma Nyasachu; kik ulam nyiseche jo-Amor, makoro udak e pinygi.’ To pod ok udewo winja.”\n ","Malaika mar Jehova Nyasaye nobiro mobet e tiend yiend ober moro mantiere Ofra mane mar Joash ma ja-Abiezer, kama wuod Gideon ne dinoe ngano mondo kik jo-Midian yude.\n","Ka malaika nofwenyore ne Gideon, nowacho niya, “Jehova Nyasaye ni kodi, in jalweny maratego.”\n ","To Gideon nodwoke niya, “Ruodha, ka Jehova Nyasaye nikodwa, to angʼo momiyo magi duto osetimorenwa? Ere honni duto mane kwerewa onyisowa kagiwacho ni, ‘Donge Jehova Nyasaye ema nogolowa e piny Misri?’ To koro Jehova Nyasaye osejwangʼowa mi oketowa e lwet jo-Midian.”\n ","Jehova Nyasaye nodwoke niya, “Gi teko ma in-go, dhiyo kendo ires jo-Israel e lwet jo-Midian. Donge an ema aori?”\n ","Gideon nopenje niya, “To Ruoth, ere kaka anyalo reso jo-Israel? Anywolana ema nyape mogik ei Manase, kendo an ema atin e odwa.”\n ","Jehova Nyasaye nodwoko niya, “Anabed kodi, kendo ibiro nego jo-Midian duto.”\n ","Gideon nodwoko niya, “Ka koro ayudo ngʼwono e nyim wangʼi, to miya ranyisi ni in ema iwuoyo koda.\n","Kiyie to kik iwuog ka nyaka abi kendo akel misango mara mi achiwe e nyimi.”\n To Jehova Nyasaye nowacho niya, “Abiro rito nyaka iduogi.”\n ","Gideon nodhi, moyangʼo nyadiel kendo otedo, bangʼe nokawo mogo madirom kilo piero ariyo gariyo mi olosogo makati ma ok oketie thowi koketo ringʼo e adita kod kate e tawo, nokelogi oko kendo ochiwogi ne Jehova Nyasaye e tiend yiend ober.\n ","Malaika mar Nyasaye nowachone niya, “Kaw ringʼono kod makati ma ok oketie thowi, ketgi e lwandani, kendo iol kado piny.” Kendo Gideon notimo kamano.\n","Malaika mar Jehova Nyasaye nomulo ringʼo kod makati ma ok oketie thowi gi wi luth mane otingʼo e lwete. Mach nowuok e lwanda, mowangʼo ringʼo kod makati pep. Kendo malaika mar Jehova Nyasaye nolal nono e wangʼe.\n","Kane Gideon ofwenyo ni ne en malaika mar Jehova Nyasaye, nowacho niya, “Yaye, Jehova Nyasaye Manyalo Gik Moko Duto! Aseneno malaika mar Jehova Nyasaye wangʼ gi wangʼ!”\n ","To Jehova Nyasaye nowachone niya, “Bed gi kwe! Kik iluor. Ok nitho.”\n ","Omiyo Gideon nogero ne Jehova Nyasaye kendo mar misango mi oluongo kanyo ni Jehova Nyasaye en Kwe. Kendono pod ni Ofra kuno e piny jo-Abiezer nyaka chil kawuono.\n ","Otienono Jehova Nyasaye nowachone niya, “Kaw rwath mar ariyo koa e kweth wuonu, ma hike abiriyo. Muk kendo wuonu mar misango ne Baal kendo ingʼad siro mar Ashera man bute.\n","Eka iger kendo mar misango malongʼo ne Jehova Nyasaye ma Nyasachu ewi kama otingʼore maloni mondo ichiw rwath mar ariyo kaka misango miwangʼo pep, kitiyo gi yiend Ashera mane ingʼado.”\n ","Omiyo Gideon nokawo jotijene apar kendo notimo kaka Jehova Nyasaye nowachone. Notimo tijno gotieno ma ok odiechiengʼ nikech noluoro jo-dalagi kod joodgi.\n ","Gokinyi ka joma ni e dalano nochiewo, negiyudo ka kar wangʼo misango mar Baal omuki, ka yiend Ashera mane ni bute bende ongʼadi kendo ka rwath mar ariyo ochiw ka misango e kendo mar misango mane oger manyien!\n ","Negipenjore kendgi niya, “En ngʼa motimo ma?”\n Kane ginono matut, nowachnegi niya, “Gideon wuod Joash ema osetimo ma.”\n ","Jo-dalano nowachone Joash niya, “Gol wuodi oko. Nyaka otho nikech oseketho kendo mar misango mar Baal kendo ongʼado yiend Ashera man bute.”\n ","To Joash nodwoko oganda mager mane ni bute niya, “Un ema uwuoyo e lo Baal? Utemo rese? Ngʼato angʼata mokedone enonege gokinyi! Ka Baal en nyasaye, to onyalo resore kende owuon kuom ngʼama muko kendone mar misango.”\n","Omiyo odiechiengno negichako Gideon ni Jerub-Baal, kagiwacho niya, “We Baal otiek kode,” nikech nomuko kendo mar misango mar Baal.\n ","Koro jo-Midian duto gi jo-Amalek kod jogo moa yo wuok chiengʼ noriwore e lweny ma gingʼado aora Jordan kendo gigo kambi e Holo mar Jezreel.\n","Eka Roho mar Jehova Nyasaye nobiro kuom Gideon, kendo nogoyo turumbete, kowachoni jo-Abiezer mondo oluw bangʼe.\n","Nooro joote odhi Manase duto, koluongogi mondo gitingʼ gige lweny, kendo gidhi ir Asher, Zebulun kod Naftali, mondo gin bende gidhi girom kode.\n ","Gideon nowachone Nyasaye niya, “Ka inires jo-Israel kokalo kuoma kaka ne isingo,\n","to abiro keto pien rombo kar dino cham. Kapo ni pien rombono thoo omokoe, to lowo molwore odongʼ kotwo, eka anangʼe ni ibiro reso jo-Israel gi lweta kaka ne iwacho.”\n","Kendo mano e gima notimore. Gideon nochiewo gokinyi mangʼich; nobiyo pien-no ma thoo owuok madirom bakul achiel.\n ","Eka Gideon nowachone Nyasaye niya, “Kik iyi wangʼ koda. We mondo akwayi kwayo achiel makende. Yiena mana tem achiel kende gi pien. E kindeno, pien mondo obed kotwo, to lowo molwore obed gi thoo.”\n","Otienono Nyasaye notimo kamano. Pien kende ema ne otwo; to lowo duto molwore ne thoo omoke.\n"],["Gokinyi mangʼich, Jerub-Baal (mano en Gideon) kod joge duto nojot e soko mar Harod. Kambi jo-Midian ne nitiere yo nyandwat margi e holo man but got More.\n","Jehova Nyasaye nowachone Gideon niya, “In-gi ji mangʼeny ma ok anyal chiwo jo-Midian e lwetgi. Mondo kik jo-Israel sungrena ni tekogi ema oresogi,\n","go milome ne ji ni, ‘Ngʼato angʼata ma luoro omako ogom kendo oa e Got Gilead.’ ” Omiyo ji alufu piero ariyo gariyo noa, to ji alufu apar nodongʼ.\n ","To Jehova Nyasaye nodwoko Gideon niya, “Pod nitie ji mangʼeny ahinya. Kawgi itergi e pi, kendo abiro miyogi penj kuno. Ka awacho ni, ‘Ma biro dhi kodi,’ to obiro dhi; to ka awacho ni, ‘Ma ok bi dhi kodi,’ to ok obi dhi.”\n ","Omiyo Gideon noterogi e dho pi. Kanyo Jehova Nyasaye nowachone niya, “Pog jogo magado pi gi lewgi kaka guok kuom jogo magoyo chong-gi piny mondo omodhi.”\n","Ji mia adek nogado pi gi lwetgi. Jogo modongʼ nogoyo chonggi piny mondo gimodhi.\n ","Jehova Nyasaye nowachone Gideon niya, “Kuom ji mia adek mane ogado pi gi lwetgi, anaresu kendo achiw jo-Midian e lwetu. We ji mamoko odhi, ka moro ka moro dok dalane.”\n","Omiyo Gideon nooro jo-Israel mamoko e hembegi, to ji mia adek mane odongʼ-go nokawo chiemo kod turumbete mag joma nodok e miechgi.\n Kambi jo-Midian ne ni e holo gi mwalo.\n","Otienono Jehova Nyasaye nowachone Gideon niya, “Aa malo, dhiyo imonj kambi, nikech adhi chiwe e lweti.\n","Kiluor mar monjogi, to dhi e kambi gi jatichni Pura\n","kendo ichik iti iwinj gima giwacho. Bangʼe, inibed gi mijingʼo mar monjo kambino.” Omiyo en kod Pura jatichne negidhi machiegni gi kambi.\n","Jo-Midian, jo-Amalek kod jogo moa yo wuok chiengʼ nojot e holo mane oyugno ka kama bonyo ochokore. Ne gin gi ngamia mangʼeny mane ok nyal kwan mana ka kwoyo manie dho nam.\n ","Gideon nochopo mana ka ngʼat moro ne nyiso osiepene lek. Ngʼatno ne wachone osiepene niya, “Ne aleko ni makati molos gi mogo mar shairi molworore nobiro e kambi jo-Midian. Nogoyo hema gi teko ma hema olokore kendo olwar piny.”\n ","Osiepne nodwoko niya, “Ma ok en wach moro machielo makmana ligangla mar Gideon wuod Joash, ma ja-Israel. Nyasaye osechiwo jo-Midian kod kambi duto e lwete.”\n ","Ka Gideon nowinjo lekno kod kaka oloke, nopako Nyasaye. Nodok e kambi jo-Israel kendo owacho niya, “Chungʼuru malo! Jehova Nyasaye osechiwo jo-Midian e lwetu.”\n","Nopogo ji mia adekgo e migepe adek, komiyogi duto turumbete kod njagi maonge gimoro e iye e lwetgi, ka nitiere toch ei njagigo.\n ","Nowachonegi niya, Luwauru ka ungʼiyo kendo ka achopo but hema, to timuru mana kaka atimo.\n","Ka agoyo turumbete kaachiel jogo duto ma an-go, eka un joma uselworo kambi bende ugo turumbete ka ukok niya, “Wakedo ni Jehova Nyasaye kod Gideon.”\n ","Gideon kod ji mia achiel mane ni kode nochopo e bath kambi chuny otieno, mana bangʼ kane gisewilo jorito. Negigoyo turumbetegi kendo gitoyo agulni mane ni e lwetegi.\n","Kambi adekgi nogoyo turumbete kendo gitoyo njagi. Ka gimako toje gi lwetgi koracham kendo ka gitingʼo turumbete mane onego gi goo gi lwetgi korachwich, ne gikok niya, “Ligangla en mar Jehova Nyasaye kod Gideon!”\n","E sa ma ngʼato ka ngʼato nokawo kare ka gilworo kambi, jo-Midian duto noringo, kendo negiringo ka giywak.\n ","E sa ma turumbete mia adekgo nogoo, Jehova Nyasaye noketo ji duto mane ni e kambi ochako kedo e kindgi giwegi ka ginegore gi ligangla. Jolweny noringo odhi Beth Shitta kochiko Zerera mochopo nyaka e tongʼ mar Abel Mehola man but Tabath.\n","Noluong jo-Israel moa Naftali, Asher kod Manase, kendo negilawo jo-Midian.\n","Gideon nooro joote e piny gode mag Efraim duto, kowacho, “Biuru uked kod jo-Midian kendo udhi nyimgi ma umak pige mag Jordan mochopo nyaka Beth Bara.”\n Omiyo jo-Efraim duto nowuok oko kendo negikawo pige mag Jordan mochopo Beth Bara.\n","Negimako bende jotelo ariyo mag jo-Midian, Oreb kod Zeb. Neginego Oreb e lwanda mar Oreb, kod Zeb e kar biyo divai mar Zeb. Negilawo jo-Midian kendo gikelo wiye Oreb kod Zeb ni Gideon, kama ne entie but aora Jordan.\n"],["Jo-Efraim nopenjo Gideon niya, “Angʼo ma omiyo isetimonwa kama? Angʼo ma notami luongowa kane idhi kedo gi jo-Midian?” Omiyo negidhawo kode matek.\n ","To nodwokogi niya, “Angʼo ma asetimo kipimo gi gima usetimo? Donge mzabibu mag Efraim modongʼ ber moloyo keyo maduongʼ mar mzabibu mar Abiezer?\n","Nyasaye nochiwo Oreb kod Zeb, jotend jo-Midian, e lwetgi. En angʼo mane anyalo timo kipimo gi gima usetimo?” Kuom mano, ich wangʼ margi norumo.\n ","Kata obedo ni Gideon gi joge mia adek nool kamano, negimedo lawo ruodhi mag Midian mi gingʼado aora Jordan.\n","Nowachone jo-Sukoth niya, “Miuru joga ma jolweny makati nikech giol, kendo pod alawo Zeba kod Zalmuna, ma gin ruodhi jo-Midian.”\n ","To jotelo mag Sukoth nowacho niya, “Bende usemako Zeba kod Zalmuna? Ere kaka dwami jolweny magi moolgi makati?”\n ","Eka Gideon nodwoko niya, “Nikech gima uwacho, ka Jehova Nyasaye osechiwo Zeba gi Zalmuna e lweta, to abiro yuyo ringreu gi pedo kod matata.”\n ","Noa kanyo kodhi Peniel kendo ochiwonegi kwayo makamano, to negidwoko mana kaka jo-Sukoth nowacho.\n","Omiyo nowachone jo-Peniel niya, “Ka aduogo gi loch, to abiro muko bath ohinga moger motingʼore gi malo.”\n ","Noyudo ka Zeba gi Zalmuna neni Karkor kaachiel gi jolweny mage manyalo romo ji alufu apar gabich, ne gin jolweny mane odongʼ kuom jolweny mag wuok chiengʼ, to jolweny alufu mia achiel gi piero ariyo nonegi e lweny.\n","Gideon nodhi koluwo yo jokwath mantiere yo wuok chiengʼ mar Noba kod Jogbeha mi nodonjo kuom jolweny mamoko apoya.\n","Zeba gi Zalmuna, ma ruodhi ariyo mag Midian, noringo, to nolawogi mi omakogi, kendo makogino nokelo luoro maduongʼ ne jolwenjgi.\n ","Bangʼ mano Gideon wuod Joash noduogo koa e lweny koluwo yor Heres.\n","Nomako wuod Sukoth mi openje penjo, kendo wuowino nondikone nying ruodhi piero abiro gabiriyo mag Sukoth.\n","Eka Gideon nobiro mi owachone jo-Sukoth niya, “Eri Zeba gi Zalmuna, mane osemiyo uchaya kuwacho ni, ‘Bende usemako Zeba gi Zalmuna? Ere kaka dwami jolweny magi moolgi makati?’ ”\n","Nokawo jodong dalano mi okawo pedo kod matata mokumogo jo-Sukoth.\n","Bende nomuko kama oger motingʼore gi malo mar Peniel mi onego jo-dalano.\n ","Eka nopenjo Zeba kod Zalmuna niya, “Ne inego ji machalo nade Tabor?”\n Negidwoke niya, “Ji machalo kodi, ma ngʼato ka ngʼato ne nigi kido machalo mar ruoth.”\n ","Gideon nodwoko niya, “Mago ne owetena, yawuot minwa owuon. Akwongʼora gi nying Jehova Nyasaye mangima ni ka dine ingʼwononegi, to dine ok anegou.”\n","Eka nonyiso wuode maduongʼ miluongo ni Jetha niya, “Neg-gi!” To Jetha ne ok owuodho liganglane, nikech ne pod en rawera kendo noluor.\n ","Zeba gi Zalmuna nowacho niya, “Bi inegwa mana in iwuon nimar in e ngʼat maduongʼ maratego.” Omiyo Gideon nosudo machiegni kodgi monegogi, bangʼe nokawo pien mane ni e ngʼut ngamia mag-gi.\n ","Jo-Israel nowachone Gideon niya, “Bed jatendwa, in kaachiel gi wuodi kod nyakwari ma wuowi, nikech iseresowa e lwet jo-Midian.”\n ","To Gideon nokonegi niya, “Ok anabed jatendu, kata wuoda bende ok nobed jatendu. Jehova Nyasaye ema biro bedo jatendu.”\n","Kendo nowacho niya, “An-gi kwayo achiel, ni ngʼato ka ngʼato kuomu omiya stadi kuom pok mag gik mane uyako.” Ne en kit jo-Ishmael mondo gilier stadi mar dhahabu e itgi.\n ","Negidwoko niya, “En morwa mondo wachiwgi.” Omiyo ne gipedho nanga, kendo ngʼato ka ngʼato nodiro stadi koa kuom gik mane giyako e nangano.\n","Pek mar stadi mag dhahabu mane okwayo ne oromo shekel alufu achiel gi mia abiriyo, ka ok okwano bangli, odeyo kod nengni maralik mirwako gi ruodhi mag Midian kata nyoroche mane ni e ngʼut ngamia margi.\n","Gideon noloso kido mar nyasaye manono mar efod gi dhahabu, ma noketo e dalane miluongo ni Ofra. Jo-Israel duto notimo timbe mag dwanyruok e kindgi giwegi ka gilamo kidono kanyo kendo nobedo obadho ni Gideon kod dalane.\n ","Kamano e kaka jo-Midian noloo gi jo-Israel kendo ne ok gichako gitugo lweny moro kendo. E kinde ma Gideon ne pod ngima, pinyno nobedo gi kwe kuom higni piero angʼwen.\n ","Jerub-Baal wuod Joash nodok dala.\n","Ne en-gi yawuowi piero abiriyo ma mage owuon, nimar ne en-gi mon mangʼeny.\n","Bende ne en gi jatich madhako mane odak Shekem, mane onywolone wuowi miluongo ni Abimelek.\n","Gideon wuod Joash notho ka en-gi higni mathoth kendo noyike e liend wuon mare Joash man Ofra dala jo-Abiezer.\n ","Bangʼ ka Gideon nosetho jo-Israel nochako timo timbe dwanyruok kalamo Baal. Negiketo Baal-Berith kaka nyasachgi,\n","kendo ne ok giparo Jehova Nyasaye ma Nyasachgi, mane oseresogi e lwet jowasikgi duto koni gi koni.\n","Bende negitamore timo ngʼwono ni joka Jerub-Baal (mano en Gideon) kuom gigo mabeyo duto mane osetimonigi.\n"],["Abimelek wuod Jerub-Baal nodhi ir owete gi min-gi man Shekem mowuoyo gi owete gi min-gi kod jo-dhood gi min mare duto, kowachonegi niya,\n","“Penj jo-Shekem duto ni, ‘Ere gima ber: bedo gi yawuot Jerub-Baal piero abiriyo kaka jotendu, koso bedo e bwo loch ngʼato achiel?’ Ngʼeuru malongʼo ni an rembu.”\n ","Kane owetene owachone jo-Shekem wechegi duto, to negiramo ni koro nyaka gilu Abimelek, nimar negiwacho niya, “En owadwa.”\n","Negimiye shekel piero abiriyo mag fedha koa e hekalu mar Baal-Berith, mi Abimelek ongʼiewogo jomoko macheje kod jo-mahundu mane oluwe.\n","Nodhi e dala wuon mare man Ofra kendo nonego owetene piero abiriyo, ma gin yawuot Jerub-Baal ewi lwanda achiel. To Jotham, ma wuod Jerub-Baal ma chogo, nopondo motony.\n","Bangʼe jo-Shekem kod Beth Milo nochokore e bath yien maduongʼ mantie ewi Shekem mondo oket Abimelek kaka ruoth.\n ","Kane onyis Jotham wachni, nodhi ewi Got Gerizim kendo nokok kowachonegi niya, “Winjauru, un jo-Shekem, mondo omi Nyasaye owinju.\n","Chiengʼ moro achiel yiende nowuok mondo oyier ruodhgi. Negiwachone yadh zeituni ni, ‘Bed ruodhwa.’\n ","“To yadh zeituni nodwoko niya, ‘Ere kaka dawe mo miyudo kuom olembena kendo mitiyogo kuom miyo nyiseche kod ji duongʼ mondo abed ruodhu?’\n ","“Bangʼ mano, yiende nowachone ngʼowu ni, ‘Bi mondo ibed ruodhwa.’\n ","“To ngʼowu nodwoko ni, ‘Ere kaka dawe olembena mabeyo kendo mamit mondo abed ruodh yiende?’\n ","“Eka yiende nowachone mzabibu ni, ‘Bi mondo ibed ruodhwa.’\n ","“To mzabibu nodwoko ni, ‘Ere kaka dawe divai mara mamiyo nyiseche kod ji mor mondo abed ruodh yiende?’\n ","“Mogik yiende duto nowachone kudho ni, ‘Bi mondo ibed ruodhwa.’\n ","“Kudho nowachone yiende ni, ‘Ka adiera udwaro keta ruoth, to biuru kendo upond e tipona; ka ok kamano, to we mach owuog oa e kudho kendo owangʼ sida mag Lebanon!’\n ","“Ka uparo ni usetimo gima kare kendo mowinjore kuom keto Abimelek ruoth, bende ni usetimo maber ne Jerub-Baal kod joode, kendo usetimone gima romre gi timne,\n","ka uparo kaka wuonwa nokedonu, kochiwo ngimane mondo oresu e lwet jo-Midian;\n","to kawuononi osengʼanyo ni jood wuora, munego yawuote piero abiriyo ewi lwanda achiel, kendo uketo Abimelek, mane wuod jatichne ma nyako mobedo ruoth ewi jo-Shekem nikech en owadu.\n","Ka uparo ni kawuononi usetimo gima kare kendo mowinjore ni Jerub-Baal kod joode, to mad Abimelek bed mamor kodu kendo un bende ubed mamor kode!\n","To ka ok utimo kamano, to mad mach wuog kuom Abimelek mi wangʼu duto, un jo-Shekem kod Beth Milo, kendo mach mondo owuog kuomu mi owangʼ Abimelek!”\n ","Eka Jotham noringo odhi Beer, kendo nodak kanyo nikech noluoro Abimelek owadgi.\n ","Kane Abimelek osebedo ruodh Israel kuom higni adek,\n","Nyasaye noketo chuny marach e kind Abimelek kod jo-Shekem mi gidhawo kode kendo gingʼanyone.\n","Nyasaye notimo ma mondo mahundu mane otimne yawuot Jerub-Baal piero abiriyo, kichwero rembgi, mondo ochul ewi Abimelek owadgi kendo ewi jo-Shekem, mane okonye nego owetene.\n","Kuom mano, jo-Shekem noketo ji ewi gode mondo omonje kendo omaa ngʼato angʼata mane okalo machiegni, kendo wachni noterne Abimelek.\n ","Koro noyudo ka Gaal wuod Ebed nodar gi owetene odhi Shekem, kendo jopinyno noketo yie margi kuome.\n","Bangʼ kane gisedhi e puothe kendo gipono mzabibu mi gikelogi kuonde bicho, negitimo nyasi e hekalu mar nyasachgi. E sa mane gichiemo kendo metho, ne gikwongʼo Abimelek.\n","Eka Gaal wuod Ebed nowacho niya, “Abimelek to en ngʼa, kendo Shekem bende en ngʼa, manyaka wabed e bwo lochne? Donge en wuod Jerub-Baal, to jalupne donge en Zebul? Tiuru ne jo-Hamor, ma wuon Shekem! Koro ere gima omiyo dwatine Abimelek?\n","Ka dine gibed e bwo lochna, to dine atieke, kendo dine awachone Abimelek ni, ‘Kel jolwenji duto mondo akedgo!’ ”\n ","Kane Zebul ma jatend dala maduongʼno nowinjo gima Gaal wuod Ebed owacho, iye nowangʼ ahinya.\n","Nooro joote ir Abimelek, mowacho niya, “Gaal wuod Ebed kod owetena osebiro Shekem kendo gidwaro mondo dala maduongʼ omonji.\n","Omiyo koro kaw jogi gotieno mondo upond e bungu kuritogi.\n","Ka chiengʼ wuok gokinyi, to suduru machiegni gi dala maduongʼ, mondo ka Gaal gi joge wuok e dala maduongʼ mondo omonju, to timnegiuru gimoro amora ma unyalo timo.”\n ","Omiyo Abimelek kod jolweny mage duto nowuok gotieno, ne gipogore e migepe angʼwen mi gibuto mondo gimonj Shekem.\n","Koro Gaal wuod Ebed nowuok oko kendo negichungʼ e dhoranga dala maduongʼ mana sa ma Abimelek gi jolweny mage nowuok e kuondegi mane giponde.\n ","Kane Gaal onenogi, nowachone Zebul niya, “Ne joma biro koa ewi gode!”\n Zebul nodwoko niya, “Tipo mag gode ema bwogi ni ji.”\n ","To Gaal nowachone kendo niya, “Ne joma biro koa e dier piny, kendo oganda maduongʼ biro koa yo koma opidhie yadh ajwoga.”\n ","Eka Zebul nowachone niya, “Ere thoro wach maru koro, un mane uwacho ni, ‘Abimelek en ngʼa manyaka wabed mana e bwo lochne?’ Donge magi e joma ne ichayo? Koro wuoguru mondo uked kodgi!”\n ","Omiyo Gaal notelo ne jo-Shekem kendo mi gikedo gi Abimelek.\n","Abimelek nolawe, kendo ji mane ohinyore kanyo ne ngʼeny mochopo nyaka e dhorangach.\n","Abimelek nodongʼ Aruma, kendo Zebul noriembo Gaal kod owetene oko mar Shekem.\n ","Kinyne jo-Shekem nowuok oko kama oyangore kendo ne gikone Abimelek wachni.\n","Omiyo nogolo joge, mi opogogi e migepe adek kendo nochako kedo kodgi. Kane oneno ji ka wuok e dala maduongʼ, ne owuok mondo oked kodgi.\n","Abimelek kod kanyakla mane ni kode noreto kochiko kamoro e dhoranga dala maduongʼ. Eka migepe ariyo noreto odhi ir ji duto mane ni e pewe mine ginegogi duto.\n","Odiechiengno duto Abimelek nokedo matek gi dala maduongʼ manyaka okawe kendo onego joma nodak e iye. Eka noketho dalano kendo nokworo chumbi kuome duto.\n ","Kane ji owinjo wachno, joma nodak kama oger motingʼore gi malo mar Shekem nodhi kama oger motegno mar hekalu mar El-Berith.\n","Kane Abimelek owinjo nine gisechokore kanyo,\n","en kaachiel gi joge duto negidhi e Got Zalmon. Abimelek nokawo le mi otongʼogo bad yath moro, mi notingʼe e goke. Nochiwo chik ne joma nenikode niya, “Uneno gima atimoni! Timuru kamano piyo!”\n","Omiyo jogo duto notongʼo bede yath mi giluwo bangʼ Abimelek. Negichano yiendego e kor ot mar hekaluno gi oko eka ne gimoko mach kuom ji ei dalano. Omiyo ji duto mane nitiere kama oger motingʼore gi malo mar Shekem notho, chwo kod mon madirom ji alufu achiel.\n ","Bangʼ mano, Abimelek nodhi Thebez mine olwore kendo omonje.\n","Kata kamano, ei dala maduongʼno, ne nitie kama oger motegno motingʼore gi malo, kendo ji duto, chwo gi mon nodhi mopondo kanyo. Ne gilorore e iye mi giidho ewi kama oger motegnono.\n","Abimelek nodhi e kama oger motegnono mondo omi omonje. To kane ochopo machiegni gi dhoranga kama oger motegnono mondo omokie mach,\n","to dhako moro nolwaro kidi maduongʼ mar nyapongʼ ewi Abimelek mi obarore.\n ","Noluongo jatingʼne gik lweny mapiyo mowachone niya, “Wuodh liganglani kendo inega, mondo kik giwach ni, ‘Dhako ema nonege.’ ” Omiyo jatichne nowuodho ligangla mochwowego kendo otho.\n","Kane jo-Israel oneno ka Abimelek otho, ne giwuok mi gidok e miechgi.\n ","Omiyo Nyasaye nokumo Abimelek kuom timbe mamono mane otimo ne wuon mare kuom nego owetene piero abiriyo.\n","Nyasaye nokumo bende jo-Shekem kuom timbegi mamono. Kwongʼ mane Jotham wuod Jerub-Baal okwongʼogigo nochopo kare.\n"],["Bangʼ loch Abimelek ja-Isakar, Tola wuod Pua, ma wuod Dodo, nowuok mondo ores jo-Israel. Nodak Shamir, e piny got mar Efraim.\n","Notelo ne Israel kuom higni piero ariyo gadek; eka notho, kendo noyike Shamir.\n ","Noluwe gi Jair ma ja-Gilead, ma notelo ne Israel kuom higni piero ariyo gariyo.\n","Ne en-gi yawuowi piero adek mane nigi punde piero adek mane giidho. Negitelone mier piero adek man Gilead, manyaka kawuononi pod iluongo ni Havoth Jair.\n","Ka Jair notho, noyike Kamon.\n ","Jo-Israel nochako otimo timbe mamono e wangʼ Jehova Nyasaye. Negitiyone Baal gi Ashtoreth, kod nyiseche mag jo-Aram, gi nyiseche mag jo-Sidon, nyiseche mag jo-Moab, nyiseche mag jo-Amon kod nyiseche mag jo-Filistia. Bende nikech jo-Israel nojwangʼo Jehova Nyasaye mi ok gitiyone,\n","iye nowangʼ kodgi. Nochiwogi e lwet jo-Filistia kod jo-Amon,\n","mane osandogi kendo othirogi e higano. Kuom higni apar gaboro negisando jo-Israel duto mane nitie yo wuok chiengʼ mar Jordan e piny Gilead, ma en piny jo-Amor.\n","Jo-Amon bende nongʼado Jordan mondo oked gi jo-Juda, jo-Benjamin kod od Efraim; kendo Israel nenie thagruok malich.\n","Eka jo-Israel noywak ne Jehova Nyasaye, “Waseketho e nyimi, ka waweyo Nyasachwa kendo watiyone nyiseche mag Baal.”\n ","Jehova Nyasaye nodwoko niya, “E kinde mane jo-Misri, jo-Amor, jo-Amon, jo-Filistia,\n","jo-Sidon, jo-Amalek kod jo-Maon nothirou kendo ne uywakna mondo akonyu, donge ne aresou ma ua e lwetgi?\n","To usejwangʼa mutiyone nyiseche mamoko, omiyo koro ok anachak aresu.\n","Dhiuru kendo uywagne nyisecheu ma useyiero. Weuru giresu sa ma un e thagruok!”\n ","To jo-Israel nowachone Jehova Nyasaye niya, “Wasetimo richo. Timnwa gimoro amora miparo ni berni, to kiyie to reswa sani.”\n","Eka ne giwito nyiseche manono kendo negitiyo ni Jehova Nyasaye. Eka Jehova Nyasaye nokecho jo-Israel kuom thagruokgi.\n ","Ka jo-Amon noluongi mondo oik gige lweny mag-gi kendo gichokre Gilead, jo-Israel to nochokore Mizpa.\n","Jotend jo-Gilead nowacho kendgi giwegi niya, “Ngʼato angʼata ma nemonj jo-Amon ema nobed jotend jogo duto modak Gilead.”\n"],["Jeftha ja-Gilead ne jalweny mager. Wuon mare ne en Gilead, to min mare ne en ochot.\n","Chi Gilead mahie bende nonywolone yawuowi, kendo kane gisebedo madongo, ne giriembo Jeftha. Negiwachone niya, “Ok iniyud girkeni moro amora e dalawa ka, nikech in wuod dhako machielo.”\n","Omiyo Jeftha noringo moa ir owetene kendo nodhi odak e piny Tob, kama jodwar mangʼeny nochokore bute mi giluwe.\n ","Bangʼe, ka jo-Amon nochako lweny gi jo-Israel,\n","jodong Gilead nodhi mondo ogol Jeftha e piny Tob.\n","Negiwachone niya, “Bi mondo ibed jatendwa mar lweny, mondo mi waked gi jo-Amon.”\n ","Jeftha nowachonegi niya, “Donge ne ok udwara mi uriembo e od wuora? En angʼo momiyo koro ubiro ira, ka un e thagruok?”\n ","Jodong Gilead nodwoke niya, “Kata kamano, wabiro iri koro; bi kodwa mondo waked gi jo-Amon, kendo inibed jatendwa kaachiel gi jogo duto modak Gilead.”\n ","Jeftha nodwoko niya, “Ka dipo ni udwoka mondo aked gi jo-Amon kendo Jehova Nyasaye omiyagi; bende anabed jatendu adier?”\n ","Jodong Gilead nodwoko niya, “Jehova Nyasaye obed janeno marwa; adier wabiro timo kaka iwachono.”\n","Omiyo Jeftha nodhi gi jodong Gilead, kendo ji nokete obedo jatelo kendo jatend lweny. Kendo nonwoyo wechegi duto e nyim Jehova Nyasaye kama iluongo ni Mizpa.\n ","Bangʼe Jeftha nooro joote ir ruodh jo-Amon kapenje niya, “En angʼo milaro kodwa, momiyo idwaro kedo kodwa?”\n ","Ruodh jo-Amon nodwoko joote Jeftha niya, “Kane jo-Israel owuok Misri, negikawo pinya chakre aora Arnon nyaka aora Jabok mi gichopo nyaka aora Jordan, koro duognago gi kwe.”\n ","Jeftha nooro joote mondo odog ir ruodh jo-Amon,\n","kawacho niya,\n “Ma e gima Jeftha wacho: Jo-Israel ne ok okawo piny jo-Moab kata piny jo-Amon.\n","To kane gia Misri, jo-Israel noluwo thim nyaka Nam Makwar kendo ma gichopo Kadesh.\n","Eka jo-Israel nooro joote ir ruodh jo-Edom, kawacho niya, ‘Miya thuolo mondo wakal e pinyu,’ to ruodh Edom ne ok nyal winjogi. Nochako ooro joote ir ruodh Moab, to en bende nodagi. Kuom mano jo-Israel nodak Kadesh.\n ","“Bangʼe negiwuotho e thim, ka ginono pinje mag Edom gi Moab, ka gikalo yo wuok chiengʼ mar piny Moab mine gidhi gibworo e bath aora Arnon. Ne ok gidonjo e alap mar jo-Moab, nimar Arnon ema tongʼ mare.\n ","“Bangʼe Jakobo nooro joote ir Sihon ruodh jo-Amor mane ruoth Heshbon, kendo mi nowachone ni, ‘Yie iwewa wakalie pinyu wadhi e karwa owuon.’\n","Kata kamano, Sihon ne ok nigi adiera gi jo-Israel mondo gikal e pinye. Nochoko joge duto kendo mi gichokore Jahaz mondo giked gi jo-Israel.\n ","“Eka Jehova Nyasaye, ma Nyasach Israel, nochiwo Sihon kod joge duto e lwet jo-Israel, kendo negiloyogi. Jo-Israel nokawo puothe jo-Amor mane odak e pinyno,\n","ka gikawe duto chakre e aora Arnon nyaka e aora Jabok kendo koa e thim nyaka e aora Jordan.\n ","“Ka koro Jehova Nyasaye, ma Nyasach Israel, oseriembo jo-Amor e nyim joge Israel, en thuolo mane ma in-go mar kawe?\n","Donge ubiro mana kawo gima Kemosh ma nyasachu omiyou? Kamano bende, gimoro amora ma Jehova Nyasaye ma Nyasachwa omiyowa, wabiro kawo.\n","Iparo ni ilich maloyo Balak wuod Zipor, ma ruodh Moab? Bende nodhawo gi Israel kata kedo kodgi?\n","Kuom higni mia adek Israel nodak Heshbon, gi Aroer, gi alwora mar kuondego kod mier duto mokiewo gi aora Arnon. En angʼo ma nomonou kawogi e hignigo?\n","Wan pok wakethonu, to un koro utimonwa marach kuom kedo kodwa. Mad uwe Jehova Nyasaye, ma jangʼad bura ongʼad burano odiechiengʼ ma kawuononi e kind jo-Israel gi jo-Amon.”\n ","Kata kamano, ruodh jo-Amon ne ok odewo ote mane joote Jeftha okelone.\n ","Eka Roho mar Jehova Nyasaye nobiro kuom Jeftha. Noluwo piny Gilead gi Manase, kokalo Mizpa mar Gilead, kendo koa kanyo nodhi momonjo jo-Amon.\n","Kendo Jeftha nokwongʼore ne Jehova Nyasaye niya, “Ka inichiw jo-Amon e lweta,\n","to ngʼato angʼata mani wuog e dalana mondo orom koda bangʼ ka aseloyo jo-Amon nobed mar Jehova Nyasaye, kendo anachiwe kaka misango miwangʼo pep.”\n ","Eka Jeftha nowuok mondo odhi oked gi jo-Amon, kendo Jehova Nyasaye nochiwogi e lwete.\n","Noketho mier piero ariyo kochakore e aora Aroer nyaka Minith, mochopo nyaka Abel Keramim. Mano e kaka jo-Israel nokawo Amon.\n ","Kane Jeftha odwogo dalane man Mizpa, noneno mana nyare kamiel kabiro romone! Ne en gi nyako achiel kende maonge wuowi kata nyako moro machielo.\n","Kane onene, noyiecho lepe mi oywak niya, “Yaye Nyara! Isemiya abedo modhier kendo gi thagruok, nikech ne asesingora ne Jehova Nyasaye ma ok anyal ketho.”\n ","Nodwoko niya, “Wuonwa, isechiwo wachni ne Jehova Nyasaye. Timna mana kaka ne isesingori, nikech Jehova Nyasaye koro oseresi e lwet wasiki, ma jo-Amon.”\n","Nomedo wachone niya, “To yie itimna kwayo achiel kende. Miya dweche ariyo mondo aba ewi gode kendo aywagi gi osiepena, nikech ok bi kenda.”\n ","Nowachone niya, “Inyalo dhi.” Eka noweye modhi kuom dweche ariyo. En kaachiel gi nyiri mamoko nodhi ewi gode kendo ne giywak nikech ok bi kende.\n","Bangʼ dweche ariyo, nodok ir wuon mare kendo wuon-gi notimo mana kaka nosesingore. Ne en nyako ngili.\n Kochakore e ndalono, jo-Israel noketo chik ni\n","higa ka higa mon matindo mag Israel nyaka dhi e got kuom ndalo angʼwen mondo otim rapar mar nyar Jeftha ma ja-Gilead.\n"],["Jo-Efraim nochoko jolweny mage, ma gidhi Zafon kendo giwachone Jeftha niya, “Angʼo ma omiyo ne idhi kedo gi jo-Amon ma ok iluongowa mondo wadhi kodi? Wadhi wangʼo odi ka in e iye.”\n ","Jeftha nodwoko niya, An kod joga ne wanie kedo mager gi jo-Amon, ne waluongou to ne utamoru biro resowa e lwetgi.\n","Kane aneno ni ok unyal konya, nakawo ngimana e lweta mi angʼado adhi mondo aked gi jo-Amon, kendo Jehova Nyasaye nomiya loch kuomgi. Koro, angʼoma omiyo ubiro kawuono mondo uked koda?\n ","Omiyo Jeftha noluongo jo-Gilead duto mi gikedo gi jo-Efraim. Jo-Gilead nonegogi nikech jo-Efraim nosewacho niya, “Un jo-Gilead un mana jonjore mane oa Efraim gi Manase.”\n","Jo-Gilead nomako kuonde miyorogo Jordan mondo jo-Efraim kik ngʼadi. Sa moro amora mane ja-Efraim dwaro ngʼado kanyo to ne okwayo ni yiene okadhi odhi loka cha. To kane okwayo kamano; to ja-Gilead ne penje ka bende en ja-Efraim. To kane odwoko ni ok en ja-Efraim,\n","to negiwachone ni mondo owach ni Shiboleth. To kane ok onyal luongo wachno maber, mi oluonge mana ni Siboleth, to negimake mi ginege e dho wath miyorogo aora Jordan. Jo-Efraim alufu piero angʼwen gariyo nonegi odiechiengno.\n ","Jeftha notelo ne jo-Israel kuom higni auchiel. Bangʼe Jeftha ma ja-Gilead notho, mi noyike e dalane man Gilead.\n ","Bangʼ Jeftha, Ibzan ja-Bethlehem notelo ne jo-Israel.\n","Ne en-gi yawuowi piero adek kod nyiri piero adek. Nochiwo nyige monywom gi joma oko ma ok anywolane, to ne yawuote nokelonegi mon matindo obedo mondegi koa oko mar anywolane. Ibzan notelo ne Israel kuom higni abiriyo.\n","Bangʼe Ibzan notho, kendo noyike Bethlehem.\n ","Bangʼ Ibzan, Elon ja-Zebulun notelo ne Israel kuom higni apar.\n","Eka Elon notho, kendo noyike Aijalon mantiere e piny Zebulun.\n ","Bangʼ Elon, Abdon wuod Hillel, moa Pirathon, notelo ne Israel.\n","Ne en-gi yawuowi piero angʼwen kod nyikwayo ma yawuowi piero adek, mane nigi punde piero abiriyo ma giidho. Notelo ne Israel kuom higni aboro.\n","Eka Abdon wuod Hillel notho, kendo noyike Pirathon man Efraim, e piny got mar jo-Amalek.\n"],["Jo-Israel nochako otimo timbe mamono e wangʼ Jehova Nyasaye, omiyo Jehova Nyasaye nochiwogi e lwet jo-Filistia kuom higni piero angʼwen.\n ","Ja-Zora moro, ma nyinge Manoa, moa e anywola joka Dan, ne en gi dhako ma migumba kendo nobedo maonge nyathi.\n","Malaika mar Jehova Nyasaye nofwenyorene mi owacho niya, “In migumba kendo ionge nyathi to ibiro mako ich mi inywol wuowi.\n","Koro kik imadh divai kata gimoro amora mamero ji kendo kik icham chiemo moro amora mogak,\n","nikech ibiro mako ich kendo ininywol wuowi. Wembe ok nokal e wiye, nikech wuowino nyaka bed ja-Nazir, mowal ne Nyasaye, koa nywolne, kendo nochak reso jo-Israel oa e lwet jo-Filistia.”\n ","Eka dhakono nodhi ir chwore kendo owachone niya, “Ngʼat Nyasaye nobiro ira. Nochalo malaika mar Nyasaye, nolich ahinya. Ne ok apenje kuma ne oaye, kendo kata nyinge ne ok onyisa.\n","To nowachona ni, ‘Ibiro mako ich kendo ininywol wuowi. Omiyo koro, kik imadh divai kata gimoro amora mamero ji kendo kik icham chiemo moro amora mogak, nikech wuowino biro bedo ja-Nazir mar Nyasaye kochakore chiengʼ nywolne nyaka thone.’ ”\n ","Eka Manoa nolamo Jehova Nyasaye niya, “Yaye Ruoth Nyasaye, akwayi, mad iwe ngʼat Nyasaye mane ioro irwa obi kendo opuonjwa kaka wanyalo rito wuowini.”\n ","Nyasaye nowinjo Manoa, kendo malaika mar Jehova Nyasaye noduogo ir dhako sa ma ne en e puodho; to Manoa chwore ne ok ni kode.\n","Chi Manoa nodhi piyo monyiso chwore niya, “Ngʼat mane obiro ira cha ni ka!”\n ","Manoa no-aa malo moluwo bangʼ chiege. Kane ochopo ir ngʼatno, nowacho niya, “In e ngʼama nowuoyo kod chiega?”\n Nodwoke niya, “Ee, en an.”\n ","Omiyo Manoa nopenje niya, “Ka wechegi ochopo kare, to chike mage mabiro rito ngima kod tich wuowini?”\n ","Malaika mar Jehova Nyasaye nodwoko niya, “Chiegi nyaka tim gigo duto ma asenyise.\n","Ok onego ocham gimoro amora mowuok kuom mzabibu, kata madho divai moro amora kata madho gimoro amora mamero ji kata chamo chiemo moro amora mogak. Nyaka otim gik moko duto masechike.”\n ","Manoa nowachone malaika mar Jehova Nyasaye niya, “Dwaher mondo ibed kodwa matin nyaka wayangʼnie nyadiel moro.”\n ","Malaika mar Jehova Nyasaye nowacho niya, “Kata bed ni ugengʼona kae, to ok anacham chiembu moro amora. To ka uiko misango miwangʼo pep, to uchiwe ne Jehova Nyasaye.” Manoa ne ok ongʼeyo nine en malaika mar Jehova Nyasaye.\n ","Eka Manoa nonono malaika mar Jehova Nyasaye niya, “Nyingi ngʼa; mondo mi wabi wamiyi duongʼ ka wachni obedo adiera?”\n ","Nodwoko niya, “Angʼo ma omiyo ipenjo nyinga? En nying modhiero ngʼeyo.”\n","Eka Manoa nokawo nyadiel, kaachiel gi chiwo mar cham, mi otimone Jehova Nyasaye misango ewi lwanda. Kendo Jehova Nyasaye notimo gima hono ka Manoa gi chiege neno.\n","E sa ma pilni mach ne dhwolore koa e kendo mar misango kochiko polo, malaika mar Jehova Nyasaye nodhi malo koluwo pilni mach. Kane gineno ma, Manoa gi chiege nopodho piny auma.\n","Kane malaika mar Jehova Nyasaye ne ok ochako ofwenyore ne Manoa gi chiege, Manoa nofwenyo ni ne en malaika mar Jehova Nyasaye.\n ","Nowachone chiege niya, “Wabiro tho nikech waseneno Nyasaye gi wangʼwa!”\n ","To chiege nodwoko niya, “Ka dipo ni Jehova Nyasaye ne nigi paro mar negowa, to dine ok oyie misango miwangʼo pep kod chiwo mar cham moa e lwetwa, kata nyisowa gigi duto kata nyisowa masani.”\n ","Dhakono nonywolo wuowi kendo nochake ni Samson. Nodongo kendo Jehova Nyasaye nogwedhe,\n","kendo Roho mar Jehova Nyasaye nochako bedo kode ka en Mahane Dan, e kind Zora gi Eshtaol.\n"],["Samson nodhi Timna kendo noneno nyako ma pod tin ma nyar jo-Filistia.\n","Kane odwogo to ne onyiso wuon-gi gi min-gi niya, “Aseneno nyar jo-Filistia modak Timna; omiyo koro kelnagouru obed chiega.”\n ","Wuon-gi gi min-gi nodwoke niya, “Donge nitiere nyako modimbore kuom wedeni kata kuom jowa duto? Ochuno ni nyaka idhi ir jo-Filistia ma ok oter nyangu mondo iyude dhako?”\n To Samson nowachone wuon-gi niya, “Miya gouru. En ema owinjore koda.”\n","Jonywolne ne ok ongʼeyo ni ma en dwaro Jehova Nyasaye, mondo omi giyud thuolo mar kedo gi jo-Filistia; nimar e kindeno jo-Israel ne ni e bwo lochgi.\n ","Samson nodhi Timna kaachiel gi wuon-gi kod min-gi. Kane gichiegni chopo e puoth mzabibu mar Timna, apoya nono nyathi sibuor nowuok karuto kochome tir.\n","Roho mar Jehova Nyasaye nobiro kuome giteko mane oyiecho sibuor koni gi koni gi lwete nono mana kaka onyalo yiecho nyadiel. To ne ok onyiso wuon mare kata min mare gima ne osetimo.\n","Eka nodhi mi owuoyo gi nyakono, kendo nohere.\n ","Bangʼe achien, kane odhi mondo onywome, nolokore mondo one choke sibuor motho. E ringrene kanyo nopo koneno kich mochiek kochokore kuome,\n","mi nowuodho pet kiny motimo mo, mi nochamo kodhi. Kane oriwore gi jonywolne kendo, nomiyogi matin, kendo gin bende negichamo. To ne ok onyisogi nine ogolo mor kichno e choke sibuor motho.\n ","Wuon-gi nodhi mondo one nyakono. Kendo Samson noloso nyasi kanyo, nikech mano ema ne en kit wuowi madwaro nyombo.\n","Kane ochopo, to ne omiye jochungʼ piero adek.\n ","Samson nowachonegi niya, “We agonue ngero moro. Ka unyalo miya dwoko bangʼ ndalo abiriyo mar nyasini, to anamiu kandhe piero adek gi lewni mabeyo bende piero adek.”\n","Ka ok unyal miya dwoko, to nyaka umiya kandhe piero adek gi lewni mabeyo bende piero adek.\n Negiwachone niya, “Nyiswa ngero mari mondo wawinji.”\n ","Nodwoko niya,\n “Gima ichamo nowuok kuom jocham ji;\n gima mit nowuok kuom ratego.”\n Kuom ndalo adek ne ok ginyal chiwo dwoko.\n ","E odiechiengʼ mar angʼwen, neginyiso chi Samson niya, “Hoo chwori mondo onyiswa tiend ngerono, ka ok kamano, to wabiro wangʼi kaachiel gi od wuonu duto nyaka utho. Ne iluongowa kae mondo imawa?”\n ","Eka chi Samson nodirore kuome, koywak, “Ok idwara! Ok ihera. Isemiyo joga ngero, to pod ok inyisa tiende.”\n Samson nodwoke niya, Wachni pod ok anyiso wuonwa kata minwa, “angʼo momiyo nyaka anyisi tiende?”\n","Noywak odiechienge abiriyo duto mar nyasi. Omiyo e odiechiengʼ mar abiriyo nonyise, nikech nosiko mana kokase. Bangʼe nonyiso joge tiend ngerono.\n ","Kane chiengʼ pod ok opodho e odiechiengʼ mar abiriyo, jo-dalano nowachone niya,\n “En angʼo mamit moloyo mor kich?\n En angʼo maratego moloyo sibuor?”\n Samson nowachonegi niya,\n “Kane ok upuro gi nyarocha,\n to dine ok uyudo tiend ngeroni.”\n ","Eka Roho mar Jehova Nyasaye nobiro kuome gi teko. Nodhi Ashkelon, monego ji piero adek ma omagi gigegi mi ochiwo kandhe ne jogo mane owacho tiend ngero. Nodhi e od wuon ka en gi mirima.\n","Chi Samson nomi osiepne mane jachungʼne kokendo.\n"],["Bangʼ kinde moko e ndalo mar kayo ngano, Samson nokawo nyadiel kendo nodhi limo chiege. Nowacho niya, “Adhi od nindo mar chiega.” To jaduongʼne ne ok nyal yiene mondo odonji.\n ","Nowachone niya, “Ne an-gi adieri ni ok idware, omiyo ne amiye osiepni. Donge nyamin mare matin ber neno moloye? En ema koro ikawe.”\n ","Samson nowachonegi niya, “Koro an-gi ratiro mar kedo gi jo-Filistia; ma kata koro atimonegi marach to aonge gi ketho.”\n","Omiyo nowuok kendo nomako kibwe mia adek motweyogi gi iwgi ariyo ariyo. Bangʼe notweyo mach e yiw kibwego,\n","bangʼe nomako mach e yiw kibwego mi oweyogi mondo gidonj e puothe mag jo-Filistia. Nowangʼo puothe moseka to gi mago mapodi, kaachiel gi puoth mzabibu kod puothe zeituni.\n ","Kane jo-Filistia openje niya, “En ngʼa motimo ma?” To nodwokgi niya, “En Samson, ma or ja-Timna, nikech chiege nomaye momi osiepne.”\n Omiyo jo-Filistia nodhi mowangʼo dhakono gi wuon-gi mi githo.\n","Samson nowachonegi niya, “Nikech usetimo gima kama, ok analingʼ nyaka achulnu kuor.”\n","Nomonjogi gi mirima ahinya mi onego ji mangʼeny kuomgi. Bangʼe nodhi modak e rogo mar lwanda man Etam.\n ","Jo-Filistia nowuok kendo ne gibworo chakre dala mar Juda nyaka Lehi.\n","Jo-Juda nopenjogi niya, “Angʼo ma omiyo ubiro kedo kodwa?”\n Negidwokogi niya, “Wabiro mako Samson, mondo watimne kaka otimonwa.”\n ","Eka ji alufu adek moa Juda nodhi e rogo mar lwanda man Etam ma giwachone Samson niya, “Bende ingʼeyo ni wan e bwo loch jo-Filistia? Ma angʼo ma isetimonwani?”\n Nodwoko niya, “Ne atimonegi mana gima gisetimona.”\n ","Negiwachone niya, “Wasebiro mondo watweyi kendo wachiwi e lwet jo-Filistia.”\n Samson nowacho niya, “Kwongʼrenauru ni un uwegi ok ununega.”\n ","Negidwoke niya, “Wayie. Wabiro mana tweyi bangʼe wachiwi e lwetgi. Ok wananegi.” Omiyo ne gitweye gi tonde ariyo manyien ma gigole oko mar lwanda.\n","Kane ochiegni chopo Lehi, jo-Filistia nobiro kakok kochome. Roho mar Jehova Nyasaye nobiro kuome gi teko. Tonde mane otweyego nochalo ka usi mowangʼ, kendo gik mane otweyego nolwar oa e lwete.\n","Noyudo chogo manyien mar lemb punda, nokawe kendo nonego ji alufu achiel.\n ","Eka Samson nowacho niya,\n “Gi chogo mar lemb punda\n aselokogi punde mangʼeny.\n Gi chok lemb punda\n asenego ji alufu achiel.”\n ","Kane osetieko wuoyo, nowito chok lemb punda; kendo kanyo nochaki ni Ramath Lehi.\n ","Nikech riyo nohewe ahinya, noywak ne Jehova Nyasaye niya, “Isemiyo jatichni loch maduongʼ kama. Tangʼ atho gi riyo kendo alwar e lwet joma ok oter nyangu?”\n","Eka Nyasaye noyawo holo e Lehi, kendo pi nowuok kanyo. Kane Samson omodhe, tekone noduogo. Omiyo thidhiano nochako ni En Hakore, kendo pod entiere Lehi.\n ","Samson notelo ne Israel kuom higni piero ariyo e ndalo mag jo-Filistia.\n"],["Chiengʼ moro achiel Samson nodhi Gaza, kama nonenoe nyako moro ma jachode mi odhi mondo oterre kode.\n","Nonyis jo-Gaza niya, “Samson nitiere kae!” Omiyo negilworo kanyo kendo gibuto ka girite otieno duto e dhoranga dala maduongʼ. Ne ok gisudo otienono, kagiwacho niya, “Kochopo kogwen to wabiro nege.”\n ","To Samson nonindo kanyo nyaka dier otieno. Eka no-aa malo kendo nomako ranga dalano kaachiel gi sirnine ariyo mopudhogi kod gik moko duto. Notingʼogi e goke mi oterogi ewi got momanyore gi Hebron.\n ","Bangʼ mano, nomako osiep hera gi nyako ma nyinge Delila e Holo mar Sorek.\n","Jotend jo-Filistia nodhi ir Delila mi owachone niya, “Tem ane ka inyalo hoye mondo onyisi kuma tekone ae kendo ingʼe kaka wanyalo loye mondo mi watweye kendo sande. Wabiro miyi fedha ma pekne romo kilo apar gadek ngʼato ka ngʼato.”\n ","Omiyo Delila nowachone Samson niya, “Nyisa ane kuma tekoni ae kendo kaka inyalo maki mi tweyi.”\n ","Samson nodwoke niya, “Ka ngʼato otweya gi tonde abiriyo manyien mapok otiyo, to abiro bedo manyap machal gi ngʼato angʼata.”\n ","Eka jotelo mag jo-Filistia nokelone Delila tonde abiriyo manyien mapok otiyo, eka notweye gi tondego.\n","Kane osepando jomoko ei ot kanyo, noluonge kowacho niya, “Samson, jo-Filistia osebiro monji!” To ne ochodo tondego e yo mayot mana kaka tol chot kokete machiegni gi mach. Omiyo kuma tekone ae ne ok ofweny.\n ","Eka Delila nowachone Samson niya, “Isekawa ngʼama ofuwo; ne iwuonda. Bi mondo koro inyisa kaka inyalo tweyi.”\n ","Nowachone niya, “Ka ngʼato otweya moridore gi tonde manyien mapok otiyo, to abiro bedo manyap machal gi ngʼato angʼata.”\n ","Omiyo Delila nokawo tonde manyien mi otweyego. Kane osepando jomoko ei ot kanyo, noluonge kowacho niya, “Samson, jo-Filistia osebiro monji!” To nochodo tondego mana ka gima gin usi.\n ","Eka Delila nowachone Samson niya, “Nyaka sani, isebedo ka ikawa ka ngʼama ofuwo kendo isewuonda. Nyisa kaka inyalo tweyi.”\n Nodwoko niya, “Ka ikado yie wiya gi usi mar chwecho kendo miride gi pino, to anabed manyap machal gi ngʼato angʼata.” Omiyo kane onindo Delila nokado yie wiye nyadibiriyo, kotwangʼe matek gi usi mar chwecho\n","kendo oride motegno gi pino.\n Noluonge kendo niya, “Samson, jo-Filistia osebiro monji.” Nochiewo oa e nindo mi opudho pino oko kod usi mar chwecho.\n ","Bangʼe nowachone niya, “Ere kaka inyalo wacho ni ihera to ok inyal nyisa kuma tekoni ae? Ma koro en mar adek ma iseketa ka ngʼama ofuwo kendo pod ok inyisa kuma tekoni ae.”\n","Noromo Samson gi wachni pile ka pile manomiyo koro odwaro mana dere.\n ","Omiyo nohulone gik moko duto kowachone niya, “Onge wembe mosekadho e wiya nikech asebedo ja-Nazir ma Nyasaye nowalo nyaka aa nywolna. Ka yie wiya oliel, to tekra biro rumo, kendo abiro bedo manyap machal gi ngʼato angʼata.”\n ","Ka Delila noneno nine osenyise gik moko duto, nooro wach ne jotend jo-Filistia niya, “Dwoguru dichiel; osenyisa gik moko duto.” Omiyo jotend jo-Filistia noduogo gi chudo e lwetgi.\n","Delila nohoyo Samson mi nonindo koteno wiye kuome, eka noluongo ngʼato mondo obi oliel yie wiye mane osekad nyadibiriyo. Bangʼ mano tekre norumo.\n ","Eka noluonge niya, “Samson, jo-Filistia osebiro mondo omonji!”\n Kane ochiewo to ne owacho e chunye niya, “Abiro wuok kaka pile mondo abed thuolo.” To ne ok ongʼeyo ni Jehova Nyasaye noseweye.\n ","Bangʼe jo-Filistia nomake, mi gilodho wengene oko kendo ne gitere nyaka Gaza. Eka ne gitweye gi nyoroche mag mula, mi gikete jarego e od twech.\n","To bangʼe yie wiye nochako twi mos mos.\n ","Koro jotend jo-Filistia nochokore mondo gitim misango maduongʼ ne Dagon ma nyasachgi, negitimo nyasi kagiwacho niya, “Nyasachwa osechiwo Samson ma jasikwa e lwetwa.”\n ","Ka ji nonene, negipako nyasachgi, kagiwacho niya,\n “Nyasachwa osechiwo jasikwa\n e lwetwa,\n ngʼatno mane oketho pinywa\n mi omiyo onegwa mangʼeny.”\n ","E seche mane gin-gi ilo mathothno, negigoyo koko niya, “Keluru Samson mondo omielnwa.” Omiyo negigolo Samson oko mar od twech, mi omielnegi.\n Kane oyudo gichunge e kind sirni,\n","Samson nowachone jatich mane omako lwete niya, “Keta ane kama anyalo muloe sirni mosiro hekaluni, mondo omi ayiengra kuomgi.”\n","Koro hekalu nopongʼ gi chwo kod mon; jotend jo-Filistia duto ne ni kanyo, kendo ne nitie chwo gi mon alufu adek mane ni ewi tado ka ngʼiyo Samson kamiel.\n","Eka Samson noywak ne Jehova Nyasaye niya, “Yaye Jehova Nyasaye Manyalo Gik Moko Duto, para! Yaye Nyasaye, duogna teko mana dichiel kende mondo achulgo kuor kuom jo-Filistia-gi kuom toko wengena ariyo oko.”\n","Eka Samson nomako sirni ariyo mane ni e chuny hekalu mane osiro hekalu. Kosirogi moro ka moro, ka lwedo korachwich osiro achiel to lwedo koracham e machielo,\n","Samson nowacho niya, “Mad iyie atho gi jo-Filistia-gi!” Eka nodhiro sirnigo gi tekone duto, kendo hekalu norwombore piny kuom jotelo kod ji duto mane ni e iye. Omiyo nonego ji mangʼeny sa ma notho moloyo kane ongima.\n ","Eka owetene kod joka wuon mare duto nodhi mondo okawe. Negikele ma gi hike e kind Zora gi Eshtaol e liend Manoa wuon mare. Notelo ne Israel kuom higni piero ariyo.\n"],["Koro ne nitie ngʼat moro ma nyinge Mika mane oa e piny gode mar Efraim,\n","nowachone min mare niya, “Fedha ma pekne romo kilo apar gadek mane omayi kendo mane awinjo kikwongʼogo ngʼat mane okwale; an ema an kodgi.”\n Eka min mare nowachone niya, “Wuoda, mad Jehova Nyasaye gwedhi!”\n ","Kane odwokone min mare fedha ma pekne romo kilo apar gadekgo, min-gi nowachone niya, “Achiwo fedha maga duto ne Jehova Nyasaye mondo mi wuoda olosgo kido mopa mar nyasaye, omiyo koro aduogonigo.”\n ","Omiyo nodwokone min mare fedha, kendo min-gi nokawo fedha ma pekne romo kilo ariyo gi nus mi ochiwogi ne jatheth, mane olosogi e kido mar nyasaye milamo. Kendo noketgi e od Mika.\n ","Koro ngʼatni ma nyinge ne Mika neni gikare mar lemo, kendo noloso law mayom mar dolo miluongo ni efod kod nyisechegi kendo noketo achiel kuom yawuote kaka jadolo.\n","E kindeno Israel ne onge ruoth; kendo ngʼato ka ngʼato ne timo kaka ohero.\n ","Rawera ma ja-Lawi moa Bethlehem e piny Juda, mane osebedo kodak gi anywola jo-Juda,\n","nowuok Bethlehem mondo omany kama onyalo dakie. Kane pod odhi nyime gi wuoth, nodhi e od Mika mantiere e piny gode mag Efraim.\n ","Mika nopenje niya, “Ia kanye?”\n Nodwoke niya, “An ja-Lawi moa Bethlehem man Juda, kendo amanyo kama anyalo dakie.”\n ","Eka Mika nowachone niya, “Dag koda kendo ibed wuonwa kod jadolo, kendo abiro miyi fedha ma pekne romo robo mar kilo, gi lewni kod chiemo e higa.”\n","Omiyo ja-Lawino noyie dak kode, kendo wuowino ne chalone mana kaka achiel kuom yawuote.\n","Eka Mika noketo ja-Lawino kendo wuowino nobedo jadolone kendo nodak e ode.\n","Kendo Mika nowacho niya, “Koro angʼeyo ni Jehova Nyasaye biro timona maber, nikech ja-Lawi osebedo jadolo mara.”\n"],["Ndalogo jo-Israel ne onge gi ruoth.\n Kendo e ndalogo joka Dan ne manyo kargi giwegi ma ginyalo dakie, nikech ne pod ok giyudo kar dak e dhout jo-Israel.\n","Omiyo jo-Dan nooro jolweny abich moa Zora gi Eshtaol mondo onon pinyno kendo ongʼe kaka pinyno chalo. Jogi nochungʼne dhout gigo duto. Negiwachonegi niya, “Dhiuru mondo unon pinyno.”\n Jogo nodonjo e piny gode mag Efraim kendo negidhi e od Mika, kama ne ginindoe.\n","Kane gichopo machiegni gi od Mika, ne giwinjo dwond ja-Lawi moro ma wuowi; omiyo negidonjo kanyo mi gipenje niya, “Ngʼama nokeli ka? Angʼo ma itimo ka? Angʼo ma omiyo in ka?”\n ","Nonyisogi gima Mika nosetimone, kendo owacho niya, “Osekawa kaka jatije kendo an jadolo mare.”\n ","Eka negiwachone niya, “Kiyie to penjnwa Nyasaye ka wuodhwa dhi bedo maber.”\n ","Jadolo nodwokogi niya, “Dhiuru gi kwe. Wuodhu osepwodhi gi Jehova Nyasaye.”\n ","Omiyo ji abichgo noa mi gichopo Laish, kama negineno ka ji odak kanyo gi kwe, mana kaka jo-Sidon, maonge paro moro amora kata kibaji kendo negidak gi kwe. To nikech pinygi ne ok ochando gimoro amora, ne gin joma omewo. Bende, negidak mochwolore gi jo-Sidon kendo ne gionge gi osiep gi ngʼato angʼata.\n ","Kane gidwogo Zora kod Eshtaol, owetegi nopenjogi niya, “Ne uyudo gik moko chalo nade kuno?”\n ","Negidwokogi niya, “Biuru mondo wamonjgi! Waseneno ka piny cha ber ahinya. Donge udhi timo gimoro? Kik udeki ma ok udhi kuno kendo ukaw pinyno.\n","Ka uchopo kuno, to unuyud jogo ma ok oikore ne lweny kendo gi piny malach ma Nyasaye oseketo e lwetu, piny maonge gima ochando kendo man-gi gik moko duto.”\n ","Eka ji mia auchiel moa e dhood joka Dan, mane oikore ne lweny, nowuok oa Zora kod Eshtaol.\n","Kane pod gidhi negiloso kambi but Kiriath Jearim manie piny Juda. Mano ema omiyo piny mantiere yo podho chiengʼ mar Kiriath Jearim pod iluongo ni Mahane Dan nyaka chil kawuono.\n","Kane gia kanyo negidhi e piny gode mag Efraim ma gichopo e od Mika.\n ","Eka chwo abich mane obiro nono piny Laish nowachone owetegi niya, “Bende ungʼeyo ni achiel kuom udigi nigi law mayom mar dolo miluongo ni efod, nyiseche moko manono, kod kido mobaw gi fedha mag nyiseche manono? Koro ungʼeyo gima onego utim.”\n","Omiyo negidhi kanyo ma gidonjo e od ja-Lawi ma wuowi mane ni ka Mika kendo gimose.\n","Jolweny mia auchiel ma jo-Dan moikore ne lweny nochungʼ e dhorangach.\n","Ji abich mane osetimo nonro matut mar pinyno nodonjo ei ot mokawo kido mopa machalo gi law mayom mar dolo miluongo ni efod, gi nyiseche manono mag udi, kod mago mopa, ka jadolo kod jolweny mia auchiel to ochungʼ e dhorangach.\n ","Kane jogi odhi e od Mika ma gikawo kido mopa, law mayom mar dolo miluongo ni efod, nyiseche manono mag udi kod nyiseche mopa, jadolo nowachonegi niya, “Angʼo mutimono?”\n ","Negidwoke niya, “Lingʼ thi! Kik iwach gimoro amora. Dhi kodwa, kendo ibed wuonwa kendo jadolowa. Donge ber ka itiyone anywola kod dhoot Israel kaka jadolo moloyo mana tiyone jood ngʼato achiel?”\n","Bangʼe jadolo nobedo gi mor. Nokawo law mayom mar dolo miluongo ni efod, nyiseche manono mag udi kod kido mopa kendo nodhi gi jogo.\n","Negichako wuoth ma gia ka nyithindgi matindo gi jambgi kod gigegi otelo e nyimgi.\n ","Kane gisedhi mochwolore gi od Mika, jogo mane odak machiegni gi Mika noluong kanyakla kendo negilawo jo-Dan.\n","Kane gigoyo koko bangʼ-gi, jo-Dan nolokore kendo owacho ne Mika niya, “En angʼo marach kodi momiyo ne ioro wach ne jowu mondo oked kodwa?”\n ","Nodwoko niya, “Ne ukawo nyiseche mane aloso, kod jadolo matiyona kendo mi uwuok. En angʼo kendo makoro an-go? Ere kaka unyalo penjo, ‘En angʼo marach kodi?’ ”\n ","Jo-Dan nodwoko niya, “We dwokori kodwa, ka ok kamano, to joma igi wangʼ moingo tekregi biro monji, bangʼe in kod joodi ibiro negi.”\n","Omiyo jo-Dan nodhi nyime gi wuoth, kendo ka Mika noneno ka tekregi pekne, nowuok mi odok dalane.\n ","Bangʼe negikawo gigo mane Mika oseloso, kod jadolo mare, kendo negidhi Laish, mondo giked gi jogo man-gi kwe kendo maonge gi ikruok moro amora mar kedo. Negimonjogi gi lingangla kendo negiwangʼo dala maduongʼno gi mach.\n","Onge ngʼama ne nyalo resogi nikech negidak mochwolore gi Sidon kendo ne onge watgi moro amora kanyo. Dala maduongʼno ne nitie e holo man but Beth Rehob.\n Jo-Dan nochako gero dala maduongʼno kendo negidak kanyo.\n","Negichako kanyo ni Dan bangʼ kwargi Dan, mane wuod Israel; kata obedo ni dala maduongʼno ne iluongo chon ni Laish.\n","Joka Dan nochungo kido manono kanyo mondo gilam, kendo negiketo Jonathan wuod Gershom, ma wuod Musa, kod yawuote obedo jodolo ne dhood joka Dan nyaka ne ochopo kinde mane oter pinyno e twech.\n","Negidhi nyime ka gitiyone nyiseche manono mane Mika oseloso, to kindegi duto od Nyasaye neni Shilo.\n"],["Ndalogo jo-Israel ne onge gi ruoth.\n Koro ja-Lawi mane odak e chuny piny e gode mag Efraim nokendo nyako moro moa Bethlehem e piny Juda.\n","Dhakono wuodhe ne ok ber, omiyo noweyo ngʼatno modok dalagi e od wuon mare Bethlehem e piny Juda. Bangʼ kane osebedo kuno kuom dweche angʼwen,\n","chwore nodhi ire mondo olombe gi wach oduogi. Ne en-gi jatichne kod punde ariyo. Notere nyaka e od wuon mare, kendo ka wuon mare nonene, norwake gi mor.\n","Jaduongʼne, ma wuon nyako, nosaye mondo omed limogi; omiyo nobedo kanyo kuom ndalo adek, kochiemo kendo kometho, kendo konindo kanyo.\n ","Chiengʼ mar angʼwen ne gichiewo gokinyi ka giikore mar wuok, to jaduongʼne nowachone niya, “We iyud gimoro icham; eka idhi.”\n","Omiyo ji ariyogo nobedo piny mochiemo kendo ometho. Bangʼe jaduongʼne nowachone niya, “Yie iri kawuono mondo iyud mor.”\n","Kendo kane ngʼatno oa malo mondo odhi, jaduongʼne nosaye, omiyo nonindo kanyo otienono.\n","Chiengʼ mar abich gokinyi, kane ochungo mondo odhi, jaduongʼne nowachone niya, “Bed mamor. Rit nyaka odhiambo!” Omiyo ji ariyogo nochiemo kanyakla.\n ","E kinde ma ngʼatno gi dhakono kod jatichne nowuok mondo odhiyo, jaduongʼne nowachonegi niya, “Sa koro ngʼeny, omiyo ninduru ka nikech piny oseyuso. Ninduru kendo ubed mamor eka kiny gokinyi uchiew mondo udog thuru.”\n","To nikech ne ok odwar nindo kanyo kendo, ngʼatno nowuok mi ochiko yo Jebus (tiende ni, Jerusalem), gi pundege ariyo kod dhako morono.\n ","Kane gichopo machiegni gi Jebus e kinde mag angʼich welo, jatich nowachone ruodhe niya, “Bi, mondo waywe e dala maduongʼ mar Jebus kendo wanind kanyo.”\n ","Ruodhe nodwoke niya, “Ooyo. Ok wanadhi e dala maduongʼ mar jodak, ma joge ok jo-Israel. Wabiro dhi nyaka wachop Gibea.”\n","Nomedo owacho niya, “Bi, mondo watem ka wanyalo chopo Gibea kata Rama mondo wabuor wanindi e achiel kuom miergo.”\n","Omiyo negidhi nyime giwuoth, kendo chiengʼ nopodho ka gichiegni chopo Gibea e piny Benjamin.\n","Kane gichopo kanyo mondo gibuor, negidhi mi gibet e laru mar dala maduongʼ, to onge ngʼama norwakogi mondo giyud kar nindo.\n ","Odhiambono jaduongʼ moro moa e piny gode mag Efraim, mane odak Gibea (joma nodak kanyo ne gin jo-Benjamin), nobiro kanyo koa tiyo e puothe.\n","Kane ongʼiyo moneno jawuoth e laru mar dala maduongʼ, jaduongʼno nopenje niya, “Ua kanye, to udhi kanye?”\n ","Nodwoko niya, “Waa Bethlehem e piny Juda ka wadhi e chuny piny manie piny gode mag Efraim kuma adakie. Asebedo Bethlehem e piny Juda kendo koro adok e od Jehova Nyasaye. Onge ngʼama oserwaka e ode.\n","Wan kaka wasumbinigi wan gi lum ma pundewa nyalo chamo kod makati gi divai moromowa; onge gima waremo.”\n ","Jaduongʼno nowachonegi niya, “Orwaku e oda. We amiu gimoro amora ma udwaro. To kik unind e laru mar dala maduongʼni.”\n","Omiyo nodhi kode e ode mi opidho pundege. Bangʼ kane giselwoko tiendegi, nomigi gima ginyalo chamo kendo madho.\n ","Kane pod gibedo gi mor e kindgi giwegi, jomoko ma timbegi mono mag dala maduongʼno nolworo odno. Negigoyo dhoot ka gikok ne jaduongʼ ma wuon odno niya, “Gol oko ngʼatno mane obiro e odi mondo waterre kode.”\n ","Wuon odno nowuok oko mi owachonegi niya, “Ooyo, osiepena, kik utim tim mamonono. Nimar ngʼatni en wendona, kik utim gima rachno.\n","Neuru, kawuru nyara ma pod ok ongʼeyo chwo, kod dhako moroni. Abiro golonugi oko sani mondo uterru kodgi; to ngʼatni to kik utimne gima rachno.”\n ","To jogi nodagi winje. Omiyo ja-Lawino nogolo chiege momiyogi, kendo negiterore kode githuon otieno duto, to kane ochopo kogwen, to ne giweye mondo odhi.\n","Kane ochopo gokinyi, dhakono nodok e ot kama ruodhe ne oninde, mogore piny e wangʼ dhoot kendo nonindo kanyo nyaka chiengʼ ochako rieny.\n ","Ka ruodhe nochiewo gokinyi kendo oyawo dhoot mondo mi owuog oko odhi nyime gi wuodhe, noyudo ka chiege onindo kanyo, kogore piny e nyim dhoot, ka lwetene oriere piny e kar dino cham.\n","Nowachone niya, “Aa malo; wadhi.” To ne onge dwoko. Bangʼe ngʼatni noyieye e pundene kendo ne giwuok mondo gidog.\n ","Kane ochopo dala, nokawo pala mokengogo chiege, fuoni ka fuoni migepe apar gariyo mi oorogi e gwenge duto mag Israel.\n","Ngʼato angʼata mane oneno ma nowacho niya, “Gima chalo kama ne pok one kata timore, chakre ndalo mane jo-Israel oa Misri nyaka chil kawuono. Paruruane wachni kendo noneuru mondo unyiswa ane gima onego watim!”\n"],["Eka jo-Israel duto chakre Dan nyaka Bersheba, kaachiel gi joma oa e piny jo-Gilead nowuok kaka oganda achiel ma gichokore Mizpa e nyim Jehova Nyasaye.\n","Jotend dhout Israel duto nokawo keregi e chokruok mar jo-Nyasaye, jolweny alufu mia angʼwen man-gi ligangla.\n","Jo-Benjamin nowinjo ni jo-Israel nosedhi nyaka Mizpa. Eka jo-Israel nowacho niya, “Nyiswane kaka gima lichni notimore.”\n ","Omiyo ja-Lawino, ma chwor dhako mane onegi, nowacho niya, “Ne adhi Gibea man Benjamin kaachiel gi chiega mondo wabuor kanyo.\n","E otienono chwo ma Gibea noluwo bangʼa ma gilworo ot, ka gin giparo mar nega. Negiterore gi chiega githuon, mi otho.\n","Bangʼe ne akawo ringre chiegano, mi apogee matindo tindo kendo aoro lembe ne dhoudi duto mag Israel kaka girkeni, nikech jogi notimo tim machachni kendo mar anjawo e piny Israel.\n","Koro, un jo-Israel duto, wuouru kendo ungʼad bura e wachni.”\n ","Ji duto nochungʼ mowuoyo gi dwol achiel niya, “Onge ngʼato kuomwa ka mabiro dhi dala. Ooyo, onge kata ngʼato achiel kuomwa madok e ode.\n","To koro ma e gima wabiro timo ne Gibea: Wabiro kedo kodgi kaka ombulu owacho.\n","Wabiro kawo chwo apar kuom chwo mia achiel moa e dhout Israel, kendo chwo mia achiel kuom ji alufu achiel, kendo alufu achiel kuom ji alufu apar, mondo ochiwre ne konyo jolweny. Bangʼ, ka jolweny osechopo Gibea man Benjamin, ginyalo kedo kodgi kaluwore gi tim marach mane gisetimone Israel.”\n","Omiyo jo-Israel nochokore kanyakla ma giriwore gibedo gimoro achiel ka gikedo gi dala maduongʼno.\n ","Dhout Israel nooro ji e dhout Benjamin duto, kawacho niya, “Mano en tim marach manade mosetim e dieruni?\n","Koro chiwuru jo-Gibea ma timbegi monogo mondo mi waneg-gi kendo mondo wapwodh richoni e kind Israel.”\n To jo-Benjamin ne ok owinjo jowetegi ma jo-Israel.\n","Ne giwuok e miechgi kanyakla nyaka Gibea mondo giked gi jo-Israel.\n","Gisano sano jo-Benjamin nochoko joma nigi ligangla alufu piero ariyo gauchiel koa e miechgi, koriw gi joma oyier mia abiriyo modak Gibea.\n","To kuom jolwenygo duto mane oyier ne nitie ji mia abiriyo ma rochembe manyalo bayo orujre, ma moro ka moro ne nyalo bayo orujre ma goo yier wich ma ok obayo.\n ","Jo-Israel, ka iweyo jo-Benjamin oko, ne nitiere gi jo-ligangla alufu mia angʼwen, giduto ne gin jokedo.\n ","Jo-Israel nodhi nyaka Bethel kendo gimanyo wangʼ Nyasaye. Negiwacho niya, “En dhoot mane kuomwa mabiro dhi mokwongo mondo oked gi jo-Benjamin?”\n Jehova Nyasaye nodwoko niya, “Jo-Juda biro dhi mokwongo.”\n ","Kinyne jo-Israel nowuok kendo ne gibworo but Gibea.\n","Jo-Israel nowuok mondo oked gi jo-Benjamin kendo negiriedo jolwenjgi mag kedo gi jo-Benjamin e piny Gibea.\n","Jo-Benjamin nowuok Gibea kendo neginego jo-Israel alufu piero ariyo gariyo e paw kedo odiechiengno.\n","To jo-Israel nojiwore kendgi giwegi kendo negichako giriedo jolwenjgi kaka negisetimo chiengʼ mokwongo.\n","Jo-Israel nodok moywak e nyim Jehova Nyasaye nyaka odhiambo, kendo negimanyo wangʼ Jehova Nyasaye. Negiwacho niya, “Bende wanyalo dhi kendo mondo waked gi jo-Benjamin, owetewa?”\n Jehova Nyasaye nodwoko niya, “Dhi uked kodgi.”\n ","Eka jo-Israel nosudo machiegni gi jo-Benjamin e odiechiengʼ mar ariyo.\n","E kindeno, ka jo-Benjamin noa Gibea mondo oked kodgi, negichako ginego kendo jo-Israel alufu apar gaboro, ma duto ne nigi ligangla.\n ","Eka jo-Israel duto nodok Bethel, kendo negibet piny kanyo ka giywak e nyim Jehova Nyasaye. Ne giriyo kech ka gilemo chakre okinyi nyaka odhiambo kendo negichiwo misengini miwangʼo pep kod misengini mar lalruok ne Jehova Nyasaye.\n","Kendo jo-Israel nodwaro wangʼ Jehova Nyasaye. (E ndalogo Sandug Muma mar singruok mar Nyasaye ne ni kanyo,\n","ka Finehas wuod Eliazar, ma wuod Harun, ne jadolo mare.) Negipenjo niya, “Bende wanyalo kedo gi Benjamin ma owadwa, koso kik watim kamano?”\n Jehova Nyasaye nodwokogi niya, “Dhiuru kinyne anachiwgi e lwetu.”\n ","Eka jo-Israel nopondo machiegni gi Gibea.\n","Negidhi mondo giked gi jo-Benjamin chiengʼ mar adek kendo negiriedo jolwenjgi Gibea mana kaka negisetimo mokwongo.\n","Kane jo-Benjamin nowuok mondo orom kodgi negiywayogi mabor gi dala maduongʼ. Negichako nego jo-Israel mana kaka negisetimo mokwongo, omiyo ji piero adek notho e pap kod e yore; ma achiel dhi Bethel, machielo to dhi Gibea.\n ","Kane jo-Benjamin ne pod wacho niya, “Walogi kaka pile,” to jo-Israel ne wacho niya, “Wadoguru chien mondo wagolgi e dala maduongʼ ka wachiko kodgi wangʼ yore.”\n ","Jo-Israel duto nowuok kuonde mane gipondoe moriedo jolwenjgi Baal Tamar, kendo jo-Israelgo nochako kedo koa yo podho chiengʼ mar Gibea.\n","Eka jo-Israel alufu apar man-gi lony kuom lweny nomonjo Gibea gi e yo ka nyimgi. Lwenygi ne tek ma jo-Benjamin ne ok ofwenyo ni masira biro tiekogi.\n","Jehova Nyasaye noloyo jo-Benjamin e nyim Israel kendo odiechiengno jo-Israel nonego jo-Benjamin alufu piero gabich gi mia achiel man-gi ligangla.\n","Omiyo jo-Benjamin nongʼeyo ni oloogi.\n Jo-Israel ne ringo e nyim jo-Benjamin mondo oywagi, nikech negingʼeyo ni jolwenjgi mane opondo but Gibea biro konyogi.\n","Jogo mane osebedo kopondo nodonjo Gibea apoya nono, ka gikere koni gi koni ma ginego ji duto mane ni e dala maduongʼno gi ligangla.\n","Jo-Israel ne osewinjore gi joma nopondo ni ka gineno iro madhwolore e dalano,\n","to gingʼe ni jo-Israel osechako lweny.\n Jo-Benjamin nosechako nego jo-Israel (madirom piero adek), kendo negiwacho niya, “Waseloyogi mana kaka ne waloyogi e lweny mokwongo.”\n","To ka iro nochako dhwolore malo koa e dala maduongʼ, jo-Benjamin nolokore moneno ka iro madhwolore e dalano ochomo polo.\n","Eka jo-Israel nopor kuomgi, kendo luoro nomako jo-Benjamin matek, nikech negifwenyo ni masira osechopo kuomgi.\n","Omiyo negiringo gia e nyim jo-Israel ka gichiko yo thim, to ne ok ginyal tony ne lweny. Kendo jo-Israel mane oa e mier nonegogi kanyo.\n","Negilworo jo-Benjamin, ka gilawogi mi gimakogi e alwora duto man yo wuok chiengʼ mar Gibea.\n","Jo-Benjamin duto mane otho odiechiengno ne gin jolweny marahuma alufu apar gaboro.\n","Joma notony noringo kochomo lwanda Rimon, to jo-Israel nonego ji alufu abich kuomgi e yo. Negidhi nyime ka giluwo bangʼ jo-Benjamin nyaka Gidom ma ginego ji alufu ariyo mamoko.\n ","Jo-Benjamin duto mane oneg odiechiengno ne gin jolweny marahuma alufu piero ariyo gabich.\n","To ji mia auchiel noringo mi gidhi e thim nyaka e lwanda mar Rimon, kama negidakie kuom dweche angʼwen.\n","Jo-Israel noduogo chien momonjo jo-Benjamin mane odongʼ, mi ginegogi duto kaachiel gi jamni kod gimoro amora mane giyudo. Mier duto mane gineno e nyimgi ne giwangʼo.\n"],["Jo-Israel nosekwongʼore e piny Mizpa niya, “Onge kata achiel kuomwa mabiro chiwo nyare mondo okendi gi ja-Benjamin.”\n ","Ji nodhi Bethel, kama ne gibetie e nyim Nyasaye nyaka odhiambo, ka gitingʼo dwondgi kendo ka giywak malit.\n","Ne giywak niya, “Yaye Jehova Nyasaye, ma Nyasach Israel, angʼo momiyo ma osetimore ne Israel? Angʼo ma omiyo dhoot achiel nyalo lal e Israel kawuono?”\n ","Kinyne gokinyi ji nogero kendo mar misango ma gichiwo misango miwangʼo pep kod misango mar lalruok.\n ","Eka jo-Israel nopenjo niya, “En dhoot mane e kind dhout Israel duto mapok ochokore e nyim Jehova Nyasaye?” Nimar ne gisekwongʼore ni dhoot moro amora ma ok ochokore e piny Mizpa e nyim Jehova Nyasaye nyaka negi.\n ","Koro jo-Israel ne nigi kuyo nikech owetegi, ma jo-Benjamin. Negiwacho niya, “Kawuononi dhood Israel achiel olal.\n","Ere kaka wanyalo miyo jogo modongʼ mon, nimar wasekwongʼore e nyim Jehova Nyasaye ni ok wanamigi nyiwa mondo gikendi?”\n","Eka negipenjo niya, “En dhoot Israel mane mane ok ochokore e piny Mizpa e nyim Jehova Nyasaye?” Negifwenyo ni onge ngʼama noa Jabesh Gilead manobiro mochokore e chokruokno.\n","Nimar kane gikwano ji, negiyudo ni onge ngʼama noa jo-Jabesh Gilead.\n ","Eka chokruokno nomiyo jolweny alufu apar gariyo chik mondo gidhi Jabesh Gilead kendo gineg joma odak kanyo machwo, kaachiel gi mon gi nyithindo.\n","Negiwacho niya, “Ma e gima onego utim. Neg dichwo moro amora to gi nyako moro amora mosengʼeyo dichwo.”\n","Kuom joma nodak Jabesh Gilead negiyudo nyiri mia angʼwen mapok ongʼeyo chwo kendo negiterogi e kambi mar Shilo man Kanaan.\n ","Eka oganda mane ochokore duto nooro chiwo mar kwe ne jo-Benjamin e lwanda mar Rimon.\n","Omiyo jo-Benjamin noduogo e sechego kendo nomigi mond jo-Jabesh Gilead mane odongʼ. To mon-go ne ok nyal romogi duto.\n ","Ji nokuyo nikech Jehova Nyasaye nomiyo dhood Benjamin olal e kind dhout Israel.\n","Kendo jodong ogandano nowacho niya, “Ka oseneg mond Benjamin, ere kaka wabiro miyo jogi mane otony mon?”\n","Negiwacho niya, “Jo-Benjamin mane otony nyaka bed gi nyithindo mabiro chamo mwandugi mondo omi dhood Israel kik tieki.\n","Ok wanyal miyogi nyiwa obed mondegi, nimar wan jo-Israel wasekwongʼore kama: ‘Okwongʼ ngʼatno mochiwo nyare mondo okend gi ja-Benjamin.’\n","To neuru, nitiere nyasi mar higa ka higa mar Jehova Nyasaye e Shilo, man yo nyandwat mar Bethel, kod yo wuok chiengʼ mar yo madhi Shekem, kochomo yo milambo mar Lebona.”\n ","Omiyo negimiyo jo-Benjamin chik, kagiwacho niya, “Dhiuru kendo upondi e puothe mzabibu\n","kendo uritane. Ka nyiri moa Shilo owuok oko mondo gibi e nyasi, to ringuru uwuogi mapiyo kua e puothe mzabibu mondo ngʼato ka ngʼato oyud dhako kuom nyirigo mondo udog-go e piny jo-Benjamin.\n","Ka wuonegi kata owetegi obiro donjo irwa, to wabiro wachonegi ni, ‘Timnwa ngʼwono kuom konyogi, nikech ne ok wayudonegi mon e kinde mag lweny, kendo un uonge gi wach, nikech un ne ok umiyogi nyiu.’ ”\n ","Omiyo mano e gima ne jo-Benjamin notimo. Ka nyirigo ne miel, ngʼato ka ngʼato nomako nyako achiel kuom nyirigo moloko chiege modhigo dala. Bangʼe negidwogo e lopgi mi gigero mier kanyo midakie.\n ","E sechego jo-Israel nowuok kanyo ma gidok e miechgi kendo e dhoutgi ka ngʼato ka ngʼato dok e lope owuon.\n ","E kindeno Israel ne onge ruoth; kendo ngʼato ka ngʼato ne timo kaka ohero.\n"]],"Ruth":[["E ndalo mane jongʼad bura ni e loch, kech ne nitie e piny, kendo ngʼat moro moa Bethlehem e piny Juda, kaachiel gi chiege kod yawuote ariyo, nodhi mondo odag e piny Moab kuom kinde moko.\n","Nying ngʼatno ne Elimelek, to nying chiege ne Naomi, kendo nying yawuote ariyogo ne gin Malon gi Kilion. Ne gin jo-Efrath moa Bethlehem e piny Juda. Kendo negidhi e piny Moab mi gidak kuno.\n ","To koro Elimelek ma chwor Naomi notho, mi nodongʼ gi yawuote ariyo.\n","Negikendo nyi Moab, ma achiel ne nyinge Orpa, to machielo Ruth. Kane gisedak kuno kuom kinde madirom higni apar,\n","Malon gi Kilion bende notho, kendo Naomi koro nodongʼ kende maonge yawuote ariyo kaachiel gi chwore.\n  ","Kane owinjo wach gie piny Moab ni Jehova Nyasaye osekecho joge komiyogi chiemo, Naomi kod mond yawuote ne joikore mar dok thurgi ka gia kanyo.\n","Ne giwuok kanyo, en kaachiel gi mond yawuote ariyo, kendo negimako wuoth ka giluwo yo mane dwokogi nyaka e piny Juda.\n ","Eka Naomi nowachone mond yawuote ariyo niya, “Doguru, ngʼato ka ngʼato kuomu, nyaka ute mineu. Mad Jehova Nyasaye timnu ngʼwono, mana kaka usetimo ne chwou mosetho kendo ne an bende.\n","Mad Jehova Nyasaye tim ni ngʼato ka ngʼato kuomu ngʼwono mondo ubed gi kwe kod mor e kend ma ubiro donjoe.”\n Eka nogonegi oriti, kendo ne giywak malit,\n","kagiwacho niya, “Wabiro dok kodi thuru ir jou.”\n ","To Naomi nowacho niya, “Nyiga, doguru thucheu. Angʼo momiyo udwaro dhi koda? Bende pod anyalo nywolo yawuowi ma dikendu?\n","Doguru thucheu, nyiga; aseti ma ok anyal bedo gi dichwo machielo. To kata dine bed ni pod aparo ni an gi geno, kata dine bed ni abedo gi dichwo otienoni mi anywolo yawuowi\n","bende duritgi nyaka gibed jomadongo? Bende dusiki ma ok okendu kapod uritogi? Ooyo, nyiga. An ema an-gi lit moloyou, nikech Jehova Nyasaye osekuma!”\n ","Kane giwinjo ma, ne giywak kendo. Eka Orpa nogone wuon odgi oriti, to Ruth to notwere kode.\n ","Naomi nowachone Ruth niya, “Ne, nyieki osewuok dok ir jogi kendo ir nyisechegi. In bende dog kode.”\n ","Ruth nodwoke niya “We chuna mondo aweyi kata apogra kodi. Kuma idhiyo ema an bende abiro dhiye, kendo kama idakie ema abiro dakie. Jogi ema nobed joga kendo Nyasachi ema nobed Nyasacha.\n","Kama inithoe ema anathoe kendo kuno ema noyikae. Mad Jehova Nyasaye timna marach, kendo otimna marach ahinya, kapo ni gimoro amora opoga kodi ma ok mana tho kende!”\n","Kane Naomi oneno kaka Ruth noketo chunye mar dhi kode, noweyo chune.\n ","Omiyo Naomi gi chi wuode nomedo dhiyo nyaka negichopo Bethlehem. Kane gichopo Bethlehem, dala duto nobwok kane onene, kendo mon nopenjore kendgi niya, “Ma bende dibed Naomi adier?”\n ","To Naomi nokonegi niya, “Kik uluonga ni Naomi, to luongauru ni Mara (tiende ni Makech), nikech Jehova Nyasaye Maratego osemiyo ngimana obedo makech miwuoro.\n","Ne adhi ka an-gi gik moko duto, to Jehova Nyasaye oseduoga ka an-gi lweta nono. Uluonga ni Naomi nangʼo? Jehova Nyasaye Maratego osechwada kendo osekuma malit.”\n ","Kamano e kaka Naomi noduogo koa Moab, ka Ruth nyar Moab, ma chi wuode, ni kode. Negichopo Bethlehem ka kinde mikaye shairi chakore.\n"],["Naomi ne nigi watne moro ma jadala gi chwore, mane wuok e anywola joka Elimelek, mane nyinge Boaz. Boaz ne en ngʼama idewo momi luor.\n ","Kendo Ruth nyar Moab nowachone Naomi niya, “Yiena mondo adhi e puothe mondo ahul cham ma jokeyo oweyo, e puoth ngʼato angʼata manyalo timona ngʼwono.”\n Naomi nowachone niya, “Dhi adhiya, nyara.”\n","Omiyo nowuok modhi kendo nochako hulo e puothe bangʼ jokeyo. To nopo nono ni otiyo mana e puoth Boaz, mane wuok e anywola mar Elimelek.\n ","E kindeno Boaz nochopo koa Bethlehem, kendo nomoso jokeyo niya, “Jehova Nyasaye obed kodu!”\n Jokeyo bende nomose niya, “Jehova Nyasaye mondo ogwedhi.”\n ","Boaz nopenjo nyapara mar tich mane rito jokeyogo niya, “Dhako ma pod tin cha en mar ngʼa?”\n ","Nyaparano nodwoko niya, “En nyar Moab manyocha odwogo gi Naomi koa e piny Moab.\n","Nokwayowa ni, ‘Yienauru ahul kendo achok cham modongʼ e dier tiangʼ moseka ma jokeyo oweyo bangʼ-gi.’ Nodonjo e puodho kendo koro osetiyo ma ok oywe, chakre okinyi nyaka sani, makmana kuom thuolo matin mane oyweyogo ei kiru.”\n ","Kuom mano Boaz nowachone Ruth niya, “Nyara, winj gima anyisi. Kik koro idhi ihul cham e puodho machielo kendo kik ia ka. Bed ka kod nyiri matiyona.\n","Rit puodho ma ji keyoe, kendo lu bangʼ joma nyiri. Asenyiso joma chwo ni kik gimuli. Kendo sa asaya ma riyo oloyie to dhi imodhi e dopige ma jogi osepongʼo gi pi.”\n ","Kane Ruth owinjo wechegi, nokulore piny e nyim Boaz. Nowuoyo kowuoro niya, “Angʼo momiyo aseyudo ngʼwono machal kama e nyim wangʼi, an japiny moro nono?”\n ","Boaz nodwoko niya, “Osenyisa gik moko duto misetimone wuon odu chakre chiengʼ mane chwori othoe; kaka niweyo wuonu gi minu gi thuru kendo nibiro mondo idag gi joma ne ok ingʼeyo chon.\n","Mad Jehova Nyasaye chuli kuom gima isetimo. Mad Jehova Nyasaye Nyasach Israel, misebiro mondo ipondi e bwo bwombene, ogwedhi gi gweth mogundho.”\n ","Ruth nowacho niya, “Mad amed yudo ngʼwono e nyim wangʼi, yaye ruodha. Isehoya kendo isewuoyo gi ngʼwono ne jatichni; kata obedo ni an dhano adhana ma ok nyal pim kata gi achiel kuom jotijegi ma nyiri.”\n ","Kane sa chiemo ochopo, Boaz nowachone niya, “Bi ka ichiem. Kaw makati mondo iluti e divai makech.”\n Kane obet piny gi jokeyo, ne omiye ondelo moko. Ne ochiemo moyiengʼ mi chiemo moko nodongʼ.\n","Kane oa malo mondo ochak hulo, Boaz nomiyo joge chik niya, “Kata kapo ni ochoko kogolo kuom cham mapok oka, to kik uchande.\n","Kar chande to golneuru cham moko mapok oka kuonde mochung-gie kendo uwene mondo oka odhigo, kendo kik utame.”\n ","Omiyo Ruth nohulo e puodho nyaka odhiambo. Eka bangʼe notengʼo cham mar shairi mane osechoko, kendo ne oromo debe achiel.\n","Ne otingʼe motere nyaka dala, kendo wuon odgi noneno kar romb cham mane ochoko. Bende Ruth noterone chiemo mane ochamo odongʼ.\n ","Wuon odgi nopenje niya, “Kawuono ne ihulo kanye? Ne itiyo kanye? Ogwedh ngʼat mane iyudo motimoni maberni!”\n Eka Ruth nonyiso wuon odgi kuom ngʼat mane otiyo e puothe chiengʼno. Nowacho niya, “Ngʼat mane atiyo e puothe kawono iluongo ni Boaz.”\n ","Naomi nowachone chi wuode niya, “Jehova Nyasaye mondo ogwedhe. Pok oweyo nyiso ngʼwonone ne joma ngima kod joma otho.” Nomedo wuoyo kowacho niya, “Ngʼat mosetimoni maberno en watwa hie, machiegni kodwa.”\n ","Eka Ruth nyar Moab nowacho niya, “Bende nowacho ni, ‘Bed kaachiel gi jotichna ma nyiri nyaka chop gitiek kayo chamba duto.’ ”\n ","Naomi nokone Ruth chi wuode niya, “Nyara, biro bedoni maber ka idhi ibedo kaachiel gi nyige, nikech kidhi e puoth ngʼat moro machielo, to gimoro marach nyalo hinyi.”\n ","Kuom mano, Ruth nobet machiegni gi jotich Boaz ma nyiri kohulo nyaka chop keyo mar shairi gi mar ngano norumo. Kindeno duto Ruth nodak gi wuon odgi.\n"],["Chiengʼ moro Naomi ma wuod odgi nowachone niya, “Nyara, donge dibed maber ka anwangʼoni odi, kama inyalo chopnie dwarogi e yo maber?\n","Donge Boaz, misebedo ka ibet gi jotichne ma nyiri, en anywolawa? Kawuono gotieno wangʼ nopiedh shairi kar dino.\n","Luokri kendo wirri gi mo madungʼ tik mamit, kendo rwak lepi mabeyo mogik. Kisetimo kamano, to dhi mwalo nyaka kar dino cham, to kik iwe ongʼe ni in kanyo nyaka sa ma osetieko chiemo gi metho.\n","Ka sechege mag nindo ochopo to ngʼe kama odhi nindoe. Bangʼ mano, ele gi yo ka tiende kendo inind kanyo. Bangʼe obiro nyisi gima onego itim.”\n ","Ruth nodwoke niya, “Abiro timo gimoro amora minyisa.”\n","Omiyo ne odhi kar dino cham, kendo notimo gik moko duto mane wuon odgi onyise mondo otim.\n ","Kane Boaz osetieko chiemo gi metho, kendo kane chunye koro mor, nodhi kare mar nindo machiegni gi kama nochokie ngano. Ruth nodonjo kanyo mos, moelo tiende kendo onindo kanyo.\n","Odiwuor tir, gimoro nobwogo Boaz. To ka nolokore noyudo ka dhako moro onindo bute gi yo katiende.\n ","Nopenje niya, “In ngʼa?”\n Nodwoke niya, “An Ruth jatichni. Yie iyar bath nangani konchiel iumago, nikech in watna mahie machiegni koda.”\n ","Nodwoko niya, “Jehova Nyasaye mondo ogwedhi nyara. Tim maber makoro itimoni duongʼ moloyo mano manyocha isenyiso chon: Ok iseringo bangʼ yawuowi ma pod tindo, bed ni gin jomoko kata jochan.\n","To koro, nyara, kik ibed maluor. Abiro timoni gimoro amora mikwayo. Jo-dalawa duto ongʼeyo ni in dhako ma kite ber.\n","Kata obedo ni en adier ni an watni, to nitie watni mahie moro machielo ma jakori moloya.\n","Bed ka otienoni kende, to kiny gokinyi, kapo ni odwaro timoni gima owinjore otimni kaka watne mahie, to ber. To ka ok ohero mar timo kamano, to akwongʼora gi nying Jehova Nyasaye mangima, abiro timoni kamano. Nind aninda ka nyaka okinyi.”\n ","Omiyo Ruth nonindo gi yo ka tiende nyaka huyuhuyu piny, to nochiewo ka pod ngʼato ok nyal ngʼeyo wadgi. Boaz nowachone niya, “Kik iwe ngʼato ngʼe ni dhako moro nobiro kar dino cham ka.”\n ","Bende nowacho niya, “Kel ane nanga mibakorigono ipedhnago piny kae.” Kane Ruth osetimo kamano, Boaz noolo gorogoro auchiel mag shairi morieyo e wiye. Bangʼ mano ne oa, modok dalagi.\n ","Ka Ruth nobiro ir wuon odgi, Naomi nopenjo niya, “Weche nodhi nade, nyara?”\n Eka nowachone gik moko duto mane Boaz otimone,\n","kendo nomedo wacho niya, “Ne omiya gorogoro auchiel mag shairi kowacho ni, ‘Kik idog ir wuon odu gi lweti nono!’ ”\n ","Eka Naomi nowacho niya, “Rit mondi, nyara, nyaka ingʼe gima timore. Nikech ngʼatno ok bi bedo mos kapok otiek wachno kawuono.”\n"],["E thuolono Boaz nodhi e dhoranga dala mobet kanyo. Ka wat Ruth mahie mane owachocha ne kadho kanyo, Boaz noluonge kawacho niya, “Rawane ka, osiepna, kendo bed piny ka.” Omiyo ngʼatno nodhi ire mobet piny.\n ","Boaz nokawo jodongo apar mag dala kendo nowachonegi niya, “Beduru ane ka,” mine gitimo kamano.\n","Eka nowachone wat Ruth mahie niya, “Naomi ma yande odwogo koa Moab dwaro ngʼama ngʼiew puodho mane mar owadwa Elimelek.\n","Ne aneno ni ber mondo aket wachni e nyimi kendo aket parono e nyim joma obedo kagi kendo e nyim jodongo mag jowa, mondo ingʼiewe. Ka inyalo ware to ware, to ka ok inyal timo kamano to nyisa mondo angʼe. Nikech onge ngʼama chielo man-gi ratiro mar timo kamano makmana in kende, kendo an ema aluwi.”\n Nowacho niya, “Abiro ngʼiewo puodhono.”\n ","Eka Boaz nowacho niya, “E odiechiengʼ ma iningʼiewie puodhono kuom Naomi kendo kuom Ruth nyar Moab, ema inikawie chi ngʼat mothono, mondo ichung nying ngʼat mothono kaachiel gi mwandune.”\n ","Kane wat dhakono owinjo wachno, nowacho niya, “Ka kamano to kare ok anyal ware nikech mano nyalo miyo akel chandruok ne mwanduna awuon. In ema mondo iware in iwuon. An ok anyal timo mano.”\n ","E kinde machon e piny Israel, mondo ne gimoro owar ma mi ngʼat machielo, ne chuno ni ngʼato achiel kuom jogo nyaka lony wuochene kendo omi ngʼat machielo, mano ne miyo winjruogno ok nyal loki. Mano e yo mane igurogo gimoro amora mane iwilo gi chik e piny Israel.\n ","Kuom mano, wat dhakono nowachone Boaz niya, “In, ema mondo ingʼiewe.” Kendo nolonyo wuochene.\n ","Eka Boaz nolando ne jodongo gi ji duto kowacho niya, “Kawuono udoko joneno ka angʼiewo kuom Naomi mwandu duto mag Elimelek gi Kilion kod Malon.\n","Ruth nyar Moab, ma chi Malon, bende asekawo kaka chiega, mondo achung-go nying ngʼat motho gi mwandune, mondo nyinge kik lal e dier anywolane, kata e kitabu mondikie nying joma odak e dala-ka. Kawuononi udoko joneno!”\n ","Eka jodongo kaachiel gi ji duto mane ni e rangach nowacho niya, “Wan joneno. Mad Jehova Nyasaye mi dhako mabiro e dalani ochal gi Rael gi Lea, ma nochungo dhood Israel, kargi ji ariyo. Mad ibed ngʼat maduongʼ ei Efratha kendo ibed ngʼat marahuma ei Bethlehem.\n","Koa kuom nyithindo ma Jehova Nyasaye biro miyi kuom dhakoni ma pod tin-ni, mad odi bi chal gi mar Perez mane Tamar onywolo ne Juda.”\n ","Kuom mano Boaz nokawo Ruth mine odoko chiege. Bangʼe noriwore kode, kendo Jehova Nyasaye nomiyo omako ich, kendo nonywolo nyathi ma wuowi.\n","Mon nowachone Naomi niya, “Opak Jehova Nyasaye kawuononi nikech ok osejwangʼi, nimar osemiyi nyakwari. Mad obed ngʼat marahuma e piny Israel duto!\n","Obiro duogo ngimani kendo obiro riti ndalo ma iti. Nikech chi wuodi moheri kendo maberni moloyo yawuowi abiriyo, ema osenywole.”\n ","Eka Naomi nokawo nyathino mi noriwe e tiende, kendo ne orite.\n","Mon mane odak kanyo nowacho niya, “Naomi nigi wuowi.” Kendo negichake ni Obed. En ema ne en wuon Jesse ma wuon Daudi.\n  ","Koro ma e anywola joka Perez:\n  Perez ne en wuon Hezron,\n ","Hezron ne en wuon Ram,\n Ram ne en wuon Aminadab,\n ","Aminadab ne en wuon Nashon,\n Nashon ne en wuon Salmon,\n ","Salmon ne en wuon Boaz,\n Boaz ne en wuon Obed,\n ","Obed ne en wuon Jesse,\n to Jesse ne en wuon Daudi.\n"]],"I Samuel":[["Ne nitie ngʼat moro mane odak Ramathaim Zuf e piny gode mag Efraim. Ngʼatno ne nyinge Elkana wuod Jeroham ma wuod Elihu wuod Tohu, wuod Zuf ma ja-Efraim.\n","Ne en gi mon ariyo ma moro ne nyinge Hana to machielo nyinge Penina. Penina ne nigi nyithindo to Hana ne ongego.\n ","Higa ka higa ngʼatni ne wuok e dalane kodhi lemo kendo timo misango ne Jehova Nyasaye Maratego e Shilo, kuma Hofni gi Finehas, yawuot Eli ariyo, ne jodolo mag Jehova Nyasaye.\n","Kane odiechiengʼ ochopo ma Elkana chiwoe misango, ne omiyo Penina gi yawuote kod nyige lemo mar ringʼo.\n","Hana to nomiyo nyadiriyo nikech nohere, kendo Jehova Nyasaye noloro iye mane ok onyal nywol.\n","Kendo nikech Jehova Nyasaye noloro iye mane ok onyal nywol, nyieke ne osiko mana kajare mondo owangʼ iye.\n","Ajarano ne dhi nyime higa ka higa, to moloyo, e kinde ka kinde mane Hana dhi e od Jehova Nyasaye. E kindego nyieke ne osiko kawangʼo iye gi wechego manyaka oywagi ma ok onyal kata chiemo.\n","Elkana jaode ne jawachone niya, “Hana, angʼo momiyo iywak? Angʼo momoni chiemo? Angʼo momiyo chunyi osin? Donge onego aloni yawuowi apar?”\n ","Chiengʼ moro kane gisetieko chiemo kod metho kane gin Shilo, Hana nochungʼ malo. Sano noyudo ka Eli ma jadolo obet e kom but dhood hekalu mar Jehova Nyasaye.\n","Nikech Hana ne nigi chuny malit noywak ahinya kolamo Jehova Nyasaye.\n","Kendo nokwongʼore kowacho niya, “Yaye Jehova Nyasaye Maratego ka inine masich jatichni kendo ipara ma wiyi ok owil gi jatichni ma imiye wuowi, eka anachiwe ne Jehova Nyasaye e ndalo duto mar ngimane, kendo wembe ok nolielgo wiye.”\n ","Kaka nomedo lamo Jehova Nyasaye, Eli ne ngʼiye ka nono dhoge.\n","Hana to ne lemo gie chunye to dhoge to ne diemore adiema to dwonde to ok winji. Eli noparo ni omer\n","mi nowachone niya, “Nyaka karangʼo mibiro siko kimer?” We metho.\n ","Hana ne odwoke niya, Ok kamano ruodha. An mana dhako man-gi lit ahinya. Ok asebedo kamadho kongʼo kata gik mamero ji, to achiwo chunya ne Jehova Nyasaye.\n","Kik ikaw jatichni ka dhako ma timbege mono. Asebedo kalamo ka nikech chandruok gi kuyona.\n ","Eli nodwoke kawachone niya, “Dhi gi kwe, mad Nyasach Israel miyi gima isebedo kikwaye.”\n ","Hana nowacho niya, “Mad jatichni yud ngʼwono e wangʼi.” Eka nodhi e yore owuon mochamo gimoro, kendo wangʼe ne koro onge kuyo.\n ","Kinyne gokinyi negichungʼ mine gilemo e nyim Jehova Nyasaye eka negidok dalagi Rama. Elkana nobedo e achiel gi chiege ma Hana eka Jehova Nyasaye nopare.\n","E kindeno Hana nomako ich monywolo wuode. Nochake ni Samuel kowacho niya, “Nikech ne akwaye Jehova Nyasaye.”\n ","Kane Elkana gi jaode jodhi timo misango mar higa ka higa ne Jehova Nyasaye kendo chopo singruokne,\n","Hana ne ok odhi. Ne owacho ne chwore niya, “Ka nyathi ma wuowi oseweyo dhoth to abiro tere e nyim Jehova Nyasaye kendo obiro dak kuno nyaka chiengʼ.”\n ","Elkana chwore ne owachone niya, “Tim kaka ineno ni berni. Rit nyaka nyathi we dhoth kendo mad Jehova Nyasaye kende ema chop wachne.” Omiyo dhakoni nobet dala kodhodho wuode nyaka noweyo dhodhe.\n ","Bangʼ kane nyathi oseweyo dhoth nokawo wuowi modhi kode kata obedo ni pod otin kamano, nodhi gi nyarwath ma hike adek gi mogo madirom depe ariyo gi divai lita piero ariyo gariyo, eka nokele e od Jehova Nyasaye man Shilo.\n","Kane giseyangʼo rwath ne gitero wuowino ir Eli.\n","Eka nowachone niya, “Yaye ruodha, akwongʼora e nyimi ni an e dhako mane ochungʼ buti cha kalamo Jehova Nyasaye.\n","Ne alamo kakwayo nyathini kendo Jehova Nyasaye osedwoka kendo omiya gima ne akwaye.\n","Omiyo sani achiwe ne Jehova Nyasaye. Kuom ngimane duto asechiwe ne Jehova Nyasaye.” Kendo Eli nopako Jehova Nyasaye kanyo.\n"],["Eka Hana nolemo kawacho niya,\n “Chunya oil gi Jehova Nyasaye;\n Jehova Nyasaye osetingʼa malo ma tekona onenore.\n Gi dhoga asungora ne wasika,\n nikech amor gi warruokni.\n  ","“Onge ngʼama ler ka Jehova Nyasaye;\n kendo onge moro makmana in;\n onge Lwanda machal gi Nyasachwa.\n  ","“Weuru siko ka uwuoyo gi sunga ahinya,\n kata weyo dhogi wuoyo gi ngʼayi,\n nikech Jehova Nyasaye en Nyasaye mongʼeyo\n nimar en ema onono timbe.\n  ","“Atunge mag jolweny osetur,\n to jogo mayom yom osemi teko.\n ","Jogo mane nigo koro tiyo mondo oyud chiemo,\n to jogo mane denyo koro kegi orumo.\n Mano mane migumba osenywolo nyithindo abiriyo\n to mano mane nigi yawuowi to koro odongʼ nono.\n  ","“Jehova Nyasaye ema kelo tho, kendo chiwo ngima;\n en ema onego kendo ochiero.\n ","Jehova Nyasaye ema kelo dhier gi mwandu,\n josunga odwoko piny, to joma muol otingʼo malo.\n ","Otingʼo jachan malo kogolo e buru\n kendo otingʼo ngʼama odhier malo kogolo e ipidh yugi;\n omiyo gibedo kaachiel gi yawuot ruodhi bende\n omiyo gibedoe kombe moyiedhi.\n  “Nimar mise mag piny gin mag Jehova Nyasaye,\n kanyo ema oserenjoe piny ngima.\n ","Obiro chiko tiende joge maler\n to joricho to nolal ei mudho.\n  “Ngʼato ok lochi mana nikech teko;\n ","joma piem gi Jehova Nyasaye ibiro tur matindo tindo.\n Obiro mornegi gie polo;\n kendo Jehova Nyasaye biro ngʼado bura ne tunge piny.\n  “Obiro miyo ruodhe teko\n kendo obiro miyo teko mar ngʼate mowir onenre.”\n ","Eka Elkana nodok dalane Rama to wuowino noweyo katiyo e nyim Jehova Nyasaye e bwo Eli jadolo.\n ","Yawuot Eli ne timbegi mono kendo ne ok gidew Jehova Nyasaye.\n","Koro ma e tim mane jodolo timo ne ji kane ngʼato angʼata ne chiwo misango, kendo kane pod ringʼo chiek, to jatij jadolo ne biroga gi uma mabor man-gi leke adek e lwete.\n","Nolutoga umano e sufuria, kata aguch ringʼo gi agulni mamoko mag tedo kendo jadolo ne kawo ringʼo moro amora ma uma ochwoyo. Mano e kaka negitimo ni jo-Israel duto mane biro Shilo.\n","To kata ka boche ne pok owangʼ, jatich jadolo ne biroga ma wach ne ngʼama chiwo misango niya, “Mi jadolo ringʼo moko mondo obul nikech ok obi yie kawo ringʼo mosetedi kuomi makmana manumu.”\n ","To ka ngʼatno nowachone niya, “We mondo boche okuong owangʼ mondi eka ikaw gimoro amora midwaro,” to jatijno nedwoko niya, “Ngangʼ miyago sani; ka ok imiyago, to abiro kawe githuon.”\n ","Richo mag yawuowigi ne lich ahinya e nyim Jehova Nyasaye nikech ne gichayo gima ochiw ne Jehova Nyasaye.\n ","Samuel to ne tiyo, e nyim Jehova Nyasaye ka en wuowi matin korwako law mayom mar dolo miluongo ni efod.\n","Higa ka higa min ne twangʼone law matin kendo terone e kinde mane ojadhi gi chwore ka gidhi timo misango mar higa ka higa.\n","Eli negwedho Elkana gi chiege kowacho niya, “Mad Jehova Nyasaye miyi nyithindo gi dhakoni mondo ochul kar mane olamo kokwayo kendo omiyo Jehova Nyasaye.” Bangʼe negidok dalagi.\n","To Jehova Nyasaye ne mor gi Hana; kendo nomako ich monywolo yawuowi adek gi nyiri ariyo. To Samuel nodongo e nyim Jehova Nyasaye.\n ","Koro Eli mane oseti ahinya; nowinjo timbe duto mane yawuote timo ne jo-Israel kaka negiterore gi mon mane tiyo e dhoranga Hemb Romo.\n","Nowachonegi niya, “Angʼo momiyo utimo timbegi? Awinjo kuom ji duto timbeu marichogi.\n","Ooyo yawuota; ok en huma maber ma awinjo kalandore e kind oganda Jehova Nyasaye.\n","Ka ngʼato okethone ngʼat machielo to Nyasaye nyalo thegogi; to ka koro ngʼato oketho ne Jehova Nyasaye, en ngʼa mabiro kwayone?” Kata kamano yawuotego ne ok owinjo siem wuon-gi nikech Jehova Nyasaye ne osechano mondo oneg-gi.\n ","To wuowi Samuel nomedo dongo; kendo Jehova Nyasaye kod ji ne mor kode.\n ","Ngʼat Nyasaye moro nobiro ir Eli mowachone niya, “Ma e gima Jehova Nyasaye wacho, ‘Donge ne afwenyora ratiro ni od wuonu kane pod gin Misri e bwo loch Farao?\n","Nayiero wuonu e kind dhout Israel mondo obed jadolona mondo oidh malo e kendona mar misango, mondo owangʼ ubani, kendo orwak law mayom mar dolo miluongo ni efod e nyima. Ne achako amiyo od wuonu misengini duto ma jo-Israel wangʼo gi mach.\n","Angʼo momiyo ichayo misangona kod chiwo ma asechiwoni kar dakna? Angʼo momiyo imiyo yawuoti duongʼ moloya ka uchiemo kendo ubedo machwe un uwegi kendo ka uyiero kuonde mabeyoe moloyo kuom chiwo ka chiwo ma joga Israel chiwo?’ \n ","“Kuom mano Jehova Nyasaye ma Nyasach jo-Israel wacho ni, ‘Ne asingora ni odi kod od wuonu nobed jotichna nyaka chiengʼ.’ To koro Jehova Nyasaye wacho ni, ‘Ma ok anatim! Joma miya duongʼ ema abiro miyo duongʼ, to joma ochaya ok nobed gimoro.\n","Ndalo biro ma anatiekie tekoni kod teko mar od wuonu, mi ok noyudi ngʼato angʼata moti e dhoodu.\n","Kendo inibed gi chandruok e kar dakna kata obedo ni jo-Israel none ber to ei anywolani to onge ngʼat manodag amingʼa mabed moti.\n","Ngʼato ka ngʼato kuomu ma ok agolo e tich mar kendona mar misango anawe mondo omi wengeu opongʼ gi pi wangʼ kendo mondo omi chunyu lit, to ogandani duto to notho kapod gin jomatindo.\n ","“ ‘To gima timore ne yawuoti ariyo ma gin Hofni gi Finehas nobedni ranyisi kendo gibiro tho odiechiengʼ achiel.\n","To abiro chungo Jadolona awuon ma en ngʼat ma ja-adiera, manotim gik moko duto man e chunya kod pacha. Abiro guro ode matek, kendo obiro tiyo ndalo duto e nyim ngʼata ma awiro.\n","To jogo mane dongʼ e dhoodi nobi ire kakulore e nyime mondo omi fedha gi kuon kendo nokwaye niya, “Yie imiya tich dolo moro mondo ayud kaka dayud chiemo machamo.” ’ ”\n"],["Wuowino miluongo ni Samuel ne tiyo e nyim Jehova Nyasaye e bwo Eli. E kindeno wach Jehova Nyasaye ne nok kendo ne onge fweny mangʼeny.\n ","Eli makoro wengene ne osechako imore kendo ne ok onyal neno maber, noyudo nindo e kare mapile.\n","To taya mar Nyasaye ne pok otho, Samuel bende ne nindo ei hekalu mar Jehova Nyasaye, kama Sandug Muma mar Nyasaye ne nitie.\n","Eka Jehova Nyasaye noluongo Samuel.\n Samuel nodwoko niya, “Era ee.”\n","Eka noringo odhi ir Eli mowacho niya, “Era ee; nikech ne iluonga.”\n To Eli nowachone niya, “Ne ok aluongi dog inindi.” Omiyo nodok monindo.\n ","Kendo Jehova Nyasaye nochako oluongo niya, “Samuel!” Eka Samuel nochungʼ modhi ir Eli mowachone niya, “Era ee, nikech ne iluonga.”\n Eli nowachone niya, “Wuoda, an ne ok aluongi dog inindi.”\n ","E kindeno Samuel ne pod ok ongʼeyo Jehova Nyasaye nikech wach Jehova Nyasaye ne pok ofwenyorene.\n ","Jehova Nyasaye ne ochako oluongo Samuel mar adek kendo Samuel noa malo modhi ir Eli mowachone niya, “Era ee nikech iluonga.”\n Eka Eli nofwenyo ni kara Jehova Nyasaye ema, luongo wuowino.\n","Omiyo Eli nowacho ni Samuel niya, “Dhiyo inindi, to ka oluongi to iwach ni, ‘Wuo Jehova Nyasaye, nikech jatichni winjo.’ ” Samuel ne odok monindo kare.\n ","Jehova Nyasaye nobiro mochungʼ kanyo moluongo kaka nosebedo kotimo, “Samuel! Samuel!”\n Samuel nowachone niya, “Wuo nikech jatichni winjo.”\n ","Eka Jehova Nyasaye nowachone Samuel niya, “Ne adhi timo gimoro e Israel mabiro miyo ji duto mowinjo itgi nosakni.\n","E kindeno abiro chopo weche mane awacho kuom Eli ka akwede kod mane awacho kuom ode aa chakruok nyaka giko.\n","Nimar ne anyise ni abiro ngʼado bura ne joode nyaka chiengʼ nikech richono mane ongʼeyo, yawuote ne timo timbe maricho, to ne ok okwerogi.\n","Emomiyo nasingora ne dhood Eli ni, ‘Richogi ok nyal pwodh gi misango kata chiwo.’ ”\n ","Samuel nonindo nyaka okinyi eka noyawo dhoudi mag od Jehova Nyasaye. Noluor wacho ne Eli fweny,\n","to Eli noluonge mowachone niya, “Samuel wuoda.”\n Samuel nodwoke niya, “Era ee.”\n ","Eli nopenje niya, “En angʼo mane owachoni? Kik ipanda wach. Mad Nyasaye chwadi matek ka dipo ni ipandona gimoro amora ma onyisi.”\n","Omiyo Samuel nonyise weche duto ma ok opandone gimoro. Eka Eli nowachone niya, “En e Jehova Nyasaye, we otim gima oneno ni longʼone.”\n ","Jehova Nyasaye ne ni kod Samuel kaka nomedo dongo kendo weche duto mane owacho onge mane kadho ma ok otimore kamano.\n","Jo-Israel duto koa Dan nyaka Bersheba, nofwenyo ni Samuel oseromo bedo janabi mar Jehova Nyasaye.\n","Jehova Nyasaye nomedo fwenyore e Shilo kendo kanyo ne ofwenyore owuon ne Samuel kuom wachne.\n"],["Kendo wach Samuel nochopo ne jo-Israel duto.\n Noyudo jo-Israel odhi kedo gi jo-Filistia. Jo-Israel ne ogo kambi Ebeneza to jo-Filistia to nogo kambi Afek.\n","Jo-Filistia noyaro ne lweny mondo orom gi jo-Israel, kendo lweny nolandore. Jo-Israel ne olo gi jo-Filistia mine ginego ji madirom alufu angʼwen e paw lweny.\n","Kane jolweny odwogo e kambi, jodong Israel nopenjogi niya, “Angʼo momiyo Jehova Nyasaye oseweyo jo-Filistia oloyowa kawuononi? Waomuru Sandug Muma mar Singruok mar Jehova Nyasaye man Shilo, mondo odhi kodwa kendo oreswa e lwet wasikwa.”\n ","Eka oganda nooro jomoko mondo odhi Shilo kendo negidwogo gi Sandug Muma mar Singruok mar Jehova Nyasaye Maratego, mobedo e kind kerubi. Kendo yawuot Eli ariyo ma gin Hofni gi Finehas nobiro gi Sandug Muma mar Singruok mar Nyasaye.\n ","Kane Sandug Muma mar Singruok mar Jehova Nyasaye ochopo e kambi, jo-Israel duto nokok matek ma piny noyiengni.\n","Jo-Filistia kane owinjo koko negipenjo niya, “Mano to koko manade magore e kambi mar jo-Hibrania?”\n Kane gifwenyo ni Sandug Muma mar Singruok mar Jehova Nyasaye osekel e kambi,\n","jo-Filistia nobedo maluor kagiwacho niya, “Nyasaye osebiro e kambi. Wan gi chandruok! Gima kama pok otimore nyaka nene.\n","To mano kaka wan gi masira! En ngʼa mabiro resowa e lwet nyiseche maratekegi? Gin nyiseche mane ogoyo jo-Misri gi masiche mayoreyore e thim.\n","Beduru motegno un jo-Filistia! Beduru gi chir kaka chwo ka ok kamano to udhi bedo wasumb jo-Hibrania mana kaka gisebedonu. Omiyo beduru jochir kendo ukedi!”\n ","Omiyo jo-Filistia nokedo kendo, jo-Israel nolo mi ngʼato ka ngʼato noringo kadhi e hembe. Noneg ji mathoth ahinya! Noneg jolweny mag jo-Israel alufu piero adek.\n","Sandug Muma mar Nyasaye ne okaw, yawuot Eli ariyo Hofni gi Finehas ne onegi.\n ","Chiengʼ onogo ja-Benjamin moro noringo koa e lweny modhi Shilo, lepe ne oyiech kendo wiye notimo buru.\n","Kane ochopo, nonwangʼo Eli kobet e kome e dir yo, ka orito nimar luoro nomake nikech Sandug Muma mar Nyasaye. Kane ngʼatno odonjo e dala mowacho gima ne osetimore, ji duto mane ni ei dala nomuoch gi nduru.\n ","Eli nowinjo nduru mopenjo niya, “Nduru magoreni nyiso angʼo?”\n Ngʼatno noreto piyo kodhi ir Eli ma hike\n","ne oseromo higni piero ochiko gaboro kendo wengene nosedinore makoro ok onen.\n","Nowachone Eli niya, “Aringo ka awuok kar lweny mana kawuononi.”\n Eli nopenjo niya, “Angʼo motimore wuoda?”\n ","Ngʼat mane okelo wach nodwoko niya, “Israel nolo gi jo-Filistia, kendo jolweny otho mangʼeny. Koda ka yawuoti ariyo, Hofni gi Finehas osetho, to Sandug Muma mar Nyasaye okaw modhi.”\n ","Kane ohulo wach mar Sandug Muma mar Nyasaye, Eli nogore piny ataro koa e kom manobetie e bath rangach. Ngʼute ne otur mi notho, nikech ne oti kendo ne ochwe. Ne osetelo ne Israel kuom higni piero angʼwen.\n ","Chi wuode, ma jaod Finehas, ne nigi ich mochiegni nywol. To kane owinjo wach ni Sandug Muma mar Nyasaye osekaw kendo ni kwar mare gi chwore osetho, muoch nochako kaye mi nonywol, kata kamano nywolne nobiro marach.\n","Kane odwa tho, mon mane chole nowachone niya, “Kik iluor nikech isenywolo wuowi.” To ne ok odwokogi kata dewogi.\n ","Nochako nyathi ma wuowino ni Ikabod kowacho niya, “Duongʼ oseweyo Israel, nikech negikawo Sandug Muma mar Nyasaye kod tho mar kwar mare gi mar chwore.”\n","Nowacho niya, “Duongʼ oseweyo Israel, nimar Sandug Muma mar Nyasaye osekaw.”\n"],["Kane jo-Filistia osekawo Sandug Muma mar Nyasaye ne gigole Ebeneza mi gitere Ashdod.\n","Eka negitingʼo Sandug Muma mar Nyasaye mi gitero ei hekalu mar Dagon kendo negikete bath Dagon.\n","Kane jo-Ashdod ochiewo kinyne gokinyi mangʼich negiyudo ka Dagon, nogore piny auma e nyim Sandug Muma mar Jehova Nyasaye! Negichungo Dagon mi gidwoke kare.\n","To chiengʼ mar ariyo gokinyi kane gichiewo, negiyudo Dagon kanyo kosegore piny auma e nyim Sandug Muma mar Jehova Nyasaye. Wiye gi lwetene ne osetur kendo ne ni e ndiri, dende kende ema ne odongʼ.\n","Mano ema omiyo nyaka chil kawuono jodolo mag Dagon kata mana ngʼama donjo e hekalu mar Dagon e Ashdod ok nyon ndiri.\n ","Lwet Jehova Nyasaye nosando jo-Ashdod kod kuonde machiegni kodgi, noketo luoro kuomgi, bende nogoyogi gi tuo mar buche.\n","Kane jo-Ashdod oneno gima ne timore, negiwacho niya, “Sandug Muma mar Nyasach jo-Israel kik bed kodwa ka, nikech lwete osesandowa kaachiel gi Dagon ma nyasachwa.”\n","Omiyo negiluongo ruodhi duto mag jo-Filistia ma gipenjogi niya, “Watim angʼo gi Sandug Muma mar Nyasach jo-Israel?”\n Mine gidwoko niya, “Kawuru Sandug Muma mar Nyasach jo-Israel uter Gath.” Kamano negigolo Sandug Muma mar Nyasach jo-Israel.\n ","Bangʼ kane gisegole, Jehova Nyasaye nokelo chandruok ne dala maduongʼno momiyo luoro malich omakogi. Ne ogoyo jomatindo gi jomadongo mar dala maduongʼno gi tuo buche.\n","Omiyo ne gitero Sandug Muma mar Nyasaye Ekron.\n Kane Sandug Muma mar Nyasaye nidonjogo Ekron, jo-Ekron noywak kawacho niya, “Gisekelo Sandug Muma mar Nyasach jo-Israel kuomwa mondo onegwa kaachiel gi jowa.”\n","Omiyo negiluongo ruodhi duto mag jo-Filistia mi giwachonegi niya, “Goluru Sandug Muma mar Nyasach jo-Israel; dwokeuru kare owuon, ka ok kamano to obiro negowa kaachiel gi jowa.” Nikech tho nosepongʼo dala maduongʼ gi kihondko; lwet Nyasaye nosandogi ahinya.\n","Joma ne ok otho to tuo buche nomako kendo ywak mar dala maduongʼno nochopo nyaka e polo.\n"],["Kane Sandug Muma mar Jehova Nyasaye osebet e piny jo-Filistia kuom dweche abiriyo,\n","jo-Filistia noluongo jodolo gi ajuoke mi giwacho niya, “Wabiro timo angʼo gi Sandug Muma mar Jehova Nyasaye? Nyiswauru kaka onego wadwoke kare.”\n ","Negidwoko niya, “Ka udwoko Sandug Muma mar Nyasach jo-Israel, to kik udwoke nono, nyaka une ni udwoke gi misango mar pwodhruok e ketho, eka nochangu, bende ubiro ngʼeyo gima omiyo lwete ok oseweyo sandou.”\n ","Jo-Filistia nopenjo niya, “En misango machal nade mar pwodhruok e ketho monego wakowne?”\n Negidwoko niya, “Dhahabu abich molos machal gi buche gi dhahabu abich molos machal gi oyieyo ma kwan-gi rom gi ruodhi mag jo-Filistia, nikech masich tuo nomakou kaachiel gi ruodhiu.\n","Losuru gik machal gi buche kod machal gi oyieyo maketho pinyu, kendo miuru Nyasach jo-Israel duongʼ. Dipo ka ongʼwononu moweyo sandou kaachiel gi nyisecheu gi pinyu.\n","Angʼo momiyo chunyu pek kaka jo-Misri gi Farao notimo? Kane osandogi, donge negiweyo jo-Israel odhi kuma ne onego gidhiye?\n ","“Omiyo sani ikuru gari manyien, gi dwesni ariyo ma osenywol to pok otwe e jok. Tweuru dwesnigi e gari, nyiroye to tweuru e loch.\n","Kawuru Sandug Muma mar Jehova Nyasaye mondo uket e gari, keturu Sanduku machielo bute mondo uketie gik molos gi dhahabu muterone kaka misango mipwodhruokgo e ketho, kendo uweye odhi,\n","to sikuru ka ungʼiye. Ka odhi mochomo thurgi nyaka, Beth Shemesh, to kara Jehova Nyasaye ema osekelo sand maduongʼni kuomwa. To ka ok otimore kamano to wabiro ngʼeyo ni lwete ok ema osesandowa to ni mani obironwa abira.”\n ","Omiyo negitimo kamano. Negikawo dwesni ariyo machal kamano mi gitweyo e gari kendo gitweyo nyiroye e loch.\n","Negiketo Sandug Muma mar Jehova Nyasaye e gari bende negiketo Sanduku motingʼo dhahabu molos ka oyieyo gi dhahabu molos ka buche.\n","To dwesni nowuok kochiko Beth Shemesh tir, negiluwo yo ka gidhi to giywak, ne ok gibaro korachwich kata koracham. Ruodhi mag jo-Filistia ne luwogi nyaka negichopo e tongʼ man Beth Shemesh.\n ","E kindeno jo-Beth Shemesh ne kayo ngano e holo, kane gitingʼo wangʼ-gi malo mi gineno Sandug Muma, negimor ka ginene.\n","Gari nobiro nyaka e puoth Joshua ma ja-Beth Shemesh, modhi mochungʼ but lwanda maduongʼ. Ji nobaro yiend gari mi gichiwo dwesnigo ka misango miwangʼo pep ne Jehova Nyasaye.\n","Jo-Lawi noloro Sandug Muma mar Jehova Nyasaye kaachiel gi Sanduku manotingʼo gik molos gi dhahabu, mine giketogi ewi lwanda maduongʼ. Odiechiengʼno jo-Beth Shemesh nochiwo misango miwangʼo pep gi misengini mamoko ni Jehova Nyasaye.\n","Ruodhi abich mag jo-Filistia noneno gik manotimore duto mine gidok odiechiengno nyaka Ekron.\n ","Magi e dhahabu molos ka buche mane jo-Filistia oorone Jehova Nyasaye ka misango mipwodhruokgo e ketho ka moro ka moro ochungʼ kar Ashdod, Gaza, Ashkelon, Gath kod Ekron.\n","To kwan mar dhahabu molos ka oyieyo ne chal gi kwan dalane mag jo-Filistia mag Ruodhi abich, ne gin mier matindo mochiel motegno man-gi mieregi. Lwanda maduongʼ, mane giketoe Sandug Muma mar Jehova Nyasaye, pod ochungʼ kanyo ka ranyisi e puoth Joshua ja-Beth Shemesh nyaka chil kawuono.\n ","To Nyasaye nogoyo jo-Beth Shemesh moko, monego ji piero abiriyo nikech negingʼiyo ii Sandug Muma mar Jehova Nyasaye. Ji noywak malit nikech sand mane Jehova Nyasaye osekelonegi,\n","kendo jo-Beth Shemesh nopenjo niya, “En ngʼa manyalo chungʼ e nyim Jehova Nyasaye, Nyasaye malerni? Ngʼatno ma Sandugni nodhine koa ka?”\n ","Eka negioro joote ne jo-Kiriath Jearim, kagiwacho niya, “Jo-Filistia osedwogo Sandug Muma mar Jehova Nyasaye. Biuru mondo ukawe udhi kode.”\n"],["Jo-Kiriath Jearim nobiro mokawo Sandug Muma mar Jehova Nyasaye. Ne gitere e od Abinadab mane ni e got, kendo negiwalo Eliazar ma wuode mondo orit Sandug Muma mar Jehova Nyasaye.\n ","Sandug Muma nobudho Kiriath Jearim kuom higni piero ariyo, jo-Israel duto nokuyo mi odok ir Jehova Nyasaye.\n","Kendo Samuel nowachone jo-Israel duto niya, “Ka udwogo ir Jehova Nyasaye gi chunyu duto, to goluru nyiseche mag jopinje mamoko ma un-go kod mag Ashtoreth, to chiwreuru ni Jehova Nyasaye kendo en kende ema utine, mi noresu kogolou e lwet jo-Filistia.”\n","Omiyo jo-Israel nogolo mowito nyisechegi mag Baal gi mag Ashtoreth; mine gitiyo ne Jehova Nyasaye kende.\n ","Eka Samuel nowacho niya, “Chokuru jo-Israel duto Mizpa, anto abiro lemo ka akwayonu Jehova Nyasaye.”\n","Kane gisechokore kanyakla Mizpa ne giumbo pi mi gipuko e nyim Jehova Nyasaye. Odiechiengno negitweyo chiemo ka gihulo richo kagiwacho niya, “Waseketho e nyim Jehova Nyasaye.” Kendo Samuel nobedo jatend Israel e piny Mizpa.\n ","Kane jo-Filistia owinjo ni jo-Israel nosechokore Mizpa, ruodhi mag jo-Filistia nobiro mondo omonjgi. To kane jo-Israel owinjo wachno, luoro nomakogi.\n","Negiwachone Samuel niya, “Kik iwe ma ok ikwayonwa Jehova Nyasaye ma Nyasachwa mondo omi oreswa e lwet jo-Filistia.”\n","Eka Samuel nokawo nyarombo ma pod dhoth mi ochiwo ka misango miwangʼo pep ni Jehova Nyasaye. Noywak ni Jehova Nyasaye e lo jo-Israel, mi Jehova Nyasaye ne odwoke.\n ","Kane Samuel pod chiwo misango miwangʼo pep, jo-Filistia noyworo machiegni mondo oked gi jo-Israel. To chiengʼno Jehova Nyasaye nomiyo polo omor matek kuom jo-Filistia manomiyogi luoro ma gikee ka gikia kuma gidhiye, kendo negiringo e nyim jo-Israel.\n","Jo-Israel nowuok Mizpa molawo jo-Filistia ma ginegogi e yo nyaka Beth-Kar.\n ","Eka Samuel nokawo kidi mochungo e kind Mizpa gi Shen. Nochake ni Ebeneza kowacho niya, “Jehova Nyasaye osekonyowa nyaka ka.”\n","Omiyo jo-Filistia nolo mine ok gichako gimonjo piny jo-Israel kendo.\n E kinde duto mane Samuel pod ngima, lwet Jehova Nyasaye nosando jo-Filistia.\n","Mier mane jo-Filistia omayo jo-Israel kochakore Ekron nyaka Gath nodwoknegi, Israel noreso gwenge mane okiewo kode koa e loch jo-Filistia. Kendo kwe nobedo e kind Israel gi jo-Amor.\n ","Samuel nobedo jangʼad bura e piny Israel e ndalo duto mag ngimane.\n","Higa ka higa nolworore koa Bethel nyaka Gilgal gi Mizpa kongʼado bura ne jo-Israel kuonde duto.\n","To kinde duto ne odokga Rama, kuma dalane ne nitie, kanyo bende ne ongʼadoe bura ne jo-Israel. Ne ogero kendo mar misango ne Jehova Nyasaye kanyo.\n"],["Kane Samuel oseti noketo yawuote mondo obed jongʼad bura e Israel.\n","Nying wuode makayo ne Joel to nying wuowi mar ariyo ne Abija, kendo negitiyo e Bersheba.\n","To yawuotego ne ok oluwo timbene. Ne gibaro kuom dwaro mwandu malangʼ kendo ka gikawo asoya bende ka gingʼado bura marach.\n ","Omiyo jodong Israel noromo kamoro achiel mine gidhi ir Samuel Rama.\n","Negiwachone niya, “In koro iseti kendo yawuoti bende ok luw timbeni; omiyo koro yiernwa ruoth mondo otelnwa, machal gi mag ogendini mamoko mondo otelnwa.”\n ","To kane gikwayo niya, “Miwa ruoth mondo otelnwa,” kwayoni ok ne omoro Samuel, omiyo nolamo Jehova Nyasaye.\n","To Jehova Nyasaye ne owachone niya, “Chik iti ne weche duto ma ji wachoni; nikech ok in ema gikwedi, to An ema gisekweda kaka ruodhgi.\n","Mana kaka gisebedo ka gitimo chakre ndalo mane agologi e piny Misri nyaka koroni, kagiweya kendo gitiyo ni nyiseche mamoko, ema koro in bende gitimoni.\n","Koro winj gima giwacho; makmana isiemgi matek, kendo mondo inyisgi mondo gingʼe gik ma ruoth mabiro ritogi biro timo.”\n ","Samuel nonyiso joma ne kwaye mondo omigi ruoth weche duto mag Jehova Nyasaye.\n","Nowacho niya, “Ma e gima ruoth mabiro ritou notim: Nokaw yawuotu mi noketgi mondo giti e gechene gi faresene, kendo giniringi e nyim gechene.\n","Moko to enoket jotelo mag lweny marito ji alufe alufe to moko motelo ni piero abich abich, moko nopur puothene gi dhok kendo kayo chambe, to bende moko noket mondo olos gige mag lweny to gi gik milosogo gechene.\n","Nokaw nyiwu mondo obed jolos modhi mangʼwe ngʼar to moko obed joted chiemo kod makati.\n","Enokaw puotheu mabeyo moloyo gi puotheu mag olembe mag mzabibu gi zeituni mi enomi jotichne.\n","Enokaw achiel kuom apar mag chambu gi olembeu mi nomigi jotende gi jotije.\n","Nomau jotiju machwo gi ma nyiri, kaachiel gi jambu mabeyo moloyo, kod pundeu nokawgi mondo giti tijene owuon.\n","Nokaw achiel kuom apar mag jambu kendo un uwegi unubed wasumbinige.\n","Ka odiechiengno ochopo, unuywagi ka ukwayo kony kuom ruoth mane uyiero, to Jehova Nyasaye ok nomiu dwoko.”\n ","To ji nodagi winjo Samuel mi negiwacho niya, “Ngangʼ! Wan to wadwaro ruoth mondo oritwa.\n","Mondo wan bende wabed machal gi ogendini mamoko, ka wan gi ruoth matelo nyimwa ka wadhi e lweny.”\n ","Kane Samuel owinjo weche duto mane ji owacho, ne onyiso Jehova Nyasaye wechego mana kaka ne gikwayo.\n","Jehova Nyasaye nodwoko niya, “Winj gima giwachoni kendo imigi ruoth.”\n Eka Samuel nowachone jo-Israel niya, “Koro ngʼato ka ngʼato odog e miechgi.”\n"],["Ne nitie ja-Benjamin moro mongʼere ma nyinge Kish wuod Abiel, ma wuod Zeror, ma wuod Bekorath, ma wuod Afia ma ja-Benjamin.\n","Ne en gi wuowi miluongo ni Saulo, ne en rawera ma jaber e kind jo-Israel bende ne en rabora ma ji moko ne rem mana e goke.\n ","Chiengʼ moro punde mag Kish wuon Saulo nolal kendo Kish nowachone wuode ma Saulo niya, “Kaw achiel kuom jotich mondo udhigo udwar punde.”\n","Omiyo nokadho e piny got mar Efraim kod alwora mar Shalisha, to ok ne giyudogi. Negidhiyo ma gichopo e gwenge mag Shaalim, to punde ne onge kuondego. Eka nokadho e piny Benjamin, to ne ok giyudogi.\n ","Kane gichopo e gwenge mag Zuf, Saulo nowachone jatich mane ni kode niya, “Bi wadogi, dipo ka wuora oweyo paro punde kendo mochako mana parowa.”\n ","To jatich nodwoke kawachone niya, “Iwinjo, e dalano nitiere ngʼat Nyasaye moro marahuma kendo gik mowacho duto timore mana kaka owacho. Bi wadhi ire koro nikech onyalo nyisowa yo monego waluw.”\n ","Saulo nowachone jatich niya, “To ka wadhi, en angʼo ma wabiro miyo ngʼatni? Chiemo mane ni e mifukewa oserumo. Waonge kod mich ma wanyalo tero ne ngʼat Nyasaye. En angʼo ma wan-go?”\n ","Jatich nowachone kendo niya, “An-gi pesa moko manok. Abiro miye ngʼat Nyasaye mondo onyiswa yo monego waluw.”\n","Chon e piny Israel kane ngʼato dhi penjo Nyasaye wach ne owacho niya, “Bi wadhi ka Janen,” nikech ngʼat miluongo ni janabi ndaloni ne iluongo ni janen.\n ","Saulo nowachone jatich niya, “Mano ber, bi wadhi.” Omiyo negiwuok ma gidhi e dala kama ngʼat Nyasaye nodakie.\n ","Kane giidho got matin-no ka gichomo dalano negiromo gi nyiri moko kadhi umbo pi kendo ne gipenjogi niya, “Bende ngʼat makoro nika?”\n ","To negidwoko niya, “Ee entie, ero odhi nyimu kanyo, returu. Koro eka odonjo e dalawa kawuono nimar jowa timo misango e kama owal.”\n","E sa ma usedonjo e dala to ubiro yudo kapok oidho odhi malo kama owal mondo ochiem. Ji ok bi chako chiemo nyaka ochopi, nikech nyaka ogwedh gir timo misango eka bangʼe jomo oluongi nyalo chiemo. Returu mapiyo sani ema unyalo yude.\n ","Ne giwuotho mi gidhi nyaka dala, to kane gidonjo kanyo to negineno Samuel, kabiro gwenyore kodgi kochiko kama owal.\n ","To chiengʼ motelone biro mar Saulo, noyudo ka Jehova Nyasaye osefwenyo ma ne Samuel.\n","“Kiny kar sa ma kama abiro oro ngʼato moa e piny Benjamin. Wire mondo otel ne joga ma jo-Israel, enores joga e lwet jo-Filistia. Asekecho joga nimar ywakgi osechopona.”\n ","Kane Samuel ogoyo wangʼe kuom Saulo, Jehova Nyasaye ne owachone niya, “Ma e ngʼat mane awuoyoni kuome nibiro rito ogandana.”\n ","Saulo nodhi ir Samuel e dhorangach mopenje niya, “Kiyie to nyisa od janen?”\n ","Samuel nodwoke niya, “An e janen. Tel nyima idhi kama owal maler nimar kawuono ibiro chiemo koda kendo kiny gokinyi abiro weyi idhi kendo ananyisi mago duto man e chunyi.\n","Kor ka wach punde mane olal ndalo adek mokadho to owe chandi nimar oseyudgi. Koso en ngʼa ma chuny jo-Israel duto dwaro ka ok en in gi od wuonu?”\n ","Saulo nodwoko niya, “Donge an ja-Benjamin, oganda matin ahinya ei Israel, to donge dhoodwa bende e dhoot matin, moloyo ei oganda mar Benjamin? Angʼo momiyo iwacho wechegi kuoma?”\n ","Eka Samuel nokelo Saulo gi jatije kar budho moketogi gibet e kom manyime kuom ji duto mane oluongo mane nyalo romo ji piero adek.\n","Samuel ne onyiso jatedo niya, “Kel lemo mar ringʼo mane amiyi, mane anyisi ni iket tenge.”\n ","Eka jatedo nokawo em gi sembe moketo e nyim Saulo. Samuel nowacho niya, “Ma e gima nokan-ni, cham, nikech nokan-nigo ne nyasini, chakre e kinde mane aluongoe welo.” Eka Saulo nochiemo gi Samuel chiengʼno.\n ","Kane gisea e kama owal mi gidwogo e dala, Samuel nowuoyo gi Saulo ka gin kode ewi ode malo.\n","Ne gichiewo ka piny yawore, eka Samuel noluongo Saulo ewi ot, kowachone niya, “Ikri abiro gonyi mondo ichak wuodhi.” Kane Saulo oseikore, en kod Samuel ne giwuok oko.\n","Kane oyudo gin e bath dala, Samuel nowachone Saulo niya, “Nyis jatichni mondo otel, in to dongʼ chien mondo amiyi wach moa kuom Nyasaye.” Omiyo jatijno notimo kamano.\n"],["Eka Samuel nokawo tungʼ mar mo mi oolo ewi Saulo eka nonyodhe mowacho niya, “Donge Jehova Nyasaye osewiri mondo ibed jatelo ne joge moyiero.\n","Kawuononi ka iseweya ibiro romo gi ji ariyo machiegni gi liend Rael e gwengʼ Zelza e tongʼ jo-Benjamin. Gibiro wachoni ni, ‘Punde mane iwuok idhi dwaro oseyudi. Kendo wuonu oseweyo parogi koro chunye chandore ni wachne kopenjo niya, “Abiro timo angʼo ne wach wuodani?” ’\n ","“Eka ibiro wuok kanyo midhi nyaka yath maduongʼ man Tabor. Ji adek mawuotho kadhi Bethel ir Nyasaye norom kodi kanyo. Achiel kuomgi biro biro kotingʼo nyidiek adek, to machielo biro tingʼo makati adek, to machielo to otingʼo ndede mar divai.\n","Gibiro mosi kendo miyi makati ariyo, mibiro kawo kuomgi.\n ","“Bangʼ mano ibiro dhi Gibea miluongo ni Got mar Nyasaye kama nitie kambi mar jo-Filistia. Ka ichopo machiegni gi dala to ibiro romo gi oganda jonabi kalor koa kar lemo kotelnegi gi joma goyo orutu, gi tamborin, asili gi nyatiti, kendo jonabi biro biro ka gikoro wach.\n","Roho mar Jehova Nyasaye nobi kuomi gi teko, inikor kaachiel kodgi kendo noloki mibed ngʼato mopogore.\n","Ka ranyisi otimore to mondo itim atima gima lweti oyudo ni onego tim; nikech Nyasaye ni kodi.\n ","“Tel nyima idhi Gilgal. Chutho abiro lor ka abiro iri mondo atim misango miwangʼo pep kod misengini mag lalruok, to nyaka ine ni irita kuom ndalo abiriyo mondo abi anyisi gima onego itim.”\n ","Kane Saulo oseweyo Samuel, Nyasaye ne oloko chuny Saulo, kendo ranyisi duto nochopo kare chiengʼno.\n","Kane gichopo Gibea, oganda mar jonabi noromone, Roho mar Nyasaye nobiro mopongʼe gi teko eka nochako koro wach kodgi.\n","Eka joma ne ongʼeye kane onene ka okoro gi jonabi, negipenjore kendgi niya, “Ma to en angʼo matimore ne wuod Kish? Saulo bende en achiel kuom jonabi?”\n ","To ngʼat moro modak e gwengʼno nomedo dwoko kopenjo niya, “Wuon-gi to en ngʼa?” Omiyo wachni nolokore ngero niya, “Saulo-ni bende en achiel kuom jonabi?”\n","Kane Saulo osetieko koro noidho mobet e kar lemo.\n ","Eka owad gi wuon Saulo nopenjogi niya, “Ne pod un kanye?”\n Ne odwoko niya, “Ne wadwaro punde, to kane waneno ni gitamowa yudo eka wadhi ir Samuel.”\n ","Owad gi wuon Saulo nowachone niya, “Nyisa gima Samuel nowachonu.”\n ","Saulo nodwoke niya, “Ne owachonwa malongʼo ni punde ne oseyudo.” To ne ok onyise gima Samuel ne owacho kuom wach bedo ruoth.\n ","Samuel noluongo oganda jo-Israel duto Mizpa e nyim Jehova Nyasaye,\n","mowachonegi niya, “Ma e gima Jehova Nyasaye ma Nyasach Israel wacho: ‘Ne agolo Israel koa Misri, kendo ne aresou e teko mar loch Misri kod pinjeruodhi duto mane thirou.’\n","To koro useweyo Nyasachu, ma resou e masicheu gi chandruoku. Ma usewacho ni, ‘Ooyo miwa ruodhwa.’ Omiyo sani suduru e nyim Jehova Nyasaye kuchanoru e ogandau kod e dhoutu.”\n ","Kane Samuel okelo ogendini duto mag Israel machiegni, to oganda mar Benjamin ema ne oyier.\n","Eka nokelo oganda mar Benjamin nyime, kaluwore gi dhoot ka dhoot, mine oyier dhood Matri. Mogik ne oyier Saulo wuod Kish. To kane gidware, to ne ok oyude.\n","Eka negimedo penjo wach kuom Jehova Nyasaye niya, “Ngʼatni bende osebiro ka koso?”\n Kendo Jehova Nyasaye nodwoko niya, “Ee, osepondo e kind misike.”\n ","Negiringo ma giome, kane ochungʼ e dier oganda to ne obor ma ji moko ne gik mana e goke.\n","Samuel nowachone ji duto niya, “Bende uneno ngʼat ma Jehova Nyasaye oseyiero? Onge ngʼama chalo kode kuom ji duto.”\n Eka ji nokok niya, “Ruoth mondo odag amingʼa!”\n ","Samuel nolero ne ji chike mag bedo ruoth. Nondikogi e kitabu mokano e nyim Jehova Nyasaye. Eka Samuel ne ogonyo ji mondo ngʼato ka ngʼato odog e dalane.\n ","Saulo bende nodhi dalagi man Gibea, ka en gi joma thuondi mane osemul chunygi gi Nyasaye.\n","To jomoko ma acheje nowacho niya, “Ere kaka ngʼatni nyalo resowa?” Negi chaye mine ok gikelone mich. To Saulo nolingʼ mos.\n"],["Nahash ja-Amon nodhi malo momonjo Jabesh Gilead. Eka joma chwo man Jabesh Gilead nowachone niya, “Tim winjruok kodwa to wabiro bedo wasumbini magi.”\n ","To Nahash ja-Amon nodwoko niya, “Abiro timo winjruok kodu mana ka uyie ni agolo wengeu ma korachwich kuom ngʼato ka ngʼato mondo akuodgo wi Israel duto.”\n ","Eka jodong Jabesh nowachone niya, “Miwa ndalo abiriyo mondo waor joote e piny Israel duto kaonge ngʼama oyie biro konyowa to wabiro chiwore e lweti.”\n ","Kane joote otundo Gibea dalagi Saulo mi ginyiso ji wechego, giduto ne giywak matek.\n","E sechego noyudo Saulo duogo koa e puodho ka owuotho bangʼ rwethe eka nopenjo ni, Angʼo marach gi ji? Angʼo momiyo giywak? Eka negiwachone kendo weche mane jo-jabesh owacho.\n ","Kane Saulo owinjo wechegi, Roho mar Nyasaye nobiro kuome gi teko, mi iye nowangʼ ahinya.\n","Ne okawo rwedhi ariyo mag pur mi oyangʼo mi opogo ringʼo lemo lemo, eka nooro joote gi ringʼogi e piny Israel duto, kowacho niya, “Ma e gima ibiro timne rweth ngʼat modagi luwo bangʼ Saulo gi Samuel.” Eka luoro mar Jehova Nyasaye ne omako ji mine giwuok gi chuny achiel.\n","Kane Saulo okwanogi Bezek, jo-Israel ne oromo alufu mia adek to jo-Juda ne oromo alufu piero adek.\n ","Neginyiso joote mane obiro niya, “Wachneuru jo-Jabesh Gilead ni, ‘E sa ma chiengʼ oore, enoresu.’ ” Kane joote odwoko ne jo-Jabesh wachni negimor.\n","Eka neginyiso jo-Amon niya, “Kiny wanachiwre e lwetu kendo unutimnwa gima uneno ni bernu.”\n ","Kinyne Saulo nopogo joge e migepe adek; kane ochopo kogwen eka negidonjo e kambi mar jo-Amon mi ginegogi nyaka chiengʼ obet makech. Jogo mane otony ne oke maonge ji ariyo mane owe kawuotho kaachiel.\n ","Eka ji nowachone Samuel niya, “Ngʼa gini mane penjo ni, ‘Bende Saulo dibed ruodhwa?’ Kelnwagi mondo waneg-gi.”\n ","To Saulo nowacho niya, “Onge ngʼama inego kawuono nikech kawuono Jehova Nyasaye osereso Israel.”\n ","Eka Samuel ne owacho ne ji niya, “Biuru wadhi Gilgal kendo kuno wadhi guro loch Saulo.”\n","Omiyo ji duto nodhi Gilgal kendo negiguro Saulo kaka ruoth e nyim Jehova Nyasaye. Kuno ne gichiwoe misengini mag lalruok e nyim Jehova Nyasaye, kendo Saulo kod Israel noloso budho malich ahinya.\n"],["Samuel nowachone jo-Israel duto niya, “Asewinjo gik moko duto ma usewachona kendo koro asemiyou ruoth.\n","Koro un kod ruoth kaka jatendu. Anto aseti ma wiya oti lwar, kendo yawuota un-go ka. Asebedo jatendu chakre tin-na nyaka sani.\n","Eri achungʼ ka. Hulieuru e nyim Jehova Nyasaye kod ngʼate mowir ketho ma asetimo. Rwadh ngʼa masekawo? Punda ngʼa masekawo? Ngʼatno ma asethiro? Asekawo asoya koa kuom ngʼa mondo odin wangʼa? Ka dipo ni asetimo achiel kuom gigi, to aikora mar loso.”\n ","Negidwoko niya, “Pok iwuondowa kata thirowa. Bende pok ikawo gimoro amora moa e lwet ngʼato.”\n ","Samuel nowachonegi niya, “Jehova Nyasaye en janeno kuomu, kendo ngʼate mowir bende obedo janeno kawuononi, ni ok useyudo gimoro e lweta.”\n Negiwacho niya, “Adier, en janeno.”\n ","Eka Samuel nowachone ji niya, “Jehova Nyasaye ema ne oyiero Musa gi Harun kendo nogolo kwereu koa e piny Misri.\n","Koro sani, chungʼuru ka, mondo anyisu ratiro kendo aparnu e nyim Jehova Nyasaye timbe duto makare mane otimonu kaachiel gi wuoneu.\n ","“Kane Jakobo odonjo e piny Misri, ne giywakne Jehova Nyasaye mondo okonygi, kendo Jehova Nyasaye ne ooro Musa gi Harun, mane ogolo kwereu owuok oa Misri mi oketogi kama gidakieni.\n ","“To wigi nowil gi Jehova Nyasaye ma Nyasachgi; omiyo nojwangʼogi e lwet Sisera, jatend lweny mar Hazor, kendo e lwet jo-Filistia gi ruodh Moab mane okedo kodgi.\n","Ne giywakne Jehova Nyasaye kagiwacho niya, ‘Wasetimo richo, waseweyo Jehova Nyasaye mi watiyo ne nyiseche mag Baal gi Ashtoreth. To koro sani reswa e lwet wasikwa mi wanatini.’\n","Eka Jehova Nyasaye ne ooro Jerub-Baal (ma bende iluongo ni Gideon), Barak (ma bende iluongo ni Bedan), Jeftha gi Samuel, kendo ne oresou kuom wasiku mane omonjou koa koni gi koni, momiyo udak gi kwe.\n ","“To kane uneno ka Nahash ruodh jo-Amon dwaro monjou, ne uwachona ni, ‘Nyaka wabed gi ruoth ma ritowa,’ kata obedo ni Jehova Nyasaye ma Nyasachu ne en ruodhu.\n","Koro neuru ma e ruoth ma useyiero, mane ukwayo; omiyo Jehova Nyasaye oseketo ruoth mondo oritu.\n","Ka umiyo Jehova Nyasaye luor kendo kutiyone, ka uwinjo chikne kendo ok ungʼanyone chikene, un kaachiel gi ruodhu ma ritou mi uluwo Jehova Nyasaye ma Nyasachu, to mano ber.\n","To ka utamoru winjo Jehova Nyasaye, mi ungʼanyone chikene, to enokumu kaka ne okumo kwereu.\n ","“Koro sani chungʼuru kar tiendu mondo une hono maduongʼ ma Jehova Nyasaye timo mana ka uneno!\n","Donge sani en ndalo mikayoe ngano? Abiro luongo Jehova Nyasaye mondo okel polo mamor gi koth. Eka ubiro ngʼeyo ni usetimo marach e wangʼ Jehova Nyasaye kuom kwayou mane upenjogo ruoth.”\n ","Eka Samuel noluongo Jehova Nyasaye, kendo mana gi odiechiengʼno Jehova Nyasaye nokelo mor polo gi koth. Omiyo ji duto nochungʼ ka luoro omakogi e nyim Jehova Nyasaye kod Samuel.\n ","Eka ji duto nowachone Samuel niya, “Lam Jehova Nyasaye ma Nyasachi ni jotichni mondo kik watho, nimar wasemedo ewi richowa mamoko tim marach mar kwayo mondo miwa ruoth.”\n ","Samuel nodwokogi niya, “Kik ubed maluor. Kata obedo ni usetimo tim marachni, koro kik ulokru uwe Jehova Nyasaye, to tineuru gi chunyu duto.\n","Kik ulokru uluw nyiseche manono. Ok ginyal konyou, bende ok ginyal resou nikech gin gik manono.\n","Nikech nyinge maduongʼ, Jehova Nyasaye ok nojwangʼ joge, nikech Jehova Nyasaye ne mor mar timou joge owuon.\n","Kata kamano, anto ok anyal ketho ni Jehova Nyasaye kuom weyo ma ok alemonu. To abiro puonjou yo maber kendo makare.\n","Un to nyaka une ni uluoru Jehova Nyasaye, kendo utine gi adieri gi chunyu duto; parieuru gigo madongo mosetimonu.\n","To ka usiko ka utimo marach, to un kaachiel gi ruodhu ibiro tieku.”\n"],["Saulo ne ja-higni piero adek kane ochako bedo ruoth kendo nobedo ruodh Israel kuom higni piero angʼwen gariyo.\n ","Saulo noyiero ji alufu adek kuom jo-Israel; to kuom joma noyierogo ji alufu ariyo ne ni kode Mikmash gi pinje gode mag Bethel, to ji alufu achiel ne nigi Jonathan e gwengʼ Gibea e piny Benjamin. To ji duto modongʼ nonyiso nodog miechgi.\n ","Jonathan nomonjo kambi man Geba mar jolwenj jo-Filistia kendo jo-Filistia nowinjo wachno. Eka Saulo nochiko mondo ogo tungʼ e piny duto mi owacho niya, “We jo-Hibrania owinji!”\n","Omiyo jo-Israel duto nowinjo wach ni Saulo osemonjo kambi jo-Filistia kendo koro jo-Filistia oselo gi jo-Israel. Mine oluong ji mondo odhi ir Saulo Gilgal.\n ","Jo-Filistia nochokore mar kedo gi jo-Israel, ka gin gi geche alufu adek, gi geche mag farese alufu auchiel, gi jolweny mathoth ka kwoyo man e dho nam. Negiwuok mi gidhi gibworo Mikmash man yo wuok chiengʼ mar Beth Aven.\n","Kane jo-Israel oneno kaka wach chal kuomgi kendo ni jolwenjgi othungʼ marach, ne gipondo e rogo, e bunge, e kind lwendni, e buche matut, e soko.\n","Jo-Hibrania moko nongʼado aora Jordan modhi e piny Gad gi Gilead.\n Saulo to nodongʼ Gilgal, to jolwenje mane ni kode ne tetni ka luoro omakogi.\n","Norito Samuel kuom ndalo abiriyo kaka Samuel nosechiko, to Samuel ne ok obiro Gilgal kendo joma ne nigi Saulo nochako ke.\n","Omiyo nowacho niya, “Kelnauru gima itimogo misango miwangʼo pep kod misango mar lalruok.” Kendo Saulo nochiwo misango miwangʼo pep.\n","E sa ma ne otieko chiwo misangono, Samuel nochopo kendo Saulo nodhi mondo omose.\n ","Samuel nopenje niya, “Angʼo misetimoni?”\n Saulo nodwoke niya, “Kane aneno ka ji ke to in bende pok ibiro e sa mane oketi, to jo-Filistia bende chokore Mikmash,\n","ne aparo ni, ‘Koro jo-Filistia biro monja Gilgal, ka pod ok apenjo kendo pod ok akwayo Jehova Nyasaye mondo okonya.’ Omiyo ne aneno ni ochuna ni nyaka achiw misango miwangʼo pep.”\n ","Samuel nowachone niya, “Isetimo tim mofuwo. Ok iserito chik mane Jehova Nyasaye ma Nyasachi omiyi; ka dine iriti, to doguro pinyruodhi e Israel nyaka chiengʼ.\n","To koro pinyruodhi ok bi siko, Jehova Nyasaye oseyudo ngʼat ma chunye chal gi mare kendo osekete, mondo otel ne joge, nikech in ok iserito chik mar Jehova Nyasaye.”\n ","Eka Samuel noa Gilgal modhi Gibea e piny Benjamin, kendo Saulo nokwano joma ne ni kode mine oyudo ni gin ji madirom mia auchiel.\n ","Saulo gi wuode Jonathan kod ji mane ni kodgi nobet Gibea e piny Benjamin, to jo-Filistia nojot Mikmash.\n","Sidienje adek mag jolwenj jo-Filistia nowuok e kambi margi, migawo mokwongo nodhi momonjo jo-Ofra e piny Shual,\n","to machielo nochiko Beth Horon mar adek nodhi e tongʼ mochiko Holo mar Zeboim mochimo kuma otimo ongoro.\n ","Ne onge jotheth e piny Israel mangima nikech jo-Filistia nosewacho niya, “Ka kamano to jo-Hibrania biro loso ligengini kod tonge!”\n","Omiyo jo-Israel duto ne odhi e piny jo-Filistia mondo opiag kuegi, saruru, ledhi kod musmeno mar ngʼado lum.\n","Nengo mar piago kwer gi saruru ne en ariyo ewi adek mar Shekel, nengo mar piago uma gi le ne en achiel ewi adek mar Shekel, kata mar rieyo bidhi.\n ","Omiyo chiengʼ lweny onge jalweny moro amora mane nigi Saulo kod Jonathan mane nigi ligangla kata tongʼ e lwete; makmana Saulo gi Jonathan kende ema ne ni kod ligangla gi tongʼ.\n ","Koro jolwenj jo-Filistia nosekadho modhi Mikmash.\n"],["Chiengʼ moro achiel Jonathan wuod Saulo nowachone wuowi mane tingʼone gige lweny niya, “Bi mondo wadhi loka cha e kambi mar jo-Filistia.” To ne ok onyiso wuon-gi.\n ","Noyudo Saulo ojot oko mar Gibea e tiend yadh moro man-gi olemo mongʼinore e Migron. Ji madirom mia auchiel ne ni kode kuno,\n","achiel kuom joma ne en godo kuno ne en Ahija mane orwako law mayom mar dolo miluongo ni efod. Ne en wuod owadgi Ikabod miluongo ni Ahitub wuod Finehas, ma wuod Eli, jadolo mar Jehova Nyasaye modak Shilo. Ne onge ngʼama ongʼeyo ni Jonathan ne osewuok.\n ","E dire koni gi kocha kuma ne Jonathan dwa ngʼado eka ochop e kambi jo-Filistia ne nitie geng got miluongo ni Bozez, to komachielo ne iluongo ni Sene.\n","Geng got achiel ne ni yo nyandwat mane omanyore gi Mikmash, to machielo ne ni yo milambo momanyore gi Geba.\n ","Jonathan ne owacho ne wuowi matingʼo gige lwenje niya, “Bi mondo waidh wadhi e kambi joma ok oter nyangugi. Kamoro dipo ka Jehova Nyasaye nyalo tiyo kodwa. Onge gima nyalo tamo Jehova Nyasaye reso kata ka gin ji mangʼeny kata ka gin ji manok.”\n ","Jatingʼ gige lwenje nodwoke niya, “Tim atima gima ni e chunyi nikech an chunya gi pacha ni kodi.”\n ","Jonathan nowachone niya, “Koro bi, wangʼad wadhi irgi mondo omi ginewa.\n","Ka giwachonwa ni, ‘Rituru kanyo nyaka wabi iru,’ to wabiro chungʼ achungʼa kama wantie kendo ok wanadhi irgi.\n","To kagiwacho ni, ‘Biuru irwa,’ to wabiro idho malo, nikech mano biro bedonwa ranyisi ni Jehova Nyasaye oseketogi e lwetwa.”\n ","Omiyo giduto ji ariyogo ne giwuok e lela mondo jo-Filistia manie kambigi onegi. Eka jo-Filistia nowacho niya, “Neuru! Jo-Hibrania mol kawuok ae buche mane gipondoe.”\n","Eka ji duto mane ni e kambi nokok ni Jonathan gi jatingʼne gi lwenje niya, “Biuru irwa mondo une gima wabiro timonu.”\n Omiyo Jonathan nowacho ni jatingʼ gi lwenje niya, “Idh iluwa Jehova Nyasaye oseketogi e lwet jo-Israel.”\n ","Jonathan ne idho got kokonyore gi lwetene gi tiendene, to jatingʼ gige lwenje luwo bangʼe. Jo-Filistia nopodho e nyim Jonathan, ka jatingʼ gige lwenje luwo bangʼe kendo negogi.\n","E kedo mokwongono Jonathan kaachiel gi jatingʼ gige lwenjene nonego ji piero ariyo e alwora mar nus heka.\n ","Bwok maduongʼ nomako jolweny mane ni e kambi gi mago mane ni e paw lweny, kata mana mago mane ni e kambi matindo tindo kendo piny duto noyiengni. Ne en kihondko moor gi Nyasaye.\n ","Jorito mag Saulo mane ni Gibea ei Benjamin noneno ka jolweny jo-Filistia ringo koni gi koni.\n","Saulo nonyiso joma ne ni kode niya kwanreuru mondo une ni ngʼatno mosewuok e dierwa ka, kane gisetimo kamano negiyudo ni en Jonathan gi jatingʼ gige lwenje ema onge kanyo.\n ","Saulo nowachone Ahija ni kel Sandug Muma mar Nyasaye mane jo-Israel nigo e kindeno.\n","Kane Saulo pod wuoyo gi jadolo, to mahu mane ni e kambi jo-Filistia ne medore ameda. Omiyo Saulo nowachone jadolo niya, “Gol lweti ewi Sandug Muma.”\n ","Eka Saulo gi joge nochokore mi gidhi e lweny. Negiyudo ka jo-Filistia pachgi ok ti, kendo gingʼadore gi ligangla kendgi giwegi.\n","Jo-Hibrania mane oyudo konyo jo-Filistia kedo mane ni kodgi e kambi, nodok ir jo-Israel mane nigi Saulo gi Jonathan.\n","Kane jo-Israel duto mane oyudo opondo e piny gode man Efraim owinjo ni jo-Filistia ringo, negidonjo e lweny kendo ne gilawogi matek.\n","Omiyo Jehova Nyasaye ne oreso jo-Israel chiengʼno, eka lweny nosudo mokadho Beth Aven.\n ","Koro jo-Israel ne ool ahinya odiechiengno, nikech Saulo ne oketogi ma gikwongʼore ka owacho niya, “Okwongʼ ngʼato angʼata machiemo ka piny pok oyuso, kapok achulo kuor ni wasika!” Omiyo onge ngʼama nobilo chiemo.\n ","To jolweny duto ne odonjo ei bungu to ne nitie mor kich piny.\n","Kane gidhi e bungu negineno mor kich ka chwer piny, to kata kamano onge ngʼama ne otero lwete mondo otere e dhoge, nikech negiluoro kwongʼ.\n","Jonathan to ne ok owinjo ni wuon ne ose kwero ji gi kwongʼ, omiyo nochwowo pedni mar kich gi luth mane ni e lwete. Notingʼo lwete malo motero mor kich e dhoge mi chunye ne odwogo.\n","Eka achiel kuom jolweny nowachone niya, “Wuoru nokwero jolweny matek gi kwongʼ kowacho ni, ‘Okwongʼ ngʼama ochamo chiemo kawuono! Mano ema omiyo ji ool.’ ”\n ","Jonathan nowacho niya, “Wuora osekelo chandruok ne piny. Ne kaka koro Awinjo maber bangʼ bilo mor kich matin.\n","Dine obedo maber manade ka dine ji ochamo gik mamoko moyaki kuom wasigu kawuono. Donge dine wanego jo-Filistia mangʼeny?”\n ","E odiechiengno, bangʼ ka jo-Israel noseloyo jo-Filistia ne gilawogi koa Mikmash nyaka Aijalon kendo ne giol ahinya.\n","Negimuomore kuom gik moyaki, mine gikawo rombe, dhok, gi nyiroye, negiketogi piny migi yangʼogi kendo chamogi ka gitimo remo.\n","Eka ngʼato nowachone Saulo niya, “Neye kaka ji timo richo ni Jehova Nyasaye ka gichamo ringʼo motimo remo.”\n Eka nowacho niya, “Useketho yie. Ngʼielnauru kidi maduongʼno ukel ka.”\n","Eka nowacho niya, “Dhiuru ir oganda kendo unyisgi ni, ‘Ngʼato ka ngʼato kuomu mondo okelna dhogene kod rombege, kendo oneg-gi ka mi uchamgi. Kik utim richo ne Jehova Nyasaye kuom chamo ringʼo motimo remo.’ ”\n Omiyo ngʼato ka ngʼato ne okelo rwadhe otienono mine giyangʼogi kanyo.\n","Eka Saulo nogero kendo mar misango ne Jehova Nyasaye, mano e chiengʼ mokwongo mane otime ma.\n ","Saulo nowacho niya, “Wadhiuru mwalo mondo walaw jo-Filistia gotieno, mondo watiekgi nyaka kogwen kendo moro amora kuomgi kik dongʼ kangima.”\n Negidwoko niya, “Tim gima ineno ni berni.”\n To jadolo nowacho niya, “Wapenjuru Nyasaye wach mondi.”\n ","Omiyo Saulo nopenjo Nyasaye niya, “Bende anyalo lawo jo-Filistia? Ibiro ketogi e lwet jo-Israel koso?” To Nyasaye ne ok odwoke chiengʼno.\n ","Saulo nowacho niya, “Biuru ka, un duto ma un jotelo mag jolweny, mondo wayud ni richo mane mosetim kawuono.\n","Adieri gi nying Jehova Nyasaye ma reso Israel, kata ka en wuoda Jonathan ema wachni omako to nyaka otho.” To onge ngʼat machielo mane owuoyo.\n ","Saulo nowachone jo-Israel duto niya, “Un chungʼuru konchiel ka an kod Jonathan wuoda to wachungʼ bathe komachielo.”\n Ji nodwoko niya, “Tim gima ineno ni berni.”\n ","Bangʼe Saulo nolamo Jehova Nyasaye ma Nyasach Israel niya, “En angʼo momiyo pod ok idwoko jatichni kawuono? Ka dipo ni iyudo ketho moro kuoma kata kuom wuoda Jonathan, to chiw ombulu miluongo ni Urim, to ka dipo ni jo-Israel ema oketho, ni chiw ombulu miluongo ni Thumim.” Omiyo Saulo gi Jonathan ema noyier gi ombulu, to jo-Israel nowe.\n","Saulo nowacho niya, “Gouru ombulu e kinda gi Jonathan wuoda.” Mi ombulu nolwar kuom Jonathan.\n ","Eka Saulo nowacho ni Jonathan niya, “Wachna gima isetimo.”\n Jonathan nowachone niya, “Ne abilo mor kich matin mane ni e dho ludha. Koro ochuno ni nyaka atho?”\n ","Saulo nowacho niya, “Nyasaye mondo okweda, ka ok itho in Jonathan.”\n ","To ji nowachone Saulo niya, “Bende Jonathan ditho to en ema osekelo konyruok maduongʼ kama e Israel? Ok nyalre! Akwongʼora gi nying Jehova Nyasaye mangima ni kata yie wiye achiel ok nolwar piny nikech Jehova Nyasaye ema okonye timo ma.” Kamano ji noreso Jonathan kendo ne ok onege.\n ","Eka Saulo noweyo lawo jo-Filistia mine gidok thurgi.\n ","Bangʼ ka Saulo nosekawo loch e piny Israel, nokedo gi wasikgi koni gi koni kaka jo-Moab, jo-Amon, jo-Edom, gi ruodhi mag Zoba to gi jo-Filistia. Kamoro amora mane odhiye ne osandogi.\n","Nokedo gi chir moloyo jo-Amalek, moreso jo-Israel oa e lwet joma nosebet ka yako gigegi.\n ","Yawuot Saulo ne gin Jonathan, Ishvi, gi Malki-Shua. Nying nyare maduongʼ ne en Merab to nyako ma chogo ne nyinge Mikal.\n","Chiege ne nyinge Ahinoam nyar Ahimaz. Jatend jolweny ne Abner wuod Ner, Ner ne en owadgi wuon Saulo.\n","Wuon Saulo ma Kish gi wuon Abner ma wuon Ner ne yawuot Abiel.\n ","E ndalo duto mag Saulo ne nitie lweny malit ahinya e kinde gi jo-Filistia, kendo kinde ma Saulo noneno ngʼat maratego kata mathuon to ne okawe mondo obed jalwenje.\n"],["Samuel nowachone ne Saulo niya, “An ema Jehova Nyasaye noora mondo awiri ibed ruodh joge Israel; omiyo koro lingʼ iwinj wach moa kuom Jehova Nyasaye.\n","Ma e gima Jehova Nyasaye Maratego wacho: ‘Abiro kumo jo-Amalek kuom gima negitimo ni jo-Israel kaka ne gigengʼonegi e kinde mane gia Misri.\n","Koro dhiyo imonj jo-Amalek kendo itiek gimoro amora ma mekgi. Kik iwegi; neg chwo gi mon, gi rowere gi nyithindo madhoth, dhok, rombe, ngamia gi punde.’ ”\n ","Omiyo Saulo noluongo joge Telaim mokwanogi kendo negiromo jolweny alufu mia ariyo mawuotho gi tiendegi to gi alufu apar moa Juda.\n","Saulo nodhi e dala maduongʼ mar jo-Amalek koikore monjogi e holo.\n","Eka nowachone jo-Keni niya, “Auru ka udhi mondo uwe jo-Amalek nikech ok adwar tiekou kodgi; nikech un ne utimo ngʼwono ni jo-Israel e kinde mane gia Misri.” Omiyo jo-Keni nowuok moweyo jo-Amalek.\n ","Eka Saulo nokedo gi jo-Amalek kochakore Havila nyaka ochopo Shur to nyaka ochopo yo wuok chiengʼ mar Misri.\n","Nomako Agag ruoth jo-Amalek kangima to joge duto to nonego gi ligangla pep.\n","To Saulo gi jolweny noweyo Agag kod rombe mabeyo, gi dhok, gi nyiroye machwe gi nyirombe kod gimoro amora maber. Magi to ne ok giyie mondo oketh duto, to gimoro amora mane gichayo gi mago mayom yom to negitieko pep.\n ","Eka wach Jehova Nyasaye nobiro ne Samuel kawacho niya,\n","“Akuyo nikech ne aketo Saulo obedo ruoth, nikech oseweyo luwa, kendo ok otimo kaka ne achike.” Samuel nochandore kendo noywak ne Jehova Nyasaye otieno mangima.\n ","Samuel nochiew okinyi mangʼich kendo nodhi romo gi Saulo, mi nowachne niya, “Saulo osedhi Karmel. Kanyo osechungoe rapar mimiyego duongʼ kuno kendo osewuok kuno olor kodhi Gilgal.”\n ","Kane Samuel obiro ire, Saulo nowachone niya, “Mad Jehova Nyasaye gwedhi! Asetimo duto mane Jehova Nyasaye ochika.”\n ","To Samuel nowachone niya, “Marangʼo awinjo ywak rombe gi dhok e ita?”\n ","Saulo nodwoko niya, “Jolweny nokelogi koa kuom jo-Amalek; negiweyo rombe kod dhok mabeyo mondo gitimgo misango ni Jehova Nyasaye ma Nyasachi, to modongʼ wanego pep.”\n ","Samuel nowachone Saulo niya, “Lingʼ thi! We mondo anyisi gima Jehova Nyasaye nowachona otieno mokalo.”\n Saulo nodwoko niya, “Nyisawa.”\n ","Samuel nowachone niya, “Kata nobedo ni inenori ka ngʼama tin kamano, to donge ne ibedo jatelo mar dhout Israel? Jehova Nyasaye ne owiri mondo ibed ruodh Israel.\n","Kendo ne omiyi ote, kowacho ni, ‘Dhiyo mondo itiek chuth jo-Amalek marichogi; ked kodgi nyaka ine ni itiekogi pep.’\n","Angʼo momiyo ne ok iwinjo dwond Jehova Nyasaye? Angʼo momiyo ne imuomori mi iyeko kendo itimo richo e wangʼ Jehova Nyasaye?”\n ","Saulo nowacho niya, “To ne awinjo dwond Jehova Nyasaye ma atimo dwarone kendo atimo tich mane omiya mondo atim. Ne anego jo-Amalek pep kendo ne akawo Agag ruodhgi mi abirogo.\n","Jolweny nokawo rombe gi dhok kuom gik moyaki, gigo mabeyo nowal ne Nyasaye mondo otimnego Jehova Nyasaye ma Nyasachi misango Gilgal.”\n ","Samuel nodwoke niya,\n “Iparo ni Jehova Nyasaye mor gi chiwo kod misengini miwangʼo pep\n moloyo winjo dwonde?\n Winjo wach ber moloyo chiwo misango\n kendo chiko it ber moloyo boche imbe,\n ","nimar ngʼanyo chal gi richo mar jwok,\n to tok teko chalo gi richo mar lamo nyiseche manono.\n Nikech isedagi wach Jehova Nyasaye\n En bende osedagi ni kik ibed ruoth.”\n ","Eka Saulo nowachone Samuel niya. “Asetimo richo. Asetamora luwo chik Jehova Nyasaye kod wecheni bende. Ne aluoro ji kendo ne atimo dwarogi.\n","Koro sani asayi ni iwena richona kendo wadog kodi mondo mi alam Jehova Nyasaye.”\n ","To Samuel nowachone niya, “Ok anyal dok kodi. Isedagi luwo wach Jehova Nyasaye, kuom mano Jehova Nyasaye bende osedagi ni kik ibed ruodh Israel!”\n ","Kane Samuel ochako wuoth mondo odhi, Saulo nomako riak lawe, mi oyiech.\n","Samuel nowachone niya, “Jehova Nyasaye oseyiecho pinyruodh Israel kogole kuomi kawuononi kendo osemiye ja-libambau moro maber moloyi.\n","Jalno ma en Jehova Nyasaye Maduongʼ mar Israel ok riambi bende ok olok pache; nimar ok en dhano mondo olok pache.”\n ","Saulo nodwoko niya, “Asetimo richo. To kiyie to miya luor e nyim jodong joga kendo e nyim jo-Israel; dog koda mondo mi alam Jehova Nyasaye ma Nyasachi.”\n","Omiyo Samuel nodok gi Saulo, kendo Saulo nolamo Jehova Nyasaye.\n ","Eka Samuel nowacho niya, “Kelna Agag ruodh jo-Amalek.”\n Omiyo Agag nobiro ire ka en gi chir koparo e chunye niya, “Lit mar tho osekadho.”\n ","To Samuel nowacho niya,\n “Kaka liganglani osemiyo mon owe maonge nyithindo,\n e kaka minu nobed maonge nyathi e kind mon mamoko.”\n Eka Samuel nonego Agag e nyim Jehova Nyasaye, Gilgal.\n ","Eka Samuel nowuok modhi Rama, to Saulo bende nodok dalane Gibea.\n","Nyaka chop odiechiengʼ mane Samuel othoe, ne ok ochako oneno Saulo kendo, kata obedo ni Samuel ne oywage kamano. Jehova Nyasaye ne okuyo nikech ne oketo Saulo obedo ruodh Israel.\n"],["Jehova Nyasaye nowachone Samuel niya, “Ibiro kuyo ne wach Saulo nyaka karangʼo nikech asedage mondo kik obed ruodh Israel? Pongʼ tungʼ mari gi mo mondo ichak wuoth; aori ka Jesse ma ja-Bethlehem. Aseyiero achiel kuom yawuote mondo obed ruoth.”\n ","To Samuel nopenje niya, “Dadhi nade? Saulo biro winjo wachno to obiro nega.”\n Jehova Nyasaye nowacho niya, “Kaw nyaroya idhigo kendo iwachne ni abiro timo misango ne Jehova Nyasaye.\n","Luong Jesse e sawo mar misango, to abiro nyisi gima onego itim. Ibiro wirona ngʼat mabiro nyisi.”\n ","Samuel notimo gima Jehova Nyasaye nowacho. Kane ochopo Bethlehem, to jodong dala ne luoro omako kane giromo kode. Negipenje niya, “Bende ibiro e yor kwe?”\n ","Samuel nodwoko niya, “Ee, abiro e yor kwe. Asebiro mondo atim misango ni Jehova Nyasaye. Pwodhreuru mondo ubi e misango koda.” Eka nopwodho Jesse gi yawuote mi noluongogi e timo misangono.\n ","Kane gichopo, Samuel noneno Eliab moparo niya, “Adier ngʼat Jehova Nyasaye mowiro eri ochungʼ ka e nyime.”\n ","To Jehova Nyasaye nowachone Samuel niya, “Kik ingʼi ber mar dende kata borne nikech asedage. Jehova Nyasaye ok ngʼi gik ma dhano ngʼiyo. Dhano ngʼiyo ber ma oko, Jehova Nyasaye to ngʼiyo chuny.”\n ","Eka Jesse noluongo Abinadab kendo nokete okadho e nyim Samuel. Samuel to nowacho niya, “Jehova Nyasaye ok oyiero kata ngʼatni.”\n","Eka Jesse noketo Shama mondo okadhi, to Samuel nowacho niya, “Kata mana ngʼatni bende Jehova Nyasaye ok oyiero.”\n","Jesse noketo yawuote abiriyo okadho e nyim Samuel mi Samuel nowachone ni onge ngʼama Jehova Nyasaye oseyiero kuomgi.\n","Omiyo nopenjo Jesse niya, “Magi kende e yawuoti?”\n Jesse nodwoko niya, “Pod nitiere wuowi ma chogo, en to okwayo rombe.”\n Samuel nowachone niya, “Or ngʼato mondo oome, nikech ok wabi bet piny ka kapok ochopo.”\n ","Ne ooro jaote mine okele. Ne en silwal man-gi ngima maber, ne dende nenore maber kendo ne en jachia.\n Eka Jehova Nyasaye nowacho niya, “Chungi iwire gi mo; nikech ngʼatni e en.”\n ","Omiyo Samuel nokawo tungʼne mar mo mine owire e nyim owetene kendo kochakore chiengʼno Roho mar Jehova Nyasaye nobiro kuom Daudi gi teko. Bangʼe Samuel to nodok Rama.\n ","Roho mar Jehova Nyasaye noseweyo Saulo kendo Jehova Nyasaye nochiwo thuolo mondo roho marach othage.\n ","Jotich Saulo nowachone niya, “Ngʼe ni roho marach machandini, Nyasaye ema ochiwone thuolo.\n","We ruodhwa ochik jotichne man kagi mondo odwar ngʼat manyalo goyo nyatiti. Obiro goye e kindeno ma roho marach ma Nyasaye omiyo thuolo obiro kuomi to iniwinj maber.”\n ","Eka Saulo nowachone jotije niya, “Dwaruru ngʼat magoyo thum maber mondo ukelna.”\n ","Achiel kuom jotich nodwoko niya, “Aseneno wuod Jesse moro ma ja-Bethlehem mongʼeyo goyo nyatiti. En ngʼat ma jachir bende en jalweny. Owuoyo maber kendo en jaber. To bende Jehova Nyasaye ni kode.”\n ","Eka Saulo nooro joote ir Jesse kawacho niya, “Orna wuodi Daudi makwayo rombe.”\n","Eka Jesse nokawo punda mokawo makati oketo e ngʼeye, ndede mar divai kod nyadiel mi nooro Daudi ma wuode oterone Saulo.\n ","Daudi nobiro ir Saulo mi nodonjo mochako tiyone. Saulo nohere ahinya, kendo Daudi nobedo achiel kuom jatingʼne gige lweny.\n","Eka Saulo nooro wach ni Jesse, kowacho niya, “Yie mondo Daudi obed jatija, nikech amor kode.”\n ","E kinde duto ma Roho mar Nyasaye nobiro kuom Saulo, Daudi to ne kawo nyatiti kendo goyo. Saulo ne yudo kwe; kendo nochako winjo maber, eka roho marach ne weye.\n"],["Koro jo-Filistia nochoko jolweny mag-gi mondo gikedi kendo negichokore kama iluongo ni Soko e piny Juda. Negijot Efes-Damin man e kind Soko gi Azeka.\n","Saulo gi jo-Israel to nochokore mine gibworo e Holo mar Ela kendo negichanore mondo girad gi jo-Filistia.\n","Jo-Filistia ne ni ewi got moro to jo-Israel bende ne ni e got machielo to holo ne ni e kindgi.\n ","Thuon ma nyinge Goliath, ma ja-Gath nowuok koa e kambi mar jo-Filistia. Borne ne en fut ochiko.\n","Nosidho ogut mula e wiye kendo norwako koti mar lweny mar mula ma pekne oromo kilo piero abich gi abiriyo,\n","ogwendene to norwakoe mula mothedhi, kendo noliero tongʼ mar mula e ngʼeye.\n","Bond tongʼe ne chalo gi lodi, lew tonge to pekne ne romo kilo abiriyo. Jatingʼne okumba notelo nyime.\n ","Goliath nochungʼ mokok ne jolweny mag Israel niya, “Angʼo momiyo ubiro kendo uriedo ne lweny? Donge an ja-Filistia, to un, donge un jotich Saulo? Yieruru ngʼato mondo olor obi kama antieni.\n","To konyalo kedo koda monega, to wabiro bedo jotiju, to ka ahinge mi anege, to ubiro bedo jotijwa ma tiyonwa.”\n","Eka ja-Filistiano nowacho niya, “Kawuononi athiano ne jolweny mag Israel! Miyauru ngʼato mondo wakedgo.”\n","Kane Saulo gi jo-Israel owinjo weche ja-Filistia, kibaji nogoyogi mi luoro nomakogi.\n ","Daudi ne en wuod ja-Efrath miluongo ni Jesse mane oa Bethlehem e piny Juda. Jesse ne nigi yawuowi aboro to e ndalo Saulo ne en ngʼat moti ma hike ngʼeny.\n","Yawuot Jesse adek madongo noluwo Saulo e lweny. Wuowi maduongʼ ne en Eliab, mar ariyo ne Abinadab, to mar adek ne en Shama.\n","Daudi ema ne wuowi matin kuomgi. Yawuowi adek madongo noluwo bangʼ Saulo,\n","to Daudi ne jadok kinde ka kinde koa ir Saulo mondo odhi okwa romb wuon-gi Bethlehem.\n ","Kuom ndalo piero angʼwen ja-Filistiano ne wuok okinyi godhiambo konyisore.\n ","Koro Jesse nowachone Daudi wuode niya, “Kaw atonga mopongʼ gi bando mobul kod makati apar mondo ireti iterne oweteni e kambigi.\n","Kaw bende chak mopoto mongʼin apar mondo itergi ne jatendgi. Nenane kaka oweteni dhi mondo iduogna wach maber moa kuomgi.\n","Gin gi Saulo gi jo-Israel duto e holo mar Ela, ka gikedo gi jo-Filistia.”\n ","Okinyi mangʼich Daudi noweyo rombe gi jokwath, notweyo misike mowuok odhi kaka Jesse nonyise. Nochopo e kambi ka jolweny wuok dhi e paw lweny, ka gigoyo koko kendo gigiyo sigich lweny.\n","Jo-Israel kod jo-Filistia nochanore koni gi kocha ka gimanyore.\n","Daudi noweyo gigege gi jarit gik moko moringo odhi ir jolweny mi omoso owetene.\n","Kane pod owuoyo kodgi, Goliath mathuon jo-Filistia ma ja-Gath nowuok kuom jolweny kakok kawacho wechege mag ajara mapile kendo Daudi nowinje.\n","Kane jo-Israel oneno ngʼatno, to giduto ne giringe ka giluor ahinya.\n ","Koro noyudo ka jo-Israel osebedo kawacho niya, “Donge uneno kaka ngʼatni osiko wuok? Owuok, mana mar jaro, Israel. Ruoth biro chiwo mwandu mathoth ne ngʼat monege. Bende obiro miye nyare mondo okendi, joodgi bende ok nogol osuru e Israel.”\n ","Daudi nopenjo joma nochungʼ machiegni kode niya, “Ibiro tim angʼo ne ngʼat monego ja-Filistiani magol wichkuodni e Israel? Ja-Filistia ma ok oter nyangu to en ngʼa manyalo jaro jolweny mag Nyasaye mangima?”\n ","Neginwoyone weche mane oyudo giwacho mi giwachone niya, “Ma e gima ibiro timo ne ngʼat manonege.”\n ","Kane Eliab mowadgi Daudi maduongʼ, owinje ka owuoyo gi ji, mirima nomake kode mopenje niya, “Ibiro ka nangʼo? To rombe manok ka to iweyo gi ngʼa e thim? Angʼeyo ni in jangʼayi bende pachi richo, isebiro mana ni mondo ine kaka lweny dhi.”\n ","Daudi nowacho niya, “Koro sani to atimo angʼo? Ok anyal kata wuoyoe?”\n","Eka nolokore mochako wuoyo gi ngʼama chielo konono mana wachno kendo ji nodwoke mana wach machalre gi manosewinjo.\n","Gima Daudi nowacho nolandore mochopo ne Saulo eka Saulo noluonge.\n ","Daudi nowachone Saulo niya, “Kik chuny ji nyosre nikech ja-Filistiani; jatichni biro dhi mondo oked kode.”\n ","Saulo nodwoko niya, “In ok inyal dhi kedo gi ja-Filistia nikech in mana rawera, to en to osebedo kokedo chakre tin-ne.”\n ","To Daudi nowacho ni Saulo niya, “Jatichni osebedo kakwayo romb wuon-gi. Ka sibuor kata ondiek omako achiel kuom rombwa,\n","to ne alawe kendo agoye mi amaye rombo kagolo e dhoge. Kane ochikore ira, ne amake gi yie dende mi agoye kendo anege.\n","Jatichni osenego sibuor gi ondiek; ja-Filistia ma ok oter nyanguni, biro bedo achiel kuomgi nikech osejaro jolwenj Nyasaye mangima.\n","Jehova Nyasaye mane oresa e kok sibuor gi kok ondiek biro resa e lwet ja-Filistiani.”\n Saulo nowachone Daudi niya, “Dhi kendo Jehova Nyasaye obed kodi.”\n ","Eka Saulo norwako Daudi gi lawe owuon. Norwakone koti mar lweny kendo nosidhone ogudu mar mula e wiye.\n","Daudi notweyo liganglane ewi law mi notemo wuothogo nikech ne ok ongʼiyo gi gigo.\n Nowachone Saulo niya, “Ok anyal dhi gi gigi nikech ok angʼiyo kodgi.” Omiyo nogonyogi oko.\n","Eka nokawo ludhe mi oyiero kite mapoth abich ei aora kendo noketogi e ofukune mar kwath mi otingʼo orujre e lwete kendo osudo machiegni gi ja-Filistiano.\n ","E kindeno, ja-Filistiano gi jatingʼ kuode, ne sudo machiegni gi Daudi.\n","Eka norango Daudi konone moneno ni en mana rawera ma silwal, ma jaber, mine obuone.\n","Nowachone Daudi niya, “An guok mibirona kitongʼona kete?” Ja-Filistia nokwongʼo Daudi gi nying nyisechene.\n","Nowachone niya, “Bi ka abiro miyo winy ma e kor yamo ringi gi le man e thim.”\n ","Daudi nowachone ja-Filistiano niya, “Ibirona gi ligangla kod tongʼ gi bidhi, anto abironi e nying Jehova Nyasaye Maratego, ma Nyasach jolweny Israel ma iseyanyo.\n","Kawuononi Jehova Nyasaye biro keti e lweta, abiro goyi piny mi angʼad ngʼuti. Kawuono abiro miyo winy mae kor polo gi le man e thim ringre jolweny mag jo-Filistia, kendo piny mangima biro ngʼeyo ni nitie Nyasaye ei Israel.\n","Ji duto mochokore ka biro ngʼeyo ni Jehova Nyasaye ok res joge gi ligangla gi tongʼ nimar lweny en mar Jehova Nyasaye, kendo obiro chiwou uduto e lwetwa.”\n ","Kane ja-Filistiano osudo machiegni mondo oked kode, Daudi ne oringo mapiyo piyo kochiko kar kedo mondo orom kode.\n","Nosoyo lwete ei mifukune mogolo kidi; eka noketo kidino e orujre mine odiro mogoyogo lend wangʼ ja-Filistiano. Kidi nodonjo e lend wangʼe mine opodho piny auma.\n ","Omiyo Daudi noloyo ja-Filistiano gi orujre kod kidi; ka oonge gi ligangla e lwete nogoyo ja-Filistiano piny monege.\n ","Daudi noringo mochungʼ kuome. Nokawo ligangla ja-Filistia mowuodho e olalone kane osenege, nongʼado wiye gi ligangla.\n Kane jo-Filistia oneno ni thuon-gi osetho negilokore mi gichako ngʼwech.\n","Eka jo-Israel gi jo-Juda nosudo machiegni negigiyo sigich lweny mi gilawo jo-Filistia nyaka gichopi kama idonjogo Gath nyaka rangeye mag Ekron. Ringre jogi motho nokeyore e yo madhi Sharaim nyaka Gath gi Ekron.\n","Kane jo-Israel odwogo koa lawo jo-Filistia, ne giyako kargi mar bworo.\n ","Daudi nokawo wi ja-Filistia mokelo Jerusalem, to gige lweny mag ja-Filistia notero e hembe owuon.\n ","Kane Saulo orango Daudi e sa mane odhi rado gi ja-Filistia, nopenjo Abner mane jatend jolweny niya, “Abner wuowini en wuod ngʼa?”\n Abner nodwoko niya “Yaye ruoth, akwongʼora e nyimi ni ok angʼeye.”\n ","Ruoth nowachone niya, “Non ane ni wuowini en wuod ngʼa?”\n ","Mapiyo piyo kane Daudi odwogo koa nego ja-Filistia, Abner nokawe motere e nyim Saulo, kapod Daudi otingʼo wi ja-Filistia.\n ","Saulo nopenje niya, “Wuowi matin in wuod ngʼa?”\n Daudi nodwoko niya, “An wuod Jesse ma ja-Bethlehem ma jatichni.”\n"],["Kane Daudi osetieko wuoyo gi Saulo, chuny Daudi nowinjore gi mar Jonathan gi Daudi mine ohere mana kaka oherore owuon.\n","Koa odiechiengno Saulo nokawo Daudi kendo ne ok ochako odok dalagi ir wuon-gi.\n","Jonathan nokwongʼore gi Daudi nikech ne ohere mana kaka oherore owuon.\n","Jonathan nogolo lawe mane orwako momiyo Daudi, nomiye lawe mar akor, gi liganglane bende, atungʼ gi okandane.\n ","Gimoro amora mane Saulo oore mondo otim, Daudi ne timo maber ahinya kuom mano Saulo nomiye rangʼiny mamalo e lweny. Ma nomiyo ji duto mor nyaka jotend lweny mag Saulo bende.\n ","Kane ji duogo dala bangʼ ka Daudi nosenego ja-Filistia, mon nowuok e mier matindo duto mag Israel mondo oromne Ruoth Saulo ka giwer kendo gimiel, ka igoyo tamborin gi asili.\n","Kane gimiel, ne giwer niya,\n “Saulo onego ji alufe,\n to Daudi onego ji alufe gi alufe.”\n ","Saulo ne okecho ahinya nikech wendno nochwanye, mi nowacho e chunye niya, “Ere kaka gisemiyo Daudi alufe gi alufe; to an to gimiya mana alufe kende. Angʼo modongʼne makoro ok doyudi ma kata bedo ruoth?”\n","Kochakore chiengʼno Saulo nochako bedo gi nyiego gi Daudi.\n ","Kinyne Nyasaye nochiwo thuolo ne roho marach mobiro gi teko modonjo kuom Saulo. Noyudo okoro wach e ode, ka Daudi to ne goyo nyatiti kaka ne ojagoyo pile. Saulo ne nigi tongʼ e lwete\n","kendo nodiro tongʼ kowacho e chunye niya, “Abiro chwowo Daudi mariw gi kor ot.” To Daudi nolengʼe nyadiriyo.\n ","Saulo noluoro Daudi nikech Jehova Nyasaye noseweye, to ne ni kod Daudi.\n","Omiyo nogolo Daudi mondo oa bute mi nokete mondo obed jatend jolweny alufu achiel, kendo Daudi notelonegi e lwenje mane gidhiye.\n","Gik moko ne dhi kode maber e gimoro amora mane otimo nikech Jehova Nyasaye ne ni kode.\n","Kane Saulo oneno kaka odhi maber, mine oluore.\n","To jo-Israel duto gi jo-Juda duto ne ohero Daudi nikech notelonegi e lwenjegi.\n ","Saulo nowachone Daudi niya, “Ma en Merab nyara maduongʼ. Abiro miyigo mondo ikende; to mana ka inyalo kedona gi chir ka ikedo lwenje mag Jehova Nyasaye.” Nimar Saulo nowacho e chunye niya, “Ok abi keto lweta kuome. We jo-Filistia ema otim mano!”\n ","To Daudi nowachone ne Saulo niya, “Anto an ngʼa kata anywolana kata dhood gi wuora gin angʼo e Israel ma dimi abed or ruoth?”\n","Kane ndalo ochopo mane Merab nyar Saulo onego omi Daudi, ne omiye Adriel ja-Mehola mondo okende.\n ","Koro Mikal nyar Saulo nohero Daudi, omiyo kane ginyiso Saulo wachno, to Saulo nobedo mamor.\n","Saulo noparo e chunye niya, “Abiro miyego, mondo obedne obadho mondo omi jo-Filistia oyude.” Omiyo Saulo nowachone Daudi niya, “Koro in-gi thuolo mar ariyo mondo ibed ora.”\n ","Eka Saulo nochiko jotichne niya, “Wuouru gi Daudi lingʼ-lingʼ kendo wachneuru ni, ‘Winji, ruoth mor kodi kendo jotije duto bende oheri koro bed ore.’ ”\n ","Neginwoyo wechego ne Daudi. To Daudi nowacho niya, “Uparo ni en wach mayot mar bedo or ruoth? An mana ngʼama odhier bende ok angʼera.”\n ","Kane jotije Saulo onyise gima Daudi nowacho,\n","Saulo nodwoko niya, “Wachneuru Daudi ni, ‘Ruoth ok dwar ni inyombne, eka ikaw nyare, to odwaro mana ni mondo ikelne ringre jo-Filistia mia achiel (ma en pien duongʼ-gi), mondo ochulgo kuor ne wasike.’ ” Chenro mar Saulo ne en ni mondo Daudi opodhie lwet jo-Filistia.\n ","Kane jotij Saulo onyiso Daudi wechego nobedo mamor bedo or ruoth. Kane kinde moket pok orumo,\n","Daudi gi joge nodhi monego jo-Filistia mia ariyo. Nokelo ringregi (ma en pien duongʼ-gi) kendo nochiwo kar kwan-ka duto mondo omi obed or ruoth. Eka Saulo nomiye Mikal nyare mi okendo.\n ","Kane Saulo ofwenyo ni Jehova Nyasaye nigi Daudi kendo ni Mikal nyare ohero Daudi.\n","Saulo nomedo luore, kendo nosiko ka en jasike e ndalo duto mag ngimane.\n ","Jotend lweny mag jo-Filistia ne medo dhi e lweny, kendo kaka negimedo dhi e kaka Daudi bende ne locho moloyo jotelo mamoko mag Saulo kendo nomedo ngʼere.\n"],["Saulo nowachone Jonathan ma wuode to gi jotije duto mondo gineg Daudi. To Jonathan nohero Daudi ahinya,\n","mi nosieme niya, “Tangʼ, Saulo wuora manyo yo ma donegigo. Omiyo kiny gokinyi dhiyo ipondi kendo bed mana kuno.\n","Abiro dhi oko kendo anachungʼ but wuora machiegni gi kama ipondoeno. Abiro wuoyo kode kuomi kendo abiro nyisi gima ayudo.”\n ","Jonathan nowuoyo maber kuom Daudi ne Saulo, wuon mare, mowachone niya, “Ruoth kik itim marach ne jatichni Daudi; pok otimoni marach, to osemana konyi ahinya.\n","Noyie tho chiengʼ mane onego ja-Filistia. Jehova Nyasaye nokelo loch maduongʼ ne jo-Israel duto, ne ineno mine imor. Angʼo madimi itim marach ni ngʼama onge ketho ka Daudi kinege maonge gima omiyo?”\n ","Saulo nochiko ite ne wach Jonathan mi okwongʼore kowacho niya, “Akwongʼora gi nying Jehova Nyasaye mangima ni Daudi ok nonegi.”\n ","Omiyo Jonathan noluongo Daudi monyise weche duto mane giwacho. Nokele ir Saulo, mi Daudi nobedo gi Saulo kaka nosebet mokwongo.\n ","Lweny nochako owuok kendo, mi Daudi nowuok modhi kedo gi jo-Filistia. Nonego ji mangʼeny ma joma odongʼ noringo oa.\n ","To roho marach ma Jehova Nyasaye nomiyo thuolo nobiro kuom Saulo kama nobetie piny ei ode ka otingʼo tongʼe e lwete. Kane Daudi ne goyo nyatiti,\n","Saulo notemo chwowe gi tongʼ mondo oriwe gi kor ot, to Daudi nolengʼe mi tongʼ nochwowo kor ot. Otienono Daudi notony maber modhi.\n ","Saulo nooro ji mondo orit od Daudi kendo mondo onege gokinyi. To Mikal ma chi Daudi nosieme niya, “Ka ok iringo mi ikonyo ngimani otienoni to kiny nonegi.”\n","Eka Mikal nogolo Daudi gie dirisa, mine oringo motony.\n","Eka Mikal nokawo gima opa mopiele e kitanda, moume gi law, bangʼe oketo yie diek moko e wiye.\n ","Kane Saulo ooro ji mondo omak Daudi, Mikal nowacho niya, “Otuo.”\n ","Kendo Saulo nooro jogo mondo odogi one Daudi mowachonegi niya, “Keleuru ira ka utingʼe e kitandane mondo omi anege.”\n","To ka jogo nodonjo negiyudo gima opa e kitanda, to yo ka wiye to oketie yie diek.\n ","Saulo nowachone Mikal niya, “Angʼo momiyo iwuonda kama kiweyo jasika dhi matony?”\n Mikal nowachone niya, “Nowachona ni, ‘Weya adhi. Angʼo momiyo danegi.’ ”\n ","Kane Daudi oseringo motony, ne odhi Rama ir Samuel mi onyise timbe duto ma Saulo osetimone. Eka en gi Samuel negidhi Nayoth ma gibet kuno.\n","Wach nochopo ne Saulo niya, “Daudi ni Nayoth e gwengʼ Rama”\n","omiyo nooro ji mondo odhi omake. To kane gineno oganda jonabi ka koro wach ka gin gi Samuel kochungʼ kanyo kaka jatendgi Roho mar Nyasaye nomako joote Saulo ma gin bende negichako koro.\n","Nonyis Saulo wachno, mi nooro ji moko to gin bende ne gikoro. Eka Saulo nooro joote kendo mar adek, to gin bende negimedo mana koro.\n","Mogik en owuon nowuok modhi Rama ka nochopo e Soko maduongʼ man Seku. Nopenjo niya, “Ere Samuel gi Daudi?”\n Negidwoke niya, “Gin Nayoth e gwengʼ Rama.”\n ","Omiyo Saulo nodhi Nayoth e gwengʼ Rama. To en bende Roho mar Nyasaye nobiro kuome mi owuotho kokoro wach nyaka ochopo Nayoth.\n","Nogolo lepe mokoro wach e nyim Samuel. Nonindo kamano odiechiengʼ gotieno. Mano ema omiyo ji wacho niya, “Kare Saulo bende en achiel kuom jonabi?”\n"],["Eka Daudi noringo koa Nayoth e gwengʼ Rama mine odhi ir Jonathan mopenje niya, “Angʼo masetimo? Ere kethona? Rach mane ma asetimo ne wuonu, momiyo odwaro kawo ngimana?”\n ","Jonathan nodwoke niya, “Onge. Ok ibi tho! Winji, wuonwa ok tim gimoro amora, bedni oduongʼ kata otin, ma ok onyisa. Angʼo madimi opandna wachni? Ok en kamano!”\n ","Daudi to nowacho ka kwongʼore niya, “Wuoru ongʼeyo malongʼo kaka igena mi osewacho e chunye ni, ‘Jonathan ok onego ngʼe wachni nikech chunye nyalo bedo gi lit.’ Kata kamano akwongʼora gi nying Jehova Nyasaye mangima to gi nyingi ni kinda gi tho odongʼ mana ondamo achiel.”\n ","Jonathan nowacho ni Daudi niya, “Gimoro amora midwaro ni atim abiro timoni.”\n ","Omiyo Daudi nowacho niya, “Winji, kiny en Sawo mar Dwe manyien kendo nitie budho ma onego bed ni achiemo gi ruoth, to we adhi apondi oko nyaka chop odhiambo mar orucha.\n","Ka wuonu ok onena e nyasini, to nyise ni, ‘Daudi nokwaya mondo amiye thuolo odhi dalagi Bethlehem mapiyo piyo, nikech anywolagi duto nigi misango mar higa ka higa.’\n","Ka owacho ni, ‘Mano ber,’ eka anabed gi adieri ni jatichni nigi kwe. To ka mirima omake, to ibiro bedo gi adiera ni oseketo chunye ni nyaka to onega.\n","In to koro bed ja-adiera ne jatichni, nikech isekwongʼori kode e nyim Jehova Nyasaye. To ka an jaketho to nega in iwuon! Angʼo ma dimi iketa e lwet wuonu?”\n ","Jonathan nowachone niya, “Mano ok nyal timore! Ka dine angʼeyo kata mana matin ni wuora dwaro timoni marach, donge danyisi?”\n ","Daudi nopenje niya, “Ngʼa mabiro wachona ka wuonu odwoki gi gero?”\n ","Jonathan nowacho niya, “Bi wadhi kuma opondo.” Omiyo negidhi giduto.\n ","Eka Jonathan nowachone Daudi niya, “Gi nying Jehova Nyasaye ma Nyasach Israel, abiro wuoyo gi wuora e sa maka ma orucha! Ka en gi paro maber kuomi, to donge abiro anyisi?\n","To ka wuora nigi chuny mar hinyi, to aweyo ma ok anyisi kendo konyi mondo itony idhi gi kwe, to mondo Jehova Nyasaye ochwada malit. Mad Jehova Nyasaye obed kodi mana kaka osebedo gi wuora.\n","To yie itimna ngʼwono mana machal gi ngʼwono mosiko mar Jehova Nyasaye e ndalo duto mag ngimana, mondo kik nega,\n","kendo kik iwe timo ngʼwono ni jooda kata mana ka Jehova Nyasaye osetieko wasik Daudi e wangʼ piny.”\n ","Omiyo Jonathan nokwongʼore gi joka Daudi, kowacho niya, “Mad Jehova Nyasaye mondo ongʼad bura ne wasik Daudi.”\n","Omiyo Jonathan noketo Daudi mochako ojiwo kwongʼruokne nikech nohere, nimar nohere mana kaka oherore owuon.\n ","Eka Jonathan nowachone Daudi niya, “Kiny en Sawo mar dwe manyien kendo kiny nongʼere ni ionge nikech komi nobed nono.\n","To kochopo orucha kar odhiambo kanyo to idhi kama ne ipondoe mokwongo ka wechegi nochakore kendo irit but kit Ezel.\n","Abiro diro aserni adek e bathe kanyo, ka gima atemo lengʼo gimoro.\n","Eka abiro oro rawera kawachone ni, ‘Dhi idwar aserni.’ To kawachone ni, ‘Ne, aserni ni e bathi koni; kelgi ka, eka ibi, nikech akwongʼora gi nying Jehova Nyasaye mangima ni onge gima biro hinyi kendo onge gima rach.’\n","To ka awachone rawera ni, ‘Ne, aserni ni nyimi,’ eka nyaka idhi nikech Jehova Nyasaye dwaro ni idhi adhiya.\n","To kuom weche mawasewuoyoe to ipar, nimar Jehova Nyasaye en janeno e kindwa nyaka chiengʼ.”\n ","Omiyo Daudi nopondo oko kendo kane Sawo mar Dwe manyien ochopo, to ruoth nobet piny mondo ochiem.\n","Nobet kare mane ojabetie but kor ot, ka gimanyore gi Jonathan, Abner to nobet bath Saulo, kom Daudi to ne ninono.\n","Saulo ne ok owacho gimoro chiengʼno, nikech noparo e chunye niya, “Nyaka bed ni Daudi osetimo gimoro marach, omiyo ok oler adiera emomiyo ok obiro e nyasi.”\n","To kata mana kinyne, ma en chiengʼ mar ariyo mar dwe, kom Daudi ne pod ninono. Eka Saulo nowachone Jonathan wuode niya, “Angʼo momiyo wuod Jesse ok obiro e chiemo, chakre nyoro nyaka kawuono?”\n ","Jonathan nodwoko niya, “Daudi nohomba kokwaya thuolo mondo odhi Bethlehem.”\n","Nokwayo niya, “Yiena mondo adhi nikech joodwa timo misango e dala kendo owadwa nochika matek ni nyaka achop kuno. Koro akwayi ni yie ingʼwon-na mondo adhi ane owetena. Mano ema omiyo ok osebiro e mesa ruoth.”\n ","Saulo notoyo mirimbe kuom Jonathan mowachone niya, “In wuod dhako ma wiye tek kendo ma ja-mahundu! Donge angʼeyo ni isebedo jakor wuod Jesse makelo wichkuot ne in iwuon kendo ne minu monywoli?\n","Ka wuod Jesse pod ngima e pinyni to in kata pinyruodhi ok nyal gurore. Koro or wach mondo okelnago nikech nyaka otho!”\n ","Jonathan nopenjo wuon-gi niya, “Angʼo momiyo nyaka otho? Angʼo mosetimo?”\n","To Saulo nobaye gi tongʼ mondo onege. Eka Jonathan nongʼeyo ni kare wuon-gi dwaro nego Daudi.\n ","Jonathan nochungʼ moa e mesa ka mirima mager omake chiengʼ mar ariyo mar dwe mane ok ochiemo, nikech chunye ne lit kod timbe wuon-gi mag wichkuot mane otimone Daudi.\n ","Kinyne gokinyi Jonathan nodhi oko e kargi mar romo gi Daudi. Ne en-gi wuowi matin,\n","kendo nowachone wuowino niya, “Ringi mondo idwar aserni madirogi.” E sa ma wuowino ne ringo, nodiro asere mokadhe.\n","Ka wuowino nochopo kama asech Jonathan ne olwarie, Jonathan noluonge gi dwol maduongʼ niya, “Donge asere ni nyimi kanyo?”\n","Eka nokok kowacho niya, “Reti! Dhi piyo! Kik ichungʼ!” Wuowino nokwanyo asereno mi odok ir ruodhe.\n","Wuowino ne ok ongʼeyo gimoro amora mane timore, makmana Jonathan gi Daudi kende ema nongʼeyo.\n","Eka Jonathan nomiyo wuowino gige mag lweny mowachone niya, “Dhiyo idwokgi dala.”\n ","Bangʼ ka wuowino nosedhi, Daudi nowuok yo milambo mar dir kidi, mi okulore piny e nyim Jonathan nyadidek ka lend wangʼe mulo piny. Eka ne gimosore ma giywak giduto to Daudi noywak moloyo.\n ","Jonathan nowachone Daudi niya, “Dhi gi kwe nimar wasesingore e nyim Jehova Nyasaye ni osiep man e kindwa kodi ka wakwongʼore niya, Jehova Nyasaye obed janeno e kindi koda kendo e kind nyikwayi kod nyikwaya nyaka chiengʼ” Eka Daudi nowuok to Jonathan bende nodok dala.\n"],["Daudi nodhi Nob ir Ahimelek jadolo. Ahimelek nokirni kane oromo kode mopenjo niya, “Angʼo momiyo in kendi? Angʼo momiyo ngʼato ok obiro kodi?”\n ","Daudi nodwoko Ahimelek jadolo niya, “Ruoth oseora e ote moro konyisa ni, ‘Kik ngʼato ngʼe gimoro amora kuom oteni kod gik monyisi mondo itim.’ Joga to asechiko mondo waromgo kamoro.\n","Angʼo ma in-go ka sani? Miya makati abich kata gimoro amora minyalo yudo.”\n ","To jadolo nodwoko Daudi niya, “Aonge gi makati moro amora makmana nitiere moko mowal ka, ginyalo tiyo kode mana ka giseritore ma ok gibedo e achiel gi mon.”\n ","Daudi nodwoke niya, “Adier wasebedo mabor gi mon, mana kaka wajatimo kinde ma awuok oko. Ringre chwo to ler kata mana e ote moko ma ok ler. To koro kawuononi digibed maler maromo nade!”\n","Eka jadolo nomiye makati mowal nikech ne onge makati moro amora makmana makati moket e Nyim Jehova Nyasaye migolo oko chiengʼ miketo makati maliet kargi.\n ","Koro jatich Saulo moro ne nitie kanyo chiengʼno mane ogengʼne e nyim Jehova Nyasaye; ne en Doeg ma ja-Edom, mane jatend jokwadh Saulo.\n ","Daudi nopenjo Ahimelek niya, “Donge dibedie gi tongʼ kata ligangla moro amora ka? Ne ok akawo ligangla kata gir lweny moro amora, nikech ote ruoth nobirona mapiyo.”\n ","Jadolo nodwoke niya, “Ligangla Goliath ja-Filistia, mane inego e holo mar Ela, nika; oboye gi law en e tok law mayom mar dolo miluongo ni efod. Ka idware to kawe, onge ligangla moro makmana mano.”\n Daudi nowacho niya, “Onge moro amora machal kode; miyago.”\n ","Chiengʼno Daudi noringo Saulo mi odhi ir Akish ruoth Gath.\n","To jotich Akish nowachone niya, “Donge ngʼatni e Daudi ma ruodh pinygi? Donge en ema gimielne ka giwer ni:\n “ ‘Saulo osenego ji alufe,\n to Daudi onego alufe gi alufe’?”\n ","Wechegi nodonjo e chuny Daudi mi nomiyo oluoro Akish ruoth Gath ahinya.\n","Omiyo nowuondore ni en janeko e nyimgi kanyo, kane en e lwetgi notimo timbe mag janeko, kogwaro dhorangach kendo koweyo olawo wuok e dhoge nyaka e yie tike.\n ","Akish nowachone jotije niya, “Ngʼiuru ngʼatni en janeko! Angʼo momiyo ukele ira?\n","Uparo ni aonge gi joneko moromo momiyo ukelo ngʼatni e nyima? Ne ochuno ni nyaka ngʼatni bi e oda?”\n"],["Daudi nowuok Gath moringo odhi e rogo mar Adulam. Kane owetene kod joodgi duto owinjo wachno, negidhi ire kuno.\n","Ji duto mane nigi chandruok kata mane nigi gowi kata nigi ngʼur moro amora nochokore modhi ire, mine obet jatendgi. Ne gin chwo madirom mia angʼwen mane ni kode.\n ","Ka Daudi noa kanyo nodhi Mizpa e piny Moab mowachone ruoth Moab niya, “Bende diyie mondo wuora gi minwa obi odag kodi nyaka angʼe gima Nyasaye biro timona?”\n","Omiyo noweyogi gi ruodh Moab mine gidak kode e ndalo duto mane Daudi ni kar pondo.\n ","Janabi Gad nowachone Daudi niya, “We dak kar pondo, dhi e piny Juda.” Omiyo Daudi nowuok modhi e bungu man Hereth.\n ","Koro Saulo nowinjo ni osefweny kuma Daudi gi joge nitie. To Saulo noyudo obet piny e tiend yath moro ewi got man Gibea kotingʼo tongʼ e lwete kolwore gi jodonge.\n","Saulo nowachonegi niya, “Winjuru, un jo-Benjamin! Bende wuod Jesse nomiu puothe gi puoth mzabibu? Bende enoketu jotend jolweny alufe kata jatend jolweny miche?\n","Kare mano emomiyo uduto useriworuna? Onge ngʼato angʼata manyisa ka wuoda timo singruok gi wuod Jesse. Onge ngʼama dewo gima timorena kata manyisa ni wuoda osethuwo jatija mondo obutna ka rita kaka koro otimoni.”\n ","Eka Doeg ja-Edom, manoyudo ochungʼ gi jodong Saulo, nowacho niya, “Ne aneno ka wuod Jesse odhi ir Ahimelek wuod Ahitub man Nob.\n","Ahimelek nopenjone wach kuom Jehova Nyasaye, nomiye chiemo bende gi ligangla mar Goliath ja-Filistia.”\n ","Eka ruoth nooro joote mondo oom Ahimelek jadolo ma wuod Ahitub kaachiel gi joodgi duto, mane gin jodolo e Nob, kendo giduto negibiro ir ruoth.\n","Saulo nowacho niya, “Koro winji wuod Ahitub.”\n Nodwoke niya, “Ruodha awinjo.”\n ","Saulo nopenje niya, “Marangʼo useriworuna, in kod wuod Jesse, ka imiye makati, kod ligangla kendo ka ipenjone wach kuom Nyasaye, mi koro osengʼanyona kendo obuto korita, mana kaka otimo kawuononi?”\n ","Ahimelek nodwoko ruoth niya, “Ere ngʼat ma ja-adiera kuom jotiji duto machal gi Daudi ori ma jatend joma riti, kendo mogen moloyo e odi mangima?\n","Iparo ni mano e odiechiengʼ mokwongo mapenjonee Nyasaye wach? Ooyo ok en kamano! Ruoth kik iketne jatichni bura kata joodgi bura, nikech jatichni ok ongʼeyo gima dhi nyime ka.”\n ","To ruoth nowacho niya, “Nyaka itho, in Ahimelek gi joodu duto.”\n ","Eka ruoth nowachone joritne mane ni bute niya, “Lokreuru mondo uneg jodolo mag Jehova Nyasaye, nikech gisedok jokor Daudi. Negingʼeyo ni oringo to negitamore nyisa.”\n To jodong ruoth ne ok oyie mondo gineg jodolo mag Jehova Nyasaye.\n ","Omiyo ruoth nochiko Doeg niya, “Lokri mondo ineg jodolo.” Omiyo Doeg ja-Edom nonegogi. Chiengʼno nonego joma orwako lewni mayom mag dolo miluongo ni efod maromo ji piero aboro gabich.\n","Eka nodhi Nob, e dala mar jodolo kendo kanyo nonegoe chwo, mon, nyithindo nyaka madhoth, dhok, punde kod rombe. Magi duto nonego gi ligangla.\n ","To Abiathar wuod Ahimelek ma wuod Ahitub notony moringo odhi ir Daudi.\n","Abiathar nonyiso Daudi ni Saulo osenego jodolo mag Jehova Nyasaye.\n","Eka Daudi nowachone Abiathar niya, “E odiechiengʼno ka Doeg ja-Edom ne ni kanyo ne angʼeyo adier ni nyaka ne onyis Saulo. An ema akelo tho ne joka wuonu duto.\n","Bed koda ka; kik iluor; ngʼato madwaro negino an bende odwaro nega. Onge gima nohinyi ka in koda.”\n"],["Kane owach ne Daudi niya, “Ne jo-Filistia kedo gi jo-Keila kendo giyako gik man e laru mar dino cham,”\n","nopenjo Jehova Nyasaye niya, “Bende owinjore adhi kendo amonj jo-Filistia-gi?”\n Jehova Nyasaye nodwoke niya, “Dhiyo, mondo imonj jo-Filistia kendo ires Keila.”\n ","To jo-Daudi nowachone niya, “Ka Juda ka ema waluorie. Dobednwa machalo nade ka wadhi Keila mondo waked gi jolweny mag Filistia!”\n ","Daudi nopenjo Jehova Nyasaye kendo mi Jehova Nyasaye nodwoke ne, “Lor idhi Keila nimar adhi chiwo jo-Filistia e lweti.”\n","Omiyo Daudi gi joge nodhi Keila, mokedo gi jo-Filistia kendo opeyo jambgi. Nonego jo-Filistia mangʼeny mine oreso jo-Keila.\n","Koro Abiathar wuod Ahimelek nosebiro gi law mayom mar dolo miluongo ni efod e kinde mane oringo kodhi ir Daudi Keila.\n ","Nowach ne Saulo ni Daudi nosedhi Keila, omiyo nowacho niya, “Nyasaye osechiwe e lweta, nimar Daudi osetwere owuon ka odonjo e dala man-gi rangeye kod lodi.”\n","Omiyo Saulo noluongo joge duto makedo ne lweny, mondo gilor gidhi Keila kendo gigengʼ ne Daudi gi joge.\n ","Kane Daudi owinjo ni Saulo chano yor yude nowachone Abiathar jadolo niya, “Kel law akor mar law mayom mar dolo miluongo ni efod.”\n","Daudi nowacho niya, “Yaye Jehova Nyasaye ma Nyasach Israel, jatichni osewinjo gadiera ni Saulo chano biro Keila mondo oketh dala nikech an.\n","Bende jo-Keila nochiwane? To bende Saulo biro biro ka kaka jatichni osewinjo? Yaye Jehova Nyasaye ma Nyasach Israel, nyis jatichni.”\n Eka Jehova Nyasaye nodwoko niya, “Obiro biro.”\n ","Daudi nopenjo kendo niya, “Jo-Keila biro chiwa kaachiel gi joga ne Saulo.”\n To Jehova Nyasaye nowacho niya, “Gibiro timo kamano.”\n ","Omiyo Daudi gi joge maromo mia auchiel, nowuok Keila mine giwuotho koni gi kocha ka gisiko gidar. Kane Saulo owinjo ni Daudi nosetony mowuok Keila ne ok odhi kuno.\n ","Daudi nodak e kuonde mag pondo manie thim kendo e gode mag Thim Zif; odiechiengʼ ka odiechiengʼ Saulo ne osiko ka dware, to Nyasaye ne ok oketo Daudi e lwete.\n ","Kane Daudi ni Horesh man e thim Zif noyudo wach ni Saulo nosewuok mondo otiek ngimane.\n","To Jonathan wuod Saulo nodhi Horesh ir Daudi mokonye koduogo chunye mondo oyud teko moa kuom Nyasaye.\n","Nowacho niya, “Kik iluor. Saulo wuora ok bi timi gimoro. Ibiro bedo ruodh Israel, to an abiro bedo jalupni. Kata Saulo wuora ongʼeyo mano.”\n","Kargi ji ariyogi negisingore e nyim Jehova Nyasaye. Eka Jonathan nodhi dala to Daudi to nodongʼ Horesh.\n ","Jo-Zif nodhi Gibea ir Saulo mi giwachone ne, “Donge Daudi opondo kuomwa e kuonde pondo Horesh ewi got Hakila, mantie yo milambo mar Jeshimon?\n","Koroni, yaye Ruoth, inyalo biro sa moro amora midwaro biroe, to obiro bedo wachwa mondo wachiwe ne ruoth.”\n ","Saulo nodwoko niya, “Jehova Nyasaye mondo ogwedhu kuom timona maber.\n","Dhiuru kendo umed ikoru. Nonuru mondo ungʼe kuma Daudi jadhiyoe kod ngʼat mosenene kuno. Gisenyisa ni en ngʼama yoreyore ahinya.\n","Nonuru konde duto mopondoe gi kuonde duto motiyogo, eka uduogna wach mobidhore. Bangʼe anadhi kodu; ka dipo ni en kanyo, to abiro dware e dhoudi duto mag Juda.”\n ","Kuom mano ne giwuok mi gidhi Zif motelone Saulo. Daudi gi joge to ne ni e Thim Maon man Araba yo milambo mar Jeshimon.\n","Saulo gi joge nochako dwero, ka nowach ne Daudi wachno, nolor mwalo e lwanda mi nobet e Thim man Maon. Kane Saulo owinjo ma, nodhi e Thim man Maon kolawo Daudi.\n ","Saulo ne dhi e bath got konchiel to Daudi gi joge ne ni e bathe kumachielo, ka giringo mondo gi yomb Saulo. Ka Saulo gi jolwenje ne chiegni juko Daudi gi joge mondo gimakgi,\n","jaote nobiro ir Saulo, mowacho niya, “Bi piyo! Jo-Filistia osebiro monjo piny.”\n","Eka Saulo noweyo lawo Daudi mi odhi rado gi jo-Filistia. Mano emomiyo iluongo kanyo ni Sela Hamalekoth.","To Daudi nodhi malo koa kanyo modak e kuonde pondo mag En Gedi.\n"],["Bangʼ ka Saulo nosea lawo jo-Filistia, nowachne niya, “Daudi nitie e Thim En Gedi.”\n","Omiyo Saulo nokawo ji alufu adek; ji moyier kowuok e Israel duto, eka noikore mowuok kodhi dwaro Daudi gi joge but Rogo ma Nyakech pondoe.\n ","Nobiro e abila mar rombe man but yo; to kanyo ne nitie rogo, to Saulo nodonjo e rogono mondo olosre. Daudi gi joge bende ne osedonjo ei rogono.\n","Jogo nowacho niya, “Ma e odiechiengʼ ma Jehova Nyasaye nowuoyo kuome kowacho ni, ‘Abiro keto jowasiki e lweti mondo itimne kaka idwaro!’ ” Eka Daudi nosudo lingʼ-lingʼ mongʼado riak law Saulo.\n ","Bangʼe chuny Daudi nochandore nikech nosengʼado riak law Saulo.\n","Nowachone joge niya, “Jehova Nyasaye ok oyie mondo atim gima kamano ni ruodha, ngʼat Jehova Nyasaye mowir, kata tingʼo lweta mondo ahinye; nikech en ngʼat mowir ma Jehova Nyasaye oyiero.”\n","Kamano Daudi nokwero joge kendo ne ok oyienegi mondo gitug dhawo gi Saulo. Omiyo Saulo nowuok e rogo modhi e yore.\n ","Eka Daudi nowuok oko mar rogo mi oluongo Saulo, “Ruodha ma ruoth!” Kane Saulo ongʼiyo chien, Daudi nokulore piny monindo auma ka wangʼe ochiko piny.\n","Nowachone Saulo niya, “Angʼo momiyo ichiko iti ka ji wachoni ni, ‘Daudi dwaro hinyi’?\n","Kawuononi iseneno gi wangʼi kaka Jehova Nyasaye ne oketi e lweta ei rogo. Jomoko ne owachona ni anegi, to ne aweyi; mi awacho ni, ‘Ok natingʼ lweta mar hinyo ruodha nikech en ngʼat Jehova Nyasaye mowir.’\n","Ne, wuora, ngʼi ine riak lawi ma an-go e lweta! Ne angʼade e riak lawi to ne ok anegi. Sani koro inyalo neno kendo fwenyo ni aonge gi paro mar timoni marach kata ngʼanyoni. Pok akethoni to in to ilawa mondo inega.\n","Mad Jehova Nyasaye ngʼad bura e kinda kodi. Mad Jehova Nyasaye chul kuor kuom gik maricho misetimona, an to lweta ok nomuli.\n","Mana kaka ngero machon wacho ni, ‘Joma timo timbe maricho ema timbe maricho wuok kuomgi’ omiyo ok abi keto lweta kuomi.\n ","“En ngʼama ruodh Israel dwaro mondo onegi? Ilawo ngʼa? Guok motho koso kikun?\n","Mad Jehova Nyasaye bed jangʼad buchwa mondo opog wach e kindwa. Mad onon wach makare kendo otingʼa malo; mad ochwaka kendo oresa e lweti.”\n ","Kane Daudi otieko wuoyo, Saulo nopenjo niya, “Mano en dwondi Daudi wuoda?” Eka noywak matek.\n","Eka nowachone Daudi niya, “In ngʼama kare maloya. Isetimona maber, an to asetimoni marach.\n","Koroni eka isewachona tim maber misetimona; Jehova Nyasaye noketa e lweti to ne ok inega.\n","Ka ngʼato onwangʼo jasike, bende oweye odhi ma ok ohinye? Mad Jehova Nyasaye chuli mathoth kuom gima itimona kawuononi.\n","Angʼeyo ni adieri ibiro bet ruoth kendo pinyruodh Israel nodhi nyime maber e bwo lochni.\n","Koro singrina gi nying Jehova Nyasaye ni ok ningʼad nyikwaya kata rucho nyinga oko e od wuora.”\n ","Omiyo Daudi nosingore ne Saulo. Eka Saulo nodok dala, to Daudi gi joge nodhi e kargi mar pondo.\n"],["Koro Samuel notho, kendo Israel duto nochokore moywage; mine giike e dalane Rama. Bangʼe Daudi nowuok molor piny e Thim Paran.\n ","Ne nitie ngʼat moro e piny Maon mane nigi mwandu Karmel, ne en jamoko ahinya. Ne en gi diek alufu achiel gi rombe alufu adek, mane ongʼado yiegi e Karmel.\n","Ne iluonge ni Nabal to chiege ne iluongo ni Abigael. Ne en dhako mariek kendo ne ojaber, to chwore ne ja-dhood Kaleb, ne en ngʼama koch, jagwondo kendo ma timbene richo.\n ","Kane Daudi ni e thim, nowinjo ni Nabal ngʼado yie rombe.\n","Omiyo nooro yawuowi apar mowachonegi niya, “Dhiuru Karmel ir Nabal mondo umosnago.\n","Wachneuru ni, ‘Idag amingʼa! Ngimani bende obed maonge tuoche in kaachiel gi odi! Kendo gigi duto obed gi ngima maber!\n ","“ ‘Koro asewinjo ni ingʼado yie rombi e kindeni. Kane jokwadhi ni kodwa, to ne ok watimonegi marach, kendo e kinde duto mane gin Karmel onge girgi manolal.\n","Penj jotiji iwuon kendo gibiro nyisi. Omiyo tim tim ngʼwono ne yawuota ma aorogo kaka wabiro e kinde mag mor. Yie imi wasumbinigi gi wuodi Daudi gimoro amora minyalo miyogi.’ ”\n ","Kane jo-Daudi ochopo neginyiso Nabal wach ote Daudi, eka negirito.\n ","Nabal nodwoko jotich Daudi niya, “Daudi-ni to en ngʼa? Wuod Jesseni to en ngʼa? Jotich mangʼeny ndaloni ngʼanyo ne ruodhigi.\n","Angʼo momiyo dakaw kuona gi piga to gi ringa ma aseyangʼo ne jongʼadna yie rombe mondo ami joma akia kuma oaye?”\n ","Jo-Daudi nowichore mi odok. Kane gichopo, neginyiso Daudi weche duto.\n","Daudi nowachone joge niya, “Kawuru liganglau!” Omiyo negikawo liganglagi Daudi bende nokawo mare. Ji madirom mia angʼwen nodhi gi Daudi, to mia ariyo nodongʼ karito gigegi.\n ","Achiel kuom jotich nonyiso chi Nabal ma Abigael niya, “Daudi nooro joote koa e thim mondo obi omos jaduongʼwa, to nobayonegi wach.\n","Kata kamano jogi noritowa maber ahinya. Ne ok gitimonwa marach, to bende e kinde mane wan oko e pap kodgi onge gimoro mane olal.\n","Otieno gi odiechiengʼ ne gibedonwa ka ohinga molworowa kinde duto ka wakwayo rombewa butgi.\n","Koro par ane wach kendo ne gima inyalo timo, nikech chandruok dhi biro ne ruodhwa gi joge duto. Nikech en ngʼat ma achach maonge ngʼama nyalo wuoyo kode.”\n ","Abigael ne ok oketho seche. Nokawo makati mia ariyo, ndede ariyo mar divai, rombe abich moyangʼ gi chamb aloda madirom kilo piero adek gabiriyo, olemb raisin mongʼin maromo mia achiel, gi olemb ngʼowu molos mopamore moromo mia ariyo, eka noketogi e punde.\n","Eka nowachone jotije niya, “Dhiuru nyime an abiro bangʼu.” To ne ok onyiso chwore ma Nabal.\n ","Kane oyudo odhi koidho pundane e hoho manie got, to nyime kanyo noneno Daudi gi joge kalor e got biro kochome kendo noromo kodgi.\n","Daudi noyudo osewacho niya, “Kara ne en gima nono ka athagora gi rito mwandu ngʼatni e thim, maonge kata mana gire mane olal. To osechula mana rach kar ber mane atimone.\n","Mad Nyasaye kum Daudi malit ka dipo ni kiny piny orune ngʼato angʼata madichwo e dala maweyo kapod ngima!”\n ","Kane Abigael oneno Daudi nolor piyo koa e pundane mane oidho mine mokulore e nyim Daudi nyaka e lowo.\n","Nopodho piny e tiend Daudi mi owacho kama: “Ruodha we rach obed e wiya awuon. Kiyie to we jatichni owuo kodi; winj gima jatichni dwa wacho.\n","Mad ruodha mondo kik odew ngʼat ma achach ma Nabal. Ochalo mana gi nyinge, nyinge tiende ni ngʼat mofuwo, kendo otimo tim fuwo kuonde duto. An to ne ok aneno joma ne ruodha ooro.\n ","“Emomiyo koro ruodha, Jehova Nyasaye oseriti mondo kik ichwer remo kendo mondo kik ichul kuor gi lweti to akwongʼora gi nying Jehova Nyasaye mangima kendo gi in iwuon ni mad wasiki kod ji duto machano timoni marach ochal gi Nabal.\n","Yie mondo michni, ma jatichni osekelo ni ruodha, mondo omi joma luwi.\n ","“Yie iwene jatichni kethone, nimar Jehova Nyasaye nyaka nomi dhood ruodha loch mosiko, nikech okedo lwenje mag Jehova Nyasaye. Kik iyie ketho moro oyud kuomi kapod ingima.\n","Kata obedo ni ngʼato lawi mondo otiek ngimani, to ngima mar ruodha notwe motegno gi kanyakla mar joma ngima gi Jehova Nyasaye ma Nyasachi. To ngima wasiki to nowit mabor mana ka gima odir gorujre.\n","Kane Jehova Nyasaye osetimo ni ruodha gik mabeyo duto manosingone mi okete jatend jo-Israel,\n","to chuny ruodha ok nochandre nine ochwero remo mane ok onego chwer kata chulo kuor ne en wuon. To ka Jehova Nyasaye osemiyo ruodha loch to mondo ipar jatichni.”\n ","Daudi nowachone Abigael niya, “Pak obed ni Jehova Nyasaye, Nyasach Israel, moseori kawuononi mondo irom koda.\n","Mad gwedhi kuom ngʼado buchi maber kendo kuom gengʼa mondo kik achwer remo kawuononi mar chulo kuor gi lwetena awuon.\n","Ka ok kamano, to akwongʼora gi nying Jehova Nyasaye mangima ma Nyasach Israel, mosegengʼa mondo kik ahinyi, ka dine ok ibiro piyo mondo iromna, to dine ok odongʼ dichwo moro amora ka Nabal.”\n ","Eka Daudi noyie mokawo gik mane osekelone mi owacho niya, “Dhi dala gi kwe. Asewinjo wecheni kendo aseyie gi kwayoni.”\n ","Ka Abigael nodhi ir Nabal ne en e ot kotimo Sawo maduongʼ ka mar ruoth. Ne omor ahinya bende ne omer. To ok nowachone gimoro nyaka piny noru.\n","To ka nochopo okinyi ka Nabal kongʼo noserumo e wangʼe, chiege nowachone gik moko duto, mi chunye notho mochalo ka kidi.\n","Bangʼ ndalo apar, eka Jehova Nyasaye nogoyo Nabal mi notho.\n ","Kane Daudi owinjo ni Nabal osetho, nowacho niya, “Pak obed ne Jehova Nyasaye, mosechulo kuor kuom ajara mane Nabal ojarago. Osegengʼo jatichne mondo kik otim marach mi oseketo timbene maricho e wiye owuon.”\n Eka Daudi nooro wach ne Abigael, kopenje mondo obed chiege.\n","Jotichne ne odhi Karmel mowachone Abigael niya, “Daudi oseorowa iri mondo wateri ire idhi ibed chiege.”\n ","Nokulore piny ka okulo wiye piny auma mochopo e lowo mine owacho, “Jatichni madhako nika, oikore mar tiyonu kendo luoko tiend jotich ruodha.”\n","Abigael noidho punda piyo piyo ka jotije abich hike kendo rite, negidhi gi joote Daudi mobedo chiege.\n","Daudi noyudo osekendo Ahinoam ma nyar Jezreel, to giduto ne gin mond Daudi.\n","To Saulo nosekawo nyare ma Mikal, mane chi Daudi mi omiyo Paltiel wuod Laish mane ja-Galim.\n"],["Jo-Zif nodhi Gibea ir Saulo ma giwachone niya, “Donge Daudi opondo ewi got Hakila momanyore gi Jeshimon?”\n ","Eka Saulo nodhi mwalo e piny motimo ongoro e Zif, nodhi gi joge alufu adek, jo-Israel moyier, mondo odwar Daudi kuno.\n","Saulo noloso kambine but yo man e got Hakila momanyore gi Jeshimon, Daudi to ni kama otwo ma otimo ongoro. Kane oneno ni Saulo noseluwe kuno,\n","ne ooro jombetre mane ongʼeyo ratiro ni Saulo nosechopo.\n ","Eka Daudi nowuok modhi kuma Saulo nojotie. Noneno kama Saulo gi Abner wuod Ner ma jatend jolwenje, noyudo osenindoe. Saulo ne nindo ei kambi, ka jolweny olwore.\n ","Daudi nopenjo Ahimelek ja-Hiti gi Abishai wuod Zeruya, mowadgi Joab niya, “Ngʼama biro dhi koda mwalo e kambi ir Saulo?”\n Abishai nowacho niya, “Abiro dhi kodi.”\n ","Daudi gi Abishai nodhi ir jolweny gotieno, Saulo nonindo kanyo e kambi kochwoyo tonge piny yo ka wiye. Abner gi jolweny nonindo kolwore.\n ","Abishai nowachone Daudi niya, “Kawuono Nyasaye oseketo jasiki e lweti. Koro yiena mondo achwowe dichiel gi tonga; ok abi chwowe diriyo.”\n ","To Daudi nowachone Abishai niya, “Kik inege! En ngʼa manyalo keto lwete kuom ngʼat Jehova Nyasaye mowir ma ok oket ne bura?”\n","Nowacho niya, “Akwongʼora gi nying Jehova Nyasaye mangima, ni Jehova Nyasaye owuon ema nonege; kata ndalone chiengʼ moro nochopi mi otho kata nodhi e lweny mi notho kuno.\n","To Jehova Nyasaye ok diyiena ni mondo ater lweta kuom ngʼat Jehova Nyasaye mowir. Koro kaw tongʼ gi puga mar pi machiegni gi wiye kaeto wadhi.”\n ","Omiyo Daudi nokawo tongʼ kod puga mar pi mane nitie machiegni gi wi Saulo kendo negidhi. Onge ngʼama nonenogi kata mane ongʼeyo wachno, bende onge ngʼama ne ochiewo. Giduto ne ginindo, nikech Jehova Nyasaye nomiyogi nindo matut.\n ","Eka Daudi nongʼado modhi loka machielo mochungʼ ewi got kuma bor; ne odhi mochwalore kodgi; ne nitie thuolo malach e kindgi.\n","Nopenjo jolweny kod Abner wuod Ner niya, “Bende unyalo dwoka, Abner?”\n Abner nodwoke niya, “In ngʼa maluongo ruoth?”\n ","Daudi nopenjo Abner niya, “Donge in ngʼama dichwo? To ere ngʼama chal kodi e Israel? Angʼo momiyo ne ok irito ruodhi ma en ruoth? Ngʼato nobiro mondo oneg ruodhi ma ruoth.\n","Gima isetimo ok ber. Akwongʼora gi nying Jehova Nyasaye mangima ni in kod jogi uwinjoru gi tho, nikech ne ok urito ruodhu ma ngʼat Jehova Nyasaye mowir. Ranguru anena, ere tongʼ mar ruoth gi puga mar pi mane nitiere machiegni gi wiye?”\n ","Saulo nochamo dwond Daudi mowacho niya, “Mano en dwondi Daudi wuoda?”\n Daudi nodwoke niya, “Ee mano dwonda ruodha ma ruoth.”\n","Kendo nomedo wacho niya, “Angʼo momiyo ruodha lawo jatichne? Angʼo masetimo, rach mane madimi abed jaketho?\n","Koro ruoth ma ruodha oyie owinj weche ma jatije wacho. Ka diponi Jehova Nyasaye ema thuya kodi, to madoyie okaw misango. To ka dipo ni ji ema timo mano to mondo okwongʼ-gi e nyim Jehova Nyasaye! Koro giseriemba mondo kik ayud girkeni ma Jehova Nyasaye omiya kagiwacho ni, ‘Dhi iti ne nyiseche mamoko.’\n","Koro yie mondo remba kik oo piny kuma bor gi kama Jehova Nyasaye nitie. Ruodh Israel osewuok mondo odwar kikun mana kaka ngʼato dwaro winyo e gode.”\n ","Eka Saulo nowacho niya, “Asetimo marach, omiyo duogi, Daudi wuoda. Nikech ne ineno ni ngimana ber kendo owinjore bedie kawuono. Ok nachak atem mondo ahinyi kendo. Adieri asetimo tim ngʼat mofuwo kendo aseketho marach.”\n ","Daudi nodwoko niya, “Tongʼ mar ruoth eri ni ka. Or achiel kuom yawuowi obi oome.\n","To Jehova Nyasaye chiwo pok ne ngʼato ka ngʼato moromore gi ratiche gi timne makare. Kawuono Jehova Nyasaye nochiwi e lweta to ne ok anyal keto lweta kuom ngʼat Jehova Nyasaye mowir.\n","Mana kaka ngimani nelongʼona kawuono, mad ngimana bende bed malongʼo ni Jehova Nyasaye mondo oresa e chandruok duto.”\n ","Eka Saulo nowachone Daudi niya, “Mad gwedhi wuoda Daudi; ibiro timo gik madongo adieri inilochi.”\n Bangʼ mano Daudi nodhi yore, to Saulo nodok dala.\n"],["To Daudi noparo e chunye owuon niya, “Chiengʼ moro natho e lwet Saulo. Gima ber monego atim en ni onego atony karingo adhi e piny jo-Filistia. Eka Saulo nowe manya e Israel duto kendo natony e lwete.”\n ","Omiyo Daudi gi ji mia auchiel mane ni kode nowuok modhi ir Akish wuod Maok ma ruodh Gath.\n","Daudi kod joge nodak Gath ka gin gi Akish. Ngʼato ka ngʼato ne nigi joode, Daudi bende ne nigi monde ariyo: Ahinoam ma nyar Jezreel gi Abigael moa Karmel mane chi Nabal manosetho.\n","Kane onyis Saulo ni Daudi oseringo odhi Gath, ne ok ochako omanye.\n ","Eka Daudi nowachone Akish niya, “Ka aseyudo ngʼwono e wangʼi, to miya kamoro e achiel kuom mier matindo manie piny, mondo mi adag kuno. Angʼo momiyo jatichni didag kodi e dala maduongʼ mar ruoth?”\n ","Kochakore odiechiengʼno Akish nomiye Ziklag, mosebet ka osiko e lwet ruodhi Juda nyaka chil kawuono.\n","Daudi nodak e piny Filistia kuom higa achiel gi dweche angʼwen.\n ","Koro Daudi gi joge nodhi momonjo jo-Geshur, jo-Girzi, gi jo-Amalek. Kochakore chon jogi nodak e piny mochopo Shur nyaka Misri.\n","E kinde ka kinda mane Daudi omonjo pinjego ne ok oweyo dichwo kata dhako kangima, to noyako rombe, dhok, punde, gi ngamia gi lewni. Eka nodok ir Akish.\n ","Kane Akish openje niya, “Tinde ne idhi monjo kanye?” Daudi to ne jawacho niya, “Aa monjo Negev e piny Juda, kata ni Negev mar Jeramel kata ni Negev mar jo-Keni.”\n","Ne ok owe dichwo kata dhako kangima mane inyalo kel Gath, nimar noparo e chunye niya, “Ginyalo hulowa kagiwacho ni, ‘Ma e gima Daudi notimo.’ ” Kendo ma netimne e kinde duto mane odak e piny Filistia.\n","Akish nogeno Daudi kendo nowacho e chunye owuon niya, “Osebedo tik marach ne ogandane ma jo-Israel, omiyo obiro bedo jatichna nyaka chiengʼ.”\n"],["E ndalogo jo-Filistia nochoko jolwenjgi mondo oked gi Israel. Akish nowacho ni Daudi niya, “Nyaka ingʼe ni in gi jogi udhi koda e lweny.”\n ","Daudi nowachone niya, “To koro inine gi wangʼi gima jatiji nyalo timo.”\n Akish nodwoke niya, “Mano ber, abiro keti jaritna e ndalo duto mar ngimana.”\n ","Samuel nosetho kendo Israel duto noywage mine giike e dalane man Rama. Saulo noseriembo ajuoke, gi jo-nyakalondo oa e piny.\n ","Jo-Filistia nochokore mobiro mojot e Shunem, ka Saulo bende nochoko jo-Israel duto modhi ojot Gilboa.\n","Ka Saulo noneno jolwenj jo-Filistia luoro gi kihondko nomake.\n","Nopenjo Jehova Nyasaye wach, to Jehova Nyasaye ne ok odwoke e yor lek kata gi Urim kata gi dho jonabi.\n","Eka Saulo nowachone joma tiyone niya, “Dwarnauru dhako ma ja-nyakalondo, mondo adhi apenje wach.”\n Negidwoke niya, “Nitie moro Endor.”\n ","Mi Saulo notemo loko nenruokne korwako lewni mopogore opogore, eka en gi ji ariyo moko negidhi ir dhako ma ja-nyakalondo gotieno. Nowacho niya, “Penjna wach kuom chuny ngʼat motho kendo ikelna ngʼatno mabiro nyisi nyinge.”\n ","Eka dhakono nowachone niya, “Chutho ingʼeyo gima Saulo nosetimo. Osetieko jo-nyakalondo gi ajuoke e piny. Angʼo momiyo ichiko obadho ne ngimana, mondo okelna tho?”\n ","Saulo nokwongʼore gi nying Jehova Nyasaye niya, “Akwongʼora gi nying Jehova Nyasaye mangima ni ok nokumi kuom timo ma.”\n ","Eka dhakoni nopenje niya, “En ngʼa ma idwaro mondo agolni?”\n Nowachne niya, “Golna Samuel.”\n ","Kane dhakono oneno Samuel noywak gi dwol maduongʼ mowachone Saulo niya, “Angʼo momiyo isewuonda? In Saulo!”\n ","Ruoth nowachone niya, “Kik ibed maluor. Angʼo ma ineno?”\n To dhakono nowachone niya, “Aneno chuny ngʼama nosetho kawuok e lowo.”\n ","To nopenje niya, “Ochalo nadi?”\n Nowachone niya, “Jaduongʼ moti morwako law abola ema wuok.”\n Eka Saulo nongʼeyo ni en Samuel, mi nokulore nyaka e lowo monindo piny e lowo auma.\n ","Samuel nowachone Saulo niya, “Angʼo momiyo ichanda kimiyo awuok oko?”\n Saulo nodwoke niya, “An gi midhiero maduongʼ. Jo-Filistia osemonja kendo kedo koda, Nyasaye bende oseweya. Tinde ok odwoka, gi dwond jonabi kata e yor lek. Mano emomiyo aluongi ni mondo iwachna gima onego atim?”\n ","Samuel nowacho niya, “Angʼo momiyo ipenja wach ka Jehova Nyasaye oseweyi mobedo jasiki?\n","Jehova Nyasaye osetimo mana gima nakoroni. Jehova Nyasaye osegolo loch e lweti mi omiye achiel kuom jobathi ma en Daudi.\n","Nikech nidagi winjo Jehova Nyasaye kendo timo kaka nochiki mondo itim ne jo-Amalek mane en-go gi mirima maduongʼ, mano emomiyo Jehova Nyasaye osetimoni gini kawuono.\n","Jehova Nyasaye dhi chiwo jo-Israel kaachiel kodi ni jo-Filistia, kendo kiny in kod yawuoti unubed koda. Jehova Nyasaye biro chiwo jolweny mag Israel ni jo-Filistia.”\n ","To gisano Saulo nogore moriere piny ka luoro omake nikech weche Samuel. Tekre norumo nikech ne pok ochiemo odiechiengʼ ngima gi otieno.\n ","Kane dhakono obiro ir Saulo moneno kaka nobwok malich, nowacho niya, “Ne, jatichni madhako osetimo gima ne ichike. Ne akawo ngimana ka nono kane atimo gima ne iwacho ni atim.\n","Koro yie iwinj jatichni mondo iyiena amiyi chiemo moro minyalo chamo mondo iyud teko mar dok.”\n ","Nodagi mowacho niya, “Ok nachiem.”\n To joge noriwore gi dhakono kamedo kwaye, mi nowinjogi. Noa malo e lowo mobet e kom.\n ","Dhakono ne nigi nyarwath machwe e ode, mine oyangʼe mapiyo piyo. Nokawo mogo, modwalo motedogo makati ma ok oketie thowi.\n","Eka noketo chiemo e nyim Saulo gi joge mine gichiemo. Bangʼe ne giwuok gotienono mi gidhi.\n"],["Jo-Filistia nochoko jolwenjgi duto Afek, to jo-Israel to nojot but soko man Jezreel.\n","Kane jotend Filistia wuotho dhi kaachiel gi jolwenjgi mane ochan e migepe mag miche gi alufe, Daudi gi joge kod Akish bende ne wuotho kaluwo bangʼ-gi.\n","To jotend lweny mag jo-Filistia nopenjo niya, “Jo-Hibraniagi to timo angʼo ka?”\n Akish nodwoko niya, “Ma, donge en Daudi, mane jatelo mar Saulo ma ruodh Israel? Osedak koda mokadho higa, to chakre chiengʼ mane oweyo Saulo nyaka chil kawuono, pok aneno rach moro kuome.”\n ","To jotend lweny mag jo-Filistia nokecho kode ma giwacho niya, “Riemb ngʼatni odogi mondo odog kama ne imiye. Ok onego odhi kodwa e lweny, nikech e kinde ma lweny dhi nyime onyalo lokore kodwa. Donge mano e yo monyalo morogo ruodhe konego jowa moko?\n","Ma donge e Daudi mane giwero e miendgi niya,\n “ ‘Saulo osenego ji alufu\n to Daudi osenego ji alufe kod alufe?’ ”\n ","Omiyo Akish noluongo Daudi mowachone niya, “Akwongʼora gi nying Jehova Nyasaye mangima, ni isebedo ngʼat migeno kendo daher mondo ibed achiel kuom jolweny maga. Chakre chiengʼ mane ibiroe ira nyaka chil kawuono, pok aneno ketho moro kuomi, kata kamano jotend jo-Filistia ok oyie kodi.\n","Omiyo wuok kae kendo idog gi kwe, kik itim gima diwangʼ ii jotend jo-Filistia.”\n ","Daudi nopenjo niya, “To angʼo masetimo? Rach mane miyudo kuom jatichni nyaka chakre chiengʼ mane abiroe nyaka chil kawuono? Angʼo mamona kedo gi wasik ruoth ma ruodha?”\n ","Akish nodwoke niya, “Angʼeyo ni isebet ka iber e wangʼa mana ka malaika mar Nyasaye; to kata kamano jotend jolweny mag jo-Filistia osewacho ni, ‘Kik odhi kodwa e lweny.’\n","Koro chiew gokinyi in kaachiel gi jotich ruodhi mane obiro kodi mondo umond udhi ka piny yawore.”\n ","Omiyo Daudi kod joge nochiewo gokinyi mangʼich ma gidok e piny jo-Filistia, ka jo-Filistia to dhi Jezreel.\n"],["Daudi kod joge nochopo Ziklag chiengʼ mar adek. Koro jo-Amalek noyudo osemonjo Negev gi Ziklag. Negipeyo Ziklag mi giwangʼe,\n","kendo gimako mon kod ji duto mane ni kanyo, jomatindo kod jomadongo ma giteroe twech. To ne ok ginego ngʼato kuomgi, to ne gikawogi ma gidhi kodgi.\n ","Kane Daudi gi joge ochopo Ziklag, negiyudo ka osewangʼe gi mach kendo mondgi, yawuotgi gi nyigi nosemaki oter e twech.\n","Daudi gi joge noywak matek ma tekregi norumo makoro ok ginyal ywak.\n","Mond Daudi ariyo bende ne osemaki ma gin Ahinoam nyar Jezreel gi Abigael ma dhako ma chwore otho mane jaod Nabal ja-Karmel.\n","Daudi ne chunye ool nikech jogo ne wacho ni mondo ochiele gi kite; ka moro ka moro ne winjo lit nikech yawuote gi nyige. Daudi to noyudo teko moa kuom Jehova Nyasaye ma Nyasache.\n ","Eka Daudi nowachone Abiathar jadolo, ma wuod Ahimelek niya, “Kelna law mayom mar dolo miluongo ni efod.” Abiathar nokelone,\n","mi Daudi nopenjo Jehova Nyasaye wach ni, “Bende dalaw joma osepeyowagi. Bende dajukgi?”\n Nodwoke niya, “Lawgi. Chutho inijukgi mi inires jogi duto.”\n ","Daudi gi joge mia auchiel nochopo e Holo mar Besor, joge moko nodongʼ kanyo,\n","nimar ji mia ariyo nool ahinya mane ok ginyal ngʼado holono. To Daudi gi ji mia angʼwen nodhi nyime gi lepo.\n ","Negiyudo ja-Misri moro e pap mi gikele ir Daudi. Negimiye pi mondo omodhi gi chiemo mondo ocham\n","nus mar kek molos gi olemb ngʼowu to gi kek molos gi resin. Nochiemo ma chunye noduogo nikech noyudo pok ochiemo kata modho pi kuom odiechienge adek gi otieno bende.\n ","Daudi nopenje niya, “In ngʼat ngʼa? To in jakanye?”\n Nowacho niya, “An ja-Misri ma misumba ja-Amalek. Ruodha nojwangʼa moweya, ka tuo nogoya ndalo adek mokadho.\n","Ne wapeyo Negev mar jo-Kereth kod gwengʼ Juda to gi Negev ma piny Kaleb mine wawangʼo Ziklag.”\n ","Daudi nopenje niya, “Bende inyalo tera ir jopechogi?”\n Nodwoke niya, “Kwongʼrina e nyim Nyasaye ni ok ninega kata dwoka e lwet ruodha, to abiro teri irgi.”\n ","Notelo ni Daudi ka gilor mwalo, kendo ne giyudogi ka gike e pap, ka gichiemo kendo metho ka gin gimor maduongʼ nikech gik mane gipeyo e piny jo-Filistia gi piny Juda ne thoth ahinya.\n","Daudi nokedo kodgi chakre yuso piny nyaka kinyne godhiambo. Kendo ne onge ngʼat mane otony modhi makmana yawuowi mia angʼwen mane oidho ngamia kende ema noringo otony.\n","Daudi noreso gik moko duto mane jo-Amalek osepeyo kaachiel gi monde ariyo.\n","Onge gimoro amora mane olal bed ni en ngʼama tin kata ngʼama duongʼ, wuowi kata nyako, gik mane ope kata gik mane gikawo, Daudi nodwoko gik moko duto.\n","Nokawo kweth mag jamni kod mag dhok mi joge nosembogi e nyim kweth mag jamni mamoko kowacho niya, “Magi gin gik ma Daudi opeyo.”\n ","Eka Daudi noduogo e Holo mar Besor kama ji mia ariyo mane ool mane ok nyal dhi kode nodongʼie. Negibiro mondo girom ni Daudi gi ji mane ni kode. Ka Daudi gi joge nosudo machiegni nomosogi.\n","To joricho duto gi joma acheje mane ni ei joma luwo Daudi nowacho niya, “Nikech ne ok gidhi kodwa, ok wabi pogo kodgi gik mope ma wadwoko. To kata kamano ngʼato ka ngʼato okaw chiege gi nyithinde mondo odhigo.”\n ","Daudi nodwoko niya, “Ooyo owetena, ok onego utim kamano gi gik ma Jehova Nyasaye osemiyowa. Oseritowa mi ochiwonwa joma nomonjowa.\n","Ngʼama biro winjo wachu? Pok mar joma nodongʼ karito gigewa biro bedo marom gi pok ngʼat mane odhi e lweny. Ji duto biro yudo maromre.”\n","Daudi noketo ma obedo chik e Israel chakre chiengʼno nyaka chil kawuono.\n ","Ka Daudi nochopo Ziklag nooro joote gi gik mope ne jodong Juda mosiepene, kowacho niya, “Ero aoronu mich kuom gik mope mag jowasik Jehova Nyasaye.”\n ","Noorgi ni joma ne ni Bethel, Ramoth Negev gi Jatir,\n","gi joma ni Aroer, Sifmoth gi Eshtemoa,\n","gi Rakal; gi jogo mane ni e mier matindo mag jo-Jeramel gi jo-Keni,\n","to gi joma ni Horma, Bor Ashan gi Athak\n","kod Hebron; to mago man e kuonde duto ma Daudi gi joge nosebedo kadhiye.\n"],["Koro jo-Filistia ne kedo gi jo-Israel kendo jo-Israel noringo e nyimgi kendo joma ngʼeny nonegi e Got Gilboa.\n","Jo-Filistia nolawo Saulo gi yawuote matek, ma neginego yawuote magin Jonathan, Abinadab kod Malki-Shua.\n","Lweny nobedo mager kama Saulo ne nitie kendo kane jodir asere ojuke to ne gihinye marach.\n ","Saulo nowacho ni jatingʼne gige lweny niya, “Wuodh liganglani mondo inega, nono to joma ok oter nyangigi biro nega kendo yanya.”\n To jatingʼne gige lweny ne luoro omako kendo ne ok onyal timo kamano, omiyo Saulo nokawo liganglane owuon mochwoworego.\n","Kane jatingʼ gige lweny oneno ka Saulo osetho en bende nokawo liganglane mochwoworego motho kode.\n","Kamano Saulo gi yawuote adek gi jatingʼne gige lweny kod joode duto notho kaachiel e odiechiengʼno.\n ","Kane jo-Israel duto mane nitie e holo to gi mago mane nitie loka aora Jordan noneno ka jolwenj Israel oseringo kendo ni Saulo gi yawuote bende osetho, negijwangʼo miechgi ma giringo. Kendo jo-Filistia nobiro modak e miechgigo.\n ","Kinyne kane jo-Filistia obiro mondo oyak gige joma otho, negiyudo Saulo gi yawuote adek kotho e Got Gilboa.\n","Negingʼado wiye oko kendo ne gilonyo gige mag lweny, bangʼe negioro joote e piny jo-Filistia duto ka gioro wach mondo oter wach e hekalu mag nyisechegi kendo ni jopinygi.\n","Negiketo gige mag lweny e hekalu mar Ashtoreth kendo negitweyo ringre e kor ohinga man Beth Shan.\n ","Kane jo-Jabesh Gilead nowinjo gima jo-Filistia osetimo ni Saulo,\n","thuondigi duto nowuok mowuotho otieno duto ka gidhi Beth Shan. Negigonyo ringre Saulo gi yawuote e kor ohinga mar Beth Shan ma negikelogi Jabesh, kuma ne giwangʼogie.\n","Eka negikawo chokegi ma giyiko e tiend yath moro man Jabesh, kendo negitweyo chiemo kuom ndalo abiriyo.\n"]],"II Samuel":[["Bangʼ kane Saulo osetho, Daudi noduogo koa e lweny mane oloyoe jo-Amalek mi nonindo Ziklag ndalo ariyo.\n","Chiengʼ mar adek ngʼato nobiro koa e kambi mar Saulo korwako lewni moyiech to wiye otimo buru, kane ochopo ir Daudi nokulore nyaka piny komiye duongʼ.\n ","Daudi nopenje niya, “Ia kanye?”\n Nodwoke niya, “Atony kawuok e kambi mar jo-Israel.”\n ","Daudi nopenjo niya, “Wachnane, angʼo manotimore?”\n Nodwoke niya, “Ji noringo kawuok e lweny. Ngʼenygi nonegi kendo Saulo gi Jonathan wuode bende otho.”\n ","Eka Daudi nowachone wuowi mane okelone wach niya, “Ere kaka ingʼeyo ni Saulo gi wuode Jonathan osetho?”\n ","Wuowino nodwoke niya, “Ne oyudo ka an e got Gilboa kendo ne aneno Saulo kochwowore gi tongʼe, ka geche lweny kod joidhgi mane lawe ne chiegni juke.”\n","Kane olokore monena, noluonga, mine apenje ni, Angʼo midwaro mondo atim?\n ","“Nopenja ni, ‘In ngʼa?’\n “Ne adwoke ni, ‘An ja-Amalek.’\n ","“Eka nowachona ni, ‘Sud ira ka mondo inega! Nikech awinjo rem malit to ngimana pod nitie.’\n ","“Omiyo ne asudo bute mi anege, nikech ne angʼeyo ni kaka ne osepodho ne ok onyal chungʼ malo mi otony. Ne akawo osimbo mar loch mane ni e wiye gi bangli mane ni e kor bade kendo asekelogi ka ni ruodha.”\n ","Eka Daudi gi joma nenikode nomako lepgi moyiecho.\n","Negikuyo ka giywak kendo ka giriyo kech nyaka ochopo odhiambo, ka giywago Saulo gi wuode Jonathan, to gi jolweny mag Jehova Nyasaye to gi jo-Israel, nikech ne oseneg-gi gi ligangla.\n ","Daudi nowacho ni rawera mane okelone wach niya, “In jakanye?”\n Nodwoke niya, “An wuod jadak ma ja-Amalek.”\n ","Daudi nopenje niya, “Angʼo momiyo ne ok iluor mar tingʼo badi kinego ngʼat Jehova Nyasaye mowir?”\n ","Eka Daudi noluongo achiel kuom joge mowachone niya, “Dhi inege!” Omiyo ngʼatno nochwowe motho.\n","Nimar Daudi nosewachone niya, “Rembi obedi e wiyi iwuon. Dhogi ema osebedo janeno mari ka iwacho ni, ‘Asenego ngʼat Jehova Nyasaye mowir.’ ”\n ","Daudi nochwogo wend ywak miywagogo Saulo gi wuode Jonathan,\n","kendo nochiko mondo opuonj jo-Juda wend ywak mar atungʼ mondiki e Kitabu mar Jasher kama:\n ","“Yaye Israel, jogi moluor oriere piny konegi e gode maboyo.\n Mano kaka roteke osepodho.\n  ","“Kik iwach wachni e piny Gath,\n kik ihul wachni e yore man Ashkelon,\n nono to dimi nyi jo-Filistia bed moil,\n bende dimi nyi joma ok oter nyangu bed moil.\n  ","“Yaye gode mag Gilboa,\n mad ibed maonge thoo kata koth,\n kata puothe machiego cham michiwo.\n Nimar kanyo ema ne odwanye kuodi mag joma rateke,\n kuodi mag Saulo, tinde ok wir gi mo.\n ","Koa kuom remb joma nonegi,\n koa kuom ringre joma rateke,\n atungʼ mar Jonathan ne ok odwogo,\n ligangla mar Saulo ne ok odwogo nono.\n  ","“Saulo gi Jonathan\n ne oher kendo ne gin joma longʼo kane gingima,\n kendo e kinde thogi ne ok gipogore.\n Negiringo matek maloyo ongo,\n kendo ne gitek maloyo sibuor.\n  ","“Yaye nyi Israel,\n ywaguru Saulo,\n mane orwakou gi lewni makwar kendo marep-rep,\n mane oduso lepu gi gik molos gi dhahabu.\n  ","“Mano kaka joma rateke osetho e lweny!\n Jonathan onindo konegi e godeu maboyo.\n ","Aywagi malit, Jonathan omera;\n ne ageni ahinya.\n Herani koda ne lich miwuoro,\n moloyo hera mar mon.\n  ","“Mano kaka joma rateke osetho!\n Kendo gigegi mag lweny osetieki!”\n"],["Bangʼ kinde moko Daudi nopenjo Jehova Nyasaye wach niya, “Bende anyalo dhi e achiel kuom miech Juda?”\n Jehova Nyasaye ne odwoke niya, “Dhiyo.”\n Daudi nopenjo niya, “Adhi kanye?”\n Jehova Nyasaye ne odwoke niya, “Dhi Hebron.”\n ","Omiyo Daudi nodhi kuno gi monde ariyo, Ahinoam nyar Jezreel gi Abigael ma dhako ma chwore otho mane jaod Nabal ja-Karmel.\n","Daudi bende nodhi gi joma ne ni kode ka moro ka moro nigi joode, kendo negidak Hebron gi dalane.\n","Eka jo-Juda nobiro Hebron, kendo ne giwiro Daudi obedo ruodh dhood Juda kanyo.\n Kane onyis Daudi ni jo-Jabesh Gilead ema ne oiko Saulo,\n","nooro joote ni jo-Jabesh Gilead mondo owachnegi niya, “Jehova Nyasaye mondo ogwedhu kuom timo tim ngʼwono ni Saulo ma ruodhu ka uike.\n","Mad Jehova Nyasaye otimnu ngʼwonone gi adierane makare, kata an bende abiro timonu tim ngʼwonono machal kamano nikech ma musetimo.\n","To koro sani beduru motegno kendo ma jochir, nimar Saulo ruodhu osetho, kendo dhood Juda osewira abed ruodhgi.”\n ","E kindeno noyudo ka Abner wuod Ner, jatend lwenj Saulo, osekawo Ish-Boseth wuod Saulo motere nyaka Mahanaim.\n","Nokete ruodh Gilead, Ashuri gi Jezreel, to gi Efraim gi Benjamin kod Israel duto.\n ","Ish-Boseth wuod Saulo ne ja-higni piero angʼwen kano bedo ruodh Israel, nobedo ruoth kuom higni ariyo. Dhood Juda, to ne luwo Daudi.\n","Daudi nobedo ruodh dhood Juda kuom higni abiriyo, gi dweche auchiel kane en Hebron.\n ","Abner wuod Ner, kaachiel gi jo-Ish-Boseth wuod Saulo, nowuok Mahanaim mi gidhi Gibeon.\n","Joab wuod Zeruya gi jo-Daudi nodhi moromo kodgi e yawo man Gibeon. Negibet ka gingʼiyore jomoko koni to jomoko kocha.\n ","Eka Abner nowachone Joab niya, “We yawuowi oa malo mondo omakre achingʼ gachingʼ e nyimwa ka.”\n Joab nodwoko niya, “Kare gitim kamano.”\n ","Eka negia malo mokwan-gi mi giromo ji apar gi ariyo ma jo-Benjamin ma ruodhgi ne en Ish-Boseth wuod Saulo, to gi apar gariyo mag Daudi.\n","Negirado ka moro ka moro mako wadgi gi wiye eka ochwoyo ngʼetne gi ligangla; eka giduto negiruombore piny. Omiyo nochak kar lwenyno mane ni Gibeon ni Helkath Hazurim ma tiende ni paw ligangla.\n ","Chiengʼno lweny ne ger ahinya, kendo joma ne nigi Daudi noloyo Abner gi jo-Israel.\n ","Yawuot Zeruya adek ne gin Joab, Abishai gi Asahel. Koro Asahel ne tiende yot e ngʼwech mana ka mwanda.\n","Ne olawo Abner, ka ok obaro korachwich kata koracham kolawe alawa.\n","Abner nongʼiyo chien mopenjo niya, “Mano in, Asahel?”\n Modwoko niya, “Ee en an.”\n ","Eka Abner nowachone niya, “Bar korachwich kata koracham; mak achiel kuom yawuowigo mondo imaye gige mag lweny.” To Asahel notamore weyo lawe.\n ","Abner nosiemo Asahel niya, “We lawa! En angʼo momiyo danegi? To katimo kamano, ere kaka dachungʼ e nyim Joab owadu?”\n ","To Asahel nodagi weyo lawe; mi Abner nochwowo ii Asahel gi tongʼ mi tongʼ nowuok yo ka ngʼee Asahel. Nogore piny kanyo mi otho gisano. Kendo ji duto nochungʼ ka gichopo kama Asahel nogore piny motho.\n ","To Joab gi Abishai nolawo Abner, kendo ka chiengʼ ne podho, negichopo e got Ama, machiegni gi Gia e yo mochiko thim mar Gibeon.\n","Eka jo-Benjamin nochungʼ bangʼ Abner. Negichokore e migepe kendo negiikore ne lweny ewi got.\n ","Abner noluongo Joab matek kowacho niya, “Chuno ni ligangla biro neko nyaka chiengʼ koso? Donge ingʼeyo ni wachni biro kelo sigu? Biro kawo kinde maromo nade mondo ikwer jogi owe lawo owetegi?”\n ","Joab nodwoke niya, “Akwongʼora gi nying Nyasaye mangima, ni ka dine ok iwuoyo, to jogi dodhi nyime gi lawo owetegi nyaka gokinyi.”\n ","Omiyo Joab nogoyo tungʼ mi ji duto nobiro mochungʼ, ne ok gimedo lawo jo-Israel, kata lweny bende ok ne gidhiyogo nyime.\n ","Otienono duto Abner gi joge nowuotho ka gingʼado Araba. Negiyoro aora Jordan, negimedo dhi ka gikadho gwengʼ Bithron duto mi gichopo Mahanaim.\n ","Eka Joab noduogo koa lawo Abner mi ochoko joge duto kanyakla. Ji apar gochiko mag Daudi ne onge ka ok okwan Asahel.\n","To jo-Daudi nosenego jo-Benjamin mia adek gi piero auchiel mane nigi Abner.\n","Negitingʼo ringre Asahel mi giike e liend wuon-gi e Bethlehem. Eka Joab gi joge nowuotho otieno duto mi gichopo Hebron ka piny yawore.\n"],["Lweny mane ni e kind dhood Saulo gi dhood Daudi nodhi nyime kuom ndalo mangʼeny. Daudi nomedo bedo giteko ahinya, ka dhood Saulo to nomedo bedo manyap.\n  ","Yawuowi mane Daudi onywolo ka en Hebron e magi:\n  Wuode makayo ne en Amnon wuod Ahinoam nyar Jezreel;\n ","mar ariyo ne en Kileab wuod Abigael ma dhako mane chwore otho mane jaod Nabal ja-Karmel;\n mar adek ne en Abisalom wuod Maaka nyar Talmai ruodh Geshur;\n ","mar angʼwen ne en Adonija wuod Hagith;\n mar abich ne en Shefatia wuod Abital;\n ","mar auchiel ne en Ithream ma wuod chi Daudi miluongo ni Egla.\n  Jogi duto Daudi nonywolo ka en Hebron.\n ","E ndalo mag lweny mane ni e kind dhood Saulo gi dhood Daudi, Abner nomedo bedo gi teko e dhood Saulo.\n","Saulo ne nigi dhako machielo ma nyinge Rizpa nyar Aiya. Kendo Ish-Boseth nopenjo Abner niya, “Marangʼo isedonjo e od wuora mi ikawo chiege miloko mari?”\n ","Abner ne iye owangʼ ahinya nikech wach mane Ish-Boseth owachone mine odwoke niya, “Kare aromra mana gi wich guok e kind Juda? Kawuononi abolora e bwo loch wuonu ma Saulo gi joode kod osiepene. Pok achiwi e lwet Daudi. To kata kamano, iketho nyinga ni atimo richo gi dhakoni!\n","Mad Nyasaye ngʼadne Abner bura, kata obed ni en bura matek machalo nade, ka diponi ok atimone Daudi gima Jehova Nyasaye nokwongʼore ka singone,\n","mi alok pinyruoth kagolo e dhood Saulo kendo kaguro motegno loch Daudi e Israel gi Juda chakre Dan nyaka Bersheba.”\n","Ish-Boseth ok nohedhore wacho gimoro kendo ni Abner nikech noluore.\n ","Eka Abner ne ooro joote mage moko ir Daudi mondo owach kama: “Mani en piny ngʼa? Los winjruok koda kendo abiro konyi kakelo Israel duto kuomi.”\n ","Daudi nowacho niya, “Mano ber. Abiro loso winjruok e kinda kodi. To gimoro achiel madwaro kuomi en; kik ibi e nyima ka ok ikelo Mikal nyar Saulo chiengʼ ma ibiro nena.”\n","Eka Daudi nooro joote ir Ish-Boseth wuod Saulo konyise niya, “Miya Mikal chiega mane anywomo an awuon gi ringre jo-Filistia mia achiel.”\n ","Omiyo Ish-Boseth nogolo chik mondo ogole kuom Paltiel wuod Laish machuore.\n","Chwore to noluwo bangʼe kaywak nyaka gichopo Bahurim, eka Abner ne owachone niya, “Dog dala!” Mi nodok.\n ","Abner ne owuoyo gi jodong Israel kowacho niya, “Kuom kinde moko usebedo ka udwaro keto Daudi obed ruodhu.”\n","Koro sani timuru kamano! Nimar Jehova Nyasaye ne osingore ni Daudi ni, Ka akonyora gi jatichna Daudi abiro reso joga Israel oa e lwet Filistia kendo e lwet wasikgi duto.\n ","Abner ne owuoyo gi jo-Benjamin en owuon. Eka ne odhi Hebron mondo onyis Daudi weche duto ma jo-Israel gi dhood Benjamin duto ne dwa timo.\n","Kane Abner gi ji piero ariyo mane obirogo ir Daudi ochopo Hebron, Daudi ne olosone nyasi mar chiemo kaachiel gi joge.\n","Eka Abner ne owacho ni Daudi niya, “We mondo adhi piyo mondo achok jo-Israel duto ni ruodha ma ruoth, mondo giwinjre kodi, mondo ibed ruodhgi giduto kaka chunyi dwaro.” Omiyo Daudi ne oweyo Abner oa ire modhi gi kwe.\n ","Joge Daudi gi Joab noduogo koa pecho e sechego kendo negikelo gik mangʼeny moyaki. Abner to ne osewuok oweyo Daudi Hebron nikech Daudi ne oseweye thuolo mondo odhi, kendo noweye odhi gi kwe.\n","Kane Joab gi jolweny duto mane ni kode odonjo, ne owachne ni Abner wuod Ner ne osebiro ir ruoth, mi ruoth ne osemiye thuolo modhi, kendo bende nine osedhi gi kwe.\n ","Omiyo Joab ne odhi ir ruoth mowachone niya, “Isetimo angʼoni? Ne, Abner ne obiro iri, to angʼo momiyo iweye odhi? Koro osedhi!\n","Ingʼeyo Abner wuod Ner; osebiro mondo owuondi kendo mondo onon kendo ongʼe kaka iwuotho mondo ongʼe gik moko duto ma itimo.”\n ","Joab ne owuok oweyo Daudi mi ooro joote mi olawo Abner, kendo ne gijuke ka en e soko man Sira mi giduoge. To Daudi ne ok ongʼeyo wachni.\n","Koro kane Abner osedwogo Hebron, Joab notere tenge e dhorangach; ka gima odwa wuoyo kode lingʼ-lingʼ. To kendo gikanyo, ema nochuloe kuor mar Asahel, mi Joab nochwowo iye motho.\n ","Bangʼe ka Daudi nowinjo wachni, nowacho niya, “An kod pinyruodha wanabed maler e nyim Jehova Nyasaye nyaka chiengʼ kuom remb Abner wuod Ner.\n","Mad rembe bed ewi Joab gi ewi dhood wuon-gi duto! Mad e dhood Joab kik bedi ni onge ngʼama nigi adhola machwer kata ja-dhoho kata ngʼama wuotho gi luth kata ngʼama inego gi ligangla kata ngʼama ochando chiemo.”\n ","Joab gi Abishai owadgi nonego Abner nikech nosenego Asahel mowadgi e lweny mane oked Gibeon.\n ","Eka Daudi nowacho ni Joab gi ji duto mane ni kode niya, “Yiechuru lepu kendo rwakreuru gi lep ywak kendo wuothuru e nyim Abner ka uywak.” Ruoth Daudi owuon to nowuotho kaluwo joma otingʼo ringre Abner.\n","Abner ne oiki e piny Hebron, kendo ruoth noywak malit e liende. Ji duto bende noywak.\n ","Ruoth nochwogo wend ywak ne Abner kama:\n “Yaye bende ne onego Abner tho mana kaka ngʼama ofuwo tho?\n ","Lweti ne ok otwe,\n tiendeni ne ok otwe gi ratege.\n Isepodho mana kaka ngʼato podho e lwet joma richo.”\n Kendo ji duto notugore ka ywage kendo.\n ","Eka giduto negibiro kendo gisayo Daudi mondo ochamie gimoro kar odiechiengʼ, to Daudi nosekwongʼore kowacho niya, “Mad Nyasaye ngʼadna bura kata obedo ni en malit manade ka dipo ni abilo chiemo kata chamo chiemo moro amora ka chiengʼ pok opodho.”\n ","Ji duto noneno moyie gimor; adieri negimor gi gik moko duto ma ruoth notimo.\n","Omiyo chiengʼno ji duto gi Israel duto nongʼeyo ni ruoth ne ok oriwore e wach nek mar Abner wuod Ner.\n ","Eka ruoth nowacho ni joge niya, “Donge ungʼeyo ni jatelo kendo ngʼat maduongʼ osetho e Israel kawuono?\n","Kawuononi, kata bedni an e ngʼat mowir mondo obed ruoth to abwok, yawuot Zeruya-gi otamo wangʼa. Mad Jehova Nyasaye chul kuor ni ngʼama timne rach marom gi timbene maricho!”\n"],["Kane Ish-Bosheth wuod Saulo owinjo ni Abner nosetho Hebron, chunye noa, kendo Israel duto luoro nomako.\n","Koro wuod Saulo ne ni kod ji ariyo mane otelo ni jolweny mane dhi peyo. Achiel kuomgi ne nyinge Baana to machielo ne iluongo ni Rekab; ne gin yawuot Rimon ja-Beeroth, moa dhood Benjamin nikech Beeroth ne ikwano kaka achiel kuom jo-Benjamin,\n","nikech jo-Beeroth noringo modhi Gitaim mi gibedo kuno kaka jodak nyaka chil kawuono.\n ","Jonathan wuod Saulo ne nigi wuowi mane tiendene ariyo duto ongʼol. Ne en ja-higni abich kane wach Saulo gi Jonathan obiro koa Jezreel. Japite ne okawe mi oringo, kane orikni mondo owuogi nyathi nogore piny mobet rangʼol. Nyinge ne en Mefibosheth.\n ","Koro Rekab gi Baana, yawuot Rimon ja-Beeroth, ne owuok mondo odhi e od Ish-Boseth, negichopo odiechiengʼ tir sa ma piny liet, noyudo ka oyweyo.\n","Negidonjo e ot maiye ka gima gidwaro kawo ngʼatno kendo, negichwowo bund iye. Eka Rekab gi owadgi ma Baana nopusore modhi.\n ","Negidonjo e ot kane oyudo onindo e kitandane e ode kor nindo. Bangʼ kane gisechwowe ma ginege, negingʼado wiye oko. Negikawo wiye ma gidhigo kendo negiwuotho otieno duto ka giluwo yor Araba.\n","Negikelo wi Ish-Boseth ni Daudi e piny Hebron mi giwachone ruoth niya, “Ma en wi Ish-Boseth wuod Saulo ma jasiki, mane dwaro negi. Odiechiengni Jehova Nyasaye osechako chulo kuor ni Saulo gi kothe ne ruodha ma en ruoth.”\n ","Daudi nodwoko Rekab gi owadgi ma Baana yawuot Rimon ja-Beeroth niya, “Akwongʼora gi nying Jehova Nyasaye mangima, moseresa e masiche duto,\n","kane ngʼato owachona ni, ‘Saulo otho,’ noparo ni okelona wach maber. Ne amake mine onege Ziklag. Mano e mich manamiye kuom kelona wach.\n","To koro nachiw kum malit machalo nadi ka joricho osenego ngʼat maonge ketho e ode owuon kendo e kitandane owuon? Donge owinjore mondo achulni kuor kuom remo ma usechwero, mondo ua e piny!”\n ","Omiyo nochiwo chik ni joge, mine ginegogi. Negingʼado lwetgi gi tiendgi mine giliero ringregi e dho yawo man Hebron. Negikawo wi Ish-Boseth ma giyiko e liend Abner e Hebron.\n"],["Dhout Israel duto nobiro Hebron ir Daudi ma giwacho niya, “Wan ringreni kendo wan remo achiel.\n","E ndalo mokadho, kane pod Saulo ruodhwa in ema ne itelo ni jo-Israel e lwenjegi. Kendo Jehova Nyasaye nowachoni niya, ‘In ema nibed jakwadh joga Israel, kendo inibed jatendgi.’ ”\n ","Kane jodong Israel duto osebiro Hebron ir Ruoth Daudi notimo kodgi winjruok e nyim Jehova Nyasaye, kendo ne giwiro Daudi mondo obed ruodh Israel.\n ","Daudi ne ja-higni piero adek kane obedo ruoth, kendo nobedo e loch kuom higni piero angʼwen.\n","Ne en e loch kuom higni abiriyo gi dweche auchiel ka en ruodh Juda kodak Hebron kendo ne en ruodh Israel gi Juda kodak Jerusalem kuom higni piero adek gadek.\n ","Ruoth gi joge nodhi Jerusalem momonjo jo-Jebus mane odak kanyo. Jo-Jebus nowacho ni Daudi niya, “Ok inidonj ka; kata mana muofuni gi rangʼonde notami donjo.” Negiparo niya, “Daudi ok nyal donjo kanyo.”\n","To kata kamano Daudi noloyogi mokawo ohinga mar Sayun, ma en Dala Maduongʼ mar Daudi.\n ","Chiengʼno Daudi nowacho niya, “Ngʼato angʼata madwaro loyo jo-Jebus nyaka kadh e otuchi ma pi kadhogo eka dochop kuom rangʼonde gi muofni, ma gin jowasik Daudi.” Mano ema omiyo nowach ni muofni gi rongʼonde ok nodonj e dala ruoth.\n ","Eka Daudi nodak e dala mochiel gi ohinga moluonge ni Dala Maduongʼ mar Daudi. Nogere kolwore gi ohinga motegno gi yo ka iye.\n","Kendo nomedo bedo gi teko ahinya, nikech Jehova Nyasaye Maratego ne ni kode.\n ","Koro Hiram ruodh Turo nooro joote ir Daudi ka gitingʼo sirni mag yiend sida gi jopa bao kod jogedo mag kite, kendo negigero dala ruoth ni Daudi.\n","Kendo Daudi nongʼeyo ni Jehova Nyasaye osegure kaka ruodh Israel kendo osetingʼo pinyruodhe malo mana nikech joge Israel.\n ","Bangʼ kane osedar Hebron, Daudi nokendo monde kaachiel kod mon mamoko Jerusalem kendo nonywolone yawuowi gi nyiri mangʼeny.\n","Magi e nying nyithindo mane onywolo ka en Jerusalem: Shamua, Shobab, Nathan, Solomon,\n","Ibhar, Elishua, Nefeg, Jafia,\n","Elishama, Eliada kod Elifelet.\n ","Kane jo-Filistia owinjo ni Daudi osewir bedo ruodh jo-Israel, negiwuok kar rombgi, mondo gidware, to Daudi nowinjo wachno omiyo nowuok modhi kama ochiel motegno.\n","Koro jo-Filistia nosebiro ma gimonjo holo mar Refaim;\n","omiyo Daudi nopenjo Jehova Nyasaye niya, “bende anyalo dhi mondo amonj jo-Filistia? Bende iniketgi e lweta?”\n Jehova Nyasaye nodwoke niya, “Dhiyo, nikech abiro chiwo jo-Filistia e lweti.”\n ","Omiyo Daudi nodhi Baal Perazim kendo noloyogi kanyo. Nowacho niya, “Kaka pi muomo, e kaka Jehova Nyasaye osemwomore ni wasika e nyima.” Mano emomiyo kanyo nochak ni Baal-Perizim.\n","Jo-Filistia noweyo nyisechegi kanyo kendo Daudi gi joge notingʼo gi modhigo.\n ","Jo-Filistia nochako oyworo ni lweny e holo mar Refaim;\n","omiyo Daudi nopenjo Jehova Nyasaye wach kendo Jehova Nyasaye nodwoke niya, “Kik ichomgi tir lwor gi yo ka ngʼegi kendo imonjgi kama omanyore gi omburi.\n","Kiwinjo ka wi omburi yiengni, iwuog mapiyo nikech mano biro nyiso ni Jehova Nyasaye osetelo e nyimi mondo otiek jolweny mag jo-Filistia.”\n","Omiyo Daudi notimo kaka Jehova Nyasaye nochike, mi nonego jo-Filistia kochakore Gibeon nyaka Gezer.\n"],["Daudi ne ochako okelo jo-Israel kamoro achiel, chwo moyier, maromo alufu piero adek.\n","En kod joge duto ne nodhi Baala e piny Juda mondo giom Sandug Muma mar Nyasaye kuno, miluongo gi nying Jehova Nyasaye Maratego, mobet e kind kerubi manie Sandug Muma.\n","Negiketo Sandug Muma mar Nyasaye e gari manyien mine gigole e od Abinadab, mane ni ewi got. Uza gi Ahio, ma gin yawuot Abinadab, ema ne chiko gari manyien\n","mane otingʼo Sandug Muma mar Nyasaye, kendo Ahio ne wuotho e nyime.\n","Daudi kod dhood Israel duto ne miel gi tekregi duto e nyim Jehova Nyasaye ka giwer gi thumbe gi nyatiti gi orutu gi oyieke gi kayamba gi nyiduonge.\n ","Kane gichopo kar dino mar Nakon, Uza notero lwete mosiro Sandug Muma mar Nyasaye nimar rwedhi nochwanyore.\n","To mirimb Jehova Nyasaye ne ger gi Uza nikech tim mane otimo ma ok ber omiyo Nyasaye nogoye motho but Sandug Muma mar Nyasaye.\n ","Daudi nokecho nikech mirima mager mar Jehova Nyasaye nomwomore kuom Uza, omiyo nochak kanyo ni Perez Uza, nying ma pod iluongogo kanyo nyaka chil kawuono.\n ","Luoro nomako Daudi chiengʼno nikech Jehova Nyasaye, mopenjo niya, “Ere kaka Sandug Muma mar Jehova Nyasaye dikel ira?”\n","Ne ok oyie mondo okaw Sandug Muma mar Jehova Nyasaye odhigo e Dala Maduongʼ mar Daudi. Kar timo mano to nobaro motere e od Obed-Edom ja-Giti.\n","Sandug Muma mar Jehova Nyasaye ne owe e od Obed-Edom ja-Giti kuom dweche adek, kendo Jehova Nyasaye nogwedhe gi ode duto.\n ","Eka nowacho ni Ruoth Daudi niya, “Jehova Nyasaye osegwedho od Obed-Edom gi gige duto nikech Sandug Muma mar Nyasaye.” Omiyo Daudi nolor mwalo kodhi e od Obed-Edom mondo oom Sandug Muma mar Nyasaye, mine okele e Dala Maduongʼ mar Daudi gi mor.\n","Kane joma otingʼo Sandug Muma mar Jehova Nyasaye ogoyo ondamo auchiel, notimo misango gi rwath gi nyaroya machwe.\n","Daudi, korwako law mayom mar dolo miluongo ni efod, nomiel aduwa e nyim Jehova Nyasaye gi tekre duto,\n","e kinde ma en kaachiel gi dhood Israel duto, nokelo Sandug Muma mar Jehova Nyasaye gi mahu ka igoyo tungʼ.\n ","E kinde mane Sandug Muma mar Jehova Nyasaye donjo e Dala Maduongʼ mar Daudi, Mikal nyar Saulo nongʼicho gie dirisa. Kendo kane oneno Ruoth Daudi kachikore kendo miel aduwa e nyim Jehova Nyasaye, nochaye gi chunye.\n ","Negikelo Sandug Muma mar Jehova Nyasaye mi gikete kare ei hema mane Daudi osegurone, kendo Daudi notimo misango miwangʼo pep gi misengini mag lalruok michiwo e nyim Jehova Nyasaye.\n","Bangʼ kane osetieko timo misango miwangʼo pep gi misengini mag lalruok, nogwedho ji e nying Jehova Nyasaye Maratego.\n","Eka nomiyo oganda Israel duto chwo gi mon, ngʼato ka ngʼato, makati gi olembe mongʼin. Kendo ji duto nodok miechgi.\n ","Kane Daudi odok dala mondo ogwedh joode, Mikal nyar Saulo nowuok mondo oromne mowachone niya, “Mano kaka ruodh Israel nomiyore duongʼ kawuono koelore duk e nyim wasumbini ma nyiri mag jotije mana kaka dhano adhana nyalo timo!”\n ","Daudi nowacho ni Mikal niya, “Ne atime e nyim Jehova Nyasaye, mane oyiera kar yiero wuonu kata ngʼato moa e dhoode kane oketa mondo atel ni oganda Jehova Nyasaye ma en Israel, abiro tugo kamiel e nyim Jehova Nyasaye.\n","Abiro medo bedo mofuwo maloyo mae, bende abiro medo dwokora matin e wangʼa awuon. To wasumbini ma nyiri miwachogi, to biro miya duongʼ.”\n ","Kendo Mikal nyar Saulo ne ok onywolo nyithindo nyaka notho.\n"],["Bangʼe ka ruoth nosedonjo e ode mar ruoth kendo Jehova Nyasaye nosemiye kwe e kinde gi wasike duto mane olwore,\n","nowacho ni Nathan janabi niya, “Koro anto adak e od ruoth moger gi yiend sida, to Sandug muma mar Nyasaye to osiko e hema.”\n ","Nathan nodwoko ruoth niya, “Gimoro amora manie pachi, to dhi nyime mondo itim, nikech Jehova Nyasaye ni kodi.”\n ","Otienono wach mar Jehova Nyasaye ne obiro ni Nathan, kawacho niya,\n ","“Dhiyo mondo inyis jatichna Daudi niya, ‘Ma e gima Jehova Nyasaye wacho: In ema digerna ot mondo adagie?\n","Pok adak e ot chakre ndalo mane agolo jo-Israel e piny Misri nyaka kawuono. Asebedo kawuotho kuonde miguroe hema mopogore kaka kar dakna.\n","Kuonde duto masewuothoe gi jo-Israel duto, bende asewachoe gimoro ni jotendgi mane aketo mondo orit joga Israel niya, “Angʼo momiyo pok ugerona ot mar yiend sida?” ’\n ","“Omiyo koro wach ni jatichna Daudi niya, ‘Ma e gima Jehova Nyasaye Maratego wacho kama: Ne agoli e lek kuma ne ikwayoe rombe mondo ibed jatend joga Israel.\n","Asebedo kodi kuonde duto misedhiye, kendo asetieko wasiki duto e nyimi. Koro abiro miyo nyingi bed maduongʼ kaka humb jomadongo manie piny.\n","Kendo abiro chiwo piny ni joga Israel, abiro gurogi mondo gibed gi pinygi giwegi mondo kik chandgi kendo. Jomahundu ok nochak osandgi kendo kaka negitimonegi mokwongo,\n","kendo kaka gisetimo nyaka chakre ne ayier jotelo marito joga Israel. Bende abiro miyo ibed gi kwe e kindi gi wasiki duto.\n “ ‘Jehova Nyasaye owacho ni en Jehova Nyasaye owuon ema obiro geroni ot.\n","Ka ndaloni orumo mitho kendo iluwo kwereni to abiro keto kothi moro mondo okaw kari, manobed kothi owuon kendo anagur pinyruodhe.\n","En ema noger ot ni nyinga, kendo anagur lochne gi pinyruodhe nyaka chiengʼ.\n","Anabed wuon-gi to enobed wuoda. Ka otimo marach, to anakume, ka achwade gi lwet dhano kendo noyud chwat koa kuom ji.\n","To herana to ok nogol kuome kaka ne agole kuom Saulo, mane agolo e nyimi.\n","Odi gi pinyruodhi nosik nyaka chiengʼ e nyima kendo lochni nogurre nyaka chiengʼ.’ ”\n ","Nathan nonyiso Daudi weche duto mane ofwenyne.\n ","Eka ruoth Daudi nodonjo e hema mobet piny e nyim Jehova Nyasaye mowacho niya,\n “An to an ngʼa? Yaye Jehova Nyasaye Manyalo Gik Moko Duto, jooda to gin angʼo, momiyo isetimona gigi duto?\n","To ka gima kamano ok oromo e nyim wangʼi, yaye Jehova Nyasaye Manyalo Gik Moko Duto, to isewuoyo kuom gik mabiro timore e od jatichni kinde mabiro. Bende ma e kaka itiyo gi dhano, yaye Jehova Nyasaye Manyalo Gik Moko Duto?\n ","“En angʼo ma Daudi dimed wachoni? Nimar ingʼeyo jatichni, yaye Jehova Nyasaye Manyalo Gik Moko Duto.\n","Nikech wach misewacho kendo koluwore gi dwaroni, isetimo tim maduongʼni bende isemiyo ongʼere ni jatichni.\n ","“Mano kaka iduongʼ yaye Jehova Nyasaye Manyalo Gik Moko Duto! Onge ngʼama chalo kodi, kendo onge Nyasaye moro makmana in, kaka wasewinjo gi itwa wawegi?\n","Ere oganda machal gi jogi Israel? Bende nitiere oganda moro e piny mane Nyasaye osedhi moreso mondo obed joge owuon kendo mosemiyogo nyinge ongʼere mi otimogo honni madongo kendo malich koriembo ogendini gi nyisechegi ka gia e nyim joge, mane oreso kogolo Misri?\n","Iseguro loch jogi ma jo-Israel kaka jogi iwuon nyaka chiengʼ to in yaye Jehova Nyasaye isebedo Nyasachgi.\n ","“To koro Jehova Nyasaye rit singruok misetimo gi jatichni kod ode osik nyaka chiengʼ. Tim mana kaka ne isingori,\n","mondo nyingi obed maduongʼ nyaka chiengʼ. Eka ji biro wacho ni, ‘Jehova Nyasaye Maratego en Nyasach jo-Israel!’ Kendo dhood jatichni Daudi nogurre e nyimi.\n ","“Yaye Jehova Nyasaye Maratego, ma Nyasach Israel, isefwenyo ni jatichni wechegi kiwacho ni, ‘Abiro geroni ot.’ Omiyo jatichni osebet gi chir mar lami gi lemoni.\n","Yaye Jehova Nyasaye Manyalo Gik Moko Duto, in Nyasaye! Wecheni ogen, kendo isesingo gik mabeyogi ni jatichni.\n","To koro yie mondo igwedh od jatichni, mondo osik e nyimi nyaka chiengʼ; nimar, yaye Jehova Nyasaye Manyalo Gik Moko Duto, isewuoyo to gi gwethni, isegwedho dhood jatichni gweth mosiko.”\n"],["Bangʼ kinde moko Daudi noloyo jo-Filistia ma gibedo e bwo lochne, kendo nokawo Metheg Ama mogolo e loch jo-Filistia.\n ","Daudi noloyo jo-Moab bende. Noketogi ma ginindo piny eka nopimogi gi tol. Kano pimogi diriyo to mago ninego to mane opim mar adek ne iweyo kangima. Omiyo jo-Moab nobedo e bwo loch Daudi kendo negigolone osuru.\n ","Bende Daudi nokedo gi Hadadezer wuod Rehob, ma ruodh Zoba, eka nodhi mondo ogur lochne e dho Aora Yufrate.\n","Daudi nomako geche lweny alufu achiel gi joidh farese alufu abiriyo, gi jolweny mawuotho gi tiendgi alufu piero ariyo. Nongʼado odond farese duto.\n ","Kane jo-Aram moa Damaski obiro konyo Hadadezer ruodh Zoba, Daudi nonego ji alufu piero ariyo gariyo kuomgi.\n","Noketo kambi mag jolwenje e dala maduongʼ mar Damaski e piny jo-Aram kendo jo-Aram nobedo e bwo lochne kendo negikelone osuru. Jehova Nyasaye nomiyo Daudi olocho kamoro amora mane odhiye.\n ","Daudi nokawo kuodi molos gi dhahabu mane mag jotend lweny mar Hadadezer, mi okelogi Jerusalem.\n","Ruoth Daudi nokawo mula mogundho chakre Teba nyaka Berothai mane gin miech Hadadezer.\n ","Kane Tou ruodh Hamath owinjo ni Daudi noloyo jolweny duto mag Hadadezer,\n","nooro wuode miluongo ni Joram ir Ruoth Daudi mondo omose kendo opake kuom loch moloyogo Hadadezer, manosebedo kakedo gi Tou. Joram nokelo gik molos gi fedha, dhahabu to gi mula.\n ","Ruoth Daudi nowalo gigi duto momiyo Jehova Nyasaye, mana kaka nosetimo gi fedha gi dhahabu mane oa kuom ogendini mane oloyo kaka:\n","Edom gi Moab gi jo-Amon gi jo-Filistia, gi Amalek. E kaka nowalo bende gik mane oyaki mag Hadadezer wuod Rehob, ma ruodh Zoba.\n ","Kendo Daudi humbe nolandore koa nego jo-Edom alufu apar gaboro e Holo mar Chumbi.\n ","Bangʼe noketo kambi askeche e piny Edom duto, mi jo-Edom nobedo e bwo loch Daudi. Kamoro amora ma Daudi nodhiye Jehova Nyasaye nomiye loch.\n ","Daudi nobedo ruodh jo-Israel duto, kotimo maber kendo makare ni joge duto.\n","Joab wuod Zeruya ne jatend jolweny; Jehoshafat wuod Ahilud ne jachan weche;\n","Zadok wuod Ahitub gi Ahimelek wuod Abiathar ne jodolo; Seraya ne jagoro;\n","Benaya wuod Jehoyada ne jatend jo-Kereth gi jo-Peleth; to yawuot Daudi to ne jangʼad rieko mar joka ruoth.\n"],["Daudi nopenjo niya, “Bende nitie ngʼato angʼata modongʼ e dhood Saulo manyalo timo ne tim ngʼwono nikech Jonathan?”\n ","Koro ne nitie jatich mane tiyo e od Saulo ma nyinge Ziba. Ne giluonge mondo obi e nyim Daudi mi ruoth nopenje niya, “In e Ziba?”\n Nodwoko niya, “Ee, en an jatichni.”\n ","Eka ruoth nopenje niya, “Onge ngʼat ma dipo kodongʼ e dhood Saulo ma anyalo timo ne tim ngʼwono mar Nyasaye?”\n Ziba nodwoko ruoth kowacho niya, “Nitie wuod Jonathan; to tiendene duto ongʼol.”\n ","Ruoth nopenjo niya, “En kanye?”\n Ziba nodwoke niya, “En e od Makir wuod Amiel modak Lo Debar.”\n ","Omiyo ruoth nochiko mondo okele kigole Lo Debar e od Makir wuod Amiel.\n ","Kane Mefibosheth wuod Jonathan, ma wuod Saulo, obiro ir Daudi, nokulore piny komiye duongʼ.\n Daudi noluonge niya, “Mefibosheth!”\n Nodwoke niya, Ee, en an jatichni.\n ","Daudi nowachone niya, “Kik iluor, nimar gadiera abiro timoni tim ngʼwono nikech wuonu Jonathan. Abiro dwokoni puothe duto mane mag kwaru Saulo, kendo inichiem e mesana kinde duto.”\n ","Mefibosheth nokulore piny mowacho niya, “An mana misumbani, ngʼat machalo gi guok motho, to angʼo momiyo itimona maber kama?”\n ","Eka ruoth noluongo Ziba, ma jatich Saulo mowachone niya, “Amiyo nyakwar ruodhi gik moko duto mane mag Saulo gi joode.\n","In gi yawuoti kod jotiji ubiro purone kendo ukel cham mondo nyakwar ruodhi obed gi chiemo to Mefibosheth, nyakwar ruodhi, to biro chiemo e mesana pile.” Ziba ne nigi yawuowi apar gabich gi jotich piero ariyo.\n ","Eka Ziba nowachone ruoth niya, “Jatiji biro timo gimoro amora ma ruodha ma ruoth ochiko jatichne mondo otim.” Omiyo Mefibosheth nochiemo e mesa Daudi mana kaka achiel kuom yawuot ruoth.\n ","Mefibosheth ne nigi wuode matin miluongo ni Mika, to jood Ziba duto ne gin jotij Mefibosheth.\n","Kendo Mefibosheth nodak Jerusalem nikech ne ochiemo pile e mesa ruoth, to tiendene ariyo ne ongʼol.\n"],["Bangʼ kinde moko ruodh jo-Amon notho, mi Hanun wuode nobedo ruoth kare.\n","Daudi noparo niya, “Abiro timo maber ni Hanun wuod Nahash, mana kaka wuon-gi bende notimona tim ngʼwono.”\n Omiyo Daudi nooro joote mondo odhi ogone mos makende kuom tho mar wuon-gi. Kane joote Daudi ochopo e piny jo-Amon,\n","jotelo mag jo-Amon nowachone Hanun ma ruodhgi niya, “Iparo ni Daudi miyo wuonu duongʼ ka ooro ji iri mondo ogoni mos? Donge Daudi oorogi mana mondo gibi ginon dala maduongʼ mondo oyud kaka dokawe?”\n","Omiyo Hanun nomako joote Daudi molielo bath yie tik moro ka moro nyakonchiel; nongʼado lepgi e diere tir chakre e nungogi nyaka piny, moriembogi gidhi.\n ","Kane onyis Daudi wachni, nooro joote mondo odhi orom ni jogo, nikech nokuod wigi marach. Ruoth nowachonegi niya, “Beduru Jeriko nyaka yie tiku ti, eka uduogi.”\n ","Kane jo-Amon oneno ka gisechido chuny Daudi, negichulo jo-Aram mondo omigi jolweny mawuotho gi tiendgi ji alufu piero ariyo moa Beth Rehob gi Zoba, to gi ruodh Maaka bende nomiyogi jolweny alufu achiel to gi jolweny alufu apar gariyo moa Tob.\n ","Ka Daudi nowinjo mano nooro Joab gi jolweny duto ma jokedo.\n","Jo-Amon nobiro mi giriedo ne lweny e dhoranga dalagi maduongʼ, ka jo-Aram moa Zoba gi Rehob gi jo-Tob gi Maaka ne nikendgi e pap oko.\n ","Joab noneno ni wasigu ni yo ka nyime gi yo katoke; omiyo noyiero jolweny mabeyo moloyo ei Israel, moketogi mondo giked gi jo-Aram.\n","To joma odongʼ duto noketo e bwo Abishai mowadgi mondo oked gi jo-Amon.\n","Joab nowacho niya, “Ka jo-Aram tek moloya, to ubi ukonya, to ka jo-Amon tek moloyou, to anabi mondo akonyi.\n","Beduru motegno mondo waked gi chir ni jowa kendo ni mier madongo mag Nyasachwa. Jehova Nyasaye biro timo gima oneno ni ber e nyim wangʼe.”\n ","Eka Joab gi jolweny mane ni kode nodhi mondo oked gi jo-Aram, kendo negiringo e nyimgi.\n","Kane jo-Amon oneno ka jo-Aram ringo tony, gin bende negiringo ka gitony e nyim Abishai mi gidonjo e dala maduongʼ. Omiyo Joab noweyo kedo gi jo-Amon modok Jerusalem.\n ","Bangʼ kane jo-Aram oneno ni jo-Israel oseloyogi, negichokore kendo.\n","Hadadezer nooro wach mondo okel jo-Aram man loka Aora Yufrate kendo gidhi Helam ka Shobak ma en jatend jolweny mag Hadadezer, otelonegi.\n ","Kane owach ni Daudi wachno, nochoko jo-Israel duto, mongʼado aora Jordan modhi Helam. Jo-Aram nochanore ni lweny mondo girad gi Daudi kendo negikedo kode.\n","To jo-Israel noloyogi mi giringo, kendo Daudi nonego joidh gechegi mag farese mia abiriyo kod jolweny mag-gi mawuotho gi tielo alufu piero angʼwen. Nochwowo Shobak jatend jolweny, motho kanyo.\n","Kane ruodhi duto mane ni e bwo loch Hadadezer oneno ni jo-Israel oseloyogi, negiloso kwe e kindgi gi jo-Israel mi gibedo e bwo lochgi.\n Omiyo jo-Aram nobedo maluor mar konyo jo-Amon kendo.\n"],["E ndalo mar chwiri, e kinde ma ruodhi dhi e lweny, Daudi nooro Joab gi joka ruoth to gi jolweny mag Israel duto. Negigoyo jo-Amon mi gitiekogi kendo negimako dala mar Raba. To Daudi nodongʼ e Jerusalem.\n ","Odhiambo moro Daudi noa malo e kitandane mowuotho alwora mar wi tado mar ode ka en ewi tado noneno dhako moro kaluokore. To dhakono ne jaber ahinya,\n","omiyo Daudi nooro ngʼato mondo odhi onon ni en dhako mane. Ngʼatno nowacho, “Donge mano en Bathsheba, ma nyar Eliam ma chi Uria ja-Hiti?”\n","Eka Daudi nooro jaote mondo odhi okele, mi dhakono nobiro ire kendo noterore kode. Ma noyudo ka koro eka otieko kindene mar neno malo kendo nosepwodhore. Bangʼ mano Bathsheba nodok dala.\n","Dhakono nomako ich mi nooro ni Daudi wach kowacho niya, “Ayach.”\n ","Omiyo Daudi nooro wach ni Joab niya, “Orna Uria ja-Hiti.” Eka Joab noore ir Daudi.\n","Kane Uria obiro ire, Daudi nopenje ngima Joab gi mar jolweny to gi kaka lweny bende dhi.\n","Eka Daudi nowachone ni Uria niya, “Dhi mwalo e odi mondo ilwok tiendi.” Omiyo Uria nowuok oa e dala ruoth, eka bangʼe ruoth noorone mich.\n","To Uria nonindo e dhorangach mar dala gi jotich mamoko mag ruoth to ne ok olor odhi e ode.\n ","Kane owach ne Daudi ni Uria ne ok odhi ode, nopenje niya, “Donge isebudho oko, angʼo momoni dhi odi?”\n ","Uria nowachone Daudi niya, “Sandug Muma gi Israel gi Juda dak e hembe, to jatenda ma Joab gi jo-ruodha obuoro oko e pap. Ere kaka anyalo dhi e oda mondo achiem, kendo amethi, mi ariwra e achiel gi chiega? Akwongʼora e nyimi ni ok datim gima kamano.”\n ","Eka Daudi nowachone niya, “Bed ka kawuono kiny naweyi idog.” Omiyo Uria noriyo Jerusalem chiengʼno gi kinyne.\n","Daudi noluonge mochiemo mi ometho kode kendo Daudi nomiye math momer. To kotieno nochopo Uria nowuok modhi onindo e pare kaachiel gi jotij ruodhe; to ne ok odhi ode.\n ","To gokinyi Daudi nondiko ne Joab baruwa moorogo Uria mondo oter.\n","Ei baruwano nondikoe niya, “Ket Uria e laini manyime kama lweny gerie ahinya. Eka weyeuru kende mondo ogoye manege.”\n ","Omiyo kane Joab olworo dala maduongʼno mondo gimaki, noketo Uria kama ongʼeyo ni wasigu mager kendo tek nitie.\n","Kane jo-dala maduongʼno owuok mondo oked gi Joab, jolwenj Daudi moko nonegi; to Uria ja-Hiti bende nonegi.\n ","Joab nooro wach ne Daudi konyise gik moko duto mosetimore e lweny.\n","Nochiko jaote niya, “Ka isetieko nyiso ruoth wechegi duto matimore e lweny,\n","kamoro mirima nyalo mako ruoth, mi openji ni, ‘Angʼo momiyo ne usudo machiegni ahinya gi dala maduongʼ mondo ukedi? Donge ne ungʼeyo niginyalo chielou gi aserenigi ewi ohinga?\n","En ngʼa ma nonego Abimelek wuod Jerub-Besheth? Dhako donge ema nodiro pongʼ rego gi ewi ohinga, mine otho Thebez? Angʼo momiyo ne udhi machiegni ahinya gi ohinga?’ Kopenji penjoni, to wachne ni, ‘Jatichni Uria ja-Hiti bende otho.’ ”\n ","Jaote nowuok modhi, kane ochopo nonyiso Daudi weche duto mane Joab oore mondo owachi.\n","Jaoteno nowachone Daudi niya, “Jogo nochako loyowa mi giwuok e pap mondo giked kodwa to ne wariembogi ma wadwokogi chien nyaka e dhoranga dala maduongʼ.\n","Eka jodir aserni nobayo jotichni gi ewi ohinga, kendo jotich ruoth moko nonegi. Uria ja-Hiti ma jatichni bende ginego.”\n ","Daudi nowachone jaote niya, “Wachne Joab kama: Kik wachno chandi; ligangla nego jakoni gi jakocha. Med kedo matek gi dala maduongʼno mi ikethe chuth. Wachne wechegi mondo ijiwego.”\n ","Kane chi Uria owinjo ni chwore otho, noywage.\n","Bangʼ ka ndalo ywak norumo, Daudi nowacho mondo okele e ode, mane obedo chiege monywolone nyathi ma wuowi. To gima Daudi notimo ne ok omoro Jehova Nyasaye.\n"],["Jehova Nyasaye nooro Nathan ir Daudi. Kane ochopo ire nowachone niya, “Ne nitie ji ariyo moko e dala moro; achiel ne jamoko to machielo nodhier.\n","Jamoko ne nigi rombe mangʼeny gi dhok,\n","to ngʼat modhier to ne onge gimoro makmana nyarombo ma sibini achiel mane osengʼiewo. Norite maber mana kaka norito nyithinde owuon. Nyarombono nopogone chiembe mochamo, ne omodho e okombene kendo nonindo e bade. Ne ochalne mana ka nyathine ma nyako.\n ","“Koro jawuoth moro nobiro ir jamoko-cha, to jamokono ne ok okawo achiel kuom rombe kata dhoge mondo oyangʼ ni jawuodhno mane obiro ireno. Kata kamano, nyarombo ma sibini mar jadhierno ema noyangʼone wendo mane obiro ire.”\n ","Mirima malich ne omako Daudi gi ngʼatno mowachone Nathan niya, “Akwongʼora gi nying Jehova Nyasaye mangima ni ngʼat mane otimo kama owinjore otho!\n","Nyaka ochul kar rombono moloyo nyadingʼwen, nikech ne otimo gima chalo kama, ka chunye onge gi kech.”\n ","Eka Nathan nodimbo wach ne Daudi niya, “In e ngʼatno! Ma e gima Jehova Nyasaye, ma Nyasach Israel wacho: ‘Ne awiri mondo ibed ruoth Israel, ne agoli e lwet Saulo.\n","Ne amiyi od ruodhi mondo obed mari, kendo naketo monde ruodhi e lweti. Ne amiyi dhout Israel gi dhood Juda. To ka magi ne ok oromi to pod ne anyalo miyi moko.\n","Angʼo momiyo isechayo wach Jehova Nyasaye ka itimo gima rach machal kama e wangʼe? Ne inego Uria ja-Hiti gi ligangla mi ikawo chiege mondo obed mari iwuon. Ne inege gi ligangla jo-Amon.\n","Kuom mano, negruok gi ligangla ok norum e odi, nikech ne ichaya mi ikawo chi Uria ja-Hiti mobedo mari iwuon.’\n ","“Ma e gima Jehova Nyasaye wacho: ‘Anakelni masira kowuok e odi iwuon. Mana kineno kama gi wangʼi iwuon abiro kawo mondi kendo miyogi achiel kuom joma chiegni kodi, kendo obiro terore kod mondegi odiechiengʼ alanga.\n","Nitimo gino apanda, to an abiro timo ma odiechiengʼ alanga e nyim jo-Israel.’ ”\n ","Eka Daudi nowachone Nathan niya, “Asekethone Jehova Nyasaye.”\n Nathan nodwoko niya, “Jehova Nyasaye oseweyoni richoni. Ok ibi tho.\n","To nikech gima isetimo, isemiyo jowasigu ojaro Jehova Nyasaye, omiyo wuodi monywolno biro tho.”\n ","Bangʼ kane Nathan osedhi dala, Jehova Nyasaye nogoyo nyathi ma chi Uria nosenywolo ni Daudi gi tuo.\n","Daudi nolamo Nyasaye mondo kik nyathi tho. Notweyo chiemo kendo nodhi e ode mi onindo piny e lowo otieno ka otieno.\n","Jodongo mag ode nochungʼ bathe mondo gichunge owe nindo piny e lowo, to notamore, kendo ne ok onyal chamo chiemo moro amora.\n ","To chiengʼ mar abiriyo nyathi notho, jotij Daudi ne luor nyise ni nyathi osetho, nikech negiparo niya, “Kane nyathi pod ngima, ne wawuoyo gi Daudi to ne ok owinjowa. Koro to wadhi wacho ne nangʼo ka nyathi osetho? Onyalo timo gimoro marach.”\n ","Daudi noneno ka jotije kuodho wach kendgi mine ongʼeyo ni nyathi osetho. Nopenjo niya, “Nyathi osetho?”\n Negidwoke niya, “Ee, osetho.”\n ","Daudi noa malo e lowo. Kane oseluokore, nowirore gi mo moloko lewni mane orwako, nodhi e od Jehova Nyasaye mi olemo. Bangʼe nodhi e ode owuon, mine okwayo chiemo momiye mochamo.\n ","Jotije nopenje niya, “Itimori kama nangʼo? Kane nyathi pod ngima, ne itweyo chiemo kendo ne iywak. To ka nyathi koro osetho, to ichungʼ kendo ichiemo!”\n ","Nodwokogi niya, “Kane nyathi pod ngima ne atweyo chiemo kendo aywak. Nikech ne aparo ni, ‘Ngʼama dingʼe? Dipo ka Jehova Nyasaye nyalo timona ngʼwono miwe nyathi obed mangima.’\n","To nikech koro osetho, angʼo dimi atwe chiemo? Bende daduoge obed mangima? An ema abiro dhi ire to en ok onyal duogo ira.”\n ","Daudi nohoyo Bathsheba chiege, nodhi ire mobedo kode e achiel. Nonywolo wuowi kendo negichake ni Solomon. Jehova Nyasaye ne ohere;\n","kendo nikech Jehova Nyasaye nohere, nomiyo Nathan janabi wach ni mondo ochake ni Jedidia.\n ","Kata kamano Joab nodhi nyime kedo gi Raba e piny jo-Amon kendo nomako kar ruoth mochiel motegno.\n","Joab nooro joote ir Daudi, kowacho niya, “Asekedo gi Raba ma amako kargi mar pi.\n","Koro bi gi jolweny duto mondo ilwor dala maduongʼ kendo ikawe. Ka ok kamano to abiro kawo dala maduongʼno kendo ibiro luonge gi nyinga.”\n ","Omiyo Daudi nochoko jolweny duto modhigo Raba mi omonje kendo okawe.\n","Nogolo osimbo mar duongʼ ewi ruodhgi, ma pek dhahabu mane olosego ne romo kilo piero adek gangʼwen kendo noduse gi kite ma nengogi tek mi osidhne Daudi. Noyako gik mangʼeny e dala maduongʼno\n","kendo nokawo ji duto mane ni e dalano, moketogi e tij ngʼeto gi musimeno kod tiyo gi chumbe gi ledhi; bende ne oketogi jolos matafare. Notimo ma ni mier duto mag jo-Amon. Eka Daudi gi jolwenje duto nodok Jerusalem.\n"],["Bangʼ kinde moko, Amnon wuod Daudi nochako gombo Tamar, nyako ma jaber mane nyamin Abisalom wuod Daudi.\n ","Chuny Amnon ne chandore mobedo matuo nikech wach nyamin-gi Tamar, nimar ne en nyako ngili, kuom mano ne tek mondo otim kode gimoro.\n ","Koro Amnon ne nigi osiepne miluongo ni Jonadab wuod Shimea, ma owadgi Daudi. Jonadab ne en ngʼat ma riekone richo.\n","Nopenjo Amnon niya, “Yaye wuod ruoth, angʼo momiyo inenori mokuyo pile ka pile? Ok diwachna gima timi?”\n Amnon nodwoke niya, “Ahero Tamar ma nyamin owadwa Abisalom.”\n ","Jonadab nowachone niya, “Dhiyo inind e kitanda ka iwuondri ni ituo. Ka wuonu obiro neni, to wachne ni, ‘Daher mondo nyamera ma Tamar obi omiya gimoro acham. Yie mondo obi otedna chiemo kaneno mondo mi anene kaka otedo; kendo acham chiemo kotingʼo e lwete.’ ”\n ","Omiyo Amnon nonindo kowuondore ni otuo. Kane ruoth obiro nene, Amnon nowachone niya, “Daher mondo nyamera ma Tamar obi olosna makati moro mopogore gi mapile kaneno, mondo mi achame kotingʼe e lwete.”\n ","Daudi nooro wach ne Tamar e dala ruoth kama: “Dhi e od owadu Amnon mondo itedne chiemo.”\n","Omiyo Tamar nodhi e od owadgi ma Amnon mane oyudo nindo. Nokawo mogo modwalo mi otedo makati koneno.\n","Eka nokawo gima notedoe mi omiye makati, to notamore chamo.\n Amnon nowachone niya, “Riemb jogi duto oko.” Omiyo ji duto nowuok oko oweye.\n","Eka Amnon nowachone Tamar niya, “Kel chiemo kor nindona koni mondo mi achiem kitingʼona chiemo e lweti.” Kendo Tamar nokawo makati mano tedo motero ni Amnon owadgi kor nindone.\n","Kane oterone chiemo mondo ocham nomake githuon koywaye mowachone niya, “Nyamera, bi wanind e kitandana ka.”\n ","En to nodwoke niya, “Kik itim gima kama, owadwa. Kik ichuna. Gima kama ok onego timre e Israel! Kik itim tim marachni.\n","An to dabed nade? Wichkuot machal kama dater kanye? To in to? Dibed machal kaka achiel kuom joricho mofuwo e Israel. Kiyie to wuo gi ruoth; ok obi tamore mondo kik ikenda.”\n","To notamore winje, to kaka notek moloye, noterore kode githuon.\n ","Eka Amnon nosin mojok kode ahinya. Chutho, nosin mojok kode moloyo kaka ne ohere. Amnon nowachone niya, “Chungi kendo wuog idhi!”\n ","Nodwoke niya, “Ooyo. Riemba kama biro bedo marach moloyo kata mana rach misetimona.”\n To nodagi winje.\n","Noluongo jatije mowachone ni, Gol dhakoni oko ka kendo ilor dhoot matek bangʼe.\n","Omiyo jatije nogole oko moloro dhoot matek bangʼe. Noyudo nyakono orwako law molos maber manyilni mane itwangʼo ni nyiri ngili ma nyi joka ruoth.\n","Tamar noolo buru e wiye mi noyiecho lawe manyilni mane otwangʼ maber mane oyudo orwako. Nomako wiye gi lwete kendo nodhi koywak matek.\n ","Owadgi ma Abisalom nopenjo niya, “Dibedni owadu ma Amnon osebedo kodi e achiel? Koro sani lingʼ mos nyamera; en owadu. Kik wachni chand chunyi.” Kendo Tamar nodak gi Abisalom e ode, ka en dhako mokuyo.\n ","Ruoth Daudi iye nowangʼ ahinya kane owinjo wechegi duto.\n","Abisalom ne ok owacho gimoro maber kata marach ni Amnon; to nosin kod Amnon nikech ne osekuodo wi Tamar nyamin-gi.\n ","Bangʼ higni ariyo, kane jongʼad yie romb Abisalom ni Baal Hazor machiegni gi tongʼ Efraim, noluongo yawuot ruoth duto mondo obi kanyo.\n","Abisalom nodhi ir ruoth mowachone niya, “Jatichni osechoko joge mangʼado yie rombe. Bende ruoth kod jodonge diyie bi?”\n ","Ruoth nodwoke niya, “Ooyo wuoda.” Waduto ok onego wabi, wabiro miyi tingʼ mapek. Kata obedo ni Abisalom nomedo hombe, to pod nodagi dhi, makmana ne oyiene ni odhi nyime gi nyasino.\n ","Eka Abisalom nowacho niya, “Kare ka kamano to we owadwa Amnon odhi kodwa.”\n To ruoth nopenje niya, “Angʼo momiyo dodhi kodu?”\n","To Abisalom nohombe, omiyo noyiene mi gidhi gi Amnon to gi yawuot ruoth mamoko.\n ","Abisalom nosechiko jotijene niya, “Winjuru! Ka Amnon osemetho momer, to anawachnu ni, Goyeuru ma unege. Kik ubed maluor. Donge an ema asechikou? Beduru motegno kendo ma jochir.”\n","Omiyo jotije Abisalom notimo ni Amnon kaka nosechikgi. Eka yawuot ruoth duto nochungʼ moidho kanjegi moringo.\n ","Kane pod gin e yo, wach nochopo ne Daudi niya, “Abisalom osenego yawuot ruoth duto; maonge kata achiel kuomgi modongʼ.”\n","Ruoth nochungʼ malo, noyiecho lepe mi onindo piny kendo jotijene duto nochungʼ bute ka lepgi oyiech.\n ","To Jonadab wuod Shimea ma owadgi Daudi, nowachone niya, “Ruodha kik par ni gisenego yawuot ruoth duto. En mana Amnon kende ema otho. Abisalom osebedo gi paroni e chunye chakre chiengʼ mane Amnon oterore gi nyamin-gi Tamar githuon.\n","Ruodha ma en ruoth ok onego kaw wach mar tho yawuot ruoth ka gimoro. En mana Amnon kende ema otho.”\n ","Noyudo ka Abisalom oseringo modhi opondo.\n Koro ngʼat mane rito notingʼo wangʼe moneno ji mangʼeny moa yo podho chiengʼ ka gilor e bath got. Jaritno nodhi ir ruoth monyise ni, Aneno ji kalor e bath got, yo Horonaim.\n ","Jonadab nowachone ruoth niya, “Ne yawuot ruoth osechopo ka; otimore mana kaka jatichni nowacho.”\n ","Kane otieko wuoyo, yawuot ruoth nochopo ka gigoyo nduru matek. Ruoth bende gi jotichne duto noywak malit ahinya.\n ","Abisalom noringo modhi ir Talmai wuod Amihud ruodh Geshur. To Ruoth Daudi noywago wuode pile pile.\n ","Bangʼ ka Abisalom oseringo modhi Geshur, nobet kuno kuom higni adek.\n","Eka chuny ruoth nogombo neno Abisalom, nimar chunye nosea e wach tho mar Amnon.\n"],["Joab wuod Zeruya nongʼeyo ni chuny ruoth gombo Abisalom.\n","Omiyo Joab nooro ngʼat moro Tekoa mi okelne dhako moro mariek koa kuno. Nowachone niya, “Wuondri ni ikuyo. Rwak lep ywak kendo kik iwirri gi mo del. Chal ka dhako mosebet ka ywago ngʼate motho kuom ndalo mangʼeny.\n","Bangʼe idhi ir ruoth kendo iwachne wechegi.” Joab nomiye weche monego owach.\n ","Kane dhako moa Tekoa odhi ir ruoth, nokulore nyaka e lowo auma mar miye luor, eka nowachone niya, “Konya, yaye ruoth!”\n ","Ruoth nopenje niya, “Angʼo machandi?”\n Nowacho niya, “Chutho, an dhako ma chwore otho; chwora nosetho.\n","An jatichni, ne an gi yawuowi ariyo. Negigore ka gin oko e pap, ne onge ngʼato machiegni mane nyalo thegogi. Achiel nogoyo machielo mi onege.\n","Koro anywola duto orido ni jatichni matek; kagiwacho ni, Gol ngʼat mane onego owadgi, mondo wanege, kaka ne onego owadgi; eka wanatieki nyaka jarit girkeni bende. Koro gidwaro nego mirni maliel madongʼ-go, ka giweyo chwora dongʼ maonge nying kata kothe modongʼ e wangʼ piny.”\n ","Ruoth nowacho ni dhakoni niya, “Dhi dala, kendo abiro golo chik e wachnino.”\n ","To dhako moa Tekoa nowachone niya, “Ruodha ma en ruoth, we mondo ketho odongʼ e wiya kendo ewi dhood wuora, to mondo ruoth gi kom ruodhe obed maonge ketho.”\n ","Ruoth nodwoke niya, “Ka ngʼato owachoni gimoro, to mondo ikele ira, ma ok nochak ochandi kendo.”\n ","Nowacho niya, “Kara koro ruoth osingre gi nying Jehova Nyasaye ni odhi tamo jachul kuor mondo kik omed ketho kendo mondo wuoda kik negi.”\n Nowacho niya, “Akwongʼora gi nying Jehova Nyasaye mangima ni onge yie wi wuodi kata achiel manolwar piny.”\n ","Eka dhakono nowachone niya, “Yie iwe jatichni owach wach moro ni ruodhe ma en ruoth.”\n Nodwoke niya, “Wachi.”\n ","Kendo dhakono nowacho niya, “Kara en angʼo momiyo isengʼado wach marach kama kuom jo-Nyasaye? Ka ruoth wacho kama, donge ongʼado bura ne en owuon, nikech ruoth pok odwogo wuode mane oriembi.\n","Kaka pi mopukore piny ma ok nyal tuom kendo, omiyo nyaka watho. To Nyasaye ok neg ngʼato; kar timo kamano, to oloso yore mondo ngʼat mane oriembi kik osiki ka en jasike.\n ","“To koro sani asebiro mondo awach ma ni ruodha ma en ruoth nikech ji osemiya luoro. Jatichni noparo ni, ‘Abiro wuoyo gi ruoth; kamoro dipo kotimo gima jatichne okwaye.\n","Kamoro dipo ruoth biro yie mondo okony jatichne e lwet ngʼat madwaro tieka an kaachiel gi wuoda e girkeni mane Nyasaye omiyowa.’\n ","“To koro sani jatichni wacho ni, ‘Mad wach ruodha kelna kwe, nimar ruodha ma en ruoth chal gi malaika mar Nyasaye manono ber gi rach. Mad Jehova Nyasaye ma Nyasachi bed kodi.’ ”\n ","Eka ruoth nowacho ni dhakono niya, “Kik ipandna dwoko e gima adwaro penji.”\n Dhakono nowacho niya, “Ruodha ma en ruoth owuo.”\n ","Ruoth nopenje niya, “Donge Joab ni kodi e wechegi duto?”\n Dhakono nodwoke niya, “Akwongʼora e nyimi ni in ruodha ma en ruoth kendo ni gima iwachono en adier. Ee, ne en jatichni Joab mane onyisa mondo atim ma kendo en bende ema noketo wechegi e dho jatichni.\n","Jatichni Joab notimo ma mondo okel lokruok kuom gik matimore sanigi. Ruodha nigi rieko ka mar malaika mar Nyasaye kendo ongʼeyo gik moko duto matimore e pinywa ka.”\n ","Ruoth nowacho ni Joab niya, “Mano kare, abiro timo kamano. Dhiyo mondo iom wuowi ma Abisalom oduogi.”\n ","Joab nopodho piny auma e nyime mondo omiye duongʼ, kendo nogwedho ruoth. Joab nowacho niya, “Kawuononi jatichni ongʼeyo ni ogene gi ruodha ma en ruoth, nikech ruoth oseyie timo gima jatichne okwaye.”\n ","Eka Joab nodhi Geshur mi okelo Abisalom Jerusalem.\n","To ruoth nowachone niya, “Nyaka odhi e ode owuon; kendo kik obi buta.” Omiyo Abisalom nodhi e ode owuon kendo ne ok osudo machiegni gi ruoth.\n ","Ei Israel duto ne onge ngʼama ipako ni jaber ka Abisalom. Koa e wiye nyaka e pat tiende ne oonge gi mbala moro amora kuome.\n","E kinde duto mane olielo yie wiye, nimar nojaliel wiye kinde ka kinde nikech yie wiye ne dongo piyo kendo bedone mapek, kane opime to ne oloyo kilo ariyo kopim gi rapim mar joka ruoth.\n ","Abisalom nonywolo yawuowi adek gi nyako achiel. Nyare ne iluongo ni Tamar, kendo nodongo nyako ma jaber.\n ","Abisalom nodak Jerusalem kuom higni ariyo kapok osudo machiegni but ruoth.\n","Eka Abisalom noluongo Joab mondo oore ir ruoth, to Joab nodagi dhi ire. Omiyo nochako ooro wach mar ariyo to nochako odagi.\n","Eka nowachone jotije niya, “Neuru puoth Joab omakore gi mara, kendo cham mar shairi ni e iye. Dhiuru umokie mach.” Omiyo jotij Abisalom nodhi momoko mach e puodhono.\n ","Eka Joab nodhi ir Abisalom e ode mowachone niya, “Angʼo momiyo jotiji owangʼo puotha?”\n ","Abisalom nowacho ni Joab niya, “Ne, naoroni wach kawacho ni, ‘Bi mondo aori ir ruoth mondo ipenje kama: “Angʼo momiyo nabiro kawuok Geshur? Dine ber kane pod an kuno!” ’ Sani koro adwaro dhi neno ruoth, to ka an gi ketho moro, to mondo onega.”\n ","Omiyo Joab nodhi ir ruoth mowachone wechegi. Eka ruoth noluongo Abisalom, mi nodonjo kendo nokulore auma piny e nyim ruoth. Ruoth nonyodho Abisalom.\n"],["Bangʼ kinde moko, Abisalom nongʼiewo gari gi farese kendo ne en gi ji piero abich mane ringo e nyime.\n","Ne ochiewo gokinyi kendo nochungʼ e bath yo mochiko dhoranga dala maduongʼ. E kinde duto mane ngʼato angʼata obiro man-gi wach modwaro mondo ruoth ongʼadnee rieko, Abisalom ne luonge kapenje niya, “Ia e dala mane?” To nodwoke niya, “Jatichni oa e achiel kuom dhout Israel.”\n","Eka Abisalom ne odwoke niya, “Aneno ni wecheni beyo kendo gin adier; to makmana ni onge ngʼat ma ruoth oseketo mondo owinjne weche makamagi.”\n","Kendo Abisalom nomedo wacho niya, “Ka dine yiera mondo abed jangʼad bura e piny, to ngʼato angʼata man-gi ywak kata wach moro, nyalo biro ira kendo anyalo neno ni ongʼadne bura mowinjore.”\n ","Bende e kinde ma ngʼato angʼata nobiro ire mondo okulre e nyime, Abisalom ne mako lwet ngʼatno kendo nyodhe.\n","Abisalom notimo kama ni jo-Israel duto mane biro ir ruoth mondo ongʼadnigi bura, kendo noywayogo chuny jo-Israel.\n ","Bangʼ ka higni angʼwen noserumo, Abisalom nowachone ruoth niya, “Yiena mondo adhi Hebron kendo achop singruok moro mane atimo gi Jehova Nyasaye.\n","Kane jatichni odak Geshur e piny Aram, ne asingora kama: ‘Ka Jehova Nyasaye noduoga Jerusalem, to anadhi alam Jehova Nyasaye Hebron.’ ”\n ","Ruoth nowachone niya, “Dhi gi kwe.” Omiyo nodhi Hebron.\n ","Eka Abisalom nooro joote lingʼ-lingʼ e dhout Israel duto kowacho niya, “E sa moro amora ma unuwinj ka turumbete oywak, to wachuru ni, ‘Ruodh Hebron, en Abisalom.’ ”\n","Ji mia ariyo moa Jerusalem nobiro kod Abisalom. Ne oluong-gi kaka welo mi gidhi gichuny maler ka ok gingʼeyo gimoro amora madhi nyime.\n","Kane Abisalom timo misengini, nooro joote mondo oom Ahithofel ma ja-Gilon, jangʼad rieko ni Daudi mondo obi koa Gilo, ma dalagi. Omiyo tim mar ngʼanyo nomedo bedo gi teko, kendo ji mane luwo bangʼ Abisalom nosiko ka medore.\n ","Jaote nobiro mowachone Daudi niya, “Chuny jo-Israel nigi Abisalom.”\n ","Eka Daudi nowachone jodonge duto mane ni kode Jerusalem niya, “Biuru! Nyaka to waring waa ka, ka ok kamano onge ngʼato kuomwa mabiro tony e lwet Abisalom. Nyaka wawuog mapiyo, nono to enobi mapiyo mojukwa mi otiekwa kendo oneg ji e dala maduongʼ gi ligangla.”\n ","Jodong ruoth nodwoke niya, “Jotiji to oikore mar timo gimoro amora ma ruodhwa ma en ruoth oyiero.”\n ","Ruoth nowuok kaachiel gi joode duto makmana monde mamoko apar ema ne oweyo karito dala ruoth.\n","Omiyo ruoth nowuok kaachiel gi ji duto kaluwo bangʼe, negidhi ma gichungʼ matin kamoro mochwalore.\n","Joge duto nowuotho mokadho ka gin kaachiel gi jo-Kereth duto kod jo-Peleth; to gi jo-Giti duto mia auchiel mane obiro kode koa Gath bende ne wuotho e nyim ruoth.\n ","Ruoth nowachone Itai ja-Giti niya, “Angʼo momiyo idhi kodwa? Dogi mondo ibed gi Ruoth Abisalom. In ngʼama wendo, moringo koa e pinygi.\n","Yande eka ibiro ka. To koro tinendeni ere kaka diwuoth kodwa kamoro amora, to an akia kuma adhiye? Dogi mondo ikaw jothuru idhigo. Mad ngʼwono gi adieri bed kodi.”\n ","To Itai nodwoko ruoth niya, “Akwongʼora gi nying Jehova Nyasaye mangima kendo akwongʼora ni ruodha ma en ruoth ni kamoro amora ma ruodha ma en ruoth nobedie, bed ni en kar ngima kata kar tho, to kanyo bende ema jatichni nobedie.”\n ","Daudi nowachone Itai niya, “Wuoth wadhi.” Omiyo Itai ja-Giti nowuotho gi joge duto gi joutegi mane ni kode.\n ","Ji duto mane ni kama gikadhoe noywak matek ka jogo duto kadho. Ruoth bende ne ongʼado Holo mar Kidron kendo ji duto nowuotho kochomo yo thim.\n ","Zadok bende ne ni kanyo to gi jo-Lawi duto mane ni kode notingʼo Sandug Muma mar singruok mar Nyasaye. Negiketo Sandug Muma mar singruok mar Nyasaye piny, eka Abiathar nochiwo misengini nyaka ji duto notieko wuok e dala maduongʼ.\n ","Eka ruoth nowachone Zadok niya, “Dwok Sandug Muma mar Nyasaye e dala maduongʼ. Ka Jehova Nyasaye okecha, to enoduoga ka kendo enomi ane Sandug Muma kod kar dak Nyasaye kendo.\n","To kowacho ni, ‘Ok amor kodi,’ to aikora; we mondo otim gima oneno ni berne.”\n ","Ruoth nomedo wacho ni Zadok jadolo niya, “Donge in janen? Dogi dala gi kwe, gi wuodi ma Ahimaz gi Jonathan wuod Abiathar. In kod Abiathar kawuru yawuotu ariyo udhigo.\n","Abiro rito kama iyoroe aora e thim nyaka ayud wach moa iri kinyisago gima dhi nyime.\n","Omiyo Zadok gi Abiathar nodwoko Sandug Muma mar Nyasaye Jerusalem ma gibet kanyo.”\n ","To Daudi nomedo wuotho ka twenyo got mar Zeituni kowuotho gi tiende nono, koumo wiye kendo oywak. Ji duto mane ni kode bende noumo wigi, to gin bende ne giywak ka gitwenyo got.\n","Nonwangʼo ka Daudi osenyisi niya, “Ahithofel en achiel kuom jo-andhoga mane oriwore gi Abisalom.” Omiyo Daudi nolemo niya, “Yaye Jehova Nyasaye, lok ngʼado rieko mar Ahithofel obed fuwo.”\n ","Kane Daudi ochopo ewi got kuma ji ne lamoe Nyasaye chon, Hushai ja-Arki ne ni kanyo mondo orom kode, lawe ne oyiech kendo buru ne ni e wiye.\n","Daudi nowachone niya, “Kidhi koda to idhi bedona tingʼ mapek.\n","To kidok e dala maduongʼ miwachone Abisalom ni, ‘Abiro bedo jatiji, yaye ruoth; nikech ne an jatij wuonu ndalo mokadho, to sani koro abiro bedo jatiji,’ to kitimo ma to inyalo konya ketho ngʼado rieko mar Ahithofel.\n","Donge jodolo ma gin Zadok gi Abiathar jodhi bedo kodi kuno? Wachnegi gimoro amora miwinjo e dala ruoth.\n","Yawuotgi ariyo ma gin Ahimaz wuod Zadok gi Jonathan wuod Abiathar bende ni kanyo kodgi. Orgi ira gi gimoro amora miwinjo.”\n ","Omiyo osiep Daudi ma Hushai nochopo Jerusalem e sa mane Abisalom donjoe e dala maduongʼ.\n"],["Kane Daudi osewuotho matin koa ewi got, noyudo Ziba jarit mwandu mag Mefibosheth, karite mondo oromne. Ne osembo punde bwora motingʼo makati mia ariyo, gi olemb mzabibu mongʼin mag makati mia achiel gi olemb ngʼowu mongʼin bende mia achiel kod divai mool e dende.\n ","Ruoth nopenjo Ziba niya, “Angʼo momiyo ikelo gigi?”\n Ziba nodwoke niya, “Pundegi gin ma jood ruoth nyalo idho, makati gi olembe to gin mar jogi mondo ocham, divai to en mar duogo chuny joma ool e thim mondo omadhi.”\n ","Eka ruoth nopenje niya, “To ere nyakwar ruodhi?”\n Ziba nowachone niya, “Odongʼ Jerusalem, nikech oparo ni, ‘Kawuononi jo-Israel dhi dwokona loch kwara.’ ”\n ","Eka ruoth nowachone Ziba niya, “Gik moko duto ma mag Mefibosheth koro gin magi.”\n Ziba nowachone niya, “Erokamano. Mad ayud ngʼwono e wangʼ ruodha ma en ruoth.”\n ","Ka ruoth Daudi nochimo Bahurim, ngʼat moro moa e dhoodgi Saulo nobiro koa kuno. Nyinge ne Shimei wuod Gera, nowuok kowacho weche mag kwongʼ.\n","Nobayo Daudi gi jodong ruoth gi kite, kata obedo ni jolweny gi thuondi ne ogengʼo bath Daudi korachwich gi koracham.\n","Shimei nokwongʼe kawacho niya, “Wuog idhi, wuog idhi in ngʼat mosechwero remo, kendo mofuwoni.\n","Jehova Nyasaye osechuli kuom remo duto mane ichwero e dhood Saulo, ma isetiyo kar lochne. Jehova Nyasaye osemiyo wuodi Abisalom pinyruoth. Osetieki nikech in dhano mohero chwero remo.”\n ","Eka Abishai wuod Zeruya nowachone ruoth niya, “Guok mothoni to kwongʼo ruodha nangʼo? We adhi angʼad ngʼute oko.”\n ","To ruoth nodwoke niya, “Angʼo machandou koda un yawuot Zeruya? Ka okwongʼa nikech Jehova Nyasaye nowachone ni, ‘Kwongʼ Daudi,’ to en ngʼa madipenj ni, ‘Angʼo momiyo itimo kama?’ ”\n ","Daudi nowachone Abishai gi jodonge duto niya, “Ka wuoda, manywolo ema dwaro tieko ngimana, to kare ja-Benjamin-ni ditimna marach maromo nade! Wereuru kode odhi nyime gi kwongʼ nimar Jehova Nyasaye osenyise mondo otim kamano.\n","Dipo ka Jehova Nyasaye oneno midhiero ma an-go motimona ngʼwono kar kwongʼ mayudo kawuononi.”\n ","Omiyo Daudi gi joge nomedo wuotho kadhi nyime ka giluwo yo, ka Shimei bende ne wuotho e dir got mochimore kode ka odhi nyime gi kwongʼe to obaye gi kite kokiro gik mochido kuome.\n","Ruoth gi ji duto mane ni kode nochopo kama negidhiyoe ka giol. Kendo noyweyo kanyo.\n ","To gi e kindeno, Abisalom gi jo-Israel nobiro Jerusalem to Ahithofel ne ni kode.\n","Eka Hushai ja-Arki, mosiep Daudi nodhi ir Abisalom mowachone niya, “Ruoth mondo odag amingʼa! Ruoth mondo odag amingʼa!”\n ","Abisalom nopenjo Hushai niya, “Ma e kaka inyiso hera ne osiepni? Marangʼo ne ok idhi gosiepni?”\n ","Hushai nowachone Abisalom niya, “Ooyo to mana ngʼat moyier gi Jehova Nyasaye, moyier gi jogi to gi jo-Israel duto mano e ngʼat mabiro bedo jakore mi asik kode.\n","To moloyo kanyo, kare onego atine ngʼa? Donge onego atine wuode? Mana kaka natiyo ni wuonu, e kaka in bende abiro tiyoni.”\n ","Abisalom nowachone Ahithofel niya, “Ngʼadnwae rieko. En angʼo monego watim?”\n ","Ahithofel nodwoke niya, “Terri gi monde wuonu mamoko mane oweyo karito dala ruoth. Eka jo-Israel nowinj kaka isebedo mangʼwe e um wuonu, kendo ji duto man kodi nobed gi teko.”\n","Omiyo negiguro hema ne Abisalom ewi ot malo kendo noterore gi monde wuon-gi mamoko mana ka jo-Israel duto neno.\n ","E ndalono rieko mane Ahithofel ngʼado nechalo mana ka ngʼat mopenjo Nyasaye wach. Mano e kaka Daudi gi Abisalom ne okawo rieko ma Ahithofel ne chiwo.\n"],["Ahithofel nowachone Abisalom niya, “Kane bed ni an in, to dine ayiero ji alufu apar gariyo kendo awuokgo otieno ma kawuononi mondo alaw Daudi;\n","mi amonje kapod ool kendo onyosore. Anami kihondko malich make mi ji duto man kode ring weye. Daneg mana ruoth kende\n","eka aduog ji duto iri. Ka ngʼat midwaro ngimaneni otho; to ji duto noduog maonge ngʼama nohinyre.”\n","Wachni ne nenore ni ber ne Abisalom gi jodong Israel duto.\n ","To Abisalom nowacho niya, “Luonguru Hushai ja-Arki, mondo en bende wawinj gima owacho.”\n","Kane Hushai osebiro ire, Abisalom nowacho niya, “Ma e rieko mane Ahithofel osengʼado. Owinjore watim kamano koso? To ka ok kamano to kare nyiswa ane kaka iparo.”\n ","Hushai nodwoko Abisalom niya, “Rieko ma Ahithofel ongʼado kawuononi ok ber.\n","Ingʼeyo ni wuonu gi joge gin jolweny, bende gin joma ger mana ka ondiek moma nyithinde. Bende nyaka ingʼe ni wuonu en jalweny mongʼith; ok obi nindo kama jolweny nindoe.\n","Kata mana sani koro osepondo e bur moro kata mana kamachielo; kipo ni en ema okwongo omonjo jogi, ngʼato angʼata mowinjo wachno biro wacho ni, ‘Oseneg jolweny mag Abisalom.’\n","Kata mana jalweny ma jachir ma chunye chalo gi chuny sibuor, biro kirni ka luoro ohewe, nimar Israel duto ongʼeyo wuonu ni en jalweny kendo ni ji man kode gin jochir.\n ","“Kuom mano an angʼadoni rieko kama: Chok jo-Israel duto, chakre Dan nyaka Bersheba gin joma ngʼeny ka kwoyo man e dho nam, to in mondo itel nyimgi ka ukedo.\n","Eka wanamonje kamoro amora minyalo yude kendo wanapodh kuome mana ka thoo momoko e lum maonge ngʼato kuomgi kata achiel manowe kangima.\n","Kaponi odhi mopondo e dala moro, to jo-Israel duto nokel tonde e dalano kendo wanaywa ohinga mar dalano mi wamuke kwatere e holo ma kata mana bathe matin ok noyudi.”\n ","Abisalom kod ji duto mag Israel nowacho niya, “Rieko mar Hushai ja-Arki ber moloyo mar Ahithofel.” Nimar Jehova Nyasaye noramo ni nyaka oroch rieko maber mane Ahithofel ongʼado mondo okelni Abisalom masira.\n ","Hushai nonyiso Zadok gi Abiathar, ma jodolo niya, “Ahithofel osengʼado rieko ni Abisalom gi jodong Israel mondo otim ma gi macha, to an bende asengʼado rieko mondo gitim mana kama.\n","Koro oruru wach piyo piyo mondo unyis Daudi ni, ‘Kik inindi e dho wath manie thim; to nyaka ingʼadi idhi loka machielo nono to ruoth gi joma ni kode notieki.’ ”\n ","Jonathan gi Ahimaz ne ni En Rogel. Nyako moro ma jatich ne onego ternegi wach, to gin ne giterone ruoth Daudi nikech ne ok gidwar ni ngʼato onegi ka gidonjo e dala maduongʼno.\n","To kata kamano rawera moro nonenogi mowacho ni Abisalom. Omiyo ji ariyogi nowuok piyo kendo negidhi Bahurim e od ngʼat moro. Ne en gi soko e laru mare, kendo negidonjo e iye.\n","Chi ngʼatno nokawo gimoro ma oumogo soko bangʼe ne omoyo cham e wiye. To onge ngʼama nofwenyo sokono.\n ","Kane jo-Abisalom obiro e od dhakoni, negipenje niya, “Ere Ahimaz gi Jonathan?”\n Dhakono nodwoko niya, “Ne gisengʼado aora.” Jogi nodwero to ne ok giyudo ngʼato, mine gidok Jerusalem.\n ","Ka jogo nosedhi, ji ariyogi nowuok e soko mi gidhi gitero ni ruoth Daudi wach. Negiwachone niya, “Wuogi ingʼad aora piyo, Ahithofel osengʼado rieko machal kama kuomi.”\n","Omiyo Daudi gi ji duto mane ni kode nowuok mongʼado aora Jordan. Kane piny yawore to ne onge ngʼat modongʼ kapok ongʼado Jordan.\n ","Kane Ahithofel oneno ni rieko mane ongʼado ok oluw, noidho pundane modok dalagi e ode. Noloso weche mag ode; bangʼe ne odere. Omiyo notho moike e bur wuon mare.\n ","Daudi nodhi Mahanaim, to Abisalom nongʼado aora Jordan kod jo-Israel duto.\n","Abisalom noseketo Amasa mondo otel ni jolweny kar Joab. Amasa ne wuod ngʼat moro miluongo ni Jetha, ja-Israel mane okendo Abigael, nyar Nahash mane nyamin Zeruya ma min Joab.\n","Jo-Israel gi Abisalom nojot e piny Gilead.\n ","Kane Daudi obiro Mahanaim, Shobi wuod Nahash maa Raba e piny jo-Amon, gi Makir wuod Amiel maa Lo Debar, gi Barzilai ma ja-Gilead maa Rogelim,\n","nokelo gige nindo gi bakunde to gi gik mochwe gi lowo. Bende negikelo ngano gi shairi, mogo gi cham molodi, oganda gi ngʼor,\n","mor kich gi chak mopoto, rombe, cha dhiangʼ mopoto mongʼin ni Daudi gi joge mondo ocham. Nimar negiwacho niya, “Jogi osebedo mool kendo riyo ohewogi e thim.”\n"],["Daudi nochano joma ne ni kode kendo noyieronigi jotend lweny mag alufe to gi mag miche.\n","Daudi nooro migepe adek mag jolweny: mokwongo notelne gi Joab, mar ariyo notelne gi Abishai ma owadgi Joab wuod Zeruya, mar adek notelne gi Itai ja-Giti. To ruoth nowachone migepego niya, “An bende nyaka adhi kodu.”\n ","To jogo nowachone niya, “In ok inyal dhi kodwa, nikech ka ochuno ni nyaka waringi, to ok gibi dewowa. Kata ka nuswa otho to ok gidhi dewo nikech in iromri gi ji alufu apar kuomwa. Omiyo ber ka in idongʼ mondo ikonywa gie dala maduongʼ ka.”\n ","Ruoth nodwoko niya, “Abiro timo gima uneno ni bernu.”\n Omiyo ruoth nochungʼ but rangach sa ma ne oganda lweny duto ne wuok e migepegi mag miche gi mag alufe.\n","Ruoth nochiko Joab gi Abishai kod Itai niya, “Beduru mangʼwon ne wuoda Abisalom nikech an.” Oganda duto mag jolweny nowinjo ka ruoth chiko jotelo ni kik gihiny Abisalom.\n ","Jolweny nowuok modhi e paw lweny mondo giked gi Israel, kendo lweny nogore e bungu mar Efraim.\n","Jolwenj mag Daudi noloyo jo-Israel kanyo, kendo ji mane otho ne ngʼeny maloyo ji alufu piero ariyo.\n","Lweny nolandore mokwako piny, kendo joma notho chiengʼno e bungu ne ngʼeny moloyo joma noneg gi ligangla.\n ","Koro Abisalom nopo koromo gi jolwenj Daudi koidho pundane. To kane oyudo kanyna kadho e bwo yiend ober man-gi tipo malach, wi Abisalom nomoko e bad yadhno, mi nodongʼ koliero e kor yamo, ka kanyna mane oidho to ne dhiyo nyime gi wuoth.\n ","Kane achiel kuom jogo noneno ma, nonyiso Joab niya, “Aneno Abisalom koliero e bad yiend ober.”\n ","Joab nowacho ni ngʼat mane onyise wachno niya, “Angʼo! Inene? Angʼo ma nomoni chwowe molwar piny kanyo? To damiyi shekel apar mag fedha gi okanda mar jolweny.”\n ","To ngʼatno nodwoke niya, “Kata dine unyalo pimo shekel alufu achiel moket e lweta, anto ok datingʼ lweta mondo aket kuom wuod ruoth. Ne wawinjo gi itwa ka ruoth chiko in gi Abishai kod Itai ni, ‘Rituru wuoda Abisalom nikech an.’\n","To ka dine atim mano, to dine aketo ngimana e chandruok nikech onge gima opondo ne ruoth bende dine ok ikonya.”\n ","Joab nowacho niya, “Anto ok abi rito kamano.” Ka Abisalom ne pod oliero e bad yiend ober kangima, nokawo tonge adek e lwete mochwoyo dho chuny Abisalom.\n","Kendo ji apar matingʼo gige lweny mag Joab nolworo Abisalom, negigoye, ma ginege.\n ","Eka Joab nogoyo turumbete mi jolweny noweyo lawo jo-Israel nikech Joab nokwerogi.\n","Negikawo Abisalom ma giwito e bugo maduongʼ manie bungu, mi gibiwo kite madongo dongo kuome. E kindeno jo-Israel duto noringo modhi e miechgi.\n ","Ka Abisalom ne pod ngima nokawo siro mochungo e Holo mar Ruoth kaka rapar mare owuon nimar noparo niya, “Aonge wuowi manyalo tingʼo wiya malo kata ma dichaka.” Nochako sirono nyinge owuon, mi oluonge ni Rapar mar Abisalom nyaka chil kawuono.\n ","Koro Ahimaz wuod Zadok nowacho niya, “We aring ater wachni ne ruoth ni Jehova Nyasaye oserese e lwet jowasike.”\n ","Joab nowachone niya, “In ok niter wach kawuono. Inyalo mana tero wach chiengʼ machielo, nikech wuod ruoth otho.”\n ","Eka Joab nowachone ja-Kush niya, “Dhiyo mondo inyis ruoth gima ineno.” Ja-Kush nokulore piny e nyim Joab bangʼe noringo modhi.\n ","Ahimaz wuod Zadok nochako wacho ne Joab niya, “Kata bed ni angʼo matimore, to yiena alaw ja-Kush.”\n To Joab nodwoke niya, “Wuoda, angʼo momiyo idwaro dhi? Ionge gi wach maber manyalo keloni mich.”\n ","En to nowacho niya, “Kata angʼo matimore, to nyaka aring adhi.”\n Omiyo Joab nowachone niya, “Ringi idhi.” Eka Ahimaz noringo odhi koluwo yor pap moyombo ja-Kush.\n ","Kane oyudo Daudi obet e kind rangach maiye gi ma oko, jarito noidho wi dhoranga ohinga mar ngʼicho. Kane ongʼiyo oko, noneno ngʼato karingo kende.\n","Jarito noluongo ruoth monyise.\n To ruoth nowacho niya, “Ka en kende to nyaka bed ni en gi wach maber.” Kendo ngʼatno nomedo sudo machiegni koringo.\n ","Eka jarito noneno ngʼat machielo karingo, kendo noluongo jarit dhorangach mowachone niya, “Ne ngʼat machielo bende ringo biro ka en kende!”\n To ruoth nowacho niya, “En bende nyaka bed ni okelo wach maber.”\n ","Jarito nowacho niya, “Nenorena ni ngʼat mokwongo ringo ka Ahimaz wuod Zadok.”\n Ruoth nowacho niya, “En ngʼat maber. Obiro gi wach maber.”\n ","Eka Ahimaz nowuoyo gi ruoth kowacho niya, “Gik moko dhi maber!” Nopodho piny auma e nyim ruoth ka wangʼe ochomo piny mi owacho niya, “Pak obed ni Jehova Nyasaye ma Nyasachi! Osechiwo e lwet ruodha ma en ruoth jogo mosepiem kode.”\n ","Ruoth nopenjo niya, “Bende wuowi ma Abisalom ngima?”\n Ahimaz nodwoke niya, “Ne aneno ka mutni nitie maduongʼ e sa ma Joab ne oro jatich ruoth kod an, jatichni, to ok angʼeyo gima ne timore.”\n ","To ruoth nowachone niya, “Chungʼ e bathe ka kendo iriti.” Omiyo nosudo bathe mochungʼ kanyo.\n ","Eka ja-Kush nochopo mowacho niya, “Ruodha ma en ruoth, winj wach maber! Jehova Nyasaye oseresi kawuononi e lwet joma piem kodi duto.”\n ","Ruoth nopenjo ja-Kush niya, “Bende wuowi ma Abisalom ngima?”\n Ja-Kush nodwoko niya, “Mad wasigu mag ruodha ma en ruoth gi ji duto mane ongʼanyo ka dwahinyi obed kaka wuowino.”\n ","Ruoth nobwok motetni. Noidho malo e ot man ewi rangach mi oywak. Noywak kowacho niya, “Yaye wuoda Abisalom, wuoda, wuoda Abisalom! Onego an ema ne atho kari, yaye Abisalom wuoda, wuoda!”\n"],["Nowach ne Joab niya, “Ruoth dengo malit kaywago Abisalom.”\n","Loch machiengʼno nolokore ywak ni jolweny, nikech migepe mag jolweny, nowinjo kiwacho niya, “Ruoth okuyo nikech tho wuode.”\n","Ji nodonjo lingʼ-lingʼ e dala maduongʼ chiengʼno mana kaka joma oloo e lweny duogo alucha ka wigi okuot.\n","To ruoth noumo wangʼe, koywak matek niya, “Yaye Abisalom wuoda! Yaye Abisalom wuoda, wuoda!”\n ","Eka Joab nodhi ei ot ir ruoth mowacho niya, “Kawuononi isekuodo wi jogi duto, ma osereso ngimani, ngima yawuoti gi nyigi to gi ngima mondi to gi mondi mamoko.\n","Ihero joma ochayi to ichayo joma oheri. Kawuono inyiso ratiro ni jotend lweny gi jolwenygi ok gimoro e nyimi. Aneno ni dine imor ka Abisalom ngima kawuono to wan duto ne watho.\n","Koro wuogi oko mondo iho jogi. An gadiera e nying Jehova Nyasaye ni ka ok iwuok oko, to otieno ma kawuono onge kata mana ngʼato achiel ma biro bedo kodi. Mano nobedni masira maduongʼ moloyo masiche duto miseneno nyaka ia e nyathi.”\n ","Omiyo ruoth nochungʼ modhi obet e kome e dhorangach. Eka nonyis jolweny ni, Ruoth obet e dhorangach, kendo giduto negibiro mi gichungʼ e nyime.\n Koro nonwangʼo ka jo-Israel noseringo odhi e miechgi.\n ","Ji ne mino wach kendgi e dhout Israel duto kagiwacho niya, “Ruoth noresowa e lwet wasikwa; en ema noresowa e lwet jo-Filistia. To koro sani oseringo oa e pinywani nikech wach Abisalom;\n","kendo Abisalom mane wawiro mondo obed ruodhwa bende osetho e lweny. Mara angʼo ulingʼ alingʼa ma ok uwuo e wach mar duogo ruoth?”\n ","Ruoth Daudi nooro wachni ne Zadok gi Abiathar, ma jodolo kama: “Penjuru jodong Juda ni, ‘Angʼo momiyo dudongʼ chien kuom dwoko ruoth dalane, nimar weche mane iwacho e Israel duto osechopo ni ruoth e kar dakne?\n","Un e owetena kendo une remba. Marangʼo un ema dudongʼ chien kuom duogo ruoth?’\n","Kendo wachne Amasa ni, ‘Donge in wadwa ma remba? Mad Nyasaye kuma malit ahinya ka dipo ni ok aketi jatend jolweny sani kar Joab.’ ”\n ","Ne oloko pach jo-Juda duto mane gibedo gi paro achiel. Ne giorone ruoth wach niya, “Duogi gi jogi duto.”\n","Eka ruoth nodok mochopo nyaka Jordan.\n Nonwangʼo ka jo-Juda osebiro Gilgal mondo gidhi giromne ruoth kendo gingʼad kode aora Jordan.\n","Shimei wuod Gera, ja-Benjamin moa Bahurim, noreto kolor piny kaachiel gi jo-Juda mondo girom ni Ruoth Daudi.\n","Jo-Benjamin alufu achiel ne ni kode, kaachiel Ziba, ma jatend jorit mwandu mar od Saulo, to gi yawuote apar gabich kod jotije piero ariyo. Negireto ka gidhi Jordan, kuma ruoth ne nitie.\n","Negingʼado kar dho wath mondo gikaw ruoth gi joode mane ni loka kendo gitim gimoro amora modwaro.\n Kane Shimei wuod Gera nongʼado Jordan, nopodho auma e nyim ruoth\n","mowachone niya, “Mad ruodha kik kwana ka jaketho. Kik ipar kaka jatichni notimo marach chiengʼ ma ruodha ma en ruoth nowuok Jerusalem. Mad ruoth wiye wil.\n","Nimar an jatichni angʼeyo nine atimo richo, to koro asebiro kaka ngʼat mokwongo moa e dhood Josef mosebiro mwalo ka mondo aromni ruodha ma en ruoth?”\n ","Eka Abishai wuod Zeruya nowacho niya, “Donge Shimei onego neg nikech ma? Nokwongʼo ngʼat Jehova Nyasaye mowir.”\n ","Daudi nodwoko niya, “Angʼo machandou koda un yawuot Zeruya? Kawuono usedoko jowasika! Bende onego neg ngʼato e Israel kawuono? Donge angʼeyo ni an ruoth e Israel kawuono?”\n","Omiyo nowacho ni Shimei niya, “Ok ibi tho.” Kendo ruoth nosingore kokwongʼore.\n ","Mefibosheth, nyakwar Saulo bende nodhi mondo orom ne ruoth. Ne pok olwoko tiende kata buso yie tike kendo luoko lepe chakre chiengʼ mane ruoth owuokie nyaka chiengʼ manoduogo ka ok ohinyore.\n","Kane obiro koa Jerusalem mondo orom ne ruoth, ruoth nopenjo Mefibosheth niya, “Angʼo mane omoni dhi koda?”\n ","Nodwoke niya, “Ruodha ma en ruoth, nikech jatichni en rangʼol, ne awacho ni, ‘Abiro ikoni pundana mondo otingʼa adhi gi ruoth.’ To Ziba ma jatija nondhoga.\n","Kendo oseketho nying jatichni ni ruodha ma en ruoth. Ruodha ma en ruoth chal ka malaika mar Nyasaye; omiyo tim atima gima ineno ni berni.\n","Anywolana duto ne ok onego gen gimoro moa kuom ruodha ma en ruoth makmana tho, to ne imiyo jatichni obet kod jogo machiemo e mesani. En ratiro mane ma an-go madimi amed keto kwayona ni ruoth?”\n ","Ruoth nowachone niya, “Angʼo ma dimi imed wuoyo? Asemiyou chik ni in kod Ziba upogru puothe.”\n ","Mefibosheth nowachone ruoth niya, “Makoro ruodha ma en ruoth osedwogo dala ma ok ohinyore, weye okaw gigo duto.”\n ","Barzilai ja-Gilead bende nobiro koa Rogelim mondo ongʼad Jordan gi ruoth kendo okowe oweye kodhi.\n","Koro Barzilai ne en jaduongʼ moti ahinya, ma hike ne romo piero aboro. Ne okonyo ruoth gi chiemo e kinde mane en Mahanaim, nimar ne en ngʼat ma jamoko ahinya.\n","Ruoth nowacho ni Barzilai niya, “Ngʼad aora koda mondo ibi idag koda Jerusalem, kendo abiro miyi gik mikonyorigo duto.”\n ","To Barzilai nodwoko ruoth niya, “Aseti, pod abiro dak higni adi, madimi adhi gi ruoth Jerusalem?\n","Koro an ja-higni piero aboro. Bende anyalo pogo gima ber kod gima rach? Bende jatichni diwinj ndhath gima ochamo kod momadho? Bende pod dawinj dwond chwo gi mon ma jower? Angʼo ma dimi jatichni dimed tingʼ matin ni ruodha ma en ruoth?\n","Jatichni biro ngʼado Jordan modhi gi ruoth mochwalore matin, to en angʼo momiyo ruoth dimiya chiwo machal kama?\n","Weya adogi mondo adhi atho e dalawa but kama noyikie wuonwa gi minwa. To jatichni miluongo ni Kimham nika. Yiene mondo ongʼad odhi gi ruodha ma en ruoth loka. Timne gimoro amora mihero.”\n ","Ruoth nowacho niya, “Kimham biro ngʼado koda nyaka loka. Kendo abiro timo ne gimoro amora mihero. Bende abiro timoni gima chunyi diher mondo atimni.”\n ","Omiyo ji duto nongʼado Jordan, to bangʼe ruoth bende nongʼado loka. Ruoth nonyodho Barzilai kendo nogwedhe, eka Barzilai nodok dalane.\n ","Kane ruoth ongʼado odhi loka Gilgal, Kimham nongʼado kode. Jolweny duto mag Juda gi nus mar jolweny mag Israel nokowo ruoth kuno.\n ","Piyo piyo nono jo-Israel nobiro ir ruoth mi giwachone niya, “Angʼo manomiyo owetewa ma jo-Juda, kelo ruoth lingʼ-lingʼ gi joode loka aora Jordan, kaachiel gi joge duto?”\n ","Jo-Juda duto nodwoko jo-Israel niya, “Ne watimo ma nikech ruoth en watwa machiegni. Angʼo momiyo iu owangʼ. Bende wasechamo gimoro moa ka ruoth? Bende wasekawoe gimoro ni wan wawegi?”\n ","Eka jo-Israel nodwoko jo-Juda duto niya, “Wan dhoudi apar e loch Daudi, to ewi mano, wan gi ratiro maduongʼ kuom Daudi moloyou. Koro angʼo momiyo ujarowa kamano? Donge wan ema ne wakwongo paro wach mar duogo ruodhwa?”\n To kata kamano jo-Juda nobedo mager moloyo jo-Israel.\n"],["To koro ne nitie ja-Benjamin machach ma nyinge Sheba wuod Bikri. Nogoyo turumbete kokok kowacho niya,\n “Waonge wat moro gi joka Daudi,\n kata gima oriwowa gi wuod Jesse!\n Yaye, ja-Israel moro ka moro odog e hembe!”\n ","Omiyo jo-Israel duto noweyo Daudi mondo oluw Sheba wuod Bikri. To jo-Juda to nodongʼ gi ruodhgi ka gia Jordan nyaka gichopo Jerusalem.\n ","Kane Daudi odwogo dalane Jerusalem, nokawo monde apar mamoko mane oweyo mondo orit dalane, mine oketogi e ot moro miritogie. Nomiyogi gik ma gikonyorego, to ne ok oriwore kodgi. Nolornegi e ot nyaka ne githo, ka gidak ka mon ma chwogi otho.\n ","Eka ruoth nowacho ni Amasa niya, “Luong jo-Juda mondo obi ira bangʼ ndalo adek, to in bende ibi ka.”\n","Kane Amasa odhi luongo jo-Juda nokawo ndalo mangʼeny moloyo ndalo mane ruoth omiye.\n ","Daudi nowachone Abishai niya, “Koro Sheba wuod Bikri biro hinyowa moloyo kaka Abisalom notimo. Kaw jolwenj ruodhi mondo ilawe, ka ok kamano to onyalo yudo mier madongo mochiel mi odonjie kendo olalnwa.”\n","Omiyo jo-Joab gi jo-Kereth gi jo-Peleth kod jolweny mathuondi duto nowuok kotelnegi gi Abishai. Ne giwuok Jerusalem mondo gilaw Sheba wuod Bikri.\n ","Kane pod gin e lwanda maduongʼ man Gibeon, Amasa nobiro romo kodgi. Joab norwako lepe mag lweny kendo notweyo okanda e nungone mosoyoe ligangla man e olalo. Kane osudo nyime, ligangla nolwar koa e olalo.\n ","Joab nowachone Amasa niya, “Idhi nade owadwa?” Eka Joab nomako Amasa gi yie tike gi lwete ma korachwich ka gima odwaro mose gi nyoth.\n","To Amasa ne onge gi paro moro amora kuom ligangla mane ni e lwet Joab, kendo Joab nochwowo bund iye gi liganglano molal, mi nyimbiye noredhore piny. Amasa notho ma ok ochako ochwowe kendo. Eka Joab gi owadgi ma Abishai nolawo Sheba wuod Bikri.\n ","Achiel kuom jo-Joab nochungʼ but Amasa mowacho niya, “Ngʼama jakor Joab; kendo moyie gi Daudi mondo oluw bangʼ Joab!”\n","Amasa noriere piny kochadhore gi rembe e dier yo, kendo ngʼatno noneno ka jolweny duto ne chungʼ kochopo kanyo. Bende ka noneno ka ji duto chungʼ kochopo kama Amasa nothoeno, noywaye oko mar yo motere e pap moume gi law.\n","Kane Amasa osegol e yo, ji duto nodhi gi Joab mondo gilaw Sheba wuod Bikri.\n ","Sheba nokadho e dier dhout Israel duto mochopo nyaka Abel Beth Maaka, bende nokadho e gwenge jo-Beri duto, kendo jogo nochokore kaachiel mondo oluwe.\n","Migepe duto mag jolweny mane nigi Joab nobiro molworo Sheba ka en Abel Beth Maaka. Negigoyo agengʼa ne dala maduongʼno kendo ka gichungʼ e agengʼa molworo ohinga. To e kindeno mane gitwomo ohinganano mondo gimuke,\n","dhako moro mariek mane ni e dala maduongʼno nokok matek kowacho niya, “Winjuru! Nyisuru Joab obi ka mondo alos kode.”\n","Joab nodhi kama dhakono ne nitie, mi nopenjo niya, “In e Joab?”\n Nodwoke niya, “En an.”\n Nowachone niya, “Chik iti ni gima jatichni dwaro wachoni.”\n Joab nowacho niya, “Awinjo.”\n ","Nomedo wuoyo kowachone niya, “Chon gi lala ji ne jawacho ni, ‘Dhi Abel mondo ngʼadnie rieko,’ kendo wachno ne rumo kamano.\n","Wan joma odak gi kwe kendo ma jo-adiera e piny Israel ka. In to itemo mondo iketh dala maduongʼ man Israel. Angʼo momiyo idwaro tieko oganda Jehova Nyasaye?”\n ","Joab nodwoke niya, “Ngangʼ, ok en kamano! Mano gima ok anyal timo kendo ok anyal kethe!\n","Ngangʼ, ok en kamano! To gima timore en ni ngʼat moro miluongo ni Sheba wuod Bikri, moa e piny gode mag Efraim, ema piem gi ruoth Daudi. Omiyo miya ngʼatno kende, to abiro weyo dala maduongʼni.”\n Dhakoni nowachone Joab niya, “Wiye ibiro dirni gi ewi ohinga.”\n ","Eka dhakono nodhi ir ji gi riekone mane ongʼadono, kendo negingʼado wi Sheba wuod Bikri mi gidiro ni Joab. Omiyo nogoyo turumbete, mi joge no-aa mi giweyo dala maduongʼno kendo moro ka moro nodok e dalane. Joab to nodok Jerusalem ir ruoth.\n ","Joab ne jatend jolweny Israel duto;\n ka Benaya wuod Jehoyada to ne otelo ne jolwenj jo-Kereth kod jo-Peleth.\n ","Adoniram to notelo ni joma tiyo tich achuna,\n Jehoshafat wuod Ahilud ne jandiko;\n ","Sheva ne jagoro;\n to Zadok gi Abiathar ne jodolo.\n ","To Ira ja-Jair ne jadolo mar Daudi.\n"],["E ndalo loch Daudi, ne nitie kech kuom higni adek moluwore; omiyo Daudi nolamo koywak ni Jehova Nyasaye. To Jehova Nyasaye nowacho ni, “Ma ne otimore nikech remo mane Saulo gi ode ochwero, nikech nonego jo-Gibeon.”\n ","Ruoth noluongo jo-Gibeon mowuoyo kodgi. To koro jo-Gibeon ne ok gin achiel kuom jo-Israel to ne gin jo-Amor ma notony, kendo jo-Israel nosekwongʼore ni biro weyogi ma ok onegogi, to Saulo kane dwaro gi chunye duto mondo jo-Israel gi jo-Juda ogurre motegno, notemo tiekogi.\n","Daudi nopenjo jo-Gibeon niya, “Atimnu angʼo? Ere kaka dalos winjruok mane okethore mondo ugwedhi oganda Jehova Nyasaye?”\n ","Jo-Gibeon nodwoke niya, “Waonge ratiro mar dwaro fedha kata dhahabu kuom joka Saulo, to bende waonge gi teko mar nego jo-Israel.”\n Eka Daudi nopenjogi niya, “Angʼo mudwaro mondo atimnu?”\n ","Ne gikwayo ruoth niya, “To kuom ngʼat mane onegowa kendo mane ochano yo mar hinyowa momiyo waserumo kendo wabedo maonge kar dak kamoro amora e Israel,\n","yie imiwa nyikwaye machwo abiriyo mondo onegi kendo owegi e nyim Jehova Nyasaye e Gibea e dala Saulo ma en ngʼat Jehova Nyasaye moyier.”\n Omiyo ruoth nowacho niya, “Abiro miyougi.”\n ","To ruoth ne ongʼwono ma ok ochiwo Mefibosheth wuod Jonathan, ma wuod Saulo, nikech singruok mane Daudi gi Jonathan wuod Saulo otimo e nyim Jehova Nyasaye.\n","To ruoth nokawo Armoni gi Mefibosheth ma yawuot Rizpa nyar Aiya mane onywolo ni Saulo, to gi yawuowi abich ma Merab nyar Saulo nonywolo ni Adriel wuod Barzilai, ma ja-Mehola.\n","Nochiwogi ni jo-Gibeon mano onegogi moweyogi ewi got nyim Jehova Nyasaye. Giduto ji abiriyogo notho kanyakla kane oneg-gi e kinde mokwongʼo mag keyo, mana ka ichako kayo shairi.\n ","Rizpa nyar Aiya nokawo pien gugru mopedho ewi lwanda mondo obedie, chakre ndalo keyo nyaka koth nochako chue ka goyo ringre jogo. To noriembo winy mafuyo godiechiengʼ kod le mawuotho gotieno mondo kik cham ringregi.\n","Kane onyis Daudi gima Rizpa nyar Aiya mane en achiel kuom mond Saulo mamoko, nosetimo,\n","nodhi mokawo choke Saulo gi mag wuode Jonathan ka ogologi kuom oganda jo-Jabesh Gilead. Ne gisekawogi lingʼ-lingʼ koa e paw dala man Beth Shan, kuma jo-Filistia nolierogie bangʼ nego Saulo Gilboa.\n","Daudi nokelo choke Saulo gi mag wuode Jonathan koa kuno, kod choke mag joma ne oneg mowe oko nochokgi kamoro achiel.\n ","Negiiko choke Saulo gi mag Jonathan ma wuode e liend Kish wuon Saulo, e Zela e piny Benjamin kendo negitimo gik moko duto ma ruoth nochiko. Bangʼ mano Nyasaye nodwoko lemo mane ilamo ni piny.\n ","Lweny nochako bet kendo e kind jo-Filistia gi jo-Israel. Daudi nodhi gi joge mondo oked gi jo-Filistia, kendo nobedo mool.\n","To Ishbi-Benob ma en achiel kuom nyikwa Rafa, mane omanore gi tongʼ ma pek mula mane olosgo wiye ne romo kilo adek gi nus kendo ne en-gi ligangla manyien, nowacho ni obiro nego Daudi.\n","To Abishai wuod Zeruya nobiro moreso Daudi mi nogoyo ja-Filistia monego. Eka jolweny mag Daudi nosingorene kawacho niya, “Ok inichak iwuog kodwa kidhi e lweny, nikech dipo ka tach Israel otho.”\n ","Bangʼ kinde manok, ne nitie lweny machielo gi jo-Filistia e piny Gob. E kindeno Sibekai ma ja-Hushath nonego Saf, achiel kuom nyikwa Rafa.\n ","E lweny machielo gi jo-Filistia e piny Gob Elhanan wuod Jare-Oregim ma ja-Bethlehem nonego Goliath, ja-Giti ma bond tonge chalo lodi.\n ","Lweny machielo nochako owuok Gath, kama ne nitie ngʼat marabet mane nigi lith lwedo auchiel gi lith tielo auchiel koni gi koni, lith lwetene gi mag tiendene koriw to ne romo piero ariyo gangʼwen. En bende ne en nyakwar Rafa.\n","En bende kane ojaro jo-Israel to Jonathan wuod Shimea ma owadgi Daudi nonege.\n ","Ji angʼwen-gi mane nyikwa Rafa ma ja-Gath, nonegi gi Daudi kod joge.\n"],["Kane Jehova Nyasaye osereso Daudi e lwet wasike duto kod e lwet Saulo, Daudi nowerne Jehova Nyasaye kopake gi weche mag wendni.\n","Nowacho ni:\n “Jehova Nyasaye en lwandana,\n en ohingana kendo en e jaresna;\n ","Nyasacha e lwandana, kuome ema apondoe,\n kendo en e okumbana kendo en e teko mar warruokna.\n En e ohingana, kar pondana,\n kendo jawarna en ema oresa kuom jo-mahundu.\n  ","“Aluongo Jehova Nyasaye, mowinjore pako,\n kendo oresa kuom wasika.\n ","Apaka mag tho nolwora;\n kendo oula mar kethruok nohewa.\n ","Tonde mag tho nondhoga morida\n kendo obadho mar tho nochika tir.\n  ","“E chandruokna ne aluongo Jehova Nyasaye\n kendo naluongo Nyasacha.\n Nowinjo dwonda ka en e hekalu mare\n kendo ywakna nochopo e ite.\n ","Piny notetni kendo oyiengni,\n mise mag polo noyiengni;\n negitetni nikech nokecho.\n ","Iro nowuok e ume;\n mach mangʼangʼni nowuokie dhoge,\n mirni maliel maliet bende nowuok kuome.\n ","Nobaro polo mobiro e piny;\n rumbi molil ti nonyono gi tiende.\n ","Noidho kerubi\n mi ofuyogo ka kalausi.\n ","Noloso mudho obedo ka hema molwore,\n ma en rumbi motwere mar koth manie polo.\n ","Ler nowuok kama entie\n mamil ka mil polo.\n ","Jehova Nyasaye nomor gie polo;\n dwond Nyasaye Man Malo Moloyo nowuo.\n ","Nodiro aserni mokeyo wasigu,\n mor polo gi mil polo noriembogi.\n ","Kude mag nam\n kod mise mag piny noelore,\n kane Jehova Nyasaye okwerogi\n kokudho gi much ume.\n  ","“Norieyo bade ka en malo momaka,\n nogola ei pige matut.\n ","Noresa e lwet jasika maratego,\n kuom jowasika, mane tek moloya.\n ","Negimonja e kinde mane an gi masira,\n to Jehova Nyasaye ema nokonya.\n ","Nokela kama ni thuolo;\n noresa nikech nomor koda.\n  ","“Jehova Nyasaye osetimona mana maromre gi timna makare;\n osechula kaluwore gi tich lweta maler.\n ","Nimar aserito yore Jehova Nyasaye;\n ok asetimo marach kuom weyo Nyasacha.\n ","Chikene duto ni e nyima;\n pok alokora aweyo buchene.\n ","Asebedo maonge ketho e nyime,\n kendo aseritora mondo kik atim richo.\n ","Jehova Nyasaye osemiya pokna mowinjore gi timna makare,\n mana machal gi kaka aler e wangʼe.\n  ","“Ne jo-adiera, ibedonegi ja-adiera,\n to ni joma onge ketho, to ibedonegi maonge ketho,\n ","ne jomaler, inyisori kaka ngʼama ler,\n to ne joma yoregi obam, inyisori kaka ngʼama rach.\n ","Ireso joma muol,\n to wangʼi rango josunga mondo idwokgi piny.\n ","In e tacha, yaye Jehova Nyasaye\n Jehova Nyasaye loko mudho momaka bedo ler.\n ","Ka ikonya to anyalo loyo jolweny momonja;\n ka an gi Nyasacha to anyalo lwenyo ohinga.\n  ","“Yor Nyasaye en yo malongʼo;\n wach Jehova Nyasaye onge ketho.\n En okumba ni jogo duto mopondo kuome.\n ","Ere Nyasaye moro makmana Jehova Nyasaye?\n Kendo en ngʼatno ma en Lwanda makmana Nyasachwa?\n ","Nyasaye ema miya teko\n kendo omiyo yora bedo mokwe.\n ","Omiyo tiendena bedo mayot ka tiende mwanda;\n kendo en ema omiyo achungʼ kuonde man malo maboyo.\n ","Otiego lwetena ne lweny;\n bedena nyalo ywayo atungʼ mar nyinyo.\n ","Imiya okumbani mar loch;\n ikulori piny mondo imi abed maduongʼ.\n ","Imiyo yo mawuothoe bedo malach,\n mondo tiendena kik ba yo.\n  ","“Ne alawo wasika mi atiekogi;\n ne ok aweyogi nyaka negirumo.\n ","Ne atiekogi chuth, mane ok ginyal chungʼ;\n negipodho e tienda.\n ","Ne imiya teko mar kedo lweny;\n ne imiyo jomamon koda kulore e nyima.\n ","Ne imiyo wasika oringo kadhi,\n mine atieko joma ok dwara.\n ","Ne giywak mondo okonygi,\n to ne onge ngʼama ne nyalo resogi;\n ne giywakne Jehova Nyasaye,\n to ne ok odwokogi.\n ","Ne agoyogi ma giregore ka buru mayom mar lowo;\n nanyonogi mawuotho kuomgi ka chwodho man e yo.\n  ","“Iseresa e lwet jowa mane monja;\n iserita kaka jatelo mar ogendini.\n Joma ne ok angʼeyo nobet e bwo lochna,\n ","kendo jopinje mamoko biro ira kobolore,\n ka awuoyo to giwinja kendo gitimo gima adwaro.\n ","Negibiro ka gitetni; kendo ka chunygi ool,\n ka gia kuondegi mag pondo.\n  ","“Jehova Nyasaye ngima! Pak obed ne Lwandana!\n Duongʼ obed ni Nyasaye, ma Lwanda kendo ma Jawarna.\n ","En e Nyasaye ma chulona kuor,\n maketo ogendini e bwoya,\n ","ma gonya e lwet wasika.\n Nitingʼa malo moloyo wasika;\n ne iresa e lwet jo-mahundu.\n ","Emomiyo anapaki e kind ogendini, yaye Jehova Nyasaye,\n kendo anawer wende mapako nyingi.\n  ","“Jehova Nyasaye kelo resruok maduongʼ ne ruoth moketo;\n onyiso ngʼwonone mogundho ma ok rum ne ngʼate mowir,\n ni Daudi gi nyikwaye nyaka chiengʼ.”\n"],["Magi e weche Daudi mogik:\n Weche mag Daudi wuod Jesse,\n weche ngʼat motingʼ malo gi Ngʼat Mamalo Mogik,\n ngʼat mowir gi Nyasach Jakobo,\n jawer wende mag Israel.\n  ","Roho mar Jehova Nyasaye nowuoyo kotiyo koda,\n wechene ne ni e dhoga.\n ","Nyasach Israel nowuoyo;\n Lwanda mar Israel nowachona ni:\n Ka ngʼato otelo ni ji e yo makare,\n kendo ka olocho koluoro Nyasaye,\n ","to ochalo gi ler mar okinyi ka chiengʼ wuok,\n okinyi maonge boche polo,\n machalo gi ler polo bangʼ chue koth\n mamiyo lum loth.\n  ","Donge oda nikare e nyim Nyasaye?\n Donge Osesingore koda gi singruok mochwere,\n mochan kendo morit chuth?\n Donge obiro kelo olemb warruokna\n kendo miya gik ma chunya dwaro duto?\n ","To joma richo ibiro wit tenge ka kuthe\n ma ok nyal chok gi lwedo.\n ","Ngʼama choko kuthe\n konyore gi gima olos gi nyinyo kata gi ragwar,\n kendo wangʼogi kama ochokgie.\n ","Magi e nyinge thuondi mag Daudi:\n Josheb-Bashebeth ja-Takemon, ne thuon kuom thuondi adek; nokawo tongʼe monegogo ji mia aboro e lweny dichiel.\n ","Ngʼat maluwe ne en Eliazar wuod Dodai ma ja-Ahohi. Kaka achiel kuom thuondi adek, ne en gi Daudi kane gijaro jo-Filistia mano chokore Pas Damim ne lweny. Eka jolwenj Israel noringo,\n","to en nochungʼ kar tiende mi nonego jo-Filistia nyaka bade nojony ma lwete omoko e ligangla. Jehova Nyasaye nokelo loch maduongʼ chiengʼno, jolweny noduogo ir Eliazar to mana ni yako gige joma otho.\n ","Maluwe ne en Shama wuod Agee ma ja-Harar. Kane jo-Filistia ochokore kama ne nitie puoth ngʼor, jo-Israel noringogi.\n","To Shama nochungʼ kar tiende e dier puodhono. Norite monego jo-Filistia, kendo Jehova Nyasaye nokelo loch maduongʼ.\n ","E kinde mag keyo, adek kuom thuondi piero adek madongo nobiro ir Daudi e rogo man Adulam, ka jolweny mag jo-Filistia to nojot e Holo mar Refaim.\n","E kindeno Daudi nopondo e rogo kendo jo-Filistia to nochokore Bethlehem.\n","Daudi riyo noloyo mowacho niya, “Yaye mad ne ngʼato kelnae pi soko man but ranga Bethlehem mondo amodhi!”\n","Eka thuondi adekgo nomwomo kama jolwenj jo-Filistia nochanore mi gitwomo pi e soko mane nitie but ranga Bethlehem kendo giterone Daudi. To notamore modho pigno, to kar modhe to noologo piny e nyim Jehova Nyasaye.\n","Nowacho niya, “Yaye Jehova Nyasaye, ok datim ma ngangʼ! Donge ma en remb joma nodhi ka ok odewo ngimagi?” Kendo Daudi ne ok omodho pigno.\n Mago e gik mane thuondi adekgo otimo.\n ","Abishai owadgi Joab wuod Zeruya ne en thuon moloyo thuondi adekgo. Nokawo tongʼe monego ji mia adek, kendo nomiyo obedo gi huma mana kaka thuondi adek ka.\n","Donge noyudo pak mathoth moloyo thuondi adekgo? Nobedo jatendgi kata obedo nine ok en achiel kuomgi.\n ","Benaya wuod Jehoyada ne jalweny mathuon moa Kabzel, notimo timbe madongo. Nonego ji ariyo mag Moab mane ger ka sibuor. Chiengʼ moro nodonjo e bur ka piny otimo pe mi onego sibuor.\n","Bende en ema nonego ja-Misri marabet. Kata nobedo ni ja-Misrino ne nigi tongʼ e lwete, Benaya nodhi kedo kode kotingʼo arungu. Noyudho tongʼ e lwet ja-Misrino monege gi tonge owuon.\n","Mago e timbe mag thuon mane Benaya wuod Jehoyada otimo, en bende ne en rahuma ka thuondi adek ka.\n","Nomiye luor maduongʼ moloyo thuondi piero adekgo, to kata kamano ne ok en achiel kuom thuondi adekgo madongo. Daudi nokete jatend jolweny mane rite.\n  ","Ji duto mane ni e kwan mar jolweny mathuondi piero adek ne gin:\n  Asahel owadgi Joab,\n Elhanan wuod Dodo ma ja-Bethlehem,\n ","Shama ja-Harod,\n gi Elika ja-Harod.\n ","Helez ja-Palti,\n gi Ira wuod Ikesh ma ja-Tekoa,\n ","Abiezer ma ja-Anathoth,\n Sibekai ma ja-Hushath,\n ","Zalmon ma ja-Ahohi,\n Maharai ma ja-Netofath,\n ","Heled wuod Baana ma ja-Netofath,\n Ithai wuod Ribai mawuok Gibea e piny Benjamin,\n ","Benaya ja-Pirathon,\n gi Hidai moa e holo man Gash,\n ","Abi-Albon ja-Arbath,\n gi Azmaveth ja-Barhum,\n ","Eliaba ja-Shalbon,\n gi yawuot Jashen,\n Jonathan\n","wuod Shama ja-Harar,\n gi Ahiam wuod Sharar ma ja-Harar,\n ","Elifelet wuod Ahasbai ja-Maaka\n gi Eliam wuod Ahithofel ja-Gilon,\n ","Hezro ja-Karmel\n gi Parai ja-Arbi.\n ","Igal wuod Nathan moa Zoba,\n gi Bani wuod Hagri,\n ","Zelek ja-Amon,\n Naharai ja-Beeroth mane jatingʼ gige lweny mag Joab wuod Zeruya,\n ","Ira ja-Ithri\n gi Gareb ma ja-Ithri,\n ","kod Uria ja-Hiti.\n  Giduto ne gin ji piero adek gabiriyo.\n"],["Mirima nochako omako Jehova Nyasaye kod Israel omiyo nochwalo Daudi motimo gimoro madihinygi, kowachone niya, “Dhiyo mondo ikwan jo-Israel gi jo-Juda.”\n ","Omiyo ruoth nowachone Joab kod jotend jolweny mane ni kode niya, “Dhiuru e dhoudi duto mag Israel kochakore Dan nyaka Bersheba mondo ukwan jolweny, eka angʼe ni gin ji adi.”\n ","To Joab nodwoko ruoth niya, “Mad Jehova Nyasaye ma Nyasachi med jolweny nyadi mia achiel ka ruodha ma en ruoth neno gi wangʼe. To en angʼo momiyo ruoth ma en ruodha didwar timo gima chal kama?”\n ","Kata kamano ruoth notamo Joab gi jotelo mag lweny; kuom mano ne giwuok e nyim ruoth mondo gidhi gikwan jolweny e Israel.\n ","Bangʼ kane gisengʼado aora Jordan, negibuoro machiegni gi Aroer, man yo milambo mar dala manie geng holo, eka negikadho Gad ma gidhi nyaka Jazer.\n","Negidhi Gilead kod gwenge mag Tatim Hodshi, mi gikadho nyaka Dan Jaan kendo negigomo ka gichiko Sidon.\n","Bangʼe negichiko dala mochiel gohinga mar Turo kod dala duto mag jo-Hivi kod mago mag jo-Kanaan. Mogik, negidhi Bersheba man Negev e piny Juda.\n ","Bangʼ dweche ochiko gi ndalo piero ariyo kane gisewuotho e piny duto, negidwogo Jerusalem.\n ","Joab nokelo ne ruoth kar kwan jolweny kama: Kuom jo-Israel ne nitie ji alufu mia aboro maroteke mane nyalo kedo gi ligangla to kuom jo-Juda ne nitie ji alufu mia abich.\n ","Daudi chunye nochandore bangʼ kane osekwano jolweny, mi nowachone Jehova Nyasaye niya, “Asetimo richo maduongʼ kuom gima asetimoni. Yaye Jehova Nyasaye, akwayi mondo igol richoni kuom jatichni, nimar asetimo gima ofuwo.”\n ","Kane Daudi pok ochiewo kinyne gokinyi, wach Jehova Nyasaye nosebiro ne Gad janabi, mane en jakor wach mar Daudi:\n","“Dhiyo iwach ni Daudi ni, ‘Ma e gima Jehova Nyasaye wacho: Aketo weche adek e nyimi, yier achiel kuomgi monego atimni.’ ”\n ","Omiyo Gad nodhi ir Daudi mowachone niya, “Diyier mondo kech omak piny kuom higni adek? Koso diyier dweche adek kiringo wasiki malawi? Koso diyier ndalo adek mag masira? Koro par ane mondo imiya dwoko matero ni ngʼama ne oora.”\n ","Daudi nodwoko Gad niya, “An-gi chuny lit ahinya. Ber mondo alwar e lwet Jehova Nyasaye, nikech ngʼwonone duongʼ, to kik iweya alwar e lwet ji.”\n ","Omiyo Jehova Nyasaye nokelo masira kuom jo-Israel chakre okinyino nyaka kinde mane oketi norumo, kendo ji alufu piero abiriyo notho chakre Dan nyaka Bersheba.\n","To kane malaika orieyo bade mondo oketh Jerusalem, chuny Jehova Nyasaye ne lit nikech masirano mi nowacho ni malaika mane nego ji niya, “Oromo! Dwok lweti piny.” Malaika mar Jehova Nyasaye noyudo ochungʼ e kar dino cham mar Arauna ja-Jebus.\n ","Kane Daudi oneno malaika mane nego ji, nowachone Jehova Nyasaye niya, “An ema asetimo richo kendo aseketho. Magi to mana rombe, angʼo magiseketho? Akwayi ni an ema ikuma kaachiel gi joga to kik iwe masira odongʼ kuom jogi.”\n ","Chiengʼno Gad nodhi ir Daudi mowachone niya, “Dhi malo mondo iger kendo mar misango ni Jehova Nyasaye e laru mar dino mar Arauna ja-Jebus.”\n","Omiyo Daudi nodhi malo mana kaka Jehova Nyasaye nosechike kokadho kuom Gad.\n","Kane Arauna ogoyo wangʼe moneno ruoth gi joge kabiro ire, nowuok mokulore e nyim ruoth nyaka e lowo.\n ","Arauna nopenje niya, “Angʼo mokelo ruodha ma en ruoth ir jatichne?”\n Daudi nodwoke niya, “Abiro ngʼiewo laru mar dino cham, mondo agerie kendo mar misango ni Jehova Nyasaye, eka tho manego ji orum.”\n ","Arauna nowacho ne Daudi niya, “We ruodha ma en ruoth okawe kendo otim kode gima chunye dwaro mondo otimgo misango. Rwedhi mag timo misango miwangʼo pep kod yiend dino kaachiel gi jok minyalo tigo kaka yien nika.\n","Gigi duto, yaye ruoth, Arauna ema osechiwo ne ruoth.” Arauna nomedo wachone niya, “Mad Jehova Nyasaye ma Nyasachi yie kodi.”\n ","To ruoth nodwoko Arauna niya, “Ooyo, nyaka achuli. Ok abi timo ne Jehova Nyasaye ma Nyasacha misango miwangʼo pep gi gik mayudo nono.”\n Omiyo Daudi nochulo fedha madirom nus kilo kongʼiewogo laru mar dino kaachiel gi rwedhi.\n","Daudi nogero kendo mar misango ni Jehova Nyasaye kanyo kendo nochiwo misengini miwangʼo pep kaachiel misengini mag lalruok. Eka Jehova Nyasaye nowinjo lamo mane olemogo ni piny, kendo nogengʼo masira mane ni e piny Israel.\n"]],"I Kings":[["Kane Ruoth Daudi oseti kendo hike ne ngʼeny, kata ne oume gi lep nindo to ne ok onyal yudo liet.\n","Omiyo wasumbinige nowachone niya, “Yie iwe wadwar nyako matin ma pod ok oriwore gi dichwo mondo orit ruoth kendo otine, bende onyalo nindo e bath Ruoth mondo ruodhwa obed maliet.”\n ","Eka negimanyo ei piny Israel duto nyako ma jaber mine giyudo Abishag nyar Shunam mine gikele ni ruoth.\n","Nyakono ne ber ahinya kendo norito ruoth kotiyone to kata kamano ruoth ne ok oriwore kode kaka dhako.\n ","Koro Adonija ma min-gi niluongo ni Hagith noyiedhore mowacho niya, “Abiro bedo ruoth.” Omiyo noiko geche kod farese kod joidh farese piero abich mondo oring e nyime.\n","Wuon mare ne pok otale kata penje niya, “En angʼo momiyo itimo kamano?” Bende ne en gi chia kendo nonywole koluwo bangʼ Abisalom.\n ","Adonija noloso gi Joab wuod Zeruya kod Abiathar jadolo mine gimiye lwedo.\n","To Zadok jadolo gi Benaya wuod Jehoyada gi Nathan janabi gi Shimei gi Rei gi jarit Daudi ne ok oriwore gi Adonija.\n ","Eka Adonija nochiwo misengini mag rombe gi dhok kod nyiroye machwe ewi kidi mar Zoheleth machiegni gi En Rogel. Nogwelo owetene duto, ma yawuot ruoth kod jodong Juda duto,\n","to ne ok ogwelo Nathan janabi, Benaya jarit ruoth kata Solomon owadgi.\n ","Eka Nathan nopenjo Bathsheba min Solomon niya, “Bende isewinjo ni Adonija wuod Hagith osedoko Ruoth ka Daudi ruodhwa ok ongʼeyo?\n","Omiyo koro we angʼadni rieko kaka inyalo konyo ngimani kod ngima Solomon wuodi.”\n","Dhi ir Ruoth Daudi kendo penje niya, “Ruodha, donge nisingorina an jatichni kiwacho ni, ‘Adier Solomon wuodi biro bedo ruoth bangʼa kendo obiro bedo e kom duongʼ mara? Ka en kamano, to ere kaka koro Adonija osebedo ruoth?’\n","Kapod in kanyo iwuoyo gi ruoth, abiro donjo kanyo kendo siro weche duto misewacho.”\n ","Omiyo Bathsheba nodhi neno ruoth makoro hike ne ngʼeny e agola mare mar nindo kama Abishag nyar Shunam ne rite.\n","Bathsheba nokulore piny mi ogoyo chonge e nyim ruoth.\n Ruoth nopenje niya, “En angʼo midwaro?”\n ","En to nowacho niya, “Ruodha, in iwuon ema ne isingorina an jatichni e nying Jehova Nyasaye Nyasachi ni, ‘Solomon wuodi enobed ruoth bangʼa kendo enobed e kom duongʼ mara.’\n","To koro Adonija osebedo ruoth, kendo in, ruodha ok ingʼeyo.\n","Osetimo misengini mathoth mag dhok gi nyiroye machwe gi rombe kendo oseluongo yawuot ruoth duto gi Abiathar jadolo gi jatend jolweny to ok oseluongo Solomon jatichni.\n","Ruodha, jo-Israel duto ngʼiyi mondo gingʼe kuomini en ngʼa mabiro bedo e kom duongʼ ruodha bangʼe.\n","Ka ok kamano, to ka ruodha osenindo gi kwerene, to an gi wuoda Solomon ibiro kaw kaka joketho.”\n ","Kapod nowuoyo gi ruoth, Nathan janabi nochopo.\n","Kendo neginyiso ruoth niya, “Nathan janabi ni ka.” Kuom mano nodhi e nyim ruoth mi okulore piny auma.\n ","Nathan nowachone niya, “Bende in ruodha isechiko ni Adonija biro bedo ruoth bangʼi kendo ni obiro bedo e kom duongʼ?\n","Kawuono osedhi mi ochiwo misengini mathoth mag dhok gi nyiroye machwe kod rombe. Oseluongo yawuot ruoth duto gi jotend lweny kod Abiathar jadolo. E seche ma wawuoyoeni koro gichiemo kendo gimetho kode bende giwacho kama, ‘Ruoth Adonija mondo odag amingʼa!’\n","To an jatichni gi Zadok jadolo gi Benaya wuod Jehoyada gi jatichni Solomon ne ok ogwelo.\n","Bende ma dibed gimoro malingʼ-lingʼ ma ruodha osetimo ka ok onyiso jotichne ngʼama onego bed e kom loch mar ruodha bangʼe?”\n ","Eka Ruoth Daudi nowacho niya, “Luongna Bathsheba.” Kuom mano nobiro mochungʼ e nyime.\n ","Bangʼ mano ruoth nokwongʼore kowacho niya, “Adier akwongʼora gi nying Jehova Nyasaye mangima ma oseresa e chandruok duto,\n","ni kawuono abiro timo gima ne akwongʼorani gi nying Jehova Nyasaye, Nyasach Israel ni anatim: Kamano Solomon wuodi biro bedo ruoth bangʼa kendo obiro bedo e kom lochna.”\n ","Eka Bathsheba nokulore piny auma nyaka e lowo ka ogoyo chonge piny e nyim ruoth kowacho niya, “Mad ruodha Daudi Jaloch dag amingʼa!”\n ","Ruoth Daudi nowacho niya, “Luonguru Zadok jadolo gi Nathan janabi kod Benaya wuod Jehoyada.” Kane gibiro e nyim ruoth,\n","nowachonegi niya, “Kauru jotich ruoth kodu kendo keturu Solomon wuoda e punda awuon kendo tereuru Gihon.\n","Kanyo ema inyis Zadok jadolo gi Nathan janabi ni gibiro wire obed Ruoth ewi Israel duto. Gouru atungʼ turumbete kukok ni, ‘Ruoth Solomon obed mangima amingʼa!’\n","Eka unudhi kode kendo enobi mi obedi e kom lochna mondo olochi kara. Asekete jatelo kuom jo-Israel kod jo-Juda.”\n ","Benaya wuod Jehoyada nodwoko ruoth niya, “Amin! Mad Jehova Nyasaye, Nyasach ruodha ma jaloch otime kamano.\n","Kaka Jehova Nyasaye ne nigi ruodha ma jaloch, mad obed gi Solomon koketo lochne obedo maduongʼ moloyo loch ruodha Daudi Jaloch!”\n ","Omiyo Zadok jadolo gi Nathan janabi gi Benaya wuod Jehoyada ja-Kereth kod jo-Peleth nodhi mi oketo Solomon e punda Daudi ruoth mi gikowe nyaka Gihon.\n","Zadok jadolo nokawo tungʼ mar mo e Hema Maler mi nowiro Solomon. Eka negigoyo turumbete kendo ji duto nogoyo koko niya, “Ruoth Solomon mondo odag amingʼa!”\n","Kendo ji duto nowuotho kaluwo bangʼe ka gigoyo asili kendo gimor mathoth mi piny noyiengni.\n ","Adonija gi welo duto mane ni kode nowinjo kokono kane gitieko nyasigi. Kane giwinjo ywak mar turumbete Joab nopenjo niya, “Tiend koko magore e dalano to en angʼo?”\n ","To kane pod owuoyo kamano, Jonathan wuod Abiathar jadolo nochopo. Adonija nowachone niya, “Donji, ngʼat mowinjore kaka in nyaka bed ni okelo wach maber.”\n ","Jonathan nodwoke niya, “Ok kamano ngangʼ! Ruodhwa Daudi oseketo Solomon ruoth.\n","Ruoth oseoro Zadok jadolo, Nathan janabi, Benaya wuod Jehoyada, gi jo-Kereth kod jo-Peleth mi gikete obedo e punda ruoth,\n","kendo Zadok jadolo kod Nathan janabi osewire obedo ruoth e Gihon. Ka gia kanyo gisebedo ka gigoyo koko kendo dala duto mor. Mano e koko ma uwinjo.\n","Moloyo mano, Solomon osebedo e kome mar ruoth.\n","Bende jodong ruoth duto osebiro mondo opwo ruodhwa Daudi kagiwacho ni, ‘Mad Nyasachi ket nying Solomon bed gi huma moloyo mari kendo kom ruodhe dok maduongʼ moloyo mari!’ Kendo ruoth nokulore e kitandane kamiye duongʼ\n","kowacho ni, ‘Pak obed ne Jehova Nyasaye, ma Nyasach Israel mosemiyo wangʼa oneno ngʼama okawo lochna kawuono.’ ”\n ","Gikanyono wend Adonija duto nochungʼ malo gi bwok kendo ne gike.\n","Luoro nomako Adonija nikech Solomon, omiyo nodhi momako tunge mag kendo mar misango.\n","Eka Solomon nonyisi niya, “Adonija oluoro ruoth Solomon kendo omako tunge mag kendo mar misango. Owacho ni, ‘Ruoth Solomon mondo okwongʼrena kawuono ni ok enoneg jatichne gi ligangla.’ ”\n ","Solomon to nodwoko niya, “Ka timbene onyisore ni en ngʼat makare kata mana yie wiye ok enolwar e lowo; to ka richo oyudi kuome to enotho.”\n","Eka Ruoth Solomon nooro ji mi gikele koa e kendo mar misango. Adonija nobiro mokulore piny e nyim Ruoth Solomon kendo Solomon nowachone niya, “Dhi dalani.”\n"],["Kane kinde ochopo machiegni mondo Daudi otho, nosiemo Solomon wuode.\n ","Kowacho niya, “Achiegni dhi kuma ji duto manie piny dhiye.” Omiyo bed motegno kendo jiwri ka dichwo,\n","kendo irit gima Jehova Nyasaye ma Nyasachi dwaro: Kiwuotho e yorene kendo irit puonjne gi chikene kod gik moko duto modwaro kaka ondiki e chik Musa mondo idhi nyime maber e gik moko duto mitimo, kendo kamoro amora midhiye,\n","eka Jehova Nyasaye nyalo rito singruokne mane omiya ni, Ka nyikwayi onono kaka gidak kendo ka giwuotho gi adiera e nyima gi chunygi duto kod parogi duto to ok nibedi maonge ngʼat manyalo bedo e kom duongʼ e Israel.\n ","Koro in iwuon ingʼeyo gima Joab wuod Zeruya notimona, gima notimo ni jotend lweny ariyo mag Israel, Abner wuod Ner gi Amasa wuod Jetha. Ne onegogi, kochwero rembgi e ndalo kwe mana ka ndalo mag lweny kendo remono nomienogo okandane mane otweyo e nungone kod wuochene manie tiendene.\n","Ti kode kaluwore gi riekoni, to kik iwe lwar mantie e wiye dhi e bur gi kwe.\n ","To bed mangʼwon ni yawuot Barzilai ja-Gilead kendo we gibed achiel kuom joma chiemo e mesani. Negidok jokora kane aringo e nyim Abisalom owadu.\n ","Bende par, ni nitie Shimei wuod Gera, ja-Benjamin moa Bahurim mane okwongʼa malit kane adhi Mahanaim. Kane obiro romona e dho Jordan, ne akwongʼorane gi nying Jehova Nyasaye niya, Ok ananegi gi ligangla.\n","To koro kik ikwane ka ngʼama onge ketho. In ngʼama riek; iningʼe gima nitimne. Kik iwe lwar mantie e wiye dhi e bur gi kwe.\n ","Eka Daudi notho gi wuonene kendo noyike e Dala Maduongʼ mar Daudi.\n","Daudi noyudo osetelo ne Israel kuom higni piero angʼwen, ka higni abiriyo ne en Hebron to higni piero adek gadek ka en Jerusalem.\n","Omiyo Solomon nobet e kom loch wuon mare Daudi, kendo lochne nogurore.\n ","Koro Adonija wuod Hagith nodhi ir Bathsheba min Solomon. Bathsheba nopenje niya, “Ibiro gi kwe?”\n Eka nodwoko niya, “Ee abiro gi kwe.”\n","Eka nomedo wacho niya, “An gi wach moro madwaro wachoni.”\n Nodwoko niya, “Inyalo wacho.”\n ","Eka nowacho niya, “Kaka ingʼeyo, pinyruoth ne mara. Jo-Israel duto nongʼiya kaka ruodhgi. To gik moko nolokore ma pinyruoth nodok ni owadwa; nimar Jehova Nyasaye ema osemiyego.\n","Koro an gi kwayo achiel madwaro kwayo. Ka iyie to kik itama.”\n Bathsheba nowachone niya, “Wachi.”\n ","Eka Adonija nomedo wacho niya, “Yie ikwa ruoth Solomon omiya Abishag nyar Shunam obed jaoda nikech angʼeyo ni ok obi tami.”\n ","Bathsheba to ne odwoke niya, “Mano ber, abiro wuoyoni gi ruoth.”\n ","Kane Bathsheba odhi ir Ruoth Solomon mondo owuo kuom Adonija, ruoth nochungʼ malo mokulorene eka nobet e kome mar duongʼ. Nokwayo mondo okel ni min-gi kom duongʼ eka nobet e bade korachwich.\n ","Bathsheba nowachone niya, “An-gi kwayo matin madwaro kwayo to yie kik itama.”\n Ruoth to nodwoke niya, “Kwaye akwaya minwa nimar ok anatami.”\n ","Omiyo nowacho niya, “Yie iwe Abishag nyar Shunam mondo okend gi owadu Adonija.”\n ","Ruoth Solomon nodwoko min niya, “Angʼo momiyo ikwayo Abishag nyar Shunam ni Adonija? Inyalo anyala kata mana kwayone pinyruoth nimar en owadwa maduongʼ, bende inyalo kwaye ni Abiathar jadolo kod Joab wuod Zeruya!”\n ","Eka Ruoth Solomon nokwongʼore gi nying Jehova Nyasaye niya, “Mad Nyasaye kweda ka Adonija ok otho nikech kwayoni.\n","Akwongʼora gi nying Jehova Nyasaye mangima ni en mosegura e kom loch mar Daudi wuora kendo mosesingo ni nyikwaya pinyruoth ni Adonija nyaka negi kawuono!”\n","Omiyo Ruoth Solomon nochiwo chik ne Benaya wuod Jehoyada, mi nonego Adonija.\n ","To kuom Abiathar jadolo, ruoth nowacho niya, “Dog e puotheni mantie Anathoth. Iwinjori gi tho, to ok ananegi sani, nikech nitingʼo Sandug Muma mar Jehova Nyasaye Manyalo Gik Moko Duto e nyim Daudi wuonwa kendo nineno chandruok duto mane wuonwa oneno.”\n","Omiyo Solomon nogolo Abiathar e tich dolo mar Jehova Nyasaye kochopogo wach mane Jehova Nyasaye owacho Shilo kuom od Eli.\n ","Kane wechego olandore mochopo ni Joab mane joriwore gi Adonija kata obedo ni ne ok oriwore gi Abisalom, ne oringo modhi e Hemb Jehova Nyasaye mi nomako tunge kendo mar misango.\n","Ruoth Solomon nowachne ni Joab oseringo modhi e hemb Jehova Nyasaye kendo ni ne en but kendo mar misango. Eka Solomon nochiko Benaya wuod Jehoyada niya, “Dhiyo mondo inege.”\n ","Omiyo Benaya nodonjo e Hemb Jehova Nyasaye kendo nowacho ni Joab niya, “Ruoth wacho ni, ‘Wuog oko!’ ”\n To nodwoke niya, “Ooyo, abiro mana tho ka.”\n Benaya nodwoko wach Joab ni ruoth.\n ","Eka ruoth nochiko Benaya niya, “Tim kaka osewacho. Nege kendo yike mondo ipwodha kod od wuonwa kuom richo mar remo makare mane Joab ochwero.\n","Jehova Nyasaye enochule kuom remo mane ochwero, nikech nonego ji ariyo gi ligangla ka wuonwa Daudi kia. Nonego Abner wuod Ner jatend lweny mar Israel kod Amasa wuod Jetha jatend lweny mar Juda mane gin joma ber kendo mobidhore moloye.\n","Mad rembgi obedi ewi Joab gi nyikwaye nyaka chiengʼ. To kuom Daudi gi nyikwaye gi ode kod kuom lochne, mad kwe Jehova Nyasaye obedie nyaka chiengʼ.”\n ","Omiyo Benaya wuod Jehoyada nodhi monego Joab kendo noyike mana e lope e thim.\n","Ruoth noketo Benaya wuod Jehoyada jatend lweny kar Joab mi noketo Zadok jadolo kar Abiathar jadolo.\n ","Eka ruoth noluongo Shimei ire, mowachone niya, ger ot Jerusalem mondo idagie to kik iwuogi ni idhi kamoro amora.\n","Chiengʼ ma iniwuogi ma ingʼadi Holo mar Kidron, to bed gadiera ni initho; kendo rembi enobed e wiyi.\n ","To Shimei nodwoko ruoth niya, “Gima iwacho ber, jatichni biro timo kaka ruodhe osewacho.” Shimei nodak Jerusalem kuom ndalo mangʼeny.\n ","To bangʼ higni adek jotich Shimei ariyo noringo modhi ir Akish wuod Maaka, ruodh Gath kendo nowach ne Shimei niya, “Wasumbinigi ni Gath.”\n","Gikanyono noidho pundane kendo nodhi ir Akish kane en Gath komanyo wasumbinige, omiyo Shimei nodhi moduogogi.\n ","Kane onyis Solomon ni Shimei nowuok Jerusalem modhi nyaka Gath kendo odwogo,\n","ruoth noluongo Shimei mowachone niya, “Donge ne akwongʼora gi nying Jehova Nyasaye ka asiemi ni chiengʼ ma iniwuogi mondo idhi kamoro amora to ibed kingʼeyo ni initho? To e kindeno niwachona niya, ‘Gima iwacho ber, abiro luwo.’\n","Angʼo momiyo ne ok irito singruokni ni Jehova Nyasaye kendo rito chik mane amiyi?”\n ","Ruoth nomedo wachone Shimei niya, “Ingʼeyo e chunyi richo duto mane itimone wuonwa Daudi. Koro Jehova Nyasaye biro chuli kuom richo duto mane itimo.\n","To Ruoth Solomon ibiro gwedhi kendo kom loch mar Daudi biro siko kogurore e nyim Jehova Nyasaye nyaka chiengʼ.”\n ","Eka ruoth nogolo chik ni Benaya wuod Jehoyada, mi nowuok modhi mogoyo Shimei monege.\n Pinyruoth koro nogurore e lwet Solomon.\n"],["Solomon notimo winjruok gi Farao ruodh Misri mi nokendo nyare. Nokele e Dala Maduongʼ mar Daudi nyaka notieko gero ode owuon mar loch kod od Jehova Nyasaye mar lemo gi ohinga molworo Jerusalem.\n","Ji to pod ne timo misengini e kuonde motingʼore nikech od lemo ne pok oger ni nying Jehova Nyasaye.\n","Solomon nonyiso herane ni Jehova Nyasaye kowuotho moluwore gi yore mag Daudi wuon-gi makmana ni notimo misengini kendo nowangʼo ubani kuonde motingʼore.\n ","Ruoth nodhi Gibeon mondo ochiw misengini nimar kanyo e kama notingʼore malo moloyo ahinya kendo Solomon nochiwo misengini miwangʼo pep alufu achiel e kendo mar misangono.\n","E Gibeon kanyo ema Jehova Nyasaye nofwenyore ni Solomon gotieno e lek kendo Nyasaye nowachone niya, “Kwa gimoro amora midwaro ni mondo amiyi.”\n ","Solomon nodwoko niya, “Isenyiso ngʼwono maduongʼ ni jatichni Daudi wuonwa nikech ne en ja-adiera kuomi kendo ne en ngʼama kare ma chunye odimbore. Bende pod inyise ngʼwono maduongʼno nyaka chil kawuono kendo isemiye wuowi mondo obedi e kome kawuononi.\n ","“Koro, yaye Jehova Nyasaye, ma Nyasacha, iseketo jatichni ruoth kar wuonwa Daudi. To an mana rawera kendo ok angʼeyo kaka onego atim tichna.\n","Jatichni nitie ka e kind oganda miseyiero, oganda maduongʼ kendo mathoth mokalo akwana.\n","Omiyo mi jatichni chuny mariek mondo otel ne jogi kendo mar pogo ber gi rach. Nimar en ngʼa manyalo telo ni oganda maduongʼ machalo kama?”\n ","Jehova Nyasaye ne mor ni Solomon nokwayo mano.\n","Omiyo Nyasaye nowachone niya, “Nikech isekwayo mana ma to ok ikwayo ngima mathoth kata mwandu ni in iwuon, bende ok isekwayo tho mar wasiki to isekwayo mana rieko kuom ngʼado bura kare,\n","Abiro timo gima isekwayo. Abiro miyi chuny mar rieko kod mar ngʼeyo mondo kik bedie ngʼama chalo kodi kendo nyaka chiengʼ.\n","Moloyo mano abiro miyi nyaka mago ma ok ikwayo kaka mwandu kod duongʼ mondo e kinde mag ngimani ok inibed gi ngʼat maromo kodi e kind ruodhi.\n","To kiwuotho e yorena kendo rito buchena kod chikena kaka Daudi wuonu notimo bende anamiyi idak amingʼa.”\n","Bangʼe Solomon nochiewo moyudo ni ne en mana lek.\n Nodok Jerusalem mochungʼ e nyim Sandug Muma mar Singruok mar Jehova Nyasaye kendo nochiwo misango miwangʼo pep kod misango mag lalruok. Eka notimo nyasi ni joge duto manie dala mar ruoth.\n ","Chiengʼ moro mon ariyo ma jochode nobiro ir ruoth mochungʼ e nyime.\n","Achiel kuomgi nowacho niya, “Ruodha, dhakoni gi an wadak e ot chiel. Ne ayudo nyathi kane en koda e ot.\n","Chiengʼ mar adek kasenywolo nyathina, dhakoni bende noyudo nyathi. To ne onge ngʼato moro amora e ot makmana wan kendwa.\n ","“Gotieno wuod dhakoni notho nikech nonindo kuome.\n","Omiyo nochungʼ malo chuny otieno kendo okaw wuoda e batha ka jatichni ne nindo. Nokete e kore to okawo wuode mothono oketo e kora.\n","Kinyne gokinyi nachungʼ mondo adhodh wuoda to nayudo kotho! To kane anone gi ler mar okinyi ne aneno ni ok en wuowi mane anywolo.”\n ","Dhako machielono nokwer kawacho niya, “Ooyo! Mangimani e wuoda; to mothono e mari.”\n To dhako mokwongono notwoyo dhoge kawacho niya, “Ooyo! Wuowi mothono e mari; to mangimano to mara.” Omiyo ne gimino wach e nyim ruoth.\n ","Eka ruoth nowacho niya, “Iwacho ni, ‘Wuoda ngima kendo mari otho,’ kendo machielo wacho ni, ‘Ooyo, wuodi otho to mara ngima.’ ”\n ","Eka ruoth nowacho niya, “Kelna ligangla.” Omiyo negikelone ruoth ligangla.\n","Bangʼe nochiwo chik kowacho niya, “Ngʼaduru nyathi mangimano e diere ariyo eka umi ngʼato ka ngʼato nus.”\n ","Eka dhako mane wuode ngima nokecho wuode mowacho ni ruoth niya, “Kiyie ruodha, miye nyathino mangimano! Kik inege!”\n To dhako machielo nowacho niya, “An kata in ok noyud nyathino. Ngʼade nyadiriyo!”\n ","Eka ruoth nongʼado bura kama, “Miuru dhako mokwongono nyathi mangima, kik unege nimar en e min-gi.”\n ","Kane jo-Israel owinjo bura mane ruoth ongʼado, negimiyo ruoth duongʼ nikech negineno ne en-gi rieko moa kuom Nyasaye.\n"],["Kamano ruoth Solomon nobedo ruodh Israel duto.\n  ","Magi ema ne jodonge madongo:\n  Azaria wuod Zadok jadolo;\n ","Elihoref kod Ahija yawuot Shisha jogoro;\n Jehoshafat wuod Ahilud jachan weche.\n ","Benaya wuod Jehoyada jatend jolweny.\n Zadok kod Abiathar ma jodolo;\n ","Azaria wuod Nathan ma jatend jodong gwengʼ,\n Zabud wuod Nathan jadolo kendo jangʼad ni ruoth rieko;\n ","Ahishar ma jatend od ruoth;\n Adoniram wuod Abda ma jatend tij achune.\n  ","Solomon bende ne nigi jotelo apar gariyo mane orito pinje manie Israel duto kendo ne choko gik moko ne ruoth kod joge. Moro ka moro kuomgi ne kelo chiemo kuom dwe achiel e higa.\n  ","Magi e nying-gi:\n  Ben-Hur norito pinje mag gode mag Efraim:\n ","Ben-Deker norito Makaz; Shalbim, Beth Shemesh kod Elon Bethhanan;\n ","Ben-Hesed norito Aruboth (Soko kod pinje duto mag Hefer).\n ","Ben-Abinadab norito Nafoth Dor (kendo nokendo Tafath ma nyar Solomon).\n ","Baana wuod Ahilud norito Tanak, gi Megido nyaka Beth Shan duto machiegni gi Zarethan man mwalo mar Jezreel, koa Beth Shan nyaka Abel Mehola man loka mar Jokmeam.\n ","Ben-Geber norito Ramoth Gilead (kod kuonde dak mag Jair wuod Manase man Gilead kaachiel gi piny mar Argob manie Bashan kod mieche madongo piero auchiel molwor gi ohinga motegno kendo nigi lodi mag rangeye mag mula);\n ","Ahinadab wuod Ido norito Mahanaim;\n ","Ahimaz norito Naftali (kendo nokendo Basemath nyar Solomon);\n ","Baana wuod Hushai norito Asher kod Aloth.\n ","Jehoshafat wuod Parua norito Isakar;\n ","Shimei wuod Ela norito Benjamin;\n ","Geber wuod Uri norito Gilead (enie piny mane Sihon ruoth jo-Amor kod Og ruodh Bashan ne rito chon). En kende ema ne en jaduongʼ motelone gwengʼno.\n ","Oganda jo-Juda gi jo-Israel ne ngʼeny machalo ka kuoyo manie e dho nam; negichiemo, mi negimetho kendo negimor.\n","Kendo Solomon nobedo ruodh pinyno duto chakre Aora maduongʼ mar Yufrate nyaka e piny jo-Filistia mochweyo nyaka giko piny Misri. Pinjegi duto ne kelo osuru ni Solomon bende ne gin e bwo lochne ndalo duto.\n ","Chiemo mane Solomon nwangʼo odiechiengʼ kodiechiengʼ ne romo gunde piero auchiel mag mogo mayom kod gunde mia achiel gi piero ariyo ariyo mag mogo amoga;\n","rwedhi apar machwe mopongʼ, rwedhi piero ariyo machwe kod rombe gi diek mia achiel kaachiel gi mwanda; ogunde, ring ngawo kod awendo machwe.\n ","Nimar nobedo gi loch kuom pinjeruodhi duto man yo podho chiengʼ mar Aora maduongʼ chakre Tifsa nyaka Gaza kendo ne en gi kwe gi joma olwore duto.\n","E ndalo mag ngima mar Solomon Juda gi Israel chakre Dan nyaka Bersheba nodak gi kwe ka ngʼato ka ngʼato tiyo e puothe mar mzabibu kod ngʼope.\n ","Solomon ne nigi udi alufu piero angʼwen moger ni Farese kod Farese alufu apar gariyo.\n ","Jodong gwengʼno, moro ka moro e dweye ne chiwo ni ruoth Solomon gi welo duto mane oluongo, maonge gimoro amora morem.\n","Bende ngʼato ka ngʼato nokelo Shairi gi lum e kuondegi mag keno ne farese maywa geche kod farese mamoko.\n ","Nyasaye nomiyo Solomon rieko gi ngʼeyo matut moloyo kod winjo ma ok nyalo pimore mana ka kwoyo manie dho nam.\n","Rieko Solomon ne duongʼ moloyo jorieko duto manie yo wuok chiengʼ, bende noduongʼ moloyo rieko duto mag Misri.\n","Noriek moloyo ngʼato angʼata moriwo kata mana Ethan ja-Ezra kendo riek moloyo Heman gi Kalkol kod Darda yawuot Mahol. Kendo humbe nolandore e pinje molwore duto.\n","Nogoyo ngeche alufu adek kendo wende mane owero noromo alufu achiel gi abich.\n","Nowuoyo kuom kit yien kochako gi yiende Sida mag Lebanon nyaka owino magawore e kor udi. Bende nopuonjo ji kuom le kod winy gi le mamol kod rech.\n","Ji moa e pinje duto nobiro mondo owinji rieko Solomon koorgi gi ruodhi mag piny mane osewinjo humb riekone.\n"],["Kane Hiram ruodh Turo owinjo ni Solomon osewir mondo obed ruoth kar Daudi wuon-gi, nooro joote ire nikech nosebedo ka en osiepe kod Daudi.\n","Solomon nooro wachne Hiram kowacho niya,\n ","“Ingʼeyo ni nikech lwenje duto mane Daudi wuora kedogo koni gi koni mane miyo ok onyal gero hekalu moluongo Nying Jehova Nyasaye ma Nyasache nyaka chop Jehova Nyasaye ket wasike duto e bwo tiende.\n","To koro Jehova Nyasaye Nyasacha osemiya yweyo kuom pinje duto molwora bende onge Jawasigu kata masira moro amora.\n","Omiyo achano gero hekalu ni Nying Jehova Nyasaye ma Nyasacha kaka Jehova Nyasaye nochiko Daudi wuonwa kowacho ni, ‘Wuodi ma anaketi e kom loch kari biro gero hekalu ni Nyinga.’\n ","“Kuom mano gol chik mondo ongʼadna Sida mag Lebanon. Jotichna biro tiyo kaachiel gi jotichni, bende abiro chulo jogi chudo moro amora miketo. Ingʼeyo ni waonge gi ngʼat ma olony e goyo yien piny kaka jo-Sidon.”\n ","Kane Hiram owinjo ote Solomon ne omor ahinya mine owacho niya, “Pak obed ni Jehova Nyasaye kawuono nikech osemiyo Daudi wuowi mariek mondo olochi kuom oganda maduongʼni.”\n ","Omiyo Hiram nodwoko Solomon kawacho niya,\n “Aseyudo wach mane iorona kendo abiro timo duto midwaro kuom chiwo yiend Sida gi bao.\n","Joga biro ywayogi kagologi Lebanon nyaka e nam, kendo abiro kwangʼogi gi yie e nam nyaka kama iniwachi. Kanyo abiro pogogi kendo inyalo kawogi. To nyaka itim dwarona ka ichiwo chiemo moromo jooda ma joka ruoth duto.”\n ","Mano e kaka Hiram nochiwo ni Solomon gi yien duto mag Sida gi bao mane odwaro,\n","kendo Solomon nochiwo ni Hiram gunde alufu mia achiel gi piero ariyo gabich mag ngano mondo obed chiemb joode kod mo madirom lita mia angʼwen gi piero aboro. Solomon nomedo dhi nyime katimo maa ne Hiram higa ka higa.\n","Jehova Nyasaye nomiyo Solomon rieko mana kaka nosesingorene. Ne nitie winjruok mar kwe e kind Hiram kod Solomon kendo gin ji ariyogo negitimo singruok e kindgi.\n ","Ruoth Solomon nondiko jotich lwedo mar achuna e piny Israel duto maromo joma chwo alufu piero adek (30,000).\n","Noorogi mondo gi dhi Lebanon dwe ka dwe ka gitiyo e migawo mar ji alufu apar (10,000) e dwe, omiyo negitieko dwe achiel Lebanon to dweche ariyo gitieko dala. Adoniram ema ne otelo e tich lwedo matek mar achunano.\n","Solomon ne nigi jotingʼo alufu piero abiriyo (70,000) kod jopa kidi ewi got ji alufu piero aboro (80,000),\n","kaachiel gi nyipeche alufu adek gi mia adek (3,300) mane ochungʼ ne tich.\n","Kane ruoth oketonegi chik negimuko kite madongo ma nengogi tek mag mise mag kite mopa mag hekalu.\n","Kamano jogedo molony mag Solomon gi Hiram kod jo-Gibal nongʼado yien kendo oloso bepe kod kite mag gero hekalu.\n"],["E higa mar mia angʼwen gi piero aboro bangʼ ka jo-Israel osewuok Misri, e higa mar angʼwen mar loch Solomon kuom Israel e dwe mar Ziv, dwe mar ariyo nochako gero hekalu mar Jehova Nyasaye.\n ","Hekalu mane ruoth Solomon ogero ni Jehova Nyasaye borne noromo fut piero aboro gochiko kendo lachne ne romo fut piero adek to borne madhi malo ne romo fut piero angʼwen gangʼwen.\n","Bor mar agola mane nitie e nyim hekalu noywayo lach hekalu, moromo fut piero adek kendo notingʼore malo maromo fut apar gabich.\n","Noloso ni hekaluno dirise mogaji modiyore matindo.\n","Bende nogero udi moko momakore gi kor kama ler mar lemo gi oko. Udigo nolworo kama ler mar lemo.\n","Dier ot mapiny lachne ne en fut apar, dier ot madiere ne en fut aboro, to dier ot mar adek lachne ne en fut apar. Kendo ne giweyo thuolo e kind kor ot ma oko mondo kik yien moriw pow kor ot.\n ","Noger hekalu gi kite mopa mana kuma okuny but kendo kata ywak nyundo kata mar le kata mar gir tich moro amora ne ok owinji e kar gedo mar hekalu.\n ","Dhoot midonjogo e ot mapiny ne nitie yo milambo mar hekalu to raidhi nochopo e ot madiere nyaka gorofa mar adek.\n","Omiyo nogero hekalu motieko koume gi yiende kod bepe Sida.\n","Kendo nogero udi molworo hekalu duto. Bor moro ka moro ne nyalo romo fut aboro bende ne gichomore gi hekalu gi bepe mag yiend sida.\n ","Wach Jehova Nyasaye nobiro ne Solomon kowacho niya,\n","“Kaluwore gi hekaluni migero, kiluwo puonjna kendo itimo weche mamiyi kendo kirito chikena, to abiro chopo singo mane amiyo Daudi wuonu.\n","Kendo abiro dak e kind jo-Israel bende ok anajwangʼ joga Israel.”\n ","Omiyo Solomon nogero hekalu motieke.\n","Nochwado kor ot yo ka iye gi bepe sida chakre tiend ot nyaka yiend tado, bende noloso dier ot gi yiend bap Saipras.\n","Nongʼado iye gi bap sida ka bor mopog gigo romo fut piero adek kochomo yo ka tok hekalu chakre tiend ot nyaka wi tado mondo olos kama ler mar lemo maiye miluongo ni Kama Ler Moloyo.\n","Ot maduongʼ mane nitie e nyim ot matin-no ne romo fut piero abich gochiko e borne.\n","Ei hekaluno noketie bap sida mopa ka budho kod thiepene. Gik moko duto nolos gi yiend sida ma kata mana kidi ne ok nyal ne.\n ","Noloso kama ler mar lemo ei hekalu mondo oketie Sandug Muma mar singruok mar Jehova Nyasaye.\n","Bor mar kama ler mar lemo ne romo fut piero adek to lachne ne romo fut piero adek kendo borne madhi malo ne romo fut piero adek. Ne obawo ot maiye gi dhahabu lilo, bende noloso kendo mar misango gi bap sida.\n","Solomon nobawo ii hekalu gi dhahabu lilo kendo nomedo thiwni mag dhahabu e nyim kama ler mar lemo.\n","Kamano nobawo yo ka ii ot duto gi dhahabu, bende nobawo kendo mar misango mar kama ler mar lemo gi dhahabu.\n ","Ei kama ler mar lemo noloso malaika mar kerubi ariyo gi bap Zeituni ka moro ka moro borne madhi malo romo fut apar gabich.\n","Bwomb kerubi achiel mokwongo ne romo fut aboro kendo bwombe machielo ne romo fut aboro kamano bende bwombene duto ne romo fut apar gauchiel.\n","Kerubi mar ariyo bende bwombene ne romo fut apar gauchiel, nimar kerubi ariyogi ne chalre e romgi kendo losogi.\n","Bor kerubi ka kerubi madhi malo ne romo fut apar gauchiel.\n","Noketo kerubigo ei ot matin mar hekalu maiye ka bwombegi oyarore. Bwomb kerubi achiel nomulo kor ot konchiel, ka bwombe machielo nemulo kor ot komachielo, kendo bwombegi nemulore e chuny ot.\n","Nobawo kerubigo gi dhahabu.\n ","E kor ot molworo hekalu, e udi ma iye gi udi ma oko, nopayoe kido mar kerubi, gi mag yiend othidhe kod thiepe maupe.\n","Bende nobawo dier udi maiye gi ma oko gi dhahabu.\n ","To dhoot midonjogo ei kama ler mar lemo noloso gi yiend zeituni ma lachne dirom fut auchiel.\n","E dhoudi ariyogo mag yiend zeituni nopayoe kerubi, gi yiend othidhe kod thiepe maupe, kendo nobawo kerubi kod yiend othidhego gi dhahabu moleny.\n","Kamano bende noloso thike angʼwen mag yiend zeituni molosogo dhoot mar ot maduongʼ.\n","Bende noloso dhoudi ariyo gi yiend saipras kamoro ka moro nigi pata ariyo.\n","Nopayo kerubi gi yiend othith kod maupe moyarore kuomgi mobawogi gi dhahabu mothedhi maromre duto.\n ","Kendo nogero laru maiye gi kite mopa molwore nyadidek kaachiel gi laini achiel mar bap yiend sida.\n ","Mise mar hekalu mar Jehova Nyasaye noketi e higa mar angʼwen e dwe mar Zif.\n","E higa mar apar gachiel e dwe mar Bul, dwe mar aboro hekalu notieki chutho kaka nochan ni onego gere. Notieko higni abiriyo kigere.\n"],["To Solomon nokawo higni apar gadek mondo otiek gero ode.\n","Nogero ode gi Bungu mar Lebanon ma borne romo fut mia achiel gi piero abich gachiel to lachne romo fut piero abiriyo gabich gi nus kendo borne madhi malo romo fut piero angʼwen gangʼwen. Nogure ewi laini angʼwen mag sirni mag sida moriwie bape mag sida.\n","Noumo wiye gi bap sida mokadho e sirni piero angʼwen gabich, e laini ka laini apar gabich.\n","Dirise noketi adek adek modhi malo momanyore moro gi moro.\n","Sirni mag dhoudi ma bethene ariyo momanyore romre; noketi adek adek nyime ka gimanyore.\n ","Bende nogero od sirni ma borne romo fut piero aboro gariyo to lachne romo fut piero angʼwen gochiko. Ne en gi agola man-gi sirni e nyime.\n ","Nogero od kom duongʼ, Od ngʼado Bura kama ne ongʼadoe bura kendo noume gi sida koa piny nyaka e tado.\n","Bende od ruoth mane obiro dakie nogero e laru machielo e tok od bura to nogere mana machal gi od bura, Solomon bende noloso od dak machal kamano ni nyar Farao mane okendo.\n ","Udigo duto chakre oko nyaka laru maduongʼ kendo chakre mise nyaka yiendambewa noger gi kite ma nengogi tek mopa iye gi oko kendo nongʼadgi mowinjore kaka idwaro.\n","Mise ne oger gi kite madongo kendo ma nengogi tek maromo fut apar gabich kod fut apar gachiel gi nus.\n","To e wiye malo nokete kite ma nengogi tek mopa kaka owinjore kendo noriwie bape sida.\n","Laru maduongʼ noluor gi ohinga mar kite mopa ma lachne en kite adek gi laini achiel mar bap sida mobar machal mana gi laru maiye mar hekalu mar Jehova Nyasaye gi agolane.\n ","Ruoth Solomon nooro jaote Turo ma oomo Huram,\n","ma min-gi ne en dhako ma chwore otho, nyar dhood Naftali kendo wuon-gi ne ja-Turo kendo ngʼat molony e loso mula. Huram ne en ngʼat mariek, ngʼat man-gi ngʼeyo kendo molony ahinya e kit tije duto mag mula. Nobiro ir ruoth Solomon motimo tije duto mane omiye.\n ","Noloso sirni madongo ariyo mag mula moro ka moro borne madhi malo romo fut piero ariyo gauchiel to alworane romo fut apar gauchiel.\n","Bende noloso gik moko ariyo machalo agulni mag mula mondo oketi ewi sirni. Bor mar moro ka moro ne romo fut apar gauchiel.\n","Bende noloso thiwni mogaji mane omako gik machalo agulnigo ewi sirnigo, thiwnigo noketi abiriyo abiriyo ewi gik machalo agulnigo.\n","Noloso gik mongʼinore e laini ariyo molworo thiwnigo mongʼawogi kuom gik machalo agulni manie ewi siro. Notimo mano ewi moro ka moro.\n","To gik machalo agulni mane ni ewi sirni mag agola nolosi e kido mag ondanyo ka borgi romo fut auchiel gi nus.\n","Ewi gik machalo agulni manie wi sirni ariyogo, ewi kama olosi ka tawo but thiwni, noketie gik mongʼinore mia ariyo e laini molwore.\n","Nochungo sirnigo e agola mar hekalu. Siro ma yo milambo nomiyo nying ni Jakin (tiende ni osegurore), to siro ma yo nyandwat nomiyo nying ni Boaz (tiende ni teko nitie kuome).\n","Gik machalo agulni mane ni e wiye nolosi kaka ondanyo. Kamano tich sirnigo norumo.\n ","Eka noloso Nam mar mula moleny, molworore kaka karaya, ma lachne romo fut apar gabich to tutne romo fut aboro. Alworane duto ne romo fut piero angʼwen gangʼwen.\n","E bwo dhoge nolwore gi pugni ma kindgi romo fut achiel gi nus, pugni nochan e laini ariyo ka gimakore gi Namno.\n ","Karaya mar Namno norenji e ngʼe rwedhi apar gariyo, ka adek ngʼiyo yo nyandwat, to adek ngʼiyo yo podho chiengʼ, to adek ngʼiyo yo milambo bende adek ngʼiyo yo wuok chiengʼ. Karaya mar Namno noyiere kuomgi kendo tiendegi machien nochomo ka iye.\n","Lachne ne romo bat achiel morie to dhoge ne chalo gi dho kikombe, mana ka ondanyo mathiewo. Notingʼo pi manyalo romo lita alufu adek.\n ","Bende noloso rachungi apar mag mula minyalo dhir; ka moro ka moro romo fut auchiel gi nus e bor madhi malo to lachne to romo fut abich.\n","Ma e kaka rachungigo nolosi: Nosirgi gi bao koa piny nyaka malo.\n","E bethe bepe mosirogigo ne nitie kido mar sibuoche, kido mar rwedhi kod kido mar kerubi kendo ewi sirnigo bende. E wigi malo kendo e bwo sibuoche gi rwedhigo ne nitie gik machalo maua mothedhi.\n","Rachungi ka rachungi ne nigi tiende angʼwen mag mula, man kod chumbe mag mula molworore kendo moro ka moro ewi rachungi angʼwen-go nokete karaya molosi e kido mar maua koni gi kocha.\n","Yo ka iye mag rachungigo ne nitie hoho molworore ma tutne nyalo romo fut achiel gi nus. Hohoni nolwore, kendo bwoye ne oloyo fut achiel gi nus matin. To alwora mar dhoge nolosie kido. Bepe momako sirnigo ne ok olworore to ne gin Skweya.\n","Tiende angʼwen-go ne nitie e bwo bepego kendo kama tielogo ne lworore notudi e rachungi.\n","Tiendego nolos kaka tiende gach faras; chumbe ma tiende lworore, tiende molworore, weche momake kod dag waya nolos gi mula moleny.\n ","Rachungi ka rachungi ne nigi ramaki angʼwen e kona ka kona molos koa e rachungi.\n","Ewi rachungino ne nitie gima olworore, ma tutne ne ok oromo kata mana nus fut. Rachungi gi bepe nomako siro koago malo.\n","Noketo kido mar kerubi gi sibuor kod yiend othidhe e bethe rachungi kod bepe kamoro amora mane ni thuolo, gi kido mar maua e alworane duto.\n","Ma e kaka noloso rachungi apargo. Giduto nolenygi machalre e gimoro achiel bende ne gichalre e romgi kod losogi.\n ","Eka noloso kareche mag mula apar ka moro ka moro tingʼo pi maromo lita mia aboro gi piero aboro, kendo ma lachne nyalo romo fut auchiel gi nus, ka karaya ka karaya noketo ewi rachungi apargo moro ka moro.\n","Noketo rachungi abich yo milambo mar hekalu kendo abich noketo yo nyandwat. Noketo Nam yo milambo, e kona ma yo milambo mar wuok chiengʼ mar hekalu.\n","Bende noloso agulni gi opewni kod tewni mag kiro remo.\n Kamano Huram notieko tich duto mane otimo ne ruoth Solomon e hekalu mar Jehova Nyasaye:\n  ","Sirni ariyo,\n agulni ariyo machalo tawo moketi ewi sirni;\n thiwni ariyo mane okedgo gik machalo agulni ariyo machalo tawo moketi ewi sirni;\n ","gik mongʼinore mia angʼwen mag thiwni laini ariyo, moluwore (laini ariyo mag thiwni oketi e laini ariyo mag gik mongʼinore mane okedgo gik machalo agulni molos kaka tawo ewi sirni);\n ","rachungi apargo kod karechegi apar;\n ","Karaya mar Nam gi rwedhi apar gariyo manie e bwoye;\n ","Agulni gi opewni kod tewni mag kiro remo.\n  Gigi duto mane Huram oloso ni ruoth Solomon ni hekalu mar Jehova Nyasaye nolos gi mula moleny.\n","Ruoth nomiyo giwangʼo lowo mane gisechweyo e paw Jordan man e kind Sukoth gi Zarethan.\n","Solomon noweyo gigi duto ma ok opimo nikech negingʼeny ahinya, pek mar mulano ne ok ongʼere.\n ","Kendo Solomon noloso gik mitiyogo manie ei hekalu mar Jehova Nyasaye:\n  Kendo mar misango mar dhahabu;\n mesa mar dhahabu nikete makati e nyim Ruoth;\n ","rachungi teyni molos gi dhahabu mopwodhi (abich korachwich kendo abich koracham e nyim kama ler mar lemo);\n maupe molosi mag dhahabu gi teyni gi ramaki;\n ","gi karache mag dhahabu mopwodhi, gi makas mingʼadogo otambi, tewni mag kiro remo, dise, gi tawo mar ubani;\n gi dhoudi molos gi dhahabu mag udi mar ot maiye gi Kama Ler Moloyo, kaachiel gi dhoudi mar laru mar hekalu.\n  ","Ka tije duto mane ruoth Solomon osetimo e hekalu mar Jehova Nyasaye noserumo, nokelo gik mane Daudi wuon-gi osewalo kaka fedha gi dhahabu kod gik mitimogo lemo kendo noketogi e od keno mar hekalu Jehova Nyasaye.\n"],["Bangʼe Ruoth Solomon noluongo jodong jo-Israel mondo odhi ire Jerusalem gi jodong dhoudi duto gi jotend anywola mag Israel mondo gikel Sandug Muma mar singruok mar Jehova Nyasaye koa Dala Maduongʼ mar Daudi miluongo ni Sayun.\n","Jo-Israel duto nochokore kanyakla ir Ruoth Solomon e kinde mag nyasi e dwe mar Ethanim, ma en dwe mar abiriyo.\n ","Kane jodong Israel duto osechopo, jodolo nokawo Sandug Muma,\n","kendo negikelo Sandug Muma mar Jehova Nyasaye gi Hemb Romo kod gik moko duto maler mane ni e iye. Jodolo kod jo-Lawi notingʼogi,\n","kendo Ruoth Solomon kod oganda jo-Israel duto mane ochokore molwore nochopo e nyim Sandug Muma; kendo negichiwo rombe kod dhok mangʼeny mane kwan-gi ok nyal ndiki kata kwan kaka misango.\n ","Eka jodolo nokelo Sandug Muma mar singruok mar Jehova Nyasaye kama ne olosne ei kama ler mar lemo mar hekalu ma en Kama Ler Moloyo mi gikete e bwomb kerubi.\n","Kerubigo noyaro bwombegi ewi kama noketie Sandug Muma kendo ne giumo Sandug Muma gi ludhe mitingʼego.\n","Ludhegi ne boyo ahinya ma gikogi ne inyalo ne koa e nyim Kama Ler e nyim kama ler mar lemo, to ne ok ginen gi oko mar Kama Ler kendo pod gin kanyo nyaka chil kawuono.\n","Ne onge gimoro ei Sandug Muma makmana kite ariyo mopa mane Musa oketo e iye kane en Horeb kama Jehova Nyasaye ne otimoe singruok kod jo-Israel kane gisewuok Misri.\n ","Kane jodolo osewuok ei Kama Ler, bor polo noimo hekalu mar Jehova Nyasaye,\n","kendo jodolo ne ok nyal tiyo tijegi nikech bor polo nimar duongʼ mar Jehova Nyasaye nopongʼo hekalu.\n ","Eka Solomon nowacho niya, “Jehova Nyasaye osewacho ni enodag ei bor polo motimo mudho;\n","adier asegeroni hekalu marahuma kama inidagie nyaka chiengʼ.”\n ","Kane oganda jo-Israel duto ochungʼ kanyo, ruoth nolokore mogwedhogi.\n","Eka nowacho niya,\n “Pak obed ne Jehova Nyasaye, ma Nyasach Israel, mosetimo gi lwete gima ne osingo gi dhoge owuon ni Daudi wuonwa.\n","Nimar nowacho ni, ‘Chakre ndalo mane agolo joga koa Misri, pok ayiero dala maduongʼ e dhoot moro amora mar Israel mondo oger hekalu kanyo ni Nyinga, to aseyiero Daudi mondo otel ni joga Israel.’\n ","“Daudi wuora noketo e chunye mondo oger hekalu moluongo nying Jehova Nyasaye, ma Nyasach Israel.\n","To Jehova Nyasaye nowacho ni Daudi wuora ni, ‘Nitimo maber mondo ibed gi wach gero hekalu ni nyinga e chunyi.\n","Kata kamano, in ok niger hekalu, to wuodi, ma en ringri gi rembi iwuon, en ema noger hekalu ni Nyinga.’\n ","“Jehova Nyasaye oserito singruok mane otimo: Asekawo loch wuora Daudi kendo asebet e kom loch mar Israel, mana kaka Jehova Nyasaye nosingo, kendo asegero hekalu ni Nying Jehova Nyasaye, ma Nyasach Israel.\n","Aseloso kar Sandug Muma, moketie singruok mane Jehova Nyasaye otimo kod kwerewa kane ogologi Misri.”\n ","Eka Solomon nochungʼ e nyim kendo mar misango mar Jehova Nyasaye e nyim oganda duto mar jo-Israel, kendo norieyo bedene kochomo polo\n","kowacho kama:\n “Yaye Jehova Nyasaye, ma Nyasach Israel, onge Nyasaye moro amora machal kodi e polo malo kata e piny mwalo, in e Nyasaye marito singruok mar herane ni jotichne maluwo yoreni gi chunygi duto.\n","Iserito singruokni mane itimo gi jatichni Daudi wuora ne isingori gi dhogi kendo isechopo singruokno gi lweti mana kaka en kawuononi.\n ","“Koro Jehova Nyasaye, ma Nyasach Israel rit singruok mane itimo gi jatichni Daudi wuora kiwachone niya, ‘Ok inibed maonge gi ngʼato mobedo e kom loch e nyima e piny Israel, to mana ka yawuoti otimo tim makare e nyima mana kaka isetimo.’\n","To koro, yaye Nyasach Israel, yie wach mane isingo ni jatichni Daudi wuora otimre mana kaka ne isingo.\n ","“To bende Nyasaye nyalo dak e piny? Kata polo malo kata polo mabor moloyo ok nyal romi. To koro hekalu mageroni, to diromi nade!\n","Kata kamano chik iti ni lamo jatichni gi kwayone mar ngʼwono, yaye Jehova Nyasaye Nyasacha. Winji ywak gi lemo ma jatichni lamo e nyimi kawuono.\n","Mad wangʼi rang hekaluni otieno kod odiechiengʼ, kama niwacho niya, ‘Nyinga nobed kanyo,’ mondo iwinji lemo ma jatichni lamo kochomo odni.\n","Winji lamo mar jatichni kaachiel gi jogi Israel ka gilamo ka gichomo odni. Winji gi e polo kar dakni, kendo kiwinjo, to iwenwa richowa.\n ","“Ka ngʼato oketho ni wadgi kendo dwarore ni mondo okwongʼre kendo obiro mokwongʼore e nyim kendo mar misango manie hekaluni,\n","to iwinji gi e polo kendo itim kaka owinjore. Ngʼad bura e kind jotichni, kikumo joketho kendo iket richogi e wigi bende joma onge ketho iket kare kaluwore gi timgi makare.\n ","“Ka jogi Israel olo e lweny gi jowasikgi nikech gisekethoni, to bangʼe gilokore mi gipako nyingi, ka gilamo kendo gikwayo e hekaluni,\n","to iwinjgi gi e polo kendo iwe richo jogi Israel kendo iduog-gi e piny mane imiyo kweregi.\n ","“Ka polo olor kendo koth onge nikech jogi osekethoni to ka gilemo kaeni ka gipako nyingi kendo ka gilokore giweyo richogi nikech isekelonegi chandruok,\n","to yie mondo iwinjgi gie polo kendo iwene jotichni ma jo-Israel richogi. Puonjgi yo makare mar dak kendo iornegi koth e piny mane imiyo jogi kaka girkeni margi.\n ","“Ka kech kata dera omako piny, kata ka abach omako cham ewi dongo kata ka bonyo kata kungu kata ka jowasigu olworo miechgi madongo kata ka midekre kata tuo omakogi,\n","to ka ngʼato kuom jogi ma jo-Israel olemo kata okwayi, ka gingʼeyo gima chando chunygi kendo ka girieyo bedegi kochomo hekaluni,\n","to yie iwinji gie polo, kama idakie. Wenegi richogi kendo tim ne ngʼato ka ngʼato gima owinjore gi gik motimo nikech ingʼeyo chunygi (nikech in kendi ema ingʼeyo chuny dhano),\n","mondo omi gilwori ndalogi duto ma gin-go e piny mane imiyo kwerewa.\n ","“To kuom jadak ma ok achiel kuom jogi Israel moa e piny mabor nikech nyingi,\n","nimar ji biro winjo humb nyingi maduongʼ gi mar lweti maratego kod badi marabora moriere, ka gibiro ma gilemo ka gichomo hekaluni\n","to yie mondo iwinji gie polo kama idakie kendo tim gimoro amora ma jadakno okwayi, mondo ogendini duto mag piny ongʼe nyingi kendo oluori mana kaka jogi Israel, kendo mondo gingʼe ni ot ma asegeroni luongo nyingi.\n ","“Ka jogi odhi kedo gi jowasikgi, kamoro amora ma ibiro orogie, ka gilamo Jehova Nyasaye ka gichomo dalani miseyiero kendo hekalu masegero maluongo nyingi;\n","to yie iwinji gie polo lamogi kod kwayogi kendo konygi.\n ","“To ka giketho e nyimi, nimar onge ngʼato kata achiel ma ok jaketho mi ikecho kodgi, kendo ichiwogi e lwet wasikgi mondo otergi e twech e piny wasikgigo, kuma bor kata machiegni;\n","to eka bangʼe giloko pachgi e piny motwegieno mi chunygi olokore giweyo richo, kendo gikwayi ka gin e piny wasikgi niya, ‘Wasetimo richo kendo waseketho bende wasetimo tim mamono.’\n","Kendo ka gidwogo iri gi chunygi duto kod ngimagi duto, e piny wasikgi mane otweyogieno, kendo gilami ka gichomo pinygi mane imiyo kweregi, kod dala mane iyiero, gi hekalu ma asegero ni nyingi;\n","to yie mondo iwinj lemogi gi kwayogi gie polo kama idakie kendo ikonygi.\n","Yie iwe ni jogi mosetimo richo e nyimi, wenegi kethogi duto magisetimo e nyimi kendo mi joma ne omakogi okechgi.\n","Nimar gin jogi kendo mwanduni mane igolo e piny Misri, kigologi kama mae kakni ka kama ithedhe nyinyo.\n ","“Yie wangʼi one kwayo jatichni kod kwayo mag jogi Israel, bende yie iwinjgi kinde moro amora ma giywaknie.\n","Nimar niyierogi e kind ogendini duto mag piny mondo gibed girkeni, mana kaka ninyiso jatichni Musa kane igolo kwerewa e piny Misri; yaye Jehova Nyasaye Manyalo Gik Moko Duto.”\n ","Kane Solomon osetieko lamogi duto kod kwayogi ni Jehova Nyasaye, nochungʼ oa e nyim kendo mar misango mar Jehova Nyasaye, kama nogoyoe chonge kotingʼo bade kochomo polo.\n","Nochungʼ mogwedho chokruok duto mar Israel gi dwol maduongʼ kowacho niya,\n ","“Pak obed ni Jehova Nyasaye mosemiyo joge Israel kwe mana kaka nosingo. Onge kata mana wach achiel ma ok osechopo kuom gik moko duto mabeyo mane ochiwo kuom jatichne Musa.\n","Mad Jehova Nyasaye ma Nyasachwa obed kodwa mana kaka nobedo gi kwerewa, mad kik owewa kata jwangʼowa.\n","Mad olok chunywa ire, mondo wawuoth e yorene duto kendo wamak chikene gi puonjne kod buchene mane omiyo kwerewa.\n","Kendo mad wechenagi maselamo e nyim Jehova Nyasaye, obed machiegni gi Jehova Nyasaye ma Nyasachwa odiechiengʼ gotieno, mondo okony jatichne kendo okony joge Israel kaluwore gi dwaro mar odiechiengʼ kodiechiengʼ;\n","mondo ji duto manie piny ongʼe ni Jehova Nyasaye e Nyasaye kendo ni onge moro.\n","To chunyu nyaka chiwre chuth ni Jehova Nyasaye ma Nyasachwa kudak moluwore gi yorene kendo kurito chikene kaka e kindeni.”\n ","Eka ruoth kod jo-Israel duto mane ni kode nochiwo misengini e nyim Jehova Nyasaye.\n","Solomon nochiwo misango mag lalruok ni Jehova Nyasaye: kwan-gi ne romo dhok alufu piero ariyo gi ariyo kod rombe gi diek maromo alufu mia achiel gi piero ariyo. Kamano ruoth kod jo-Israel duto nowalo hekalu ni Jehova Nyasaye.\n ","Chiengʼono ruoth nopwodho dier laru mane nitie e nyim hekalu mar Jehova Nyasaye kendo kanyo nochiwoe misengini miwangʼo pep gi cham michiwo kod bor misango mar lalruok, nikech kendo mar misango mar mula mantie e nyim Jehova Nyasaye ne tin ahinya mane ok nyal tingʼo misangogo duto, kaka misango miwangʼo pep gi mag cham kod mag sawo.\n ","Kamano Solomon notimo sawo e kindeno kaachiel gi jo-Israel duto mane ni kode chokruok maduongʼ miwuoro kotingʼo joma oa Lebo Hamath nyaka Wadi man Misri. Negitimo nyasino e nyim Jehova Nyasaye ma Nyasachwa kuom ndalo abiriyo kendo gichak gimedo ndalo abiriyo mamoko duto ne gin ndalo apar gangʼwen.\n","Kinyne nomiyo ji thuolo mar ke. Negigwedho ruoth mi gidhi e miechgi, ka gimor kendo giil e chunygi nikech gik moko duto mabeyo mane Jehova Nyasaye osetimo ni jatichne Daudi kod joge Israel.\n"],["Kane Solomon osetieko gero hekalu mar Jehova Nyasaye kod dala maduongʼ ma ruoth dakie kendo nosetimo duto mane chunye dwaro,\n","Jehova Nyasaye nochako ofwenyorene kendo mar ariyo mana kaka nosefwenyorene Gibeon.\n","Jehova Nyasaye nowachone niya,\n “Asewinjo lamo kod kwayo mitimo e nyima; asewalo hekalu misegero, mondo Nyinga obedie nyaka chiengʼ. Wangʼa kod chunya nobed kanyo kinde duto.\n ","“To in, kiwuotho e nyima gi chuny makare kod bidhruok, kaka Daudi wuonu notimo, kendo timo mago duto machiki kendo kimako puonjna kod buchena,\n","to abiro guro kom lochni kuom Israel nyaka chiengʼ mana kaka nasingo ni Daudi wuonu kane awachone ni, ‘Kinde duto ok inichand ngʼama nyalo bedo e kom loch mar Israel.’\n ","“To ka in iwuon kata yawuoti olokore moweya kendo ok oluwo chikena kod buchena ma asemiyi mi odhi olamo nyiseche moko kendo otiyonigi,\n","to anangʼad Israel oko e piny ma asemiyogi kendo anakwed hekaluni ma asewalo ni Nyinga. Israel koro nobed mana wach ngero kendo gir achaya e kind ogendini duto.\n","Kata obedo ni hekaluni koro nigi duongʼ, ji duto mabiro kadho bute nowuor kendo nohum ka gipenjo ni, ‘Angʼo momiyo Jehova Nyasaye osetimo gima chalo kama ni pinyni kod hekaluni?’\n","Ji biro dwoko kawacho ni, ‘Nikech gisejwangʼo Jehova Nyasaye ma Nyasachgi mane ogolo kweregi oa Misri, kendo giseluwo bangʼ nyiseche mamoko, ka gilamogi kendo gitiyo nigi, kuom mano Jehova Nyasaye nokelo chandruok duto kuomgi.’ ”\n ","E giko higni piero ariyo e kinde mane Solomon ogeroe udi ariyogi ma gin hekalu mar Jehova Nyasaye kod dala maduongʼ mar ruoth,\n","Ruoth Solomon nochiwo ni Hiram ruoth Turo mier piero ariyo manie piny Galili, nikech Hiram nomiye yiend sida gi saipras kod dhahabu mane odwaro.\n","To kane Hiram owuok Turo modhi mondo one mier mane Solomon osemiye ne ok omor kodgi.\n","Omiyo nowachone niya, “Owadwa, magi to mier machal nadi misemiya?” Kendo nochako kanyo ni Piny Kabul, nying ma pod iluongego nyaka chil kawuono.\n","Koro Hiram noseoro ni ruoth dhahabu maromo kilo alufu angʼwen.\n ","Magi e chenro mar tich achuna mane Ruoth Solomon ondiko mondo ogergo hekalu ni Jehova Nyasaye, gi dala ruoth, gi kuonde ohula, kod ohinga mar Jerusalem, gi mier madongo mag Hazor gi Megido kod Gezer.\n","(Noyudo ka Farao ruodh Misri nosekedo mokawo Gezer. Nowangʼe monego jo-Kanaan mane odakie momiye kaka mich mar arus ni nyare mane chi Solomon.\n","Kendo Solomon nochako ogero Gezer). Nogero Beth Horon ma yo ka mwalo,\n","gi Baalath kod Tadmor manie thim e pinye,\n","kaachiel gi mier madongo mag kuonde kenone kod mier matindo mag gechene gi faresege kod gimoro amora mane chunye nyalo dwaro mondo oger e Jerusalem, kata e Lebanon, kendo e pinje duto mane enie gi loch.\n ","Ji duto mane odongʼ e pinyno koa kuom jo-Amor gi jo-Hiti kod jo-Perizi gi jo-Hivi kod jo-Jebus (ogendinigi ne ok jo-Israel),\n","tiende ni, nyikwagi mane odongʼ e piny, ma jo-Israel ne ok otieko; Solomon nolokogi wasumbini michuno mondo oti githuon, kaka obet nyaka chil kawuono.\n","To Solomon ne ok oketo ja-Israel moro amora obedo kaka misumbane, to noketogi kaka jolwenje, gi nyipechene kod jodonge mag pinygi gi jotend lweny, jotelo mag geche lweny kod joriemb gechene.\n","Bende gin ema negidoko jodongo mane otelo ni tije duto mag Solomon, duto jodongo mia abich gi piero abich kaka nyipeche mag joma ne tiyo.\n ","Bangʼ kane nyar Farao osewuok e Dala Maduongʼ mar Daudi modhi e dala mane Solomon ogerone, eka Solomon nogero ohinga molworo ode.\n ","Solomon ne timo misango miwangʼo pep gi misango mar lalruok nyadidek e higa ewi kendo mar misango mane ogero ni Jehova Nyasaye bende nowangʼo ubani e nyim Jehova Nyasaye mi nochopo dwaro mar hekalu.\n ","Ruoth Solomon bende nohondho yiedhi kama iluongo ni Ezion Geber machiegni gi Elath e piny Edom e dho Nam Makwar.\n","Omiyo Hiram nooro joge ma jokwangʼ mane ongʼeyo nam mondo oti e yiedhi mag Solomon kaachiel gi joge Solomon.\n","Negikwangʼ nyaka Ofir kendo negikelo dhahabu maromo kilo alufu apar gangʼwen mine gikelo ne ruoth Solomon.\n"],["Kane ruoth madhako mar Sheba owinjo humb Solomon kod winjruok manie kinde gi nying Jehova Nyasaye, nobiro mondo oteme gi penjo matek.\n","Kane ochopo Jerusalem gi oganda maduongʼ, ngamia motingʼo gik mangʼwe ngʼar, dhahabu mogundho kod kite mabeyo ma nengogi tek nobiro ir Solomon kendo owuoyo kode kuom gik moko duto mane nitie e pache.\n","Solomon nodwoko penjone duto; nimar onge gima ne tek mane ruoth ok nyal lerone.\n","Kane ruoth madhako mar Sheba oneno rieko duto mag Solomon kod ode mar dak, manosegero,\n","gi chiemo mane ni e mesane, gi bet mar jodonge, gi rwakruok mar jotije mapogo chiemo, gi rwakruok mar jotije machiwo divai kod misango miwangʼo pep mane otimo e hekalu Jehova Nyasaye, dhoge nomoko.\n ","Nowachone ruoth niya, “Kare humb timbeni kod riekoni mane awinjo e pinya awuon en adier.\n","To ne ok ayie gigo mane giwacho nyaka nabiro maneno gi wangʼa awuon. Adier kata mana nus wechego ne ok onyisa; kuom rieko gi mwandu iloyo weche ma asewinjo.\n","Mano kaka jogi mor manade! En mor manade ne jotendi mosiko kachungʼ e nyimi kendo winjo riekoni!\n","Pak odogne Jehova Nyasaye ma Nyasachi mosebedo mamor kodi moketi e kom loch mar Israel. Nikech hera mosiko mar Jehova Nyasaye ni jo-Israel oseketi ruoth mondo irit bura kendo ingʼade gadiera kod tim makare.”\n ","Eka nomiyo ruoth dhahabu ma pekne romo kilo alufu angʼwen mia abich, gi gik mangʼeny mangʼwe ngʼar kaachiel gi kite ma nengogi tek. Ne ok ochak okel kendo gik mangʼeny mangʼwe ngʼar marom gi mago mane ruoth madhako mar Sheba nomiyo Ruoth Solomon.\n ","Yiedhi mag Hiram nokelo dhahabu moa Ofir kendo negikelo koa kuro yiedhi madongo mag yiend almugo mangʼeny gi kite ma nengogi tek.\n","Ruoth notiyo gi yiend almugo mondo olosgo sirni mag hekalu mar Jehova Nyasaye kod od ruoth kendo mondo olosgo thumbe nyatiti gi orutu ni jower. Nyaka chakre ndalono ok osekelie kata nenoe yiend almugo mangʼeny marom gi mago.\n ","Ruoth Solomon nomiyo ruoth madhako mar Sheba gik moko duto mane chunye dwaro kendo mane okwayo, ewi gigo duto mane osemiye mag keno mar ruoth. Eka nowuok mi odok e pinye kaachiel gi jotije.\n ","Pek dhahabu mane Solomon yudo higa ka higa ne nyalo romo kilo alufu piero ariyo gabich,\n","ka ok okwan osuru misolo kuom jo-ohala kod joyiedhi madongo mag ruodhi duto mag Arabia kod jotend piny.\n ","Ruoth Solomon nochwogo kuodi madongo mia ariyo mag dhahabu kendo kuot ka kuot nochwog gi dhahabu ma pekne romo kilo adek gi nus.\n","Bende nochwogo okumbni matindo mia adek mobaw gi dhahabu, okumba ka okumba nobaw gi dhahabu ma pekne romo kilo ariyo. Magi duto ruoth noketo e ode manogero e Bungu mag Lebanon.\n ","Eka ruoth noloso kom loch maduongʼ ma iye obaw gi lak liech kendo ngʼeye obaw gi dhahabu mopwodhi.\n","Kom duongʼno ne nigi raidhi mag kuonde minyono auchiel kendo yo kangʼeye ne nigi wich molworore. Bethene ariyo ne nigi bede miyienge bat, ka kido mar sibuor molosi ochungʼ e bath moro ka moro.\n","Kido mar sibuoche apar gariyo nochungi e kuonde auchiel minyono kiidho kidhi e kom duongʼ ka moro ka moro ochungi e giko raidh auchiel koni gi koni. Onge pinyruoth moro amora manoseloso kom ruoth machalo kama.\n","Kikombe duto mag Ruoth Solomon nolos gi dhahabu, kod gige ot duto mokonyorego e ode mane ni e Bungu mag Lebanon nolos gi dhahabu mopwodhi. Onge gima nolos gi fedha nikech fedha nokaw ni nengone yot e kinde Solomon.\n","Ruoth ne nigi yiedhi mangʼeny mag ohala e nam kaachiel gi yiedhi mag jo-Hiram. Dichiel bangʼ higni adek ka higni adek negidwogo ka gitingʼo dhahabu gi fedha gi leke liech gi ongʼeche kod bimbe.\n ","Ruoth Solomon ne nigi mwandu mangʼeny kod rieko moloyo ruodhi mamoko duto mag piny.\n","Pinje duto ne biro ir Solomon mondo oyud rieko mane Nyasaye oketo e chunye.\n","Higa ka higa ngʼato ka ngʼato manobiro nokelo mich kaka gik molos gi fedha kod dhahabu, kandho, gige lweny, gik mangʼwe ngʼar, farese kod punde.\n ","Solomon nongʼiewo geche mag lweny kod farese; ne en gi geche mag lweny alufu achiel mia angʼwen kod farese alufu apar gariyo mane oketo e mier madongo mag geche lweny to moko bende noketo Jerusalem kama nodake.\n","Ruoth nomiyo fedha obedo manwangʼo yot ka kidi akida Jerusalem kendo yiend sida ne ngʼeny mana ka yiend ngʼowu ma otwi e got.\n","Solomon nokelo farese koa Misri kod e piny miluongo ni Kue, johala mag ruoth nongʼiewogi e piny Kue.\n","Negingʼiewo gach lweny koa Misri e nengo mar kilo abiriyo mar fedha kendo Faras achiel e nengo maromo kilo ariyo mar fedha. Bende ne giusogi ni ruodhi duto mag jo-Hiti gi jo-Aram.\n"],["Kata kamano Ruoth Solomon nohero nyi pinje mamoko mangʼeny; mane omedo bangʼ nyar Farao kaka nyi jo-Moab gi jo-Amon gi jo-Edom gi jo-Sidon kod nyi jo-Hiti.\n","Negia e ogendini mane Jehova Nyasaye okwero jo-Israel kawacho niya, “Kik ukendru kodgi, nikech adier ginilok chunyu ma uluw nyisechegi.” Kata kamano, Solomon nomoko kuomgi gihera.\n","Ne en-gi mon mia abiriyo monywol e ut ruodhi kod mon moketo mia adek, kendo mondego nowite.\n","Kaka Solomon ne medo bedo moti, monde noloko chunye moluwo nyiseche mamoko kendo chunye ne ok ochiwore chuth ni Jehova Nyasaye ma Nyasache, kaka chuny Daudi wuon-gi ne en.\n","Noluwo nyasaye madhako mar jo-Sidon miluongo ni Ashtoreth kod nyasach dwanyruok mar jo-Amon miluongo ni Molek.\n","Omiyo Solomon notimo richo e nyim Jehova Nyasaye, ne ok oluwo Jehova Nyasaye gi chunye duto kaka Daudi wuon-gi notimo.\n ","Ewi got moro yo wuok chiengʼ mar Jerusalem, Solomon nogero kama otingʼore gi malo ni nyasach dwanyruok mar Moab miluongo ni Kemosh kod nyasach dwanyruok mar jo-Amon miluongo ni Molek.\n","Notimo kamano ni monde mag pinje mamoko mane wangʼo ubani kendo ne chiwo misango ni nyisechegigo.\n ","Jehova Nyasaye iye nowangʼ gi Solomon nikech chunye noselokore moa kuom Jehova Nyasaye Nyasach Israel mane osefwenyorene nyadiriyo.\n","Kata obedo ni notamo Solomon e luwo nyiseche mamoko Solomon ne ok orito chik Jehova Nyasaye.\n","Omiyo Jehova Nyasaye nowacho ni Solomon niya, “Nikech ma en pachi kendo ok iserito singruokna gi buchena mane achiki, chutho abiro pogo lochni kendo abiro miyo achiel kuom jotichni.\n","Kata kamano, ok abi time e kindeni, nikech Daudi wuonu. To abiro poge e kinde wuodi.\n","To ok anamaye pinyruoth duto, to abiro miye dhoot achiel nikech Daudi jatichna kendo nikech Jerusalem, ma aseyiero.”\n ","Eka Jehova Nyasaye nomiyo Solomon obedo gi jasigu ma ne en Hadad ja-Edom mane owuok e dhood joka ruoth mar Edom.\n","E kinde motelo kane Daudi kedo gi Edom, Joab mane jatend lweny mane odhi mondo oyik joma otho, nonego chwo duto mantie e Edom.\n","Joab kod jo-Israel duto nobedo kuno kuom dweche auchiel, nyaka negitieko chwo duto Edom.\n","To Hadad, mane pod rawera matin, noringo odhi Misri gi jodong Edom moko, mane osetiyo ni wuon-gi.\n","Ne giwuok Midian kendo negidhi Paran. Bangʼ kawo chwo mag Paran kodgi negidhi Misri, ir Farao ruodh Misri, mane omiyo Hadad ot gi lowo kod chiemo.\n ","Farao ne mor ahinya gi Hadad, omiyo nokawo nyamin Tapenes ma en ruoth madhako kendo ma jaod Farao mondo obed chiege.\n","Nyamin Tapenes nonywolone wuowi miluongo ni Genubath mane Tapenes opidho e dala ruoth maduongʼ. Kanyo Genubath nodak gi nyithind Farao.\n ","Kane ne en Misri, Hadad nowinjo ni Daudi noyweyo gi kwerene kendo ni Joab jatend jolweny bende nosetho. Eka Hadad nowachone Farao niya, “We adhi mondo adogi e pinywa.”\n ","To Farao nopenje niya, “Angʼo michando kae momiyo idwaro dok e pinyu?”\n Hadad to nodwoke niya, “Onge, to yie iweya aweya adhi!”\n ","Kendo Nyasaye nochako omiyo Rezon wuod Eliada mane oringo oa ir ruodhe ma Hadadezer ruoth Zoba obedo jasik Solomon.\n","Nochoko chwo ire kendo nobedo jatend oganda kane Daudi tieko jolweny Zoba. Ogandago nodhi Damaski kuma negidakie mi giloche.\n","E kinde ngima Solomon duto Rezon nobedo jasik Israel, komedore gi chandruok mane Hadad okelo. Kamano Rezon nobedo ruodh Aram kendo noger gi jo-Israel.\n ","Jeroboam wuod Nebat ma ja-Efraim moa Zereda kendo ma min mare niluongo ni Zeruya ne en dhako ma chwore otho bende nongʼanyo ni ruoth. Ne en achiel kuom jodong Solomon.\n ","Ma e kaka nongʼanyo ni ruoth: Solomon nosegero ohinga kendo nosedino otuchi duto mane ni e kor ohinga e dala maduongʼ Daudi wuon-gi\n","Koro Jeroboam ne en ngʼat momi luor kendo kane Solomon oneno kaka ngʼat matin-no timo tichne maber, nokete jatend jotich duto ma od Josef.\n ","E kindeno Jeroboam ne dhi oko mar Jerusalem kendo Ahija janabi moa Shilo noromo kode e yo korwako law manyien: Kargi ji ariyogo ne gin kendgi oko mar dala,\n","kendo Ahija nokawo law mane orwako moyieche nyadipar gariyo.\n","Eka nowacho ni Jeroboam niya, “Kaw migepe apar obed magi nikech ma e gima Jehova Nyasaye Nyasach Israel wacho: ‘Ne adhi pogo loch Solomon kendo adhi miyi dhoudi apar.\n","To nikech Daudi jatichna kod dala mar Jerusalem maseyiero e kind dhoudi duto mag Israel, obiro bedo gi dhoot achiel.\n","Abiro timo gini nikech gisejwangʼa mi gilamo Ashtoreth nyasaye madhako mar jo-Sidon gi Kemosh nyasach jo-Moab kod Molek nyasach jo-Amon kendo ok gisewuotho e yorena; kata timo gima kare e nyima, kata rito buchena kod chikena kaka Daudi, wuon Solomon notimo.\n ","“ ‘To ok anagol loch duto e lwet Solomon, asekete jatelo ndalo duto mag ngimane nikech Daudi jatichna, mane ayiero kendo mane orito chikena kod buchena.\n","Abiro kawo loch e lwet wuode kendo anamiyi dhoudi apar.\n","Abiro miyo wuode dhoot achiel mondo Daudi jatichna obed gi taya e nyima ndalo duto e Jerusalem, dala maduongʼ mane ayiero mondo aketie Nyinga.\n","Kata kamano, nikech in, abiro kawi kendo ibiro locho kuom mago duto ma chunyi dwaro, ibiro bedo ruoth kuom Israel.\n","Kitimo duto machiki kendo iwuotho e yorena mitimo gima kare e nyima kirito buchena kod chikena, kaka Daudi jatichna notimo, to abiro bedo kodi. Abiro geroni anywola mosiko kaka nagero ni Daudi kendo anamiyi Israel.\n","Abiro boyo oganda mar Daudi nikech ma, to ok nyaka chiengʼ.’ ”\n ","Solomon notemo nego Jeroboam, to Jeroboam noringo odhi Misri ir ruoth Shishak, mobedo kuno nyaka tho Solomon.\n ","Weche moko duto mag loch Solomon kaka mago mane otimo gi rieko mane onyiso donge ondikgi e kitap timbe mag Solomon?\n","Solomon nobedo ruodh jo-Israel duto ka en Jerusalem kuom higni piero angʼwen.\n","Eka notho moyweyo gi kwerene mi noyike e dala Daudi wuon-gi. Rehoboam wuode nobedo ruoth kare.\n"],["Rehoboam nodhi Shekem, nimar jo-Israel duto nodhi kuno mondo okete ruoth.\n","Kane Jeroboam wuod Nebat nowinjo wachni (ne pod en Misri kuma noringo odhiye koa kuom ruoth Solomon), noduogo koa Misri.\n","Omiyo negioro joote ir Jeroboam mi en kaachiel gi oganda duto mar Israel nodhi ir Rehoboam mi giwachone niya,\n","“Wuonu nomiyowa tingʼ mapek, to koro yie iket tingʼ mapekno kod tij achunano obednwa mayot, to wabiro tiyoni.”\n ","Rehoboam nodwoko niya, “Dhiuru kuom ndalo adek bangʼe dwoguru ira.” Bangʼe negia ma gidhi.\n ","Eka Ruoth Rehoboam nonono jodongo manotiyo e bwo wuon-gi Solomon kapod ongima. Nopenjogi niya, “Ere kaka unyalo ngʼadona rieko mondo adwok jogi?”\n ","Negidwoke niya, “Ka kawuono ibiro doko jatich mar jogi mondo itinegi kendo kimiyogi dwoko mowinjore, to gibiro bedo jotichni ndalo duto.”\n ","To Rehoboam nodagi rieko mane jodongo ongʼadone kendo nopimo wach gi mbesene mane odongogo kendo ne tiyone.\n","Nopenjogi niya, “Un to uneno nangʼo? Ere kaka dwadwok jogi mawacho ni, ‘Dwok chien tingʼ mapek mane wuonu oketo kuomwa’?”\n ","Mbesene mane odongogo nodwoke niya, “Dwok jogo mosekwayi ni, ‘Wuonu noketo tingʼ mapek kuomwa, yie iket tingʼni obed mayot.’ Koro nyisgi ni, ‘Lith lweta matin duongʼ moloyo nungo wuonwa.\n","Wuonwa noketo kuomu tingʼ mapek; an to abiro medo pekne moloyo. Wuonwa nochwadou gi boka, an to abiro chwadou malit makecho ka thomoni.’ ”\n ","Bangʼ ndalo adek Jeroboam kod oganda duto noduogo ir Rehoboam mana kaka ruoth nosewacho niya, “Dwoguru ira bangʼ ndalo adek.”\n","Ruoth nodwoko jogo gi gero. Notamore tiyo gi rieko mane jodongo ongʼadone,\n","moluwo rieko mbesene mowacho niya, “Wuonwa nomiyou tingʼ mapek, an to abiro miyou tingʼ mapek moloyo. Wuonwa nochwadou gi boka an to abiro chwadou malit ka thomoni makecho.”\n","Omiyo ruoth ne ok odewo kwayo mar ji, nimar Jehova Nyasaye ema nomiyo mano otimore mondo ochop wach mane Jehova Nyasaye owacho gi dho Ahija ja-Shilo ne Jeroboam wuod Nebat.\n ","Kane jo-Israel duto noneno ni ruoth nodagi winjo wachgi, negidwoko ruoth niya,\n “Wat mane moriwowa kod Daudi,\n angʼo moriwowa gi wuod Jesse?\n Doguru e hembeu, yaye jo-Israel!\n Rituru dhoutu uwegi, yaye oganda Daudi!”\n Kuom mano jo-Israel nodok e miechgi.\n","To ni jo-Israel mane odak e mier mag Juda, Rehoboam ne pod jatendgi.\n ","Ruoth Rehoboam nooro Adoniram mane jarit joma ichuno mondo oti githuon, to jo-Israel duto nochiele gi kite motho. Kata kamano ruoth Rehoboam nonwangʼo thuolo moidho gache nyaka Jerusalem mondo otony.\n","Kuom mano Israel nongʼanyo ni joka Daudi nyaka chil kawuono.\n ","Kane jo-Israel duto nowinjo ni Jeroboam ne osedwogo, ne giorone jaote ma giluonge e chokruok, kendo gikete ruodh jo-Israel duto. Mana dhood Juda kende ema nodongʼ jo-adiera ni od Daudi.\n ","Kane Rehoboam ochopo Jerusalem, nochoko dhood Juda gi dhood Benjamin, chwo maromo alufu mia achiel gi piero aboro kendo gidhi giked gi jo-Israel mondo gidwok loch ni Rehoboam wuod Solomon pinyruodhe.\n ","To wach Nyasaye nobiro ne Shemaya ngʼat Nyasaye niya:\n","“Wachne Rehoboam wuod Solomon ruodh Juda kaachiel gi dhood Juda kod dhood Benjamin gi oganda duto ni,\n","‘Ma e gima Jehova Nyasaye owacho: Kik udhi utug lweny gi oweteu ma jo-Israel. Doguru e miechu, ngʼato ka ngʼato, nimar ma osetimore nikech an.’ ” Omiyo negiwinjo wach Jehova Nyasaye mi gidok e miechgi kaka Jehova Nyasaye nochiko.\n ","Eka Jeroboam nochielo ohinga motegno molworo Shekem e piny manie wi gode mag Efraim mi nodak kuno. Bangʼe noa kanyo modhi mogero Peniel.\n ","Jeroboam noparo kende owuon mowacho niya, “Loch nyalo dok e lwet dhood Daudi.\n","Ka jogi odhi e hekalu mar Jehova Nyasaye man Jerusalem mondo gichiw misengini, to chunygi biro dok ni ruodhgi, ma en Rehoboam ruodh Juda. Gibiro nega mi gidog ni Ruoth Rehoboam.”\n ","Bangʼ dwaro rieko, ruoth noloso nyiroye ariyo mag dhahabu. Nowacho ni ji niya, “Ok en gima yot mondo udhi Jerusalem. Nyisecheu nika mane ogolou kua Misri, yaye Israel.”\n","Achiel noket Bethel to machielo noket Dan.\n","Kendo gino nodoko richo; nimar ji nodhi kata mana nyaka Dan mondo gilam gimane ni kuno.\n ","Jeroboam nogero kuonde mitimoe misango mane ni kuonde motingʼore kendo noyiero jodolo kuom ogendini mopogore opogore kata obedo ni ne ok gin jo-Lawi.\n","Nochako nyasi mar sawo chiengʼ mar apar gabich mar dwe mar aboro machal gi nyasi mar sawo mitimo Juda, mi notimo misengini e kendo mar misango. Ma notimo Bethel kotimo misango ni nyiroye mane oseloso. Kendo bende noketo jodolo Bethel e kuonde motingʼore mane oseloso.\n","Chiengʼ mar apar gabich mar dwe mar aboro, dwe mane oyiero en owuon, notimo misengini e kendo mar misango mane oloso Bethel. Kamano bende noketo nyasi mar sawo ni jo-Israel mi nodhi e kendo mar misango mondo otim misengini.\n"],["Kaluwore gi wach Jehova Nyasaye, ngʼat Nyasaye nobiro koa Juda modhi Bethel e kinde mane Jeroboam ochungʼ e but kendo mar misango mondo ochiw misango.\n","Noywak kokwongʼo kendo misangono kaluwore gi wach Jehova Nyasaye: “Yaye kendo mar misango! Yaye kendo mar misango! Ma e gima Jehova Nyasaye wacho, ‘Wuowi miluongo ni Josia ibiro nywol e od Daudi. Kuomi e nochiwe jodolo mag kuonde motingʼore makoro chiwo misengini kuomi, kendo choke dhano ibiro wangʼ kuomi.’ ”\n","Chiengʼ nogono ngʼat Nyasayeno nochiwo ranyisi: “Ma e ranyisi ma Jehova Nyasaye osechiwo: Kendo mar misango biro barore diere ariyo kendo buru man kuome biro pukore oko.”\n ","Kane ruoth Jeroboam owinjo kaka ngʼat Nyasayeno noywak kokwongʼo kendo mar misango man Bethel norieyo bade kowuok e kendo mar misango kowacho niya, “Makeuru!” To bade mane orieyono kochomo ngʼat Nyasayeno notal mane ok onyal dole.\n","Kendo mar misangono bende nobarore diere ariyo kendo buru mage nopukore oko kaluwore gi ranyisi mane ochiw gi ngʼat Nyasaye kod Wach Jehova Nyasaye.\n ","Eka ruoth nowacho ni ngʼat Nyasayeno niya, “Kwana Jehova Nyasaye ma Nyasachi kendo lamna mondo lweta odog kare.” Kamano ngʼat Nyasayeno nokwayone Jehova Nyasaye kendo lwet ruoth nodok kare kaka ne en.\n ","Ruoth nowacho ni ngʼat Nyasayeno niya, “Wadhi oda mondo iyud gimoro icham kendo abiro miyi mich.”\n ","To ngʼat Nyasaye nodwoko ruoth niya, “Kata ne bed mana ni inyalo miya nus mwanduni duto ok anadhi kodi kata chamo chiemo kata modho pi ka.\n","Nimar nochika gi wach Jehova Nyasaye ni, ‘Kik ichiem kata modho pi kata dok gi yo mane ibirogo.’ ”\n","Kamano nokawo yo machielo mine ok odok gi yo mane obirogo Bethel.\n ","Koro ne nitie janabi moro moti mane odak Bethel ma yawuote nobiro mowachone duto mane ngʼat Nyasayeno otimo kanyo chiengʼno, bende neginyiso wuon-gi gima nowacho ni ruoth.\n","Wuon-gi nopenjogi niya, “Noluwo yo mane?” To yawuote nonyise yo mane ngʼat Nyasaye moa Juda noluwo.\n","Kamano nowacho ni yawuote niya, “Gawnauru punda.” Kane gisegawone punda, noidhe\n","mi noluwo bangʼ ngʼat Nyasayeno. Noyude kobet e tiend yiend ober mopenje niya, “In e ngʼat Nyasaye mane oa Juda?”\n Nodwoke niya, “Ee en an.”\n ","Kamano janabi nowachone niya, “Wadhi dala mondo ichiem.”\n ","Ngʼat Nyasayeno nowacho niya, “Ok anyal lokora ma adog kodi dala kata chiemo kata modho pi kodi ka.\n","Osenyisa kaluwore gi wach Jehova Nyasaye ni, ‘Kik ichiem kata kik imodh pi kanyo kata idog gi yo mane ibirogo.’ ”\n ","To janabi motino nodwoke niya, “An bende an janabi mana kaka in. Kendo malaika nowuoyo koda gi wach Jehova Nyasaye kawachona ni, ‘Duog kode e odi mondo mi ochiem kendo omodh pi.’ ” To kata kamano nowuonde.\n","Kamano ngʼat Nyasaye noduogo kode mochiemo kendo metho e ode.\n ","Kane gibedo e mesa gichiemo, wach Jehova Nyasaye nobiro ni janabi moticha mane odwogo chien.\n","Noywak ne ngʼat Nyasaye mane oa Juda mowacho niya, “Ma e gima Jehova Nyasaye wacho: ‘Isedagi winjo wach Jehova Nyasaye kendo ok iserito chik mane Jehova Nyasaye ma Nyasachi omiyi.\n","Nidwogo chien mi ichamo makati kendo imodho pi kama nowachoni ni kik ichiemie kata modhoe pi. Omiyo ringri ok enoyiki e kar yiko mar kwereni.’ ”\n ","Kane ngʼat Nyasayeno otieko chiemo kendo metho, janabi mane odwoge chienno nogawone pundane.\n","Kane en e yore odhi, sibuor noromo kode e yo monege kendo ringe nowit piny e yo, ka punda kod sibuor ochungʼ bute.\n","Jomoko mane kadho machiegni noneno ringreno kowit piny kanyo, ka sibuor ochungʼ but ringruokno kendo negidhi mi gilando wachno e dala mane janabi moticha odakie.\n ","Kane janabi mane odwoge chien e wuodhe owinjo ma nowacho niya, “En ngʼat Nyasaye mane ochayo wach Nyasaye. Jehova Nyasaye osechiwe ni sibuor mosekidhe kendo onege mana kaka wach Jehova Nyasaye nosesieme.”\n ","Janabi nowachone yawuote niya, “Gawnauru punda kendo negitimo kamano.”\n","Eka nowuok modhi oyudo ringruokno kowit piny e yo ka punda gi sibuor ochungʼ bute. Sibuor ne ok ochamo ngʼatno kata kidho punda.\n","Kamano janabino nokawo ringre ngʼat Nyasayeno mokete e ngʼe punda kendo nodwoge e dalane mondo oywage kendo oike.\n","Eka noketo ringreno e kar bure owuon mi giywage kagiwacho niya, “Yaye, owadwa!”\n ","Bangʼ yike nowacho ni yawuote niya, “Katho to ikauru e bur kama oyikie ngʼat Nyasayeni; keturu chokena but chokene.\n","Nikech wach mane owacho kuluworegi wach Jehova Nyasaye kuom kendo mar misango man Bethel kendo kwongʼ mane okwongʼogo kuonde duto motingʼore malo mitimoe misango manie dala man Samaria biro chopo kare.”\n ","Kata mana bangʼ ma, Jeroboam ne ok oloko yorene maricho to nomedo yiero jodolo koa kuom ji mopogore opogore mondo oti kuonde motingʼore. Ngʼato angʼata mane dwaro bedo jadolo nowalo ni kuonde motingʼore.\n","Ma e richo mar od Jeroboam mane omiyo opodho kendo kelone kethruok e wangʼ piny.\n"],["E kindeno Abija wuod Jeroboam nobedo matuo,\n","kendo Jeroboam nowacho ni chiege niya, “Dhiyo, iwuondri mondo kik ngʼato fweny ni in chi Jeroboam, kendo dhi nyaka Shilo nimar Ahija janabi nikuro, en ema nonyisa ni anabed ruodh jogi.\n","Kaw makati apar gi kek moko kod chupa mar mor kich kendo dhi ire. Obiro nyisi gima biro timore ni nyathino.”\n","Omiyo chi Jeroboam notimo kaka nonyise modhi e od Ahija man Shilo.\n Ahija ne muofu ma ok nyal neno, nikech ne oseti.\n","To Jehova Nyasaye nosewacho ni Ahija niya, Chi Jeroboam biro penji kuom wuode, nimar otuo kendo nyaka imiye dwoko machalo kama kata kamacha. Kochopo to obiro wuondore ni en ngʼat machielo.\n ","Kamano kane Ahija owinjo tiende e dhoot nowacho niya, “Donji, chi Jeroboam. En angʼo momiyo iwuondori? Oseora iri gi wach marach.\n","Dhiyo, inyis Jeroboam ni ma e gima Jehova Nyasaye Nyasach Israel owacho, ‘Ne ayieri e kind ji duto mi aketi jatend joga Israel.\n","Ne apogo pinyruoth koa e od Daudi mi amiyi, to ok isebedo kaka jatichna Daudi mane orito chikena kendo noluwa gi chunye duto kotimo mana gima kare e nyima.\n","Isetimo richo moloyo ji duto mane odak kapok idak. Iseloso ne in iwuon nyiseche mamoko, nyiseche mag chuma; isemiyo iya owangʼ mi idhira ka ngʼeyi.\n ","“ ‘Kuom mano, adhi kelo chandruok ne od Jeroboam. Abiro ngʼado yawuowi duto mawuok e od Jeroboam man Israel bed ni gin wasumbini kata ok gin wasumbini. Abiro wangʼo od Jeroboam mana kaka ngʼato wangʼo owuoyo nyaka oliel duto.\n","Guogi biro chamo joka Jeroboam motho e dala maduongʼ kendo winy mae kor polo biro chamo mago motho e pap. Jehova Nyasaye osewacho!’\n ","“To in, dogi dala, ka inyono dala. Ka inyono dala maduongʼ, to nyathino notho.\n","Israel duto biro ywage mi ike. En kende e jaka Jeroboam mibiro iki, nikech en kende ema en e od Jeroboam ma Jehova Nyasaye ma Nyasach Israel oseyudoe gimoro maber.\n ","“Jehova Nyasaye biro yiero ni en owuon ruoth ni jo-Israel mabiro tieko dhood joka Jeroboam. Ma e odiechiengʼ! Angʼo? Ee, kata mana sani.\n","Kendo Jehova Nyasaye biro goyo Israel, mochal mana gi odundu ma yamo tero ewi pi. Obiro pudho Israel oko kogologi e piny maber mane omiyo kweregi mi okegi loka Aora nikech negimiyo Jehova Nyasaye mirima ka giloso ludhe mag Ashera.\n","Nojwangʼ Israel nikech richo mane Jeroboam otimo kendo mosemiyo Israel otimo.”\n ","Eka chi Jeroboam noa malo modhi Tirza. E kinde mane ochopo e laru mar dino cham, nyathino notho.\n","Ne giike kendo Israel duto noywage mana kaka Jehova Nyasaye nosewacho kaluwore gi dho jatichne janabi Ahija.\n ","Timbe mamoko mag loch Jeroboam kaka lwenje mane okedo kod kaka nobedo e loch ondiki e kitepe mag rapar mag ruodhi mag Israel.\n","Nobedo e loch kuom higni piero ariyo gariyo bangʼe to noyweyo gi kwerene. Kendo Nabad wuode nokawo lochne.\n ","Rehoboam wuod Solomon ne ruoth e Juda. Ne en ja-higni piero angʼwen gachiel kane obedo ruoth, kendo nobedo e loch kuom higni apar gabiriyo e Jerusalem, e dala maduongʼ mane Jehova Nyasaye oseyiero kuom dhoudi duto mag Israel mondo oketie Nyinge. Nying min-gi ne en Naama nyar jo-Amon.\n ","Juda notimo richo e nyim Jehova Nyasaye. Kuom richo mane gitimo, negimiyo Nyasaye mirima omako kodgi moloyo kaka kweregi notimo.\n","Bende negilosone gin giwegi kuonde motingʼore, kite milamo kod yiende mag Ashera ewi gode maboyo kendo e bwo yiende motarore.\n","Bende ne nitie kata mana chwo materore kuonde lemo e pinyno, ne nitie kendo ji notimo timbe dwanyruok mag ogendini mane Jehova Nyasaye oriembo oko e nyim jo-Israel.\n ","E higa mar abich mar loch ruoth Rehoboam, Shishak ruodh Misri nomonjo Jerusalem.\n","Noyako mwandu hekalu mar Jehova Nyasaye kaachiel gi mwandu mag od ruoth. Nokawo gimoro amora, kaachiel gi kuodi mag dhahabu mane Solomon ochuogo.\n","Omiyo ruoth Rehoboam nochwogo okumbni mag nyinyo mondo oket kar mane okawgo kendo nomiyo jotelo mag jorit mane rito rangach midonjogo e dala ruoth.\n","E kinde moro amora mane ruoth dhi e hekalu mar Jehova Nyasaye, joritogo ne tingʼo kuodigo kendo bangʼe negidwokogi e od jorito.\n ","Kuom weche mamoko mag loch Rehoboam, kaachiel gi gik moko duto mane otimo, donge ondikgi e kitap rapar mag ruodhi mag Juda?\n","Ne nitiere lweny ma ok rum e kind Rehoboam gi Jeroboam.\n","Rehoboam notho kaka kwerene kendo noyike kodgi e Dala Maduongʼ mar Daudi. Nying min-gi ne en Naama; ma nyar jo-Amon. Abija wuode nobedo ruoth kare.\n"],["E higa mar apar gaboro mar loch Jeroboam wuod Nebat, Abija nobedo ruodh Juda,\n","kendo norito piny kuom higni adek kodak Jerusalem. Min mare ne nyinge Maaka nyar Abishalom.\n ","Notimo richo duto mane wuon otimo kendo chunye ne ok ochiwore chuth ni Jehova Nyasaye ma Nyasache, kaka chuny Daudi kwargi ne en.\n","To kata kamano nikech Daudi, Jehova Nyasaye ma Nyasache nomiye taya Jerusalem koyiero wuode mondo okaw lochne kendo oket Jerusalem obed motegno.\n","Nikech Daudi notimo gima kare e nyim Jehova Nyasaye kendo ne ok oweyo ma ok omako chik Jehova Nyasaye moro amora e ndalo ngimane duto makmana e wach Uria ja-Hiti.\n ","Lweny ne nitie e kind Rehoboam gi Jeroboam e kinde duto mar ngima Abija.\n","To timbe mamoko mag loch Abija kaachiel gi gik moko duto mane otimo, donge ondikgi e kitepe mag weche mag ndalo mar ruodhi mag Juda? Ne nitie lweny e kind Abija kod Jeroboam.\n","Kendo Abija notho kaka kwerene kendo noyike e Dala Maduongʼ mar Daudi. Asa wuode nobedo ruoth kare.\n ","E higa mar piero ariyo mar loch Jeroboam ruodh Israel, Asa nobedo ruodh Juda,\n","kendo nobedo ruoth Jerusalem kuom higni piero angʼwen gachiel. Dagi niluongo ni Maaka nyar Abishalom.\n ","Asa notimo gima kare e nyim Jehova Nyasaye mana kaka Daudi wuon mare notimo.\n","Noriembo chwo ma jochode mag kuonde lemo modarogi e pinye kendo noketho nyiseche manono mane kweregi oloso.\n","Bende nogolo dagi ma Maaka e kome mane entie kaka min ruoth nikech noloso sirni milamo mar Ashera. Asa nongʼado yien-no mowangʼe e holo mar Kidron.\n","Kata obedo ni Asa ne ok oketho kuonde motingʼore malo mag lemo, chunye nochiwore chutho ni Jehova Nyasaye ndalo duto mag ngimane.\n","Nokelo gige dhahabu gi fedha kod mula e hekalu mar Jehova Nyasaye ma en owuon gi wuon mare nosepwodho.\n ","Ne nitie lweny e kind Asa kod Baasha ruodh Israel ndalo duto mag lochgi.\n","Baasha ruodh Israel nodhi kedo kod Juda kendo nochielo Rama motegno mondo ogengʼ ni ngʼato angʼata kik wuogi kata donji e piny Asa ruodh Juda.\n ","Eka Asa nokawo fedha gi dhahabu duto mane odongʼ e ute keno mag hekalu mar Jehova Nyasaye gi mago mag ode. Nomiyogi jodonge mi oorogi ir Ben-Hadad wuod Tabrimon ma wuod Hezion ruodh Aram manodak Damaski.\n","Nowachone niya, “Winjruok mondo obedie kindi koda, mana kaka nobedo e kind wuonwa gi wuonu. Aoroni mich mag fedha gi dhahabu, koro keth winjruok mantie e kindi gi Baasha ruodh Israel mondo mi owe kedo koda.”\n ","Ben-Hadad noyie gi ruoth Asa kendo nooro jotende mag lweny mondo omonj mier matindo mag Israel. Noloyo Ijon gi Dan gi Abel Beth Maaka kod Kinereth duto kaachiel gi Naftali.\n","Kane Baasha owinjo mano, nochungo gero Rama modok Tirza.\n","Eka ruoth Asa nochiwo chik ni Juda duto maonge ngʼato angʼata mane owe oko, negikawo kite duto kod yiende mane Baasha osebedo katiyogo Rama kendo notiyo kodgi kanyo. Asa notiyo kodgi kuom gero Geba e piny Benjamin kod Mizpa bende.\n ","Weche mamoko duto mag loch Asa, gi lochne, gi gigo duto mane otimo gi mier duto mane ogero donge ondikgi e kitepe mag ruodhi mag Juda? Kata kamano ka hike noseniangʼ tiende nobedo gituo.\n","Eka Asa noyweyo gi kwerene kendo noyike kodgi e dala Daudi wuon mare. Kendo Jehoshafat wuode nobedo ruoth kare.\n ","Nadab wuod Jeroboam nobedo ruoth mar Israel e higa mar ariyo mar loch Asa ruodh Juda, kendo nobedo ruodh Israel kuom higni ariyo.\n","Notimo richo e nyim Jehova Nyasaye, kowuotho e yor wuon mare kod richone mane omiyo Israel otimo.\n ","Baasha wuod Ahija ja-dhood Isakar nomonje mi nogoye monege e Gibethon e dala jo-Filistia ka Nadab kod jo-Israel duto ne dwaro monjo dalano.\n","Baasha nonego Nadab e higa mar adek mar loch Asa ruodh Juda, kendo nokaw lochne kaka ruoth.\n ","Mapiyo piyo kochako locho, nonego jood Jeroboam duto. Ne ok oweyo ni Jeroboam kata ngʼato achiel mayweyo to notiekogi kaluwore gi wach Jehova Nyasaye mane omiyo jatichne Ahija ja-Shilo;\n","nikech richo mane Jeroboam otimo kendo mane omiyo Israel otimo, kendo nikech nomiyo Jehova Nyasaye Nyasach Israel obedo gi mirima.\n ","To kuom mamoko mag loch Nadab kaachiel gi timbene duto donge ondiki e kitepe mag ruodhi mag Israel?\n","Ne nitie lweny e kind Asa kod Baasha ruodh Israel ndalo duto mag lochgi.\n ","E higa mar adek mar loch Asa ruodh Juda, Baasha wuod Ahija nodoko ruoth kuom Israel duto e Tirza kendo nobedo ruoth kuom higni piero ariyo gangʼwen.\n","Notimo richo e nyim Jehova Nyasaye, kowuotho e yore mag Jeroboam kod richone mane omiyo Israel otimo.\n"],["Eka wach Jehova Nyasaye nobiro ni Jehu wuod Hanani kuom Baasha mowachone niya, “Nayieri.”\n","Ne atingʼi malo ka agoli e buru mi aketi jatend joga Israel to niwuotho e yore mag Jeroboam mi nimiyo joga Israel otimo richo kendo ne uchwanya mi imiyo abet gi mirima nikech richo magu.\n","Omiyo koro achiegni tieko Baasha kod ode kendo abiro keto odi kaka mano mar Jeroboam wuod Nebat.\n","Guogi biro chamo joka Baasha motho e mier madongo, kendo winy mae kor polo biro chamo mago motho e pewe.\n ","Timbe duto mag loch Baasha gi gik mane otimo, donge ondikgi e kitepe ruodhi mag Israel?\n","Baasha noyweyo gi kwerene mi noyike Tirza. Kendo Ela wuode nokawo lochne kaka ruoth.\n ","Kata kamano, wach Jehova Nyasaye nobiro gi dho janabi Jehu wuod Hanani ni Baasha kod ode, nikech richo duto mane osetimo e nyim Jehova Nyasaye, komiye mirima gi gik moko mane osetimo, kendo kobedo machal gi od Jeroboam, kendo bende nikech mano nokethe.\n ","E higa mar piero ariyo gauchiel mar loch Asa Ruodh Juda, Ela wuod Baasha nodoko ruodh Israel kendo nobedo ruodh Tirza kuom higni ariyo.\n ","Achiel kuom jotende miluongo ni Zimri mane otelo ni nus gechene nochano mar nege. Ela ne nitie Tirza e kindeno, komer e dala Arza, ngʼat motelo ni od ruoth man Tirza.\n","Zimri nodonjo e ot mogoye kendo onege e higa mar piero ariyo gabiriyo mar loch Asa ruodh Juda, kendo nokawo lochne kaka ruoth.\n ","Mapiyo ka osechako locho kendo mobetie e kom loch, nonego anywola Baasha duto. Ne ok ongʼwono kata ni nyathi ma wuowi, bed ni ne en wat kata osiep.\n","Omiyo Zimri noketho od Baasha, kaluwore gi wach Jehova Nyasaye mane owacho ni Baasha kawuok kuom Jehu janabi\n","nikech richo duto mane Baasha kod wuode Ela nosetimo kendo mane gimiyo Israel otimo, omiyo ne giwangʼo ii Jehova Nyasaye, Nyasach Israel, ka gimiye mirima gi nyiseche manono.\n ","Timbe mamoko mag loch Ela kaachiel gi gik moko duto mane otimo, donge ondikgi e kitap rapar mag ruodhi mag Israel?\n ","E higa mar piero ariyo gabiriyo mar Asa ruodh Juda, Zimri nobedo ruodh Tirza kuom ndalo abiriyo. Jolweny nogoyo kambi but Gibethon e dala mar jo-Filistia.\n","Kane jo-Israel mane ni e kambi nowinjo ni Zimri osemonjo ruoth mi onege, negiketo ni Omri ma jatend jolweny, mondo obedo ruoth mar Israel mana gi chiengʼno.\n","Eka Omri gi jo-Israel duto mane ni kode nowuok Gibethon mi gimonjo Tirza.\n","Kane Zimri oneno ni dalano osekaw, nodhi kama tek mar dala ruoth, nomoko dalano mach molwore. Mine otho,\n","nikech richo mane otimo, kotimo richo e nyim Jehova Nyasaye kendo kowuotho e yore Jeroboam kendo e richo mane otimo, kod mago mane omiyo jo-Israel otimo.\n ","Timbe mamoko mag loch Zimri gi ngʼanyo mane obedogo, donge ondikgi e kitepe mag rapar mag ruodhi Israel?\n ","Eka jo-Israel nopogore e migepe ariyo; migawo achiel ne chwako Tibni wuod Ginath kaka ruoth, to migawo machielo ne chwako Omri.\n","To joma ne luwo Omri ne onyisore ni gin giteko moloyo mago mag Tibni wuod Ginath. Kamano Tibni notho to Omri nodoko ruoth.\n ","E higa mar piero adek gachiel mar loch Asa ruodh Juda, Omri nobedo ruodh Israel, nobedo ruoth kuom higni apar gariyo, ka auchiel kuomgi en Tirza.\n","Nongʼiewo gode mag Samaria gi Shemer gi fedha ma dirom kilo piero abiriyo kendo mogero dala maduongʼ e got, miluongo ni Samaria, kochake Shemer nying wuon godno.\n ","To Omri notimo timbe mamono e nyim Jehova Nyasaye kendo notimo richo mathoth moloyo joma notelo ne.\n","Nowuotho e yore duto mag Jeroboam wuod Nebat kod richone mane omiyo jo-Israel otimo, mine gimiyo Jehova Nyasaye, ma Nyasach Israel mirima gi nyisechegi manono.\n ","Timbe mamoko mag loch Omri gi gik mabeyo mane otimo, donge ondikgi e kitap rapar mar ruodhi mag Israel?\n","Omri noyweyo gi kwerene mi noyike Samaria, kendo Ahab wuode nokawo lochne kaka ruoth.\n ","E higa mar piero adek gaboro mar loch Asa ruodh Juda, Ahab wuod Omri nobedo ruodh Israel, kendo nobedo ruodh Israel kuom higni piero ariyo gariyo kodak Samaria.\n","Ahab wuod Omri notimo timbe mamono mangʼeny e nyim Jehova Nyasaye moloyo joma notelo ne.\n","Ok nine oluwo richo mag Jeroboam wuod Nebat kende, to bende nine okendo Jezebel nyar Ethbal ruodh Sidon mi nochako tiyo ni Baal kendo lame.\n","Ne oloso kendo mar misango ne Baal e hekalu mar Baal mane osegero e Samaria\n","Ahab bende noloso siro mar Ashera kendo notimo mangʼeny mamoko mondo ochwanygo Jehova Nyasaye, ma Nyasach Israel, kendo owangʼ iye moloyo ruodhi duto mag Israel mane nitiere motelone.\n ","E kinde Ahab, Hiel ja-Bethel nochako gero Jeriko kendo. Noketo misene mi wuode makayo miluongo ni Abiram notho kendo kane oguro dhorangeye to wuode ma chogo miluongo ni Segub bende notho, mana kaka wach Jehova Nyasaye mane owacho gi dho Joshua wuod Nun.\n"],["Koro Elija ja-Tishbi moa Tishbe e piny Gilead nonyiso Ahab niya, “Mana kaka Jehova Nyasaye mangima, ma Nyasach Israel matiyone nitie, tho kata koth ok nobedi kuom higni manok nyaka chop achak awach kendo.”\n ","Eka wach Jehova Nyasaye nobiro ne Elija mowachone niya,\n","“Aa ka, dhi yo wuok chiengʼ kendo ipondi e holo mar Kerith man yo wuok chiengʼ mar Jordan.\n","Ibiro modho pi mowuok e soko kendo asechiko winyo mag agak mondo omiyi chiemo kanyo.”\n ","Kamano notimo gima Jehova Nyasaye nochike. Nodhi e holo mar Kerith yo ka wuok chiengʼ mar aora Jordan kendo nobedo kuno.\n","Winyo mag agakgo nokelone kuon gi ringʼo okinyi godhiambo to nomodho e sokono.\n ","Bangʼ kinde moko sokono notwo nikech koth ne pok ochuwe e piny.\n","Eka wach Jehova Nyasaye nobirone mowachone niya,\n","“Dhiyo piyo piyo nyaka Zarefath e piny Sidon kendo ibed kanyo. Asechiko dhako ma chwore otho moro kanyo mondo omiyi chiemo.”\n","Kamano nodhi Zarefath. Kane ochopo e dhoranga dalano, dhako ma chwore otho moro ne ni kanyo ka choko yien. Noluonge mopenje niya, “Bende inyalo kelonae pi matin e agwata agulu mondo amodhi?”\n","Kane odhi kelo pi, Elija noluonge mowachone niya, “Kendo kiyie, to kelna kuon matin.”\n ","Eka nodwoko Elija niya, “Mana kaka Jehova Nyasaye ma Nyasachi ngima aonge gi kuon moro amora makmana mogo matin e agulu kod mo matin e puga. Amodo yien matin mondo ater dala kendo alosgo chiemba kod mar wuoda mondo wacham bangʼe watho.”\n ","Elija nowachone niya, “Kik ibed maluor dhi dala kendo tim kaka isewacho. To mokwongo losna kuon matin kuom gima in-go mondo ikelna eka ilos gimoro ni in kaachiel gi wuodi\n","Nimar ma e gima Jehova Nyasaye Nyasach Israel wacho, ‘Agulu mar mogo ok nodongʼ nono kendo puga mar mo ok notwo nyaka chop chiengʼ ma Jehova Nyasaye nokelie koth, e piny.’ ”\n ","Nodhi motimo kaka Elija nowachone. Kamano ne nitie chiemo pile ka pile ne Elija gi dhakono kod joode.\n","Nimar agulu mar mogono ne ok odongʼ nono kendo puga mar mo-no ne ok otwo kaluwore gi wach Jehova Nyasaye mane Elija owacho.\n ","Bangʼ kinde moko wuod dhakoni ma wuon odno ne tuo, nomedo bedo marach ahinya to bangʼe notho.\n","Dhakono nopenjo Elija niya, “En rach mane ma in-go koda, ngʼat Nyasaye? Ne ibiro mondo iparna richona kendo mondo ineg wuoda?”\n ","Elija nodwoke niya, “Miya wuodi.” Nokawe koa e lwete motingʼe nyaka ei ot mamalo mane odakie mopiele e kitandane.\n","Eka noywak ne Jehova Nyasaye niya, “Yaye Jehova Nyasaye ma Nyasacha isekelo chandruok bende ni dhako ma chwore otho madakgo ni kimiyo wuode tho?”\n","Eka noriere kuom wuowino nyadidek moywak ni Jehova Nyasaye niya, “Jehova Nyasaye ma Nyasacha yie ngima wuowini oduogne!”\n ","Jehova Nyasaye nowinjo ywak Elija mi ngima wuowino noduogone mi nobedo mangima.\n","Elija nochungo nyathino motingʼe kogole oko ewi tado motere e ot. Nomiye min-gi mowachone niya ne wuodi ngima!\n ","Eka dhakono nowacho ni Elija niya, “Koro angʼeyo adiera ni in ngʼat Nyasaye kendo ni wach Jehova Nyasaye mawuok e dhogi en adiera.”\n"],["Bangʼ ndalo mangʼeny, e higa mar adek, wach Jehova Nyasaye nobiro ne Elija mowachone niya, “Dhiyo mondo inyisri ni Ahab kendo abiro kelo koth e piny.”\n","Omiyo Elija nodhi monyisore ne Ahab.\n Koro kech ne lich ahinya e piny Samaria,\n","kendo Ahab noseluongo Obadia mane otelo ne dala ruoth maduongʼ. Obadia ne en ngʼat man-gi yie motegno kuom Jehova Nyasaye.\n","Kane Jezebel nego jonabi mag Jehova Nyasaye, Obadia nokawo jonabi mia achiel mopandogi e buche mag pondo ariyo ka ji piero abich abich e moro ka moro kendo nomiyogi pi gi chiemo.\n","Ahab nosewacho ne Obadia niya, “Dhi e piny duto e sokni kod holo duto. Dipo ka wayudo lum mondo farese kod kenje obed mangima mondo kik waneg chiachwa moro amora.”\n","Omiyo negipogo piny mane gi dhi wuothoe, ka Ahab ochomo konchiel to Obadia ochomo komachielo.\n ","Kane Obadia wuotho, Elija noromo kode. Obadia nonene mongʼeye kendo nokulore nyaka e lowo mowacho niya, “Bende en in adier Elija ruodha?”\n ","Elija to nodwoke niya, “Ee. Dhiyo inyis ruodhi ni, ‘Elija nika.’ ”\n ","Obadia to nopenje niya, “En angʼo masetimo marach makoro omiyo ichiwo jatichni ni Ahab mondo onegi?\n","Akwongʼora gi nying Jehova Nyasaye mangima ni onge piny moro kata pinyruoth moro ma ruodha pok oseore ngʼato mondo omanyi. To e kinde moro amora mane piny moro kata pinyruoth moro owacho ni ionge kuno, nomiyo gikwongʼore ni ne ok ginyal yudi.\n","To koro inyisa mondo adhi ir ruodha mondo anyise ni, ‘Elija ni ka.’\n","Ok angʼeyo kama Roho mar Jehova Nyasaye nyalo tingʼi ma terie bangʼ kasedhi. Ka adhi ma anyiso Ahab mi ok oyudi to obiro nega. To an jatichni aselamo Jehova Nyasaye ae tin-na.\n","Donge isewinjo, ruodha gima natimo kane Jezebel nego jonabi mag Jehova Nyasaye? Napando jonabi mia achiel mag Jehova Nyasaye e buche mag pondo ariyo, ka apogogi piero abich abich mi amiyogi chiemo gi pi.\n","To koro inyisa mondo adhi ir ruodha kendo awachne ni, ‘Elija ni ka.’ Donge ingʼeyo ni obiro nega!”\n ","Elija nodwoke niya, “Akwongʼora gi nying Jehova Nyasaye Maratego, matiyone, ni adier kawuononi nyaka adhi e nyim Ahab.”\n ","Omiyo Obadia nodhi romo ne Ahab monyise ni Elija ni ka. Omiyo Ahab nodhi oromo ne Elija.\n","Kane oneno Elija, nowachone niya, “Mano en in, jakel chandruok ni Israel-ni?”\n ","Elija nodwoke niya, “Ok asekelo chandruok e Israel. To in gi odi ema isejwangʼo chike Jehova Nyasaye mi iluwo Baal.\n","Koro luong jo-Israel duto mondo orom koda e Got Karmel. Kendo kel jodolo mag Baal mia angʼwen gi piero abich kod jonabi mia angʼwen mag Ashera, machiemo e mesa Jezebel.”\n ","Omiyo Ahab nooro wach e Israel duto mi nochoko jonabi ewi Got Karmel.\n","Elija nodhi mochungʼ e nyim ji mowachonegi niya, “Nyaka karangʼo ma ubiro digni e kind paro ariyo? Ka Jehova Nyasaye en Nyasaye, luweuru, to ka Baal en nyasaye luweuru.”\n To ji ne olingʼ thi.\n ","Eka Elija nowachonegi niya, “An kende ema adongʼ kuom jonabi mag Jehova Nyasaye to Baal nigi jonabi mia angʼwen kod piero abich.\n","Yudnwauru rwedhi ariyo. We giyier moro kendgi obed margi, gingʼadgi lemo lemo mi giketgi ewi yien to kik gimok mach kuome. An bende anaik rwath machielo makete ewi yien to ok anamok mach kuome.\n","Eka uluong nying nyasachu kendo an bende abiro luongo nying Jehova Nyasaye. Nyasaye modwoko gi mach en e Nyasaye madier.”\n Eka ji duto nowacho niya, “Gima iwachono ber.”\n ","Elija nowacho ni jonabi mag Baal niya, “Yieruru achiel kuom rwedhigo kendo loseuru mokwongo nikech ungʼeny ahinya. Luonguru nying nyasachu to kik umok mach.”\n","Omiyo negikawo rwath mane omigi mi gilose.\n Eka negiluongo nying Baal chakre okinyi nyaka odiechiengʼ tir ka gikok niya, “Yaye Baal, dwokwa!” To ne onge dwoko, onge ngʼama nodwoko. Kendo ne gimiel ka gilworo kendo mar misango mane giseloso.\n ","Kar odiechiengʼ tir, Elija nojarogi kawacho niya, “Koguru matek moloyo!” Adier en nyasaye! Sa moro en e paro matut; kata odich kata odhi wuoth! Kamoro dipo ka onindo matut manyaka chiewe.\n","Omiyo negimedo kok matek mi gingʼolore gi ligangla kod tonge, kaka ne en timgi nyaka rembgi nomol.\n","Odiechiengʼ tir nokalo kendo negidhi nyime ka gikoro kendo gidhum nyaka nochopo kinde mar misango mar odhiambo. To ne onge dwoko, kata ngʼama nodwoko kata ngʼama nowinjogi.\n ","Eka Elija nowacho ni ji duto niya, “Biuru ira ka.” Negibiro ire mi nochako loso kendo mar misango mar Jehova Nyasaye mane osekethore.\n","Elija nokawo kite apar gariyo, ka moro ka moro ochungʼ ni dhood Israel mane owuok kuom Jakobo, mane Jehova Nyasaye owachonegi niya, “Nyingi nobed Israel.”\n","Gi kitego nogero kendo mar misango e nying Jehova Nyasaye; kendo nokunyo bugo molwore matut manyalo tingʼo pi maromo lita apar gabich.\n","Nochano yien, mongʼado rwadhno e lemo lemo mokete e yien. Eka nowachonegi niya, “Pongʼuru dopige angʼwen mag pi mondo uolie misango kod yien.”\n ","Nomedo wachonegi niya, “Timuru kamano kendo mine gitimo kamano kendo.”\n Eka nogolo chik kowacho niya, “Timeuru mar adek” mine gitime mar adek.\n","Pi nomol molworo kendo mar misango kendo nopongʼo kata mana okuta.\n ","E kinde mar chiwo misango, Elija janabi nosudo nyime molemo kowacho niya, “Yaye Jehova Nyasaye, Nyasach Ibrahim gi Isaka kod Israel, we ongʼere kawuono ni in e Nyasaye e Israel kendo ni an jatichni bende ni asetimo magi duto kaluwore gi chikni.\n","Dwoka, yaye Jehova Nyasaye, dwoka mondo jogi ongʼe ni in Nyasaye, yaye Jehova Nyasaye, kendo ni iloko chunygi mondo oduog iri kendo.”\n ","Eka mach mar Jehova Nyasaye nolwar kendo nowangʼo misango gi yien gi kite kod lowo notwoyo pi mane nitie e bugo.\n ","Kane ji duto oneno mano, negipodho auma mi giywak kagiwacho niya, “Jehova Nyasaye e Nyasaye! Jehova Nyasaye en Nyasaye!”\n ","Eka Elija nochikogi kawacho niya, “Makuru jonabi mag Baal. Kik uwe ngʼato tony!” Ne gimakogi mi Elija nochiwo chik mondo tergi Holo mar Kishon kendo nonegogi kuro.\n ","Kendo Elija nowacho ni Ahab niya, “Dhi ichiem kendo imethi nikech nitie mor koth maduongʼ kawuono.”\n","Omiyo Ahab nodhi mochiemo kendo metho, to Elija noidho ewi Got Karmel mokulore piny kendo osoyo wiye e kind chonge.\n ","Nowacho ni jatichne niya, “Dhiyo mondo ingʼi yo ka nam.” Kendo nodhi mongʼiyo.\n Noduogo mowacho niya, “Ok aneno gimoro kanyo.”\n Elija nowachone nyadibiriyo niya, “Dogi mondo ingʼi.”\n ","E ndalo mar abiriyo jatijno nowacho niya, “Bor polo matin machalo gi lwet dhano kowuok e nam.”\n Omiyo Elija nowacho niya, “Dhiyo mondo inyis Ahab ni, ‘Idh gachi kendo dhiyo kapok koth ogengʼoni.’ ”\n ","To kata kamano polo nodudo kendo yamo nokudho mi koth maduongʼ nochako oo kendo Ahab nodhi Jezreel.\n","Teko Jehova Nyasaye nobiro kuom Elija kendo kokunjo kandhone ei okandane, noringo e nyim Ahab nyaka negichopo Jezreel.\n"],["Koro Ahab nonyiso Jezebel mago duto mane Elija nosetimo kendo kaka nosenego jonabi gi ligangla,\n","omiyo Jezebel nooro jaote ir Elija mondo owachne niya, “Mad nyiseche timna kata bedi ni en malit machalo nade ka kiny sa ma kama ok atimo ni ngimani machal gi achiel kuom jonabigo.”\n ","Elija ne luor kendo noringo nikech ngimane. Kane obiro Bersheba e Juda, noweyo jatichne kanyo,\n","ka en to nodhi e wuodh ndalo achiel e thim. Nochopo e tiend yien ma wiye opedhore mobedo e tiende kendo nolamo ni mad otho. Nowacho niya, “Jehova Nyasaye, aseneno moroma, kaw ngimana, ok aber moloyo kwerena.”\n","Eka nonindo e tiend yien ma nindo otere.\n Mapiyo piyo nono malaika nomule mowachone niya, “Chungʼ malo mondo ichiem.”\n","Nongʼicho kendo noyudo makati matin maliet motedi gi makaa koketi but wiye kod pi e agulu. Nochiemo mometho eka bangʼe kendo nodok monindo.\n ","Malaika mar Jehova Nyasaye noduogo ire mar ariyo kendo nomule mowachone niya, “Chungi mondo ichiem nimar wuoth pod bor.”\n","Kamano nochungʼ mi ochiemo kendo ometho. Kane osechiemo noyudo teko mowuotho ndalo piero angʼwen, odiechiengʼ gotieno nyaka Horeb, got mar Nyasaye.\n","Kanyo nodonjo ei rogo monindo kanyo.\n Kendo wach Jehova Nyasaye nobirone mawachone niya, “En angʼo mitimo ka, Elija?”\n ","Nodwoko niya, “Asebedo katiyo matek ni Jehova Nyasaye Maratego. Jo-Israel osekwedo singruokni, gisemuko kende mag misengini kendo nego jonabigi gi ligangla. An kenda ema adongʼ kendo koro gidwaro nega.”\n ","Jehova Nyasaye nowacho niya, “Wuogi mondo idhi ichungi ewi got e nyim Jehova Nyasaye, nimar Jehova Nyasaye chiegni kadho.”\n Eka yamo maduongʼ makudho matek nobaro got mokeyo kite e nyim Jehova Nyasaye, to Jehova Nyasaye ne onge e yamono. Bangʼ yamono piny noyiengni, to Jehova Nyasaye ne onge e yiengni pinyno.\n","Bangʼ yiengni pinyno mach nobiro, to Jehova Nyasaye ne onge ei majno. To bangʼ majno yamo makudho mos nobiro.\n","Kane Elija owinje noumo wangʼe gi law abola mowuok oko kochungʼ e dho rogo.\n Eka dwol nowuoyo kode kawacho niya, “En angʼo mitimo ka Elija?”\n ","Nodwoko niya, “Asebedo katiyo matek ni Jehova Nyasaye Maratego. Jo-Israel osekwedo singruokni, gisemuko kende mag misengini kendo nego jonabigi gi ligangla. An kenda ema adongʼ kendo koro gidwaro nega.”\n ","Jehova Nyasaye nowachone niya, “Dog gi yo mane ibirogo kendo idhi e thim mar Damaski. Ka ichopo kuno, to wir Hazael mondo obed ruodh Aram.\n","Bende wir Jehu wuod Nimshi obed ruodh Israel, kendo iwir Elisha wuod Shafat ma ja-Abel Mehola mondo okaw kari kaka janabi.\n","Jehu biro nego ngʼato angʼata motony e ligangla mar Hazael kendo Elisha biro nego ngʼato angʼata motony e ligangla Jehu.\n","To kata mana sani an gi jodolo alufu abiriyo e piny Israel duto mapok okulore ne Baal, kendo ma pod olame ka nyodhe.”\n ","Omiyo Elija nowuok kanyo modhi oyudo Elisha wuod shafat. Nopuro gi rwedhi motwe e jok apar gariyo kendo en owuon ema nochwado rwedhi machien. Elija nodhi machiegni kendo nobolo lawe mar abola kuome.\n","Elisha noweyo rwethe mag pur moringo koluwo bangʼ Elija. Nowachone niya, “Yie iwe ago ne wuonwa kod minwa oriti bangʼe to abiro dhiyo kodi.”\n Elija nodwoke niya, “Dogi, en angʼo ma asetimo?”\n ","Omiyo Elisha noweye modok. Nokawo rwethe mag pur moyangʼogi. Nowangʼo gik mane opurogo mondo ochwakgo ringʼo mi nomiyo ji kendo gichamo. Eka nochako wuoth moluwo bangʼ Elija kendo nobedo jakonyne.\n"],["Koro Ben-Hadad ruodh Aram nochoko jolwenje duto. Koriwore gi ruodhi piero adek gariyo man-gi farese kod geche nodhi molworo Samaria kendo omonje.\n","Nooro joote ei dala ir Ahab ruodh Israel kawacho niya, “Ma e gima Ben-Hadad wacho:\n","‘Fedha magi gi dhahabu magi gin maga kendo mondi mabeyo kod nyithindi gin maga.’ ”\n ","To ruodh Israel nodwoke niya, “Mana kaka iwacho ruodha jaloch, An kaachiel gi mwanduna duto wan magi.”\n ","Jootego noduogo kendo mowacho niya, “Ma e gima Ben-Hadad owacho: ‘Naoro mondo akaw dhahabu magi kod fedha magi kaachiel gi mondi gi nyithindi.\n","To kiny kar sa maka ma, abiro oro jodonga mondo omany odi mar ruoth kaachiel gi ut jodongi. Gibiro kawo gimoro amora mikwano kaka gima berni.’ ”\n ","Ruodh Israel noluongo jodongo duto mag piny mowachonegi niya, “Neuru kaka ngʼatni dwaro chandruok! Kane odwaro dhahabu maga gi fedha maga kaachiel gi monda gi nyithinda ne ok atame.”\n ","Jodongo kaachiel gi ji duto nodwoke kawacho niya, “Kik iwinje kata yie kik iyie gik modwaro.”\n ","Kamano nodwoko joote mag Ben-Hadad niya, “Nyis ruodha ma jaloch kama, ‘Jatichni biro timo duto mane idwaro mokwongo, to dwaronini ok anyal.’ ” Negia gitero ni Ben-Hadad dwoko.\n ","Eka Ben-Hadad nochako ooro ote machielo ni Ahab kowachone niya, “Mad nyiseche timna kata bedi ni en malit machalo nade, ka ok otieko Samaria pep molokore buru.”\n ","Ruodh Israel nodwoke niya, “Nyise kama: ‘Ngʼat morwako lepe mag lweny ok onego go siboi ka ngʼat molonyo lepe mag lweny.’ ”\n ","Ben-Hadad nowinjo oteno ka en kaachiel gi ruodhi ne metho e hembegi mi nochiko joge niya, “Ikreuru mondo umonjgi.” Omiyo negiikore mondo gimonj dalano maduongʼ.\n ","To e kindeno janabi moro nobiro ir Ahab Ruodh Israel molando niya, “Ma e gima Jehova Nyasaye wacho, ‘Donge ineno jolweny mangʼenygi? Abiro chiwe e lweti kawuono kendo ibiro ngʼeyo ni An e Jehova Nyasaye.’ ”\n ","To Ahab nopenjo niya, “To en ngʼatno mabiro timo mano?”\n To janabi nodwoke niya, “Ma e gima Jehova Nyasaye wacho: ‘Rowere ma jolweny mag jotend lweny mar gwenge ema biro timo mani.’ ”\n Nopenjo niya, “En ngʼa mabiro chako lweny?”\n To janabi nodwoke niya, “In ema ibiro timo kamano.”\n ","Kamano Ahab nochiko rowere ma jotend lweny mag gwenge maromo ji mia ariyo gi piero adek gariyo. Eka nochoko jo-Israel mamoko maromo ji alufu abiriyo koriwore.\n","Negichako wuoth odiechiengʼ tir ka Ben-Hadad kod ruodhi piero adek gariyo moriwore kode ne nitie e hema metho.\n","Rowere ma jotend lweny mag gwenge nodhi mokwongo.\n Koro Ben-Hadad nooro jombetre mane odwogone wach kama, “Jomoko biro kowuok Samaria.”\n ","Nodwoko kama, “Ka gibiro gi kwe, makgiuru ka gingima; to ka gibiro ni lweny, to bende makgiuru ka gingima.”\n ","Rowere ma jotend lweny mag gwenge nowuok e dala ka jolweny luwo bangʼ-gi,\n","kendo moro ma moro nonego jadhape. Gikanyono jo-Aram noringo ka jo-Israel lawogi. To Ben-Hadad ruodh jo-Aram notony koidho farase kod joidh faresene mamoko.\n","Ruodh Israel nolawogi kendo nohinyo jo-farese kod jo-geche mi nonego jo-Aram mangʼeny.\n ","Bangʼe janabi nobiro ir ruodh Israel monyise niya, “Koro jiw jolweny magi mondo ine gima onego itim nimar ruodh Aram biro monji kendo e chwiri mabiro.”\n ","E kindego jodong ruoth nongʼado rieko ni ruodh Aram nongʼadone rieko kagiwachone niya, “nyisechegi gin nyiseche gode, mano emomiyo ne gin gi teko moloyowa; to ka wakedo kodgi e pewe to adier wabiro bedo matek maloyogi.\n","To tim kama: Gol ruodhi duto e telo ni lweny kendo wilgi gi jotelo mamoko.\n","Bende nyaka ichok jolweny marom gi mago mane wawito farese kar farese mane walalo kod geche kar geche mane walalo eka mondo waked gi Israel e pewe. Eka adier wanabed matek moloyogi.” Noyie kodgi motimo kaka owinjore.\n ","E chwiri maluwe Ben-Hadad nochoko jo-Aram modhi Afek mondo oked gi Israel.\n","Kane jo-Israel bende nochoki momigi gige konyruok, ne giwuok mondo girom kodgi. Jo-Israel nogoyo kambi momanyore kodgi machalo gi kweth ariyo mag diek, ka jo-Aram to nokwako pewe.\n ","Ngʼat Nyasaye nobiro monyiso ruodh Israel niya, “Ma e gima Jehova Nyasaye wacho, nikech jo-Aram paro ni Jehova Nyasaye en nyasach gode to ok nyasach holni, abiro chiwo jolweny mangʼenygi e lweti kendo ibiro ngʼeyo ni an Jehova Nyasaye.”\n ","Kuom ndalo abiriyo negigoyo kambi ka gimanyore, kendo e odiechiengʼ mar abiriyo lweny norado. Jo-Israel nonego jolwenj Aram ma jotelo maromo alufu mia achiel odiechiengno.\n","Joma nodongʼ kuomgi notony modhi Afek kama ohinga nomukore monego ji alufu piero ariyo gabiriyo. To Ben-Hadad noringo modhi e dala maduongʼ mopondo ei ot maiye.\n ","Jodonge nowachone niya, “Ne, wasewinjo ni ruodhi mag jo-Israel ngʼwon. Yie wadhi ir ruodh Israel ka watweyo pien gugru e nungowa kendo ka watweyo tonde e wiwa. Dipo ka okechi.”\n ","Negidhi ir ruodh Israel ka girwako lep pien gugru e nungogi kendo gitweyo tonde wigi mi giwachone niya, “Jatichni Ben-Hadad wacho niya, Yie iweya abed mangima.”\n Eka ruoth nodwoko niya, “Pod ongima? En owadwa.”\n ","Jogo nokaw wachno kaka ranyisi maber kendo negikawo wachno piyo piyo ma giwacho niya, “Ee, owadu Ben-Hadad!”\n Ruoth nowachonigi niya, “Dhiuru mondo uome.” Kane Ben-Hadad osewuok oko, Ahab noluongo mondo oidh gache.\n ","Ben-Hadad noyie mowachone niya, “Abiro dwoko mier mane wuonwa okawo kuom wuonu.” Inyalo keto chirni magu uwuon Damaski mana kaka wuonwa notimo Samaria.\n Ahab nodwoke niya, “Kuom winjruok ma wabiro timo abiro weyi mondo idhi.” Kuom mano notimo kode winjruok moweye odhi.\n ","Kuom wach Jehova Nyasaye achiel kuom yawuot jonabi nowacho ni wadgi niya, “Goya gi gir lwenji mitingʼo,” to ngʼatno notamore.\n ","Kamano janabi nowacho niya, “Nikech ok isewinjo dwond Jehova Nyasaye, mapiyo piyo kiwuok ka, to sibuor biro negi.” Kendo bangʼ ka ngʼatno nosea, sibuor noyude monege.\n ","Janabino noyudo ngʼat machielo mowachone niya, “Kiyie to goya.” Kamano ngʼatno nogoye mohinye.\n","Eka janabino nodhi mochungʼ e bath yo korito ruoth. Noumo wangʼe gi kilemba mar wiye mondo kik fweny ni en ngʼa.\n","Kane ruoth kadho kanyo janabi noluonge mowachone niya, “Jatichni nodhi e chuny lweny, kendo ngʼato nobiro ira gi misumba momaki mowachona ni, ‘Rit ngʼatni kolal to ngimani biro chulo ngimane kata ibiro chulo fedha maromo kilo piero adek gangʼwen.’\n","Kane jatijno odich ka gi kacha ngʼatno nolal.”\n Ruodh Israel nodwoke niya, “Mano e bura mongʼadni nikech isewache iwuon.”\n ","Eka janabi nogolo kilemba mane ogengʼogo wangʼe mi ruodh jo-Israel nofwenye kaka achiel kuom jonabi.\n","Nowacho ni ruoth niya, “Ma e gima Jehova Nyasaye owacho: ‘Iseweyo ngʼat mane awacho ni nyaka tho odhi thuolo. Kuom mano inichul ngimane gi ngimani kendo jogi kuom joge.’ ”\n","Ruodh Israel nodhi e ode mar ruoth Samaria ka chunye orumo kendo ka iye owangʼ kod mirima.\n"],["Bangʼ kinde moko wach nowuok momako puoth mzabibu mar Naboth ja-Jezreel, puoth mzabibuno ne nitie Jezreel, machiegni gi dala ruoth maduongʼ mar Ahab ma ruodh Samaria.\n","Ahab nowachone Naboth niya, “Yie akaw puothi mar mzabibu alok puoth alot nikech ochiegni gi dalana maduongʼ. To kar puodhono abiro miyi puoth mzabibu maber moloyo, to bende ka ihero to anachuli gimoro amora midwaro.”\n ","To Naboth nodwoke niya, “Jehova Nyasaye ok dibed mamor kade amiyi puodho ma en mwandu kwerena.”\n ","Omiyo Ahab nodok dala kokuyo kendo ka iye owangʼ nikech Naboth ja-Jezreel nodwoke niya, “Ok anamiyi gir mwandu mar kwerena.” Nonindo e kitandane ka oparore kendo notamore chiemo.\n ","Jaode Jezebel nobiro ire e ot mopenje niya, “En angʼo momiyo ikuyo? En angʼo momoni chiemo?”\n ","Nodwoke niya, “Nikech nawacho ni Naboth ja-Jezreel ni, ‘Yie iusna puothi mar mzabibu; to ka ok kamano, to anyalo miyi puoth mzabibu machielo kare.’ En to nodwoke ni, ‘Ok anamiyi puotha mar mzabibu.’ ”\n ","Jezebel jaode to nowachone niya, “Bende e kaka onego itimri to in e ruoth mar Israel? Aa malo kendo ichiem! Bed mamor. Abiro miyi puoth mzabibu mar Naboth ja-Jezreel.”\n ","Omiyo nondiko barupe kotiyo gi nying Ahab moketo kido mar ruoth kuomgi kendo mi oorgi ir jodongo kod joka ruoth mane odak kode e dala maduongʼ mar Naboth.\n","E barupego nondikoe kama:\n “Luonguru odiechieng tweyo chiemo kendo keturu Naboth obed piny e nyim ji kama oyiedhi.\n","To keturu joma timbegi mono ariyo momanyore kode kendo ketgiuru mondo gihangne wach ni osekwongʼo Nyasaye kod ruoth. Eka ugole oko kendo uchiele gi kite nyaka otho.”\n ","Omiyo jodongo kod joka ruoth mane odak e dala maduongʼ mar Naboth notimo kaka Jezebel nochikogi e barupego mane osendikonigi.\n","Negilando chiengʼ tweyo chiemo kendo negiketo Naboth obet piny e nyim ji kama oyiedhi.\n","Eka ji ariyo ma timbegi mono nobiro mobedo momanyore kode e nyim ji, mohangone wach kawacho niya, “Naboth osekwongʼo Nyasaye gi ruoth.” Omiyo ne gigole oko mar dala mi gigoye gi kite ma otho.\n","Eka negioro ni Jezebel wach kama, “Naboth osego gi kite motho.”\n ","Mapiyo piyo ka Jezebel nowinjo ni Naboth osego gi kite motho, nonyiso Ahab niya, “Aa malo mondo ikaw puoth mzabibu mar Naboth ja-Jezreel, mane odagi usoni, ok ongima, osetho.”\n","Kane Ahab owinjo ni Naboth osetho, noa malo modhi mondo okaw puoth Naboth mar mzabibu obed mare.\n ","Eka wach Jehova Nyasaye nobiro ni Elija ja-Tishbi:\n","“Dhiyo mondo irom gi Ahab ruodh Israel molocho Samaria. Koro entie e puoth Naboth mar mzabibu mosedhiye mondo okaw obed mare.\n","Nyise kama, ‘Ma e gima Jehova Nyasaye wacho, Donge isenego ngʼato kendo mikawo mwandune?’ Wachne kendo ni, ‘Ma e gima Jehova Nyasaye wacho, Kama guogi nonangʼoe remb Naboth, bende e kama guogi biro nangʼoe rembi in iwuon, ee, mana in!’ ”\n ","Ahab nowacho ni Elija niya, “Kamano iseyuda in jasika!”\n To Elija nodwoke niya, “Ee, aseyudi nikech isechiwori mar timo richo e nyim Jehova Nyasaye.\n","Abiro kelo masira kuomi. Abiro tieko nyikwayi kendo abiro ngʼado oko nyathi moro amora ma wuowi ma chogo moa dhood Ahab e piny Israel; bed ni gin wasumbini kata ok gin wasumbini.\n","Abiro loko odi kaka mar Jeroboam wuod Nebat gi kaka mar Baasha wuod Ahija nikech isemiya mirima kendo isemiyo Israel otimo richo.”\n ","Kendo kuom Jezebel Jehova Nyasaye nowacho kama, guogi biro kidho Jezebel e tie ohinga mar Jezreel.\n ","“Guogi biro chamo joka Ahab motho e mier madongo kendo winy mae kor polo biro chamo mago motho e pewe.”\n ","Ne onge ngʼat moro machielo machalo gi Ahab, mane ochiwore ni timo richo e nyim Jehova Nyasaye, kijiwe e timo kamano gi jaode Jezebel.\n","Timbene ne richoe moloyo koluwo bangʼ nyiseche mamoko, mana kaka jo-Amor mane Jehova Nyasaye oriembo e nyim jo-Israel.\n ","Kane Ahab owinjo wechegi duto, noyiecho lepe, morwako lep gunia kendo notweyo chiemo. Nonindo gi lepe mag guniago kendo nowuotho kokuyo.\n ","Eka wach Jehova Nyasaye nobiro ni Elija ja-Tishbi, kawacho niya,\n","“Bende isefwenyo kaka sani Ahab osebolore e nyima? Nikech osebolore, ok anakel masirani e ndalone, to abiro kele e ode e kinde mag wuode.”\n"],["Kuom higni adek ne onge lweny e kind Israel gi Aram\n","To e higa mar adek Jehoshafat ruodh Juda nodhi neno ruodh Israel.\n","Ruodh Israel nosenyiso jodonge niya, “Donge ungʼeyo ni Ramoth Gilead en marwa to onge gima watimo mondo wakawe kuom ruodh Aram?”\n ","Omiyo nopenjo Jehoshafat, “Ibiro dhi konya kedo gi jo-Ramoth Gilead?”\n Jehoshafat nodwoko ruodh Israel niya, “Wan joka ngʼato achiel, joga gin jogi, faresena gin fareseni.”\n","To Jehoshafat bende nowachone ruodh Israel niya, “Mokwongo penj ane Jehova Nyasaye wachni.”\n ","Omiyo ruodh Israel nochoko jonabi kanyakla maromo ji mia angʼwen, mopenjogi niya, “Bende anyalo dhi kedo gi jo-Ramoth Gilead, koso kik adhi?”\n Negidwoke niya “Dhiyo nikech Jehova Nyasaye nochiwe e lwet ruoth.”\n ","To Jehoshafat nopenjo niya, “Donge nitie janabi mar Jehova Nyasaye ka ma dwapenj wach?”\n ","Ruodh Israel nodwoko Jehoshafat niya, “Pod nitie ngʼato achiel manyalo penjonwa Jehova Nyasaye wach, to ok adware nikech ok okor gimoro amora maber kuoma, to kinde duto mana gik maricho. Nyinge en Mikaya wuod Imla.”\n Jehoshafat nodwoko niya, “Ruoth ok onego iwach kamano.”\n ","Omiyo ruodh Israel noluongo achiel kuom jodonge mowachone niya, “Dhi piyo iom Mikaya wuod Imla.”\n ","Ruodh Israel kod Jehoshafat ruodh Juda noyudo orwako lepgi mag ruoth ka moro ka moro kuomgi obet e kom duongʼne e kar dino cham mantie e dhoranga Samaria, kendo ne gin kod jonabi duto mane koro e nyimgi.\n","Koro Zedekia wuod Kenana noloso tunge mag nyinyo kolando niya, “Ma e gima Jehova Nyasaye owacho, ‘Gi chumbegi ibiro chwowo jo-Aram nyaka itiekgi chuth.’ ”\n ","Jonabi mamoko duto bende ne koro wach mana machal kamano. Negiwacho niya, “Monj jo-Ramoth Gilead kendo ilogi nikech Jehova Nyasaye enokete e lwet ruoth.”\n ","Jaote mane odhi luongo Mikaya nowachone niya “Jonabi duto osekoro wach achiel machalre, kagiwacho ni gima ber biro timore ni ruoth. In bende yie ikor wach maber kaka gisekorono.”\n ","To Mikaya nowacho niya, “Akwongʼora gi nying Jehova Nyasaye mangima ni, anyalo mana nyise gima Jehova Nyasaye owachona.”\n ","Kane Mikaya ochopo, ruoth nopenje niya, “Bende wanyalo dhi mondo waked gi jo-Ramoth Gilead, koso kik wadhi?”\n Nodwoke niya, “Ked kodgi kendo iyud loch nimar Jehova Nyasaye osechiwe e lwet ruoth.”\n ","Ruoth nowachone niya, “Nyaka karangʼo ma anaketi mondo ikwongʼrina gi nying Jehova Nyasaye ni iwacho adiera ma ok miriambo?”\n ","Eka Mikaya nodwoke niya, “Ne aneno jo-Israel duto koke ewi gode mana kaka rombe maonge jakwath, kendo Jehova Nyasaye nowacho ni, ‘Jogi onge gi ruoth. Yie iwe ngʼato ka ngʼato odhi e dalane gi kwe.’ ”\n ","Ruodh Israel nowachone Jehoshafat niya, “Donge nawachoni ni ok okorna gik mabeyo, to okoro mana gik maricho?”\n ","Mikaya nodhi nyime kawacho niya, “Kuom mano winj wach Jehova Nyasaye: Naneno Jehova Nyasaye kobet e kom duongʼne gi jopolo duto kochungʼ molwore, e bade korachwich kendo e bade koracham.\n","Kendo Jehova Nyasaye nowacho ni, ‘En ngʼa mabiro hoyo Ahab mondo oked gi jo-Ramoth Gilead kendo onege kuno?’\n “To ngʼato ka ngʼato nochiwo pache.\n","Mogik, roho marach nobiro mochungʼ e nyim Jehova Nyasaye mowacho ni, ‘Abiro hoye.’\n ","“Jehova Nyasaye nopenje niya, ‘Ere kaka ibiro hoye?’\n “Nodwoke niya, ‘Abiro dhi mondo abed roho mar miriambo e dho jonabi mage duto.’\n “Jehova Nyasaye nodwoke niya, ‘Dhiyo kendo itim kamano nikech in ema ibiro hoye mi iloye.’\n ","“Omiyo koro sani Jehova Nyasaye oseketo roho mar miriambo e dho jonabigi duto. Jehova Nyasaye osengʼadoni buch masira.”\n ","Eka Zedekia wuod Kenana noa malo mopamo lemb Mikaya. Nopenje niya, “En yo mane ma Roho mar Jehova Nyasaye noluwo kobiro wuoyo kodi?”\n ","Mikaya nodwoke niya, “Ibiro fwenyo chiengʼ ma iniring kidhi pondo e ot maiye.”\n ","Ruodh Israel nogolo chik niya, “Kawuru Mikaya kendo utere ir Amon jatend dala maduongʼ kendo ir Joash wuod ruoth,\n","kendo uwachne ni, ‘Gima ruoth wacho ema: Ket ngʼatni e od twech kendo kik imiye gimoro amora makmana makati kod pi nyaka aduogi kangima.’ ”\n ","Mikaya nowachone niya, “Kidwogo kingima, to kara ok asewuoyo gi dho Jehova Nyasaye.” Bangʼe nomedo wacho niya, “Winjuru wechena, un ji duto!”\n ","Omiyo ruodh Israel gi Jehoshafat ruodh Juda nodhi Ramoth Gilead.\n","Ruodh Israel nowachone Jehoshafat niya, “Abiro rwako lewni moko ka wadhi e lweny mondo kik gifwenya, in to rwak arwaka lepi mag ruoth.” Omiyo ruodh Israel norwako lewni ma ok nyal fwenyego kendo nodhi e lweny.\n ","Ruodh jo-Aram nogolo chik ne jotende piero adek gariyo mariembo geche niya, “Kik uked gi ngʼato angʼata bed ni otin kata oduongʼ makmana ruodh Israel.”\n","Kane jotelo mariembo geche lweny noneno Jehoshafat negiwacho e chunygi niya, “Adier ma en ruodh Israel.” Omiyo negilokore mondo giked kode, to kane Jehoshafat oywak,\n","jotelo mariembo geche lweny noneno ni ok en ruodh Israel mi negiweyo lawe.\n ","To ngʼat moro noywayo atungʼ mare modiro asere ma nochwowo ruodh Israel e kind law lweny mane orwako. Ruoth nonyiso jariemb gache niya, “Lok garini mondo igola ka, nimar ahinyora marach.”\n","Odiechiengʼno duto lweny nomedo bedo mager kendo noten ruoth e gache komanyore gi jo-Aram. Remo mane chwer kawuok kama nohinyore nopongʼo i gari, kendo godhiambo notho.\n","Kane ochopo podho chiengʼ ywak nowinjore e kind jolweny niya, ngʼato ka ngʼato odog e gwengʼ-gi kendo ngʼato ka ngʼato odog e pinygi.\n ","Kamano ruoth notho kendo nokele Samaria moike kanyo.\n","Ne gilwoko garino e yawo moro Samaria (kama ochode lwokoree), kendo guogi nonangʼo rembe, mana kaka wach Jehova Nyasaye nosewacho.\n ","Timbe mamoko mag loch Ahab kaachiel gi gik moko duto mane otimo, gi dala ruoth maduongʼ mane ogero mobawo gi lak liech kod mier mane ochielo gi ohinga, donge ondikgi e kitap rapar mar ruodhi Israel?\n","Ahab noyweyo gi kwerene, kendo Ahazia wuode nokawo lochne kaka ruoth.\n ","Jehoshafat wuod Asa nodoko ruodh Juda e higa mar angʼwen mar Ahab ruodh Israel.\n","Jehoshafat ne ja-higni piero adek gabich kane obedo ruoth kendo norito piny kodak Jerusalem kuom higni piero adek gabich. Min mare ne nyinge Azuba nyar Shilhi.\n","E gik moko duto noluwo yore Asa wuon mare kendo ne ok oweyogi, nimar notimo gima kare e nyim Jehova Nyasaye. To kata kamano kuonde motingʼore gi malo mag lemo ne ok omuki kendo ji nodhi nyime mana gi chiwo misengini kendo wangʼo ubani.\n","Jehoshafat bende ne nigi kwe gi ruodh Israel.\n ","Gik mamoko manotimore ndalo loch Jehoshafat gi gik mane otimo kaachiel gi humbe lwenjene, donge ondikgi e kitepe rapar mar ruodhi Juda?\n","Noriembo jochode machwo mane ni kuonde motingʼore mag lemo mane otony e ndalo mag loch wuon-gi Asa.\n","E kindeno ne onge ruoth e piny Edom, jalupne ema ne ni e loch.\n ","Koro Jehoshafat nohondho yiedhi mag ohala mondo odhi Ofir oom dhahabu to kata kamano ne ok gikwangʼ nikech ne gikethore kama iluongo ni Ezion Geber.\n","E kindeno Ahazia wuod Ahab nowacho ni Jehoshafat niya, “Yie iwe joga okwangʼ gi jogi, to Jehoshafat nodagi.”\n ","Jehoshafat notho kaka kwerene kendo noyike but kwerene e dala maduongʼ mar Daudi wuon-gi. Kendo Jehoram wuode nobedo ruoth kare.\n ","Ahazia wuod Ahab nobedo ruodh Israel e Samaria e higa mar apar gabiriyo mar loch Jehoshafat ruodh Juda, kendo nobedo ruodh Israel higni ariyo.\n","Notimo richo e nyim Jehova Nyasaye nikech nowuotho e yore mag wuon-gi gi min-gi kendo e yore mag Jeroboam wuod Nebat mane omiyo Israel otimo richo.\n","Notiyo ni Baal kendo nolame mi nomiyo Jehova Nyasaye, Nyasach Israel, obedo gi mirima mana kaka wuon-gi nosetimo.\n"]],"II Kings":[["Bangʼ tho Ahab, jo-Moab nongʼanyo ne Israel.\n","E kindeno Ahazia nosegore piny koa ewi ode mar gorofa man Samaria mi ohinyore, ne ooro joote kowacho niya, “Dhiyo mondo ipenj Baal-Zebub ma nyasach Ekron, mondo iwinji ane ni bende abiro chango e hinyruoknani.”\n ","To malaika mar Jehova Nyasaye nowachone Elija ja-Tishbi niya, “Dhiyo mondo irom gi joote mag ruodh Samaria mondo ipenjgi ni, ‘Nyasaye onge e Israel ka koso mamiyo upenjo Baal-Zebub ma nyasach jo-Ekron wach?’\n","Kuom mano Jehova Nyasaye wacho ni, ‘Ok inichungi e kitanda mar midekre minindeni nyaka itho!’ ” Bangʼ mano Elija nodhi.\n ","Kane joote odwogo ir ruoth nopenjogi niya, “Angʼo momiyo udwogo?”\n ","Negidwoke niya, “Ngʼat moro noromo kodwa mowachonwa ni, ‘Doguru ir ruoth mane oorou mondo unyise ni Jehova Nyasaye owacho kama: “Nyasaye onge e Israel ka koso mamiyo upenjo Baal-Zebub ma nyasach jo-Ekron wach? Kuom mano ok inichungi e kitanda minindeni nyaka itho.” ’ ”\n ","Ruoth nopenjogi niya, “En ngʼat machal nade mane obiro moromo kodu kendo onyisou wechegi?”\n ","Negidwoke niya, “Norwako law ma rayier, kendo notweyo okanda mar pien e nungone.”\n Eka ruoth nowacho niya, “Mano ne en Elija ja-Tishbi.”\n ","Eka ne ooro jatend jolweny kaachiel gi jolweny piero abich ir Elija. Jatelono nodhi ir Elija moyude kobet piny ewi got kendo nowachone niya, “Ngʼat Nyasaye, ruoth owacho ni mondo ilor piny!”\n ","Elija nodwoko jalwenyno niya, “Ka an ngʼat Nyasaye, to mach mondo oa e polo kendo otieki kaachiel gi jolweny magi piero abich.” Eka mach noa e polo mowangʼo jatend jolweny kod joge duto.\n ","Eka ruoth nooro jatend jolweny machielo gi jolweny piero abich ir Elija. Jatelono nowachone Elija niya, ngʼat Nyasaye, ruoth wacho ni yie mondo ilor piyo.\n ","Elija nodwoke niya, ka an ngʼat Nyasaye, to mach mondo oa e polo kendo otieki kaachiel gi jolweny magi piero abich! Eka mach noa e polo mowangʼo jatend jolwenyno kod joge piero abich duto.\n ","Kendo ruoth nooro jatend jolweny mar adek kaachiel gi jolweny mage piero abich. Ngʼat mar adekno nodhi mogoyo chonge piny e nyim Elija kokwaye niya, “Ngʼat Nyasaye, yie ibedie gi ngʼwono ne ngimana to gi ngima mar ji piero abich ma an-gogi, an jatichni!\n","Neye kaka mach osewuok e polo motieko jotend jolweny ariyo motelona kod ji mane gin-go duto. To koro sani yie ibedie gi ngʼwono ne ngimana!”\n ","Malaika mar Jehova Nyasaye nowachone Elija niya, “Lor idhi kode, kik iluore.” Omiyo Elija nolor modhi kode ir ruoth.\n ","Nowachone ruoth niya, “Jehova Nyasaye wacho kama: Nyasaye onge e Israel ka koso mamiyo uoro joote mondo upenj Baal-Zebub ma nyasach Ekron wach? Nikech isetimo ma ok inichungi e kitanda mar midekre minindeno, nyaka itho!”\n","Omiyo notho mana kaka wach Jehova Nyasaye mane Elija owacho.\n Nikech Ahazia ne onge wuowi, Joram nobedo ruoth kare e higa mar ariyo mar loch Jehoram wuod Jehoshafat ruodh Juda.\n","To weche moko mag loch Ahazia kod gik mane otimo, donge ondikgi e kitepe mochanie nonro mag ruodhi Israel?\n"],["E kinde mane Jehova Nyasaye dwaro tero Elija e polo kotingʼe gi kalausi, noyudo ka Elija gi Elisha osewuok Gilgal.\n","Elija nowachone Elisha niya, dongʼ kae; nimar Jehova Nyasaye oseora Bethel.\n To Elisha nowachone niya, “Akwongʼora gi nying Jehova Nyasaye mangima kod nyingi iwuon, ni ok anaweyi.” Omiyo giduto negidhi Bethel.\n ","Kanyakla mar jonabi mane odak Bethel nodhi ir Elisha mopenje niya, bende ingʼeyo ni Jehova Nyasaye dhi kawo ruodhi kawuono?\n Elisha nodwokogi niya, ee angʼeyo, to lingʼuru gi wachno.\n ","Eka Elija nowachone Elisha niya, dongʼ kae, nimar Jehova Nyasaye oora Jeriko.\n To ne odwoke niya, “Akwongʼora gi nying Jehova Nyasaye mangima kod nyingi iwuon ni ok anaweyi.” Omiyo giduto negidhi Jeriko.\n ","Kanyakla mar jonabi mane odak Jeriko nodhi ir Elisha mopenje niya, bende ingʼeyo ni Jehova Nyasaye wangʼ nokaw ruodhi kawuono?\n Ee angʼeyo, to lingʼuru gi wachno.\n ","Eka Elija nowachone niya, “Dongʼ kae; nimar Jehova Nyasaye oora Jordan.”\n Eka nodwoke niya, “Akwongʼora gi nying Jehova Nyasaye mangima kod nyingi iwuon ni ok anaweyi.” Omiyo giduto negidhi adhiya.\n ","Kanyakla mar jonabi piero abich nodhi mochungʼ gichien ka gingʼiyo kama Elija kod Elisha nochungʼie e dho aora Jordan.\n","Elija nobano lawe mar abola kendo ochwadogo pi, pi nobarore kochomo korachwich gi koracham mi ji ariyogo nongʼado kama otwo kadhi komachielo.\n ","Kane gisengʼado aorano, Elija nopenjo Elisha niya, “Wachane gima idwaro mondo atimni kapok okawa?”\n Elisha nodwoke niya, “We mondo ayud teko ma in-go nyadiriyo.”\n ","Elija nodwoke niya, “Ikwayo gima tek to kineno ka ikawa adhi, to niyude; to ka ok ineno kikawa, to ok iniyudi.”\n ","Kane oyudo giwuotho gidhi ka gin kaachiel, apoya nono gach lweny mar mach kod farese mag mach nothinyore ma opogo kindgi kendo Elija noter e polo gi kalausi.\n","Elisha noneno mi noywak niya, “Yaye Wuora, aneno geche mag Israel kod joidh farese mag-gi.” Elisha ne ok ochako oneno Elija kendo nokawo lepe owuon moyiecho.\n ","Nokwanyo law mar abola mane olwar koa kuom Elija mi odok kendo ochungʼ e bath aora Jordan.\n","Eka ne okawo law mar abola mane olwar koa kuom Elija mi ochwadogo pi kowacho niya, “Ere Jehova Nyasaye ma Nyasach Elija?” Kane ochwado pi, pi nopogore diere tir koni gi koni, mi Elisha nongʼado odhi komachielo.\n ","Kanyakla mar jonabi moa Jeriko mane oneno gima notimoreno mowacho niya, “Roho mar Elija ni kuom Elisha.” Kendo negidhi ire mi gikulore piny e nyime.\n","Negiwachone niya, “Wan jotichni, wan gi joma roteke piero abich. Yie mondo gidhi gimany ruodhi; sa moro dipo ka Roho mar Jehova Nyasaye osetere malo ewi gode kata e holo.”\n Elisha nokwerogi niya, “Kik uorgi.”\n ","To negisiko gikwaye nyaka nojok, makoro ne ok onyal tamore, mine owachonegi niya, “Koro orgiuru.” Negioro ji piero abich mane omenyo kuom ndalo adek, to ne ok giyude.\n","Kane gidwogo ir Elisha mane oyudo odak Jeriko, nowachonegi niya, “Donge ne akwerou ni kik udhi?”\n ","Ji mane odak Jeriko nowachone Elisha niya, “Jaduongʼ neye kaka dalawani oger kama ber, makmana pige ema rach kendo lope ok miyo.”\n ","Ne owachonegi niya, “Kelnauru bakul manyien kendo uket chumbi e iye.” Omiyo negitimo kamano.\n ","Bangʼ mano nowuok modhi e sokono mokiro chumbi e iye kowacho niya, “Ma e gima Jehova Nyasaye wacho: ‘Aseloso pigni obedo maber. Ok nochak okel tho kata weyo piny ma ok omew.’ ”\n","Kendo pigno osesiko ka ber nyaka chil kawuono kaluwore gi wach mane Elisha owacho.\n ","Elisha noa kanyo modhi Bethel to kane oyudo owuotho e yo, yawuowi moko noyudo wuotho koa Bethel kendo ne giyanye kagiwacho niya, “Rabondoni, dhiyo adhiya! Rabondoni, dhiyo adhiya!”\n","Ne olokore mongʼiyogi mi noluongo kwongʼ e nying Jehova Nyasaye. Eka ondiegi ariyo mag dubu nopore oa e bungu mochamo rowere piero angʼwen gariyogo.\n","Kendo nodhi e got Karmel kendo koa kanyo noduogo Samaria.\n"],["Joram wuod Ahab nobedo ruodh Israel e piny Samaria e higa mar apar gaboro mar kinde loch Jehoshafat ruodh Juda kendo nobedo e loch higni apar gariyo.\n","Ne otimo richo e wangʼ Jehova Nyasaye, to ok kaka wuon kod min notimo. Noketho kido milamo mar Baal mane wuon oseloso.\n","Kata kamano ne osiko e richo mar Jeroboam wuod Nebat, mane omiyogo jo-Israel odonjo e richo; kendo ne ok oweyogi kata matin.\n ","Mesha ruodh Moab ne japith rombe, kendo ne ojagolo osuru ne ruodh Israel maromo nyirombe alufu mia achiel kod yie imbe maromo alufu mia achiel.\n","To bangʼ tho Ahab, ruodh Moab nongʼanyo ne ruodh Israel.\n","Omiyo Ruoth Joram noa Samaria mochoko jo-Israel duto.\n","Bende nooro wach ni Jehoshafat ruodh Juda kowachone niya, “Ruodh Moab osengʼanyona. Bende diyie dhi koda mondo waked kodgi?”\n Nodwoko niya, “Abiro dhi kodi. An mana kaka in, joga gin kaka jogi, kendo faresena gin kaka faresegi.”\n ","Nopenjo niya, “Wadhi monje koa kon mane?”\n Nodwoke niya, “Ka wangʼado e piny ongoro mar Edom.”\n ","Eka ruodh Israel nowuok ka gin kod ruodh Juda kendo gi ruodh Ekron e piny Edom. Kane giselworore kuom ndalo abiriyo, jolweny ne onge gi pi mar modho kata mag jamni mane oyudo gin-go.\n ","Ruodh Israel nopenjore niya, “Angʼo matimoreni! Jehova Nyasaye osekelowa ka ruodhi adekgi duto mondo ochiw-wa e lwet Moab?”\n ","Jehoshafat nopenjo niya, “Onge janabi mar Jehova Nyasaye ka mondo, mi wapenje wach mar Jehova Nyasaye?”\n Jatelo mar ruodh Israel nodwoke niya, “Elisha wuod Shafat mane tiyone Elija nika.”\n ","Jehoshafat nowacho niya, “Jalno en ngʼat man-gi wach Jehova Nyasaye.” Omiyo ruodh Israel, Jehoshafat kod ruodh Edom nolor modhi ire.\n ","Elisha nopenjo ruodh Israel niya, “Angʼo madikelwa kaachiel?” Dhiuru ir jonabi mag wuonu kod minu.\n Ruodh Israel nodwoke niya, “Ooyo, Jehova Nyasaye ema osekelowa wan ruodhi adek kanyakla mondo ochiw-wa e lwet jo-Moab.”\n ","Elisha nowacho niya, “Akwongʼora gi nying Jehova Nyasaye Maratego ma atiyone, ni ka dine bed ni ok ageno Jehoshafat ruodh Juda, to dine ok ayudo thuolo mar wuoyo kodi kata dewi\n","To koro kelnauru ngʼat magoyo nyatiti.”\n Kane oyudo ogoyo nyatiti teko mar Jehova Nyasaye ne obiro ir Elisha,\n","mowacho niya, “Jehova Nyasaye wacho kama: Kunyuru buche mathoth e holoni.\n","Nimar ma e gima Jehova Nyasaye wacho: Ok unuwinj yamo kata neno koth, to kata kamano holoni biro pongʼ gi pi kendo un, jambu, gi chiayo mamoko nomodh ka.\n","Ma en gima yot ahinya e wangʼ Jehova Nyasaye, nimar jo-Moab obiro chiwo e lwetu.\n","Ubiro loyo mier madongo mochiel motegno kod mier mamoko duto. Ubiro tongʼo yiende mabeyo duto, unudin sokni kendo unupongʼ puothe mabeyo gi kite.”\n ","Kinyne gokinyi, kar seche mitimoe misango, pi nobiro koa yo Edom kendo gwengʼno notimo pi lilo.\n ","Jo-Moab duto nowinjo ni ruodhi ka osebiro mondo oked kodgi, omiyo ngʼato ka ngʼato, obed ngʼat matin kata ngʼat maduongʼ mane nyalo tingʼo gige lweny noluongi mi oketi e tongʼ.\n","E seche mane gichiewo gokinyi mangʼich, chiengʼ ne rieny kendo ler mar chiengʼ ne nenore ewi pi. Jo-Moab mane ni loka machielo, ne pigno nenorenegi makwar ka remo.\n","Negiwacho niya, “Macha remo! Nyaka bed ni ruodhigo osekedo kendgi giwegi monegore. Koro wadhi wayak Moab!”\n ","To ka jo-Moab nobiro e kambi mar Israel; jo-Israel nowuok mokedo kodgi nyaka negiringo. Omiyo jo-Israel nomonjo pinyno monego jo-Moab.\n","Negiketho miech Moab kendo ngʼato ka ngʼato ne odiro kidi e puothe duto mabeyo nyaka kite nopongʼogi. Negidino sokni duto kendo negitingʼo yiende duto mabeyo. Kir Hareseth kendo ema ne odongʼ gi kitene kochungʼ, to ji man-gi orujre noluore mi omonje bende.\n ","Kane ruodh Moab oneno ka lweny loye, ne odhi gi ji mia abiriyo man kod ligangla, kotemo muomogo ruodh Edom mondo otony; to ne otamogi.\n","Kuom mano nokawo wuode makayo, mane onego okaw ruoth kare mi otimogo misango e kor ohinga mar dala maduongʼ. Mirima maduongʼ nomako jo-Israel; kendo mano nomiyo giweyo kedo kodgi mi gidok e pinygi.\n"],["Dhako moro mane chwore otho ma chworeno ne en achiel kuom kanyakla mag jonabi notero ywakne ne Elisha niya, “Jatichni ma en chwora otho kendo ingʼeyo ni ne oluoro Jehova Nyasaye. To koro sani, jabendho mane en-gi gope dwaro kawo yawuota ariyo mondo obed wasumbini mage.”\n ","Elisha nodwoke niya, “Ere kaka anyalo konyi? Nyisa ane angʼo ma in-go e odi?”\n Nodwoke niya, “Jatichni onge gimoro amora makmana mo matin.”\n ","Elisha nowachone niya, “Dhiyo mondo ikwa joma udakgo machiegni mondo omiyi dapige man nono, kendo kik ikwa manok.\n","Bangʼ mano donjuru e ot in kaachiel gi yawuoti kendo ulor dhoot. Ol morno e agulnigo duto, kendo ka moro ka moro osepongʼ, to iket tenge.”\n ","Omiyo dhakono nodhi moloro dhoot ka en kaachiel gi yawuote. Negigemone agulni kendo en to nosiko kopongʼogi gi mo.\n","Kane agulnigo duto osepongʼ ne owachone achiel kuom yawuote niya, “Kelna machielo.”\n Nodwoke niya, “Onge agulu moro makoro odongʼ.” E sa nogono mo noweyo chwer.\n ","Dhakono nodhi ir ngʼat Nyasaye mowachone gima osetimore. Eka ngʼat Nyasaye nowachone niya, “Dhiyo mondo ilok modhigo pesa kendo ichulgo gope ma in-go. In kod yawuoti unyalo konyoru gi mago modongʼ.”\n ","Chiengʼ moro achiel Elisha nodhi Shunem. Dhako moro ma jamoko ahinya mane odak e pinyno nokwaye mondo oraw e ode mondo ochamie gimoro. Omiyo kinde duto mane oyudo okalo kanyo, norawo e odno mondo ochiem.\n","Nowachone chwore niya, “Angʼeyo ni ngʼat ma jabiro ka en ngʼat Nyasaye maler.\n","Wagerne ot moro ewi odwa ka mondo waketne kitanda, mesa, kom kod taya mondo oyweye e kinde duto ma obiro ka.”\n ","Chiengʼ moro achiel kane Elisha obiro, nodhi e ot mane oselosne cha, kendo nonindo koyweyo kanyo.\n","Ne owacho ne jatichne Gehazi niya, “Luongna chi Shunam-no.” Omiyo noluonge mi dhakono nobiro mochungʼ e nyime.\n","Elisha nowachone Gehazi niya, “Nyis dhakono ni, ‘Kaka isekawo tingʼwani, koro en angʼo ma dwatimni? Dibedie gi kwayo moro ma dwatimni e nyim ruoth kata jatend lweny?’ ”\n To dhakono nodwoko niya, “Adak gi kwe e kind ogandana.”\n ","Elisha nopenjo Gehazi niya, “Angʼo ma onego timne?”\n Gehazi nodwoke niya, “Oonge wuowi kendo chwore bende oseti.”\n ","Eka Elisha nokone niya, “Luonge.” Omiyo noluonge mochungʼ e wangʼ dhoot.\n","Elisha nowachone niya, “E kinde ma kama e higa mabiro, ibiro tingʼo nyathi ma wuowi e badi.”\n Dhakono nowachone niya, “Ruodha, kik iwuond jatichni, yaye ngʼat Nyasaye!”\n ","Dhakono nomako ich kendo kane ochopo higa machielo e kinde machal kamano, nonywolo wuowi mana kaka Elisha nowachone.\n ","Nyathino nodongo kendo chiengʼ moro achiel nodhi ir wuon, mane nigi jokeyo.\n","Noywak kodhi ir wuon niya, “Wiya bara! Wiya bara!”\n Wuon mare nowachone jotichne niya, “Tingʼeuru kendo utere ir min-gi.”\n","Kane jotich osetingʼe motere ir min mare, wuowino nonindo e tie min nyaka odiechiengʼ tir, eka notho.\n","Dhakono nokawo nyathino modhi opielo e kitanda jatich Nyasaye, eka noloro dhoot mi owuok.\n ","Ne oluongo chwore mi owachone niya, “Yie ior achiel kuom jotich okelna punda mondo adhigo ir ngʼat Nyasaye mapiyo kaka nyalore eka aduog piyo.”\n ","To nopenje niya, “Angʼo momiyo idwaro dhi ire kawuono, to pok ochopo Sawo mar Dwe Manyien kata Sabato?”\n En to nodwoke niya, “Onge rach moro.”\n ","Dhakono nosembo pundano kendo nowachone jatichne niya, “Tel nyima kendo kik irita makmana kawachoni.”\n","Eka nodhi motundo ir ngʼat Nyasaye e got Karmel.\n Kane onene gichien kobiro, ngʼat Nyasaye ne okone jatichne ma Gehazi niya, “Ne! Chi Shunam cha biro!\n","Ringi idhi iromne mondo ipenje ni, ‘Bende in kare? Chwori bende nikare? To nyathi nikare?’ ”\n Dhakono nodwoke niya, “Gik moko duto nikare.”\n ","To kane ochopo ir ngʼat Nyasaye e got, nopodho e tiende, Gehazi ne obiro gole kanyo, to ngʼat Nyasaye nokwero Gehazi niya, Weye! En kod lit e chunye, makmana Jehova Nyasaye osepandona wachni kendo ok osenyisa gima omiyo.\n ","Dhakono nopenje niya, “Ruodha, bende dine akwayie nyathi ma wuowi? Donge ne akweri ni kik imiya abed gi geno?”\n ","Eka Elisha nokone Gehazi niya, “Ngʼwan lepi, kaw ludha kendo ichak wuoth. Kik imos ngʼato angʼata miromogo e yo. Kichopo to iriw ludhani e lela wangʼ nyathi.”\n ","To min nyathi nowacho kama, “Akwongʼora gi nying Jehova Nyasaye kod nyingi iwuon ni ok anaweyi.” Omiyo noa malo moluwo dhakono.\n ","Gehazi notelonigi moriwo ludhno e lela wangʼ nyathi, to ne ok chunye odwogo. Omiyo Gehazi nodok ir Elisha mowachone niya, “Wuowi pok ochier.”\n ","Kane Elisha ochopo e odno wuowi pod ne nindo e kitandane.\n","Ne odonjo e ot mi oloro dhoot modongʼ kende gi nyathino mondo olam Jehova Nyasaye.\n","Eka ne osudo e kitanda ma oriere kuom wuowino, ka dhoge ochomo dhoge, wangʼe bende ochomo wangʼe kendo lwete kuom lwet nyathi. Kane oyudo oriere kuom nyathino, dend nyathino nochako yudo liet.\n","Elisha nochungʼ mowuotho e odno koni gi koni kendo ochako dok moriere kuome e kitanda. Nyathino nogir nyadibiriyo mi wengene noyawore.\n ","Elisha noluongo Gehazi mowachone niya, “Luong chi Shunem-cha.” Kendo Gehazi notimo kamano. Kane chi Shunam cha obiro, Elisha nowachone niya, “Kaw wuodi.”\n","Dhakono nodonjo e ot mogoyo chonge e tiend Elisha mi okulore nyaka e lowo. Bangʼ mano nokawo wuode mi odhi.\n ","Elisha noduogo Gilgal kendo kech ne omako piny. Kane kanyakla mar jonabi obiro nene nowachone jatichne niya, “Ket agulu maduongʼ mondo ilos kado ne jowetegi.”\n ","Achiel kuom jonabigo nodhi ngʼweto e pewe ma giyudo alode makech kod mzabibu ma ok nyal cham; kendo nochoko olembe mage motingʼogi e lawe. Kane odwogo nongʼadogi moketogi ei aguch tedo, kata kamano onge ngʼama nongʼeyo ni gin angʼo.\n","Bangʼ mano, ne ool kadoni ne jonabigi, to kane gichako chiemo, ne giywak niya, “Yaye ngʼat Nyasaye, tho ni e agulu kendo ne ok ginyal chame!”\n ","Elisha nowacho niya, “Keluru mogo matin.” Kendo kane okiro mogono e agulu nowacho niya, “Koro tokeuru ne ji mondo ochame.” Bangʼ mano koro ne onge gima kech ei agulu.\n ","Ngʼato nobiro koa Baal-Shalisha, mokelo ne ngʼat Nyasaye makati piero ariyo mag shairi mane otedi gi cham mokwongo oka, kaachiel gi kothe mokwongo. Elisha nowacho niya, “Migi ji mondo ochamgi.”\n ","Jatichne nopenjo niya, “Ere kaka daket chiemo matin-gi ne ji mia achiel?”\n Elisha nomedo mana wachone niya, “Mi ji chiemo mondo ocham. Nimar Jehova Nyasaye wacho kama: ‘Gibiro chiemo kendo chiemo moko biro dongʼ.’ ”\n","Eka ne omiyogi chiemogo, negichamo ma giweyo moko kodongʼ kaluwore gi wach Jehova Nyasaye.\n"],["Koro Naaman ne en jatend to jolweny mar ruodh Aram. Ne en ngʼat ma ruodhe ogeno kendo morgo, nikech kokalo kuome Jehova Nyasaye nomiyo jo-Aram oloyo lweny. Ne en jalweny molony kendo ma jachir, to kata kamano ne en ja-dhoho.\n ","Jolweny moa Aram nodhi momako nyako matin ma nyar Israel kendo ne en jatij chi Naaman.\n","Nyakono nowachone chi Naaman niya, “Ka dipo ni ruodha ne nyalo dhi ir janabi modak Samaria, to donge ne onyalo change kuom dhohone.”\n ","Naaman nodhi ir ruodhe mowachone gima jatich ma nyar jo-Israel owacho.\n","Ruodh Aram nodwoko niya, “Dhi ma ok ilewo. Abiro oro baruwa ne ruodh Israel.” Omiyo Naaman nowuok mokawo mich mar fedha ma pekne romo kilo mia adek gi piero angʼwen, dhahabu ma pekne romo kilo piero abiriyo kod lewni motwe nyadipar.\n","Baruwa mane okawo koterone ruodh Israel nondik kama: “Gi baruwani aoro jatichna Naaman iri mondo ichange kuom dhoho man kuome.”\n ","Kane ruodh Israel osomo baruwano, ne oyiecho lepe kowacho niya, “An e Nyasaye koso, ma anyalo nego ngʼato kata miye ngima? Ere kaka ngʼatni oro ngʼato ira mondo achang dhohone. Neye kaka odwaro chako koda lweny!”\n ","Kane Elisha ngʼat Nyasaye owinjo ni ruodh Israel oyiecho lepe, ne oorone wach kama, “Angʼo momiyo iseyiecho lepi? We ngʼatno obi ira kendo enongʼe ni nitie janabi e piny Israel.”\n","Omiyo Naaman nowuok modhi gi farese kod geche mag lweny nyaka e dhood Elisha.\n","Elisha ne ooro jatichne mondo odhi okone niya, “Dhiyo, inyumri e aoro Jordan nyadibiriyo, to dendi biro chango kendo ibiro pwodhori.”\n ","To Naaman nowuok odhi ka iye owangʼ kowacho niya, “Ne aparo ni dowuog obi ira mi ochungʼ kendo oluong nying Jehova Nyasaye ma Nyasache, korieyo bade kama tuo nitie mondo ochang dhohona.\n","Aore man Damaski ma gin Abana kod Farpar, donge beyo moloyo aore mag Israel? Donge ne anyalo lwokora e aorego mi achangi?” Omiyo nodok ka iye owangʼ.\n ","Jotich Naaman nodhi ire mokwaye niya, “Wuonwa, kapo ni janabi dine okwayi mondo itim gik matek, donge dine itimogi? To koro ka owacho mana niya, ‘Dhi ilwokri mondo ichangi ibed mapoth’!”\n","Bangʼ mano nodhi monimo e aora Jordan nyadibiriyo mana kaka ngʼat Nyasaye nowachone kendo dende nochango mobedo mapoth ka mar wuowi ma rawera.\n ","Eka Naaman kod jotichne duto nodok ir ngʼat Nyasaye. Nochungʼ e nyime mowachone niya, Koro angʼeyo ni onge Nyasaye moro e piny mangima makmana e Israel. Koro kiyie kaw mich moa kuom jatichni.\n ","To janabi nodwoke niya, “Akwongʼora gi nying Jehova Nyasaye mangima, ma atiyone, ni ok anakaw gimoro kuomi.” Kata obedo ni Naaman nomedo saye kamano, nodagi.\n ","Naaman nokone niya, “Ka idagi, to we mondo an jatichni miya lowo moromo kenje ariyo tingʼo, nikech chakre kawuono ok abi timo misango miwangʼo pep kod misango moro amora ne nyasaye moro makmana Jehova Nyasaye.\n","Gimoro achiel ma Jehova Nyasaye onego ngʼwon-ne jatichne ema: Ruodha pod biro donjo e od Rimon nyasaye mondo olem kuno, koyiengore e bada. Obiro kulore e od Rimon kendo an bende abiro kulora kode, to Jehova Nyasaye mondo owena kuom timo kamano.”\n ","Elisha nokone niya, “Dhi gi kwe.”\n Bangʼ ka Naaman nosewuotho mochwalore,\n","Gehazi jatich Elisha ngʼat Nyasaye nowacho e chunye niya, Ruodha ne oketone Naaman mayot ahinya, koweyo mich ma ja-Aram-ni okelo. Akwongʼora gi nying Jehova Nyasaye mangima ni abiro lawe manyaka ayud gimoro kuome.\n ","Omiyo Gehazi nolawo Naaman, kane Naaman onene kolawe, ne olor piny oa e gache mondo oromne, kopenje niya, Gik moko duto nikare?\n ","Gehazi nodwoke niya, “Gik moko duto beyo. Ruodha oora mondo anyisi ni, ‘Ji ariyo matindo moa e kanyakla mar jonabi obiro ira koa e gode mag Efraim. Yie imigi fedha moromo kilo piero adek gangʼwen kod lewni motwe otwe nyadiriyo.’ ”\n ","Naaman nowachone Gehazi niya, “Kuom ngʼwono duto yie ikawgi fedha ma pekne romo kilo piero auchiel gaboro.” Nokwayo Gehazi mondo okawgi kendo notweyo fedha ma pekne romo kilo piero auchiel gaboro e mifuke ariyo kod lewni motwe otwe nyadiriyo. Naaman nomiyo jotijene ariyo gigo mondo otingʼ ka gitelo e nyim Gehazi.\n","Kane Gehazi ochopo e got, ne okawo michgi kuom jotichgo mokanogi e ot. Bangʼ mano nomiyo jogo thuolo mondo odhiyo kendo negidhi.\n","Eka nodhi mochungʼ e nyim Elisha ruodhe.\n Elisha openje niya, “Gehazi, ia kanye?”\n En to nodwoke ni, Jatichni ne ok odhi kamoro.\n ","To Elisha nowachone niya, “Donge chunya ne ni kodi kane ngʼatno olor e gache duogo romo kodi? Bende en sa ma ikawoe pesa, kata law, kata zeituni, kata mzabibu, kata chiayo, kata dhok, kata jotich machwo, kata ma nyiri?\n","Dhoho mar Naaman biro gore kuomi kendo kuom kothi ndalo duto.” Kuom mano Gehazi nowuok e wangʼ Elisha ka dhoho omako dende duto marachar ka pe.\n"],["Kanyakla mar jonabi nowachone Elisha niya, “Neye, kaka kama wadakie kodini tin.\n","Wadhiuru Jordan mondo ngʼato ka ngʼato otongʼ yien kendo wagergo kama waduto wanyalo dakie.”\n Nowachonegi niya, “Dhiuru.”\n ","Eka achiel kuom jonabi nowachone Elisha niya, “Donge ber idhi kodwa?”\n Elisha nodwoke niya, “Abiro dhi kodu.”\n","Kuom mano nodhi kodgi.\n Negidhi Jordan ma gichako tongʼo yien.\n","To kane achiel kuomgi ne tongʼo yien, leye nolwar e pi. Noywak niya, “Yaye ruodha, korka ne en le mokwa!”\n ","Ngʼat Nyasaye nopenje niya, Ne olwar gi kanye? Kane onyise kama ne olwarie, Elisha nongʼado luth, monyume kanyo kendo wi le nolewore.\n","Eka nowachone niya, “Kawe.” Eka ngʼatno norieyo lwete mokawe.\n ","Ruoth Aram nenie e lweny gi jo-Israel. Bangʼ kane osewinjore gi jodonge, nowacho niya, “Abiro goyo kambina kama chalo kama.”\n ","Ngʼat Nyasaye nooro wach ne ruodh Israel kama: “Bed motangʼ kikalo kanyo nikech jo-Aram dhi buto kuno.”\n","Omiyo ruodh Israel nokalo kanyo kotangʼ kaluwore gi wach mane ngʼat Nyasaye onyise. Kinde ka kinde Elisha ne siemo ruoth, mondo obed motangʼ ne kuondego.\n ","Wachni nochwanyo chuny ruodh Aram. Noluongo jodonge mowachonegi niya, “Bende unyalo wachona ngʼat ma jakorwa makonyo ruodh Israel?”\n ","Achiel kuom jodonge nowacho niya, “Ruodha onge ngʼatwa moro makonye, makmana Elisha janabi man Israel ema nyiso ruodh Israel gik moko duto miwacho kata ka in e odi mar nindo.”\n ","Ruoth nogolo chik kawacho niya, “Dhiuru mondo udwar kama entie mondo adhi aor ji omake.” Wach noduogo kama: “En Dothan.”\n","Eka ne ooro farese, geche lweny kod jolweny motegno kuno. Negidhi kuno gotieno ma gilworo dala maduongʼno.\n ","Kane jatich ngʼat Nyasaye ochiewo mo mondo kiny gokinyi, jolweny man-gi farese kod geche lweny ne oseluoro dala maduongʼno. Jatich nopenjo niya, “Yaye, ruodha, wabiro timore nade?”\n ","Janabi nodwoke niya, “Kik ubed maluor, nimar joma ni kodwa ngʼeny moloyo joma ni kodgi.”\n ","Kendo Elisha nolemo niya, “Jehova Nyasaye, yaw wangʼe mondo onen.” Eka Jehova Nyasaye noyawo wangʼ jatijno, kendo noneno farese kod geche lweny ewi got kolworo Elisha.\n ","Kane oneno wasigu kalor biro machiegni kode, Elisha nolamo Jehova Nyasaye niya, “Lok jogi muofu.” Omiyo noloko jogi muofni mana kaka Elisha nosekwayo.\n ","Elisha nokonegi niya, “Ma ok en yo kendo ma ok en dala maduongʼ. Luw-uru bangʼa kendo abiro terou nyaka ir ngʼat ma udwarono.” Kendo noterogi nyaka Samaria.\n ","Bangʼ kane gisedonjo e dala maduongʼno, Elisha nowacho niya, “Jehova Nyasaye yaw wangʼ jogi mondo ginen.” Eka Jehova Nyasaye noyawo wengegi kendo ka wengegi noyawore, to negiyudo ka gin Samaria.\n ","Kane ruodh Israel onenogi nopenjo Elisha niya, Wuora, anyalo negogi?\n ","Nodwoke niya, “Kik ineg-gi. Bende dineg joma isemako gi liganglani kata tongʼ? Migi chiemo gicham kod pi mondo gimodhi, eka mondo gidog ir ruodhgi.”\n","Omiyo ne olosonegi nyasi maduongʼ kendo kane gisetieko chiemo kod metho, ne oorogi ma gidok ir ruodhgi. Kuom oganda lweny mag Aram noweyo monjo piny Israel.\n ","Bangʼ ndalo moko, Ben-Hadad ruodh Aram nochoko jolweny mage duto momonjo Samaria.\n","Negilworo dalano amingʼa ma kech maduongʼ mane omako Samaria nomedore ma wi punda ne ingʼiewo gi fedha ma pekne romo kilo achiel, to ondongʼ mar owuoch akuru ningʼiewo gi fedha ma pekne romo achiel kuom apar mar kilo.\n ","Kane ruodh Israel kalo machiegni gi ohinga mar dala maduongʼno, dhako moro noywak malit kawacho niya, “Konya, ruodha!”\n ","Ruoth nodwoke niya, “Ka Jehova Nyasaye ok konyi, ere kama dayudnie konyruok.” Dobed kar dino cham, koso kar biyo divai?\n","Eka nopenje niya, “Angʼo marach?”\n To nodwoke niya, “Dhakoni nowachona mondo agol wuoda mondo wacham kawuono to kiny en bende nogol wuode mondo wacham.”\n","Omiyo ne watedo wuoda kendo wachamo. Kinyne ne awachone niya, In bende gol wuodi mi wacham, kare en to nosepando wuode.\n ","Kane ruoth owinjo weche dhakono noyiecho lepe. Wachni notimore ka ruoth ne wuotho ewi ohinga, mi ji nongʼiye, moneno korwako pien gugru ei lepe.\n","Nowacho niya, “Mad Nyasaye chwada malit ka dipo kawuono ok angʼado wi Elisha wuod Shafat oko!”\n ","Koro noyudo Elisha obet e ode ka en gi jodonge. Ruoth nooro jootene motelo e nyime, to kane pok ochopo, Elisha nowachone jodonge niya, “Donge uneno ka koro janekni oro ngʼato mondo obi onega? Winjuru, ka jaote ochopo, to ulor dhoot matek ma kik odonji, nimar ruodhe luwo bangʼe machiegni.”\n ","Kane pod owuoyonegi, jaote nochopo ire. Kendo ruoth nowachone niya, “Masirani oa mana kuom Jehova Nyasaye, omiyo onge tiende medo geno kuom Jehova Nyasaye.”\n"],["Elisha nowacho niya, “Winjuru wach ma Jehova Nyasaye. Ma e gima Jehova Nyasaye wacho: Kiny kar sa maka ma, nengo gorogoro achiel mar mogo ibiro ngʼiewo silingʼ achiel, kendo gorogoro ariyo mar mogo mar shairi bende nongʼiew silingʼ ariyo e dhoranga Samaria.”\n ","Jatelo ma ruoth ne yiengore e goke nowachone ngʼat Nyasaye niya, “Winji, kata ka Jehova Nyasaye nyalo yawo dhorangeye mag polo, bende manyalo timore adier?”\n Elisha nodwoke niya, “Ibiro neno ma gi wengeni iwuon, to ok inicham gimoro amora kuomgi!”\n ","Koro ne nitie ji angʼwen ma jodhoho, mane bet e dhoranga dala maduongʼ. Negiwacho e kindgi giwegi niya, “Angʼo momiyo dwabed ka nyaka watho?\n","Ka wawacho ni wabiro dhi e dala maduongʼ, to kech ni kuno kendo wabiro tho. To bende ka wabet ka, pod wabiro mana tho. Kuom mano wadhiuru e kambi jo-Aram mondo wachiwre e lwetgi. Ka giweyowa to wanabed mangima, to ka ginegowa to wanatho.”\n ","Kar kogwen negiwuok ma gidhi e kambi jo-Aram. Kane gichopo e dho kambi, kata mana ngʼat achiel ne onge kanyo,\n","nikech Ruoth Nyasaye nosekelo luoro e chuny jo-Aram ma giwinjo geche, farese kod jolweny mangʼeny, mani nomiyo giwacho e kindgi giwegi niya, “Neyeuru kaka ruodh Israel osengʼiewo pinje mag jo-Hiti gi ruodhi mag Misri mondo omonjwa!”\n","Kuom mano negia malo kar kogwen ma giringo ka giweyo hembegi, farese kod punde. Negiweyo kambigi gi mwandu duto mondo gitony gires ngimagi.\n ","Jodhohogo nodhi nyaka dho kambi ma gidonjo e achiel kuom hembego. Negichamo chiemo kendo gimetho bangʼe gitingʼo fedha, dhahabu kod lewni mine gidhi gipandogi. Negidwogo kendo mi gidonjo e hema machielo, ma gikawo gik moko kanyo kendo gidok gipando.\n ","Eka negiwacho kendgi giwegi niya, “Ok watim gima kare. Ma en odiechiengʼ mar wach maber, to eka walingʼ-go mana kendwa. Ka warito ma piny oyawore, to wabiro yudo kum. Kuom mano wadhiuru sani sani mondo water wachni ni joka ruoth.”\n ","Omiyo negidhi magiluongo jorit rangeye mag dala maduongʼ kendo giwachonegi niya, “Ne wadhi e kambi jo-Aram to ok wayudo kata ngʼato achiel kata dwond ngʼato ne ok wawinjo to mana farese motwe gi punde kod hembe mowe mana kaka ne gin.”\n","Jorit rangeye nogoyo koko kowinjo wach maberno mi wachno notundo ne joka ruoth.\n ","Ruoth nochungʼ malo otienono mowachone jodonge niya “Abiro nyisou gima jo-Aram osetimonwa. Gingʼeyo ni kech omakowa, omiyo giringo gia e kambigi ka gidhi pondo e bungu, ka giparo ni, ‘Jogi biro wuok oko kendo wabiro dhi ma wakawgi duto ka gingima miwadonji e dala maduongʼ.’ ”\n ","Achiel kuom jodonge nodwoko niya, “Yier jomoko odhi e dala maduongʼ mondo okaw farese abich modongʼ kanyo. Ngima joidh faresego biro chalo mana gi ngima jo-Israel mowe ka; adier, gibiro chalo mana gi jo-Israel ma kech kayogi. Kuom mano waorgi mondo gidhi ginon gima timore.”\n ","Eka ne giyiero geche lweny ariyo gi faresegi kendo ruoth noorogi luwo bangʼ jolweny mag Aram. Nowachone joriemb gechego niya, “Dhiuru mondo unon-ane gima osetimore.”\n","Negiluwo bangʼ-gi nyaka aora Jordan mine giyudo ka yo opongʼ gi lewni kod gik moko mane lwar ka jo-Aram ringo ka kihondko ogoyogi. Bangʼ mano jootego noduogo monyiso ruoth gima gisetimo.\n","Eka ji nowuok modhi oyako kambi jo-Aram. Kuom mano nengo gorogoro achiel mar mogo ne en silingʼ achiel to mogo mar shairi gorogoro ariyo nongʼiew silingʼ achiel mana kaka Jehova Nyasaye nosewacho.\n ","Ruoth noketo jatend lweny mane oyiengore goke cha mondo orit dhorangach, to ji nonyone ka gimwomore e dhorangach motho mana kaka ngʼat Nyasaye ne osekoro e kinde mane ruoth obiro neno janabino e ode.\n","Notimore mana kaka ngʼat Nyasaye ne osewacho ni ruoth niya, “Kiny e sa maka ma, nengo mar mogo gorogoro achiel nongʼiew silingʼ achiel to mogo mar shairi gorogoro ariyo nongʼiew silingʼ achiel e dhoranga Samaria.”\n ","To jateloni nowachone ngʼat Nyasaye niya, “Winji, kata ka Jehova Nyasaye nyalo yawo dhorangeye mag polo, bende manyalo timore adier?” Ngʼat Nyasaye nodwoke niya, “Ibiro nene gi wangʼi, to ok inicham gimoro amora kuome!”\n","Kendo mano e gima ne otimorene, nimar ji nomwomore gie dhorangach monyone mi otho.\n"],["Koro Elisha nowachone dhako mane ochiero wuode niya, “Wuogi idhi mabor gi joodi kuma inyalo dake bangʼ ndalo moko, nimar Jehova Nyasaye osekelo kech ma biro tieko higni abiriyo.”\n","Dhakono nodhi motimo kaka ngʼat Nyasaye nowacho, en kod joode ne giwuok ma gidhi mabor e piny jo-Filistia ma gidakie higni abiriyo.\n ","Ka higni abiriyo norumo noduogo koa e piny jo-Filistia modhi kwayo ruoth mondo odwokne ode kod lope.\n","Ruoth ne wuoyo gi Gehazi jatich ngʼat Nyasaye, kowachone niya, “Nyisa e honni madongo ma Elisha osetimo.”\n","Kane oyudo Gehazi nyiso ruoth kaka ne Elisha ochiero ngʼato motho, to dhako mane Elisha ochiero wuode cha nochopo kanyo mondo okwa ruoth odwokne ode kod lope.\n Eka Gehazi nowachone ruoth niya, “Ruodha, ma e dhakono, kendo ma e wuode mane Elisha odwogone ngimane.”\n","Eka ruoth nopenjo dhakono kuom wach nyathineno kendo nowachone ni en kamano.\n Eka ruoth nogolo chik ne jatelo kuom dhakono kowacho niya, “Dwokne dhakono gige duto, kaachiel gi ohala duto mosewuok e puotheno chakre chiengʼ mane oa e pinyni nyaka chiengʼ mane oduogoe.”\n ","Chiengʼ moro Elisha nodhi Damaski moyudo ka Ben-Hadad ruodh Aram tuo. Kane onyis ruoth ni ngʼat Nyasaye osebiro mochopo ka,\n","nowachone Hazael niya, “Kaw mich mondo idhi iromnego ngʼat Nyasaye. Kone openj Jehova Nyasaye ni, ‘Bende abiro chango kuom tuoni?’ ”\n ","Hazael nodhi romo kod Elisha kotingʼo mich mar mwandu motingʼ gi ngamia piero angʼwen ma gin gik mabeyo mag piny Damaski. Nodhi ir Elisha mochungʼ e nyime mowachone niya, “Wuodi ma Ben-Hadad ruodh Aram oora mondo apenji ka bende obiro chango kuom tuoni.”\n ","Elisha nodwoke niya, “Dhi iwachne ni, ‘Kuom adier obiro chango.’ To kata kamano Jehova Nyasaye osenyisa ni obiro tho bangʼe.”\n","Elisha nochomo wangʼe tir kuom Hazael, mi Hazael wiye nokuot. Bangʼe ngʼat Nyasaye nochako ywak.\n ","Hazael nopenjo Elisha niya, “Ruodha, iywago angʼo?”\n To nodwoke niya, “Aywak nikech angʼeyo masira ma ibiro kelone jo-Israel. Ibiro wangʼo kuondegi mochiel motegno, ibiro nego yawuotgi matindo gi ligangla, ibiro nyono nyithindgi matindo kendo ibiro baro iye mon ma yach.”\n ","Hazael nopenjo niya, “Ere kaka jatichni marom gi guok aguoka nyalo timo gik ma kama?”\n Elisha nodwoko niya, “Jehova Nyasaye osenyisa ni ibiro bedo ruodh jo-Aram.”\n ","Eka Hazael noa ir Elisha modok ir ruodhe. To kane Ben-Hadad openje niya, “Angʼo mane Elisha owachoni.” Hazael nodwoke niya, “Nowachona ni kuom adier ibiro chango.”\n","To kinyne nokawo nanga mapek mobudo e pi, mi oumo wangʼ ruoth mothungʼe nyaka otho. Eka Hazael nobedo ruoth kare.\n ","E higa mar abich mar Joram wuod Ahab ruodh Israel, kane Jehoshafat ne ruodh Juda, Jehoram wuod Jehoshafat nochako tich kaka ruodh Juda.\n","Ne en ja-higni piero adek gariyo kane obedo ruodh Juda, kendo norito Jerusalem kuom higni aboro.\n","Noluwo timbe mag ruodhi Israel, mana kaka jood Ahab notimo, nimar nokendo nyar Ahab. Notimo timbe mamono e nyim Jehova Nyasaye.\n","Kata kamano, Jehova Nyasaye ne ok otieko jo-Juda nikech noparo Daudi jatichne. Nosesingore ne Daudi gi ogandane ni ginibed e loch nyaka chiengʼ.\n ","E ndalo loch Jehoram, Edom nongʼanyo ne Juda mi gibedo gi ruodhgi giwegi.\n","Omiyo Jehoram nodhi Zair gi gechene duto mag lweny. Jo-Edom nolwore kaachiel gi gechene mag lweny, to nochiewo gotieno momwomogi; ka jolweny mage to noringo modok dala.\n","Nyaka chil kawuono jo-Edom pod ongʼanyo ne jo-Juda. Jo-Libna bende nongʼanyo e ndalono.\n ","To kuom weche moko mane otimore e ndalo loch Jehoram, kod gik moko duto mane otimo, ondiki e kitepe motingʼo weche mag ndalo mag ruodhi Juda.\n","Jehoram notho moyweyo gi kwerene e Dala Maduongʼ mar Daudi, kendo wuode ma Ahazia nobedo ruoth bangʼe.\n ","E higa mar apar gariyo mar loch Joram wuod Ahab ma ruodh Israel, Ahazia wuod Jehoram ruodh Juda nobedo e loch.\n","Ahazia ne ja-higni piero ariyo gariyo kane obedo ruoth, kendo norito piny kuom achiel kodak Jerusalem. Min mare ne nyinge Athalia, ma nyakwar Omri ruodh Israel.\n","Noluwo timbe mag od Ahab kendo notimo timbe mamono e nyim Jehova Nyasaye mana kaka od Ahab nosetimo, nimar ne gin wede e kendgi gi jood Ahab.\n ","Ahazia gi Joram wuod Ahab nodhi kedo gi Hazael ruodh Aram e piny Ramoth Gilead. Jo-Aram nohinyo Joram;\n","omiyo ruoth Joram nodok Jezreel mondo ochangi kuom hinyruok mane jo-Aram ohinyego e piny Ramoth ka nokedo gi Hazael ruodh Aram.\n Eka Ahazia wuod Jehoram ruodh Juda nodhi Jezreel mondo one Joram wuod Ahab nikech nosehinye.\n"],["Elisha janabi noluongo achiel kuom jonabi mowachone niya, “Ngʼwan lawi e nungoni, kendo ikaw morni idhigo e piny Ramoth Gilead.\n","Ka ichopo kanyo, to imany Jehu wuod Jehoshafat, ma wuod Nimshi. Dhi ire igole oko e kind ji kendo itere nyaka ei ot kar kende.\n","Bangʼ mano, kaw puga motingʼo mo iol e wiye kiwacho niya, ‘Ma e gima Jehova Nyasaye wacho: Asewali bedo ruodh Israel.’ Bangʼ timo ma to iyaw dhoot; kendo ring piyo, kik ideki!”\n ","Eka wuowi matin ma janabi nodhi Ramoth Gilead.\n","Kane ochopo noyudo ka jotend lweny obet kanyakla. Nowachone jatend lweny niya, “An-gi wach moro madwaro wachoni.”\n Jehu nopenje niya, “En ngʼa kuomwa ka midwaro losogo?”\n Nodwoke niya, “En mana in, jatend lweny.”\n ","Jehu nochungʼ malo modhi kode ei ot. Bangʼ mano janabino noolo mo ewi Jehu kowachone niya, “Ma e gima Jehova Nyasaye ma Nyasach Israel wacho: ‘Asewali mondo ibed ruodh Israel ma gin jo-Jehova Nyasaye.\n","Nyaka itiek od Ahab ma ruodhi, kendo abiro chulo kuor nikech remb jotichna ma jonabi kendo nikech remb jotich Jehova Nyasaye mane ochwer gi Jezebel.\n","Abiro tieko od Ahab duto. Abiro tieko chwo manie od Ahab e piny Israel bedni gin wasumbini kata joma ni thuolo.\n","Abiro keto od Ahab chal gi od Jeroboam wuod Nebat kendo ochal kaka od Baasha wuod Ahija.\n","To ne Jezebel guogi ema nocham ringre e puodho manie paw Jezreel kendo onge ngʼama noyike.’ ” Bangʼ mano noyawo dhoot moringo odhi.\n ","Kane Jehu odok ir jotend lweny wetene achiel kuomgi nopenje niya, “Bende weche duto beyo? To angʼo mane janekono obirone iri?”\n Jehu nodwokogi niya, “Ungʼeyo ngʼatno, to gi gik ma onyalo wacho.”\n ","Negikwere niya, “Mano en miriambo, wachnwa adier.”\n Jehu nodwokogi niya, “Ma e gima nonyisa: ‘Ni Jehova Nyasaye owacho: Asewiri mondo ibed ruodh Israel.’ ”\n ","Negigolo lepgi piyo piyo ma gipedho ewi raidhi mondo Jehu owuothie. Eka negigoyo turumbete ka gigoyo koko niya, “Jehu en ruoth!”\n ","Eka Jehu wuod Jehoshafat ma wuod Nimshi nochano lingʼ-lingʼ mondo omonj Joram. (Koro Joram gi jo-Israel duto nosebedo kakedo mondo gisir Ramoth Gilead kuom monj moa kuom Hazael ruodh Aram,\n","to ruoth Joram noduogo Jezreel mondo ochangi kuom adhonde mane oyudo kuom lweny mane ni e kinde gi Hazael ruodh jo-Aram). Jehu mowachone niya, “Ka ma e kaka uparo, to kik iyie ngʼato angʼata wuogi e dala maduongʼ ka mondo odhi ohul wachni e piny Jezreel.”\n","Eka nodhi moidho gache mar lweny moringo odhi Jezreel nikech Joram ne ni kuno kendo Ahazia ruodh Juda bende noyudo ni kuno kaka wendone.\n ","Ka jangʼicho mane ni ewi ohinga man Jezreel noneno jolweny Jehu kabiro, nogoyo koko niya, “Aneno ka jolweny biro.”\n Joram nokone niya, “Or ngʼato gi faras mondo odhi openjgi ka gibiro e yor kwe.”\n ","Jariemb faras noringo moromo gi Jehu mowachone niya, “Ruodha penjo kama: ‘Bende ubiro e yor kwe?’ ”\n Jehu nodwoke niya, “Kwe to obadhi angʼo? Luw bangʼa.”\n Jangʼicho nodwoko wach ni Joram ni, “Jaote osechopo irgi, to ok ane koduogo.”\n ","Kuom mano ruoth nooro jariemb faras mar ariyo. Kane ochopo irgi nowachonegi niya, “Ruodha penjo kama: ‘Bende ubiro e yor kwe?’ ”\n Jehu nodwoke niya, “Kwe to obadhi e angʼo? Luw bangʼa.”\n ","Jangʼicho noduogo wach ne Joram niya, “Osechopo irgi, to ok ane koduogo. Jariemb gari cha chalo mana gi Jehu wuod Nimshi, kendo oriembo mana ka janeko.”\n ","Joram nogolo chik niya, “Ikna gacha.” To kane giseikone gache, Joram ruodh Israel kod Ahazia ruodh Juda noriembo gechegi, ka ngʼato ka ngʼato ni e gache owuon mondo girom gi Jehu. Negiromo kode e puodho mane mar Naboth ja-Jezreel.\n","Kane Joram oneno Jehu nopenje niya, “Ibiro e yor kwe koso?”\n Jehu nodwoke niya, “Ere kaka kwe nyalo betie kapod Jezebel minu dhi nyime gi lamo nyiseche manono kod timo timbe jwok?”\n ","Joram nolokore moa gi ngʼwech kokok ne Ahazia niya, “Ja-andhoga Ahazia!”\n ","Eka Jehu noywayo atungʼ modiro asere kendo ochwoyo kind ngʼede Joram. Asere nopowo dho chunye molwar piny oa ewi gache.\n","Jehu nowachone Bidkar jatend gechene mag lweny niya, “Kawe ibole e puodho mane mar Naboth ja-Jezreel. Par kaka in kod an ne wariembo gechewa kanyachiel bangʼ Ahab ma wuon-gi kane Jehova Nyasaye okoro wachni kuome kama:\n","‘Nyoro ne aneno remb Naboth gi remb yawuote kendo adiera abiro miyo gichul kuom chwero remo e puodho manie pap,’ Jehova Nyasaye owacho. Kaweuru kendo ubole e puodhono kaluwore gi wach Jehova Nyasaye.”\n ","Kane Ahazia ruodh Juda oneno gima otimore noringo kotony gi yor Beth-Hagan. Jehu nolawe kakok niya, “En bende negeuru!” Ne gihinye ewi gache mar lweny koringo ochomo Gur man but Ibleam, to notony kodhi Megido kuma nothoe.\n","Jotichne nokawe gi gach lweny nyaka Jerusalem moike kod kwerene e bure mantiere e Dala Maduongʼ mar Daudi.\n","E higa mar apar gachiel mar Joram wuod Ahab, Ahazia nobedo ruoth e piny Juda.\n ","Kane Jehu odhi Jezreel, Jezebel nowinjo birone kanyo, mi obuko wangʼe kendo oloso wiye kongʼicho gie dirisa.\n","Kane Jehu odonjo e dhorangach nopenjo niya, “Ibiro e yor kwe, in Zimri ma janek ruodheni?”\n ","Nongʼiyo malo e dirisa mopenjo niya, “En ngʼa ma jakora? En ngʼa?” Eka ji ariyo kata adek mabwoch nongʼiye gi kwinyo.\n","Jehu nowachonegi niya, “Diruru dhakono piny!” Omiyo negidire piny ma rembe moko okirore e kor ohinga ka farase nyone piny.\n ","Jehu nodonjo e dalano mochiemo kendo ometho. Eka nowachonegi niya, “Kawuru dhako mokwongʼno udhi uyiki, nimar ne en nyar ruoth.”\n","To kane gidhi yike onge gima negiyudo makmana hanga wiye, tiendene gi lwetene.\n","Negidok ma giwachone Jehu wachno, mane owacho niya, “Ma e wach mane Jehova Nyasaye owacho kokadho kuom jatichne Elija ja-Tishbi: E puodho manie paw Jezreel guogi nokidh ringre Jezebel.\n","Ringre Jezebel nochal ka owuoyo moyar e pewe mag Jezreel, maonge ngʼama nyalo wacho ni ma Jezebel.”\n"],["E piny Samaria ne nitie yawuowi piero abiriyo mawuok e dhood Ahab. Kuom mano Jehu nondiko barupe mooro Samaria ne jotend Jezreel, ne jodonge kod jorit mag nyithind Ahab kowachonegi niya,\n","“E sa ma baruwani nochopnue, nikech un gi yawuot ruodhu kod geche lweny gi farese, gi dala maduongʼ mochiel motegno kod gige lweny,\n","yieruru achiel kuom yawuot ruoth mowinjore kendo ukete obed e loch wuon-gi. Bangʼ mano ikreuru mondo uked ne dhood ruodhu.”\n ","To kihondko ne ogoyogi magiwacho niya, “Ka ruodhi pinje ariyo ne ok nyal sire, wan to bende dwasire?”\n ","Eka jatend dala ruoth, jatend dala maduongʼ, jodongo kod jorit mag nyithind Ahab nooro wachni ne Jehu kama: “Wan mana jotichni omiyo wabiro timo gimoro amora miwacho. Ok wabi yiero ngʼato e dierwa mondo obed ruoth, tim gima chunyi oneno ni ber.”\n ","Eka Jehu nondikonegi baruwa mar ariyo mawacho niya, “Ka un jokora kendo ubiro winjo wachna, to ngʼaduru wiye yawuot ruodhu kendo kiny kochopo sa maka ma to ubi ira Jezreel.”\n E kindeno yawuot ruoth piero abiriyo ne ni kod jorit mag-gi mane gin jotend dala maduongʼno.\n","Kane baruwa ochopo jogi nokawo yawuot ruoth piero abiriyogo ma ginego. Negikawo wiyegi ma giketogi ei okapu kendo giterone Jehu e piny Jezreel.\n","Kane jaote ochopo ne owacho ne Jehu niya, “Gisekelo wiye yawuot ruoth.”\n Eka Jehu nogolo chik niya, “Dhurgiuru pidhe ariyo e dhoranga dala maduongʼ nyaka piny yawre.”\n ","Kinyne gokinyi machielono Jehu nowuok modhi ochungʼ e nyim oganda mowachonegi niya, “Un to uonge ketho makmana ni an ema ne ariwora gi ji ma andhogo ruodha kendo anege, to koro joma othogi duto, to ngʼama onego?\n","Koro ngʼeuru ni onge wach ma Jehova Nyasaye osewacho ewi od Ahab ma ok nochop kare. Jehova Nyasaye osetimo gima ne osingo kokalo kuom jatichne Elija.”\n","Omiyo Jehu nonego ji duto man Jezreel mane odongʼ e od Ahab, kaachiel gi jotende duto, osiepene kod jodolo mage duto, maonge ngʼama noweyo kangima.\n ","Eka Jehu ne owuok kochomo yo Samaria. Kane ochopo kar jokwath miluongo ni Beth Eked,\n","ne oromo gi wede Ahazia ruodh Juda moko mopenjogi niya, “Un ngʼa gini.”\n To negidwoko niya, “Wan wede Ahazia kendo ne walor mondo wamos joka ruoth kod min ruoth.”\n ","Eka nogolo chik niya, “Makgiuru” Omiyo negimako ji piero angʼwen gariyogo ma gidhi kodgi e bath soko man Beth Eked ma ginegogi, kendo onge moro amora mane otony.\n ","Kane osea kanyo noyudo Jehonadab wuod Rekab, mane dhi romone. Jehu nomose mopenje niya, “Bende in koda e winjruok kaka an kodini?”\n Jehonadab nodwoke niya, Ee an kodi.\n Jehu nowachone niya, “Ka en kamano, to miya lweti.” Omiyo notimo kamano kendo nomako lwete moidho gach lweny.\n","Jehu nowachone niya, “Bi mondo idhi koda mondo ineye kaka achiwora tiyone Jehova Nyasaye.” Eka negidhi kode koidho gache.\n ","Kane Jehu ochopo Samaria, nonego jood Ahab duto mane odongʼ, notiekogi kaluwore gi wach mane Jehova Nyasaye owachone Elija.\n ","Eka Jehu nochoko ji duto kanyakla mowachonegi niya, “Ahab ne otiyone Baal mana matin, to Jehu biro tiyone mangʼeny.\n","Koro luong jonabi duto mag Baal, jodonge duto kod jodolone duto. Kik yudi ni ngʼato kuomgi onge nikech adhi timo nyasi mar misango maduongʼ ne Baal. Ngʼato angʼata ma ok ochopo e nyasino to ok nobed mangima.” To Jehu ne wuondore nimar ne odwaro kaka doneg jodong Baal duto.\n ","Jehu nowacho niya, “Timuru chokruok maduongʼ mar Baal.” Omiyo negilando wachno.\n","Eka nooro wach e piny Israel duto mi jodong Baal duto nobiro; kendo onge kata mana ngʼato achiel mane odongʼ. Negipongʼo ii hekaluno duto koni gi koni.\n","Kendo Jehu nowachone jarit kar keno mar lewni niya, “Keluru kandhe moromo jodong Baal duto.” Omiyo nokelo kandhe moromogi duto.\n ","Bangʼ mano Jehu gi Jehonadab wuod Rekab nodhi ei hekalu mar Baal. Jehu nowachone jodong Baal duto niya, “Neuru ni onge jatich Jehova Nyasaye moro amora kodu ka makmana jodong Baal.”\n","Eka negidonjo ei hekaluno mondo gichiw misengini miwangʼo pep kod liswa. Noyudo Jehu oseketo ji piero aboro oko momiyogi siem kama: “Kapo ni ngʼato moro kuomu oweyo achiel kuom jogi otony, to ngimani nokaw kar ngimane.”\n ","Sa mane Jehu osetieko misango miwangʼo pep, ne ogolo chikne jorit gi jotelo kama: “Donjuru kendo uneg-gi, kendo kik uwe moro otony.” Omiyo neginegogi gi ligangla. Jorit kod jotelogo nowito ringregi oko kendo negidonjo nyaka ei agola mar hekalu mar Baal.\n","Bangʼe negigolo oko kido milamo e hekalu mar Baal mi giwangʼe.\n","Negitoyo kidi milamo kendo gimuko hekalu mar Baal kendo kanyo ji osebedo katiyogo kaka choo nyaka chil kawuono.\n ","Omiyo Jehu noketho lamo Baal e piny Israel.\n","Kata kamano ne ok olokore oweyo richo mar Jeroboam wuod Nebat, mane omiyo jo-Israel odonje richo mar lamo nyaroya mar mula mochwe e Bethel kod Dan.\n ","Jehova Nyasaye nowachone Jehu niya, “Nikech isetimo maber mondo ichop gima nikare e wangʼa kendo isetimo ne od Ahab gik mane ni e pacha, ogandani nobed e loch mar Israel nyaka tiengʼ mar angʼwen.”\n","Kata kamano Jehu ne ok oritore kuom mako chike Jehova Nyasaye ma Nyasach Israel gi chunye duto. Bende ne ok olokore e richo Jeroboam, mane omiyo jo-Israel otimo.\n ","E kindeno Jehova Nyasaye nochako dwoko kwan mar jo-Israel piny, Hazael noloyo jo-Israel e pinjegi duto,\n","chakre aora Jordan kochomo yo wuok chiengʼ kaachiel gi pinje duto mag Gilead (ma gin gwenge mag Gad, Reuben kod Manase), kendo chakre Aroer manie bath aora Arnon kokadho Gilead nyaka Bashan.\n ","To kuom weche moko mondiki e sigand loch Jehu, gik mane otimo, gima ne ochopo kare, donge ondikgi e kitabu motingʼo weche mag ruodhi jo-Israel?\n ","Jehu notho moyweyo gi kwerene kendo ne oike e piny Samaria mi Jehoahaz wuode nobedo ruoth kare.\n","Ndalo mane Jehu obedo gi loch e piny Israel ka en Samaria noromo higni piero ariyo gaboro.\n"],["Kane Athalia min Ahazia noneno ni wuode osetho, nodhi mondo otiek dala ruoth duto.\n","To Jehosheba nyar ruoth Jehoram ma nyamin Ahazia, nokawo Joash wuod Ahazia mopande lingʼ-lingʼ mabor kod yawuot ruoth mane koro ochiegni negi. Nyakono nokawe kaachiel gi japite mopandogi e od Athalia mar nindo, omiyo ne ok onege.\n","Nodongʼ kopande kaachiel gi japite ei hekalu mar Jehova Nyasaye kuom higni auchiel e kinde loch Athalia.\n ","E higa mar abiriyo Jehoyada nooro jotend lweny mag migepe mag ji mia achiel, jo-Kari kod jorit, mokelgi ire ei hekalu mar Jehova Nyasaye. Ne otimo singruok kodgi mi oketogi gikwongʼore e hekalu mar Jehova Nyasaye. Bangʼ mano nokelo wuod ruoth mondo gingʼeye.\n","Nochikogi kowacho niya, “Ma e gima nyaka utim: Achiel kuom adek maru matiyo chiengʼ Sabato nyaka rit kar dak ruoth.\n","Achiel kuom adek machielo maru nyaka rit dhoranga Sur. Kendo achiel kuom adek modongʼ nyaka rit alwora mar hekalu. Joritgo duto nyaka rit kar dak ruoth.\n","Migepe ariyo mamoko modongʼ ma ok ti chiengʼ Sabato nyaka rit ruoth e hekalu mar Jehova Nyasaye.\n","Rituru ruoth ka ulwore ka ngʼato ka ngʼato otingʼo gige lweny e lwete. Ngʼato angʼata mosudo machiegni kodu nyaka negi. Beduru machiegni gi ruoth kamoro amora modhiye.”\n ","Jotend ji mia achiel mane ni e migepe adekgo notimo mana kaka Jehoyada jadolo nochikogi. Jatend migawo ka migawo nokawo joge mane dhi tich chiengʼ Sabato to gi mago mane onego oywe, mi giduto negidhi ir Jehoyada jadolo.\n","Eka nomiyo jotend migepe mag jolweny tonge kod kuodi, mane mag ruoth Daudi kendo mane okan e hekalu mar Jehova Nyasaye.\n","Joritgo, ka moro ka moro nigi gire mar lweny e lwete, chakre yo milambo nyaka yo nyandwat mar hekalu ka gilworo kendo mar misango kod hekalu.\n ","Jehoyada nogolo wuod ruoth oko mi osidhone osimbo mar loch; eka nomiye kitap chik mi okete ruoth. Ne giwire ka ji pamo lwetgi ka gigoyo koko niya, “Ruoth mondo odag amingʼa!”\n ","Kane Athalia owinjo koko mane jorito kod ji goyo, nodhi ir jogo mane ni e hekalu mar Jehova Nyasaye.\n","Nongʼicho moneno ruoth kochungʼ e bath siro kaka chik jo-Israel ne dwaro. Jotelo gi jogo turumbete nochungʼ e bath ruoth kendo ji duto mag pinyno ne mor kendo negigoyo turumbete. Eka Athalia noyiecho lepe kakok niya, “Andhoga! Andhoga!”\n ","Jehoyada jadolo nogolo chik ne jotend lweny morito migepe mag jolweny mia achiel-ka, ma bende ne gin jotend jolweny kowachonegi niya, “Keleuru e dierwa ka kendo neguru ngʼato angʼata maluwe.” Nimar jadolo nosewacho niya, “Dhakono ok onego negi ei hekalu mar Jehova Nyasaye.”\n","Omiyo negimake kane ochopo kama farese donjogo e dala ruoth kendo kanyo ema ne onege.\n ","Eka Jehoyada nomiyo ruoth kod jo-Israel osingore ne Jehova Nyasaye ni ginibed jo-Jehova Nyasaye. Nomiyo ruoth gi ji otimo singruok e kindgi giwegi.\n","Jopinyno nodhi e hekalu mar Baal kendo negimuke piny. Negitoyo matindo tindo kendo mar misango kod nyiseche manono mi ginego Matan jadolo mar Baal e nyim kende mag misango.\n Bangʼ mano Jehoyada jadolo noketo joma rito hekalu mar Jehova Nyasaye.\n ","Nokawo jotend migepe mag jolweny mia achiel-ka, jo-Kari, jorito kod jopinyno duto kendo giduto kanyakla negikelo ruoth koa e hekalu mar Jehova Nyasaye mi gikowe nyaka kare mar dak, ka giluwo dhoranga jorito. Bangʼ mano Joash nobedo e kome mar loch.\n","Jopinyno duto nobedo gi mor kendo dala maduongʼ nobedo gi kwe nikech Athalia nosenegi gi ligangla e kar dak ruoth.\n ","Joash ne ja-higni abiriyo kane ochako bedo e loch.\n"],["E higa mar abiriyo mar loch Jehu, Joash nobedo ruoth kendo nobedo e loch Jerusalem kuom higni piero angʼwen. Min mare ne iluongo ni Zibia; mane aa Bersheba.\n","Joash notimo gima ber e wangʼ Jehova Nyasaye e higni duto mane Jehoyada jadolo ne ngʼadone rieko.\n","Kata kamano kuonde motingʼore gi malo mag wangʼo misengini ne ok omuki kendo ji nodhi nyime mana gi chiwo misengini kod wangʼo ubani mangʼwe ngʼar kanyo.\n ","Joash nowachone jodolo niya, “Chokuru pesa duto mokel kaka chiwo mag pwodhruok e hekalu mar Jehova Nyasaye; pesa moyudi e kwano ji, pesa moyudi e singruok mar ngʼato e ngimane kod pesa ma ngʼato ochiwo kuom hero mare owuon.\n","Weuru jadolo ka jadolo oyud pesa koa kuom achiel kuom jokan pesa; pesano onego olosgo kamoro amora ma okethore ei hekalu.”\n ","Bangʼ higni piero ariyo gadek ka ruoth Joash osebedo e loch; jodolo ne pok oloso kuonde momukore ei hekalu.\n","Kuom mano ruoth Joash noluongo Jehoyada jadolo kod jonabi mamoko, mopenjogi niya, “Angʼo momiyo ok ulos kuonde mane okethore e hekalu? Kik uchak ukaw pesa ir jokenou, to utergi ne joma onego olos kuonde momukore e hekalu.”\n","Jodolo noyie ni ok gibi choko pesa kendo kuom ji kendo gin giwegi bende ok gibi loso kuonde mokethore mag hekalu.\n ","Jehoyada jadolo nokawo sanduku moro, motucho raumne kendo nokete e bat korachwich mar kendo mar misango kama ochomore gi dhood hekalu mar Jehova Nyasaye. Pesa duto mane donjo e hekalu mar Jehova Nyasaye, jodolo ma jorit dhoot ne ketogi e sandukuno.\n","Kinde duto mane gineno ka pesa opongʼo sanduku, jagoro maka ruoth kod jadolo maduongʼ ne biro kwano pesa mane okel e hekalu mar Jehova Nyasaye kendo ketogi e mifuke.\n","Ka pesago ne osengʼe kwan-gi, ne gimiyogi nyipeche mane ochungʼ ne tich loso hekalu. Kanyo bende ema ne gigoloe pesa ma ichulo joma tiyo ei hekalu mar Jehova Nyasaye ma gin jogo randa, jogedo kod jopa kite.\n","Negingʼiewo bepe kendo gipayo kite mondo olosgo kuonde mokethore e hekalu mar Jehova Nyasaye, kendo chulo gik moko duto mane dwarore mondo hekalu oduog kare.\n ","Pesa mane okel e hekalu ne ok otigo kuom loso tewni mag fedha gi gik mingʼadogo otambi mar teyni, kod tewni, kod bakunde mag kiro remo, kaachiel gi turumbete kod gik moko duto mag dhahabu gi fedha mar hekalu mar Jehova Nyasaye,\n","to pesano notigo kuom chulo jotich mane loso kuonde mane omukore e hekalu.\n","Ne ok gidwar ni mondo olernegi kaka pesa otiyo e lwet joma ne omi mondo ochul jotich, nimar ne gin joma ogen.\n","To pesa mane ogol kuom misango mar pwodhruok e ketho gi mag chiwo migolo kuom richo motim ok ne kel ei hekalu mar Jehova Nyasaye, mago ne iwene jodolo.\n ","E ndalono ema Hazael ruodh Aram ne odhi momonjo Gath mi omake. Eka ne odhi mondo omonj Jerusalem bende.\n","To Joash ruodh Juda nokawo gik moko duto mowal mane kwerene kaka Jehoshafat, Jehoram kod Ahazia mane gin ruodhi mag Juda osechiwo ne Jehova Nyasaye. Gigo duto Joash noorone Hazael ruodh Aram, kaachiel gi gik moko duto mane en owuon osechiwo ne Jehova Nyasaye; kaachiel gi dhahabu duto mane ni e kar keno mar hekalu mar Jehova Nyasaye kod kar keno mar od ruoth kendo Hazael ne ok omonjo Jerusalem.\n ","To kuom weche moko mondiki e ndalo loch Joash gi gik moko duto mane otimo donge gin e kitabu mondikie weche mag ndalo mag ruodhi Juda?\n","Jodonge nowinjore mondo ondhoge mi onege e Beth Milo, e yo madhi mwalo Sila.\n","Jodonge mane onege ne gin Jozabad wuod Shimeath kod Jehozabad wuod Shomer. Notho moike kod kwerene e Dala Maduongʼ mar Daudi kendo Amazia wuode nobedo ruoth kare.\n"],["E higa mar piero ariyo gadek mar loch Joash wuod Ahazia ruodh Juda, Jehoahaz wuod Jehu nobedo ruodh Israel ka en Samaria kendo nobedo e ruoth kuom higni apar gabiriyo.\n","Notimo gik mamono e nyim wangʼ Jehova Nyasaye, kane oluwo timbe maricho mag Jeroboam wuod Nebat, mane omiyo jo-Israel odonje kendo ne ok olokore weyo gigo.\n","Kuom mano Jehova Nyasaye nokecho gi jo-Israel kendo kuom ndalo mangʼeny noweyogi e bwo loch Hazael ruodh Aram kod Ben-Hadad wuode.\n ","Eka Jehoahaz nokwayo Jehova Nyasaye kendo Jehova Nyasaye nowinje, nimar noneno kaka ruodh Aram ne sando jo-Israel malit.\n","Jehova Nyasaye nochiwo ne jo-Israel jares, mi gitony gia e loch jo-Aram. Eka jo-Israel nochako odok modak e miechgi mana kaka ne gisebetie mokwongo.\n","To kata kamano ne ok gilokore giweyo richo mane ni e od Jeroboam, mane omiyo jo-Israel otimo, to negidhi nyime mana gi timbegi. Kendo siro mar nyasaye madhako miluongo ni Ashera nosiko kochungʼ Samaria.\n ","Jolweny mag Jehoahaz notieki makmana joidh farese piero abich, geche mag lweny apar kod jolweny mawuotho gi tiendgi alufu apar ema ne odongʼ, nikech ruodh Aram nosetieko mamoko duto kendo nomiyo gichalo mihudhwe.\n ","To kuom gik mamoko duto mane ondiki e ndalo loch Jehoahaz gi gik moko duto mane otimo, donge ondikgi e kitepe mag weche ruodhi mag Israel?\n","Jehoahaz nonindo moyweyo gi kwerene mi noyike Samaria kendo wuode ma Jehoash nobedo ruoth kare.\n ","E higa mar piero adek gabiriyo mar loch Joash ruodh Juda, Jehoash wuod Jehoahaz nobedo ruodh Israel ka en piny Samaria kendo nobedo ruoth kuom higni apar gauchiel.\n","Notimo timbe mamono e wangʼ Jehova Nyasaye kendo ne ok oweyo timbe mag richo mar Jeroboam wuod Nebat, mane omiyo jo-Israel otimo; nodhi nyime kotimogi.\n ","To kuom weche duto mane ondiki e ndalo loch Jehoash; gi gik moko duto mane otimo, kod teko mane okedogo gi Amazia ruodh Juda, donge ondikgi e kitepe mag weche ruodhi mag Israel?\n","Jehoash nonindo moyweyo gi kwerene kendo Jeroboam nobedo ruoth kare. Jehoash noiki e piny Samaria gi ruodhi mag Israel.\n ","Kane Elisha tuo gi tuo mane biro nege, Jehoash ruodh Israel nodhi nene moywage niya, “Wuora! Wuora isebedonwa kaka geche lweny kod joidh farese mag Israel!”\n ","Eka Elisha nowachone niya, “Kaw atungʼ kod aserni moko,” kendo notimo kamano.\n","Eka nowachone ruodh Israel niya, “Kaw atungʼ e lweti.” Kane osekawo atungʼno, Elisha noketo lwetene kuom lwete ruoth.\n ","Elisha nokone niya, “Yaw dirisa mochomo yo wuok chiengʼ,” minoyawe. Bangʼ mano nokone niya, “Dir asere.” Kane osediro asere, Elisha nokone niya, “Mano asech loch Jehova Nyasaye kendo onyiso adier ni ibiro loyo jo-Aram modak Afek.”\n ","Eka nowachone niya, “Kaw aserni kendo ruoth nokawo asernigo.” Elisha nokone niya, “Chwo asernigo piny, mine otimo kamano nyadidek bangʼe oweyo.”\n","Elisha ngʼat Nyasaye nokecho kode mowacho niya, “Nonego ichwogi piny nyadibich kata nyadiuchiel; eka dine iloyo jo-Aram mitiekogi chuth, to sani to ibiro loyogi mana nyadidek kende.”\n ","Elisha notho moike.\n E ndalogo jolwenj Moab nohero monjo pinyno e ndalo mag chwiri.\n","Chiengʼ moro kane jo-Israel yiko ngʼato, negipo ka gineno wasigu kabiro, mi negibolo ringre ngʼatno e bur mane oike Elisha. Kane ringre ngʼatno olwar e choke Elisha, nopo ka chunye odwogo mochungʼ gi tiendene.\n ","Hazael ruodh Aram ne osando jo-Israel ndalo duto mag loch Jehoahaz.\n","To Jehova Nyasaye notimonegi ngʼwono, kech kod miwafu koparo singruok mane otimo gi Ibrahim, Isaka kod Jakobo. To nyaka chil kawuono Jehova Nyasaye pok obedo gi paro mar tiekogi kata riembogi e wangʼe.\n ","Hazael ruodh Aram notho kendo Ben-Hadad wuode nobedo ruoth kare.\n","Eka Jehoash wuod Jehoahaz noduogo mier mane oyudo Ben-Hadad wuod Hazael nosemayo Jehoahaz wuon mare e lweny. Jehoash noloyo Ben-Hadad nyadidek e lweny mine odwoko miergo duto e lwet jo-Israel.\n"],["E higa mar ariyo mar loch Jehoash wuod Jehoahaz ruodh Israel, Amazia wuod Joash ruodh Juda nobedo ruoth.\n","Ne en ja-higni piero ariyo gabich kane obedo ruoth kendo norito Jerusalem kuom higni piero ariyo gochiko. Min mare ne nyinge Jehoadin, nyar Jerusalem.\n","Notimo gima kare e nyim Jehova Nyasaye, to ok kaka Daudi kwar mare notimo. Noluwo tim wuon mare Joash e gik moko duto.\n","Kata kamano kuonde motingʼore gi malo mag wangʼo misengini ne ok omuki, kendo ji nodhi nyime mana gi chiwo misengini kod wangʼo ubani mangʼwe ngʼar kanyo.\n ","Bangʼ ka pinyruodhe nosegurore maber, nonego jotelo mane onego wuon mare mane ruoth.\n","Kata kamano ne ok onego yawuot jonekgo koluwo gima ondikie Kitap Chik mar Musa mane Jehova Nyasaye oketo mawacho niya, “Wuone ok nonegi nikech ketho mag nyithindgi, bende nyithindo kik negi nikech ketho mag wuonegi; to ngʼato ka ngʼato nonegi nikech richone owuon.”\n ","Amazia ema ne oloyo jolweny jo-Edom alufu apar e holo mar Chumbi kendo nomako Sela e lweny, moloko nyinge ni Jokthel, kendo pod iluonge kamano nyaka chil kawuono.\n ","Bangʼ mano Amazia nooro joote ir Jehoash wuod Jehoahaz, ma wuod Jehu ruodh Israel, kosieme niya, “Bi warom wangʼ gi wangʼ.”\n ","To Jehoash ruodh Israel nodwoko Amazia ruodh Juda gi ngero niya, “Kuth alii man Lebanon nooro wach ne yiend sida man Lebanon ni, ‘Yie ichiw nyari ne wuoda mondo okendi.’ To le moro mar bungu mowuok Lebanon nokadho kanyo monyono kuth aliino gi tiende.\n","En adier ni iseloyo jo-Edom kendo koro iwuoyo marach. Bed mamor kuom lochnino, to kik iwuogi e dala! Angʼo momiyo imanyo lweny mabiro tieki kaachiel gi jo-Juda duto?”\n ","Kata kamano Amazia ne ok odewo, omiyo Jehoash ruodh Israel nomonje. Jehoash kod Amazia ruodh Juda ne joromo e lweny e dala mar Beth Shemesh man Juda.\n","Jo-Israel noloyo jo-Juda kendo ngʼato ka ngʼato noringo kochomo dalane.\n","Jehoash ruodh Israel nomako Amazia ruodh Juda, ma wuod Joash, ma wuod Ahazia e Beth Shemesh. Bangʼe Jehoash nodhi Jerusalem kendo nomuko ohinga mar Jerusalem chakre e dhoranga Efraim nyaka kama ohinga ogomogo; bor kama ne omuko ne romo fut mia abich gi piero ochiko gachiel.\n","Nokawo dhahabu gi fedha duto kod gik moko duto mane oyudo e hekalu mar Jehova Nyasaye kod mwandu duto mane ni e od ruoth, bende nokawo. Ji moko mano mako e lweny, bangʼe nodok e piny Samaria.\n ","To kuom gik mamoko duto mane otimore e ndalo loch Jehoash, gi gik moko duto mane otimo kod teko mane okedogi Amazia ruodh Juda, donge ondikgi e kitepe mag weche ruodhi mag Israel?\n","Jehoash notho moyweyo gi kwerene kendo noyike Samaria gi ruodhi Israel kendo Jeroboam wuode nobedo ruoth kare.\n ","Amazia wuod Joash ruodh Juda nodak higni apar gabich bangʼ tho Jehoash wuod Jehoahaz ruodh Israel.\n","To weche mamoko mag loch Amazia, donge ondikgi e kitap weche ruodhi mag Juda?\n ","Negichikone obadho e Jerusalem mi oringo odhi Lakish, to negioro ji bangʼe Lakish ma onege kuno.\n","Noduog ringre kotingʼ gi faras kendo noyike Jerusalem but kwerene e Dala Maduongʼ mar Daudi.\n ","Eka jo-Juda duto nokawo Azaria mane hike apar gi auchiel mokete ruoth kar wuon mare Amazia.\n","En ema ne ogero kuonde mane omukore mag Elath, mi odwoke ne Juda bangʼ ka ruoth Amazia nosetho moike gi kwerene.\n ","E higa mar apar gabich mar Amazia wuod Joash ruodh Juda, Jeroboam wuod Jehoash ruodh Israel nobedo ruodh Samaria kendo nobedo ruoth kuom higni piero angʼwen gachiel.\n","Timbene ne richo e nyim Jehova Nyasaye kendo ne ok olokore weyo yore mag richo mar Jeroboam wuod Nebat, mane omiyo jo-Israel otimo.\n","En ema ne odwoko tongʼ mag Israel chakre Lebo Hamath nyaka chop Nam mar Araba, kaluwore gi wach Jehova Nyasaye, ma Nyasach Israel, mane owacho koa e dho jatichne Jona wuod Amitai, mane janabi moa Gath Hefer.\n ","Jehova Nyasaye noneno kaka joma ni Israel ne sandore malit, bedni ne gin wasumbini kata ok gin wasumbini; maonge ngʼama ne nyalo resogi.\n","To nikech Jehova Nyasaye ne pok owacho ni obiro golo nying jo-Israel e piny, nomiyo Jeroboam wuod Jehoash oresogi.\n ","To kuom gik mamoko duto mane otimore e ndalo loch Jeroboam kod lochne e lwenje duto, kaachiel gi kaka noduogo Damaski kod Hamath mane ni e lwet Juda ne Israel; donge ondikgi e kitepe mag weche ruodhi mag Israel.\n","Jeroboam notho moyweyo gi kwerene, mane ruodhi mag Israel kendo Zekaria wuode nobedo ruoth kare.\n"],["E higa mar piero ariyo gabiriyo mar loch Jeroboam ruodh Israel, Azaria wuod Amazia ruodh Juda nobedo e loch.\n","Ne en ja-higni apar gauchiel kane odoko ruoth, kendo nobedo ruoth kodak Jerusalem kuom higni piero abich gariyo. Min mare ne nyinge Jekolia, ma nyar Jerusalem.\n","Notimo gima kare e nyim wangʼ Jehova Nyasaye, mana kaka wuon-gi Amazia nosetimo.\n","Kuonde motingʼore gi malo kata kamano ne ok omuki kendo ji nodhi nyime mana gi chiwo misengini kendo wangʼo ubani mangʼwe ngʼar kanyo.\n ","Jehova Nyasaye nogoyo ruoth gi dhoho nyaka chiengʼ thone, kendo nodak e ot kar kende. Jotham wuod ruoth ema ne rito dala ruoth kendo norito piny.\n ","To kuom weche moko mag loch Azaria to gi mane otimo e ndalone donge ondikgi e kitepe mag ruodhi Juda.\n","Azaria notho moyweyo gi kwerene kendo noyike machiegni kodgi e Dala Maduongʼ mar Daudi, kendo Jotham wuode nobedo ruoth kare.\n ","E higa mar piero adek gaboro mar Azaria ruodh Juda, Zekaria wuod Jeroboam nobedo ruodh Israel ei Samaria kendo nobedo ruoth kuom dweche auchiel.\n","Timbene ne richo e nyim Jehova Nyasaye mana kaka kwerene notimo, kendo ne ok oweyo richo mag Jeroboam wuod Nebat mane omiyo jo-Israel otimo.\n ","Shalum wuod Jabesh nochano mar nego Zekaria. Nomonje e kind ji mi onege kendo nobedo ruoth kare.\n","Weche mamoko mag loch Zekaria ondiki e kitepe weche mag ruodhi Israel.\n","Omiyo wach Jehova Nyasaye mane ohul kowuok kuom Jehu nochopo kare mawacho niya, “Nyikwayi nobedi e loch mar Israel nyaka tiengʼ mar angʼwen.”\n ","Shalum wuod Jabesh nobedo ruoth e higa mar piero adek gochiko mar loch Uzia ruodh Juda, kendo nobedo ruoth Samaria kuom dwe achiel.\n","Eka Menahem wuod Gadi nowuok koa Tirza modhi nyaka Samaria. Nomonjo Shalum wuod Jabesh ei Samaria monege kendo nobedo ruoth kare.\n ","Weche moko duto mag loch Shalum, kendo kaka nojamo Zekaria, ondiki e kitepe mag weche ruodhi Israel.\n ","E ndalono Menahem nowuok koa Tirza mondo modhi monjo Tifsa gi ji duto mane nitie e dala maduongʼ gi mier mokiewo kode nimar nodagi yawo rangeyene. Noriembo Tifsa mobaro iye mon ma yach duto.\n ","E higa mar piero adek gochiko mar loch Azaria ruodh Juda, Menahem wuod Gadi nobedo ruoth Israel, kendo nobedo ruoth Samaria kuom higni apar.\n","Timbene ne richo e nyim Jehova Nyasaye. Ndalo lochne duto ne ok oweyo timbe maricho mar Jeroboam wuod Nebat, mane omiyo jo-Israel otimo.\n ","Eka Pul ruodh Asuria nomonjo pinyno, mi Menahem nomiye fedha ma pekne romo kilo alufu mia adek mondo Pul okonyego jiwo lochne obed motegno.\n","Menahem nochuno joma ne nigi mwandu e Israel mondo ogol pesano. Ngʼato ka ngʼato kuomgi nyaka ne chiw pesa ma pekne romo nus kilo mar fedha mondo mi ruodh Asuria. Omiyo ruodh Asuria noa e pinyno modok thurgi.\n ","To kuom gik mamoko duto mag ndalo loch Menahem, gi gik moko duto mane otimo, donge odikgi e kitepe weche mag ruodhi Israel.\n","Menahem notho moyweyo gi kwerene kendo Pekahia wuode nobedo ruoth kare.\n ","E higa mar apar gabich mar loch Azaria ruodh Juda, Pekahia wuod Menahem nobedo ruodh Israel ka en Samaria kuom higni ariyo.\n","Pekahia notimo richo e nyim Jehova Nyasaye, ne ok olokore moweyo richo mag Jeroboam wuod Nebat, mane omiyo jo-Israel otimo.\n","Achiel kuom jodonge, ma en Peka wuod Remalia nojame mondo otimne marach. Nokawo ji piero abich moa Gilead odhigo monego Pekahia kaachiel gi Argob kod Arie, e kind siro mar kar od ruoth man Samaria. Omiyo Peka nonego Pekahia mobedo ruoth kare.\n ","Gik mamoko duto mag ndalo loch Pekahia, to gi weche duto mane otimo, ondiki e kitepe weche mag ruodhi Israel.\n ","E higa mar piero abich gariyo mar loch Azaria ruodh Juda, Peka wuod Remalia nobedo ruodh Israel ka en Samaria, kendo nobedo ruoth kuom higni piero ariyo.\n","Timbene ne richo e nyim Jehova Nyasaye kendo ne ok olokore oweyo timbe maricho mag Jeroboam wuod Nebat, mane omiyo jo-Israel otimo.\n ","E ndalo loch Peka ruodh Israel, Tiglath-Pilesa ruodh Asuria nobiro mokawo Ijon, Abel Beth Maaka, Janoa, Kedesh kod Hazor. Noloyo Gilead kod Galili kaachiel gi piny Naftali duto, kendo oterogi e twech e piny Asuria.\n","E higa mar piero ariyo mar loch Jotham wuod Uzia; Hoshea wuod Ela nojamo Peka wuod Remalia monege kendo nobedo ruoth kare.\n ","To gik mamoko duto mag loch Peka, gi gik moko duto mane otimo, donge ondikgi e kitepe mag weche ruodhi Israel?\n ","E higa mar ariyo mar loch Peka wuod Remalia ruodh Israel, Jotham wuod Uzia ruodh Juda nochako betie loch.\n","Ne en ja-higni piero ariyo gabich kane odoko ruoth kendo norito piny kuom higni apar gauchiel kodak Jerusalem. Min mare ne nyinge Jerusha nyar Zadok.\n","Notimo gima kare e nyim wangʼ Jehova Nyasaye mana kaka Uzia wuon mare nosetimo.\n","Kata kamano kuonde motingʼore gi malo, ne ok omuki kendo ji nodhi nyime mana gi chiwo misengini kendo wangʼo ubani mangʼwe ngʼar kanyo. Jotham nogero kendo Rangach Mamalo mar hekalu mar Jehova Nyasaye.\n ","To kuom weche mamoko duto mag ndalo loch Jotham, gi gik moko duto mane otimo, donge ondikgi e kitap weche ruodhi mag Juda?\n","(E kindeno Jehova Nyasaye nochako oro Rezin ruodh Aram to gi Peka wuod Remalia mondo omonj jo-Juda.)\n","Jotham nonindo moyweyo gi kwerene kendo noyike kodgi e Dala Maduongʼ mar Daudi, ma en dala maduongʼ mar wuon mare. Kendo Ahaz ma wuode nobedo ruoth kare.\n"],["E higa mar apar gabiriyo mar loch Peka wuod Remalia, Ahaz wuod Jotham ruodh Juda nobedo ruoth.\n","Ahaz ne ja-higni piero ariyo kane obedo ruoth kendo nobedo e loch kodak Jerusalem kuom higni apar gauchiel. To timbene ne ok longʼo e nyim wangʼ Jehova Nyasaye kaka timbe Daudi kwar mare ne chalo.\n","Noluwo timbe ruodhi mag Israel kendo nochiwo wuode mondo otimgo liswa kaka misango miwangʼo pep koluwo timbe mamono mag ogendini mane Jehova Nyasaye oriembo e nyim jo-Israel.\n","Notimo misengini kendo owangʼo ubani mangʼwe ngʼar e kuonde motingʼore malo mag lemo, ewi gode matindo kendo e bwo yiende motimo otiep.\n ","Eka Rezin ruodh Aram kod Peka wuod Remalia ruodh Israel nowuok dhi gore gi Jerusalem mi omako Ahaz, to ne ok ginyal loye.\n","E kindeno Rezin ruodh Aram ne odwogo Elath e lwet Aram koriembo jo-Juda. Bangʼe jo-Edom nodonjo Elath kendo gidak kuno nyaka chil kawuono.\n ","Ahaz nooro joote mondo okone Tiglath-Pilesa ruodh Asuria kowacho niya, “An jatichni kendo anie e bwo lochni. Bi mondo iresa e lwet ruodh Aram kendo e lwet ruodh Israel mosemonja.”\n","Kendo Ahaz nokawo fedha kod dhahabu mane oyudi e hekalu mar Jehova Nyasaye kod kar keno mar od ruoth mine oorogi kaka mich ne ruodh Asuria.\n","Ruodh Asuria noyie momonjo Damaski kendo okawe. Nodaro joma odak Damaski motero e twech Kir, Rezin to ne onego.\n ","Eka ruoth Ahaz nodhi Damaski mondo orom gi Tiglath-Pilesa ruodh Asuria. Noneno kendo mar misango man Damaski mi ooro ni Uria jadolo goro kaka oger kendono, kondiko maler gik moko duto mogerego.\n","Omiyo Uria jadolo nogero kendo mar misango kaluwore gi rieko duto mane ruoth Ahaz noorone koa Damaski mi notieko gere kapok ruoth Ahaz odwogo.\n","Kane ruoth odwogo koa Damaski mi oneno kendo mar misangono, to ne odhi mochiwo misango e wiye.\n","Ne ochiwo misango miwangʼo pep kod misango mar cham, kaachiel gi misango miolo piny kendo nokiro remo mar lalruok ewi kendo mar misango.\n","To kendo mar misango mar mula mane ni e nyim Jehova Nyasaye nogolo e kind kendone manyien gi hekalu mar Jehova Nyasaye mokete yo nyandwat mar kendo manyien-no.\n ","Eka ruoth Ahaz nogolo chik ne Uria jadolo niya, “E kendo manyien maduongʼni ema nyaka itimie misango miwangʼo pep mar okinyi, misango mar cham mar odhiambo, misango miwangʼo pep mar ruoth, kod misango mar cham mar ruoth kaachiel gi misango pep mar ji duto modak e pinyno, kod misangogi mag cham kod misango miolo piny. Kir remo mag misengini duto miwangʼo pep kod misengini mamoko ewi kendo mar misangono. To abiro tiyo gi kendo mar misango molos gi mula mondo angʼe gima kare monego atim.”\n","Kendo Uria jadolo notimo mana kaka ruoth Ahaz nochiko.\n ","Ruoth Ahaz nogolo gik moko michungogo besen kogolo kuom mago minyalo gol kuondegi. Bende nogolo gima ne iluongo ni Nam kuom mula molos ka rwath mane osire, mokete kar kende e kidi.\n","Bende nomuko agola mane otiyogo chiengʼ Sabato kod rangach ma oko mane odonjogo e hekalu mar Jehova Nyasaye, nikech winjruok marach e kindgi gi ruodh Asuria.\n ","To kuom gik mamoko duto mane Ahaz otimo e ndalo lochne, donge ondikgi e kitap weche ruodhi Juda?\n","Ahaz notho moyweyo gi kwerene kendo noyike kodgi e Dala Maduongʼ mar Daudi. Kendo Hezekia ma wuode nobedo ruoth kare.\n"],["E higa mar apar gariyo mar loch Ahaz ruodh Juda, Hoshea wuod Ela nobedo ruoth e piny Israel kodak Samaria kendo norito pinyno kuom higni ochiko.\n","Timbene ne richo e nyim Jehova Nyasaye to ok kaka ruodhi Israel mane otelone notimo.\n ","Shalmaneser ruodh Asuria nokedo gi Hoshea moloye kendo nobedo e bwo lochne kogolone osuru.\n","To ruodh Asuria nofwenyo ni Hoshea ne en andhoga, nimar nooro ji ir Osorkon ruodh Misri, bende ne ok ochiw osuru ne ruodh Asuria kaka ne osebedo kotimo higa ka higa. Kuom mano Shalmaneser nomake mokete e od twech.\n","Ruodh Asuria nomonjo pinyno duto, mochopo nyaka Samaria kendo nogoyone agengʼa kuom higni adek.\n","E higa mar ochiko mar loch Hoshea, ruodh Asuria nokawo Samaria kendo nomako jo-Israel motero e twech Asuria. Nomiyogi kar dak Hala kod Gozan man but Aora Habor kaachiel gi mier mag Medes.\n ","Magi duto notimore nikech jo-Israel notimo richo e nyim Jehova Nyasaye ma Nyasachgi, mane ogologi e piny Misri e bwo loch Farao ruodh Misri. Negilamo nyiseche mamoko\n","ka giluwo timbe mag ogendini mane Jehova Nyasaye osedaro oa kuomgi, to gi timbe moko mane ruodhi mag Israel noketo.\n","Jo-Israel notimo gik maricho lingʼ-lingʼ ne Jehova Nyasaye ma Nyasachgi. Chakre kuonde mingʼichogo gi malo nyaka kuonde mochiel motegno mag dala maduongʼ, negigero kuondegi motingʼore gi malo e miechgi duto.\n","Negichungo kite moyiedhi kod sirni mag Ashera ewi gode maboyo duto, kendo e tiend yiende duto motimo tipo.\n","Kamoro amora motingʼore gi malo ne giwangʼoe ubani mangʼwe ngʼar, mana kaka pinjeruodhi mane Jehova Nyasaye oseriembo kuomgi ne timo. Negitimo timbe maricho mane omiyo Jehova Nyasaye mirima.\n","Negilamo nyiseche manono, kata obedo ni Jehova Nyasaye nowachonegi niya, “Kik utim kamano.”\n","Jehova Nyasaye nosiemo Israel kod Juda kokalo kuom jonabi mage kod jokor, kawacho niya, “Lokri iwe yoreni maricho, luw wechena, kod yorena kaluwore gi chikena duto mane amiyo kwereu mondo oriti kendo mane amiyou kowuok kuom jotichna ma jonabi.”\n ","To ne ok ginyal dewo kendo tokgi ne tek mana kaka kweregi mane ok oketo genogi kuom Jehova Nyasaye ma Nyasachgi.\n","Ne gidagi winjo buchene kod chikene mane otimo gi kweregi to gi siem mane omiyogi, negiluwo nyiseche maonge tich, ma gin bende gibedo ji manono. Negidonjo e kit timbe ogendini mane odak e diergi, kata obedo ni Jehova Nyasaye nosekwerogi ni kik gitim kaka gitimo kendo negitimo gik mane Jehova Nyasaye nokwerogi mondo kik gitim.\n ","Negiweyo chike duto mag Jehova Nyasaye ma Nyasachgi magiloso nyiseche ariyo molos e kido mar nyaroya kendo machalo gi siro mar Ashera. Negikulore ne nyisechegi giwegi ma gilamo Baal.\n","Negichiwo yawuotgi kod nyigi kaka misango e mach. Negitimo timbe ajuoke kod mag nyakalondo ma gichiwore mar timo gik mamono e nyim Jehova Nyasaye, ma gimiye mirima.\n ","Omiyo Jehova Nyasaye iye nowangʼ gi jo-Israel mi nogologi e nyime. Dhood joka Juda kende ema ne odongʼ,\n","to kata kamano jo-Juda bende ne ok orito chike Jehova Nyasaye ma Nyasachgi. Negiluwo mana timbe mane jo-Israel osiekogo.\n","Kuom mano Jehova Nyasaye ne odagi jo-Israel duto; nokumogi mi oketegi e lwet joyeko nyaka ne ogologi chutho e wangʼe.\n ","Kane ogolo jo-Israel owuok e dhood Daudi negikawo Jeroboam wuod Nebat obedo ruodhgi. Jeroboam nowuondo jo-Israel mowuok oweyo luwo Jehova Nyasaye, momiyo gitimo richo mamono.\n","Jo-Israel nomedo timo richo duto mag Jeroboam kendo ne ok giweyo timogi,\n","nyaka Jehova Nyasaye nogologi kuome mana kaka ne osesiemogi kokadho kuom jotichne duto ma jonabi. Omiyo jo-Israel nogol oa e pinygi modhi e twech e piny Asuria kendo pod gin kuno nyaka chil kawuono.\n ","Ruodh Asuria nokelo ji koa Babulon, Kutha, Ava, Hamath kod Sefarvaim moketogi gidak e miech Samaria mondo gikaw kar jo-Israel. Negikawo Samaria ma gidak e mieche duto.\n","E kinde mane gidak kuno mokwongo ne ok gilamo Jehova Nyasaye; omiyo Jehova Nyasaye nooro sibuoche e diergi monego jogi moko.\n","Wach nochopo ne ruodh Asuria niya, “Ji mane idaro midwoko e miech Samaria, ok ongʼeyo gima nyasaye mar pinyno dwaro. Kuom mano, oseoro sibuoche e diergi mondo oneg-gi nikech ji ok ongʼeyo gima nyasachgino dwaro.”\n ","Eka ruodh Asuria nomiyogi chik kama: “Kaw achiel kuom jodolo mane igolo itero e twech Samaria mondo odog odag kuno kendo opuonj jogo gima nyasach pinyno dwaro.”\n","Eka achiel kuom jodolo mane oter twech Samaria nobiro modak Bethel kendo opuonjogi kaka ilamo Jehova Nyasaye.\n ","Kata kamano, oganda koganda noloso nyisechegi giwegi e miechgi mopogore opogore, kuonde mane gidakie, mi giketo nyiseche manono kuonde motingʼore mag lemo mane jo-Samaria oseloso.\n","Nyiseche mane gilamo e magi: Ji mane oa Babulon noloso Sukoth-Benoth, ji mane oa Kutha noloso Nergal to ji mane oa Hamath noloso Ashima;\n","Jo-Avi to noloso Nibhaz kod Tartak, to jo-Sefarvi nochiwo nyithindgi kaka misango ne Adramelek kod Anamelek mane gin nyiseche mag Sefarvaim.\n","Negilamo Jehova Nyasaye, to bende negiyiero jogi giwegi mopogore opogore mondo obednegi jodolo e kuonde lemo motingʼore gi malo.\n","Negilamo Jehova Nyasaye to bende negilamo nyisechegi giwegi kaluwore gi timbe pinje manogolgie.\n ","Pod gitamore weyo timbegigo nyaka chil kawuono. Ok gilam Jehova Nyasaye kata rito buchene, wechene, chikene kod puonj ma Jehova Nyasaye nomiyo nyikwa Jakobo, ma bangʼe noloko nyinge ni Israel.\n","Kane Jehova Nyasaye otimo singruok gi jo-Israel, to nochikogi kama: “Kik ulam nyiseche mamoko kata kulorunegi, tiyonegi kata timonegi misango.\n","To Jehova Nyasaye mane ogolou Misri gi teko mangʼongo korieyo lwete, en ema nyaka ulame. En ema onego ukulrune kendo en ema uchiwne misengini.\n","Nyaka ubed motangʼ kurito buche, weche, chike kod puonj duto mane omiyou. Kik ulam nyiseche mamoko.\n","Kik wiu owil gi singruok mane atimo kodu bende kik ulam nyiseche mamoko.\n","To onego ulam Jehova Nyasaye ma Nyasachu, en ema obiro resou e lwet wasiku duto.”\n ","To kata kamano, ne ok gidewo chikego, to negisiko mana ka gitimo timbegi machon.\n","Kata e kinde mane ogendini ne lamo Jehova Nyasaye, to negisiko mana ka gitiyone nyisechegi manono. Nyithindgi kod nyikwagi pod osiko katimo timbe mane kweregi timo nyaka chil kawuono.\n"],["E higa mar adek mar loch Hoshea wuod Ela ruodh Israel, Hezekia wuod Ahaz ruodh Juda nodoko ruoth.\n","Ne en ja-higni piero ariyo gabich kane obedo ruoth, kendo norito piny kuom higni piero ariyo gochiko, kodak Jerusalem. Min mare ne nyinge Abija nyar Zekaria.\n","Notimo gima kare e nyim wangʼ Jehova Nyasaye, mana kaka kwar mare Daudi notimo.\n","Nomuko kuonde motingʼore malo mag lemo, mi otoyo kite milamo kendo ongʼado sirni milamo mag Ashera. Ne otoyo matindo tindo thuond mula mane Musa oloso, nikech nyaka chop ndalono jo-Israel nosebedo kawangʼo ne ubani (ne iluonge ni Nehushtan).\n ","Hezekia ne ogeno kuom Jehova Nyasaye ma Nyasach Israel. Ne onge ngʼama osechalo kode e dier ruodhi duto mag Juda, bedni negisebedo e loch chon kata bangʼe.\n","Ne osiko kogeno kuom Jehova Nyasaye mi ok noweyo luwe; kendo ne orito chike mane Jehova Nyasaye omiyo Musa.\n","Jehova Nyasaye ne ni kode, kendo ne odhi maber e gik moko duto mane otimo. Nongʼanyone ruodh Asuria kendo ne ok otiyone.\n","Noloyo jo-Filistia chakre kuonde ngʼicho motingʼore gi malo nyaka dala maduongʼ mochiel motegno, mochopo nyaka Gaza gi mier mokiewo kode.\n ","E higa mar angʼwen mar loch Hezekia, ma en higa mar abiriyo mar Hoshea wuod Ela ruodh Israel, Shalmaneser ruodh Asuria nomonjo Samaria kendo jolweny nolwore.\n","Bangʼ higni adek, jo-Asuria nokaw Samaria. Omiyo Samaria nokaw e higa mar auchiel mar loch Hezekia mane en higa mar ochiko mar Hoshea ruodh Israel.\n","Ruodh Asuria nodaro jo-Israel motero e twech e piny Asuria kendo noketogi gidak Hala, Gozan man e bath Aora Habor kaachiel gi mier mag Medes.\n","Ma notimore nikech ne ok girito chike Jehova Nyasaye ma Nyasachgi, to negiketho singruok mane Musa jatich Jehova Nyasaye ochikogi. Kata kamano ne ok girito chikene kata timo dwarone.\n ","E higa mar apar gangʼwen mar loch Ruoth Hezekia, Senakerib ruodh Asuria nomonjo mier madongo duto mochiel motegno mag Juda mokawogi.\n","Omiyo Hezekia ruodh Juda nooro wach ne ruodh Asuria ka en Lakish kowacho kama: “Aseketho, koro yie iwe kedo koda nikech abiro chulo gimoro amora midwaro.” Ruodh Asuria nokawo kuom Hezekia ruodh Juda fedha ma pekne romo kilo alufu apar gi dhahabu ma pekne romo kilo alufu achiel.\n","Omiyo Hezekia nomiye fedha duto mane oyud e hekalu mar Jehova Nyasaye to gi ute keno duto mag od ruoth.\n ","E sa onogo ema ne Hezekia ruodh Juda ne ogolo oko dhahabu mane obawogo dhoudi kod sirni mag hekalu mar Jehova Nyasaye kendo nomiyogi ruodh Asuria.\n ","Ruodh Asuria nooro jatend jolweny mare maduongʼ, jatend jolweny maluwe to gi jatend lweny motelo e kar kedo kaachiel gi jolweny mangʼeny ir Hezekia Jerusalem ka gia Lakish. Negidhi nyaka Jerusalem ma gichopo e bath Soko man malo nyaka e puoth jaluoko.\n","Kane giluongo ruoth, to Eliakim wuod Hilkia jatend od ruoth, Shebna jagoro kendo Joa wuod Asaf mane jachan weche nodhi irgi.\n ","Jatend lweny nowachonegi niya, “Wachneuru Hezekia kama:\n “ ‘Ma e gima ruoth maduongʼ ma ruodh Asuria wacho: En kama nade miketoe genoni momiyo in-gi chir kama?\n","Uwacho ni un gi rieko kod teko mangʼeny mar lweny, to gik ma uwacho onge tiendgi. En ngʼa ma uketo genou kuome, mamiyo ungʼanyo uweya?\n","Neuru, sani koro uketo genou kuom Misri, machalo odundu mobarore ma ka ngʼato orere to opilore mochwo ngʼatno kendo kelo adhola! Mano e kaka Farao ruodh Misri chalo ne joma ogeno kuome.\n","To ka uwachona niya, “Wan waketo genowa kuom Jehova Nyasaye ma Nyasachwa,” to donge en ema kuondene motingʼore malo kod kendene mag misango Hezekia nogolo kowachone jo-Juda gi jo-Jerusalem niya, “Nyaka ulam mana e nyim kendoni e Jerusalem?”\n ","“ ‘Biuru sani mondo uwinjru gi ruodha, ma en ruodh Asuria: Abiro miyou farese alufu ariyo, ka unyalo yudo joma riembogi!\n","Ere kaka uparo ni unyalo loyo achiel kuom jotend jolweny matinie moloyo mag ruodha ka uketo genou mana kuom jolwenj Misri gi faresegi?\n","To moloyo, bende dibed ni asebiro monjo kendo ketho dalani ka ok en kuom wach Jehova Nyasaye? Jehova Nyasaye owuon ema osenyisa mondo abi amonj pinyni kendo akethe.’ ”\n ","Eka Eliakim wuod Hilkia, Shebna kod Joa nowachone Rabshake jatend lweny niya, “Yie iwuo gi jotichni gi dho jo-Aram, nimar wawinjo dhokno. We wuoyo kodwa gi dho jo-Hibrania nikech joma ni e ohinga nyalo winjo gik miwachonwa.”\n ","To Rabshake jatend lweny nodwokogi niya, “Uparo ni un kod ruodhu kendu ema ne ruodha oora iru mondo awachnu wechegi, to ok ne joma obedo ei ohinga; bende ungʼeyo ni jogo kaachiel gi un biro bangʼo chiethgi kendo madho lachgi?”\n ","Eka jatend lweny nochungʼ moluongo matek gi dho jo-Hibrania niya, “Winjuru wach moa kuom ruoth maduongʼ, ma en ruodh Asuria!\n","Ma e gima ruoth wacho: Kik uyie Hezekia wuondu nikech ok onyal resou e lweta.\n","Kik uwe Hezekia hou mondo ugen kuom Jehova Nyasaye kowachonu ni, ‘Jehova Nyasaye biro resowa adier, kendo dala maduongʼni ok nochiw e lwet ruodh Asuria.’\n ","“Kik uwinj wach Hezekia. Ma e gima ruodh Asuria wacho: Winjreuru koda kendo biuru ira oko. Bangʼe ngʼato ka ngʼato kuomu nocham mzabibu kod ngʼowu kendo nomodh pi moa e sokone owuon,\n","nyaka chop abi mi ateru e piny machal gi pinyu, ma en piny machiego cham gi divai manyien, piny mopongʼ gi makati kod mzabibu, piny man-gi yiende zeituni kod mor kich. Yieruru ngima, to kik uyier tho!\n “Kik uwinj wach Hezekia, nimar owuondou kowacho ni, ‘Jehova Nyasaye biro resowa.’\n","Bende nyaka nene nyasach piny moro amora osereso ogandane e lwet ruodh Asuria?\n","Ere nyiseche mag Hamath gi Arpad? Ere nyiseche mag Sefarvaim, Hena kod Iva? Bende ne gireso Samaria e lweta?\n","Kuom nyiseche duto mag pinjegi, en mane mosereso pinye e lweta? To koro ere kaka Jehova Nyasaye nyalo reso Jerusalem e lweta?”\n ","To ji duto nolingʼ thi maonge ngʼama dwoko nimar ruoth Hezekia nosegolo chik niya, “Kik udwoke.”\n ","Eka Eliakim wuod Hilkia jatend od ruoth, gi Shebna jagoro kod Joa wuod Asaf jachan weche mag piny nodhi ir Hezekia, ka lepgi oyiech kendo negiwachone gima jatend lwenyno osewacho.\n"],["Kane ruoth Hezekia owinjo wachno, noyiecho lepe morwako pien gugru mi odhi e hekalu mar Jehova Nyasaye.\n","Ne ooro Eliakim ma jatend od ruoth, gi Shebna jagoro kod jodolo madongo ir janabi Isaya wuod Amoz ka giduto girwako piende gugru.\n","Negiwachone niya, “Ma e gima Hezekia wacho: Odiechiengni en odiechieng kuyo, siem kod wichkuot machalo gi nyithindo ma ndalogi mar nywol osechopo to onge teko minywologigo.\n","Nyalo bedo ni Jehova Nyasaye ma Nyasachi biro winjo weche duto mag Rabshake jatend lweny, ma jatende ma ruodh Asuria oseoro mondo oyany Nyasaye mangima, kendo obiro kwere kuom weche mane Jehova Nyasaye ma Nyasachu osewinjo kowacho. Kuom mano, in Isaya, lamne ji mane otony ma pod ngima.”\n ","Kane jodong Ruoth Hezekia nobiro ir Isaya,\n","Isaya nowachonegi niya, “Nyisuru ruodhu ni, ‘Jehova Nyasaye wacho kama: Kik ibed maluor kuom weche misewinjo, wechego ma ruodh Asuria oseyanyago.\n","Winji! Abiro goyo chunye gi kihondko ma kowinjo wach moro to noring odog e pinygi, to kuno ema nachiwe mondo onege gi ligangla.’ ”\n ","Kane Rabshake jatend lweny owinjo ni ruodh Asuria osewuok Lakish, ne oringo oa kanyo moyudo ka ruoth kedo gi jo-Libna.\n ","Senakerib noyudo wach ni Tirhaka, ja-Kush ruodh Misri obiro monje. Kuom mano, nooro joote ir Hezekia kowacho kama:\n","“Wachne Hezekia ruodh Juda kama: Kik iyie nyasaye migeno kuomeno wuondi kowacho ni, ‘Jerusalem ok nochiw e lwet ruodh Asuria.’\n","Adier isewinjo gik ma ruodhi mag Asuria osetimo ni pinjeruodhi duto kotiekogi chuth. In to iparo ni ibiro tony?\n","Bende nyiseche mag ogendini mane kwerena oketho pinygi kaka nyiseche mag Gozan, Haran, Rezef kod jo-Eden man Tel Assar nokonyogi?\n","Tinde ere ruodh Hamath, ruodh Arpad, gi ruodh dala maduongʼ mar Sefarvaim, kata ruodh Hena kod Iva?”\n ","Hezekia noyudo baruwano mane joote okelone mosome. Bangʼe nodhi e hekalu mar Jehova Nyasaye moyaro baruwano e nyim Jehova Nyasaye.\n","Kendo Hezekia nolamo Jehova Nyasaye kowacho kama: “Yaye Jehova Nyasaye, ma Nyasach Israel, modak e kind kerubi, in kendi e Nyasaye mar pinjeruodhi duto manie piny, kendo in ema ne ichweyo polo gi piny.\n","Yaye Jehova Nyasaye, chik iti mondo iwinji, yaw wangʼi, yaye Jehova Nyasaye mondo ine, kendo winjie weche duto ma Senakerib oseoro joge kayanyigo in Nyasaye mangima.\n ","“En adier, yaye Jehova Nyasaye, ni ruodhi mag Asuria osetieko ogendini mangʼenygi ma giweyo pinjegi gunda.\n","Gisewito nyisechegi e mach mi gitiekogi, nikech ne ok gin nyiseche to ne gin mana yien kod kidi molos gi lwet dhano.\n","Yaye Jehova Nyasaye ma Nyasachwa, koro reswa e lwet Senakerib mondo pinjeruodhi duto manie piny ongʼe ni in kendi e Jehova Nyasaye, ma Nyasaye.”\n ","Eka Isaya wuod Amoz ne ooro wach ne Hezekia kama: “Ma e gima Jehova Nyasaye, ma Nyasach Israel wacho: Asewinjo lamoni kuom Senakerib ruodh Asuria.\n","Ma e wach ma Jehova Nyasaye osewacho kuom Senakerib:\n “ ‘Nyar Sayun Mangili\n ochayi kendo jari.\n Nyar Jerusalem\n kino wiye koneni kiringo.\n ","En ngʼa misejaro kendo yanyo?\n Koso en ngʼa ma isegone koko kijowo wangʼi,\n gi sunga.\n Donge en mana Jal Maler mar Israel!\n ","Kokalo kuom jooteni\n usegango weche mag ayany kuom Ruoth Nyasaye.\n Bende usewacho niya, “Gi gechena mangʼeny mag lweny\n aseidho gode maboyo mag Lebanon mi achopo ewi got mabor moloyo.\n Asetongʼo yiendene mag sida maboyo\n kendo mabeyo.\n Asechopo nyaka e chuny bungu ma iye mogik\n kuma yien odiche.\n ","Asekunyo sokni e pinje mamoko,\n mi amodho pige man kuno.\n Asemiyo aore duto mag Misri bende oduono\n ka anyonogi gi tienda.”\n  ","“ ‘Donge usewinjo ni an\n ema ne achano chon mondo gigo otimre?\n An ema ne achanogi chon,\n to koro amiyo gitimore;\n kendo an ema ne achanogi chon mondo imuk mier madongo mochiel motegno\n mondo olokre pidhe mag kite.\n ","Joge teko orumonegi\n mi gibuok kendo gidongʼ gi wichkuot.\n Gichalo gi cham manie puodho\n kata ka maua mangʼich mathiewo,\n kata ka lum madongo ewi tado,\n to ner kapok odongo.\n  ","“ ‘To angʼeyo kama idakie,\n bende angʼeyo sa ma idonjo kata sa ma iwuok,\n kata kaka iwuoyo marach kuoma.\n ","Nikech iwuoyo kuoma marach,\n kendo wechegi maricho osechopo e ita,\n abiro keto chuma e umi kod mbedona e dhogi\n kendo abiro miyo idog gi yo mane ibirogo.’\n ","“Ma ema nobedni ranyisi, yaye Hezekia:\n “E higa mokwongoni, unucham gik matwi kendgi,\n kendo e higa mar ariyo unucham orowe moloth bangʼ keyo e higa mokwongono.\n To e higa mar adek unuchwo kodhi kendo unuka cham,\n bende unupidh mzabibu mi ucham olembegi.\n ","Jo-Juda modongʼ\n biro chalo gi yath matero tiendene piny kendo nyago olemo e bedene.\n ","Nimar joma nok modongʼ nowuog Jerusalem\n kendo oganda mar joma otony nowuogi koa e Got Sayun.\n Jehova Nyasaye Maratego notim ma kuom tekone owuon.\n  ","“Kuom mano ma e gima Jehova Nyasaye wacho ewi ruodh Asuria:\n “ ‘Ok nodonji e dala maduongʼni\n kata diro asere.\n Ok nomonj dalano kotingʼo kuot\n kata lwore gi jolweny mondo omonje.\n ","Enodogi mana gi yo mane obirogo;\n kendo ok enodonj e dala maduongʼni,\n Jehova Nyasaye ema owacho.\n ","Abiro kedone dala maduongʼni, kendo rese;\n nikech nyinga kod nying Daudi jatichna.’ ”\n ","Otienono malaika mar Jehova Nyasaye ne owuok mi odhi onego ji alufu mia achiel gi piero aboro gabich e kambi mar jo-Asuria. Kane ji ochiewo gokinyi negiyudo mana ringre joma otho.\n","Omiyo Senakerib ruodh Asuria noweyo lweny moloro kambi kendo nodok Nineve kuma nodakie.\n ","Chiengʼ moro achiel kane olemo e hekalu mar Nisrok nyasache, yawuote miluongo ni Adramelek gi Shareza nonege gi ligangla, bangʼe negiringo gidhi e piny Ararat. Kendo Esarhadon wuode nobedo ruoth kare.\n"],["E ndalogo Hezekia nobedo matuo kendo nohewore. Janabi Isaya wuod Amoz nodhi ire mowachone niya, “Ma e gima Jehova Nyasaye wacho: Los weche mag dalani maber nikech ndaloni mar tho ochopo kendo ok inichangi.”\n ","Hezekia nolokore kongʼiyo kor ot mi olamo Jehova Nyasaye kama.\n","“Yaye Jehova Nyasaye, parie kaka asewuotho e nyimi gi adiera kod chuny modimbore kendo asetimo gigo makare e nyim wangʼi.” Bangʼe Hezekia noywak malit.\n ","Kane pok Isaya owuok e laru madiere wach Jehova Nyasaye nobirone mawacho niya,\n","“Dhi mondo inyis Hezekia ma jatend joga ni, ‘Ma e gima Jehova Nyasaye ma Nyasach Daudi kwaru wacho: Asewinjo lemoni kendo aseneno pi wangʼi omiyo abiro changi. E odiechiengʼ mar adek kochakore sani, ibiro dhi e hekalu mar Jehova Nyasaye.\n","Abiro medi ngima moromo higni apar gabich kendo abiro resi kaachiel gi dala maduongʼni e lwet ruodh Asuria. Abiro rito dala maduongʼni nikech nyinga kod nying Daudi jatichna.’ ”\n ","Eka Isaya nowacho niya, “Swag ngʼowu.” Negitimo kamano mi gimuone kama ne bur okuodono, bangʼe nochango.\n ","Hezekia noyudo osepenjo Isaya niya, “Ere gima biro bedona ranyisi ni Jehova Nyasaye biro changa kendo ni abiro dhi e hekalu mar Jehova Nyasaye e odiechiengʼ mar adek kochakore kawuono?”\n ","Isaya nodwoke niya, “Ranyisi ma Jehova Nyasaye biro timoni kuom chopo singruokne ema: Diher mondo tipo odhi nyime ondamo apar kata odog chien ondamo apar?”\n ","Hezekia nodwoke niya, “En gima yot ahinya mondo tipo odhi nyime tielo apar, maloyo duogo chien tielo apar.”\n ","Eka janabi Isaya noluongo Jehova Nyasaye kendo Jehova Nyasaye nomiyo tipo odok chien ondamo apar e kar raidhi mar Ahaz.\n ","E kindeno Marduk-Baladan wuod Baladan ruodh Babulon nooro joote ir Hezekia gi barupe kod mich nikech ne osewinjo tuone.\n","Hezekia norwako joote mi onyisogi gik moko duto mane nitiere utege mag keno kaka fedha, dhahabu, gik mangʼwe ngʼar kod modhi ma nengogi tek kaachiel gi kar kenone mar gige lweny duto kod gik moko duto mane yudore kuom mwandune. Onge gimoro amora mane odongʼ e ode kata e pinye mane ok onyisogi.\n ","Eka Isaya janabi nodhi ir ruoth Hezekia mopenje niya, “Angʼo mane jogo owacho kendo negia kanye?”\n Hezekia nodwoke niya, “Negia e piny mabor miluongo ni Babulon.”\n ","Janabi nopenjo niya, “Angʼo mane gineno e odi?”\n Hezekia nodwoke niya, “Giseneno gik moko duto manie oda. Onge gimoro amora modongʼ e mwanduna mane ok anyisogi.”\n ","Eka Isaya nowachone Hezekia niya, “Wach Jehova Nyasaye wacho kama:\n","Ndalo biro chopo adier ma gik moko duto manie odi kod gik moko duto mane kwereni osekano nyaka chil kawuono, noter Babulon. Onge gimoro amora mane odongʼ, Jehova Nyasaye owacho.\n","Kendo nyikwayi moko mowuok e ringri kendo rembi iwuon, noter e twech mi nolokgi wasumbini mabwoch e od ruoth mar ruodh Babulon.”\n ","Hezekia nodwoke niya, “Wach Jehova Nyasaye misewacho ber.” Nodwoke kamano koparo niya, “Bende kwe kod rit makare nobedi e ndalo mar ngimana?”\n ","To kuom gik mamoko duto mag ndalo loch Hezekia, gi gik moko duto mane otimo kod kaka ne oloso soko kod kuonde pi mokelo e dala maduongʼ, donge ondikgi e kitepe mag weche ruodhi mag Juda?\n","Hezekia notho moyweyo kaka kwerene kendo Manase wuode nobedo ruoth kare.\n"],["Manase ne ja-higni apar gariyo kane odoko ruoth, kendo nobedo e loch kodak Jerusalem kuom higni piero abich gabich. Min mare ne nyinge Hefziba.\n","Notimo richo e nyim wangʼ Jehova Nyasaye koluwo timbe mamono mag ogendini mane Jehova Nyasaye oseriembo e dier jo-Israel.\n","Ne ochako ogero kuonde motingʼore gi malo mag lemo ma wuon mare Hezekia nomuko; to bende nogero kende mag misengini miwangʼoe liswa ne Baal kendo oloso siro milamo mar Ashera, mana kaka Ahab ruodh Israel notimo; bende nokulore kolamo gik moko duto mochwe man e kor polo.\n","Ne ogero kende mag misengini e hekalu mar Jehova Nyasaye, kata obedo ni Jehova Nyasaye nosewacho niya, “Ei Jerusalem ka ema naketie nyinga.”\n","Nogero kende mag misengini miwangʼoe liswa ne gik mochwe mae kor polo e laru ariyo mag hekalu mar Jehova Nyasaye.\n","Notimo misango kochiwo wuode mondo owangʼ e mach, kotimo timbe mag ajuoke gi nyakalondo, kopenjo jomeny wach kod chunje jo-mirieri, notimo timbe maricho e wangʼ Jehova Nyasaye momiye ich wangʼ.\n ","Nokawo siro milamo mar Ashera mane oseloso mochungo ei hekalu, to Jehova Nyasaye noyudo osewuoyoe ne Daudi kod wuode Solomon niya, “Aseyiero hekaluni gi Jerusalem e kind ogendini duto mag Israel kendo, abiro keto nyinga kanyo nyaka chiengʼ.\n","Ka jo-Israel orito chike duto mane amiyogi kendo rito buche duto mane Musa jatichna omiyogi, to ok anachak awe gia e piny mane amiyo kweregi.”\n","To ji ne ok odewo kendo Manase ne obaro kodgi mane gimedo timo timbe maricho moloyo ogendini mane Jehova Nyasaye otieko e nyim jo-Israel.\n ","Jehova Nyasaye nowacho kokalo kuom jotichne ma jonabi niya,\n","“Manase ruodh Juda osetimo timbe makwero. Osetimo richo moloyo jo-Amor mane otelo nyime mi omiyo jo-Juda odonjo e richo mag nyisechene.\n","Kuom mano ma e gima Jehova Nyasaye ma Nyasach Israel wacho: Abiro kelo masira maduongʼ Jerusalem kod Juda, ma it ji duto mowinjo biro sakni.\n","Abiro ngʼadone Jerusalem bura machal mana gi mane angʼadone Samaria kendo machal bende mana gi bura mane angʼadone dhood Ahab. Abiro yweyo Jerusalem matieki ka ngʼama yweyo dis moluoki mamoye oko e chiengʼ kuome piny mondo otwo.\n","Abiro jwangʼo jogo modongʼ ma gin girkeni mag tich lweta kendo chiwogi e lwet wasikgi. Ibiro kwalgi mi yakgi gi wasikgi duto,\n","nikech gisetimo richo e wangʼa kendo gisechwanya chakre chiengʼ mane kweregi oa Misri nyaka chil kawuono.”\n ","To kata kamano Manase nochwero remb joma onge ketho mi remb jogo nopongʼo Jerusalem duto, kiweyo richo mane omiyo jo-Juda otimo, mine gitimo richo e wangʼ Jehova Nyasaye.\n ","To kuom gik moko duto mag loch Manase, to gi mago duto mane otimo, koriwo nyaka richo mane otimo, donge ondikgi e kitepe mag weche mag ruodhi Juda?\n","Manase notho moyweyo gi kwerene kendo ne oike e puoth joka ruoth, ma en puoth Uza, kendo Amon wuode nobedo ruoth kare.\n ","Amon ne ja-higni piero ariyo gariyo kane obedo ruoth, kendo norito piny kodak Jerusalem kuom higni ariyo. Min mare ne nyinge Meshulemeth ma nyar Haruz, kendo noa Jotba.\n","Notimo timbe maricho e wangʼ Jehova Nyasaye, mana kaka wuon mare Manase nosetimo.\n","Ne otimo timbe duto mane wuon mare otimo, kendo nolamo kido duto mane wuon mare olamo kendo okulorenegi.\n","Ne oweyo Jehova Nyasaye, ma Nyasach kwerene kendo ok ne owuotho e yore Jehova Nyasaye.\n ","Jodongo mag Amon nowinjore monego ruoth e kar dakne.\n","Eka jopinyno noriwore monego jogo duto mane onego ruoth Amon kendo negiketo Josia wuode obedo ruoth kare.\n ","To kuom gik moko duto mag loch Amon gi gik mane otimo, donge ondikgi e kitepe mag ruodhi Juda?\n","Ne oike e liende mane ni e puodho mar Uza kendo Josia ma wuode nobedo ruoth kare.\n"],["Josia ne ja-higni aboro kane obedo ruoth kendo norito pinyno kodak Jerusalem kuom higni piero adek gachiel. Min mare ne nyinge Jedida nyar Adaya, mane aa Bozkath.\n","Timbe Josia ne longʼo e wangʼ Jehova Nyasaye kendo nowuotho e yore duto mag Daudi kwar-gi, ma ok olokore kongʼiyo korachwich kata koracham.\n ","E higa mar apar gaboro mar lochne, ruoth Josia nooro jagoro ma en Shafan wuod Azalia, ma wuod Meshulam, e hekalu mar Jehova Nyasaye kowacho niya,\n","“Dhiyo ir Hilkia jadolo maduongʼ kendo oik pesa mosekel e hekalu mar Jehova Nyasaye, mane jorit dhoot nosechoko kuom ji.\n","We mondo giketgi e lwet joma otelo ne gedo mar hekalu, kendo mondo jogi ochul joma loso kuonde momukore mar hekalu mar Jehova Nyasaye.\n","Joma onego chul gin jopa bepe, jogedo kod jopa kidi. Bende konegi gingʼiew bao kod kite mopa milosogo kuonde mokethore ei hekalu mar Jehova Nyasaye.\n","To kik penjgi kaka gitiyo gi pesa momigi nikech gin joma ogen.”\n ","Hilkia jadolo maduongʼ nowachone Shafan ma jagoro niya, “Aseyudo kitap chike e hekalu mar Jehova Nyasaye.” Nomiye mosome.\n","Eka Shafan ma jagoro nodhi ir ruoth mowachone niya, “Jodongi osechulo pesa mane nitiere e hekalu mar Jehova Nyasaye kendo gisechiwogi e lwet jotich kod jotend hekalu.”\n","Eka Shafan jagoro nonyiso ruoth niya, “Hilkia janabi osemiya kitabu.” Kendo Shafan nosomo kitabuno e nyim ruoth.\n ","Kane ruoth owinjo weche manie Kitap Chik, noyiecho lepe.\n","Nochiwo chikegi ne Hilkia jadolo, Ahikam wuod Shafan, Akbor wuod Mikaya, Shafan jagoro kod Asaya jarit mar ruoth kowachonegi niya,\n","“Dhiuru upenj Jehova Nyasaye gima biro timorena, kendo ni oganda kod jo-Juda duto kaluwore gi gik mondiki e kitabu mwaseyudoni. Mirimb Jehova Nyasaye maliel ka mach osechomowa nikech kwerewa ok oseluoro weche mawuok e kitabuni; kendo ok gisetimo timbe moluwore gi gik moko duto mondiki kuomwa.”\n ","Hilkia jadolo, Ahikam, Akbor, Shafan kod Asaya nodhi wuoyo gi Hulda janabi madhako, mane chi Shalum wuod Tikva, ma wuod Harhas, jarit kar keno mar lep lemo. Nodak Jerusalem, e gwengʼ mar ariyo.\n ","Hulda jadolo madhako nowachonegi niya, “Ma e gima Jehova Nyasaye ma Nyasach jo-Israel wacho: Nyisuru ngʼatno mane oorou ira niya,\n","‘Ma e gima Jehova Nyasaye wacho: Abiro kelo masira e pinyni kendo kuom joma odakie, kaluwore gi gik moko duto ma ruodh Juda osesomo mondiki e kitabuni.\n","Mirimba nosik kuom pinyni kendo ok norum nikech gisejwangʼa ka giwangʼo ubani ne nyiseche manono kendo ka gimiya mirima kuom lamo nyiseche mopa gi lwedo.’\n","Wachneuru ruodh Juda, mane oorou mondo upenja gima Jehova Nyasaye wacho ni, ‘Ma e gima Jehova Nyasaye ma Nyasach jo-Israel wacho kaluwore gi weche musewinjo.\n","Nikech ne uwinjo wach kendo uboloru e nyim Jehova Nyasaye kane uwinjo weche mane owacho kuom Jerusalem kod joma odakie ni gibiro yudo kwongʼ mi gidongʼ kama ojwangʼ, kendo nikech ne uyiecho lepu kuywak e nyima, omiyo asewinjo ywaku, Jehova Nyasaye owacho.\n","Kuom mano, anami iywe gi kwereni kendo noiki gi kwe. Ok inine masiche mabiro kelone pinyni.’ ”\n Omiyo negidwoko wach ne ruoth.\n"],["Eka ruoth noluongo jodongo duto mag Juda kod Jerusalem.\n","Nodhi nyaka e hekalu mar Jehova Nyasaye ka en gi jo-Juda, jo-Jerusalem, jodolo, jonabi kaachiel gi ji duto momewo kod ma jochan. Nosomonegi weche duto mane ondiki e Kitabu mar Singruok, mane osenwangʼ e hekalu mar Jehova Nyasaye ka giwinjo.\n","Ruoth nochungʼ e bath siro kendo noketo winjruok mane oselal obedo kare e nyim Jehova Nyasaye kosingore ni enoluw Jehova Nyasaye kendo norit chikene gi wechene kod buchene gi chunye duto, mondo omi oritgo weche mag singruok mondiki e kitabuni. Omiyo ji duto noyie gi singruogno.\n ","Ruoth nogolo chik ne Hilkia jadolo maduongʼ, gi jodolo maluwe kod jorit dhoot mondo ogol oko gik moko duto mopa milamogo Baal gi siro mar Ashera kod kit gik moko manie kor polo e hekalu mar Jehova Nyasaye. Ne owangʼogi e bath Jerusalem e paw aora Kidron mi otero buchgi Bethel.\n","Ne oriembo jodolo mag nyiseche manono mane ruodhi mag Juda oketo mondo owangʼ ubani kuonde motingʼore gi malo mag miech Juda kod mago molworo Jerusalem kendo noriemb joma ne wangʼo ubani ne Baal, gi chiengʼ, dwe kod sulwe.\n","Ne ogolo siro mar Ashera e hekalu mar Jehova Nyasaye mi otere e bath Jerusalem e holo mar aora Kidron kendo nowangʼe kanyo. Norege molokore buru mi okiro burugo ewi liete joma odhier.\n","Bende nomuko ut jochode machwo mane ni e hekalu mar Jehova Nyasaye kendo ma en kama mon ne chweyoe pasia mag Ashera.\n ","Josia nokelo jodolo duto moa e miech Juda kendo noketho kuonde motingʼore gi malo mane jodologo wangʼoe ubani chakre Geba nyaka Bersheba. Ne omuko gik mochwe mag lemo e dhorangeye kaachiel gi mago mane ni e dhoranga Joshua, jatend dala maduongʼ, mane nitie e bat koracham kidonjo e dala.\n","Kata obedo ni jodolo mag kuonde lemo motingʼore gi malo ne ok ti e kendo mar misango mar Jehova Nyasaye man Jerusalem, to ne oyienegi mana chamo makati ma ok oketie thowi gi jodolo wetegi mamoko.\n ","Ne oketho Tofeth mane ni e holo man Ben Hinom, mondo omi kik ngʼato ne ti kode kuom timo misango mar wuode kata nyare e mach ne Molek.\n","Nogolo kido mar farese mane ruodhi mag Juda oseketone wangʼ chiengʼ e dhoranga hekalu mar Jehova Nyasaye. Ne gin e laru mantie machiegni gi od jatelo ma nyinge Nathan-Melek. Bangʼ mano Josia nowangʼo geche mane itiyogo kuom lamo wangʼ chiengʼ.\n ","Nomuko kende mag misango mane ruodhi mag Juda ogero ewi tat od Ahaz, bende nomuko kende mag misango mane Manase ogero e laru ariyo mar hekalu mar Jehova Nyasaye. Nogologi kanyo, motoyogi matindo tindo kendo opuko ngʼinjogo e holo mar Kidron.\n","Ruoth nomuko kuonde motingʼore gi malo mane ni yo wuok chiengʼ mar Jerusalem koma ochomo yo milambo mar Got Kethruok, mane Solomon ruodh Israel ogero ne Ashtoreth, nyasach makwero mar jo-Sidon, gi Kemosh nyasach jo-Moab kod Molek nyasaye manono mar jo-Amon.\n","Josia notoyo kite milamo kendo ongʼado siro mar Ashera mi oumo kuondego gi choke ji.\n ","Kata mana kendo mar misango man Bethel, ma en kar lemo motingʼore gi malo mane olosgi Jeroboam wuod Nebat, mane omiyo Israel otimo richo bende nomuko. Ne owangʼo kama otingʼore gi malono mi olokore buru bende nowangʼo siro mar Ashera.\n","Bangʼ mano Josia nongʼiyo koni gi koni kendo kane oneno liete mane ni e kor godno, nogolo chik mondo ogol choke e lietego kendo owangʼ-gi e kendo mar misango kikethego kaluwore gi wach Jehova Nyasaye mane ngʼat Nyasaye okoro chon.\n ","Ruoth nopenjo niya, “En kidi mane manie dho liel maneno cha?”\n Jo-dala maduongʼno nodwoke niya, “Onyiso kar liend ngʼat Nyasaye mane oa Juda mane okoro gik mane itimo e kendo mar misango man Bethel.”\n ","Ne owacho niya, “Weyeuru, kendo kik ngʼato mul chokene.” Eka ne giweyo chokene to gi mag janabi mane oa Samaria.\n ","Josia nomuko kendo oketho kuonde duto motingʼore gi malo mitimoe misengini mane ruodhi mag Israel ogero e miech Samaria mane omiyo Jehova Nyasaye mirima mana kaka notimo Bethel.\n","Josia nonego jodolo duto mag nyiseche milamo kuonde motingʼore gi malo mowangʼogi e kende mag misengini. Bangʼ mano nodok Jerusalem.\n ","Ruoth nogolo chik ni ji duto kama: “Losuru chokruok mar Pasaka ne Jehova Nyasaye ma Nyasachu, mana kaka ondiki e Kitap Singruokni.”\n","Koa e ndalo mag jongʼad bura mane otelo ne Israel, kata e ndalo duto mag ruodhi mag Israel gi Juda, pok ne otim chokruok mar Pasaka ma kama.\n","To e higa mar apar gaboro mar ruoth Josia, Pasaka machalo kama notimne Jehova Nyasaye e Jerusalem.\n ","Bende Josia notieko jomeny, jo-nyakalondo, nyiseche manono mag udi gi kido milamo kaachiel gi gik moko duto mamono mane oyud Juda kod Jerusalem. Ma ne otimo mondo ochop chik mondiki e kitabu mane Hilkia jadolo ofwenyo e hekalu mar Jehova Nyasaye.\n","Onge ruoth moro kata achiel mane odwogo ir Jehova Nyasaye kaluwore gi chike duto mag Musa gi chunye duto gi ngimane duto kod tekone duto machalo gi Josia.\n ","Kata Kamano, Jehova Nyasaye ne ok oweyo mirimbe mager, mane liel kochomo Juda nikech mago duto mane Manase otimo komiyo mirimbe jimbore.\n","Eka Jehova Nyasaye nowacho niya, “Abiro riembo jo-Juda e nyima mana kaka ne ariembo jo-Israel kendo abiro kwedo Jerusalem dala maduongʼ mane ayiero kaachiel gi hekaluni, mane awuoyoe ni, ‘Kanyo ema Nyinga nobedie.’ ”\n ","To kuom gik mamoko duto mag loch Josia kod mago duto mane otimo, donge ondikgi e kitabu mag weche mag ruodhi Juda?\n ","E ndalo loch Josia, Farao Neko ruodh Misri nodhi nyaka Aora Yufrate mondo okony ruodh Asuria kedo. Ruoth Josia nowuok mondo oked kode e paw lweny, to ruoth Neko norado kode monege e paw Megido.\n","Jotije Josia nokelo ringre gi geche lweny koa Megido nyaka Jerusalem mine giike e liende owuon kendo jopinyno nokawo Jehoahaz wuod Josia mi giwire kendo mokete obedo ruoth kar wuon mare.\n ","Jehoahaz ne ja-higni piero ariyo gadek kane odoko ruoth kendo nobedo e loch kuom dweche adek kodak Jerusalem. Min mare nyinge ne Hamutal nyar Jeremia; mane aa Libna.\n","Ne otimo richo e wangʼ Jehova Nyasaye mana kaka kwerene notimo.\n","Farao Neko noterogi e twech Ribla e piny Hamath mondo kik obed ruoth kodak Jerusalem kendo nochuno jo-Juda mondo ochiw osuru mar fedha ma pekne romo kilo alufu adek gi mia angʼwen kod dhahabu ma pekne romo kilo piero adek gangʼwen.\n","Farao Neko noketo Eliakim wuod Josia ruoth kar wuon mare Josia kendo noloko nying Eliakim ni Jehoyakim. To nokawo Jehoahaz mi otero e twech Misri kuma nothoe.\n","Jehoyakim nochulo Farao Neko fedha kod dhahabu mane odwaro. Notimo kamano kogolo osuru kuom jopinyno kuom fedha gi dhahabu kaluwore gi yuto mar ngʼato ka ngʼato.\n ","Jehoyakim ne ja-higni piero ariyo gabich kane odoko ruoth kendo nobedo e loch kodak Jerusalem kuom higni apar gachiel. Min mare ne nyinge Zebida nyar Pedaya; mane aa Ruma.\n","Kendo notimo gik maricho e nyim wangʼ Jehova Nyasaye, mana kaka kwerene notimo.\n"],["E ndalo loch Jehoyakim, Nebukadneza ruodh Babulon nomonjo piny kendo Jehoyakim nobedo e bwo lochne kuom higni adek. To bangʼe noloko pache mokwedo Nebukadneza.\n","Jehova Nyasaye nooro jo-Babulon, jo-Aram, jo-Moab kod jo-Amon mondo omonj ruoth Jehoyakim. Ne oorogi mondo otiek Juda, kaluwore gi wach mane Jehova Nyasaye owacho kokalo kuom jotichne ma jonabi.\n","Kuom adier gigi notimore ne Juda mana kaka Jehova Nyasaye nochiko, mondo mi ogolgi e nyime nikech richo mar Manase kod gik moko duto mane osetimo,\n","kaachiel gichwero remo maonge ketho. Jehova Nyasaye ne ok oikore mar weyone richone nikech nosechwero remo maonge ketho mopongʼogo Jerusalem.\n ","Kuom gik mamoko duto mag ndalo loch Jehoyakim kod gik moko duto mane otimo, donge ondikgi e kitepe mag weche ruodhi mag Juda?\n","Jehoyakim notho moyweyo gi kwerene, kendo Jehoyakin wuode nobedo ruoth kare.\n ","Ruodh Misri ne ok owuok kendo e pinye nikech ruodh Babulon nokawo tongʼ mage duto chakre Wadi manie piny Misri nyaka e Aora Yufrate.\n ","Jehoyakin ne ja-higni apar gaboro kane odoko ruoth, kendo nobedo e loch kuom dweche adek kodak Jerusalem. Min mare ne nyinge Nehushta nyar Elnathan, ma aa Jerusalem.\n","Notimo timbe maricho e nyim wangʼ Jehova Nyasaye, mana kaka wuon mare notimo.\n ","E kindeno jodong Nebukadneza ruoth Babulon nodonjo e Jerusalem mokawe,\n","kendo Nebukadneza owuon nobiro nyaka dala maduongʼ ka jodonge olworo dala maduongʼno.\n","Jehoyakin ruodh Juda, min mare, jotende jodonge kod jongʼadne rieko duto nochiwore e lwet ruodh Babulon.\n Jehoyakin noket e twech e higa mar aboro mar Loch ruodh Babulon.\n","Mana kaka Jehova Nyasaye nosewacho, Nebukadneza nogolo mwandu duto mane ni e hekalu mar Jehova Nyasaye kendo e kar dak ruoth, mi okawo gik molos gi dhahabu duto mane ruoth Solomon ruodh Israel olosone hekalu mar Jehova Nyasaye.\n","Ruoth Nebukadneza notero jo-Jerusalem alufu apar e twech mane gin jodongo duto kod jolweny, gi joma olony e tich lwedo kod jogoro. Onge ngʼato mane odongʼ makmana joma odhier.\n ","Nebukadneza notero Jehoyakin e twech Babulon, kaachiel gi min ruoth, monde, jodonge kod jodong gwengʼ kogologi Jerusalem.\n","Bende ruodh Babulon notero e twech jolweny duto madirom ji alufu abiriyo, kaachiel gi joma olony kuom tich lwedo kod jogoro alufu achiel; giduto ne gin roteke moromo kedo.\n","Ne oketo Matania, ma owadgi Jehoyakin mondo obed ruoth kare kendo noloko nyinge ni Zedekia.\n ","Zedekia ne ja-higni piero ariyo gachiel kane obedo ruoth, kendo nobedo e loch kodak Jerusalem kuom higni apar gachiel. Min mare ne nyinge Hamutal nyar Jeremia; ma aa Libna.\n","Ne otimo richo e nyim Jehova Nyasaye mana kaka Jehoyakim notimo.\n","Magi duto notimore ne Jerusalem kod Juda nikech mirimb Jehova Nyasaye kendo giko to ne oriembogi oko e nyime.\n Koro Zedekia nongʼanyone ruodh Babulon modagi lochne.\n"],["Omiyo e odiechiengʼ mar apar mar dwe mar apar e higa mar ochiko mar loch Zedekia, Nebukadneza ruodh Babulon nodhi gi jolweny mage duto momonjo Jerusalem. Nolworo dala maduongʼno mi ogoyone agengʼa koni gi koni.\n","Dala maduongʼno ne ogone agengʼa nyaka higa mar apar gachiel mar ruoth Zedekia.\n ","E odiechiengʼ mar ochiko e dwe mar angʼwen kech mane ni e dala maduongʼno nomedore makoro ne onge chiemo mane ji nyalo chamo.\n","Bangʼ mano ohinga mar dala maduongʼno nomuki kendo jolweny duto noringo ka tony gotieno ka gikalo e rangach man e kind ohinga ariyo man but puoth ruoth, kata obedo ni jo-Babulon nolworo dala maduongʼno kamano. Negiringo ka gichomo Araba,\n","to jolwenj Babulon nolawo ruoth mojuke e pewe Jeriko. Jolwenje duto noringo oweye moke,\n","kendo gimako ruoth.\n Ne gitere Ribla ir ruodh Babulon, kendo kanyo ema nongʼadne buch twech.\n","Neginego yawuot Zedekia e wangʼe koneno. Bangʼe negigolo wengene oko magitweye gi nyoroche mag nyinyo mi gitere Babulon.\n ","E odiechiengʼ mar abiriyo mar dwe mar abich e higa mar apar gochiko mar loch Nebukadneza ruodh Babulon, Nebuzaradan jatend jolweny marito ruoth, ma en achiel kuom jodong ruodh Babulon nobiro Jerusalem.\n","Nowangʼo hekalu mar Jehova Nyasaye, kar dak ruoth kod udi duto man Jerusalem. Bende nowangʼo udi duto moger mabeyo.\n","Jolweny duto mag Babulon mane ichiko gi jatend jolweny marito ruoth ne omuko ohinga moluoro Jerusalem.\n","Nebuzaradan jatend jolweny notero e twech joma nodongʼ e dala maduongʼno, kaachiel gi oganda mamoko kod joma noringo modhi ir ruodh Babulon mondo otony.\n","To jatend lweny noweyo jopinyno moko mane odhier ahinya mondo oti e puothe mag mzabibu kod puothe mamoko.\n ","Jo-Babulon nomuko sirni mag mula, rachungi mag taya kod Karaya Maduongʼ mar mula mane ni e hekalu mar Jehova Nyasaye kendo ne gitero mulago nyaka Babulon.\n","Bende negikawo agulni, opawo, gir ngʼado otambi mar taya, bakunde kod gik moko duto molos gi mula mane itiyogo e hekalu.\n","Jatend jolweny marito ruoth nokawo gik moko duto molos gi dhahabu kata fedha ma gin gima iwangʼoe ubani kod bakunde mitimogo misengini.\n ","Mula mane ogolo e sirni ariyo, gi Karaya Maduongʼ kod rachungi mag taya, mane Solomon olosone hekalu mar Jehova Nyasaye, ne pek ma ok nyal pim.\n","Siro ka siro borne ne romo fut piero ariyo gabiriyo. Mula mane ni e ewi siro ka siro ne romo fut angʼwen gi nus, kendo nokede gi gik mongʼinore ongʼinore molwore koni gi koni. Siro machielo man-gi gik mongʼinore ongʼinore, ne chal kod mokwongo.\n ","Jatend jolweny marito ruoth nomako Seraya jadolo maduongʼ, gi Zefania jadolo maluwe kod ji adek ma jorit dhoot hekalu moterogi e twech.\n","To kuom joma ne odongʼ e dala maduongʼno, nomako jatelo mane ochungʼ ne jolweny kod ji abich ma jongʼad rieko ne ruoth. Bende nomako jagoro mane tichne en ndiko nying joma onego bed jolweny kod jodonge piero auchiel mane oyudi e dala maduongʼno.\n","Nebuzaradan jatend lweny nomakogi duto mokelogi Ribla ir ruodh Babulon.\n","Ruoth nogolo chik mondo neg-gi Ribla kanyo, e piny jo-Hamath.\n Omiyo Juda noter e twech mabor gi pinye owuon.\n ","Nebukadneza ruodh Babulon noyiero Gedalia wuod Ahikam, ma wuod Shafan mondo otel ne ji mane odongʼ Juda.\n","Kane jatend jolweny duto kod jogi nowinjo ni ruodh Babulon oseyiero Gedalia kaka jatelo maduongʼ, negibiro ir Gedalia e dala miluongo ni Mizpa. Jogo ne gin Ishmael wuod Nethania, Johanan wuod Karea, Seraya wuod Tanhumeth ja-Netofath, Jazania ja-Maakath kod jogegi.\n","Gedalia nokwongʼore kosingorenegi niya, “Kik uluor jotend Babulon, to daguru e pinyni kendo mondo uti ne ruodh Babulon eka unudhi maber.”\n ","Kata kamano, e dwe mar abiriyo Ishmael wuod Nethania, ma wuod Elishama mane koth joka ruoth, nobiro gi ji apar ma ginego Gedalia kod jo-Juda gi jo-Babulon mane ni kode Mizpa.\n","Nikech gima notimoreni, ji duto chakre jochan nyaka joma omewo, to gi jotend jolweny duto, noringo modhi Misri nikech negiluoro jo-Babulon.\n ","E higa mar piero adek gabiriyo mar twech Jehoyakin ruodh Juda, e higa mane Evil-Merodak obedo ruodh Babulon, nogonyo Jehoyakin e twech e odiechiengʼ mar piero ariyo gabiriyo, e dwe mar apar gariyo.\n","Nowuoyo kode modembore kendo nomiye kom duongʼ moloyo ruodhi mamoko mane ni kode e twech Babulon.\n","Omiyo Jehoyakin nolonyo lepe mag twech kendo e ndalo ngimane duto ne ochiemo pile pile e mesa ruoth.\n","Odiechiengʼ ka odiechiengʼ, ruoth ne miyo Jehoyakin pok mowinjore kode ndalo duto mag ngimane.\n"]],"I Chronicles":[["Adam nonywolo Seth, Enosh.\n ","Kenan, Mahalalel. Mahalalel nonywolo Jared,\n ","Enok. Enok nonywolo Methusela, Lamek.\n Lamek nonywolo Nowa.\n  ","To Nowa nonywolo Shem, Ham kod Jafeth.\n ","Yawuot Jafeth ne gin:\n Gomer, Magog, Madai, Javan, Tubal, Meshek kod Tiras.\n ","Yawuot Gomer ne gin:\n Ashkenaz, Rifath kod Togarma\n ","Yawuot Javan ne gin:\n Elisha, Tarshish, jo-Kitim kod jo-Rodan.\n ","Yawuot Ham ne gin:\n Kush, Mizraim, Put kod Kanaan.\n ","Yawuot Kush ne gin:\n Seba, Havila, Sabta, Rama kod Sabteka.\n Yawuot Rama ne gin:\n Sheba kod Dedan.\n ","Kush ne en wuon\n Nimrod, mane en jalweny maratego e piny.\n ","Mizraim ne en wuon\n jo-Lud, jo-Anam, jo-Lehab, jo-Naftu,\n","Jo-Pathrus, jo-Kaslu (ma jo-Filistia nowuok kuomgi) kod jo-Kaftor.\n ","Kanaan nonywolo\n Sidon wuode makayo, kendo jo-Hiti,\n","jo-Jebus, jo-Amor, jo-Girgash,\n","jo-Hivi, jo-Arki, jo-Sini,\n","jo-Arvad, jo-Zemar kod jo-Hamath.\n ","Shem nonywolo\n Elam, Ashur, Arfaksad, Lud kod Aram.\n Aram nonywolo\n Uz, Hul, Gether kod Meshek.\n ","Arfaksad nonywolo Shela,\n to Shela nonywolo Eber.\n ","Eber nonywolo yawuowi ariyo:\n wuode makayo nochako ni Peleg, nikech e ndalono ema nopogie piny, owadgi to ne nyinge Joktan.\n ","Joktan nonywolo\n Almodad, Shelef, Hazarmaveth, gi Jera,\n","Hadoram, Uzal, Dikla,\n","Obal, Abimael (kata Ebal), gi Sheba,\n","Ofir, Havila kod Jobab. Jogo duto ne gin yawuot Joktan.\n  ","Shem nonywolo Arfaksad, Arfaksad nonywolo Shela.\n ","Shela nonywolo Eber, Eber nonywolo Peleg. Peleg nonywolo Reu,\n ","Reu nonywolo Serug. Serug nonywolo Nahor, to Nahor nonywolo Tera.\n ","Tera nonywolo Abram (ma bangʼe noluongo ni Ibrahim).\n ","Yawuot Ibrahim ne gin: Isaka gi Ishmael.\n ","Ishmael nonywolo\n Nebayoth wuode makayo, Kedar, Adbel, Mibsam,\n","Mishma, Duma, Masa, Hadad, Tema,\n","Jetur, Nafish kod Kedema.\n Jogo duto ne yawuot Ishmael.\n ","Ketura, ma chi Ibrahim machielo, nonywolo\n Zimran, Jokshan, Medan, Midian, Ishbak kod Shua.\n Yawuot Jokshan ne gin:\n Sheba kod Dedan.\n ","Midian nonywolo\n Efa, Efer, Hanok, Abida kod Elda.\n Magi duto ne gin nyikwa Ketura.\n ","Ibrahim nonywolo Isaka.\n To Isaka nonywolo\n Esau kod Israel.\n ","Esau nonywolo\n Elifaz, Reuel, Jeush, Jalam kod Kora.\n ","Elifaz nonywolo\n Teman, Omar, Zefo, Gatam kod Kenaz.\n Timna ma ne en chi Elifaz machielo nonywolo Amalek.\n ","Yawuot Reuel ne gin:\n Nahath, Zera, Shama kod Miza.\n ","Seir nonywolo\n Lotan, Shobal, Zibeon, Ana, Dishon, Ezer kod Dishan.\n ","Lotan nonywolo\n Hori kod Homam. Timna ne en nyamin Lotan.\n ","Shobal nonywolo\n Alvan, Manahath, Ebal, Shefo kod Onam.\n Zibeon nonywolo\n Aiya kod Ana.\n ","Ana nonywolo\n Dishon.\n Dishon nonywolo\n Hemdan, Eshban, Ithran kod Keran.\n ","Ezer nonywolo\n Bilhan, Zavan kod Akan.\n Dishan nonywolo\n Uz kod Aran.\n ","Magi e ruodhi mane orito piny Edom kane jo-Israel ne pod onge kod ruodhi:\n Bela wuod Beor ma dalane maduongʼ niluongo ni Dinhaba.\n ","Kane Bela otho, Jobab wuod Zera mane ja-Bozra nobedo ruoth kare.\n ","Kane Jobab otho, Husham mane oa e piny jo-Teman nobedo ruoth kare.\n ","Kane Husham otho, Hadad wuod Bedad mane oloyo jo-Midian e piny jo-Moab nobedo ruoth kare. Dalane maduongʼ niluongo ni Avith.\n ","Kane Hadad otho, Samla ja-Masreka nobedo ruoth kare.\n ","Kane Samla otho, Shaul ja-Rehoboth man but aora nobedo ruoth kare.\n ","Kane Shaul otho, Baal-Hanan wuod Akbor nobedo ruoth kare.\n ","Kane Baal-Hanan otho, Hadad nobedo ruoth kare. Dalane maduongʼ niluongo ni Pau, kendo chiege niluongo ni Mehetabel nyar Matred ma nyar Me-Zahab.\n","Hadad bende ne otho.\n  Jodong Edom ne gin:\n Timna, Alva, Jetheth\n","Oholibama, Ela, Pinon\n","Kenaz, Teman, Mibzar\n","Magdiel kod Iram.\n Magi e jodongo mag Edom.\n"],["Magi e yawuot Israel: Reuben, Simeon, Lawi, Juda, Isakar, Zebulun,\n","Dan, Josef, Benjamin, Naftali, Gad kod Asher.\n ","Yawuot Juda ne gin:\n Er, Onan kod Shela. Yawuowi adekgi nonywolo gi nyar jo-Kanaan mane nyar Shua.\n (Timbe Er ma kach Juda ne richo e wangʼ Jehova Nyasaye, omiyo Jehova Nyasaye nonege.)\n ","Chi wuod Juda ma Tamar nonywolone Perez kod Zera.\n Yawuot Juda duto ne gin yawuowi abich.\n  ","Yawuot Perez ne gin:\n Hezron kod Hamul.\n ","Yawuot Zera ne gin:\n Zimri, Ethan, Heman, Kalkol kod Darda, ma gin yawuowi abich koriwore duto.\n ","Wuod Karmi ne en:\n Akar mane okelo chandruok ne Israel kuom ketho chik mane orito gigo mowal.\n ","Wuod Ethan ne en:\n Azaria.\n ","Yawuowi mane Hezron onywolo ne gin:\n Jeramel, Ram kod Kaleb.\n ","Ram nonywolo\n Aminadab, to Aminadab nonywolo Nashon mane jatelo mar jo-Juda.\n ","Nashon nonywolo Salmon,\n to Salmon nonywolo Boaz,\n ","Boaz nonywolo Obed,\n to Obed nonywolo Jesse.\n  ","Jesse nonywolo\n Eliab, wuode makayo; wuode mar ariyo Abinadab,\n mar adek Shimea,\n","mar angʼwen Nethanel,\n mar abich, Radai,\n","mar auchiel Ozem,\n to mar abiriyo Daudi.\n ","Nyiminegi ne Zeruya kod Abigael.\n Yawuot Zeruya adek ne gin Abishai, Joab kod Asahel.\n ","Abigael ne en min Amasa ma wuon-gi ne en Jetha ja-Ishmael.\n ","Kaleb wuod Hezron ne nigi nyithindo mane onywolo gi chiege Azuba (ma bende ne iluongo ni Jerioth). Magi ema ne yawuote:\n Jesher, Shobab kod Ardon.\n ","Kane Azuba otho, Kaleb nonywomo Efrath mane onywolone Hur.\n ","Hur ne onywolo Uri, to Uri ne onywolo Bezalel.\n  ","Bangʼe achien, ka Hezron ne ja-higni piero auchiel ne okendo nyar Makir ma wuon Gilead. Nobedo e achiel kode ma nonywolone Segub.\n ","Segub ne onywolo Jair, mane orito mier piero ariyo gadek man Gilead.\n ","(Kata kamono, Geshur kod Aram ne omako Havoth Jair, kaachiel gi Kenath kod kuonde mag dak molwore, mane gin mier piero auchiel).\n Magi duto ne gin nyikwa Makir wuon Gilead.\n ","Kane Hezron osetho e Kaleb Efratha, Abija chi Hezron nonywolone Ashur wuon Tekoa.\n ","Yawuot Jeramel wuod Hezron makayo ne gin:\n Ram wuode makayo, Buna, Oren, Ozem kod Ahija.\n","Jeramel ne nigi dhako machielo mane iluongo ni Atara, ne en min Onam.\n ","Yawuot Ram wuod Jeramel makayo ne gin:\n Maaz, Jamin kod Eker.\n ","Yawuot Onam ne gin:\n Shamai kod Jada.\n Yawuot Shamai ne gin:\n Nadab kod Abishur.\n","Chi Abishur ne iluongo ni Abihail mane onywolone Aban kod Molid.\n ","Yawuot Nadab ne gin:\n Seled kod Apaim. Seled notho maonge nyithindo.\n ","Wuod Apaim ne en:\n Ishi mane wuon Sheshan. To Sheshan ne wuon Alai.\n ","Yawuot Jada owadgi Shamai ne gin:\n Jetha kod Jonathan. Jetha notho kaonge nyithindo.\n ","Yawuot Jonathan ne gin:\n Peleth kod Zazar.\n Magi ema ne nyikwa Jeramel.\n  ","Sheshan ne onge gi yawuowi, nonywolo nyiri kende.\n Ne en gi misumba ma ja-Misri miluongo ni Jarha.\n","Jarha nokendo nyar Sheshan kendo nonywolone Atai.\n ","Atai nonywolo ne wuon Nathan,\n to Nathan ne wuon Zabad,\n ","Zabad ne wuon Eflal,\n to Eflal ne wuon Obed,\n ","Obed ne wuon Jehu,\n to Jehu ne wuon Azaria,\n ","Azaria ne wuon Helez,\n Helez ne wuon Eliasa,\n ","Eliasa ne wuon Sismai,\n Sismai ne wuon Shalum,\n ","Shalum ne wuon Jekamia,\n to Jekamia ne wuon Elishama.\n ","Yawuot Kaleb owadgi Jeramel ne gin:\n Mesha mane wuode makayo mane wuon Zif\n to gi wuode Maresha mane en wuon Hebron.\n ","Yawuot Hebron ne gin:\n Kora, Tapua, Rekem kod Shema.\n ","Shema nonywolo Raham,\n to Raham nonywolo Jorkeam.\n Rekem ne wuon Shamai.\n ","Wuod Shamai ne en Maon,\n to Maon ne wuon Beth Zur.\n ","Chi Kaleb machielo ma nyinge Efa ne min\n Haran, Moza kod Gazez.\n Haran ne wuon Gazez.\n ","Yawuot Jadai ne gin:\n Ragem, Jotham, Geshan, Pelet, Efa kod Shaf.\n ","Chi Kaleb machielo ma nyinge Maaka ne min\n Sheba kod Tirhana.\n ","En bende nonywolo Shaf mane wuon Madmana\n to Sheva nonywolo Makbena kod Gibea.\n Nyar Kaleb niluongo ni Aksa.\n ","Jogo duto ema ne nyikwa Kaleb.\n  Yawuot Hur wuod Efratha makayo ne gin:\n Shobal wuon Kiriath Jearim,\n","Salma wuon Bethlehem kod Haref wuon Beth Gader.\n ","Nyikwa Shobal wuon Kiriath Jearim ne gin,\n Haroe mane nus jo-Manahath,\n","to anywola Kiriath Jearim ne gin: jo-Ithri, jo-Puthi, jo-Shumath kod Mishrai. Kuomgi ema ne jo-Zorath gi jo-Eshtaol owuokie.\n ","Nyikwa Salma ne gin:\n jo-Bethlehem, jo-Netofath; Atroth Beth Joab, nus jo-Manahath, jo-Zor,\n","kod anywola mar jondiko mane odak Jabez: jo-Tira, jo-Shimea kod jo-Suka. Magi ne jo-Keni mane owuok e anywola mar Hamath, ma wuon jo-Rekab.\n"],["Magi e yawuot Daudi mane onywolo ka en Hebron:\n  Amnon wuode makayo wuod Ahinoam nyar Jezreel,\n mar ariyo ne en Daniel wuod Abigael nyar Karmel;\n ","mar adek ne en Abisalom wuod Maaka nyar Talmai ruodh Geshur,\n mar angʼwen, Adonija wuod Hagith;\n ","mar abich ne en Shefatia wuod Abital;\n to mar auchiel ne en Ithream wuod chiege miluongo ni Egla.\n  ","Yawuowi auchielgi ne onywol ni Daudi ka en Hebron, kuma ne obedoe ruoth kuom higni abiriyo gi dweche auchiel.\n   Daudi nobedo ruoth korito piny ka en Jerusalem kuom higni piero adek gadek,\n","kendo magi e nyithindo mane onywolne Jerusalem kuno:\n  Shamua, Shobab, Nathan, Solomon. Nyithindo angʼwen-gi nonywolo gi Bathsheba nyar Amiel.\n ","Bende ne nitiere Ibhar, Elishua, Elifelet,\n","Noga, Nefeg, Jafia,\n","Elishama, Eliada, kod Elifelet; giduto ne gin ji ochiko.\n  ","Magi duto ne gin yawuot Daudi, ka waweyo yawuote mane onywolo gi mondene mamoko. To Tamar ne nyamin-gi.\n ","Solomon nonywolo Rehoboam,\n Rehoboam nonywolo Abija,\n Abija nonywolo Asa,\n Asa nonywolo Jehoshafat,\n ","Jehoshafat nonywolo Jehoram,\n Jehoram nonywolo Ahazia,\n Ahazia nonywolo Joash,\n ","Joash nonywolo Amazia,\n Amazia nonywolo Azaria,\n Azaria nonywolo Jotham,\n ","Jotham nonywolo Ahaz,\n Ahaz nonywolo Hezekia,\n Hezekia nonywolo Manase,\n ","Manase nonywolo Amon,\n Amon nonywolo Josia.\n ","Yawuot Josia ne gin:\n Johanan wuode makayo,\n Jehoyakim mar ariyo,\n Zedekia mar adek,\n kod Shalum mar angʼwen.\n ","Joma nokawo loch bangʼ Jehoyakim ne gin yawuote miluongo ni:\n Jehoyakin\n kod Zedekia.\n ","Nyikwa Jehoyakin mane onywol ka en e twech ne gin:\n Shealtiel,\n","Malkiram Pedaya, Shenazar, Jekamia, Hoshama kod Nedabia.\n ","Yawuot Pedaya ne gin:\n Zerubabel kod Shimei.\n Yawuot Zerubabel ne gin:\n Meshulam kod Hanania, to Shelomith ne nyamin-gi.\n","Yawuowi abich mamoko mane Zerubabel onywolo ne gin: Hashuba, Ohel, Berekia, Hasadia kod Jushab-Hesed.\n ","Nyikwa Hanania ne gin:\n Pelatia kod Jeshaya, gi yawuot Refaya ma joka Arnan, joka Obadia, kod joka Shekania.\n ","Shekania nonywolo Shemaya:\n Yawuot Shemaya ne gin: Hatush, Igal, Baria, Nearia kod Shafat. Giduto ne gin ji auchiel.\n ","Yawuot Nearia ne gin:\n Elioenai, Hizkia kod Azrikam; giduto ne gin yawuowi adek.\n ","Yawuot Elioenai ne gin:\n Hodavia, Eliashib, Pelaya, Akub, Johanan, Delaya kod Anani, giduto gin yawuowi abiriyo.\n"],["Nyikwa Juda ne gin:\n Perez, Hezron, Karmi, Hur gi Shobal.\n ","Reaya wuod Shobal nonywolo Jahath, to Jahath nonywolo Ahumai kod Lahad. Magi ema ne anywola mar jo-Zorath.\n ","Magi ema ne yawuot Etam:\n Jezreel, Ishma kod Idbash, to nyamin-gi niluongo ni Hazelelponi.\n","Penuel nonywolo Gedor kod Ezer ma wuon Husha.\n Magi ne nyikwa Hur, mane en wuod Efratha makayo mane wuon Bethlehem.\n ","Ashur wuon Tekoa ne nigi mon ariyo, Hela kod Naara.\n ","Naara nonywolone Ahuzam, Hefer, Temeni kod Hahashtari. Magi ema ne nyikwa Naara.\n ","Yawuot Hela ne gin:\n Zereth, Zohar, Ethnan\n","kod Koz, mane wuon Anub, to gi Hazobeba kod anywola mar Aharhel wuod Harum.\n  ","Jabez ne ngʼat marahuma moloyo owetene. Min-gi nochake Jabez, kowacho niya, “Ne anywole gi rem.”\n","Jabez noywagorene Nyasach Israel, “Yaye, yie igwedha mondo pinyruodha omedre! Mad lweti obed koda kendo orita mondo kik gima rach ohinya kendo abedi maonge rem.” To Nyasaye notimone mana kaka ne okwayono.\n  ","Kelub, owadgi Shuha nonywolo Mehir mane wuon Eshton.\n","Eshton nonywolo Beth Rafa, Pasea kod Tehina mane wuon Ir Nahash. Magi ne jo-Reka.\n  ","Yawuot Kenaz ne gin:\n Othniel kod Seraya.\n Yawuot Othniel ne gin:\n Hahath kod Meonothai.\n","Meonothai nonywolo Ofra.\n Seraya nonywolo Joab\n mane wuon Ge Harashim. Kanyo niluongo ni Ge Harashim nikech joma nodak kanyo ne joma payo gik moko.\n ","Kaleb ma wuod Jefune nonywolo:\n Iru, Ela kod Naam.\n Ela nonywolo\n ne en Kenaz.\n ","Yawuot Jehalelel ne gin:\n Zif, Zifa, Tiria kod Asarel.\n ","Yawuot Ezra ne gin:\n Jetha, Mered, Efer kod Jalon.\n Achiel kuom mond Mered nonywolo Miriam, Shamai kod Ishba mane wuon Eshtemoa.\n","Magi e nyithind Bithia nyar Farao mane Mered okendo.\n Jaode ma nyar Juda to nonywolo Jered ma wuon Gedor, Heber nonywolo Soko, to Jekuthiel nonywolo Zanoa.\n ","Yawuot jaod Hodia, nyamin Naham ne gin:\n Keila ja-Garmi kod Eshtemoa ja-Maaka.\n ","Yawuot Shimon ne gin:\n Amnon, Rina, Ben-Hanan kod Tilon.\n Nyikwa Ishi ne gin:\n Zoheth kod Ben-Zoheth.\n ","Yawuot Shela wuod Juda ne gin:\n Er ma wuon Leka, Laada ma wuon Maresha kod jo-anywola maloso lewni Beth Ashbea;\n ","Jokim, jo-Kozeba kod Joash gi Saraf mane jatend Moab kod Jashubi Leham. Weche mondikgi noyud koa e kitepe mag ndalo machon.\n","Magi ne jo-chwe agulni mane odak Netaim kod Gedera, kendo negidak kanyo ka negitiyone ruoth.\n ","Nyikwa Simeon ne gin:\n Nemuel, Jamin, Jarib, Zera kod Shaul;\n ","Shaul nonywolo Shalum, Shalum nonywolo Mibsam, to Mibsam nonywolo Mishma.\n ","Joka Mishma ne gin:\n Hamuel nonywolo Zakur, Zakur nonywolo Shimei.\n  ","Shimei ne nigi yawuowi apar gauchiel kod nyiri auchiel, owetene to ne onge gi nyithindo mangʼeny omiyo anywolagi duto ne ok obedo oganda maduongʼ kaka jo-Juda.\n","Negidak Bersheba, Molada, Hazar Shual,\n","Bilha, Ezem, Tolad,\n","Bethuel, Horma, Ziklag,\n","Beth Makaboth, Hazar Susim, Beth Biro kod Sharaim. Magi ne miechgi nyaka chop kinde loch Daudi.\n","Miechgi abich mamoko mane olworogi ne gin Etam, Ain, Rimon, Token kod Ashan,\n","kaachiel gi gwenge duto mokiewo kodgi mag dak nyaka chopi Baalath. Magi ne miechgi mag dak.\n  Kendo negindiko nonro margi:\n  ","Meshobab, Jamlek,\n Josha wuod Amazia,\n","Joel,\n Jehu wuod Joshibia, ma wuod Seraya ma wuod Asiel,\n ","to gi Elioenai, Jakoba, Jeshohaya,\n Asaya, Adiel, Jesimiel, Benaya,\n ","kod Ziza wuod Shifi, ma wuod Alon, ma wuod Jedaya, wuod Shimri, wuod Shemaya.\n  ","Chwo mondik nying-gi malogo ne jotelo mar anywolagi.\n  Anywolagi nomedore ahinya\n","kendo negidak nyaka oko mar Gedor koma omanyore gi wuok chiengʼ mar holo ka gimanyo kar kwath ne jambgi.\n","Neginwangʼo kuonde kwath mabeyo, piny ne lach kendo kwe ne nitie. Jo-Ham moko nodak kae mokwongo.\n ","Chwo ma nying-gi ondikgo nobiro e ndalo Hezekia ruodh Juda. Negimonjo jo-Ham kuma negidakie kod jo-Meun mane nitie kanyo ma gitiekogi duto mana kaka nyisore ratiro nyaka sani. Negidak ka nikech ne nitiere kar kwath ne jambgi.\n","To ji mia abich kuom jo-Simeon, ka otelnigi gi Pelatia, Nearia, Refaya kod Uziel, ma yawuot Ishi ne omonjo piny got Seir.\n","Neginego jo-Amalek mane otony odongʼ kendo pod gidak kanyo nyaka chil kawuono.\n"],["Reuben ne en wuod Israel makayo, to kane oterore gi chi wuon mare, to duongʼ mar ngʼat makayo nomi yawuot Josef ma wuod Israel, omiyo nyinge ne ok nyal wuok mokwongo ka indiko nying nyikwa Israel kaluwore gi chik mar kayo.\n","Kata obedo ni Juda ema ne tek moloyo owetene kendo ruoth nowuok kuome, to duongʼ mar kayo ne mar Josef.\n","Yawuot Reuben wuod Israel makayo ne gin:\n  Hanok, Palu, Hezron kod Karmi.\n ","Joka Joel ne gin:\n Joel nonywolo Shemaya, Shemaya nonywolo Gog,\n Gog nonywolo Shimei,\n","Shimei nonywolo Mika,\n Mika nonywolo Reaya, Reaya nonywolo Baal,\n ","Baal nonywolo Beera mane Tiglath-Pilesa ruodh Asuria otero e twech. Beera ema ne jatend joka Reuben.\n ","To owete kowuok e anywola, kaka ondikgi e chenro mar nywolgi ema:\n Jeyel ne jatelo, Zekaria,\n","kod Bela wuod Azaz, ma wuod Shema, wuod Joel.\n  Negidak e gwengʼ kochakore Aroer nyaka Nebo kod Baal Meon.\n","Koa yo wuok chiengʼ, negidak e piny mokiewo gi thim kadhi nyaka Aora Yufrate nikech jambgi ne omedore e piny Gilead.\n ","E ndalo loch Saulo, negikedo gi jo-Hagri mane giloyo ma gikawo kuondegi mag dak duto e piny machiegni gi Gilead.\n ","Jo-Gad nodak e bathgi e piny Bashan nyaka chop Saleka.\n  ","Joel ne jatendgi ka iluwe gi Shafam, Janai kod Shafat, e piny Bashan.\n ","Owetene abiriyo kaluwore gi anywolagi ne gin:\n Mikael, Meshulam, Sheba, Jorai, Jakan, Zia kod Eber.\n ","Magi ema ne yawuot Abihail wuod Huri, ma wuod Jaroa, wuod Gilead, wuod Mikael, wuod Jeshishai, wuod Jado, wuod Buz.\n ","Ahi wuod Abdiel, wuod Guni ne en jatend anywolagi.\n  ","Joka Gad nodak Gilead, Bashan to gi mier mokiewo kode kod lek mar Sharon duto.\n ","Magi duto ne ondiki e nonro margi mar nywol e ndalo loch Jotham ruodh Juda kod Jeroboam ruodh Israel.\n  ","Joka Reuben, joka Gad kod nus mar dhood joka Manase ne gin ji alufu piero angʼwen gangʼwen mia abiriyo gi piero auchiel (44,760) mane oyikore ni lweny. Jolweny molony mane nyalo tiyo gi gige lweny machalo kuodi, ligangla kod atungʼ, nomi tiegruok ne lweny.\n","Negikedo gi jo-Hagri, jo-Jetur, jo-Nafish kod jo-Nodab.\n","Ne okonygi kuom kedo kendo Nyasaye nomiyogi e lwetgi jo-Hagri, to gi jogo duto mane oriwore kodgi nikech ne giywagorene e ndalo lweny. To ne odwoko lamogi nikech negiketo yie margi kuome.\n","Negipeyo jamni mag jo-Hagri, ngamia alufu piero abich (50,000), rombe alufu mia ariyo gi piero abich (250,000), to gi punde alufu ariyo (2,000). To bende negimako ji alufu mia achiel (100,000) ma gitero e twech,\n","to mamoko mangʼeny to neginego, nikech lweny ne mar Nyasaye. Pinyni nobedo margi nyaka ne otergi e twech.\n ","Nus mar dhood jo-Manase ne ngʼeny mokadho; negidak e piny jo-Bashan nyaka Baal Hermon, gi Senir ma en Got Hermon.\n ","Magi ema ne jotelo mar anywolagi: Efer, Ishi, Eliel Azriel, Jeremia, Hodavia kod Jadiel. Ne gin jolweny mathuondi kendo marahuma kendo jotend anywolagi.\n","To negiweyo Nyasach kweregi ma gindhogore kendgi gi nyiseche mag jopinyno mane Nyasaye owachonegi ni ginegi.\n","Omiyo Nyasach jo-Israel nojiwo chuny Pul ruodh jo-Asuria (ma bende iluongo ni Tiglath-Pilesa ruodh jo-Asuria), mane otero jo-Reuben, jo-Gad, kod nus mar dhood jo-Manase e twech. Ne oterogi Hala, Habor, Hera kod but aora Gozan kuma gidakie nyaka chil kawuono.\n"],["Yawuot Lawi ne gin:\n Gershon, Kohath kod Merari.\n ","Yawuot Kohath ne gin:\n Amram, Izhar, Hebron kod Uziel.\n ","Nyithind Amram ne gin:\n Harun, Musa kod Miriam.\n Yawuot Harun ne gin:\n Nadab, Abihu, Eliazar kod Ithamar\n ","Eliazar nonywolo Finehas,\n to Finehas nonywolo Abishua,\n ","Abishua nonywolo Buki,\n to Buki nonywolo Uzi,\n ","Uzi nonywolo Zerahia,\n to Zerahia nonywolo Merayoth,\n ","Merayoth nonywolo Amaria,\n to Amaria nonywolo Ahitub,\n ","Ahitub nonywolo Zadok,\n Zadok nonywolo Ahimaz,\n ","Ahimaz nonywolo Azaria,\n to Azaria nonywolo Johanan,\n ","Johanan nonywolo Azaria.\n En ema ne otiyo kaka jadolo e hekalu mane Solomon ogero Jerusalem.\n ","Azaria nonywolo Amaria,\n to Amaria nonywolo Ahitub,\n ","Ahitub nonywolo Zadok,\n to Zadok nonywolo Shalum,\n ","Shalum nonywolo Hilkia,\n to Hilkia nonywolo Azaria,\n ","Azaria nonywolo Seraya,\n to Seraya nonywolo Jehozadak.\n ","Jehozadak nodar kane Jehova Nyasaye otiyo gi Nebukadneza motero Juda gi Jerusalem e twech.\n  ","Yawuot Lawi ne gin:\n Gershon, Kohath kod Merari.\n ","Magi e nying yawuot Gershon:\n Libni kod Shimei.\n ","Yawuot Kohath ne gin:\n Amram, Izhar, Hebron kod Uziel.\n ","Yawuot Merari ne gin:\n Mali kod Mushi.\n  Dhout jo-Lawi kaluwore kweregi e magi:\n ","Joka Gershon ne gin:\n Gershon nonywolo Libni, Libni nonywolo Jahath,\n Jahath nonywolo Zima,\n","Zima nonywolo Joa,\n Joa nonywolo Ido, Ido nonywolo Zera\n to Zera nonywolo Jeatherai.\n ","Joka Kohath ne gin:\n Kohath nonywolo Aminadab, Aminadab nonywolo Kora,\n Kora nonywolo Asir,\n","Asir nonywolo Elkana,\n Elkana nonywolo Ebiasaf, Ebiasaf nonywolo Asir,\n ","Asir nonywolo Tahath, Tahath nonywolo Uriel,\n Uriel nonywolo Uzia, to Uzia nonywolo Shaul.\n ","Joka Elkana ne gin:\n Elkana nonywolo Amasai, Amasai nonywolo Ahimoth,\n ","Ahimoth nonywolo Elkana, Elkana nonywolo Zofai,\n Zofai nonywolo Nahath,\n","Nahath nonywolo Eliab,\n Eliab nonywolo Jeroham, Jehoram nonywolo Elkana,\n to Elkana nonywolo Samuel.\n ","Yawuot Samuel ne gin:\n Joel wuowi makayo,\n kod Abija, wuode mar ariyo.\n ","Joka Merari ne gin:\n Merari nonywolo Mali, Mali nonywolo Libni,\n Libni nonywolo Shimei, Shimei nonywolo Uza\n ","Uza nonywolo Shimea, Shimea nonywolo Hagia,\n to Hagia nonywolo Asaya.\n ","Magi e joma Daudi noketo mondo ochungʼ ne weche mag wer e od Jehova Nyasaye bangʼ kane osekel Sandug Muma kanyo.\n","Negipako Nyasaye gi wer ka gigoyo thum e nyim kar romo gi Nyasaye, e Hemb Romo nyaka Solomon notieko gero hekalu mar Jehova Nyasaye Jerusalem. Negitiyo tijegi moluwore kod chike mane oketnegi.\n  ","Magi e joma notiyo kaachiel gi yawuotgi:\n  Koa kuom jo-Kohath ne gin:\n Heman jago thum,\n ma wuod Joel, ma wuod Samuel,\n ","wuod Elkana, wuod Jeroham,\n wuod Eliel, wuod Toa,\n ","wuod Zuf, wuod Elkana,\n wuod Mahath, wuod Amasai,\n ","wuod Elkana, wuod Joel,\n wuod Azaria, wuod Zefania,\n ","wuod Tahath, wuod Asir,\n wuod Ebiasaf, wuod Kora,\n ","wuod Izhar, wuod Kohath,\n wuod Lawi, wuod Israel;\n ","kod Asaf jatich kaachiel gi Heman mane otiyo kochungʼ e bade korachwich.\n Asaf wuod Berekia, wuod Shimea,\n ","wuod Mikael, wuod Baseya,\n wuod Malkija,\n","wuod Ethni,\n wuod Zera, wuod Adaya,\n ","wuod Ethan, wuod Zima,\n wuod Shimei\n","wuod Jahath,\n wuod Gershon, wuod Lawi;\n ","kendo koa kuom jotich kaachiel kodgi, joka Merari kochungʼ e bade koracham ne gin:\n Ethan wuod Kishi, wuod Abdi,\n wuod Maluk,\n","wuod Hashabia,\n wuod Amazia, wuod Hilkia,\n ","wuod Amzi, wuod Bani,\n wuod Shemer,\n","wuod Mali,\n wuod Mushi, wuod Merari,\n wuod Lawi.\n  ","Jo-Lawi mamoko to ne omi tije mamoko duto e hema, e od Nyasaye.\n","To Harun gi joge ema ne chiwo misango e kendo mar misango miwangʼo pep, kendo ne giwangʼo ubani e kendo mar ubani, kendo negitimo misango mipwodhogo richo jo-Israel. Negitiyo tije duto mag Kama Ler Moloyo, kaka Musa jatich Nyasaye nochiko.\n  ","Magi e joka Harun:\n Harun nonywolo Eliazar, Eliazar nonywolo Finehas,\n Finehas nonywolo Abishua,\n","Abishua nonywolo Buki,\n Buki nonywolo Uzi, Uzi nonywolo Zerahia,\n ","Zerahia nonywolo Merayoth, Merayoth nonywolo Amaria,\n Amaria nonywolo Ahitub,\n","Ahitub nonywolo Zadok,\n to Zadok nonywolo Ahimaz.\n  ","Magi e kuondegi mane gidakie kod gwenge mane omigi (tiende ni, mane omi joka Harun mane jo-dhood Kohath nikech pok mokwongo ne margi).\n ","Ne omigi Hebron ei Juda kaachiel gi kuonde kwath molwore.\n","(To pewe kod mier molworo dala maduongʼ nomi Kaleb wuod Jefune.)\n","Omiyo nyikwa Harun nomi Hebron (ma en dala mar pondo), kod Libna, Jatir, Eshtemoa,\n","Hilen, Debir,\n","Ashan, Juta kod Beth Shemesh to gi kuondegi mag kwath.\n ","Kuom oganda mag Benjamin to ne omi Gibeon, Geba, Alemeth kod Anathoth, kaachiel gi kuondegi mag kwath.\n Mier mane opog ne anywola Kohath ne gin apar gadek koriwore.\n  ","Joka Kohath mamoko to nopog mier apar koa e nus dhout oganda Manase.\n ","Joka Gershon, kuom anywola ka anywola nopog mier apar gadek koa kuom oganda mar Isakar, Asher kod Naftali, kendo koa e nus mar dhout oganda Manase manodak Bashan.\n ","Joka Merari kuom anywola ka anywola to nopog mier apar gariyo koa kuom oganda Reuben, Gad kod Zebulun.\n  ","Omiyo jo-Israel nomiyo jo-Lawi miechgi kod kuondegi mag kwath.\n  ","Koa kuom oganda Juda, Simeon, kod Benjamin negipogogi mier mondik malogo.\n  ","Dhood Kohath mamoko ne omi mier mag dak ei oganda Efraim.\n ","E piny got mar Efraim nomigi Shekem (ma en dala maduongʼ mar pondo) kod Gezer,\n","Jokmeam, Beth Horon,\n","Aijalon to gi Gath Rimon, kaachiel gi kuonde kweth.\n ","To koa kuom nus oganda Manase jo-Israel nochiwo Aner kod Biliam, kaachiel gi kuondegi mag kwath ne anywola dhout Kohath mane odongʼ.\n  ","Jo-Gershon nonwangʼo magi:\n Koa kuom nus anywola mar joka Manase, neginwangʼo Golan man Bashan kod Ashtaroth bende, kaachiel gi kuondegi mag kwath;\n ","koa kuom oganda Isakar neginwangʼo Kedesh, Daberath,\n","Ramoth kod Anem, kaachiel gi kuondegi mag kwath,\n ","koa kuom oganda Asher neginwangʼo Mashal, Abdon,\n","Hukok kod Rehob, kaachiel gi kuondegi mag kwath;\n ","kendo kuom oganda jo-Naftali neginwangʼo Kedesh ei Galili, Hamon kod Kiriathaim, kaachiel gi kuondegi mag kwath.\n  ","Jo-Merari (ma gin jo-Lawi modongʼ) nonwangʼo magi:\n Koa kuom oganda Zebulun neginwangʼo Jokneam, Karta, Rimono kod Tabor kaachiel gi kuondegi mag kwath;\n ","koa kuom oganda Reuben modak loka Jordan, yo wuok chiengʼ momanyore gi Jeriko neginwangʼo Bezer e piny thim mar Jazer,\n","Kedemoth kod Mefath kaachiel gi kuondegi mag kwath;\n ","to koa kuom oganda Gad neginwangʼo Ramoth man Gilead, Mahanaim,\n","Heshbon kod Jazer kaachiel gi kuondegi mag kwath.\n"],["Yawuot Isakar ne gin:\n Tola, Pua, Jashub kod Shimron. Yawuot Isakar duto ne gin yawuowi angʼwen.\n ","Yawuot Tola ne gin:\n Uzi, Refaya, Jeriel, Jamai, Ibsam kod Samuel, mane en jotend anywolagi. Ndalo loch Daudi, joka Tola kokwan chwo ma jolweny koluwore gi nonro mar nywolgi ne gin ji alufu piero ariyo gariyo gi mia auchiel (22,600).\n ","Wuod Uzi ne en:\n Izrahia.\n Yawuot Izrahia ne gin:\n Mikael, Obadia, Joel kod Ishia. Yawuowi abichgo ne gin ruodhi.\n","Kaluwore gi nonro mar anywolagi ne gin gi chwo alufu piero adek gauchiel (36,000) mane nyalo dhi e lweny, nimar ne gin gi mon gi nyithindo mangʼeny.\n ","Wede mag jo-Isakar machwo mane ni e lweny kokwan-gi kaluwore gi nonrogi mar nywolgi ne ji alufu piero aboro gabiriyo (87,000).\n ","Yawuot Benjamin ne gin adek:\n Bela, Beker kod Jediael.\n ","Yawuot Bela ne gin:\n Ezbon, Uzi, Uziel, Jerimoth kod Iri, giduto yawuowi abichgo ne gin jotend anywolagi. E ndiko mar nonrogi mar nywol ne gin chwo ma jolweny maromo alufu piero ariyo gariyo gi piero adek gangʼwen (22,034).\n ","Yawuot Beker ne gin:\n Zemira, Joash, Eliezer, Elioenai, Omri, Jeremoth, Abija, Anathoth kod Alemeth. Magi duto ne gin yawuot Beker.\n","Nonro manie anywolagi, notingʼo nying jotend dhoutgi kod jolweny alufu piero ariyo gi mia ariyo (20,200).\n ","Wuod Jediael ne en:\n Bilhan.\n Yawuot Bilhan ne gin:\n Jeush, Benjamin, Ehud, Kenana, Zethan, Tarshish kod Ahishahar.\n","Yawuot Jediael duto ne gin jotend anywolagi. Ne nitiere ji ma jolweny alufu apar gabiriyo gi mia ariyo (17,200) mane oikore dhi e lweny.\n ","Jo-Shup gi jo-Hup ne gin joka Ir, to jo-Hush to ne gin joka Aher.\n ","Yawuot Naftali ne gin:\n Jaziel, Guni, Jezer kod Shilem ma joka Bilha.\n ","Joka Manase ne gin:\n Asriel ne nyakware koa kuom dhako machielo ma nyar Aram. Dhakoni nonywolo Makir mane wuon Gilead.\n","Makir ne okawo dhako koa kuom jo-Hup kod Shup. Nyamin Makir ne iluongo ni Maaka. Watne machielo ne ochak Zelofehad mane onywolo nyiri kende.\n","Jaod Makir ma Maaka ne onywolo wuowi mochake Peresh. Owadgi ne iluongo ni Sheresh, to yawuote ne Ulam kod Rakem.\n ","Wuod Ulam ne en:\n Bedan.\n Magi ne yawuot Gilead ma wuod Makir, ma wuod Manase.\n ","Nyamin mare miluongo ni Hamoleketh nonywolo Ishhod, Abiezer kod Mala.\n ","Yawuot Shemida ne gin:\n Ahian, Shekem, Liki kod Aniam.\n ","Joka Efraim e magi:\n Shuthela ma nonywolo Bered,\n Bered nonywolo Tahath, Tahath nonywolo Eleada,\n Eleada nonywolo Tahath,\n","Tahath nonywolo Zabad\n bangʼe Zabad nonywolo Shuthela.\n Yawuot Efraim moko ne gin Ezer kod Elead mane onegi gi jo-Gath ma jopinyno kane gidhi peyo jambgi.\n","Efraim wuon-gi ne oywagogi kuom ndalo mangʼeny, to wedene ne obiro mondo ohoye.\n","Bangʼe negibedo e achiel gi chiege kendo, mine omako ich ma onywolo wuowi. Ne ochake ni Beria nikech ode noseyudo masira.\n","Neginywolo nyako ma nyinge Shera, mane ogero Mwalo gi Malo mar Beth Horon kaachiel gi Uzen Shera.\n ","Beria nonywolo Refa, to Refa nonywolo Reshef\n Reshef nonywolo Tela, Tela nonywolo Tahan,\n ","Tahan nonywolo Ladan, to Ladan nonywolo Amihud,\n Amihud nonywolo Elishama,\n","Elishama nonywolo Nun,\n bangʼe Nun nonywolo Joshua.\n ","Lopgi gi kar dakgi ne oriwo Bethel to gi mier matindo molwore kaachiel gi Naaran man yo wuok chiengʼ, Gezer kod mieche matindo yo podho chiengʼ kod Shekem to gi mieche matindo nyaka chop Aya to gi mieche.\n","Kaluwore gi tongʼ jo-Manase ne nitiere Beth Shan, Tanak, Megido kod Dor, kaachiel gi miechgi matindo. Joka Josef wuod Israel ne odakie miergi.\n ","Asher nonywolo\n Imna gi Ishva gi Ishvi kod Beria kod nyamin-gi ma nyinge Sera.\n ","Yawuot Beria ne gin:\n Heber kod Malkiel nonywolo Birzaith,\n ","Heber nonywolo Jaflet gi Shomer gi Hotham gi nyamin-gi Shua.\n ","Yawuot Jaflet ne gin:\n Pasak, Bimhal kod Ashvath.\n Magi ne yawuot Jaflet.\n ","Yawuot Shomer ne gin:\n Ahi, Roga, Huba kod Aram.\n ","Yawuot Helem ne gin:\n Zofa, Imna, Shelesh kod Amal.\n ","Yawuot Zofa ne gin:\n Sua, Harnefa, Shual, Beri, Imra.\n","Bezer, Hod, Shama, Shilsha, Ithran kod Beera.\n ","Yawuot Jetha ne gin:\n Jefune, Pispa kod Ara.\n ","Yawuot Ula ne gin:\n Ara, Haniel kod Rizia.\n ","Magi duto ne gin joka Asher, jotend anywola, ji ma oyiedhi, jolweny mathuondi kendo jotelo mabeyo. Kar romb jomane oikore dhiyo e lweny, ka ondikgi ginonrogi mar anywolagi ne gin ji alufu piero ariyo gi auchiel (26,000).\n"],["Benjamin nonywolo\n Bela, wuode makayo,\n Ashbel wuode mar ariyo, Ahara mar adek,\n ","Noha mar angʼwen kod Rafa mar abich.\n ","Yawuot Bela ne gin:\n Adar, Gera, Abihud,\n","Abishua, Naaman, Ahoa,\n","Gera, Shefufan kod Huram.\n ","Magi e joka Ehud mane jotend dhoudi mane odak Geba, to ne odargi otergi Manahath.\n ","Naaman, Ahija to gi Gera mane odarogi kendo ne en wuon Uza kod Ahihud.\n ","Yawuowi mane onywolne Shaharaim ei Moab bangʼe kane oseriembo monde, Hushim kod Baara.\n","Mane onywolne kod chiege Hodesh, ne gin Jobab, Zibia, Mesha, Malkam,\n","Jeuz, Sakia kod Mirma. Magi ne yawuote mane otelo ne anywolagi.\n","To mane onywolne kod chiege ma Hushim, ne gin Abitub kod Elpal.\n ","Yawuot Elpal ne gin:\n Eber, Misham, Shemed (mane ogero Ono kod Lod kaachiel gi mier molworogi),\n","to gi Beria kod Shema mane jotend anywola mar jogo mane odak Aijalon kod jogo mane oriembo joma nodak Gath.\n ","Ahio, Shashak, Jeremoth,\n","Zebadia, Arad, Eder,\n","Mikael, Ishpa kod Joha ne yawuot Beria.\n ","Zebadia, Meshulam, Hizki, Heber,\n","Ishmerai, Izlia kod Jobab ne gin yawuot Elpal,\n ","Jakim, Zikri Zabdi,\n","Elienai, Zilethai, Eliel,\n","Adaya, Beraya kod Shimrath ne gin yawuot Shimei.\n ","Ishpan, Eber, Eliel,\n","Abdon, Zikri, Hanan,\n","Hanania, Elam, Anthothija,\n","Ifdeya kod Penuel ne gin yawuot Shashak.\n ","Shamsherai, Sheharia, Athalia,\n","Jareshia, Elija kod Zikri ne gin yawuot Jeroham.\n ","Magi duto ne gin jotend anywola kendo ruodhi kaka ondikgi e nonro mar anywola kendo negidak Jerusalem.\n  ","Jeyel wuon Gibeon ne odak Gibeon.\n Jaode niluongo ni Maaka,\n","to wuode makayo ne en Abdon, kiluwe gi Zur, Kish, Baal, Ner, Nadab,\n","Gedor, Ahio, Zeker\n","kod Mikloth mane wuon Shimea. Gin bende negidak machiegni gi wedegi Jerusalem.\n ","Ner ne wuon Kish, Kish ne wuon Saulo, to Saulo ne wuon Jonathan, Malki-Shua, Abinadab kod Esh-Baal.\n ","Wuod Jonathan ne en:\n Merib-Baal mane wuon Mika.\n ","Yawuot Mika ne gin:\n Pithon, Melek, Tarea kod Ahaz.\n ","Ahaz ne wuon Jehoada, Jehoada ne wuon Alemeth, Azmaveth kod Zimri, to Zimri ne wuon Moza.\n","Moza nonywolo Binea, Binea nonywolo Rafa, Rafa nonywolo Eliasa, to Eliasa nonywolo Azel.\n ","Azel ne nigi yawuowi auchiel kendo magi e nying-gi:\n Azrikam, Bokeru, Ishmael, Shearia, Obadia kod Hanan. Magi duto ne yawuot Azel.\n ","Yawuot owadgi ma Eshek ne gin:\n Ulam wuode makayo, Jeush wuode mar ariyo to gi Elifelet mar adek.\n","Yawuot Ulam ne thuondi ma jochir mane nyalo tiyo gi atungʼ. Ne gin gi yawuowi gi nyikwayo mangʼeny; giduto ne gin ji mia achiel gi piero abich.\n Magi duto ne gin joka Benjamin.\n "],["Jo-Israel duto ne ochan nying-gi e ndiko mar nonro mar anywolagi e kitap ruodhi mag Israel. Oganda mar Juda ne oter e twech Babulon nikech ne ok gibedo jo-ratiro.\n ","Joma nokwongo dak kendo e kuondegi giwegi kod miechgi ne gin jo-Israel moko, jodolo, jo-Lawi kod jotij hekalu.\n  ","Joma noa Juda, Benjamin, Efraim kod Manase mane odak Jerusalem ne gin:\n ","Uthai wuod Amihud, wuod Omri, wuod Imri, wuod Bani, joka Perez ma wuod Juda.\n ","Joka Shilo ne gin:\n Asaya makayo to gi yawuote.\n ","Joka Zera:\n Jeul.\n Jo-Juda ne gin ji mia auchiel gi piero ochiko (690).\n  ","Joka Benjamin ne gin:\n Salu wuod Meshulam, wuod Hodavia, wuod Hasenua;\n ","Ibneia wuod Jeroham;\n Ela wuod Uzi, wuod Mikri\n kod Meshulam wuod Shefatia, wuod Reuel, wuod Ibnija.\n ","Oganda joka Benjamin kaka ochan-gi e nonro mar anywolagi kwan-gi ne romo ji mia ochiko gi piero abich gauchiel (956). Jogi duto ne gin jotend anywolagi.\n  ","Koa kuom oganda jodolo ne gin:\n Jedaya, Jehokarib, Jakin,\n ","Azaria wuod Hilkia, wuod Meshulam, wuod Zadok, wuod Merayoth, wuod Ahitub mane jatelo morito Od Nyasaye;\n ","Adaya wuod Jeroham, wuod Pashur, wuod Malkija\n kod Maasai wuod Adiel, wuod Jazera, wuod Meshulam, wuod Meshilemith, wuod Imer.\n ","Jodolo mane jotend anywolagi ne kwan-gi romo ji alufu achiel gi mia abiriyo kod piero auchiel (1,760). Ne gin joma niginyalo kendo molony e tij Od Nyasaye.\n  ","Joka Lawi ne gin:\n Shemaya wuod Hashub, wuod Azrikam, wuod Hashabia ja-Merari;\n ","Bakbakar, Heresh, Galal kod Matania wuod Mika, wuod Zikri, wuod Asaf,\n ","Obadia wuod Shemaya, wuod Galal, wuod Jeduthun;\n kod Berekia wuod Asa, wuod Elkana mane odak e mier matindo mag jo-Netofath.\n  ","Jorit rangeye ne gin:\n Shalum, Akub, Talmon, Ahiman kod owetegi; Shalum jatendgi\n","noket e Rangaj Ruoth e yo wuok chiengʼ nyaka chil kawuono. Magi ema ne jorit dhorangeye mag kuonde bworo mag jo-Lawi.\n ","Shalum wuod Kore, ma wuod Ebiasaf, wuod Kora, to gi jorit rangeye kaachiel kode moa e anywolane, ma jokora, tijgi ne rito rangeye man gohinga mag Hema mana kaka wuonegi nosebedo katimo tijno mar rito rangach midonjogo e kar dak mar Jehova Nyasaye.\n ","E ndalo mokadho Finehas wuod Eliazar ema ne jatend jorit rangach kendo Jehova Nyasaye nenikode.\n ","Zekaria wuod Meshelemia ne jarit rangach madonjo e Hemb Romo.\n ","Koriwore duto, jogo mane oyier mondo obed jorit rangeye man gohinga kar kwan-gi ne mia ariyo gi apar gariyo (212). Ne ondik nying-gi kaluwore gi nonro mar anywolagi e miechgi.\n  Jorit rangeye ne omii tijni mogen koa e lwet Daudi gi Samuel ma jakor wach.\n","Gin gi jogegi negitelone rit mar rangeye mag od Jehova Nyasaye, ma en ot miluongo ni Hema.\n","Jorit rangeye ne nitie e bethe angʼwen ma gin: yo wuok chiengʼ, yo podho chiengʼ, yo nyandwat kod yo milambo.\n","Owetegi modak e miechgi nyaka ne bi kinde ka kinde kakonyogi tich kuom ndalo abiriyo.\n","To jorit angʼwen madongo mag rangeye ma jo-Lawi ne otelo ne tich mar rito udi gi kuonde keno mag Od Nyasaye.\n","Negidak ka girito Od Nyasaye nikech nyaka negirite; kendo gin ema negitingʼo rayaw ma iyawego pile gokinyi.\n ","Jomoko kuomgi ne rito gigo mane itiyogo ei hekalu, ne gikwanogi kane okelgi kar keno kendo kogolgi.\n","Moko kuomgi to ne omi tich mar rito gik miberogo ot to gi gik mamoko duto mowal mane itiyogo e kama ler mar lemo kaachiel gi mogo kod divai, gi mo, gi ubani kod gik moko mangʼwe ngʼar.\n","To jodolo mamoko ema ne omi tij ruwo gik mangʼwe ngʼar.\n","Ja-Lawi miluongo ni Matithia, wuod Shalum ja-Kora makayo, ema ne omi tij tedo makati mar chiwo.\n","To owetene mamoko mag jo-Kohath ne omi tij keto makati e mesa chiengʼ Sabato ka Sabato.\n ","Jogo mane gin jothum kod jotelo mag dhood Lawi ne odak e ute mag hekalu kendo ne ok omigi tije mamoko nikech gin ema negirito tich odiechiengʼ gotieno.\n ","Magi duto ne jotend anywola mag jo-Lawi, ruodhi kaka ondikgi e nonro mar anywolagi kendo negidak Jerusalem.\n ","Jeyel wuon Gibeon ne odak Gibeon.\n Jaode niluongo ni Maaka,\n","to wuode makayo ne en Abdon, kiluwe gi Zur, Kish, Baal, Ner, Nadab,\n","Gedor, Ahio, Zekaria kod Mikloth.\n","Mikloth ne en wuon Shimeam. Gin bende negidak but wedegi man Jerusalem.\n ","Ner ne wuon Kish, Kish ne wuon Saulo, to Saulo ne wuon Jonathan, Malki-Shua, Abinadab kod Esh-Baal.\n ","Wuod Jonathan ne en:\n Merib-Baal mane wuon Mika.\n ","Yawuot Mika ne gin:\n Pithon, Melek, Tarea kod Ahaz.\n ","Ahaz ne wuon Jada, Jada ne wuon Alemeth, Azmaveth kod Zimri ne wuon Moza.\n","Moza ne wuon Binea, Binea ne wuon Refaya, Refaya ne wuon Eliasa, Eliasa ne wuon Azel.\n ","Azel ne nigi yawuowi auchiel kendo magi e nying-gi:\n Azrikam, Bokeru, Ishmael, Shearia, Obadia kod Hanan. Magi ema ne yawuot Azel.\n"],["Koro jo-Filistia ne kedo gi jo-Israel kendo jo-Israel noringo e nyimgi kendo joma ngʼeny nonegi e Got Gilboa.\n","Jo-Filistia nolawo Saulo gi yawuote matek ma neginego yawuote magin Jonathan, Abinadab kod Malki-Shua.\n","Lweny nobedo mager kama Saulo ne nitie kendo kane jodir asere ojuke, to ne gihinye.\n ","Saulo nowacho ni jatingʼne gige lweny niya, “Wuodh liganglani mondo inega nono to joma ok oter nyangigi biro nega kendo yanya.”\n To jatingʼne gige lweny ne luoro omako kendo ne ok onyal timo kamano, omiyo Saulo nokawo liganglane owuon mochwoworego.\n","Kane jatingʼ gige lweny oneno ka Saulo osetho en bende nokawo liganglane mochwoworego motho kode.\n","Kamano, Saulo gi yawuote adek kod joode duto notho kaachiel.\n ","Kane jo-Israel duto mane nitie e holo noneno ka jolweny oseringo, kendo ni Saulo gi yawuote bende nosetho, negijwangʼo miechgi ma giringo. Kendo jo-Filistia nobiro modak e miechgigo.\n ","Kinyne kane jo-Filistia obiro mondo oyak gige joma otho, negiyudo Saulo gi yawuote kotho e Got Gilboa.\n","Ne gilonyo lepe kendo ne gikaw wiye gi gige mag lweny, bangʼe negioro joote e piny jo-Filistia duto mondo oter wach ne nyisechegi kendo ni jopinygi.\n","Negiketo gige mag lweny e hekalu mar nyisechegi, to wiye, to negiliero e hekalu mar Dagon.\n ","Kane jo-Jabesh Gilead nowinjo gik moko duto mane jo-Filistia osetimo ni Saulo,\n","thuondigi duto nodhi mokawo ringre Saulo kod ringre yawuote ma gikelogi Jabesh. Eka ne giyiko chokegi e tiend yien maduongʼ mar ober man Jabesh, bangʼe to negitweyo chiemo kuom ndalo abiriyo.\n ","Saulo notho nikech ne ok orito singruokne gi Jehova Nyasaye. Ne ok orito chike Jehova Nyasaye, kendo nodhi mana ir jo-nyakalondo mondo onyise wach,\n","kar penjo Jehova Nyasaye wach. Omiyo Jehova Nyasaye nonege mokawo loch omiyo Daudi wuod Jesse.\n"],["Jo-Israel duto nobiro Hebron ir Daudi ma giwacho niya, “Wan ogandani kendo wan remo achiel.\n","E ndalo mokadho kata ka Saulo ne ruoth in ema ne itelo ni jo-Israel e lwenjegi. Kendo Jehova Nyasaye ma Nyasachi nowachoni niya, ‘In ema nibed jakwadh joga Israel, kendo inibed jatendgi.’ ”\n ","Kane jodong Israel duto osebiro ir Ruoth Daudi e Hebron, notimo kodgi singruok e nyim Jehova Nyasaye kodgi e Hebron kanyo, kendo ne giwiro Daudi mondo obed ruodh Israel mana kaka Jehova Nyasaye nosingore gi dho Samuel.\n ","Daudi gi jo-Israel duto nodhi Jerusalem (tiende ni, Jebus). Jo-Jebus mane odak kanyo\n","nowacho ni Daudi niya, “Ok inidonj ka.” To kata kamano Daudi noloyogi mokawo ohinga mar Sayun, ma en Dala Maduongʼ mar Daudi.\n ","Daudi nosewacho niya, “Ngʼat ma nokwong kedo gi jo-Jebus ema nobed jatend jolweny.” Joab wuod Zeruya ema nodhi mokwongo nokete jatelo.\n ","Eka Daudi nodak e dala mochiel gi ohinga moluonge ni Dala Maduongʼ mar Daudi.\n","Nogero dalano kolwore gi ohinga, to Joab to noloso kuonde mamoko mag dala mane okethore.\n","Kendo Daudi nomedo bedo gi teko ahinya, nikech Jehova Nyasaye Maratego ne ni kode.\n ","Magi e jotelo mag thuondi mag Daudi, gin, kaachiel gi jo-Israel negisiro lochne mobet gi teko ma ji oyie kode e pinygi duto mana kaka Jehova Nyasaye nosingore.\n","Magi e nyinge thuondi mag Daudi:\n Jashobeam ma ja-Hakmon mane jatelo mar thuondi, nonego ji mia adek dichiel.\n ","Maluwe ne en Eliazar wuod Dodai ma ja-Ahohi, achiel kuom thuondi adek.\n","Ne en kod Daudi e Pas Damim kane jo-Filistia ochokore kanyo ne lweny. Ne nitiere puoth shairi kuno. Jolweny moko noringo jo-Filistia,\n","to gin negichungʼ kar tiendgi e dier puodhono ka girite kendo ginego jo-Filistia mi Jehova Nyasaye nomiyogi loch maduongʼ.\n ","Adek kuom jotelo piero adek madongo nobiro ir Daudi e lwanda manie rogo man Adulam ka jolweny mag jo-Filistia to nojot e holo mar Refaim.\n","E kindeno Daudi nopondo e rogo kendo jo-Filistia to nochokore Bethlehem.\n","Daudi riyo noloyo mowacho niya, “Yaye, mad ne ngʼato kelnae pi soko man but ranga Bethlehem mondo amodhi!”\n","Eka thuondi adekgi nomwomo oganda lweny mar jo-Filistia ma gitwomo pi koa e soko manie but rangaj Bethlehem mi gikelone Daudi pi, to nodagi modho pigno, kendo noole piny e nyim Jehova Nyasaye.\n","Nowacho niya, “Nyasaye okwero ni mondo kik atim ma! Bende anyalo modho remb jogi mane odhi ome ka gichiwo ngimagi ne wasigu?” Daudi ne ok nyal modho pigno nikech negichiwo ngimagi mondo mi gikelne pi.\n Gik ma kamago ema ne thuondigi otimo.\n ","Abishai owadgi Joab ne jatend thuondi adekgi. Ne otingʼo tonge mi onego ji mia adek, mano ema nomiyo obedo ngʼat marahuma ka thuondi adekgi.\n","Nomiye duongʼ moloyo thuondi adekgi nyadiriyo ma okete jatendgi kata obedo nine ok en achiel kuomgi.\n ","Benaya wuod Jehoyada ne jalweny mathuon moa Kabzel, notimo timbe madongo. Nonego ji ariyo mag Moab mane ger ka sibuor. Chiengʼ moro nodonjo e bur ka piny otimo pe mi onego sibuor.\n","Bende en ema nonego ja-Misri ma borne ne fut abiriyo gi nus. Kata nobedo ni ja-Misrino ne nigi tongʼ machalo gi lodi e lwete, Benaya nodhi kedo kode kotingʼo arungu. Noyudho tongʼ e lwet ja-Misrino monege gi tonge owuon.\n","Mago e timbe mag thuon mane Benaya wuod Jehoyada otimo, en bende ne en rahuma ka thuondi adek ka.\n","Nomiye luor maduongʼ moloyo thuondi piero adekgo, to kata kamano ne ok en achiel kuom thuondi adekgo madongo. Daudi nokete jatend jolweny mane rite.\n  ","Thuondigo ne gin:\n  Asahel owadgi Joab,\n Elhanan wuod Dodo ma ja-Bethlehem,\n ","Shamoth ja-Haror,\n Helez ja-Pelon,\n ","Ira wuod Ikesh ma ja-Tekoa,\n Abiezer ma ja-Anathoth,\n ","Sibekai ma ja-Hushath,\n Ilai ma ja-Ahohi,\n ","Maharai ma ja-Netofath,\n Heled wuod Baana ja-Netofath,\n ","Ithai wuod Ribai mawuok Gibea e piny Benjamin,\n Benaya ja-Pirathon,\n ","Hurai moa e holo man Gash,\n Abiel ja-Arbath, gi\n ","Azmaveth ja-Beharum,\n Eliaba ja-Shalbon,\n ","gi yawuot Hashem ja-Gizon,\n Jonathan wuod Shage ja-Harar,\n ","Ahiam wuod Sakar ja-Harar,\n Elifal wuod Ur,\n ","Hefer ja-Mekerath,\n Ahija ja-Pelon,\n ","Hezro ja-Karmel,\n Naarai wuod Ezbai,\n ","Joel owadgi Nathan,\n Mibhar wuod Hagri,\n ","Zelek ja-Amon,\n Naharai ja-Beroth mane jatingʼ gige lweny mag Joab wuod Zeruya,\n ","Ira ja-Ithri,\n Gareb ja-Ithri,\n ","Uria ja-Hiti,\n Zabad wuod Alai,\n ","Adina wuod Shiza e piny Reuben, mane jatend jo-Reuben to gi thuondi piero adek mane ni kode.\n ","Hanan wuod Maaka,\n Joshafat ja-Mithni,\n ","Uzia ja-Ashterath,\n Shama kod Jeyel yawuot Hotham ja-Aroer,\n ","Jediael wuod Shimri,\n gi Joha owadgi ma ja-Tizi,\n ","Eliel ja-Mahavi,\n Jeribai kod Joshavia ma yawuot Elnam,\n Ithma ja-Moab,\n ","Eliel, Obed kod Jasiel ja-Mezoba.\n"],["Magi e joma nobiro ir Daudi Ziklag kane Saulo wuod Kish oseriembe e nyime (jogi ne gin achiel kuom jolweny mane okonye e lweny;\n","mane omanore gi atungʼ mikedogo, kendo neginyalo diro asere kata orujre gi badgi korachwich kata koracham, bende ne gin wede Saulo koa e oganda mar Benjamin):\n  ","Jogi ne gin: Ahiezer ma jatendgi gi Joash owadgi ma yawuot Shema ja-Gibea,\n kod Jeziel gi Pelet yawuot Azmaveth;\n Beraka gi Jehu jo-Anathoth,\n","gi Ishmaya ja-Gibeon, ngʼat maratego kuom thuondi piero adek, ma bende ne en jatelo mar thuondi piero adek,\n kod Jeremia gi Jahaziel gi Johanan gi Jozabad ma ja-Gedera,\n","gi Eluzai gi Jerimoth gi Bealia gi Shemaria gi Shefatia ja-Haruf;\n ","kod Elkana gi Ishia gi Azarel gi Joezer kod Jashobeam ja-Kora,\n ","kod Joela gi Zebadia yawuot Jeroham ja-Gedor.\n  ","Joka Gad mamoko bende noluwo Daudi e kar pondo mare e thim. Ne gin thuondi mager kendo negiikore ne lweny kendo neginyalo kedo gi tongʼ kod kuot. Wengegi ne ger ka wenge sibuoche kendo tiendgi ne yot ka tiend mwanda maringo e got.\n  ","Ezer ne jatendgi,\n Obadia ne jalupne e telo, Eliab ne mar adek,\n ","Mishmana ngʼat mar angʼwen, Jeremia mar abich,\n ","Atai mar auchiel, Eliel mar abiriyo,\n ","Johanan mar aboro, Elzabad mar ochiko,\n ","Jeremia mar apar, to Makbanai mar apar gachiel.\n  ","Joka Gad-gi ne gin jotend jolweny, ma ngʼat matin kuomgi ne ipimo gi ji mia achiel, to maduongʼ kuomgi to ne ipimo gi ji alufu achiel (1,000).\n","Gin ema negingʼado aora Jordan e dwe mokwongo kane aora opongʼ moo ma gimiyo jogo mane odak e holo oringo matek kadhi wuok chiengʼ to moko podho chiengʼ.\n ","To joka Benjamin mamoko gi jo-Juda mamoko bende nobiro ir Daudi e kare mar pondo.\n","Daudi nodhi moromo nigi kendo nowachonegi niya, “Ka ubiro ira gi kwe mondo ukonya, to aikora mondo ariwra kodu, to ka ubiro mondo undhoga ne wasika kata obedo ni lweta onge remo, to Nyasach kwerewa ema obed jangʼadnu bura.”\n ","Eka Roho nolor kuom Amasai mane jatend thuondi piero adekgi kowacho niya,\n “Wan jogi, yaye Daudi!\n Wan kodi, yaye wuod Jesse!\n Lochi, bed jaloch\n kendo joma konyi bende olochi,\n nikech Nyasachi biro konyi.”\n Eka Daudi norwakogi ma oketogi jotelo mag jopecho.\n ","Kane Daudi odhi Filistia mondo giked gi Saulo, jo-Manase moko noweyo Saulo moriwore gi Daudi. Daudi to gi joge ne ok okonyo jo-Filistia nimar ka jotendgi ne osewuoyo kendgi negiriembe kagiwacho niya, “Onyalo negowa ka dipo ni odok ir ruodhe Saulo.”\n","Joka Manase mane odok ir Daudi koa ir Saulo mane odhi Ziklag ne gin: Adna, Jozabad, Jediael, Mikael, Jozabad, Elihu kod Zilethai mane jotend jolweny alufu achiel (1,000) kuom joka Manase moro ka moro.\n","Negikonyo Daudi kuom joma ne monje nikech giduto ne gin jolweny mathuondi, kendo ne gin jotelo mag lweny.\n","Odiechiengʼ kodiechiengʼ ji ne medo biro ir Daudi mondo okonye, nyaka nobedo gi jolweny mangʼeny machalo gi jolweny mag Nyasaye.\n ","Magi e romb ji mane oikore ne kedo mane obiro ir Daudi Hebron mondo okaw pinyruodh Saulo mane omiye mana kaka Jehova Nyasaye nosewacho:\n  ","joka Juda, mane otingʼo kuodi gi tonge ne gin ji alufu auchiel gi mia aboro (6,800) mane oikore ne lweny;\n ","joka Simeon ne gin ji alufu abiriyo gi mia achiel (7,100) mano oikore ne lweny,\n ","joka Lawi ne gin ji alufu angʼwen gi mia auchiel (4,600),\n","Jehoyada mane en jatelo mar anywola mar joka Harun ne nigi ji alufu adek gi mia abiriyo (3,700),\n","Zadok, ma en wuowi mathuon ne nigi jotelo piero ariyo gariyo moa e anywolane;\n ","joka Benjamin, ma gin jo-dhoodgi Saulo ne gin ji alufu adek (3,000) ma thothgi nosebedo koyie gi od Saulo nyaka kindeno;\n ","joka Efraim, ma gin jolweny mathuondi kendo mane rahuma e dhoodgi ne gin ji alufu piero ariyo gi mia aboro (20,800),\n ","nus mar joka Manase mane owal mondo obi kendo giket Daudi ruoth ne gin ji alufu apar gaboro (18,000);\n ","joka Isakar mane obedo gi rieko kuom gima timore kendo nongʼeyo gima jo-Israel onego otim ne nigi jotelo mia ariyo (200) koriw gi anywolagi mane gitelonegi;\n ","joka Zebulun ma gin jolweny molony kendo moikore ni kedo gi gige lweny mopogore opogore mondo omi gikony Daudi gi chuny achiel ne gin ji alufu piero abich (50,000);\n ","joka Naftali ne nigi jotelo alufu achiel (1,000) kaachiel gi ji alufu piero adek gabiriyo (37,000) motingʼo kuode kod tonge;\n ","joka Dan mane oikore ni kedo ne gin ji alufu piero ariyo gaboro gi mia auchiel (28,600);\n ","joka Asher, ma gin jolweny molony kendo moikore ni kedo ne gin ji alufu piero angʼwen (40,000);\n ","kendo koa yo wuok chiengʼ mar Jordan, joka Reuben, joka Gad kod nus mar dhood joka Manase ma gin jogo moikore gi gige lweny mopogore opogore noromo ji alufu mia achiel gi piero ariyo (120,000).\n  ","Jolwenygi duto nochiwore mondo giti kode.\n  Negibiro Hebron ka gingʼado e chunygi ni Daudi nyaka bed ruodh jo-Israel duto. To jo-Israel mamoko bende ne nigi paro achiel mondo Daudi oket ruoth.\n","Jogi nobedo gi Daudi ndalo adek ka gichiemo kendo metho nikech jowetegi noseikonigi gik moko.\n","Bende joma nokiewo kodgi koa ka joka Isakar, joka Zebulun nyaka ka jo-Naftali nobiro kotingʼo chiemo e punde, ngamia, pundane kod rwedhi. Negikelo gik moko mangʼeny machalo mogo, olembe mag ngʼowu gi mag mzabibu motwo mongʼin gi divai, gi mo, dhok kaachiel gi rombe nikech ne nitiere mor e Israel.\n"],["Daudi noporo wach kod jotende, jotend lweny alufe kod jotend lweny miche.\n","Bangʼe nowachone riwruok duto mar jo-Israel niya, “Ka wachni bernu kendo ka en dwaro mar Jehova Nyasaye ma Nyasachwa, to waor wach ne jowetewa mamoko kamoro amora ma gintiere e kuonde mag Israel kaachiel gi jodolo gi jo-Lawi man kodgi e miechgi to gi lege mag kwath mondo gibi irwa.\n","Eka mondo waom Sandug Muma mar Nyasachwa ma wakel ka nikech ne ok wamanye e kinde loch Saulo.”\n","Chokruokni duto noyie mondo otim mano nikech mano nonenore makare ni ji duto.\n ","Daudi nochoko jo-Israel duto chakre Aora Shihor man Misri nyaka Lebo Hamath mondo giom Sandug Muma mar Nyasaye Kiriath Jearim.\n","Daudi kod jo-Israel duto mane ni kode nodhi Baala e piny Juda, ma bende iluongo ni Kiriath Jearim mondo giom Sandug Muma mar Jehova Nyasaye, mobet e kind kerubi, en sanduku mar muma miluongo gi nyinge.\n ","Negigolo Sandug Muma mar Nyasaye e od Abinadab ka otingʼe e gari manyien, to Uza gi Ahio ema ne chiko garino.\n","Daudi kod jo-Israel duto ne miel gi tekregi duto e nyim Nyasaye ka gimor gi-ilo ka giwer gi thumbe gi nyatiti gi orutu gi oyieke gi kayamba kod turumbete.\n ","To kane gichopo ei kar dino mar Kidon, Uza norieyo bade mondo osir Sandug Muma mane dhi podho nikech rwedhi mane ywayo gari notangni.\n","To Jehova Nyasaye nokecho gi Uza kendo ne ochwade nikech nomako Sandug Muma omiyo notho e nyim Nyasaye.\n ","Daudi nokecho nikech mirima mager mar Jehova Nyasaye nomwomore kuom Uza, omiyo nochak kanyo ni Perez Uza, nying ma pod iluongogo kanyo nyaka chil kawuono.\n ","Luoro nomako Daudi chiengʼno nikech Jehova Nyasaye mopenjo niya, “Ere kaka dakel Sandug Muma mar Jehova Nyasaye ka?”\n","Omiyo ne ok okawo Sandug Muma mar Nyasaye mondo odhigo e Dala Maduongʼ mar Daudi, to nobaro otere e od Obed-Edom ja-Giti.\n","Sandug Muma mar Nyasaye nosiko kuno gi jood Obed-Edom e ode kuom dweche adek kendo Jehova Nyasaye nogwedho gimoro amora e ode mane en-go.\n"],["Koro Hiram ruodh Turo nooro joote ir Daudi ka gitingʼo sirni mag yiend sida, kaachiel gi jogedo mag kite kod jopa bao mondo gigerne dala ruoth.\n","Kendo Daudi nongʼeyo ni Jehova Nyasaye osegure kaka ruodh Israel kendo ni osetingʼ pinyruodhe malo nikech joge Israel.\n ","Daudi nomedo kendo mon mamoko Jerusalem kendo nonywolo yawuowi gi nyiri mangʼeny.\n","Magi e nying nyithindo mane onywolo ka en Jerusalem: Shamua, Shobab, Nathan, Solomon,\n","Ibhar, Elishua, Elpelet,\n","Noga, Nefeg, Jafia,\n","Elishama, Beliada kod Elifelet.\n ","Kane jo-Filistia owinjo ni Daudi osewir bedo ruodh jo-Israel, negiwuok kar rombgi mondo gidware, to ka Daudi nowinjo wachno omiyo nowuok mondo orom kodgi.\n","Koro jo-Filistia nosebiro ma gimonjo holo mar Refaim,\n","omiyo Daudi nopenjo Nyasaye niya, “Bende anyalo dhi mondo amonj jo-Filistia? Bende iniketgi e lweta?”\n Jehova Nyasaye nodwoke niya, “Dhiyo, nikech abiro chiwogi e lweti.”\n ","Omiyo Daudi gi joge nodhi nyaka Baal Perazim kendo noloyogi kanyo. Eka nowacho niya, “Mana kaka pi muomo, e kaka Jehova Nyasaye osemwomore ni wasika gi lweta.” Mano emomiyo kanyo nochak ni Baal Perazim.\n","Jo-Filistia noweyo nyisechegi kanyo kendo Daudi nochiwo chik mondo wangʼ-gi gi mach.\n ","Jo-Filistia nochako omonjo joma odak e holo kanyo,\n","omiyo Daudi nopenjo Nyasaye kendo, to Nyasaye nodwoke niya, “Kik ichomgi tir, to lwor gi yo ka ngʼegi kendo imonjgi kama omanyore gi omburi.\n","Kiwinjo ka wi omburi yiengni, iwuog mapiyo idhi e lweny nikech mano biro nyiso ni Nyasaye osetelo e nyimi mondo otiek jolweny mag jo-Filistia.”\n","Omiyo Daudi notimo kaka Nyasaye nochike kendo neginego jolweny mag jo-Filistia kochakore Gibeon nyaka Gezer.\n ","Humb Daudi nolandore e piny duto kendo Jehova Nyasaye nomiyo ogendini duto oluore.\n"],["Kane Daudi osegero ute e Dala Maduongʼ mar Daudi, ne oloso kama Sandug Muma mar Nyasaye nyalo betie ma ogurone hema.\n","Bangʼe Daudi nowacho niya, “Onge ngʼato machielo manyalo tingʼo Sandug Muma mar Nyasaye makmana jo-Lawi nikech Jehova Nyasaye noyierogi mondo gitingʼ Sandug Muma mar Jehova Nyasaye kendo mondo gitine nyaka chiengʼ.”\n ","Daudi nochoko jo-Israel duto Jerusalem mondo gikel Sandug Muma mar Jehova Nyasaye kama ne oselosone.\n  ","Ne ochoko bende nyikwa Harun kod jo-Lawi kanyakla.\n  ","Koa e nyikwa Kohath,\n ne gin ji mia achiel gi piero ariyo kotelnegi gi Uriel,\n ","koa e nyikwa Merari,\n ne gin ji mia ariyo gi piero ariyo kotelnegi gi Asaya,\n ","koa e nyikwa Gershon,\n ne gin ji mia achiel gi piero adek kotelnegi gi Joel,\n ","koa e nyikwa Elizafan,\n ne gin ji mia ariyo kotelnegi gi Shemaya,\n ","koa e nyikwa Hebron,\n ne gin ji piero aboro kotelnegi gi Eliel\n ","koa e nyikwa Uziel,\n ne gin ji mia achiel gi apar gariyo kotelnegi gi Aminadab.\n  ","Bangʼe Daudi noluongo Zadok kod Abiathar ma jodolo kod Uriel, Asaya, Joel, Shemaya, Eliel kod Aminadab ma ja-Lawi.\n","Nowachonegi niya, “Un e jotend anywola mar jo-Lawi, un kaachiel gi joweteu ma jo-Lawi nyaka upwodhru mondo uom Sandug Muma mar Jehova Nyasaye, ma Nyasach Israel mondo ukele kama aseikone.\n","Jehova Nyasaye ma Nyasachwa ne iye owangʼ kodwa e kinde mokwongo nikech un jo-Lawi ne ok udhi ome bende ne ok wapenje kaka dine wakele e yo mowinjore.”\n","Omiyo jodolo kod jo-Lawi nopwodhore mondo mi gikel Sandug Muma mar Jehova Nyasaye ma Nyasach jo-Israel.\n","Jo-Lawi noliero Sandug Muma mar Nyasaye e gokgi gi ludhe, mana kaka Musa nochiko kaluwore gi wach Jehova Nyasaye.\n ","Daudi nowachone jotend jo-Lawi mondo oyier jowetegi kaka jower mondo ower wende mag mor ka gigoyo thumbe machalo orutu, nyatiti gi ongengʼo.\n ","Omiyo jo-Lawi noyiero Heman wuod Joel kuom owetene, Asaf wuod Berekia, to kuom owetegi ma joka Merari, negiyiero Ethan wuod Kushaya\n","kaachiel gi jowetene ma jolupne e tich, mane gin: Zekaria, Jaziel, Shemiramoth, Jehiel, Uni, Eliab, Benaya, Maseya, Matithia, Elifelehu, Mikneya, Obed-Edom kod Jeyel ma jorit rangeye.\n ","To jogo thum ma Heman, Asaf kod Ethan nonego go ongengʼo mar mula,\n","Zekaria, Aziel, Shemiramoth, Jehiel, Uni, Eliab, Maseya kod Benaya nonego go nyatiti kaluwore gi chenro wer miluongo ni  ,","to Matithia, Elifelehu, Mikneya, Obed-Edom, Jeyel kod Azazia to nonego go nyatiti kaluwore gi chenro miluongo ni ","Kenania jatend jo-Lawi notelo ne wer, mano ne tije nikech nolony e wer ahinya.\n ","Berekia kod Elkana to ne gin jorit dhout od Sandug Muma mar Nyasaye.\n","Shabania, Joshafat, Nethanel, Amasai, Zekaria, Benaya kod Eliezer ma jodolo, to nonego go turumbete e nyim Sandug Muma mar Nyasaye. Obed-Edom kod Jehia bende ne jorit od Sandug Muma mar Nyasaye.\n ","Omiyo Daudi kod jodong Israel kaachiel gi jotend lweny mane orito jolweny alufu achiel ne odhi mondo okel Sandug Muma mar singruok mar Jehova Nyasaye koa e od Obed-Edom gi ilo.\n","Negitimo misango gi rwedhi abiriyo kod rombe abiriyo nikech Nyasaye nokonyo jo-Lawi manotingʼo Sandug Muma mar singruok mar Jehova Nyasaye.\n","Daudi, jo-Lawi duto mane otingʼo Sandug Muma mar singruok mar Nyasaye, jower kaachiel gi Kenania mane otelo ne jower norwakore gi aroche mag bafta. Daudi bende norwako law mayom mar dolo miluongo ni efod.\n","Kamano jo-Israel nokelo Sandug Muma mar singruok mar Jehova Nyasaye ka gigoyo sigalagala gi tunge im, gi turumbete kod ongengʼo kendo ka gigoyo orutu kod nyatiti.\n ","Kane Sandug Muma mar singruok mar Jehova Nyasaye ochopo e Dala Maduongʼ mar Daudi, ne oyudo ka Mikal nyar Saulo ne ngʼicho gie dirisa. To ka noneno Ruoth Daudi kamiel kendo tugo komor, nochaye gie chunye.\n"],["Negikelo Sandug Muma mar Nyasaye mi gikete ei hema mane Daudi ogurone, bangʼe negitimo misengini miwangʼo pep kod misengini mag lalruok e nyim Nyasaye.\n","Kane Daudi osetieko chiwo misango miwangʼo pep kod misango mar lalruok, ne ogwedho jo-Israel ka oluongo nying Jehova Nyasaye.\n","Bangʼe ngʼato ka ngʼato ma ja-Israel, dhako kata dichwo nomiyo makati achiel, gi ringʼo mayom kod olembe motwo mongʼin.\n ","Noyiero jo-Lawi moko mondo oti e nyim Sandug Muma mar Jehova Nyasaye, mondo olem kendo ogo erokamano ka gipako Jehova Nyasaye ma Nyasach Israel.\n","Asaf ne jatendgi, Zekaria jalupne, kiluwogi kod Jeyel, Shemiramoth, Jehiel, Matithia, Eliab, Benaya, Obed-Edom gi Jeyel mane jogo orutu gi nyatiti ka Asaf to ne dwongʼo ongengʼo\n","to Benaya kod Jahaziel ma jodolo to ne goyo turumbete e sa ka sa e nyim sanduk singruok mar Nyasaye.\n ","Chiengʼno ema ne Daudi omiyo Asaf kod jowetene zaburini mar goyo erokamano ni Jehova Nyasaye kama:\n ","Pakuru Jehova Nyasaye,\n luonguru nyinge,\n landuru ne ogendini duto gima osetimo.\n ","Werneuru, pakeuru gi wende,\n nyisuru kuom tijene duto miwuoro.\n ","Nyinge maler nigi duongʼ,\n chuny joma manyo Jehova Nyasaye mondo obed mamor.\n ","Ranguru Jehova Nyasaye gi tekone,\n dwaruru wangʼe kinde duto.\n  ","Paruru gik miwuoro mosetimo,\n honni mage kod buche mosengʼado,\n ","yaye, un nyikwa Israel jatichne,\n yaye, un yawuot Jakobo joge moyiero.\n ","En e Jehova Nyasaye ma Nyasachwa;\n buchene ni e piny duto.\n  ","Oparo singruokne nyaka chiengʼ,\n weche mane osingo e tienge tara,\n ","Singruok mane otimo gi Ibrahim,\n muma mane okwongʼorego ni Isaka.\n ","Ne ogure ne Jakobo kaka chik,\n kendo nogure ni Israel kaka singruok mochwere:\n ","Nowacho niya, “Anamiyi piny Kanaan kaka\n girkeni mari.”\n  ","Kane pod gin ji manok e kar rombgi,\n ne ginok ahinya kendo ne gin welo e pinyno,\n ","ne giwuotho e kind ogendini mopogore,\n ka gidhi e pinyruodhi mopogore opogore.\n ","Ne ok oyie mondo ngʼato osandgi,\n nokwero ruodhi kowachonegi niya,\n ","“Kik umul joga ma awiro,\n kik uhiny jonabi maga.”\n  ","Weruru ne Jehova Nyasaye un ji duto modak e piny,\n landuru warruokne odiechiengʼ kodiechiengʼ.\n ","Huluru duongʼne e kind ogendini\n kendo landuru tijene miwuoro ne ji duto.\n  ","Nimar Jehova Nyasaye duongʼ kendo owinjore gi pak;\n onego omiye luor moloyo nyiseche mamoko duto.\n ","Nikech nyiseche duto mag ogendini gin mana gik ma dhano oloso,\n to Jehova Nyasaye ema nochweyo polo.\n ","Duongʼ kod pak nitiere e nyime;\n teko kod mor nitiere kar dakne.\n  ","Pakuru Jehova Nyasaye, yaye ogendini manie piny,\n wachuru ni Jehova Nyasaye duongʼ kendo en gi teko.\n ","Miuru Jehova Nyasaye duongʼ mowinjore gi nyinge.\n Keluru chiwo kendo ubi ire mondo.\n Ulam Jehova Nyasaye e lerne marieny mar berne.\n ","Un ji duto manie piny, beduru gi e nyime!\n Piny osegur motegno kendo ok noyienge.\n  ","Polo mondo obed moil,\n piny mondo obed mamor,\n we mondo giwachne e dier ogendini niya,\n “Jehova Nyasaye olocho!”\n ","Nam kod gik moko duto man e iye bende omor,\n beduru mamor un pewe kod gik manie iwu.\n ","Bangʼe yiende manie bungu nower,\n giniwer gi mor e nyim Jehova Nyasaye,\n nikech obiro ngʼadone piny bura.\n  ","Gouru erokamano ne Jehova Nyasaye nikech ober;\n kendo herane osiko manyaka chiengʼ.\n ","Ywaguru niya, “Reswa aa Nyasaye ma Jawarwa,\n chokwa kendo reswa kuom ogendini,\n mondo mi wadwok erokamano ne nyingi maler\n kendo wabed mamor kwapaki.”\n ","Pakuru Jehova Nyasaye, ma Nyasach Israel\n mochwere manyaka chiengʼ.\n Eka ji duto nowacho niya, “Amin” kendo ni “Opak Jehova Nyasaye.”\n  ","Daudi ne oweyo Asaf kod jotich kaachiel kode e nyim Sandug Singruok mar Jehova Nyasaye mondo giti kanyo ndalo duto mana kaka ne dwarore pile ka pile kendo odiechiengʼ ka odiechiengʼ.\n","Ne oweyo bende Obed-Edom kod jowetene piero auchiel gaboro mondo joti kodgi. Obed-Edom wuod Jeduthun to gi Hosa bende ne jorit rangeye.\n ","Daudi noweyo Zadok jadolo kod jowetene ma jodolo e nyim hekalu mar Jehova Nyasaye e kama otingʼore gi malo man Gibeon,\n","mondo gichiwne Jehova Nyasaye misengini pile pile e kendo mar misango miwangʼo pep, gitim kamano okinyi kod odhiambo mana kaka ondikgi duto e Chik Jehova Nyasaye mano mi jo-Israel.\n","Kaachiel kodgi ne gin Heman gi Jeduthun kod joma moko manoyier kendo oluong gi nyingegi mondo gi dwokne Jehova Nyasaye erokamano, “nikech herane osiko manyaka chiengʼ.”\n","Heman kod Jeduthun to ne tijgi en goyo turumbete kod ongengʼo kod goyo thumbe mamoko mag wend Nyasaye. Yawuot Jeduthun to ne rito rangach.\n ","Eka ji duto noa ka ngʼato ka ngʼato dok e dalane, kendo Daudi bende nodhi dalane mondo ogwedh joge.\n"],["Bangʼ ka Daudi nosedonjo e ode mar ruoth, nowacho ni Nathan janabi niya, “Koro anto adak e od ruoth moger gi yiend sida, to Sandug Muma mar singruok mar Jehova Nyasaye to osiko e bwo hema.”\n ","Nathan nodwoko Daudi niya, “gimoro amora manie chunyi to dhi nyime mondo itim nikech Nyasaye ni kodi.”\n ","Otienono wach mar Nyasaye nobiro ni Nathan kawacho niya,\n ","“Dhiyo mondo inyis jatichna Daudi niya, ‘Ma e gima Jehova Nyasaye wacho: In ok nigerna ot mondo adagie.\n","Pok adak e ot chakre ndalo mane agolo jo-Israel e piny Misri nyaka kawuono. Asebedo kawuotho e kuonde mogurie hema ka adar e kuonde dak mopogore.\n","Kuonde duto masewuothoe gi jo-Israel duto, bende asewachoe ni jotendgi mane aketo jokwadh joga niya, “Angʼo momiyo pok ugerona ot mar yiend sida?” ’\n ","“Omiyo koro wach ni jatichna Daudi niya, ‘Ma e gima Jehova Nyasaye Maratego wacho kama: Ne agoli e lek kuma ne ikwayoe rombe mondo ibed jatend joga Israel.\n","Asebedo kodi kuonde duto misedhiye, kendo asetieko wasiki duto e nyimi. Koro abiro miyo nyingi bed kaka humb jomadongo manie piny.\n","Kendo abiro chiwo piny ni joga Israel kendo abiro gurogi mondo gibed gi pinygi giwegi mondo kik chandgi kendo. Jomahundu ok nochak osandgi kendo kaka negitimonegi mokwongo,\n","kendo kaka gisetimo nyaka chakre ne ayier jotelo marito joga Israel. Bende abiro loyo wasiki duto.\n “ ‘Awachoni ni Jehova Nyasaye biro geroni ot:\n","Ka ndaloni orumo mitho kendo iluwo kwereni, to abiro keto kothi moro mondo okaw kari, achiel kuom yawuoti minywolo kendo anagur pinyruodhe.\n","En ema noger ot ni nyinga kendo anagur lochne osik nyaka chiengʼ.\n","Anabed wuon-gi, to enobed wuoda. Ok nagol herana kuome kaka ne agolo herana kuom ruoth mane ikawo loch kuome.\n","Anakete motegno e oda kendo kuom pinyruodhe nyaka chiengʼ, lochne nogur motegno manyaka chiengʼ.’ ”\n ","Nathan nonyiso Daudi weche duto mane ofwenyne.\n ","Eka Ruoth Daudi nodonjo e hema mobet piny e nyim Jehova Nyasaye mowacho niya,\n “An to an ngʼa, yaye Jehova Nyasaye, to jooda to gin ngʼa gini momiyo isetimona gigi duto?\n","To ka gima kamano ok oromo e nyim wangʼi, yaye Jehova Nyasaye, to isewuoyo kuom gima biro timore e od jatichni. Isengʼiya mana ka gima an ngʼat motingʼ malo moloyo ji duto, yaye Jehova Nyasaye.\n ","“En angʼo ma Daudi dimed wachoni kuom duongʼ ma isemiyo jatichni? Nikech ingʼeyo jatichni,\n","yaye Jehova Nyasaye. Nikech wach misewacho kendo koluwore gi dwaroni, isetimo tim maduongʼni bende isemiyo singruok madongogi ongʼere.\n ","“Yaye Jehova Nyasaye, onge ngʼama chalo kodi kendo onge Nyasaye moro makmana in, mana kaka wasewinjo gi itwa wawegi.\n","Ere oganda machal gi jogi Israel? Bende nitiere oganda moro mane Nyasache osedhi moreso ka gin wasumbini milokogi jogi? Donge isemiyo nyingi duongʼ kuom timbe madongo kendo malich, nimar iseriembo ogendini mamoko e nyim jogi mane ireso kigolo Misri?\n","Ne imiyo jogi ma jo-Israel obedo jogi iwuon nyaka chiengʼ to bende in Jehova Nyasaye isebedo Nyasachgi.\n ","“To koro Jehova Nyasaye, mi singruok misetimo kuom jatichni kod ode mondo ogurre nyaka chiengʼ. Tim mana kaka ne isingori,\n","mondo mi ogurre kendo nyingi obed maduongʼ nyaka chiengʼ. Eka ji biro wacho ni, ‘Jehova Nyasaye Maratego, en Nyasach jo-Israel!’ Kendo dhood jatichni Daudi nogurre e nyimi.\n ","“In, Nyasacha isefwenyo ni jatichni ni ibiro gerona ot omiyo jatichni osebet gi chir mondo olami.\n","Yaye Jehova Nyasaye, in e Nyasaye! Kendo isesingo gik mabeyogi ni jatichni.\n","Emomiyo iseyie mondo igwedh od jatichni mondo osik e nyimi nyaka chiengʼ nikech isegwedhe kendo inigwedhe nyaka chiengʼ, yaye Jehova Nyasaye.”\n"],["E kinde moko, Daudi noloyo jo-Filistia ma gibedo e bwo lochne kendo nokawo Gath to gi mier matindo molwore koa kuom jo-Filistia.\n ","Daudi noloyo jo-Moab bende kendo negibedo e bwo lochne kendo negigolone osuru.\n ","Bende Daudi nokedo gi Hadadezer ma ruodh Zoba nyaka ochopo Hamath kane odhi mondo ogur lochne e dho Aora Yufrate.\n","Daudi nomako geche lweny alufu achiel gi joidh farese alufu abiriyo, to gi jolweny mawuotho gi tiendgi alufu piero ariyo. Nongʼado odond farese duto makmana farese mia achiel kuomgi ema noweyo.\n ","Kane jo-Aram moa Damaski obiro konyo Hadadezer ruodh Zoba, Daudi nonego ji alufu piero ariyo gariyo kuomgi.\n","Noketo kambi mag jolwenje e dala maduongʼ mar Damaski e piny jo-Aram kendo jo-Aram nobedo e bwo lochne kendo negikelone osuru. Jehova Nyasaye nomiyo Daudi olocho kamoro amora mane odhiye.\n ","Daudi nokawo kuodi molos gi dhahabu mane otingʼ gi jotend lweny mag Hadadezer mi okelogi Jerusalem.\n","Chakre Teba kod Kun, mane gin miech Hadadezer, Daudi nokawo mula mangʼeny, mane Solomon olosogo gima iluongo ni Nam mar mula gi sirni, to gi gik mopogore opogore molos gi mula.\n ","Kane Tou ruodh Hamath nowinjo ni Daudi noloyo jolweny duto mag Hadadezer ruodh Zoba,\n","nooro wuode Hadoram ir Ruoth Daudi mondo oterne omose kendo opake kuom locho e kedo kod Hadadezer mane osebedo kakedo gi Tou. Hadoram nokelo gik mopogore opogore ma olos gi dhahabu gi fedha kod mula.\n ","Ruoth Daudi nochiwo gigi ne Jehova Nyasaye, mana kaka ne osetimo gi fedha kod dhahabu manokawo kuom ogendini duto: jo-Edom kod jo-Moab, jo-Amon kod jo-Filistia to gi jo-Amalek.\n ","Abishai wuod Zeruya nonego jo-Edom alufu apar gaboro e Holo mar Chumbi.\n","Nogero kar kambi jolweny ei Edom kendo jo-Edom nobedo e bwo loch Daudi. Jehova Nyasaye nomiyo Daudi olocho kamoro amora mane odhiye.\n ","Daudi nobedo ruodh jo-Israel duto kotimo maber kendo makare ni joge duto.\n  ","Joab ma wuod Zeruya ne jatend jolweny,\n to Jehoshafat wuod Ahilud ne jachan weche,\n ","Zadok wuod Ahitub kod Abimelek wuod Abiathar to ne jodolo,\n Shavsha ne jagoro;\n ","Benaya wuod Jehoyada to ne jatend joka Kereth kod joka Peleth,\n to yawuot Daudi to ne gin jotelo madongo makonyo ruoth.\n"],["E kinde mamoko Nahash ruodh Amon notho mi wuode nobedo ruoth kare.\n","Daudi noparo e chunye kowacho niya, “Anatim ngʼwono ni Hanun wuod Nahash, nikech wuon mare bende notimona ngʼwono.” Omiyo Daudi nooro joote mondo otimne Hanun mos kuom tho wuon mare.\n Kane joote Daudi nobiro ir Hanun e piny jo-Amon mondo gitimne mos,\n","joka ruoth mag Amon nowachone Hanun niya, “Iparo ni Daudi miyo wuonu duongʼ ka ooro ji iri mondo ogoni mos? Donge joge osebiro mana mondo ginon kendo gicheng pinywa mondo onwangʼ yo ma onyalo loyego?”\n","Omiyo Hanun nomako joote Daudi molielogi, ma ongʼado lepgi koa e dier ngʼegi nyaka e nungogi kadhi piny, bangʼe to oriembogi.\n ","Kane ngʼato obiro mi onyiso Daudi gima osetimore ne joge, ne ooro joote mondo oromnegi nikech ne giyudo wichkuot malich. Ruoth nowacho niya, “Beduru Jeriko nyaka yie tiku dongi eka bangʼe uduogi.”\n ","Kane jo-Amon oneno ka gisechido chuny Daudi, Hanun kod jo-Amon nooro fedha madirom kilo alufu piero adek mondo giholgo geche gi joriembgi kuom jo-Aram-Naharaim, jo-Aram Maaka kod jo-Zoba.\n","Ne giholo geche alufu piero adek gariyo gi joriembgi kaachiel gi ruodh jo-Maaka gi jolweny mage kendo negibiro ma gigoyo kambi but Medeba, to jo-Amon nochoki e miechgi mi negiyworone lweny.\n ","Kane Daudi owinjo wachno nooro Joab gi jokedo mag lweny duto.\n","Jo-Amon nobiro mi giriedo ne lweny e dhoranga dalagi maduongʼ kane ruodhi mane obiro konyogi ne nikendgi e pap.\n ","Joab noneno ni wasigu ni yo ka nyime gi yo katoke, omiyo noyiero jolweny mabeyo moloyo ei Israel, moketogi mondo giked gi jo-Aram.\n","To joge mane odongʼ to noketo e bwo owadgi Abishai kendo nochomogi kuom jo-Amon.\n","Joab nowacho niya, “Ka jo-Aram dwaro loya, to ubi ukonya, to ka diponi jo-Amon tek moloyi, to anabi akonyi.\n","Bed motegno kendo wakeduru motegno ne jowa kendo ni mier madongo mag Nyasachwa. Jehova Nyasaye notim gima ber e nyim wangʼe.”\n ","Eka Joab gi jolweny mane ni kode nodhi mondo oked gi jo-Aram kendo negiringo e nyimgi.\n","Kane jo-Amon oneno jo-Aram karingo gin bende negiringo e nyim owadgi ma Abishai mi gidhi ei dala maduongʼ. Eka Joab nodok Jerusalem.\n ","Bangʼ kane jo-Aram oneno ni jo-Israel oseloyogi, negioro joote moomo jo-Aram mane ni loka Aora kotelnegi gi Shofak mane jatend jolwenj Hadadezer.\n ","Kane onyis Daudi wachni, nochoko jo-Israel duto ma ongʼado aora Jordan, kendo nochomogi mi giriedo ne lweny momanyore kodgi. Daudi noriedo joge mondo girad e lweny kod jo-Aram mi gikedo kode.\n","To negiringo gia e nyim jo-Israel kendo Daudi nonego jolwenjgi alufu abiriyo ma joidho geche miywayo gi farese to gi jolweny mawuotho gi tiendgi alufu piero angʼwen. Bende nonego Shofak mane jatend jolwenjgi.\n ","Kane jopiny mane nitie e bwo loch Hadadezer oneno ni jo-Israel oseloyogi negiloso kwe kod Daudi mi gibedo e bwo lochgi.\n Omiyo jo-Aram ne ok ochako oyie konyo jo-Amon kendo.\n"],["E kinde chakruok oro, e ndalo ma ruodhi thoro wuok kadhi kedo, Joab nowuok gi jolwenjgo momanore gi gige lweny. Ne omuko moketho piny jo-Amon bangʼe odhi Raba ma olwore gi jolweny, Daudi to nodongʼ Jerusalem. Joab nomonjo Raba moweyo kokethe chuth.\n","Daudi nogolo osimbo ewi ruodhgi, ma pek mar dhahabu molosego nonwangʼ ni dirom kilo piero adek gangʼwen, kendo nochom kuome kite ma nengogi tek mi nosidhe ewi Daudi. Nokawo gik mangʼeny mane oyako e dala maduongʼno\n","kendo nodaro joma nodak kanyo moketogi e tich mar tiyogi musmende, kod tindo mag chuma kod ledhi. Daudi notimo mano ne mier duto mag jo-Amon. Bangʼe Daudi gi jolweny mage duto nodok Jerusalem.\n ","E kinde mamoko lweny nowuok Gezer e kindgi gi jo-Filistia. E ndalogo Sibekai ma ja-Hushath nonego Sipai mane en achiel kuom nyikwa Refai omiyo nolo jo-Filistia.\n ","E lweny machielo gi jo-Filistia, Elhanan wuod Jair nonego Lami ma owadgi Goliath ja-Giti mane ni kod tongʼ ma bonde romo gi lodi.\n ","Lweny machielo nochako owuok Gath, kama ne nitie ngʼat marabet mane nigi lith lwedo auchiel gi lith tielo auchiel koni gi koni, lith lwetene gi mag tiendene koriw to ne romo piero ariyo gangʼwen. En bende ne en nyakwar Rafa.\n","To kane othiano ni jo-Israel, Jonathan wuod Shimea ma owadgi Daudi nonege.\n ","Magi ne nyikwa Rafa ja-Gath mane Daudi gi joge onego.\n"],["Satan ne dwaro hinyo jo-Israel omiyo nosundo Daudi mondo okwan jo-Israel.\n","Daudi nowachone Joab kaachiel gi jotend jolweny niya, “Dhiuru kendo ukwan jo-Israel kochakore Bersheba nyaka chop Dan, bangʼe to inyisa kar rombgi mondo mi angʼe ni gin ji adi.”\n ","To Joab nodwoke niya, “Mad Jehova Nyasaye med jolweny madirom nyadi mia achiel. Ruodha kendo jatenda, to donge gin duto gin jo-ruoth? To en angʼo momiyo ruoth ma en ruodha didwar timo richo machal kama ni Israel?”\n ","Kata kamano ruoth notamo Joab omiyo Joab nowuok modhi e piny jo-Israel duto, bangʼe noduogo Jerusalem.\n","Joab nokelo ne Daudi kar kwan jolweny kama: Kuom jo-Israel ne nitie ji tara achiel gi alufu mia achiel mane nyalo tingʼo ligangla koriwore gi jo-Juda alufu mia angʼwen gi piero abiriyo.\n ","To Joab ne ok okwano jo-Lawi kod jo-Benjamin nikech nosin gi chik ruoth.\n","Chikni ne rach ahinya e nyim wangʼ Nyasaye omiyo nokumo jo-Israel.\n ","Eka Daudi nowacho ni Nyasaye niya, “Asetimo richo maduongʼ kuom gima asetimoni. To koro akwayi mondo igol richoni kuom jatichni. Asetimo gima ofuwo ahinya.”\n ","Jehova Nyasaye nowacho ne Gad ma jokor wach mar Daudi niya,\n","“Dhiyo iwach ni Daudi ni, ‘Ma e gima Jehova Nyasaye wacho: Aketo weche adek e nyimi. Yier achiel kuomgi monego atimni.’ ”\n ","Omiyo Gad nodhi ir Daudi mowachone niya, “Ma e gima Jehova Nyasaye owacho: ‘Kaw achiel kuomgi:\n","higni adek mag kech, dweche adek ma wasiku biro lawoue gi ligangla ka negou kata ndalo adek mar ligangla mar Jehova Nyasaye (ma en ndalo mag dera marach e piny), ka malaika Jehova Nyasaye neko kamoro amora e piny Israel.’ Koro par ane mondo imiya dwoko matero ni ngʼama ne oora.”\n ","Daudi nodwoko Gad niya, “An-gi chuny lit ahinya. Ber mondo alwar e lwet Jehova Nyasaye nikech ngʼwonone duongʼ, to kik iweya mondo alwar e lwet ji.”\n ","Omiyo Jehova Nyasaye nokelo masira kuom jo-Israel kendo nonego jo-Israel alufu piero abiriyo.\n","Kendo Nyasaye nooro malaika mondo oketh Jerusalem. To kane malaikano timo kamano Jehova Nyasaye noneno mano mi okuyo nikech tim malichno mi nonyiso malaika mane nego ji niya, “Oromo! Koro dwok lweti.” Malaika mar Jehova Nyasaye noyudo ochungʼ e kar dino cham mar Arauna ja-Jebus.\n ","Daudi nongʼiyo malo ma oneno malaika mar Jehova Nyasaye kochungo e kind polo gi piny ka otingʼo ligangla mager e lwete mane orieyo kuom Jerusalem. Bangʼe Daudi gi jodongo nopodho piny auma ka girwakore gi pien gugru.\n ","Daudi nowacho ni Jehova Nyasaye niya, “Donge an ema nagolo chik mondo okwan joma nyalo dhi e lweny? An ma an jakwath ema asetimo richo kendo aseketho. Magi to gin mana rombe, angʼo magiseketho? Yaye Jehova Nyasaye ma Nyasacha, akwayi ni an ema ikuma kaachiel gi joga to kik iwe masira odongʼ kuom jogi.”\n ","Bangʼe malaika mar Jehova Nyasaye nochiko Gad mondo onyis Daudi odhi malo kar dino cham ma Arauna ja-Jebus mondo oger kendo mar misango ni Jehova Nyasaye.\n","Omiyo Daudi nodhi malo kaluwore gi wach mane Gad osewachone kuom nying Jehova Nyasaye.\n ","Kane Arauna dino ngano, notingʼo wangʼe ma oneno malaika, yawuote mane ni kode nopondo.\n","Bangʼe Daudi nodhi ire, kane Arauna ogoyo wangʼe monene, nowuok kar dino mokulore auma nyaka e lowo e nyim Daudi.\n ","Daudi nonyise niya, “Yie imiya laru mar dino cham mondo angʼiew mondo agerie kendo mar misango ni Jehova Nyasaye eka tho manego ji orum. Yie iusnago e kar romb nengone duto.”\n ","Arauna nowacho ne Daudi niya, “Kawe! Mad ruodha ma jatenda okawe kendo otim kode gima chunye dwaro. Ne, anamiyi rwedhi mondo ichiw kaka misango miwangʼo pep, kod gige dino kaka yien kaachiel gi ngano kaka cham michiwo; abiro chiwogi duto.”\n ","To Ruoth Daudi nodwoko Arauna niya, “Ooyo, nyaka achuli nengone duto mowinjore kode.” Ok anayie ngangʼ kawo ne Jehova Nyasaye giri nono kata timo misango miwangʼo pep ma ok achuloe gimoro.\n ","Omiyo Daudi nochulo Arauna pesa mag dhahabu ma dirom kilo abiriyo mane nengo kar dinono.\n","Daudi nogero kendo mar misango ni Jehova Nyasaye kanyo kendo nochiwo misango miwangʼo pep kod chiwo mar lalruok. Noluongo Jehova Nyasaye, kendo Jehova Nyasaye nodwoke gi mach moa e polo kalwar e kendo mar misango miwangʼo pep.\n ","Eka Jehova Nyasaye nowuoyo gi malaika mine odwoko liganglane e olalo mare.\n","E sechego Daudi notimo misengini kanyo kane oneno ni Jehova Nyasaye osedwoke e laru mar dino mar Arauna ja-Jebus.\n","Hekalu mar Jehova Nyasaye mane Musa oloso e thim, kaachiel gi kendo mar misango miwangʼo pep e kindego ne pod nitiere e kar lemo man Gibeon.\n","Kata kamano, Daudi ne ok nyal dhiyo bute mondo openj Nyasaye nikech ne oluoro ligangla mar malaika mar Jehova Nyasaye.\n"],["Bangʼe Daudi nowacho niya, “Ma e kama od Jehova Nyasaye ma Nyasaye nobedie, kendo kae ema jo-Israel nogerie kendo mar misango miwangʼo pep.”\n ","Omiyo Daudi nogolo chik mondo ochok jodak duto manie piny jo-Israel kendo koa kuomgi noyiero jangʼad kite mondo opa kite migerogo od Nyasaye.\n","Noiko nyinyo modhuro mondo olosgo musmande migedogo kendo mirwakogo dhoudi mag rangeye gi mula mathoth mokadho apima.\n","Bende noiko yiend sida madongo ma ok kwan nikech jo-Sidon gi jo-Turo nokelone Daudi yiende mangʼeny mag sida.\n ","Daudi nowacho niya, “Wuoda Solomon pod rawera mayot kendo en gi ngʼeyo matin, to ot monego ogerne Jehova Nyasaye nyaka bed miwuoro kendo ma humbe gi berne onego onere e piny mangima. Omiyo nyaka aikne gige gedo.” Kuom mano, Daudi noiko gik moko mangʼeny kapok otho.\n ","Bangʼe noluongo wuode Solomon mochike ni mondo oger ot ne Jehova Nyasaye, ma Nyasach Israel.\n","Daudi nowachone Solomon niya, “Wuoda naparo e chunya mondo ager ot miluongo gi Nying Jehova Nyasaye, ma Nyasacha.\n","To wach Jehova Nyasaye nobirona kawacho ni, ‘Isechwero remo mangʼeny kendo isekedo lwenje mangʼeny. Ok iniger ot maluongo Nyinga nikech isechwero remo mangʼeny e nyima.\n","To ininywol wuowi manobed ngʼat mohero kwe maonge tungni, kendo anami obed gi kwe kuom jowasike molwore. Enochake ni Solomon, mi anakelni jo-Israel kwe e ndalo lochne.\n","En ema noger ot miluongo gi Nyinga. Enobed wuoda, to anabed wuon mare kendo anagur loch mar pinyruodhe mar Israel nyaka chiengʼ.’\n ","“Koro wuoda, Jehova Nyasaye obed kodi, kendo mad ogwedhi mondo mi iger od Jehova Nyasaye, ma Nyasachi kaka nosewacho ni initim.\n","Mad Jehova Nyasaye omiyi rieko kod ngʼeyo e kinde moketi mondo irit jo-Israel kendo mondo mi irit chik Jehova Nyasaye, ma Nyasachi.\n","Bangʼe inine ber kimako chike kod buche ma Jehova Nyasaye nomiyo Musa ne jo-Israel. Bed motegno kendo gichir, kik iluor kata kik chunyi bed gi nyosruok.\n ","“Aseneno lit malich mondo aikne od Jehova Nyasaye dhahabu ma pekne romo tan alufu adek mia abiriyo gi piero abich kaachiel gi fedha ma pekne romo tan alufu piero adek gabiriyo gi mia abich kaachiel gi mula kod nyinyo ma pekgi okadho apima kod yiende gi kite. In bende inyalo medo moko.\n","In gi jotich mangʼeny kaka jopa kite, jogedo gi jopa bao kaachiel gi ji molony e tije mopogore opogore,\n","mag dhahabu, kod fedha, mula kod nyinyo kaachiel gi jopecho mokadho akwana. Koro chak tich, mad Jehova Nyasaye obed kodi.”\n ","Bangʼe Daudi nochiko jotend Israel duto mondo okony wuode Solomon.\n","Nowachonegi niya, “To donge Jehova Nyasaye ma Nyasachu ni kodu? To donge osemiyou kwe e alworau duto? Nimar osechiwo joma odak e pinyni e lweta ma pinyni koro nitie e bwo loch Jehova Nyasaye kaachiel gi joge.\n","Omiyo koro keturu chunyu gi ngimau kuom dwaro Jehova Nyasaye ma Nyasachu. Koro chakuru gero kama ler mar lemo mar Jehova Nyasaye mondo omi ukel Sandug Muma mar Singruok mar Jehova Nyasaye kod gigo mopwodhi mag Nyasaye ei hekalu mibiro gero ne Nying Jehova Nyasaye.”\n"],["Kane Daudi koro oseti kendo hike ne ngʼeny, ne oketo wuode Solomon obedo ruodh Israel.\n ","Bende ne ochoko jodongo duto mag jo-Israel kaachiel gi jodolo kod jo-Lawi.\n","Jo-Lawi machwo ma jo-higni piero adek kata moloyo kanyo nokwan, ne gin ji alufu piero adek gaboro.\n","Daudi nowacho niya, “Ji alufu piero ariyo gangʼwen kuomgi noket jorit tich e hekalu mar Jehova Nyasaye, to ji alufu auchiel kuomgi to noket jotelo kod jongʼad bura.\n","Ji alufu angʼwen, to noket jorit rangeye, kendo ji alufu angʼwen mamoko, to noket jopak Jehova Nyasaye gi thumbe ma asechiwo nikech tijni.”\n  ","Daudi nopogo jo-Lawi e migepe kaluwore gi yawuot Lawi ma gin Gershon, Kohath kod Merari.\n ","Koa kuom joka Gershon, ne gin:\n Ladan kod Shimei.\n ","Yawuot Ladan ne gin:\n Jehiel wuode makayo, kiluwe gi Zetham kod Joel, giduto ne gin ji adek.\n ","Yawuot Shimei ne gin:\n Shelomoth, Haziel kod Haran, giduto ne gin ji adek.\n Magi ema ne jotend anywola mar Ladan.\n ","To yawuot Shimei ne gin:\n Jahath, Ziza, Jeush kod Beria.\n Magi ema ne yawuot Shimei, giduto ne gin ji angʼwen.\n ","Jahath ema ne kayo, Ziza ne luwe, to Jeush kod Beria nokwan kaka dhoot achiel moriwgi e tich achiel nikech yawuotgi ne nok.\n ","Yawuot Kohath ne gin:\n Amram, Izhar, Hebron kod Uziel, giduto ne gin ji angʼwen.\n ","Yawuot Amram ne gin:\n Harun kod Musa.\n Harun gi nyikwaye to nowal nyaka chiengʼ mondo opwodh gik maler moloyo, kendo ochiw misango e nyim Jehova Nyasaye kendo mondo gitine kendo gigwedh ji e nyinge nyaka chiengʼ.\n","Yawuot Musa, ngʼat Nyasaye, to nokwan kaka achiel kuom dhood jo-Lawi.\n ","Yawuot Musa ne gin:\n Gershom kod Eliezer.\n ","Nyikwa Gershom ne gin:\n Shubael mane wuowi makayo.\n ","Nyikwa Eliezer ne gin:\n Rehabia mane wuowi makayo.\n Eliezer ne onge gi yawuowi mamoko, to yawuot Rehabia ne ngʼeny moloyo.\n ","Yawuot Izhar ne gin:\n Shelomith mane wuowi makayo.\n ","Yawuot Hebron ne gin:\n Jeria mane wuowi makayo, Amaria mar ariyo,\n Jahaziel mar adek gi Jekameam mar angʼwen.\n ","Yawuot Uziel ne gin:\n Mika mane wuowi makayo kod Ishia wuowi mar ariyo.\n ","Yawuot Merari ne gin:\n Mali kod Mushi.\n Yawuot Mali ne gin:\n Eliazar kod Kish.\n ","Eliazar notho kapok onywolo yawuowi, ne en mana gi nyiri kende. Owetegi ma yawuot Kish nokendogi.\n ","Yawuot Mushi ne gin:\n Mali, Eder kod Jerimoth, giduto ne gin ji adek.\n  ","Magi ema ne nyikwa Lawi kochan-gi kaluwore gi anywolagi mane gin jotelo mag anywola mana kaka nondik nying-gi kendo kokwan-gi ngʼato ka ngʼato, mane gin jotich mahikgi piero ariyo kata moloyo kanyo mane tiyo e hekalu mar Jehova Nyasaye.\n","Nimar Daudi nosewacho niya, “Nikech Jehova Nyasaye ma Nyasach Israel osemiyo joge yweyo kendo osebiro mondo odag Jerusalem nyaka chiengʼ,\n","onge tiende mondo jo-Lawi osik katingʼo Hemb Romo kata gige lemo mitiyogo e iye.”\n","Kaluwore gi chike mogik mar Daudi, jo-Lawi nokwan kochakore jo-higni piero ariyo kata moloyo kanyo.\n  ","Tij jo-Lawi ne en konyo nyikwa Harun tiyo e hekalu mar Jehova Nyasaye. Negirito laru, agulni mag od Nyasaye, luoko gik moko duto mopwodhi to gi timo tije mamoko e od Nyasaye.\n","Gin ema ne gitedo makati mane iketo e mesa, mogo mar chiwo mar cham, makati ma ok oketie thowi, losogi kendo pimogi, bende rito gik moko duto mane ipimogo ngʼeny kod pek gik moko.\n","Bende negichungʼ pile ka pile mondo gidwok erokamano kendo gipak Jehova Nyasaye. Nonego gitim kamano godhiambo bende,\n","kendo e kinde ka kinde manochiw misengini miwangʼo pep ne Jehova Nyasaye e odiechienge mag Sabato, kendo e Sawo mar Dwe manyien kendo e kinde mag sewni moyier. Nonego giti e nyim Jehova Nyasaye kinde ka kinde kaluwore gi kwan-gi kod yo mowinjore mane ochan-negi.\n ","Kendo jo-Lawi notiyo tijegi mag Hemb Romo gi Kama Ler kotelnegi gi jowetegi ma gin nyikwa Harun mondo giti e hekalu mar Jehova Nyasaye.\n"],["Magi e migepe mag yawuot Harun.\n Yawuot Harun ne gin: Nadab, Abihu, Eliazar kod Ithamar.\n","To Nadab kod Abihu notho motelone wuon-gi kendo ne gionge gi yawuowi; omiyo Eliazar kod Ithamar ema ne otiyo kaka jodolo.\n","Daudi nopogogi e migepe kaluwore kaka nopognigi tich kikonye gi Zadok ma nyakwar Eliazar kod Ahimelek ma nyakwar Ithamar.\n","Jotelo mangʼeny nonwangʼ e nyikwa Eliazar moloyo nyikwa Ithamar kendo nopog-gi kaluwore gi tichgi. Jotend anywola apar gauchiel nowuok kuom nyikwa, Eliazar to gi jotend anywola aboro nowuok kuom nyikwa Ithamar.\n","Negipogogi maonge dewo wangʼ ka gigoyo ombulu nikech ne nitie jotelo mag kama ler mar lemo, to gi mag Nyasaye e kind nyikwa Eliazar kod Ithamar.\n ","Jagoro Shemaya wuod Nethanel ma ja-Lawi nondiko nying-gi e nyim ruoth, to gi jotelo, ne gin Zadok jadolo, Ahimelek wuod Abiathar kod jotend anywola mag jodolo kod mag jo-Lawi ka gikawo ngʼato achiel koa e anywola mar Eliazar, to machielo koa e anywola mar Ithamar.\n  ","Ombulu mokwongo nolwar ne Jehoyarib,\n to mar ariyo ne Jedaya,\n ","mar adek ne Harim,\n to mar angʼwen ne Seorim,\n ","mar abich ne Malkija,\n to mar auchiel ne Mijamin,\n ","mar abiriyo ne Hakoz,\n to mar aboro ne Abija,\n ","mar ochiko ne Jeshua,\n to mar apar ne Shekania,\n ","mar apar gachiel ne Eliashib,\n to mar apar gariyo ne Jakim,\n ","mar apar gadek ne Hupa,\n to mar apar gangʼwen ne Jeshebeab,\n ","mar apar gabich ne Bilga,\n to mar apar gauchiel ne Imer,\n ","mar apar gabiriyo ne Hezir,\n to mar apar gaboro ne Hapizez,\n ","mar apar gochiko ne Pethahia,\n to mar piero ariyo ne Jehezkel,\n ","mar piero ariyo gachiel ne Jakin,\n to mar piero ariyo gariyo ne Gamul,\n ","mar piero ariyo gadek ne Delaya\n to mar piero ariyo gangʼwen ne Mazia.\n  ","Ma e kaka nochan-gi mondo giti kane gidonjo e hekalu mar Jehova Nyasaye kaluwore gi chike mane Jehova Nyasaye ma Nyasach Israel nochiko Harun kwargi.\n ","Nyikwa Lawi mamoko e magi:\n  Koa kuom yawuot Amram noyier Shubael;\n koa kuom yawuot Shubael noyier Jedeya.\n ","Koa kuom yawuot Rehabia noyier Ishia mokwongo.\n ","Koa kuom Izhar noyier Shelomoth;\n koa kuom yawuot Shelomoth noyier Jahath.\n ","Yawuot Hebron mane oyier ne gin:\n Jeria mokwongo, mar ariyo Amaria, mar adek Jahaziel kod mar angʼwen Jekameam.\n ","Wuod Uziel mane oyier ne en, Mika,\n to kuom yawuot Mika noyier Shamir.\n ","Owadgi Mika mane oyier ne en Ishia,\n to kuom yawuot Ishia noyier Zekaria.\n ","Yawuot Merari mane oyier ne gin: Mali kod Mushi.\n To kuom yawuot Jazia noyier Beno.\n ","Kuom yawuot Merari:\n noyier Jazia: to kuom yawuot Jazia noyier Beno, Shoham, Zakur kod Ibri.\n ","Koa kuom Mali noyier Eliazar mane ok onywolo yawuowi.\n ","Koa kuom Kish, noyier wuod Kish miluongo ni Jeramel.\n ","Koa kuom yawuot Mushi noyier Mali, Eder kod Jerimoth.\n  Magi e jo-Lawi mane oyier kaluwore gi anywolagi.\n  ","Gin bende negigoyo ombulu mana kaka jowetegi ma nyikwa Harun notimo e nyim Ruoth Daudi kod Zadok, Ahimelek kaachiel gi jotelo mag anywola mag jodolo kod jo-Lawi. Jomadongo notimnegi mana machalre gi jomatindo.\n"],["Daudi kaachiel gi jotend jolweny noyiero yawuot Asaf mamoko gi yawuot Heman gi yawuot Jeduthun ne tich koro wach ka gigoyo nyatiti, gi orutu kod ongengʼo. Ma e chenro mar jogo kaka negitiyo:\n  ","Koa kuom yawuot Asaf noyier:\n Zakur, Josef, Nethania kod Asarela. Yawuot Asaf notelnigi gi Asaf mane jakor wach ni ruoth.\n ","Koa kuom yawuot Jeduthun noyier:\n Gedalia gi Zeri gi Jeshaya gi Shimei gi Hashabia kod Matithia. Giduto ne gin ji auchiel kendo notelnegi kod wuon-gi Jeduthun mane koro ka goyone Jehova Nyasaye erokamano kendo pake gi nyatiti.\n ","Koa kuom yawuot Heman noyier:\n Bukia, Matania, Uziel, Shubael kod Jerimoth, bende noyier Hanania, Hanani, Eliatha, Gidalti kod Romamti-Ezer, bangʼe noyier Joshbekasha, Malothi, Hothir, kod Mahazioth.\n","Magi duto ne gin yawuot Heman jakor wach ne ruoth mane Nyasaye omiye kaluwore gi singruok ni nobiro tingʼe malo. Nyasaye nomiyo Heman yawuowi apar gangʼwen kod nyiri adek.\n  ","Jogi duto notelnegi gi wuonegi e tijgi mar goyo thum e hekalu mar Jehova Nyasaye, ka gitiyo e od Nyasaye kuom goyo ongengʼo, orutu kod nyatiti.\n Asaf, Jeduthun, kod Heman to notelonegi kod ruoth.\n","Jogo duto kaachiel gi wedegi ne nigi tiegruok kod lony kuom goyo thum ne Jehova Nyasaye, giduto ne gin ji mia ariyo gi piero aboro gaboro.\n","Negipogo tijgi ka gigoyo ombulu, jomatindo gi jomadongo, jopuonj gi joma ipuonjo machalre.\n  ","Pok mokwongo mar Asaf nodhine Josef gi yawuote kod wedene, giduto ji apar gariyo,\n Pok mar ariyo ne mar Gedalia gi wedene kod yawuote, giduto ji apar gariyo,\n ","Pok mar adek ne mar Zakur gi yawuote kod wedene, giduto ji apar gariyo,\n ","Pok mar angʼwen ne mar Izri gi yawuote kod wedene, giduto ji apar gariyo,\n ","Pok mar abich ne mar Nethania gi yawuote kod wedene, giduto ji apar gariyo,\n ","Pok mar auchiel ne mar Bukia gi yawuote kod wedene, giduto ji apar gariyo,\n ","Pok mar abiriyo ne mar Jesarela gi yawuote kod wedene, giduto ji apar gariyo,\n ","Pok mar aboro ne mar Jeshaya gi yawuote kod wedene, giduto ji apar gariyo,\n ","Pok mar ochiko ne mar Matania gi yawuote kod wedene, giduto ji apar gariyo,\n ","Pok mar apar ne mar Shimei gi yawuote kod wedene, giduto ji apar gariyo,\n ","Pok mar apar gachiel ne mar Azarel gi yawuote kod wedene, giduto ji apar gariyo,\n ","Pok mar apar gariyo ne mar Hashabia gi yawuote kod wedene, giduto ji apar gariyo,\n ","Pok mar apar gadek ne mar Shubael gi yawuote kod wedene, giduto ji apar gariyo,\n ","Pok mar apar gangʼwen ne mar Matithia gi yawuote kod wedene, giduto ji apar gariyo,\n ","Pok mar apar gabich ne mar Jerimoth gi yawuote kod wedene, giduto ji apar gariyo,\n ","Pok mar apar gauchiel, Hanania gi yawuote kod wedene, giduto ji apar gariyo,\n ","Pok mar apar gabiriyo ne mar Joshbekasha gi yawuote kod wedene, giduto ji apar gariyo,\n ","Pok mar apar gaboro ne mar Hanani gi yawuote kod wedene, giduto ji apar gariyo,\n ","Pok mar apar gochiko ne mar Malothi gi yawuote kod wedene, giduto ji apar gariyo,\n ","Pok mar piero ariyo ne mar Eliatha gi yawuote kod wedene, giduto ji apar gariyo,\n ","Pok mar piero ariyo gachiel ne mar Hothir gi yawuote kod wedene, giduto ji apar gariyo,\n ","Pok mar piero gariyo ne mar Gidalti gi yawuote kod wedene, giduto ji apar gariyo,\n ","Pok mar piero ariyo gadek ne mar Mahazioth gi yawuote kod wedene, giduto ji apar gariyo,\n ","Pok mar piero gangʼwen ne mar Romamti-Ezer gi yawuote kod wedene, giduto ji apar gariyo.\n"],["Magi e migepe mag jorit rangeye:\n  Koa kuom joka Kora,\n noyier Meshelemia wuod Kore, ma en achiel kuom yawuot Asaf.\n","Meshelemia ne nigi yawuowi,\n wuowi makayo ne en Zekaria, mar ariyo ne en Jediael,\n mar adek ne en Zebadia, mar angʼwen ne en Jathniel,\n ","mar abich ne en Elam, mar auchiel ne en Jehohanan,\n to mar abiriyo ne en Eliehoenai.\n ","Obed-Edom bende Nyasaye nogwedho gi yawuowi,\n wuowi makayo ne en Shemaya, mar ariyo ne en Jehozabad,\n mar adek ne en Joa, mar angʼwen ne en Sakar,\n mar abich ne en Nethanel,\n","mar auchiel ne en Amiel,\n mar abiriyo ne en Isakar, to mar aboro ne en Peulethai.\n Nimar Nyasaye nosegwedho Obed-Edom.\n ","Wuode ma Shemaya bende nonywolo yawuowi mane gin jotend dhood wuon-gi nikech ne gin joma olony.\n","Yawuot Shemaya ne gin,\n Othni, Refael, Obed kod Elzabad;\n Elihu kod Semakia ma wedene bende ne joma niginyalo.\n ","Magi duto ne gin nyikwa Obed-Edom. Gin kaachiel gi yawuotgi to gi wedegi ne gin joma niginyalo kendo maroteke kuom tich. Koriw nyikwa Obed-Edom duto to ne gin ji piero auchiel gariyo.\n ","Meshelemia ne nigi yawuowi kod wedene, giduto ne gin ji apar gaboro man-gi nyalo.\n  ","Hosa ja-Merari ne nigi yawuowi,\n mokwongo Shimri (kata obedo ni ne ok en wuode makayo, wuon-gi noyiere mokwongo),\n ","mar ariyo ne en Hilkia, mar adek ne en Tabalia,\n to mar angʼwen ne en Zekaria.\n Yawuot Hosa kod wedene giduto ne gin ji apar gadek.\n  ","Migepegi mag jorit rangeye kokadho kuom jotendgi madongo ne nigi pok mar tiyo ei hekalu mar Jehova Nyasaye mana kaka wedegi bende notimo.\n","Nogo ombulu kaluwore gi anywolagi, jomatindo gi jomadongo machalre mondo oyud jorit rangeye.\n ","Ombulu mar Rangach ma yo Wuok Chiengʼ nolwar ne Shelemia.\n Nogo ombulu ne wuode Zekaria, ma jangʼad bura mariek kendo noyudo Rangach ma yo Nyandwat.\n ","Ombulu mar Rangach ma yo Milambo nolwar ne Obed-Edom, to ombulu mar od keno nolwar ne yawuote.\n ","Ombulu mar Rangach ma yo Podho Chiengʼ to gi rangach miluongo ni Shaleketh man e yo mamalo nolwar ne Shupim kod Hosa.\n  Arita duto noket machalre.\n ","Pile ka pile ne nitiere jo-Lawi auchiel marito rangach ma yo wuok chiengʼ,\n angʼwen e rangach ma yo nyandwat,\n angʼwen rangach ma yo milambo,\n to gi ariyo ariyo mane rito od keno.\n ","Kuom laru mantie yo podho chiengʼ, angʼwen ne rito yo michopogo e laru to ariyo ne rito laruno.\n  ","Magi e migepe mag jorit rangeye mane gin nyikwa Kora kod Merari.\n ","To jowetegi moko ma jo-Lawi, kotelnegi gi Ahija, ne gin jorit kuonde keno mag od Nyasaye kod kuonde mikanoe gik mowal.\n ","Nyikwa Ladan mane gin joka Gershon ma anywola mar Ladan kendo mane jotelo mag dhout Ladan ja-Gershon ne gin Jehiel,\n","yawuot Jehiel ne gin Zetham gi owadgi ma Joel. Gin ema ne gichungʼne keno mar hekalu mar Jehova Nyasaye.\n  ","Koa kuom jo-Amram, gi joka Izhar gi joka Hebron kod joka Uziel noyier,\n  ","Shubael ma nyakwar Gershom wuod Musa mane jatelo manorito kuonde keno.\n","To wedene ma joka Eliezer noyier yawuote ma gin Rehabia, Jeshaya, Joram, Zikri kod Shelomith.\n ","Shelomith gi wedene to nochungʼne keno duto mag gik mane Ruoth Daudi owalo gi jotend dhoudi mane gin jotend jolweny alufe kod jotend jolweny miche to gi jotend jolweny mamoko.\n","Moko kuom gik mane ope e lweny nowal ne tij loso hekalu mar Jehova Nyasaye.\n","Bende gik moko duto manowal gi Samuel janen kod Saulo wuod Kish, Abner wuod Ner kod Joab wuod Zeruya kaachiel gi gik mamoko duto manowal norit gi Shelomith kod wedene.\n ","Kuom joka Izhar\n noyier Kenania kod yawuote manomi tije oko mar hekalu kaka jotelo kendo jongʼad bura e piny Israel.\n ","Kuom joka Hebron\n noyier Hashabia kod wedene. Ne gin ji alufu achiel mia abiriyo motegno, mane rito jo-Israel modak yo podho chiengʼ mar Jordan ka girito tije duto mag Jehova Nyasaye kendo ka gitiyone ruoth.\n","Kuom joka Hebron, Jeria ema ne jatendgi kaluwore gi nonro mar anywolagi.\n E higa mar piero angʼwen mar loch Daudi nonon ndiko kendo noyud ni joma olony kuom nyikwa Hebron ne oa Jazer e piny Gilead.\n","Jeria ne nigi wedene alufu ariyo mia abiriyo mane gin joma olony kendo jotend anywola, omiyo Ruoth Daudi noketogi jotend jo-Reuben, jo-Gad kod nus dhood jo-Manase e yore duto mag tich Nyasaye to gi tije mag ruoth.\n"],["Ma e chenro mar nying jo-Israel ma jotend anywola, jotend jolweny alufe kod jolweny miche to gi jotendgi; mane tiyone ruoth kaluwore kod tije duto mag migepe mag jolweny mane ni e tich dwe ka dwe kuom higa ngima. Migawo ka migawo notingʼo ji alufu piero ariyo gangʼwen (24,000).\n  ","Jatend migawo mokwongo mane tiyo e dwe mokwongo ne en Jashobeam wuod Zabdiel. Ne nitiere ji alufu piero ariyo gangʼwen (24,000) e migape.\n","Ne en nyakwar Perez kendo en ema ne en jatelo maduongʼ motelone jotend lweny mag dwe mokwongo.\n ","Jatelo e migawo mar dwe mar ariyo ne en Dodai ja-Ahohi, Mikloth ne jatend migape. Ne nitiere ji alufu piero ariyo gangʼwen (24,000) e migape.\n ","Jatend jolweny mar adek, e dwe mar adek ne en Benaya wuod Jehoyada ma jadolo. Ne en jatelo maduongʼ kendo notelo ne jolweny alufu piero ariyo gangʼwen (24,000) e migape.\n","Ma e Benaya mane achiel kuom thuondi piero adek madongo kendo en ema notelonegi. Wuode miluongo ni Amizabad notelo ne migape.\n ","Jatelo mar angʼwen, e dwe mar angʼwen ne en Asahel owadgi Joab. Bangʼe Zebadia wuode nokawo kare. Ne nitiere ji alufu piero ariyo gangʼwen (24,000) e migape.\n ","Jatelo mar abich e dwe mar abich ne en Shamhuth ma ja-Izra. Ne nitiere ji alufu piero ariyo gangʼwen (24,000) e migape.\n ","Jatelo mar auchiel, e dwe mar auchiel ne en Ira wuod Ikesh ja-Tekoi. Ne nitiere ji alufu piero ariyo gangʼwen (24,000) e migape.\n ","Jatelo mar abiriyo, e dwe mar abiriyo ne en Helez ja-Pelon ma ja-Efraim. Ne nitiere ji alufu piero ariyo gangʼwen (24,000) e migape.\n ","Jatelo mar aboro, e dwe mar aboro ne en Sibekai ja-Hushath ma ja-Zera. Ne nitiere ji alufu piero ariyo gangʼwen (24,000) e migape.\n ","Jatelo mar ochiko, e dwe mar ochiko ne en Abiezer ja-Anathoth ma ja-Benjamin. Ne nitiere ji alufu piero ariyo gangʼwen (24,000) e migape.\n ","Jatelo mar apar, e dwe mar apar ne en Maharai ja-Netofath ma ja-Zera. Ne nitiere ji alufu piero ariyo gangʼwen (24,000) e migape.\n ","Jatelo mar apar gachiel, e dwe mar apar gachiel ne en Benaya ja-Pirathon ma ja-Efraim. Ne nitiere ji alufu piero ariyo gangʼwen (24,000) e migape.\n ","Jatelo mar apar gariyo, e dwe mar apar gariyo ne en Heldai ja-Netofath koa e anywola mar Othniel. Ne nitiere ji alufu piero ariyo gangʼwen (24,000) e migape.\n ","Jotend dhout Israel ne gin:\n  koa kuom jo-Reuben: Eliezer wuod Zikri notelonegi,\n koa kuom jo-Simeon: Shefatia wuod Maaka notelonegi;\n ","koa kuom jo-Lawi notelnigi gi Hashabia wuod Kemuel;\n koa kuom joka Harun: Zadok notelonegi;\n ","koa kuom jo-Juda: Elihu owadgi Daudi notelonegi;\n koa kuom jo-Isakar: Omri wuod Mikael notelonegi;\n ","koa kuom jo-Zebulun: Ishmaya wuod Obadia notelonegi;\n koa kuom jo-Naftali: Jerimoth wuod Azriel notelonegi;\n ","koa kuom jo-Efraim: Hoshea wuod Azazia notelonegi;\n koa kuom nus mar dhood jo-Manase: Joel wuod Pedaya notelonegi;\n ","koa kuom nus machielo mar jo-Manase mane ni e piny Gilead: Ido wuod Zekaria notelonegi;\n koa kuom jo-Benjamin: Jasiel wuod Abner notelonegi;\n ","koa kuom jo-Dan: Azarel wuod Jeroham notelonegi.\n  Magi ema ne jotelo mane otelo ne dhout Israel.\n  ","Daudi ne ok okawo kwan ji ma jo-higni piero ariyo, kata matin ne mano nikech Jehova Nyasaye ne osesingore ni nomi jo-Israel bed mangʼeny mana ka sulwe manie kor polo.\n","Joab wuod Zeruya nochako kwano ji, to ne ok otieko. Kwenono nokelo mirimb Nyasaye kuom jo-Israel, omiyo ne ok ondik kwenono e kitap Weche mag Ndalo mag loch Ruoth Daudi.\n ","Azmaveth wuod Adiel ne jarit kuonde keno mar ruoth.\n Jonathan wuod Uzia ne rito kuonde mag keno mag gwenge molwore, e mier madongo kod matindo, kendo e miech lweny mochiel gi ohinga.\n ","Ezri wuod Kelub ne rito jotich mane tiyo e puodho.\n ","Shimei ja-Rama to ne orito puothe mzabibu.\n Zabdi ja-Shifmi to norito olemb mzabibu e kar loso divai.\n ","Baal-Hanan ja-Geder to norito yiend zeituni gi yiende ngʼowu mane ni e bwo gode e yo podho chiengʼ,\n Joash nochungʼne kano mo zeituni.\n ","Shitrai ja-Sharon nochungʼne kweth mag dhok makwayo Sharon.\n Shafat wuod Aldai to ne ochungʼ ne kweth dhok manie holo.\n ","Obil ja-Ishmael to nochungʼne ngamia,\n Jedeya ma ja-Meronoth to nochungʼne punde.\n ","Jaziz ja-Hagri nochungʼne kweth rombe.\n Magi duto ne jotelo mane orito mwandu mag Ruoth Daudi.\n  ","Jonathan, owadgi wuon Daudi ne en jangʼad rieko, ngʼat man-gi paro matut, kendo jagoro.\n Jehiel wuod Hakmon norito yawuot ruoth.\n ","Ahithofel ne en jangʼad rieko ne ruoth.\n Hushai ja-Arki to ne en osiep ruoth.\n ","(Jehoyada wuod Benaya kod Abiathar nokawo kar Ahithofel.)\n Joab to ne jatend jolweny.\n"],["Daudi noluongo jotend Israel duto mondo ochokre Jerusalem. Noluongo jotend dhoudi gi jotend migepe mag jotich ruoth, jotelo morito migepe mag jolweny alufe gi migepe mag jolweny miche, to gi jotelo morito mwandu duto kod jamni mag ruoth gi mag yawuote kaachiel gi jotelo matiyo e dala ruoth, joma roteke to gi jolweny mathuondi.\n ","Eka Ruoth Daudi nochungo kar tiende mowacho niya, “Winjauru jowetena kendo jothurwa. Ne achano e chunya mondo ager ot kaka kar yweyo mar Sandug Singruok mar Jehova Nyasaye mondo obed raten mar tiend Nyasachwa kendo ne an gi chenro mar gere.\n","To Nyasaye nowachona ni, ‘Ok iniger ot miluonge Nyinga nikech in jalweny kendo isechwero remo.’\n ","“Kata kamano Jehova Nyasaye ma Nyasach Israel noyiera kuom anywolana mondo abed ruodh Israel manyaka chiengʼ. Noyiero Juda jatelo, to koa e dhood Juda noyiero anywolana, to kuom yawuot wuora duto, notimo ngʼwono mondo oketa ruodh Israel duto.\n","To kuom yawuota duto ma bende Jehova Nyasaye osemiya mangʼeny, noyiero wuoda Solomon mondo obedi e kom loch mar pinyruodh Jehova Nyasaye e Israel.\n","Nowachona niya, Wuodi Solomon e ngʼat manogerna ot gi laru mare nikech aseyiere mondo odok wuoda kendo anabed wuon-gi.\n","Ka orito chikena gi buchena ma ok obaro mana kaka iritogi sani, to anagur lochne nyaka chiengʼ.\n ","“Omiyo achikou e nyim Israel duto kendo e nyim chokruok mar Jehova Nyasaye kendo ka Nyasachwa wacho kama: Beduru motangʼ mondo ulu chike duto mag Jehova Nyasaye ma Nyasachu mondo omi piny maberni osik maru kendo uchiwe kaka girkeni ne nyikwau nyaka chiengʼ.\n ","“To in wuoda Solomon, par Nyasach wuonu kendo ichiwri mondo itine gi chunyi duto kendo imiye paroni duto nikech Jehova Nyasaye nono chuny ji duto kendo ongʼeyo paro duto mopondo. Kidware, to iniyude, to kiweye, to enojwangʼi nyaka chiengʼ.\n","Emomiyo par malongʼo nikech Jehova Nyasaye oseyieri mondo igerne ot kaka kama ler mar lemo. Bed motegno kendo itim tich.”\n ","Bangʼe Daudi nonyiso wuode Solomon kit gedo mar agoch hekalu, kaka onego gere, kuondege mag keno, utege mamalo, agolnige maiye kod kar timo misango.\n","Ne omiye kit gedo duto mag laru mar hekalu mar Jehova Nyasaye to gi udi molwore kod mago mag keno mar hekalu mar Jehova Nyasaye kendo kuonde keno mag gik mopwodhi mana kaka Roho mar Nyasaye noketo e pache.\n","Bende nomiye chike mag migepe mag jodolo kod jo-Lawi to gi tije duto mag hekalu mar Jehova Nyasaye kaachiel gi gik moko duto mitiyogo e iye.\n","Bende nonyise pek mar dhahabu molosgo gige dhahabu monego tigo e tije mopogore opogore, to gi pek mar fedha molosgo gige fedha monego tigo tije mopogore opogore kaka:\n","pek mar rachungi mag teyni kod techegi molos gi dhahabu, kaachiel gi pek mar rachungi mar taya ka taya gi techene, pek fedha mar rachungi mar taya ka taya gi techene molos kod fedha mana kaka moro ka moro owinjore gi tije;\n","pek mar dhahabu mar mesa ka mesa miketoe makati mopwodhi kaachiel gi pek mar fedha mag mesni molos gi fedha;\n","pek mar dhahabu maler milosogo uma, bakunde mag kiro pi kod njage; pek mar dhahabu mar tawo ka tawo molos gi dhahabu kod pek mar fedha mar tawo ka tawo molos gi fedha;\n","kod pek dhahabu mopwodhi molosgo kendo mar misango miwangʼoe ubani. Bende nonyise kaka onego olos gach lweny, ma en kerubi molos gi dhahabu moyaro bwombegi kendo oumo Sandug Singruok mar Jehova Nyasaye.\n ","Daudi nowacho niya, “Magi duto manie ndiko ne ayudo kuom lwet Jehova Nyasaye mane ni kuoma, kendo nomiya winjo matut kuom chenro mar gedo.”\n ","Bangʼe Daudi nowachone Solomon niya, “Bed motegno kendo gichir kendo tim tijni. Kik ibed maluor kendo kik chunyi nyosre nikech Jehova Nyasaye ma Nyasacha nobed kodi. Ok enojwangʼi bende ok noweyi nyaka itiek tije mag hekalu mar Jehova Nyasaye.”\n","Migepe mag jodolo kod jo-Lawi oseikore ne tije duto mag hekalu mar Jehova Nyasaye, kendo joma ochiwore molony e tije mopogore opogore oikore konyi e tije duto. Jotelo kod ji duto nowinj weche duto miwacho.\n"],["Eka Ruoth Daudi nowacho ni chokruok duto niya, “Solomon wuoda ma Nyasaye oseyiero pod en rawera man-gi lony matin. To tijni en tich maduongʼ nikech ot malichni ok en mar dhano to en mar Jehova Nyasaye.\n","Kuom mwandu duto ma aseiko ne gero hekalu mar Nyasacha ma gin dhahabu kuom tije madwaro dhahabu, gi fedha kuom tije mag fedha, gi mula kuom tije mag mula, gi nyinyo kuom tije mag nyinyo, kaachiel gi yiende kuom tije mag yiende kod oniks milosogo ot, gi kite ma kitgi opogore opogore gi kite duto mabeyo kod kite mag ombo. Magi duto aseiko mangʼeny.\n","Ewi mago duto ma asechiwo ne hekalu mar Nyasacha achako agolo mwanduna awuon mag dhahabu kod mag fedha ne hekalu mar Nyasacha. To bende asechiwo moloyo mago ne hekalu malerni gik machalo kaka:\n","dhahabu moa Ofir ma pekne romo kilo alufu mia achiel, fedha mopwodhi ma pekne romo kilo alufu piero ariyo gangʼwen mondo obawgo kor udi,\n","mago notigo tije madwaro dhahabu kod fedha kod tije duto ma jotich molony dwaro timo. To koro ere ngʼat moyie mondo ochiwre ne Jehova Nyasaye kawuono?”\n ","Eka jotend anywola gi jotelo mag dhout Israel, gi jotend migepe mag jolweny alufe to gi jotend migepe mag jolweny miche kaachiel gi jotelo mochungʼne tije ruoth nochiwore mamor.\n","Negichiwore ne tich mar hekalu mar Jehova Nyasaye ka gigolo dhahabu ma pekne romo kilo alufu mia achiel gi piero ochiko kod machielo ma pekne romo kilo piero aboro gangʼwen, gi fedha ma pekne romo kilo alufu mia adek gi piero abiriyo gabich kod mula ma pekne romo kilo alufu mia auchiel gi piero abiriyo gabich kaachiel gi nyinyo ma pekne romo kilo gana adek, alufu mia abiriyo gi piero abich.\n","Bende joma ne ni kod kite ma nengogi tek nochiwogi e kar keno mar hekalu mar Jehova Nyasaye ka jaritgi en Jehiel ja-Gershon.\n","Ji duto ne mor gi ilo kuom chiwo mar jotendgi nikech negichiwo gi mor kendo gi chuny achiel ni Jehova Nyasaye. Ruoth Daudi bende nomor ahinya.\n ","Daudi nopako Jehova Nyasaye e nyim riwruok mar ji duto kowacho niya,\n “Yaye Jehova Nyasaye ma Nyasach kwarwa Israel,\n duongʼ odogni ndalo duto,\n manyaka chiengʼ.\n ","Yaye Jehova Nyasaye, duongʼ kod teko,\n pak gi loch kod ber odogni,\n nimar gik moko duto manie polo gi piny gin magi.\n Yaye Jehova Nyasaye, pinyruoth en mari\n kendo omiyi duongʼ moloyo gik moko duto.\n ","Mwandu gi duongʼ aa kuomi;\n kendo in e jarit gik moko duto.\n E lweti nitiere teko gi nyalo\n mondo omi itingʼ ji malo kendo imigi teko.\n ","Koro, Nyasachwa, wadwokoni erokamano,\n kendo wapako nyingi maduongʼ.\n ","“An to an ngʼa, kata joga to gin ngʼa gini, mamiyo nyaka wachiw gi chuny achiel ka ma? Gik moko duto aa kuomi, kendo wasemiyi mana gima oa e lweti\n","Wan jodak kendo joma welo e nyim wangʼi, mana kaka kwerewa nobet. Ndalowa e piny ka chalo gi tipo, kendo waonge geno.\n","Yaye Jehova Nyasaye ma Nyasachwa, kuom gigi duto ma wasechiwo ne geroni hekalu ne Nyingi Maler, oa e lweti, kendo giduto gin magi.\n","Angʼeyo, Nyasacha, ni inono chuny ji kendo imor gi ngʼama timbene beyo. Asechiwo gigi duto gimor kod chuny makare. To bende aseneno kuom mor ma jogi man ka osechiworenigo.\n","Yaye Jehova Nyasaye, ma Nyasach kwerewa Ibrahim, Isaka kod Israel, mad herani osiki ei chuny jogi ndalo duto kendo imi chunygi osik kuomi.\n","Kony Solomon wuoda osik kogeno kuomi gi chunye duto mondo orit chikeni gi dwaroni kod gima iwacho kendo mondo otim gik moko duto kaluwore gi chenro mar gedo malichni ma asechiworane.”\n ","Bangʼe Daudi nowachone chokruok duto niya, “Pakuru Jehova Nyasaye, ma Nyasachu.” Omiyo giduto negipako Jehova Nyasaye, ma Nyasach kweregi, negikulore piny auma kendo ginindo piny e nyim Jehova Nyasaye kendo e nyim ruoth Daudi.\n ","Kinyne negitimone Jehova Nyasaye misango kendo negichiwone misengini miwangʼo pep mag rwedhi alufu achiel gi imbe alufu achiel to gi nyiimbe alufu achiel kaachiel gi misango miolo piny to gi misengini mamoko mangʼeny ne jo-Israel duto.\n","Negichiemo kendo metho gimor maduongʼ odiechiengno e nyim Jehova Nyasaye.\n Bangʼe negichako giketo Solomon wuod Daudi kaka ruoth, kendo ne giwire gi mo e nyim Jehova Nyasaye mondo obed ruoth, to Zadok, to nowir kaka jadolo.\n","Omiyo Solomon nobedo e kom loch Jehova Nyasaye kaka ruoth kar Daudi wuon mare. Ne en gi gweth kendo jo-Israel nomiye luor.\n","Jotelo kod thuondi madongo kaachiel gi yawuot Ruoth Daudi nochiwore moyie bedo e bwo loch Ruoth Solomon.\n ","Jehova Nyasaye notingʼo Solomon malo e nyim jo-Israel kendo nomiye duongʼ moloyo ruodhi duto mane osebedo e Israel motelone.\n ","Daudi wuod Jesse ne ruoth mar jo-Israel duto.\n","Nobedo ruodh Israel duto higni piero angʼwen, higni abiriyo ne en Hebron, to higni piero adek gadek ne en Jerusalem.\n","Nodak e ngima maber ka en-gi mwandu kod duongʼ, bangʼe notho ka hike noniangʼ moloyo. Wuode ma Solomon nobedo ruoth kare.\n ","Kaluwore gi gik moko mane Daudi otimo chakre kinde mane en ruoth nyaka giko; ondikgi e kitepe mag jonabi Samuel, Nathan kod Gad,\n","kaachiel gi weche mamoko mag lochne kod teko, to gi gik moko mane olwore gi jo-Israel kod loch jopinje mamoko.\n"]],"II Chronicles":[["Solomon wuod Daudi nogurore motegno e pinye nikech Jehova Nyasaye Nyasache ne ni kode kendo ne okete obedo ngʼama duongʼ miwuoro.\n ","Eka Solomon nowuoyo gi jo-Israel duto, magin jotend migepe mag jolweny alufu achiel kod jotend jolweny mag mia achiel, gi jongʼad bura, to gi jotelo duto man Israel, kaka jotend dhoudi.\n","Kendo Solomon gi chokruok duto nodhi kar lemo motingʼore malo e Gibeon nikech Hemb Romo mar Nyasaye mane Musa jatich Jehova Nyasaye noloso e thim ne ni kanyo.\n","Noyudo ka Daudi nosekelo Sandug Nyasaye koa Kiriath Jearim nyaka kama noselosone, nikech nosegurone hema Jerusalem.\n","To kendo mar misango mar mula mane Bezalel wuod Uri ma wuod Hur noloso ne ni Gibeon e nyim hekalu mar Jehova Nyasaye, omiyo Solomon kod oganda duto nolamo Nyasaye kanyo.\n","Solomon noidho malo kar kendo mar misango mar mula e nyim Jehova Nyasaye ei Hemb Romo, mochiwo misengini miwangʼo pep alufu achiel.\n ","Gotieno nogo Nyasaye nofwenyore ne Solomon mowachone niya, “Kwa gimoro amora midwaro mondo amiyi.”\n ","Solomon nodwoko Nyasaye niya, “isenyiso ngʼwono maduongʼ ni Daudi wuora kendo iketa abedo ruoth kare.\n","Koro, Jehova Nyasaye, mad imi singruok mane imiyo wuora Daudi ochopi, nikech iseketa ruoth kuom oganda mangʼeny ka buru manie piny.\n","Miya rieko kod ngʼeyo mondo atel ne ogandani nimar en ngʼa manyalo telo ni oganda maduongʼ machalo kama?”\n ","Nyasaye nodwoko Solomon niya, “Nikech ma e gima chunyi dwaro kendo ne ok ikwaya mwandu kata duongʼ kata pak, kata tho mar wasiki, kata kwayo mondo idag amingʼa, to isekwayo rieko kod ngʼeyo kaka dirit ogandana ma aseketi ibedo e ruoth,\n","omiyo anamiyi rieko kod ngʼeyo. Kendo abiro miyi mwandu kod duongʼ kod pak maonge ruoth kata achiel kuom mago moteloni kata mabiro bangʼi nobedgo.”\n ","Bangʼe Solomon nodok Jerusalem koa kamotingʼore gi malo man Gibeon, e nyim Hemb Romo. Kendo notiyo tich ruoth Israel.\n ","Solomon nongʼiewo geche mag lweny kod farese; ne en gi geche lweny alufu achiel mia angʼwen kod farese alufu apar gariyo mane oketo e mier madongo mag geche lweny to moko bende noketo Jerusalem kama nodake.\n","Ruoth nomiyo fedha gi dhahabu obedo manwangʼo yot ka kidi akida Jerusalem kendo yiend sida ne ngʼeny mana ka yiend ngʼowu ma otwi e got.\n","Solomon nokelo farese koa Misri kod e piny miluongo ni Kue, johala mag ruoth nongʼiewogi e piny Kue.\n","Negingʼiewo gach lweny koa Misri e nengo mar kilo abiriyo mar fedha kendo faras achiel e nengo maromo kilo ariyo. Bende ne giusogi ni ruodhi duto mag jo-Hiti gi jo-Aram.\n"],["Solomon nochiwo chik mondo ger hekalu ni Nying Jehova Nyasaye kod ode mar ruoth.\n","Nondiko jotingʼ gik moko ji alufu piero abiriyo (70,000) gi jopa kite e got ji alufu piero aboro (80,000) kod nyipeche alufu adek gi mia auchiel (3,600).\n ","Solomon noorone Hiram ruodh Turo wach niya,\n “Orna yiend sida kaka ne iorone wuora Daudi sida mane ogerogo ode mar dak.\n","Sani achiegni gero hekalu ni Nying Jehova Nyasaye Nyasacha mondo achiwne kaka kar wangʼo ubani mangʼwe ngʼar e nyime. Hekaluni nobed kama iketoe makati mowal e nyime pile, kendo kama ichiwoe misengini miwangʼo pep mapile pile okinyi godhiambo. Misenginigi bende notim kinde Sabato kod ndalo ma dwe opor, kaachiel gi sewni moyier mag Jehova Nyasaye ma Nyasachwa. Ma en chik mochwere ni jo-Israel.\n ","“Hekalu ma anager nobed maduongʼ nikech Nyasachwa duongʼ moloyo nyiseche mamoko duto.\n","To en ngʼa manyalo gerone hekalu, ka kata polo malo kata polo mabor moloyo ok nyal romi? An to an ngʼa mondo agerne hekalu makmana gero kama iwangʼoe misengini e nyime?\n ","“Yie iorna ngʼama olony e tij dhahabu kod fedha, kod mula kod nyinyo kendo mongʼeyo loso law maralik gi makwar kod marambulu kendo man-gi ngʼeyo kuom goro gik mamoko mondo oti gi jotichna molony man Juda gi Jerusalem mane Daudi wuora oketo.\n ","“Kowna bende yiend sida gi saipras gi algumo mag Lebanon nimar angʼeyo ni jotiji olony e ngʼado yiende kanyo. Jotijena biro tiyo kanyakla kod jotijegi\n","mondo giikna yiende mangʼeny nikech hekalu magero nyaka bed maduongʼ kendo miwuoro.\n","Anami jotichni ma jongʼad yien gunde alufu piero angʼwen (40,000) mag ngano moregi, gi gunde alufu piero ariyo gariyo (20,000) mag shairi gi degi alufu angʼwen (4,000) mag divai kod depe alufu angʼwen (4,000) mag mo.”\n ","Hiram ruodh Turo nodwoko Solomon gi baruwa kowacho:\n “Nikech Jehova Nyasaye ohero joge oseketi idoko ruodhgi.”\n ","Kendo Hiram nomedo wacho niya,\n “Pak odogne Jehova Nyasaye ma Nyasach jo-Israel mane ochweyo polo gi piny! Osemiyo Ruoth Daudi wuowi mariek, mongʼeyo fwono tiend weche kendo fwenyo gik moko, en ema noger hekalu ne Jehova Nyasaye to gi od ruoth modakie owuon.\n ","“Aoroni Huram-Abi ngʼat man-gi lony maduongʼ\n","ma min-gi ne nyar Dan to wuon-gi ne ja-Turo. Ne otiegore e tije dhahabu, kod fedha, mula kod nyinyo, kidi kod yien, kendo kuom loso lewni maralik gi marambulu gi marakwaro to gi law katana maber. En kod lony mangʼeny kuom kit goro duto kendo loso kido moro amora momiye. Enoti gi jotijegi molony kaachiel gi mag ruodha Daudi wuonu.\n ","“Emomiyo ruodha yie iorna ngano gi shairi kod mo zeituni kod divai mane isingo.\n","Wanatongʼ yiend Lebanon moromo kaka idwaro kendo nwatwegi kanyakla ma wakwangʼ-gi e nam nyaka Jopa, eka iniomgi mitergi Jerusalem.”\n ","Solomon nokwano jodak duto man Israel bangʼ kwan mane wuon mare Daudi nosekwano kendo noyudo ni gin ji alufu mia achiel gi piero abich gadek gi mia auchiel (153,600).\n","Ne oketo ji alufu piero abiriyo (70,000) kuomgi mondo obed jotingʼo to ji alufu piero aboro (80,000) opa kite e gode kaachiel gi ji alufu adek gi mia auchiel (3,600) ma nyipechegi mondo omi ji oti.\n"],["Bangʼe Solomon nochako gero hekalu mar Jehova Nyasaye Jerusalem e got Moria kama Jehova Nyasaye nofwenyore ne Daudi wuon mare. Ne en e kar dino cham mar Arauna ja-Jebus kama Daudi nochiwo.\n","Nochako gedo odiechiengʼ mar ariyo e dwe mar ariyo e higa mar angʼwen mar lochne.\n ","Mise mar gero hekalu mar Jehova Nyasaye mane Solomon oketo ne en kama: borne ne romo fut piero aboro gaboro gi nus, lachne ne romo fut piero ariyo gochiko gi nus kaluwore gi rapim machon.\n","Bor mar agola mane ni e nyim hekalu ne romo fut piero ariyo gochiko gi nus maromre gi lach mar hekalu kendo borne modhi malo ne romo fut piero ariyo gochiko gi nus.\n Nobawo iye gi dhahabu maler.\n","Nochwado i hekalu kod yiend saipras kendo ne omuone kod dhahabu maler moketogi gi othidhe kod thiwni.\n","Nolicho hekalu gi kite ma nengogi tek, kendo notiyo kod dhahabu mogol Parvaim.\n","Nobawo hekalu gi dhahabu koda ka sirni, gi Sirni mag dhoudi gi yiend tado, kor udi gi dhoudi, kendo nogoro malaika mar kerubi e kor udi.\n ","Ne ogero Kama Ler Moloyo kendo borne ne romo gi lach hekalu, borne gi lachne ne en fut piero ariyo gochiko gi nus. Ne omuono iye gi dhahabu maler ma pekne romo kilo alufu piero ariyo.\n","Pek dhahabu mar musmal mane otiyogo ne romo nus kilo. Nobawo udi mamalo bende gi dhahabu.\n ","E Kama Ler Moloyo nopayo kerubi ariyo kendo obawogi kod dhahabu.\n","Bor mar bwomb kerubi ne en mita ochiko. Bwomb kerubi achiel ne romo fut aboro kendo nomulo kor hekalu to eka bwombe machielo ma borne bende ne fut aboro nomulo bwomb kerubi machielo.\n","Machalre bende, bwomb kerubi achiel machielo borne ne romo fut aboro kendo nomulo bath hekalu komachielo, to bwombe machielo ma bende borne ne romo fut aboro nomulo bwomb kerubi mokwongo.\n","Bwomb kerubigo noyarore maromo fut piero ariyo gochiko gi nus. Kerubigo nochungʼ ka ngʼiyo dir ot maduongʼ.\n ","Noloso pasia mar nanga marambulu, gi maralik, gi makwar kod law mayom motwangʼe kido mar kerubi.\n ","E nyim hekalu noloso sirni ariyo ma borgi ne romo fut piero abich gariyo gi nus koriw kendo noum wi moro ka moro gi gima borne romo fut aboro.\n","Noloso thiwni kendo oketogi ewi sirnigo. Bende noloso gik mongʼinore ongʼinore mia achiel mag mula kendo nolierogi e thiwnigo.\n","Nochungo sirnigo e nyim hekalu koketo achiel yo milambo to machielo yo nyandwat. Mane oketo yo milambo noluongo ni Jakin to manoketo nyandwat noluongo ni Boaz.\n"],["Noloso kendo mar misango mar mula ma borne gi lachne romo fut piero ariyo gochiko gi nus, to borne modhi malo romo fut apar gabich.\n","Eka noloso Nam mar mula moleny, molworore kaka karaya ma lachne romo fut apar gabich, to tutne romo fut aboro. Alworane duto ne romo fut piero angʼwen gangʼwen.\n","E bwo dhoge, nolwore gi kido apar mokedi mag rwedhi maromo fut achiel gi nus. Rwedhigo nolos koriedo e laini ariyo ka gimakore gi Namno.\n ","Karaya mar Namno norenji e ngʼe rwedhi apar gariyo, ka adek ngʼiyo yo nyandwat, to adek ngʼiyo yo podho chiengʼ, to adek ngʼiyo yo milambo, bende adek ngʼiyo yo wuok chiengʼ. Karaya mar Namno noyiere kuomgi kendo tiendegi machien nochomo ka iye.\n","Lachne ne romo bat achiel morie, to dhoge ne chalo gi dho kikombe mana ka ondanyo mathiewo. To notingʼo pi manyalo romo lita alufu piero auchiel gauchiel.\n ","Bangʼe noloso kareche apar mag luoko kendo noketo abich yo milambo to abich yo nyandwat. Karechego ema ne ilwokoe gik mane itiyogo kuom misengini miwangʼo pep to Karaya Maduongʼ to ne jodolo lwokoree.\n ","Ne oloso gig teche mag dhahabu kaluwore gi kaka nochike kuom losogi kendo noketogi e hekalu ka abich oket yo milambo, to abich yo nyandwat.\n ","Noloso mesni apar moketogi e hekalu, ka abich oket yo milambo to abich yo nyandwat. Bende noloso tewni mia achiel mag dhahabu mikirogo.\n ","Noloso laru mar jodolo kod laru maduongʼ gi dhout laru kendo nobawo dhoudigo gi mula.\n","Ne oketo Karaya Maduongʼ e bathe ma yo milambo momanyo kind yo wuok chiengʼ kod milambo.\n ","Bende noloso agulni gi opewni kod tewni mag kiro remo.\n Kamano Huram notieko tich duto mane otimo ne Ruoth Solomon e hekalu mar Nyasaye. Ne gin:\n  ","Sirni ariyo,\n agulni ariyo machalo tawo moketi ewi sirni;\n thiwni ariyo mane okedgo gik machalo tawo moketi ewi sirni;\n ","gik mongʼinore mia angʼwen mag thiwni ariyo moluwore (laini ariyo mag thiwni oketi e laini ariyo mag gik mongʼinore mane okedgo gik machalo agulni molos kaka tawo ewi sirni);\n ","bende noloso rachungi gi karechegi;\n ","Karaya mar Nam gi rwedhi apar gariyo manie e bwoye;\n ","agulni gi opewni kod ojiko mar uma michwoyogo ringʼo to gi gik mamoko matiyo kodgi.\n  Huram-Abi noloso ne Ruoth Solomon gik moko duto mag hekalu mar Jehova Nyasaye gi mula mopwodhi.\n","Ruoth nomiyo giwangʼo lowo mane gisechweyo e paw Jordan man e kind Sukoth gi Zarethan.\n","Gigi duto mane Solomon oloso duto ne ngʼeny omiyo kata pek mula mane olosgo gigo ne ok nyal ngʼere.\n ","Kendo Solomon noloso gik moko duto mane nitie e hekalu mar Nyasaye kaka:\n  kendo mar misango mar dhahabu,\n mesni mag makati miketo e Nyim Nyasaye pile,\n ","rachungi teyni molos gi dhahabu maler kaachiel gi techegi monego liel e nyim kama ler mar lemo kaka nondiki;\n ","kod maupe mag dhahabu gi teyni kod ramekni (ne gin dhahabu duto);\n ","kod gima ingʼadogo otambi mar teyni molos gi dhahabu maler, gi tewni mag kiro remo, gi dise gi tawo mar ubani kod dhout hekalu mar dhahabu: dhoudi mar ot maiye gi Kama Ler Moloyo kaachiel gi dhoudi mag dier ot maduongʼ.\n "],["Ka tije duto mane Solomon osetimo e hekalu mar Jehova Nyasaye noserumo, nokelo gik duto mane Daudi wuon-gi osewalo kaka fedha gi dhahabu kod gik mitimogo lemo kendo noketogi e od keno mar hekalu mar Nyasaye.\n ","Bangʼe Solomon noluongo jodong jo-Israel, jodong dhoudi duto gi jotend anywola mag Israel mondo odhi ire Jerusalem mondo gikel Sandug Muma mar singruok mar Jehova Nyasaye koa e Dala Maduongʼ mar Daudi miluongo ni Sayun.\n","Jo-Israel duto nobiro kanyakla ir ruoth e ndalo Sawo matimore dwe mar abiriyo.\n ","Kane jodong Israel duto osechopo jo-Lawi nokawo Sandug Muma,\n","kendo negikelo Sandug Muma gi Hemb Romo kod gik moko duto maler manie iye. Jodolo mane jo-Lawi notingʼogi;\n","kendo Ruoth Solomon kod oganda jo-Israel duto mane ochokore molwore nochopo e nyim Sandug Muma; kendo negichiwo rombe kod dhok mangʼeny mane kwan-gi ok nyal ndiki kata kwan kaka misango.\n ","Eka jodolo nokelo Sandug Muma mar singruok mar Jehova Nyasaye kama ne olosne ei kama ler mar lemo mar hekalu, ma en Kama Ler Moloyo mi gikete e bwomb kerubi.\n","Kerubigo noyaro bwombegi ewi kama noketie Sandug Muma gi ludhe mitingʼego.\n","Ludhegi ne boyo ahinya kochakore e Sandug Muma ma gikogi ne inyalo ne koa e nyim kama ler mar lemo, to ne ok ginen gi oko mar Kama Ler kendo pod gin kanyo nyaka chil kawuono.\n","Ne onge gimoro ei Sandug Muma makmana kite ariyo mopa mane Musa oketo e iye kane en Horeb kama Jehova Nyasaye ne otimoe singruok kod jo-Israel kane gisewuok Misri.\n ","Bangʼe jodolo bangʼe nowuok oa Kama Ler. Jodolo duto mane ni kanyo nopwodhore ka ok odewo ni gin e migepe mage mag tich.\n","Jo-Lawi duto mane jothum kaka Asaf, Heman, Jeduthun kod yawuotgi gi jowetene nochungʼ e bath kendo mar misango yo wuok chiengʼ ka girwako lewni mar katana maber ka gigoyo ongengʼo gi nyatiti kod orutu. Jodolo mia achiel gi piero ariyo to ne goyo turumbete.\n","Jogo turumbete kaachiel gi jower ne wer gi chuny achiel ka gima ne en dwond ngʼato achiel ka gipako kendo goyone Jehova Nyasaye erokamano. Kaachiel ka gigoyo turumbete gi ongengʼo to gi thumbe mamoko negitingʼo dwondgi malo ka gipako Jehova Nyasaye kendo ka giwer niya,\n “Jehova Nyasaye ber;\n kendo herane osiko manyaka chiengʼ.”\n Eka hekalu mar Jehova Nyasaye nopongʼ kod bor polo,\n","kendo jodolo ne ok nyal tiyo tijegi nikech bor polo, nimar duongʼ mar Jehova Nyasaye nopongʼo hekalu mar Nyasaye.\n"],["Eka Solomon nowacho niya, “Jehova Nyasaye osewacho ni enodag ei bor polo motimo mudho.\n","Asegeroni hekalu marahuma, kama inidagie nyaka chiengʼ.”\n ","Kane oganda jo-Israel duto ochungʼ kanyo, ruoth nolokore mogwedhogi.\n","Eka nowacho niya,\n “Pak obed ne Jehova Nyasaye, ma Nyasach Israel, mosetimo gi lwete gima ne osingo gi dhoge ni Daudi wuonwa. Nikech nowacho niya,\n","‘Chakre ndalo mane agolo joga koa Misri pok ayiero dala maduongʼ e dhoot moro amora mar Israel mondo oger hekalu kanyo ni Nyinga, to aseyiero Daudi mondo otel ni joga Israel.\n","To koro aseyiero Jerusalem mondo obed kama Nyinga betie kendo aseyiero Daudi mondo otel ni joga Israel.’\n ","“Daudi wuora noketo e chunye mondo oger hekalu moluongo nying Jehova Nyasaye ma Nyasach Israel.\n","To Jehova Nyasaye nowacho ni Daudi wuora niya, ‘Nitimo maber mondo ibed gi wach gero hekalu ni nyinga e chunyi.\n","Kata kamano in ok niger hekalu, to wuodi, ma en ringri gi rembi iwuon; en ema noger hekalu ni Nyinga.’\n ","“Jehova Nyasaye oserito singruok mane otimo. Asekawo loch wuora Daudi kendo asebet e kom loch mar Israel mana kaka Nyasaye nosingo kendo asegero hekalu ni Nying Jehova Nyasaye ma Nyasach Israel.\n","Aseketo Sandug Muma ma moketie singruok mane Jehova Nyasaye otimo e kinde gi jo-Israel.”\n ","Eka Solomon nochungʼ e nyim kendo mar misango mar Jehova Nyasaye e nyim oganda duto mar jo-Israel kendo norieyo bedene kochomo malo.\n","Noseloso raidhi mar mula ma borne gi lachne romo fut aboro to borne kadhi malo en fut abich mokete e dier laru ma oko. Ne ochungʼ e raidhino mi ogoyo chonge piny e nyim oganda duto mar jo-Israel kendo norieyo bedene kochomo polo.\n","Kowacho niya,\n “Yaye Jehova Nyasaye ma Nyasach Israel, onge Nyasaye moro e polo kata e piny machal kodi. In e Nyasaye marito singruok mar herane ni jotichne maluwo yoreni gi chunygi duto.\n","Iserito singruokni mane itimo gi jatichni Daudi wuora, ne isingori gi dhogi kendo isechopo singruokno gi lweti, mana kaka en kawuononi.\n ","“To koro Jehova Nyasaye ma Nyasach Israel rit singruok mane itimo gi jatichni Daudi wuora kiwachone niya, ‘Ok inibed maonge ngʼama bet e nyima e kom loch Israel ka nyikwayi onono kaka giwuotho e nyima kaka chikna dwaro mana kaka isetimo.’\n","To koro, yaye Jehova Nyasaye ma Nyasach Israel yie mondo wach mane isingo ni jatichni Daudi wuora otimre mana kaka ne isingo.\n ","“To bende Nyasaye nyalo dak e piny kod ji? Kata polo malo kata polo mabor ok nyal romi, to koro hekalu mageroni to diromi nade!\n","Kata kamano chik iti ni lamo jatichni gi kwayone mar ngʼwono yaye Jehova Nyasaye Nyasacha. Winji ywak gi lemo ma jatichni lamo e nyimi.\n","Mad wangʼi rang hekaluni odiechiengʼ kod otieno, kama niwacho ni Nyingi nobedie. Yie iwinji lemo ma jatichni lamo kochomo odni.\n","Winji lamo mar jatichni kaachiel gi jogi Israel ka gilamo ka gichomo odni. Winji gi e polo kar dakni kendo kiwinjo to iwenwa richowa.\n ","“Ka ngʼato oketho ni wadgi kendo dwarore ni mondo okwongʼre kendo obiro mokwongʼore e nyim kendo mar misango manie hekaluni,\n","to iwinji gi e polo kendo itim kaka owinjore. Ngʼad bura e kind jotichni kikumo joketho kendo iket richogi e wigi bende joma onge ketho iket kare kaluwore gi timgi makare.\n ","“Ka jogi Israel olo e lweny gi jowasikgi nikech gisekethoni to bangʼe gilokore mi gipako nyingi, ka gilamo kendo gikwayo e hekaluni,\n","to iwinjgi gi e polo kendo iwe richo jogi Israel kendo iduog-gi e piny mane imiyogi kod kweregi.\n ","“Ka polo olor kendo koth onge nikech jogi osekethoni to ka gilemo kaeni ka gipako nyingi kendo ka gilokore giweyo richogi nikech isekelonegi chandruok,\n","to yie mondo iwinjgi gie polo kendo iwene jotichni ma jo-Israel richogi. Puonjgi yo makare mar dak kendo iornegi koth e piny mane imiyo jogi kaka girkeni margi.\n ","“Ka kech kata dera omako piny kata ka abach omako cham kata tuo ewi dongo, kata ka bonyo kata kungu, kata ka jowasigu olworo miechgi madongo, kata ka midekre kata tuo omakogi,\n","to ka ngʼato kuom jogi ma jo-Israel olemo kata okwayi, ka gingʼeyo gima chando chunygi kod lit ka girieyo bedegi kochomo hekaluni,\n","to yie iwinji gie polo kama idakie. Wenegi richogi kendo tim ne ngʼato ka ngʼato gima owinjore gi gik motimo nikech ingʼeyo chunygi (nikech in kendi ema ingʼeyo chuny dhano),\n","mondo omi gilwori kendo giwuoth e yoreni ndalogi duto ma gin-go e piny mane imiyo kwerewa.\n ","“To kuom jadak ma ok achiel kuom jogi Israel moa e piny mabor nikech nyingi maduongʼ kendo lweti maratego kod badi marabora moriere, ka gibiro ma gilemo ka gichomo hekaluni,\n","to yie mondo iwinji gie polo kama idakie kendo tim gimoro amora ma jadakno okwayi mondo ogendini duto mag piny ongʼe nyingi kendo oluori mana kaka jogi Israel kendo mondo gingʼe ni ot ma asegeroni luongo nyingi.\n ","“Ka jogi odhi kedo gi jowasikgi kamoro amora ma ibiro orogie ka gilami kagichomo dalani miseyiero kendo hekalu masegero maluongo nyingi,\n","to yie iwinji gie polo lamogi kod kwayogi kendo konygi.\n ","“To ka giketho e nyimi, nimar onge ngʼato kata achiel ma ok jaketho mi ikecho kodgi kendo ichiwogi e lwet wasigu mi giterogi e twech e piny mabor kata machiegni,\n","kendo ka chunygi olokore e piny mane otergi e twech kendo giweyo richogi kendo gikwayi e piny wasikgi mane otweyogi kagiwacho niya, ‘Wasetimo richo kendo waseketho bende wasetimo mamono;’\n","to ka gidwogo iri gi chunygi duto kod ngimagi duto e piny mane otergi e twech, kendo gilemo ka girango pinygi mane imiyo kweregi, kod dala maduongʼ miseyiero kod hekalu ma asegero ni nyingi,\n","to yie iwinji lemogi gi kwayogi gie polo kar dakni kendo ikonygi. Kendo iwe ni jogi mosetimo richo e nyimi.\n ","“Koro Nyasacha, yie mondo wengegi oyawre kendo itgi mondo owinj maber lemo ma wachiwo kaeni.\n","“Yaye Jehova Nyasaye, koro chungʼ malo kendo idonj e kar yweyo,\n","Yaye Jehova Nyasaye, kik ikwed ngʼatno misewiro.\n"],["Kane Solomon otieko lemo, mach nolwar koa e polo mowangʼo misango miwangʼo pep kod misengini mamoko kendo duongʼ mar Jehova Nyasaye nopongʼo hekalu.\n","Jodolo ne ok nyal donjo e hekalu mar Jehova Nyasaye nikech duongʼ mar Jehova Nyasaye nopongʼe.\n","Kane jo-Israel duto noneno mach koa e polo kabiro piny kod duongʼ mar Jehova Nyasaye kani ewi hekalu negigoyo chongegi e ndiri ka gikulore auma. Negilamo kendo goyone Jehova Nyasaye erokamano, kagiwacho niya,\n “Jehova Nyasaye ber\n kendo herane osiko manyaka chiengʼ.”\n ","Eka ruoth kod ji duto nochiwo misengini e nyim Jehova Nyasaye.\n","Ruoth Solomon nochiwo misango gi dhok alufu piero ariyo gi ariyo kod rombe gi diek maromo alufu mia achiel gi piero ariyo. Kamano ruoth kod ji duto nowalo hekalu mar Nyasaye.\n","Jodolo nokawo keregi kaachiel gi jo-Lawi ka goyo thumbe mag Jehova Nyasaye mane ruoth Daudi nolosone pako Jehova Nyasaye kendo mane itiyogo kane odwoko erokamano kowacho niya, “Herane osiko manyaka chiengʼ.” Jodolo mane ochungʼ momanyore gi jo-Lawi ne goyo turumbete ka jo-Israel duto nochungʼ.\n ","Solomon nopwodho dier laru mane nitie e nyim hekalu mar Jehova Nyasaye kendo kanyo nochiwoe misengini miwangʼo pep kod boche miwangʼo mag misango mar lalruok nikech kendo mar misango mar mula manoloso ne ok nyal tingʼo misengini miwangʼo, gi chiwo mag cham kod boche.\n ","E ndalogo Solomon kod jo-Israel duto notimo sawo kuom ndalo abiriyo. Ne en chokruok maduongʼ mochakore Lebo Hamath nyaka Wadi man Misri.\n","Chiengʼ mar aboro negichokore nikech negisepwodho kendo mar misango kuom ndalo abiriyo kendo sawo bende kuom ndalo abiriyo.\n","To odiechiengʼ mar piero ariyo gadek mar dwe mar abiriyo nomiyo ji thuolo mondo odog e miechgi ka gimor gi ilo e chunygi nikech gik mabeyo mane Jehova Nyasaye osetimo ni Daudi gi Solomon kendo ni joge Israel.\n ","Kane Solomon osetieko gero hekalu mar Jehova Nyasaye kod od ruoth mar dak kendo nosetieko timo gik moko duto manochano mondo otim e hekalu mar Jehova Nyasaye kod ode owuon;\n","Jehova Nyasaye nofwenyorene gotieno mowacho niya,\n “Asewinjo lemoni kendo aseyiero hekalu ka kaka kara mitimoe misengini.\n ","“Ka aloro polo ni koth kik chuwe kata ka keto bonyo mondo ocham piny kata aoro dera marach mar tho ne joga,\n","to ka joga miluongo gi nyinga obolore ka lemo kendo manyo wangʼa, ka giweyo yoregi maricho, eka nawinj gie polo, mi nawenegi richogi kendo nares pinygi.\n","Eka nangʼigi kendo nachik ita ni lemo molam ka.\n","Aseyiero kendo pwodho hekaluni mondo nyinga obedie nyaka chiengʼ, wengena kod chunya nobed kanyo kinde duto.\n ","“To in kiwuotho e nyima kaka Daudi wuonu notimo kendo itimo duto ma achiko kendo rito chikena gi buchena,\n","eka anagur lochni mar ruoth kaka ne asingorane Daudi wuonu, kane awachone ni, ‘Ok inibed maonge ngʼato marito jo-Israel kaka ruoth.’\n ","“To kulokoru mi ok umako wechena kod chikena ma asemiyou kendo udhi mondo uti ne nyiseche mamoko kendo lamogi,\n","napudh jo-Israel oko ma agolgi e pinya mane amiyogi kendo anakwed hekaluni ma asepwodho nikech Nyinga. Enobed ka ngero kendo gima ji duto jaro.\n","Kata obedo ni hekaluni koro nigi duongʼ, ji duto mabiro kadho bute nowuor kendo nohum ka gipenjo ni, ‘Angʼo momiyo Jehova Nyasaye osetimo gima chalo kama ni pinyni kod hekaluni?’\n","Ji nodwokgi ni, ‘Nikech negiweyo Jehova Nyasaye ma Nyasach kweregi manogologi e piny Misri mine gikawo nyiseche mamoko ka gilamogi kendo tiyonegi ma emomiyo osekelo masichegi duto kuomgi.’ ”\n"],["E giko higni piero ariyo mane Solomon ogerogo hekalu mar Jehova Nyasaye kod kare owuon mar dak,\n","Solomon noloso mier matindo mane Hiram omiye kendo noketoe jo-Israel mondo odagie.\n","Bangʼe Solomon nodhi Hamath Zoba mokawe.\n","Bende nogero Tadmor mane nitie e thim kaachiel gi mier madongo mag keno manogero Hamath.\n","Noloso Beth Horon Mamalo kod Beth Horon Mamwalo kaka mier madongo mochiel gohinga motegno kendo oketnegi rangeye miloro gi lodi.\n","Bende nogero Baalath kaachiel gi mier duto madongo mag keno kod mier duto madongo mag geche lweny to gi faresegi, Solomon nogero gimoro amora mane odwaro gero Jerusalem gi Lebanon kod gwenge duto mane nitie e bwo lochne.\n ","Ji duto mane odongʼ e pinyno koa kuom jo-Hiti, gi jo-Amor kod jo-Perizi, gi jo-Hivi kod jo-Jebus (ogendinigi ne ok jo-Israel),\n","tiende ni, nyikwagi mane odongʼ e piny ma jo-Israel ne ok otieko, Solomon nolokogi wasumbini michuno mondo oti githuon, kaka obet nyaka chil kawuono,\n","To Solomon ne ok oloko jo-Israel wasumbini kuom tije, to noketogi kaka jolwenje, jotelo mag jotend lweny kod jotelo mag geche lweny kod joriemb gechene.\n","Bende ne gin jodong Ruoth Solomon madongo ma kar rombgi ne jotelo mia ariyo gi piero abich mane orito ji.\n ","Solomon nogolo nyar Farao e Dala Maduongʼ mar Daudi mokelo e od ruoth manogerone kowacho niya, “Chiega ok nyal dak e od ruoth Daudi ma ruodh jo-Israel nikech kuonde ma Sandug Muma mar Jehova Nyasaye mar singruok osedonje gin kuonde maler.”\n ","Solomon nochiwo ne Jehova Nyasaye misengini miwangʼo pep e kendo mar misango mar Jehova Nyasaye mane ogero e nyim agola,\n","kaluwore gi chik mane Musa ogolo kuom chiwo migolo pile ka pile mag odiechienge Sabato, Wuok Dwe, kaachiel gi sewni moyier adek mag higa ka higa ma gin Sawo mar makati ma ok oketie thowi, gi Sawo mar Jumbe kod Sawo mar Kiche.\n","Kaluwore gi chike Daudi wuon mare, Solomon nochano migepe mag jodolo kuom tijegi kendo jo-Lawi notelo ni tich wer kod konyo jodolo kaluwore gi tije mopogore opogore mapile ka pile. Kendo nopogo jorit rangeye gi migepegi kuom rangeye mopogore opogore nikech ma e chik ma Daudi ngʼat Nyasaye nochiko.\n","Kuom weche duto mane ruoth ochiko jodolo kod jo-Lawi ne onge moro amora mane giweyo kata mana weche mag keno.\n ","Tije Solomon duto notim kochakore chiengʼ manochakoe gero hekalu mar Jehova Nyasaye nyaka tiekne. Omiyo hekalu mar Jehova Nyasaye notiek gero.\n ","Bangʼe Solomon nodhi Ezion Geber kod Elath manie dho nam e piny Edom.\n","Omiyo Hiram nooro yiedhi kikwangʼogi kod jotende owuon, jogo molony kuom tich nam. Jogi kaachiel gi joge Solomon nokwangʼ nyaka Ofir ma gikelo dhahabu ma pekne romo kilo alufu apar gabiriyo kendo negikele ne Ruoth Solomon.\n"],["Kane ruoth madhako mar Sheba owinjo humb Solomon, nobiro Jerusalem mondo ruoth oteme gi penj matek. Nobiro gi ji kod gik moko mangʼeny kaka ngamia motingʼo gik mangʼwe ngʼar, dhahabu mangʼeny, kaachiel gi kite ma nengogi tek. Nobiro ir Solomon ma owuoyo kode kuom gima noparo.\n","Solomon nodwoko penjoge duto maonge matek mane ok onyal dwoke.\n","Kane ruoth madhako mar Sheba oneno rieko Solomon kaachiel kod ode mar dak manosegero,\n","gi chiemo mane ni e mesane, gi bet mar jodonge, gi rwakruok mar jotije mapogo chiemo, gi rwakruok mar jotije machiwo divai kod misango miwangʼo pep mane otimo e hekalu Jehova Nyasaye, dhoge nomoko.\n ","Nowachone ruoth niya, “Kare humb timbeni kod riekoni mane awinjo e pinya awuon en adier!\n","To ne ok ayie gi weche mane giwacho nyaka nabiro maneno gi wangʼa awuon. Adier kata nus mar duongʼ riekoni ne ok onyisa; iriek moloyo humbi manyocha awinjo.\n","Mano kaka jogi mor manade! En mor manade ne jotendi mosiko kachungʼ e nyimi kendo winjo riekoni!\n","Pak odogne Jehova Nyasaye ma Nyasachi mosebedo mamor kodi moketi e kom lochne kaka ruoth mondo itine Jehova Nyasaye ma Nyasachi. Nikech hera ma Nyasachi oherogo Israel to gi dwarone mondo oritgi nyaka chiengʼ omiyo oseketi ruodhgi mondo ingʼad bura makare.”\n ","Eka nomiyo ruoth dhahabu ma pekne romo kilo alufu angʼwen mia abich, gi gik mangʼeny mangʼwe ngʼar kaachiel gi kite ma nengogi tek. Ne pok obetie gik mangʼeny mangʼwe ngʼar marom gi mago mane Ruoth madhako mar Sheba omiyo Ruoth Solomon.\n ","(Jo-Hiram kod jo-Solomon nokelo dhahabu moa Ofir bende negikelo yiend Algumo kod kite ma nengogi tek.\n","Ruoth notiyo gi yiend Algumo kuom loso raidhi mag hekalu mar Jehova Nyasaye kaachiel gi ode mar loch bende notiyo kodgi kuom loso nyatiti kod orutu ni jothum. Yien machalo kama ne pod ok one e piny Juda nyaka nene.)\n ","Ruoth Solomon nomiyo ruoth madhako mar Sheba gik moko duto mane chunye dwaro kendo mane okwayo; kendo nomiye gik moko mangʼeny moloyo gik mane okelone. Eka nowuok mi odok e pinye kaachiel gi jotije.\n ","Pek dhahabu mane Solomon yudo higa ka higa ne nyalo romo kilo alufu piero ariyo gabich,\n","ka ok okwan mago mag osuch jo-ohala gi johono. To ruodhi mag piny Arabu kod jotend piny bende nokelone Solomon dhahabu kod fedha.\n ","Ruoth Solomon nochwogo kuodi madongo mia ariyo mag dhahabu kendo kuot ka kuot nochwog gi dhahabu ma pekne romo kilo adek gi nus.\n","Bende nochwogo okumbni matindo mia adek mobaw gi dhahabu, okumba ka okumba nobaw gi dhahabu ma pekne romo kilo adek gi nus. Magi duto ruoth noketo e ode manogero e Bungu mag Lebanon.\n ","Eka ruoth noloso kom loch maduongʼ ma iye obaw gi lak liech kendo ngʼeye obaw gi dhahabu mopwodhi.\n","Kom duongʼno ne nigi raidhi mag kuonde minyono auchiel gi raten tielo mar dhahabu mane ochuog kuome. Bethene ariyo ne nigi bede miyienge bat, ka kido mar sibuor molosi ochungʼ e bath moro ka moro.\n","Kido mar sibuoche apar gariyo nochungi e kuonde auchiel minyono kiidho kidhi e kom duongʼ ka moro ka moro ochungi e giko raidh auchiel koni gi koni. Onge pinyruoth moro amora manoseloso kom ruoth machalo kama.\n","Kikombe duto mag Ruoth Solomon nolos gi dhahabu, kod gige ot duto mokonyorego e ode mane ni e Bungu mag Lebanon nolos gi dhahabu mopwodhi. Onge gima nolos gi fedha nikech fedha nokaw ni nengone yot e kinde Solomon.\n","Ruoth ne nigi yiedhi mangʼeny mag ohala mane jo-Hiram kwangʼ-go. Dichiel bangʼ higni adek ka higni adek negidwogo ka gitingʼo dhahabu gi fedha gi leke liech gi ongʼeche kod bimbe.\n ","Ruoth Solomon ne nigi mwandu mangʼeny kod rieko moloyo ruodhi mamoko duto mag piny.\n","Ruodhi duto mag pinje ne biro ir Solomon mondo oyud rieko mane Nyasaye oketo e chunye.\n","Higa ka higa, ngʼato ka ngʼato manobiro nokelo mich kaka gik molos gi fedha kod dhahabu, kandho, gige lweny, gik mangʼwe ngʼar, farese kod punde.\n ","Solomon ne nigi udi alufu angʼwen mag farese kod geche lweny kaachiel gi farese alufu apar gariyo manokano e mier madongo mag geche lweny to moko bende ne en-go Jerusalem.\n","Norito ruodhi manie bwo lochne chakre Aora Yufrate nyaka e piny jo-Filistia nyaka chop e giko tongʼ gi kod Misri.\n","Ruoth nomiyo fedha obedo manwangʼo yot ka kidi akida Jerusalem kendo yiend sida ne ngʼeny mana ka yiend ngʼowu ma otwi e got.\n","Solomon nokelo farese koa Misri kod pinje mamoko duto.\n ","Weche moko duto mag loch Solomon, chakruokgi nyaka gikogi, donge ondikgi e kitabu mar Nathan janabi, e kitabu motingʼo weche Ahija ja-Shilo kod e kitap Ido janeno manofwenyorene kuom Jeroboam wuod Nebat?\n","Solomon nobedo ruodh jo-Israel duto ka en Jerusalem kuom higni piero angʼwen.\n","Eka notho moyweyo gi kwerene mi noyike e dala Daudi wuon-gi. Rehoboam wuode nobedo ruoth kare.\n"],["Rehoboam nodhi Shekem nimar jo-Israel duto nodhi kuno mondo okete ruoth.\n","Kane Jeroboam wuod Nebat nowinjo wachni (ne en Misri kuma noringo odhiye koa kuom Ruoth Solomon), noduogo koa Misri.\n","Omiyo negioro joote ir Jeroboam, mi nobiro ir Rehoboam kaachiel gi jo-Israel duto mi giwachone niya,\n","“Wuonu nomiyowa tingʼ mapek, to koro yie iket tingʼ mapekno kod tij achunano obednwa mayot, to wabiro tiyoni.”\n ","Rehoboam nodwoko niya, “Dhi uduog ira bangʼ ndalo adek.” Bangʼe negia ma gidhi.\n ","Eka Ruoth Rehoboam nonono jodongo manotiyo e bwo wuon-gi Solomon kapod ongima. Nopenjogi niya, “Ere kaka unyalo ngʼadona rieko mondo adwok jogi?”\n ","Negidwoke niya, “Kiyie bedo mangʼwon ne jogi kilombogi kendo kimiyogi dwoko mowinjore, to gibiro bedo jotichni ndalo duto.”\n ","To Rehoboam nodagi rieko mane jodongo ongʼadone kendo nopimo wach gi mbesene mane odongogo kendo ne tiyone.\n","Nopenjogi niya, “Un to uneno nangʼo? Ere kaka dwadwok jogi mawacho ni, ‘Dwok chien tingʼ mapek mane wuonu oketo kuomwa’?”\n ","Mbesene mane odongogo nodwoke niya, “Dwok jogo mosekwayi ni, ‘Wuonu noketo tingʼ mapek kuomwa, yie iket tingʼni obed mayot.’ Koro nyisgi ni, ‘Lith lweta matin duongʼ moloyo nungo wuonwa.\n","Wuonwa noketo kuomu tingʼ mapek; an to abiro medo pekne moloyo. Wuonwa nochwadou gi boka, an to abiro chwadou malit makecho ka thomoni.’ ”\n ","Bangʼ ndalo adek Jeroboam kod oganda duto noduogo ir Rehoboam mana kaka ruoth nosewacho niya, “Dwoguru ira bangʼ ndalo adek.”\n","Ruoth nodwokogi kager. Notamore tiyo gi rieko mane jodongo ongʼadone,\n","moluwo rieko mbesene mowacho niya, “Wuonwa nomiyou tingʼ mapek, an to abiro miyou tingʼ mapek moloyo. Wuonwa nochwadou gi boka, an to abiro chwadou malit ka thomoni makecho.”\n","Omiyo ruoth ne ok odewo kwayo mar ji, nimar Nyasaye ema nomiyo mano otimore mondo ochop wach mane Jehova Nyasaye owacho gi dho Ahija ja-Shilo ne Jeroboam wuod Nebat.\n ","Kane jo-Israel duto noneno ni ruoth nodagi winjo wachgi, negidwoko ruoth niya,\n “Wat mane moriwowa kod Daudi,\n angʼo moriwowa gi wuod Jesse?\n Doguru e hembeu, yaye jo-Israel!\n Rituru dhoutu uwegi, yaye oganda Daudi!”\n Kuom mano jo-Israel duto nodok e miechgi.\n","To ni jo-Israel mane odak e mier mag Juda, Rehoboam ne pod jatendgi.\n ","Ruoth Rehoboam nooro Adoniram mane jarit joma ichuno mondo oti githuon to jo-Israel duto nochiele gi kite motho. Kata kamano Ruoth Rehoboam nonwangʼo thuolo moidho gache nyaka Jerusalem mondo otony.\n","Kuom mano Israel nongʼanyo ni joka Daudi nyaka chil kawuono.\n"],["Kane Rehoboam ochopo Jerusalem nochoko dhood Juda gi dhood Benjamin, chwo maromo alufu mia achiel gi piero aboro kendo gidhi giked gi jo-Israel mondo gidwok loch ni Rehoboam.\n ","To wach Jehova Nyasaye nobiro ne Shemaya ngʼat Nyasaye niya:\n","“Wachne Rehoboam wuod Solomon ruodh Juda kaachiel gi jo-Israel duto modak Juda kod Benjamin,\n","Ma e gima Jehova Nyasaye owacho: ‘Kik udhi utug lweny gi oweteu ma jo-Israel. Doguru e miechu ngʼato ka ngʼato, nimar ma osetimore nikech an.’ ” Omiyo negiwinjo wach Jehova Nyasaye mi gidok e miechgi ma ok gidhi kedo kod Jeroboam.\n ","Rehoboam nodak Jerusalem kendo nogero mier masiro Juda ndalo lweny kaka:\n","Bethlehem, Etam, Tekoa,\n","Beth Zur, Soko, Adulam,\n","Gath, Maresha, Zif,\n","Adoraim, Lakish, Azeka,\n","Zora, Aijalon, kod Hebron. Magi ne mier mochiel gohinga motegno e piny Juda kod Benjamin.\n","Nochielogi motegno moketo jotend jolweny kuno kaachiel gi kar kano chiemo, mo zeituni kod divai.\n","Noketo okumbini kod tonge e miechgi duto kendo nomiyo gibedo motegno. Kuom mano jo-Juda kod jo-Benjamin ne joge.\n ","Jodolo kaachiel gi jo-Lawi manodak kuonde mopogore opogore mag jo-Israel noriwe lwedo.\n","Jo-Lawi nojwangʼo kuondegi mag kweth kod mwandugi kendo negibiro Juda kod Jerusalem nikech Jeroboam gi yawuote noriembogi e tich kaka jodolo mag Jehova Nyasaye.\n","Noyiero jodolo mage mag kuonde motingʼore kendo mondo odolne nyiseche manono manoloso e kit diel gi nyaroya.\n","Jogo manoa e dhout jo-Israel mane oketo chunygi kuom dwaro Jehova Nyasaye, ma Nyasach jo-Israel, noluoro jo-Lawi nyaka Jerusalem mondo gitim misengini ni Jehova Nyasaye ma Nyasach kweregi.\n","Ne gitego loch Juda kendo kuom higni adek negimiyo Rehoboam wuod Solomon obedo motegno ka giwuotho e yor Daudi kod Solomon e kindeno.\n ","Rehoboam nonywomo Mahalath mane nyar wuod Daudi miluongo ni Jerimoth kendo min mare ne en Abihail ma nyar Eliab wuod Jesse.\n","Nonywolone yawuowi magin Jeush, Shemaria kod Zaham.\n","Bangʼe nokendo Maaka nyar Abisalom mane onywolone Abija, Atai, Ziza kod Shelomith.\n","Rehoboam nohero Maaka nyar Abisalom moloyo mondege mamoko kod mon mamoko. Ne en kod mon apar gaboro kaachiel gi mon mamoko piero auchiel, bende ne en gi yawuowi piero ariyo gaboro kod nyiri piero auchiel.\n ","Rehoboam noyiero Abija wuod Maaka obed jatelo e kind owetene mondo omi obed ruoth.\n","Ne otiyo gi rieko kuom keyo yawuote moko e piny jo-Juda kod Benjamin kendo e mier madongo mochiel. Nopogogi mwandu mangʼeny kendo nokendonigi mon mangʼeny.\n"],["Bangʼe kane Rehoboam nosegurore motegno kaka ruoth, en kaachiel gi jo-Israel duto negijwangʼo chike Jehova Nyasaye.\n","Nikech negiweyo rito chike Jehova Nyasaye, Shishak ruodh Misri nomonjo Jerusalem e higa mar abich mar loch Ruoth Rehoboam.\n","Nobiro gi geche lweny alufu achiel gi mia ariyo kod jolweny moidho farese alufu piero auchiel kod jolweny mangʼeny ma ok kwanre mawuotho mag jo-Libya gi jo-Suk kod Kush bende nobiro kode koa Misri,\n","mokawo miech Juda mochiel motegno mobiro nyaka Jerusalem.\n ","Eka janabi Shemaya nobiro ir Rehoboam kod jotelo mag Juda mano chokore Jerusalem nimar luoro nomakogi nikech Shishak kendo nowachonegi niya, “Ma e gima Jehova Nyasaye owacho, ‘Useweya omiyo an bende koro aweyou e lwet Shishak.’ ”\n ","Jotend jo-Israel kod ruoth nobolore kawacho niya, “Jehova Nyasaye ni kare.”\n ","Kane Jehova Nyasaye oneno ni negibolore kamano, wach mar Jehova Nyasaye nobiro ne Shemaya niya, “Nikech gisebolore e nyima ok anatiekgi to abiro resogi bangʼ ndalo manok. Mirimba ok nool Jerusalem koa e lwet Shishak.\n","Kata kamano ginibed e bwo lochne mondo gingʼe pogruok manie kind tiyona kod tiyone ruodhi mag pinje mamoko.”\n ","Kane Shishak ruodh jo-Misri omonjo Jerusalem, noyako mwandu hekalu mar Jehova Nyasaye kaachiel gi mwandu mag od ruoth. Nokawo gimoro amora kaachiel gi kuodi mag dhahabu mane Solomon ochuogo.\n","Omiyo Ruoth Rehoboam nochwogo okumbni mag nyinyo mondo oket kar mane okawgo kendo nomiyo jotelo mag jorit mane rito rangach midonjogo e dala ruoth.\n","E kinde moro amora mane ruoth dhi e hekalu mar Jehova Nyasaye, joritogo ne tingʼo kuodigo kendo bangʼe negidwokogi e od jorito.\n ","Nikech Rehoboam nobolore, mirimb Jehova Nyasaye nowuok kuome kendo ne ok otieke chutho. To bende ne nitie gik moko mabeyo Juda.\n ","Ruoth Rehoboam nogurore motegno Jerusalem kendo nodhi nyime kaka ruoth. Ne en ja-higni piero angʼwen gachiel kane obedo ruoth kendo norito piny kuom higni apar gabiriyo ka en Jerusalem dala maduongʼ mane Jehova Nyasaye oseyiero kuom dhout jo-Israel duto mondo Nyinge obedie. Min mare ne nyinge Naama ma nyar jo-Amon.\n","Notimo richo nikech ne ok oketo chunye mondo odwar Jehova Nyasaye.\n ","Kuom weche mag loch Rehoboam aa chakruokgi nyaka gikogi, donge ondikgi e kitap Shemaya janabi kod mar Ido janen mandiko nonro mag ji? Ne nitiere lweny ma ok rum e kind Rehoboam gi Jeroboam.\n","Rehoboam notho kaka kwerene kendo noyike kodgi e Dala Maduongʼ mar Daudi. Abija wuode nobedo ruoth kare.\n"],["E higa mar apar gaboro mar loch Jeroboam, Abija nobedo ruodh Juda,\n","kendo norito piny kuom higni adek kodak Jerusalem. Min mare ne nyinge Maaka ma nyar Uriel ja-Gibea.\n Ne nitiere lweny e kind Abija kod Jeroboam.\n","Abija nodhi e kedo ka en gi jolweny molony alufu mia angʼwen to Jeroboam nochano jolweny moyier marateke alufu mia aboro.\n ","Abija nochungo e Got Zemaraim e piny gode mag Efraim kowacho niya, “Winjauru in Jeroboam kod jo-Israel duto!\n","Donge ungʼeyo ni Jehova Nyasaye ma Nyasach jo-Israel nomiyo Daudi kod nyikwaye loch Israel nyaka chiengʼ kotimo kodgi singruok ma ok tow?\n","To kata obedo kamano Jeroboam wuod Nebat jatelo mar Solomon wuod Daudi nongʼanyo ni ruodhe.\n","Ji moko ma timbegi mono noriwore kode mi negikwedo Rehoboam wuod Solomon kane pod en rawera mayom yom kendo ne ok otek monyalo sirogi.\n ","“To koro sani ichano mondo itamri loch Jehova Nyasaye mantiere e lwet nyikwa Daudi. Adieri un kod jolweny mangʼeny kendo un kod nyiroye mag dhahabu mane Jeroboam oloso mondo obed nyisecheu.\n","To donge nuriembo jodolo mag Jehova Nyasaye ma yawuot Harun kaachiel gi jo-Lawi kendo ne uyiero jodolo magu kaka jopinje mamoko timo? Ngʼato angʼata mobiro opwodhore gi nyarwath kod imbe abiriyo nyalo bedo jadolo mar gik ma ok nyiseche.\n ","“Wan to Jehova Nyasaye en Nyasachwa kendo ok waseweye ngangʼ. Jodolo matiyone Jehova Nyasaye gin yawuot Harun kendo jo-Lawi konyogi e tijno.\n","Okinyi godhiambo gichiwone Jehova Nyasaye misengini miwangʼo pep kod gik mangʼwe ngʼar kendo giketo makati e mesa mopwodhi kendo gimoko teche moket e rachungi taya mar dhahabu godhiambo pile ka pile. Wan warito chike Jehova Nyasaye ma Nyasachwa, un to useweye.\n","Nyasaye ni kodwa; en e jatendwa. Jodolo mage biro goyo turumbete miluong ji mondo oked kodu. Jo-Israel, kik uked gi Jehova Nyasaye, ma Nyasach kwereu nikech ok ubiloyo.”\n ","Jeroboam noseoro jolweny mondo oluor e tokgi mondo ni kane en e nyim Juda to jolweny moko mondo omonjgi gi ka tokgi.\n","Kane jo-Juda olokore moneno nine imonjogi gi ka tokgi kod e nyimgi eka negiywagore ni Jehova Nyasaye. To jodolo bende nogoyo turumbete\n","eka jo-Juda nongʼiyo kendo kane gigiyo kamano Nyasaye nokeyo Jeroboam kaachiel gi jo-Israel duto e nyim Abija kod jo-Juda.\n","Jo-Israel noringo akeya nono e nyim jo-Juda nikech Nyasaye nochiwogi e lwet jo-Juda.\n","Abija kod joge nonegogi malich ahinya ma joma nohinyore kuom jo-Israel marateke moyier ne gin ji alufu mia abich.\n","Kamano e kaka ne olo jo-Israel chiengʼno, jo-Juda nolocho nikech negigeno kuom Jehova Nyasaye, ma Nyasach kweregi.\n ","Abija nolawo Jeroboam mokawo mieche kaka Bethel gi Jeshana kod Efron kod mier matindo mokiewo kode.\n","Loch Jeroboam ne ok ochako obedo motegno e kinde Abija. Bangʼe Jehova Nyasaye nogoye motho.\n ","Loch Abija nomedo gurore motegno. Nokendo mon apar gangʼwen kendo ne en gi yawuowi piero ariyo gariyo kod nyiri apar gauchiel.\n ","Weche moko mag loch Abija, timbene duto kod gik mane owacho ondiki e kitap Ido janabi.\n"],["Kendo Abija notho kaka kwerene kendo noyike e Dala Maduongʼ mar Daudi. Asa wuode nobedo ruoth kare kendo e kinde mar lochne ne nitiere kwe kuom higni apar.\n ","Asa notimo gik mabeyo kendo makare e nyim Jehova Nyasaye ma Nyasache.\n","Nogolo kende mag misango mag pinje ma oko kaachiel gi kuonde motingʼore malo komuko kite milamo kendo ngʼado sirni mag Ashera.\n","Nochiwo ne Juda chik ni mondo omany Jehova Nyasaye ma Nyasach kweregi kendo orit chikene kod buchene.\n","Nomuko kuonde motingʼore malo kod kende mag misango miwangʼoe ubani e miech Juda, kendo pinyruoth nobedo gi kwe e ndalone.\n","Nogero mier madongo mag Juda mochiel gohinga motegno nimar piny ne nigi kwe. Onge ngʼama ne kedo kode ndalogo nikech Jehova Nyasaye nomiye yweyo.\n ","Asa nowacho ne jo-Juda niya, “Wageruru miechgi kendo waket ohinga molworogi man-gi kuonde maboyo mag ngʼicho gi rangeye kod lodi milorogi godo. Piny pod marwa nimar waseluwo Jehova Nyasaye ma Nyasachwa, newaluwe to en nomiyowa yweyo koni gi koni.” Omiyo negigedo kendo negidhi nyime maber.\n ","Asa ne nigi jolweny ma jo-Juda alufu mia adek moritore gi kuodi madongo kod tonge, kod jo-Benjamin alufu mia ariyo gi piero aboro manoritore gi okumba gi atungʼ. Magi duto ne gin jolweny mathuondi mager.\n ","Zera ja-Kush nomonjogi kod jolweny mangʼeny kaachiel gi geche mag lweny mia adek manobiro nyaka Maresha.\n","Asa nodhi mondo orom kode kendo negikawo kuondegi mag lweny e Holo mar Zefatha man but Maresha.\n ","Eka Asa noywak ne Jehova Nyasaye ma Nyasache kowacho niya, “Jehova Nyasaye, onge ngʼato moro machalo kodi manyalo konyo joma nyap kuom joma roteke makmana in. Yie ikonywa nikech wageno kuomi yaye Jehova Nyasaye ma Nyasachwa kendo wabiro rado gi jolweny mangʼenygi nikech Nyingi. Yaye Jehova Nyasaye in Nyasachwa kik iwe dhano adhana loyi.”\n ","Eka Jehova Nyasaye nonego jo-Kush e nyim Asa kod Juda. Jo-Kush noringo\n","kendo Asa kod jolweny mage nolawogi nyaka Gerar. Jo-Kush mangʼeny nonegi mane ok ginyal konyo nikech Jehova Nyasaye gi jolweny mage ema notimo mano. Jo-Juda noyako gik mangʼeny ahinya.\n","Negiketho mier matindo duto mokiewo gi Gerar nikech luoro moa kuom Jehova Nyasaye nomakogi. Ne giyako mier duto mane ni kanyo nikech ne nitiere gik moko mangʼeny kanyo.\n","Negituro kunde dhok kendo negipeyo rombe, diek kod ngamia mathoth bangʼe negidok Jerusalem.\n"],["Roho mar Nyasaye nolor kuom Azaria wuod Oded.\n","Nodhi moromo kod Asa mowachone niya, “Chikuru itu mondo uwinja, in Asa gi jo-Juda duto kod jo-Benjamin. Jehova Nyasaye nikodu ka un bende un kode, kudware to ununwangʼe, to kujwangʼe to en bende nojwangʼu.\n","Kuom kinde marabora jo-Israel ne onge gi Nyasaye ma adier kaachiel gi jadolo mane nyalo puonjogi kendo ne gionge gi chik.\n","To kane gin e thagruok ne giywakne Jehova Nyasaye ma Nyasach Israel ka gimanye mine giyude.\n","E ndalogo ne ok yot mondo ngʼato owuothi ma ok onwangʼo chandruok e yo, ma ne timore nikech jopiny duto nopongʼ gi chandruok.\n","Oganda moro ne kedo gi oganda machielo kendo dala moro bende ne kedo gi dala moro, nikech Nyasaye nooronigi chandruok mangʼeny.\n","Un to beduru motegno kendo chunyu kik ol nimar nochulu kuom tiju.”\n ","Kane Asa owinjo wechegi to gi koro mar janabi Azaria wuod Oded, notimo chir mogolo nyiseche manono e piny Juda kod Benjamin duto kod mier duto manokawo e gode matindo mag Efraim. Noloso kendo mar misango mar Jehova Nyasaye mane okethore mane nitie e nyim agola mar hekalu mar Jehova Nyasaye.\n ","Bangʼe nochoko jo-Juda duto kod jo-Benjamin kaachiel gi jo-Efraim, jo-Manase kod jo-Simeon manodak e kindgi nimar ji mangʼeny noweyo jo-Israel mobiro ire kane gineno ni Jehova Nyasaye ma Nyasache nenikode.\n ","Negichokore Jerusalem e dwe mar adek e hik loch Asa mar apar gabich.\n","Chiengʼno negitimone Jehova Nyasaye misango gi dhok mia abiriyo kod rombe kod diek alufu abiriyo mane gin gik mane giyako.\n","Negitimo singruok ni gibiro manyo Jehova Nyasaye ma Nyasach kweregi gi chunygi kod ngimagi duto.\n","Jogo duto ma ok noluw Jehova Nyasaye ma Nyasach jo-Israel, obed ngʼama tin kata maduongʼ, obed dichwo kata dhako nonegi.\n","Negitimo winjruok gi Jehova Nyasaye ka gikok gi dwol maduongʼ, ka gigoyo koko gi turumbete kod tungʼ.\n","Jo-Juda duto nomor kod singruokno nikech negisingore gi chunygi duto. Negimanyo Nyasaye gi chuny achiel kendo negiyude. Omiyo Jehova Nyasaye nomiyogi kwe kuonde duto.\n ","Ruoth Asa nogolo damare Maaka e kome mane entie kaka min ruoth nikech noloso sirni milamo mar Ashera. Asa nongʼado yien-no mokinge matindo tindo mowangʼe e holo mar Kidron.\n","Kata obedo ni Asa ne ok oketho kuonde motingʼore malo mag lemo e Israel, chunye nochiwore chutho ni Jehova Nyasaye ndalo duto mag ngimane.\n","Nokelo gige dhahabu gi fedha kod mula e hekalu mar Nyasaye ma en owuon gi wuon mare nosepwodho.\n ","Ne onge lweny kendo nyaka higa mar piero adek gabich mar loch Asa.\n"],["E higa mar piero adek gabich mar loch Asa, Baasha ruodh Israel nodhi kedo kod Juda kendo nochielo Rama motegno mondo ogengʼ ni ngʼato angʼata kik wuogi kata donji e piny Asa ruodh Juda.\n ","Eka Asa nokawo fedha gi dhahabu e kuonde keno mag hekalu mar Jehova Nyasaye kaachiel gi mago manokano e ode moorogi ne Ben-Hadad ruodh Aram manodak Damaski.\n","Nowachone niya, “Winjruok mondo obedie kindi koda mana kaka nobedo e kind wuonwa gi wuonu. Aoroni mich mag fedha gi dhahabu, koro keth winjruok mantie e kindi gi Baasha ruodh Israel mondo mi owe kedo koda.”\n ","Ben-Hadad noyie gi Ruoth Asa kendo nooro jotende mag lweny mondo omonj mier madongo mag Israel. Negiloyo Ijon, gi Dan kod Abel Maim kaachiel gi mier mag madongo mag keno mag Naftali.\n","Kane Baasha owinjo mano, nochungo gero Rama kendo nojwangʼo tije.\n","Eka Ruoth Asa nokelo jo-Juda duto kendo negikawo kite duto kod yiende mane Baasha osebedo katiyogo Rama kendo notiyo kodgi kuom gero Geba kod Mizpa.\n ","E ndalogo Hanani janen nobiro ir Asa ruodh Juda mowachone niya, “Nikech nigeno kuom ruodh Aram ma ok kuom Jehova Nyasaye ma Nyasachi, jolweny mag ruodh Aram osetony oa e lweti.\n","Donge jo-Kush kod jo-Libya ne ni kod jolweny motegno man kod geche lweny mangʼeny kod joriemb farese? To kane igeno kuom Jehova Nyasaye, to nochiwogi e lweti.\n","Nimar wenge Jehova Nyasaye ngʼiyo piny duto koni gi koni mondo ojiw joma chunygi oyie kuome chutho. Isetimo gima ofuwo omiyo chakre sani ibiro bedo gi lweny.”\n ","Asa ne iye owangʼ gi janen nikech wachni, nokecho kode ahinya mokete e twech. To bende e ndalogo Asa nochako sando jomoko malit.\n ","Weche mag loch Asa kar, chakruokgi nyaka gikogi, ondikgi e kitap ruodhi mag Juda kod Israel.\n","E higa mar piero adek gochiko mar loch Asa, tuo nogoye gi e tiende, kendo kata obedo ni tuoneno ne lich to e tuoneno ne ok omanyo kony ir Jehova Nyasaye to mana kuom jothieth.\n","Asa notho moyweyo kod kwerene e higa mar piero angʼwen gi achiel mar lochne,\n","kendo negi yike e liel mane okunyo e Dala Maduongʼ mar Daudi. Negipiele e kitanda mopongʼ kod gik mangʼwe ngʼar moruw maber kendo negiloso magenga maduongʼ ka imiyego duongʼ.\n"],["Jehoshafat wuode nobedo ruoth kare kendo nogurore motegno mondo osir Israel.\n","Noketo jolweny e mier mochiel duto mag Juda kendo nogero kuonde jolweny Juda kaachiel gi miech Efraim mane Asa wuon mare okawo.\n ","Jehova Nyasaye ne ni kod Jehoshafat nikech e ndaloge mokwongo nowuotho e yore mane Daudi wuon mare owuothoe. Ne ok oluwo Baal\n","to nomanyo Nyasach wuon mare kendo noluwo chikene kopogore gi kaka jo-Israel ne timo.\n","Jehova Nyasaye noguro lochne motegno kendo jo-Juda duto nokelo mich ni Jehoshafat mi nobedo kod mwandu mangʼeny kod huma maduongʼ.\n","Chunye nomako weche Jehova Nyasaye, to bende nogolo e Juda kuonde motingʼore gi malo mag lemo e Juda kaachiel gi sirni milamo mag Ashera.\n ","E higa mar adek mar lochne nooro jotelo mage kaka Ben-Hail, Obadia, Zekaria, Nethanel gi Mikaya mondo opuonj e mier mag Juda.\n","Kaachiel kodgi ne nitie jo-Lawi moko kaka: Shemaya gi Nethania gi Zebadia gi Asahel gi Shemiramoth gi Jehonathan gi Adonija gi Tobija kaachiel gi Tob-Adonija kod jodolo Elishama gi Jehoram.\n","Negipuonjo e piny Juda duto ka gitingʼo Kitap Chik mar Jehova Nyasaye ka gilworore e miech Juda duto kendo ka gipuonjo ji.\n ","Luoro mar Jehova Nyasaye nomako pinyruodhi mag pinje molworo Juda, omiyo ne ok gitugo lweny kod Jehoshafat.\n","Jo-Filistia nokelone Jehoshafat mich mopogore opogore to gi fedha; to jo-Arabu nokelone jamni madirom imbe alufu abiriyo gi mia abiriyo kod diek alufu abiriyo gi mia abiriyo.\n ","Jehoshafat nomedo bedo gi teko kendo nogero mier mochiel gohinga motegno kod mier mag keno e Juda.\n","Kendo nokano gik moko mangʼeny e miech Juda. Noketo e Jerusalem jolweny man kod lony mangʼeny e lweny.\n","Ma e kaka nondikgi kaluwore gi anywolagi:\n  Koa kuom jo-Juda jotend migepe mag jolweny alufu achiel (1,000) ne en\n Adna mane otelo ne jolweny maroteke alufu mia adek (300,000);\n ","maluwe ne en Jehohanan mane jatend jolweny alufu mia ariyo gi piero aboro (280,000);\n ","maluwe ne en Amasia wuod Zikri mane ochiwore kende owuon ne tij Jehova Nyasaye kendo notelo ne ji alufu mia ariyo (200,000).\n ","Koa e dhood Benjamin ne gin\n Eliada, jalweny mathuon ka en gi ji alufu mia ariyo (200,000) motingʼo atungʼ kod okumbni;\n ","maluwe ne en Jehozabad mane ni kod ji alufu mia achiel gi piero aboro (180,000) moikore ne lweny.\n  ","Magi e joge mane tiyo ne ruoth ka ok okwan jolweny mane oketo e mier madongo mochiel motegno gohinga e piny Juda duto.\n"],["Jehoshafat koro ne nigi mwandu mangʼeny kod huma malach, bende notimo winjruok gi Ahab kuom kend.\n","Bangʼ higni moko nodhi Samaria limo Ahab. Ahab noyangʼone kaachiel gi joma ne ni kode rombe mangʼeny kod dhok, kendo nokwaye ni mondo oked gi jo-Ramoth Gilead.\n","Ahab ruodh jo-Israel nopenjo Jehoshafat ruodh Juda niya, “Ibiro dhi konya kedo gi jo-Ramoth Gilead?”\n Jehoshafat nodwoke niya, “Wan joka ngʼato achiel, kendo joga gin jogi, wabiro konyi kedo.”\n","To Jehoshafat bende nowachone ruodh Israel niya, “Mokwongo penj ane Jehova Nyasaye wachni.”\n ","Omiyo ruodh Israel nochoko jonabi kanyakla maromo ji mia angʼwen mopenjogi niya, “Bende wanyalo dhi kedo gi jo-Ramoth Gilead koso kik adhi?”\n Negidwoke niya, “Dhiuru nikech Nyasaye nochiwe e lwet ruoth.”\n ","To Jehoshafat nopenjo niya, “Donge nitie janabi mar Jehova Nyasaye ka ma dwapenj wach?”\n ","Ruodh Israel nodwoko Jehoshafat niya, “Pod nitie ngʼato achiel manyalo penjonwa Jehova Nyasaye wach, to ok adware nikech ok okor gimoro amora maber kuoma, to kinde duto mana gik maricho. Nyinge en Mikaya wuod Imla.”\n Jehoshafat nodwoko niya, “Ruoth, ok onego iwach kamano.”\n ","Omiyo ruodh Israel noluongo achiel kuom jodonge mowachone niya, “Dhi piyo iom Mikaya wuod Imla.”\n ","Ruodh Israel kod Jehoshafat ruodh Juda noyudo orwako lepgi mag ruoth ka moro ka moro kuomgi obet e kom duongʼne e kar dino cham mantie e dhoranga Samaria, kendo ne gin kod jonabi duto mane koro e nyimgi.\n","Koro Zedekia wuod Kenana noloso tunge mag nyinyo kolando niya, “Ma e gima Jehova Nyasaye owacho, ‘Gi chumbegi ibiro chwowo jo-Aram nyaka itiekgi chuth.’ ”\n ","Jonabi mamoko duto bende ne koro wach mana machal kamano. Negiwacho niya, “Monj jo-Ramoth Gilead kendo ilogi, nikech Jehova Nyasaye enokete e lwet ruoth.”\n ","Jaote mane odhi luongo Mikaya nowachone niya, “Jonabi duto osekoro wach achiel machalre, kagiwacho ni gima ber biro timore ni ruoth. In bende yie ikor wach maber kaka gisekorono.”\n ","To Mikaya nowacho niya, “Akwongʼora gi nying Jehova Nyasaye mangima ni, anyalo mana nyise gima Nyasacha owacho.”\n ","Kane Mikaya ochopo, ruoth nopenje niya, “Bende wanyalo dhi mondo waked gi jo-Ramoth Gilead, koso kik wadhi?”\n Nodwoke niya, “Ked kodgi kendo iyud loch nimar ibiro chiwgi e lweti.”\n ","Ruoth nowachone niya, “Nyaka karangʼo ma anaketi mondo ikwongʼrina gi nying Jehova Nyasaye ni iwacho adiera ma ok miriambo?”\n ","Eka Mikaya nodwoke niya, “Ne aneno jo-Israel duto koke ewi gode mana kaka rombe maonge jakwath, kendo Jehova Nyasaye nowacho ni, ‘Jogi onge gi ruoth. Yie iwe ngʼato ka ngʼato odhi e dalane gi kwe.’ ”\n ","Ruodh Israel nowachone Jehoshafat niya, “Donge nawachoni ni ok okorna gik mabeyo, to okoro mana gik maricho?”\n ","Mikaya nodhi nyime kawacho niya, “Kuom mano winj wach Jehova Nyasaye: Naneno Jehova Nyasaye kobet e kom duongʼne gi jopolo duto ochungo e bathe korachwich gi koracham.\n","Kendo Jehova Nyasaye nowacho ni, ‘En ngʼa mabiro hoyo Ahab ruodh Israel mondo oked gi jo-Ramoth Gilead kendo onege kuno?’\n “To ngʼato ka ngʼato nochiwo pache.\n","Mogik, roho marach nobiro mochungʼ e nyim Jehova Nyasaye mowacho ni, ‘Abiro hoye.’ ”\n Jehova Nyasaye nopenje niya, “Ere kaka ibiro hoye?”\n ","Nodwoko niya, “ ‘Abiro dhi mondo abed roho mar miriambo e dho jonabi mage duto.’ ”\n Jehova Nyasaye nodwoke niya, “ ‘Dhiyo kendo itim kamano nikech in ema ibiro hoye mi iloye.’\n ","“Omiyo koro sani Jehova Nyasaye oseketo roho mar miriambo e dho jonabigi. Jehova Nyasaye osengʼadoni buch masira.”\n ","Eka Zedekia wuod Kenana noa malo mopamo lemb Mikaya. Nopenje niya, “En yo mane ma Roho mar Jehova Nyasaye noluwo kobiro wuoyo kodi?”\n ","Mikaya nodwoke niya, “Ibiro fwenyo chiengʼ ma iniring kidhi pondo e ot maiye.”\n ","Ruodh Israel nogolo chik niya, “Kawuru Mikaya kendo utere ir Amon jatend dala maduongʼ kendo ir Joash wuod ruoth,\n","kendo uwachne ni, ‘Gima ruoth wacho ema: Ket ngʼatni e od twech kendo kik imiye gimoro amora makmana makati kod pi nyaka aduogi kangima.’ ”\n ","Mikaya nowachone niya, “Kidwogo kingima, to kara ok asewuoyo gi dho Jehova Nyasaye.” Bangʼe nomedo wacho niya, “Winjuru wechena un ji duto!”\n ","Omiyo ruodh Israel gi Jehoshafat ruodh Juda nodhi Ramoth Gilead.\n","Ruodh Israel nowachone Jehoshafat niya, “Abiro rwako lewni moko ka wadhi e lweny mondo kik gifwenya, in to rwak arwaka lepi mag ruoth.” Omiyo ruodh Israel norwako lewni ma ok nyal fwenyego kendo nodhi e lweny.\n ","Ruodh jo-Aram nogolo chik ne jotende mariembo geche niya, “Kik uked gi ngʼato angʼata bed ni otin kata oduongʼ makmana ruodh Israel.”\n","Kane jotelo mariembo geche lweny noneno Jehoshafat negiwacho e chunygi niya, “Nyaka bed ni ma e ruodh Israel.” Omiyo negilokore mondo giked kode, to kane Jehoshafat oywak, Jehova Nyasaye nokonye. Nyasaye nogologi kuome,\n","nikech kane jotelo mariembo geche lweny noneno ni ok en ruodh Israel, negiweyo lawe.\n ","To ngʼat moro noywayo atungʼ mare modiro asere ma nochwowo ruodh Israel e kind law lweny mane orwako. Ruoth nonyiso jariemb gari niya, “Lok garini mondo igola ka, nimar ahinyora marach.”\n","Odiechiengʼno duto lweny nomedo bedo mager kendo noten ruodh Israel e gache komanyore gi jo-Aram nyaka godhiambo mondo ojiw joge. Notho ka chiengʼ dhi podho.\n"],["Kane Jehoshafat ruodh Juda noduogo ode Jerusalem kongima,\n ","Jehu janen ma wuod Hanani nodhi mondo orom kode kendo nonyiso ruoth niya, “Bende dikony joricho kendo iher jogo mochayo Jehova Nyasaye? Mirimb Jehova Nyasaye ni kuomi nikech isetimo ma.\n","Kata kama nitiere ber moko kuomi nikech isegolo e piny sirni milamo mag Ashera kendo chunyi bende iseketo mondo omany Nyasaye.”\n ","Jehoshafat nodak Jerusalem, nochako owuok kendo kolimo joge koa Bersheba nyaka chop piny gode matindo mag Efraim kendo kojiwo chunygi mondo gidwog ir Jehova Nyasaye ma Nyasach kweregi.\n","Noketo jongʼad bura e piny, e mier duto madongo mag Juda mochiel gohinga.\n","Nonyisogi niya, “Paruru malongʼo gima utimo, nikech ok ungʼad bura gi nying dhano to ungʼado e nying Jehova Nyasaye man kodu e seche mungʼadoe bura.\n","Emomiyo tiuru ka luoro mar Nyasaye ni kodu. Ritreuru ka ungʼado bura nimar kuom Jehova Nyasaye ma Nyasachwa onge tim marach kata dewo wangʼ kata chulo asoya.”\n ","Bende e Jerusalem, Jehoshafat noketo jo-Lawi, jodolo kaachiel gi jotend anywola moko mag jo-Israel mondo ongʼad bura e nying Jehova Nyasaye kendo mondo gikel kwe e tungni. Kendo negidak Jerusalem.\n","Nochikogi kama, Nyaka uti tijeu gi adiera kendo gi chunyu duto ka uluoro Jehova Nyasaye.\n","Kuom wach moro amora mane okel e nyimu gi joweteu modak e mier, bedni en wach nek kata weche moko mag chik, yorene kata weche mag buchene to nyaka usiemgi ni kik giketh e nyim Jehova Nyasaye, ka ok kamano to mirimbe nobi kuomu kod kuom joweteu. Kutimo ma, to ok unutim richo.\n ","“Amaria jadolo maduongʼ ema notelnu e weche duto mag Jehova Nyasaye, to Zebadia wuod Ishmael ma jatend dhood Juda to notelnu e weche duto mag ruoth, to jo-Lawi noti kaka jotelo kuomu. Tiuru ka un gi chir, kendo Jehova Nyasaye obed gi jogo matimo maber.”\n"],["Bangʼ mano jo-Moab kod jo-Amon kaachiel gi jo-Meun moko nobiro mondo oked gi Jehoshafat.\n ","Jomoko nobiro monyiso Jehoshafat niya, “Oganda lweny maduongʼ moa Edom bironi koa e loka Nam kocha. Gisechopo Hazazon Tamar” (tiende ni, En Gedi).\n","Jehoshafat nobwok omiyo nokwayo Jehova Nyasaye kendo nochiko jo-Juda duto mondo otwe chiemo.\n","Jo-Juda duto nobiro kaachiel mondo gikwa Jehova Nyasaye kony, adier negia e mier mag Juda duto mondo gidwar wangʼe.\n ","Eka Jehoshafat nochungʼ e nyim oganda mar Juda kod Jerusalem e hekalu mar Jehova Nyasaye e nyim laru manyien\n","mowacho niya,\n “Jehova Nyasaye ma Nyasach kwerewa, donge in e Nyasaye mantie e polo? In ema itelone pinyruodhi duto mag ogendini. Teko gi nyalo ni e lweti, kendo onge ngʼato manyalo siri.\n","Nyasachwa, donge niriembo joma nodak e pinyni ka jo-Israel neno mimiyo nyikwa Ibrahim osiepni pinyni nyaka chiengʼ?\n","Gisedak e pinyni kendo gisegeroni kama ler mar lemo maluongo Nyingi kagiwacho ni,\n","‘Ka gima rach ogore kuomwa, bed ni en kum gi ligangla kata dera mar tho kata kech, to wabiro chungʼ e nyimi e hekaluni miluongo gi Nyingi kendo wanaywagreni nikech masirani, kendo iniwinjwa mi ireswa.’\n ","“To koro jo-Amon gi jo-Moab kod jo-Got Seir mane ok iyiene jo-Israel mondo omonj pinygi kane gia Misri; kuom mano ne giweyogi ma ok gitiekogi.\n","Neye gima gitimonwa kuom biro mondo giriembwa e gima nimiyowa kaka girkeni marwa.\n","Nyasachwa, donge dingʼadnegi bura? Wan to waonge kod teko ma wanyalo kedogo kod oganda lweny maduongʼni ma monjowani. Wan ok wangʼeyo gima dwatim, genowa waketo kuomi.”\n ","Jo-Juda duto gi mondegi gi nyithindgi kod nyithindgi matindo nochungʼ e nyim Jehova Nyasaye.\n ","Eka Roho mar Jehova Nyasaye nolor kuom Jahaziel wuod Zekaria ma wuod Benaya, ma wuod Jeyel ma wuod Matania ma ja-Lawi kendo nyakwar Asaf kane ochungʼ e dier chokruok.\n ","Nowacho niya, “Chik iti in Ruoth Jehoshafat kaachiel gi jogo duto modak Juda gi Jerusalem! Jehova Nyasaye wachoni kama: ‘Kik ibed gi luoro kendo chunyi kik parre nikech oganda lweny maduongʼni, nimar lweny ok maru, to en mar Nyasaye.\n","Kiny upangru ka udhi irgi. Gibiro biro ka gitwenyo got ka giluwo Holo mar Ziz kendo ubiro yudogi e giko piny mar kamotuo mar Jeruel.\n","Ok ochuno ni uked e lwenyni. Kawuru kuondeu, chunguru motegno mondo une loch ma Jehova Nyasaye nomiu, yaye Juda kod Jerusalem. Kik ubed maluor, kendo kik chunyu nyosre. Kiny dhiuru mondo urad kodgi nimar Jehova Nyasaye nobed kodu.’ ”\n ","Jehoshafat nokulore piny auma kendo jo-Juda duto kod Jerusalem nogoyo chonggi piny e nyim Jehova Nyasaye ka gilame.\n","Eka jo-Lawi moko, jo-Kohath kod jo-Kora nochungo mopako Jehova Nyasaye ma Nyasach jo-Israel gi dwol maduongʼ ahinya.\n ","Gokinyi mangʼich negiwuok gidhi e piny Tekoa motwo. Kane giwuok Jehoshafat nochungʼ kawacho niya, “Chikuru itu un jo-Juda kod joma odak Jerusalem! Beduru kod geno kuom Jehova Nyasaye ma Nyasachu eka unukuwo, bende yieuru gi jonabi mage eka unulo.”\n","Kane osepimo wach gi joge, Jehoshafat noyiero joma onego owerne Jehova Nyasaye mondo gipak berne mokalo apima mar lerne ka gitelo e nyim jolweny ka giwer niya,\n “Dwokneuru Jehova Nyasaye erokamano,\n nikech herane osiko nyaka chiengʼ.”\n ","Kane gichako wer kendo pake, Jehova Nyasaye norundogi ma jo-Amon kod jo-Moab kaachiel gi jo-Got Seir manomonjo Juda nochako kedo kendgi giwegi mi nologi.\n","Jo-Amon gi jo-Moab noriwore mochako kedo kod jo-Got Seir monegogi kendo otiekogi pep. Kane gitieko nego jo-Got Seir, negikonyore kuom tiekore kendgi giwegi.\n ","Kane jo-Juda nobiro kama omanyore gi kama otimo ongoro kendo gingʼiyo oganda lweny maduongʼ, negineno mana ringre joma otho koriere piny kendo ne githo maonge ngʼama notony.\n","Omiyo Jehoshafat gi joge nodhi mondo giyak mwandu kendo neginwangʼo gige lweny mangʼeny kod lewni kod gik moko ma nengogi tek mangʼeny ma ok neginyal tingʼo duto. Gik miyako ne ngʼeny ahinya mane otieko ndalo adek mondo giyakgi duto.\n","To chiengʼ mar angʼwen negichokore e Holo mar Beraka kama ne gipakoe Jehova Nyasaye. Ma emomiyo iluonge ni Holo mar Beraka nyaka chil kawuono.\n ","Eka jo-Juda gi jo-Jerusalem duto kotelnegi kod Jehoshafat nodok Jerusalem ka gimor gi ilo nikech Jehova Nyasaye nomiyogi mor kuom loyo wasikgi.\n","Negidonjo Jerusalem e hekalu mar Jehova Nyasaye ka gigoyo nyatiti gi asili kod turumbete.\n ","Luoro mar Nyasaye nomako pinjeruodhi mag pinje kane giwinjo kaka Jehova Nyasaye nokedo gi wasik jo-Israel.\n","Kamano pinyruoth Jehoshafat ne nigi kwe nikech Nyasache nomiye yweyo kuonde duto.\n ","Mano e kaka Jehoshafat norito Juda. Ne en ja-higni piero adek gabich kane obedo ruodh Juda kendo norito piny kodak Jerusalem kuom higni piero ariyo gabich. Min mare ne nyinge Azuba nyar Shilhi.\n","Noluwo yore Asa wuon mare kendo ne ok oweyogi, nimar notimo gima kare e nyim Jehova Nyasaye.\n","To kata kamano kuonde motingʼore gi malo mag lemo ne ok omuki kendo ji ne pok oketo chunygi kuom Nyasach kweregi.\n ","Gik mamoko manotimore e ndalo loch Jehoshafat aa chakruok nyaka gikogi ondikgi e weche mag ndalo mag Jehu wuod Hanani kaka ochan-gi e kitap ruodhi mag Israel.\n ","Bangʼe Jehoshafat ruodh Juda notimo winjruok kod Ahazia ruodh Israel manongʼadne bura nikech timbene maricho.\n","Ne giwinjore ni gihondho yiedhi mangʼeny mag loko ohala. Bangʼe kane oselosgi Ezion Geber,\n","Eliezer wuod Dodavahu ma ja-Maresha nokoro wach marach kuom Jehoshafat kowacho niya, “Nikech isetimo winjruok kod Ahazia, Jehova Nyasaye biro ketho gigo ma iseloso.” Yiedhigo nobarore kendo ne ok ginyal kwangʼ mondo gitim ohala.\n"],["Jehoshafat notho kaka kwerene kendo noyike but kwerene e Dala Maduongʼ mar Daudi kendo Jehoram wuode nobedo ruoth kare.\n","Owete Jehoram ma yawuot Jehoshafat ne gin Azaria gi Jehiel gi Zekaria kod Azariahu gi Mikael kod Shefatia. Magi duto ne gin yawuot Jehoshafat ruodh Israel.\n","Wuon-gi nosemiyogi mwandu mangʼeny mag fedha gi dhahabu gi gik moko ma nengogi tek kaachiel gi mier mag Juda mochiel gohinga motegno, kata kamano loch pinye nomiyo Jehoram pinyruoth nikech ne en wuode makayo.\n ","Kane Jehoram nosegurore motegno e kom duongʼ wuon mare, nonego owetene gi ligangla kaachiel gi joka dhood ruoth mamoko mag Israel.\n","Jehoram ne ja-higni piero adek gariyo kane obedo ruoth, kendo norito piny kodak Jerusalem kuom higni aboro.\n","Noluwo timbe mag ruodhi Israel mana kaka jood Ahab notimo nimar nokendo nyar Ahab. Notimo timbe mamono e nyim Jehova Nyasaye.\n","Kata kamano Jehova Nyasaye ne ok otieko od Daudi nikech noparo singruok mane otimo kode. Nosesingore ne Daudi gi ogandane ni ginibed e loch nyaka chiengʼ.\n ","E ndalo loch Jehoram, Edom nongʼanyo ne Juda mi gibedo gi ruodhgi giwegi.\n","Omiyo Jehoram nodhi kuno gi jotende kod gechene duto mag lweny. Jo-Edom nolwore kaachiel gi jotend gechene mag lweny, to nochiewo gotieno momwomogi.\n","Nyaka chil kawuono jo-Edom pod ongʼanyo ne jo-Juda.\n Jo-Libna bende nongʼanyo e ndalono nikech Jehoram noweyo Jehova Nyasaye ma Nyasach kwerene.\n","Bende ne osegero kuonde motingʼore malo mag lemo e gode matindo mag Juda kendo nomiyo jo-Jerusalem oweyo Nyasaye kendo omiyo jo-Juda bende orwenyo.\n ","Jehoram nonwangʼo baruwa koa ir Elija janabi mawacho niya,\n “Ma e gima Jehova Nyasaye ma Nyasach kwaru Daudi wacho, ‘Ok iseluwo yore wuonu Jehoshafat kata mago mag Asa ruodh Juda.\n","To isewuotho e yore mag ruodhi mag Israel, omiyo isemiyo jo-Juda kod jo-Jerusalem oseweyo luwa mana kaka dhood Ahab notimo. Bende isenego oweteni monywoligo ma nyithind wuonu hie, joma ne ber moloyi.\n","Koro omiyo Jehova Nyasaye biro chwado jogi, yawuoti kod mondi kod gimoro amora miluongo ni mari, noyud chwat malit.\n","In iwuon nibed gi tuo marach manocham nyimbiyi, kendo tuoni nomi nyimbiyi wuog oko.’ ”\n ","Jehova Nyasaye nomiyo jo-Filistia gi jo-Arabu modak mokiewo kod jo-Kush obedo mamono kod Jehoram.\n","Negimonjo Juda magi kedo kode kendo negipeyo gik moko duto mane nitie e od ruoth kaachiel gi yawuote kod monde. Onge wuode mane odongʼ makmana wuode ma chogo miluongo ni Ahazia.\n ","Bangʼ mano Jehova Nyasaye nogoyo Jehoram gi tuo malich momako nyimbiye ma ok thiedhre.\n","Bangʼ kinde manok madirom higni ariyo, tuone nomedore ma nyimbiye nowuok oko omiyo notho ka en gi rem malich. Joge ne ok olosone mach mar magenga kaka nolosne kwerene.\n ","Jehoram ne ja-higni piero adek gariyo ka nodoko ruoth, kendo norito piny kuom higni aboro kodak Jerusalem. Notho maonge ngʼama nokuyo kuom thone kendo noyike e Dala Maduongʼ mar Daudi to ok kuma iyikoe ruodhi.\n"],["Jo-Jerusalem noketo Ahazia wuod Jehoram ma chogo nobedo ruoth kare nikech joma nomonjogi kaachiel gi jo-Arabu manobiro e lwenyno nosenego yawuot Jehoram madongo duto. Omiyo Ahazia wuod Jehoram ruodh Juda nochako rito loch.\n ","Ahazia ne ja-higni piero ariyo gariyo kane obedo ruoth kendo norito piny kuom higa achiel kodak Jerusalem. Min mare ne nyinge Athalia ma nyakwar Omri.\n ","En bende noluwo timbe mag od Ahab nimar min mare nojiwe mondo otim timbe maricho.\n","Notimo timbe mamono e nyim Jehova Nyasaye mana kaka jood Ahab nosetimo nikech bangʼ tho wuon mare gin ema ne gingʼadone rieko marach mane okethe.\n","Bende noluwo puonjgi kane oriwore gi Joram wuod Ahab ruodh Israel mondo giked kod Hazael ruodh Aram e piny Ramoth Gilead. Jo-Aram nohinyo Joram;\n","omiyo nodok Jezreel mondo ochangi kuom hinyruok manoyudo Ramoth ka nokedo gi Hazael ruodh Aram.\n Eka Ahazia wuod Jehoram ruodh Juda nodhi Jezreel mondo one Joram wuod Ahab nikech nohinye.\n ","To Nyasaye nosechano mondo otiek Ahazia kodhi limo Joram. Kane Ahazia ochopo negidhi gi Joram mondo girom gi Jehu wuod Nimshi mane Jehova Nyasaye osewiro mondo otiek dhood Ahab.\n","Kane Jehu ngʼado bura ni dhood Ahab, nonwangʼo yawuot ruoth moa e dhood ruodhi mag Juda kaachiel gi yawuot wede Ahazia mane osebedo katiyone kendo nonegogi.\n","Bangʼe nodhi mondo omany Ahazia kendo joge nonwangʼe kopondo Samaria. Nokele ne Jehu mine onege. Ne giike kagiwacho niya, “Ne en wuod Jehoshafat manoluwo Jehova Nyasaye gi chunye duto.” Omiyo ne onge ngʼato moro amora motegno e od Ahazia mane nyalo rito piny.\n ","Kane Athalia min Ahazia noneno ni wuode osetho, nodhi mondo otiek anywola mar joka ruoth mar Juda duto.\n","To Jehosheba nyar ruoth Jehoram nokawo Joash wuod Ahazia kendo nokwale lingʼ-lingʼ kuom nyithi ruoth mane idwaro nego mopande e od nindo kaachiel gi japite. Nikech Jehosheba nyar ruoth Jehoram mane chi Jehoyada jadolo ne nyamin Ahazia, nopando nyathino ne Athalia mondo kik onege.\n","Nodongʼ kopande ei hekalu mar Nyasaye kuom higni auchiel e kinde loch Athalia.\n"],["E higa mar abiriyo Jehoyada nonyiso tekone. Ne otimo winjruok kod jotend migepe mag jolweny mia achiel magin Azaria wuod Jeroham gi Ishmael wuod Jehohanan gi Azaria wuod Obed gi Maseya wuod Adaya kaachiel gi Elishafat wuod Zikri.\n","Ne giwuotho e piny Juda duto ka gichoko jo-Lawi kaachiel gi jotend anywola mag Israel moa e mier duto. Kane gibiro Jerusalem,\n","jogo mano chokore notimo winjruok gi ruoth e hekalu mar Nyasaye.\n Jehoyada nowachonegi niya, “Wuod ruoth nobed e loch kaka Jehova Nyasaye nosingore kuom nyikwa Daudi.\n","Koro gima onego utim ema: Achiel kuom adek mar jodolo kod jo-Lawi mabiro dhiyo e tich chiengʼ Sabato biro rito dhoudi,\n","to achiel kuom adek machielo to orit od ruoth, to achiel kuom adek modongʼ to orit Ranga Mise to ji mamoko modongʼ duto to nobed e laru mar hekalu mar Jehova Nyasaye.\n","Kik uyiene ngʼato angʼata mondo odonj e hekalu mar Jehova Nyasaye makmana jodolo kod jo-Lawi mopwodhi kendo tiyo odiechiengʼno, to ji mamoko duto to orit tije ma Jehova Nyasaye osemiyogi mondo gitim.\n","Jo-Lawi nochungʼ kolworo ruoth ka moro ka moro otingʼo gige lweny mage e lwete kendo ngʼato angʼata modonjo e hekalu nyaka negi, bende beduru machiegni gi ruoth kamoro amora modhiye.”\n ","Jo-Lawi gi jo-Juda notimo kaka Jehoyada jadolo nochikogi. Jatend migawo ka migawo nokawo joge mane dhi tich chiengʼ Sabato to gi mago mane onego oywe, nikech Jehoyada ne ok omiyo migepe mamokogi thuolo.\n","Eka nomiyo jotend migepe mag jolweny mia achiel tonge kod kuodi kod okumba mano mane mag Ruoth Daudi mane nitie e hekalu mar Nyasaye.\n","Nochano ji duto mondo orit ruoth ka moro ka moro nigi gire mar lweny e lwete, chakre yo milambo nyaka yo nyandwat mar hekalu ka gilworo kendo mar misango kod hekalu.\n ","Eka Jehoyada kod yawuote nogolo wuod ruoth oko mi osidhone osimbo mar loch kendo negimiye kitap chik mi gikete ruoth. Ne giwire ka gigoyo koko niya, “Ruoth mondo odag amingʼa!”\n ","Kane Athalia owinjo koko mar joma ne ringo kendo pako ruoth, nodhi irgi e hekalu mar Jehova Nyasaye.\n","Nongʼicho moneno ruoth kochungʼ e bath siro mar dhoot. Jotelo gi jogo turumbete nochungʼ e bath ruoth kendo ji duto mag pinyno ne mor kendo negigoyo turumbete, to jower magoyo thumbe notelo ni wende pak. Eka Athalia noyiecho lepe kakok niya, “Andhoga! Andhoga!”\n ","Jehoyada nooro jotelo morito migepe mag jolweny mia achiel-ka, ma bende ne gin jotend jolweny kowachonegi niya, “Keleuru e dierwa kendo neguru ngʼato angʼata maluwe.” Nimar jadolo nosewacho niya, “Kik dhakono donj ei hekalu mar Jehova Nyasaye.”\n","Omiyo negimake kane ochopo e dhorangaj Farese e kar od ruoth kendo kanyo ema neginege.\n ","Eka Jehoyada gi ji kod ruoth nosingore ni ginibed jo-Jehova Nyasaye.\n","Ji duto nodhi e hekalu mar Baal kendo negimuke. Negitoyo matindo tindo kende mag misango kaachiel gi nyisechene manono kendo neginego Matan jadolo mar Baal e nyim kendegi mag misango.\n ","Bangʼe Jehoyada noketo jorit mag hekalu mar Jehova Nyasaye e bwo jodolo mane gin jo-dhood Lawi mane Daudi omiyo tij hekalu mondo gichiw misengini miwangʼo pep ni Jehova Nyasaye kaka ondikgi e Chik Musa ka gimor kod wer kaka Daudi ne ochikogi.\n","Bende noketo jorit dhoudi e rangeye mag hekalu mar Jehova Nyasaye mondo ngʼato angʼata ma ok ler kik donji.\n ","Nokawo jotend migepe mag jolweny mia achiel-ka, jood ruoth, jotend ji kaachiel gi jopinyno duto kendo negigolo ruoth oko mar hekalu mar Jehova Nyasaye. Negidhi e od ruoth ka giluwo Rangach Mamalo kendo giketo ruoth e kom duongʼne.\n","Jopinyno duto nobedo gi mor kendo dala maduongʼ nobedo gi kwe, nikech Athalia nosenegi gi ligangla.\n"],["Joash ne ja-higni abiriyo kane odoko ruoth kendo norito piny kuom higni piero angʼwen kodak Jerusalem. Min mare ne nyinge Zibia mane nyar Bersheba.\n","Joash notimo gima kare e nyim wangʼ Jehova Nyasaye e ndalo duto mane Jehoyada jadolo.\n","Jehoyada nogamone mon ariyo manonywologo yawuowi kod nyiri.\n ","Bangʼ ndalo manok Joash noparo mondo olos hekalu mar Jehova Nyasaye.\n","Nochoko jonabi kod jo-Lawi kanyakla achiel kowachonegi niya, Dhiuru e miech Juda kendo usol pesa ma jo-Israel owinjore ogol higa ka higa mondo walosgo hekalu mar Nyasachu. Neuru ni utimo mano mapiyo. To jo-Lawi ne ok otimo mapiyo.\n ","Omiyo ruoth noluongo Jehoyada jadolo maduongʼ mopenje niya, “Angʼo mosemoni oro jo-Lawi mondo osol osuru manoket gi Musa jatich Jehova Nyasaye kod jodong Israel kuom jo-Juda gi jo-Jerusalem mondo olosgo Hemb Romo?”\n ","Koro yawuot Athalia dhako marachno noseketho hekalu mar Nyasaye kendo negitiyo ni Baal gi gik mopwodhi mag Nyasaye.\n ","Bangʼe ruoth nogolo chik mondo olos sanduku, kendo okete e dhoranga hekalu mar Jehova Nyasaye.\n","Noor wach mondo oland ne jo-Juda gi jo-Jerusalem ni mondo gikelne Jehova Nyasaye osuru mane Musa jatich Nyasaye ochiko jo-Israel e thim.\n","Jotelo kod ji duto nokelo pokgi gi mor ka giketogi e sandugno nyaka nopongʼ thich.\n","E kinde ka kinde kane jo-Lawi okelo sanduku ne jotend ruoth kendo kane gineno ni pesa ne nitiere mangʼeny, to jagoro mar joka ruoth kod jatelo margi kod jatij jadolo maduongʼ ne jobiro mondo okaw sanduku kendo kane giseloko gik manie sanduku negidwoke kare. Kamano e kaka negitimo pile ka pile kendo negichoko pesa mangʼeny mokalo.\n","Ruoth kod Jehoyada nochiwo pesa ne jogo mane timo tich mane dwarore mar loso hekalu mar Jehova Nyasaye. Negindiko jogedo kod jopa bao kaachiel gi joma olony e tich nyinyo kod mula mondo olos hekalu mar Jehova Nyasaye.\n ","Jogo mane rito tich ne ngʼiyo tich maber kendo tich nodhi maber e lwetgi. Negiloso hekalu mar Nyasaye kaluwore gi kaka nogere chon kendo negimedo sire mondo omed bedo motegno.\n","Kane gisetieko, negikelo pesa mane odongʼ ne ruoth kod Jehoyada mi negiloso gik moko mitiyogo e lemo ei hekalu mar Jehova Nyasaye kaka: gik mitiyogo e misango miwangʼo pep kaachiel gi dise to gi gik mamoko molos gi dhahabu kod fedha. Negitimo misengini miwangʼo pep mapile pile e hekalu mar Jehova Nyasaye kinde duto ka Jehoyada pod ngima.\n ","Jehoyada koro noti kendo hike noniangʼ mine otho ka en ja-higni mia achiel gi piero adek.\n","Ne oike e Dala Maduongʼ mar Daudi gi ruodhi nikech gigo mabeyo mane osetimo ni Nyasaye kod hekalu e Israel.\n ","Bangʼ tho Jehoyada, jotend jo-Juda nobiro mondo olim ruoth mi nowinjogi.\n","Negijwangʼo hekalu mar Jehova Nyasaye, ma Nyasach kweregi kendo negilamo sirni milamo mag Ashera kod nyiseche manono. Mirima nomako Nyasaye gi jo-Juda gi jo-Jerusalem nikech richogi.\n","Kata obedo ni Jehova Nyasaye nooronegi jonabi mondo odwokgi ire kendo osiemgi malit, to ne gidagi winjo.\n ","Eka Roho mar Nyasaye nolor kuom Zekaria wuod Jehoyada jadolo. Nochungʼ e nyim ji kowacho niya, “Nyasaye wacho kama: ‘Angʼo momiyo ok urito chike Jehova Nyasaye? Omiyo ok unuyud hawi nikech useweyo Jehova Nyasaye omiyo en bende oseweyou.’ ”\n ","To ne giriwore ka gikwedo Zekaria mi negichiele kod kite e laru mar hekalu mar Jehova Nyasaye kaka ne ruoth omiyogi chik; mi notho.\n","Ruoth Joash ne ok oparo ngʼwono mane Jehoyada wuon Zekaria notimone, to nonego wuode mane otho kaywak niya, “Mad Jehova Nyasaye ne gima itimona kendo ochulni kuor.”\n ","Kar chak higa, jolweny mag Aram nobiro monjo Joash, negimonjo Juda kod Jerusalem kendo neginego jotendgi duto kendo mwandu mane giyako ne giorone ruodhgi Damaski.\n","Kata obedo ni jolweny mag Aram ne nok moloyo, Jehova Nyasaye nochiwo jo-Juda e lwetgi mana ka gima ne gin jolweny mangʼeny. Nikech Juda noweyo luwo Jehova Nyasaye ma Nyasach kweregi kendo nongʼadne Joash bura.\n","Kane jo-Aram osea ne giweyo ka gihinyo Joash malit. Eka jodonge noriworene nikech nek mane onegogo wuod Jehoyada jadolo mi neginege e kitandane. Omiyo notho kendo ne giike e Dala Maduongʼ mar Daudi to ok kar yiko ruodhi.\n ","Jogo mane oriworene ne gin Zabad wuod Shimeath nyar Amon kod Jehozabad wuod Shimrith nyar Moab.\n","Weche mane ondiki kuom yawuote gi weche mane jonabi okoro kuome kaachiel gi kaka noloso hekalu mar Nyasaye ondiki e kitap weche mag ndalo mar ruodhi. Kendo Amazia wuode nobedo ruoth kare.\n"],["Amazia ne ja-higni piero ariyo gabich kane odoko ruoth kendo norito Jerusalem kuom higni piero ariyo gochiko. Min mare ne nyinge Jehoadin nyar Jerusalem.\n","Notimo gima kare e nyim Jehova Nyasaye to ok gi chunye duto.\n","Bangʼ ka pinyruodhe nosegurore maber, nonego jotelo mane onego wuon mare mane ruoth.\n","Kata kamano ne ok onego yawuot jogo nikech noluwo chik manie Kitap Chik mar Musa mane Jehova Nyasaye oketo mawacho niya, “Wuone ok nonegi nikech ketho mag nyithindgi, bende nyithindo kik negi nikech ketho mag wuonegi, to ngʼato ka ngʼato nonegi nikech richone owuon.”\n ","Eka Amazia nochoko jo-Juda kod jo-Benjamin kaachiel mopogogi tich kaluwore gi anywolagi kendo noyiero jotend migepe mag jolweny alufu achiel kod migepe mag mia achiel. Bangʼe nokwano jogo mahikgi piero ariyo ka dhi nyime kendo nonwangʼo ni ne gin ji alufu mia adek mane nyalo dhi e lweny kendo mane nyalo kedo gi tongʼ kod okumba.\n","Bende nondiko jo-Israel mathuondi alufu mia achiel kochulo fedha ma pekne romo kilo alufu adek gi mia angʼwen.\n ","To ngʼat Nyasaye moro nobiro ire mowachone niya, “Ruoth momi luor, kik iyie mondo jolweny ma jo-Israel dhi kodi nimar Jehova Nyasaye ok ni kod jo-Israel ma jo-Efraim-gi.\n","To kata kidhi ma ikedo gi chir e lweny, to Nyasaye nomi wasiki loyi, nikech Nyasayeno nigi teko mar konyi kata miyo wasiki loyi.”\n ","Amazia nopenjo ngʼat Nyasaye niya, “To wabiro timo angʼo kuom fedha mapekgi romo kilo alufu adek gi mia angʼwen mane wachulo kuom jolweny mag jo-Israel?”\n Ngʼat Nyasaye nodwoko niya, “Jehova Nyasaye nyalo miyi mangʼeny moloyo mano.”\n ","Eka Amazia noriembo jolweny mane oa Efraim mine gidok e miechgi ka igi owangʼ kendo gikecho malich gi Juda.\n ","To Amazia notimo chir kendo nowuok motelone jolweny mage kagidhi e Holo mar Chumbi kama nonege jo-Seir alufu apar.\n","Jolweny mag Juda nomako ji alufu apar kangima mi negiterogi ewi lwanda moro kendo negidirogi piny ma githo kendo gitur matindo tindo.\n ","To e sechego jolweny mane Amazia oriembo ni ok inyal dhi kode e lweny nomonjo miech Juda chakre Samaria nyaka Beth Horon. Neginego ji alufu adek kendo negipeyo gik moko mangʼeny.\n ","Kane Amazia odwogo koa nego jo-Edom nokelo nyiseche mag jo-Seir moketogi ka nyisechege kokulore nigi kendo notimonigi misango.\n","Jehova Nyasaye nokecho ahinya gi Amazia kendo noorone janabi manowachone niya, “Angʼo momiyo igeno kuom nyiseche mag jogi mane ok nyal reso jogi giwegi e lweti?”\n ","Kane pod janabino wuoyo, ruoth nowachone niya, “Bende waseketi jangʼad rieko ne ruoth? Lingʼ thi! Koso idwaro tho?”\n Omiyo janabi nolingʼ, to bangʼe nowacho niya, “Angʼeyo ni Nyasaye osechano ni mondo otieki nikech gima isetimo kendo ok isewinjo puonjna.”\n ","Bangʼe Amazia ruodh Juda nopenjo jongʼadne rieko mi nooro joote ir Jehoash wuod Jehoahaz ma wuod Jehu ruoth Israel kowacho niya, “Bi warom wangʼ gi wangʼ.”\n ","To Jehoash ruodh Israel nodwoko Amazia ruodh Juda gi ngero niya, “Kuth alii man Lebanon nooro wach ne yiend sida man Lebanon ni, ‘Yie ichiw nyari ne wuoda mondo okendi.’ To le moro mar bungu mowuok Lebanon nokadho kanyo monyono kuth aliino gi tiende.\n","In iwuorori ni iseloyo jo-Edom kendo koro iwuoyo marach kisungori. To ber mondo ibed mana e dala. Angʼo momiyo imanyo lweny mabiro tieki kaachiel gi jo-Juda duto?”\n ","Kata kamano, Amazia ne ok odewo, nimar ne en dwaro Nyasaye mondo ochiwe e lwet Jehoash nikech negiluwo nyiseche mag Edom.\n","Omiyo Jehoash ruodh Israel nomonje. Jehoash kod Amazia ruodh Juda ne joromo e lweny e dala mar Beth Shemesh man Juda.\n","Jo-Israel noloyo jo-Juda kendo ngʼato ka ngʼato noringo kochomo dalane.\n","Jehoash ruodh Israel nomako Amazia wuod Joash ma wuod Ahazia, ruodh Juda e Beth Shemesh. Bangʼe Jehoash nokele Jerusalem kendo nomuko ohinga mar Jerusalem chakre e Dhoranga Efraim nyaka kama ohinga ogomogo, bor kama ne omuko ne romo fut mia abich gi piero ochiko gachiel.\n","Nokawo dhahabu gi fedha duto kod gik moko duto mane oyudo e hekalu mar Nyasaye mane Obed-Edom orito kaachiel gi keno mar ruoth kod ji moko mano mako e lweny, bangʼe nodok e piny Samaria.\n ","Amazia wuod Joash ruodh Juda nodak higni apar gabich bangʼ tho Jehoash wuod Jehoahaz ruodh Israel.\n","To weche mamoko mag loch Amazia kar chakruokgi nyaka gikogi donge ondikgi e kitap ruodhi mag Juda kod Israel?\n","Chakre ndalo mane Amazia oweyo luwo Jehova Nyasaye, negichikone obadho e Jerusalem mi oringo odhi Lakish, to negioro ji bangʼe Lakish ma onege kuno.\n","Noduog ringre kotingʼ gi faras kendo noyike but kwerene e Dala Maduongʼ mar Juda.\n"],["Bangʼe jo-Juda duto nokawo Uzia mane ja-higni apar gauchiel kendo negikete ruoth kar wuon mare Amazia.\n","Kane wuon mare osetho moike kaka kwerene, nochako ogero Elath moduoke ne jo-Juda.\n ","Uzia ne ja-higni apar gauchiel kane odoko ruoth kendo nobedo ruoth kodak Jerusalem kuom higni piero abich gariyo. Min mare ne nyinge Jekolia ma nyar Jerusalem.\n","Notimo gima kare e nyim wangʼ Jehova Nyasaye mana kaka wuon-gi Amazia nosetimo.\n","Noketo chunye kuom Nyasaye e ndalo mag Zekaria, ngʼat ma nopuonje luoro Nyasaye. E ndalo duto mane odwaro Jehova Nyasaye, Nyasaye nomiye gweth.\n ","Nodhi kedo kod jo-Filistia momuko ohinga mar Gath gi Jabne kod Ashdod. Bangʼe nogero mier machiegni kod Ashdod, kod kuonde mamoko ei piny Filistia.\n","Nyasaye nokonye loyo jo-Filistia kod jo-Arabu mane odak Gur Baal kod jo-Meun.\n","Jo-Amon nokelo osuru ne Uzia kendo humbe nolandore nyaka e tongʼ-gi kod jo-Misri nimar nosedoko ngʼama duongʼ ahinya.\n ","Uzia nogero kuonde maboyo mag ngʼicho Jerusalem e Dhorangach miluongo ni Ranga Kama Ohinga Ogomogo gi Ranga Holo kod e giko ohinga kendo nogerogi motegno.\n","E piny motimo ongoro bende nogeroe kuonde motingʼore mag siro lweny kendo nokunyo yewni mangʼeny nikech ne en kod jamni mangʼeny e tie gode kod e piny pap. Bende ne en kod joma ne tiyone e puothe kod puothene mag mzabibu manie gode kaachiel gi kuonde momew nikech nohero pur.\n ","Uzia ne ni kod jolweny motiegore maber moikore dhiye kedo kaluwore kod migepegi mana kaka Jeyel jagoro kod Maseya jatelo nopogogi kaluwore kaka Hanania mane achiel kuom jodong ruoth nochikogi.\n","Kar romb jotelo mag anywola mane otelo ne jolweny ne gin alufu ariyo gi mia auchiel.\n","Jogo mane gitelonegi ne gin jolweny mane otieg ne lweny ne gin ji alufu mia adek gabiriyo kod mia abich, joma ngʼeny moloyo madikony ruoth kedo gi wasike.\n","Uzia noloso ni jolweny kuodi gi tonge gi ogute gi akor mag nyinyo gi atunge gi kite midiro gorujre.\n","Noloso gir lweny moro midirogo aserni gi kite madongo mane joma riek ofwenyo moketo kuonde maboyo mag ngʼicho kod kuonde ma ohinga ogomogo Jerusalem. Humbe nolandore mabor kendo malach nikech nokonye ahinya nyaka nobedo motegno miwuoro.\n ","Kane Uzia osedoko motegno, sungruokne nomiyo opodho. Noweyo luwo Jehova Nyasaye ma Nyasache mi nodonjo e hekalu mar Jehova Nyasaye mondo owangʼ ubani e kendo mar misango mar ubani.\n","To Azaria jadolo kod jodolo mamoko mag Jehova Nyasaye piero aboro ma jochir noluwe kuno.\n","Negikwere kagiwacho niya, “Uzia, ok en tiji wangʼo ni Jehova Nyasaye ubani; nimar mano en tij jodolo ma nyikwa Harun mane opwodhi mondo giwangʼ ubani. Wuogi e kama ler mar lemo nikech iseketho, omiyo Jehova Nyasaye ok nogwedhi.”\n ","Uzia mane oyudo ka oikore gi tap mach e lwete mondo owangʼ ubani nokecho. Kane mirima omake kod jodolo, dhoho nolandore e lela wangʼe e nyim jodolo e hekalu mar Jehova Nyasaye but kendo mar misango miwangʼoe ubani.\n","Kane Azaria jadolo maduongʼ gi jodolo duto norange, negineno ni en kod dhoho e lela wangʼe mine gigole oko mapiyo. To en owuon bende noreto mapiyo mondo owuogi nikech Jehova Nyasaye nosechwade.\n ","Ruoth Uzia nobedo ja-dhoho nyaka chiengʼ thone, emomiyo nodak e ot kar kende ka en gi dhoho kendo ne ok oyiene donjo e hekalu mar Jehova Nyasaye. Jotham wuode ema ne rito dala ruoth kendo norito piny.\n ","Weche mamoko mag loch Uzia koa chakruokgi nyaka gikogi ondikgi e kitap janabi Isaya wuod Amoz.\n","Uzia notho moyweyo gi kwerene kendo noyike machiegni gi paw liete ruodhi nikech ji nowacho niya, “Ne en kod dhoho.” Kendo Jotham wuode nobedo ruoth kare.\n"],["Jotham ne ja-higni piero ariyo gabich kane odoko ruoth kendo norito piny kuom higni apar gauchiel kodak Jerusalem. Min mare ne nyinge Jerusha nyar Zadok.\n","Notimo gima kare e nyim wangʼ Jehova Nyasaye mana kaka Uzia wuon mare nosetimo, to mopogore kod wuon mare ne ok odonjo e hekalu mar Jehova Nyasaye. Kata kamano ji nosiko katimo timbe maricho.\n","Jotham nogero kendo Rangach Mamalo mar hekalu mar Jehova Nyasaye bende nongʼinyore gi tich e ohinga e got matin mar Ofel.\n","Nogero mier e gode matindo mag Juda kod kuonde moger motegno mag jolweny gi kuonde moger motingʼore gi malo mag ngʼicho e bunge.\n ","Jotham notugo lweny gi ruodh jo-Amon mi noloyogi. E higano jo-Amon nochule fedha ma pekne dirom kilo alufu adek gi mia angʼwen kod shairi kilo alufu ariyo gi mia ariyo kod thowi ma pekne ne romo kilo alufu ariyo gi mia ariyo. Jo-Amon nomedo kelone gik marom kamano e higa mar ariyo kod mar adek.\n ","Jotham nomedo bedo gi teko nikech ne owuotho maonge mibadhi e nyim Jehova Nyasaye ma Nyasache.\n ","Weche mamoko duto mag ndalo loch Jotham, kaachiel gi lwenje mane okedo kod gik moko duto mane otimo, ondiki e kitap ruodhi mag Israel kod Juda.\n","Ne en ja-higni piero ariyo gabich kane odoko ruoth kendo norito piny kuom higni apar gauchiel kodak Jerusalem.\n","Jotham nonindo moyweyo gi kwerene kendo noyike e Dala Maduongʼ mar Daudi. Kendo Ahaz ma wuode nobedo ruoth kare.\n"],["Ahaz ne ja-higni piero ariyo kane obedo ruoth kendo nobedo e loch kodak Jerusalem kuom higni apar gauchiel kodak Jerusalem. To timbene ne ok longʼo e nyim wangʼ Jehova Nyasaye kaka timbe Daudi kwar mare ne chalo.\n","Noluwo timbe ruodhi mag Israel kendo nothedho kido milamogo Baal.\n","Notimo liswa e Holo mar Ben Hinom kendo nochiwo nyithinde e mach kaka misango miwangʼo pep koluwo timbe mamono mag ogendini mane Jehova Nyasaye oriembo e nyim jo-Israel.\n","Notimo misengini kendo owangʼo ubani mangʼwe ngʼar e kuonde motingʼore malo mag lemo, ewi gode matindo kendo e bwo yiende motimo otiep.\n ","Omiyo Jehova Nyasaye ma Nyasache nochiwe e lwet ruodh Aram mi jo-Aram noloye kendo nomako joge mangʼeny kaka joma otwe kendo noterogi Damaski.\n Bende nochiwe e lwet ruodh Israel, mane onego joge mangʼeny.\n","Kuom odiechiengʼ achiel Peka wuod Remalia nonego jolweny mag Juda alufu achiel nikech Juda nosejwangʼo Jehova Nyasaye, ma Nyasach kweregi.\n","Zikri thuon Efraim nonego Maseya wuod ruoth kod Azrikam jatelo mane ochungʼ ne od ruoth kod Elkana mane jalup ruoth.\n","Jo-Israel nomako owetegi alufu mia ariyo mane gin mon kod yawuowi kod nyiri. Bende ne giyako mwandu mangʼeny mane gitingʼo gidwoko Samaria.\n ","To noyudo ka janabi mar Jehova Nyasaye ma nyinge Oded ne ni kanyo kendo nodhi moromo kod jolweny kane gidwogo Samaria. Nowachonegi niya, “Jehova Nyasaye, ma Nyasach kwereu osechiwo jo-Juda e lwetu nikech nokecho kodgi, to un to koro usenegogi gi ich wangʼ marach omiyo wachni osetundo ira e polo.\n","To koro udwaro keto chwo kod mond Juda gi Jerusalem wasumbiniu. Donge un bende un joketho kuom timo richo e nyim Jehova Nyasaye, ma Nyasachu?\n","Omiyo chikuru itu maber! Weuru joweteu ma usemako odogi nimar mirima mager osemako Jehova Nyasaye nikech un.”\n ","Eka jotelo moko mag Efraim kaka Azaria wuod Jehohanan gi Berekia wuod Meshilemoth gi Jehizkia wuod Shalum kod Amasa wuod Hadlai bende nodhi mokwero jogo mane oa e lweny.\n","Negiwacho niya, “Ok unyal kelo jogo ma umako kaeni, nimar kutimo kamano to wanabed joketho e nyim Jehova Nyasaye. Koso udwaro medo richo ewi mago ma wasetimo? Richo ma wasetimo duongʼ moloyo kendo mirimbe mager ni kuom Israel.”\n ","Kuom mano, jolwenygi noweyo joma negimako kaachiel gi mwandu mane gipeyo ka gin e nyim jotelo kod joma nochokore duto.\n","Joma noluong nying-gigo nokawo jogo mane omaki kendo negimiyo joma ne niduge duto lewni mane gigolo kuom gik mane gipeyo. Ne gimiyogi lewni kod wuoche, chiemo kod math, ne giwiro kuonde manoriemo gi mo. Jogo duto mane ool notingʼ e punde ka giterogi Jeriko, ma bende iluongo ni Dala Maduongʼ mar Othidhe kuma jowetegi mamoko ne nitiere, bangʼe negidok Samaria.\n ","E kindeno ruoth Ahaz nokwayo ruodh Asuria mondo okonye.\n","Jo-Edom bende nomonjo jo-Juda kendo negimako ji mangʼeny.\n","Jo-Filistia bende nosemonjo mier mane ni e bwo gode matindo kod man Negev ei Juda. Negimako kendo gikawo Beth Shemesh, Aijalon kod Gederoth kaachiel gi Soko, Timna kod Gimzo koriwore gi mier matindo molworogi.\n","Jehova Nyasaye nodwoko jo-Juda chien nikech timbe Ahaz ruodh Israel nimar nosejiwo timbe maricho e piny Juda, kendo noseweyo luwo Jehova Nyasaye.\n","Tiglath-Pilesa ruodh Asuria nobiro ire to kar konye to nomonje.\n","Kuom mano, Ahaz nokawo gik moko mag hekalu mar Jehova Nyasaye gi od ruoth kod ute joka ruoth momiyo ruodh Asuria to mano ne ok okonye.\n ","E ndalo mar chandruokne ruoth Ahaz nomedo weyo luwo Jehova Nyasaye.\n","Notimo liswa ni nyiseche manono mag jo-Damaski mane oseloye. Noparo niya, “Nikech nyiseche manono mag ruodhi jo-Aram nokonyogi, abiro timo nigi liswa mondo mi gikonya.” To negimiyo opodho kaachiel gi jo-Israel.\n ","Ahaz nochoko gige lemo mag hekalu mar Nyasaye mogologi oko. Eka noloro dhout hekalu mar Jehova Nyasaye bangʼe nogero kende mag misango e kamoro amora ma yore mag Jerusalem ogomoe.\n","Nogero kuonde motingʼore gi malo mag lemo e miech Juda duto mondo otim misango ne nyiseche mamoko kokwinyogo Jehova Nyasaye, ma Nyasach kweregi mondo owangʼ iye.\n ","Gik mamoko duto mane otimo e ndalo lochne kod gik manotimo duto koa kar chakruokgi nyaka gikogi ondikie kitap ruodhi mag Juda kod Israel.\n","Ahaz notho moyweyo gi kwerene kendo noyike e dala maduongʼ mar Jerusalem; to ne ok oike e liete ruodhi mag Israel. Kendo Hezekia wuode nobedo ruoth kare.\n"],["Hezekia ne ja-higni piero ariyo gabich kane obedo ruoth kendo norito piny kodak Jerusalem kuom higni piero ariyo gochiko. Min mare ne nyinge Abija nyar Zekaria.\n","Notimo gima kare e nyim wangʼ Jehova Nyasaye mana kaka kwar mare Daudi notimo.\n ","E dwe mokwongo mar hik lochne mokwongo noyawo dhout hekalu mar Jehova Nyasaye moloso.\n","Noluongo jonabi kod jo-Lawi mondo ochokre e laru ma yo wuok chiengʼ.\n","Kendo nowachonegi niya, “Winjauru un jo-Lawi! Koro pwodhreuru kendo chiwreuru ni hekalu mar Jehova Nyasaye ma Nyasach kwereu. Goluru chilo maricho e kama ler mar lemo.\n","Kwerewa ne ok jo-ratiro; omiyo negitimo richo e nyim wangʼ Jehova Nyasaye, ma Nyasachwa kane giweye. Ne gingʼanyone hekalu mar Jehova Nyasaye, ma giweyo luwe.\n","Bende neginego teyni kendo loro dhout agola kendo ne ok giwangʼo ubani mangʼwe ngʼar kata chiwo misango miwangʼo pep e kama ler mar lemo mar Nyasach Israel.\n","Omiyo mirima osemako Jehova Nyasaye gi jo-Juda kod Jerusalem; kendo nomiyo gibedo gima lich; miwuoro kendo mocha mana kaka uneno giwengeu uwegi.\n","Mano emomiyo kwerewa noneg gi ligangla kendo yawuotwa gi nyiwa gi mondwa oter e twech.\n","Koro adwaro timo singruok gi Jehova Nyasaye, ma Nyasach jo-Israel mondo mi mirimbe mager owuog kuomwa.\n","Un yawuota kik koro ujwangʼe, nikech Jehova Nyasaye oseyierou mondo uchungʼ e nyime kendo utine kuwangʼone ubani.”\n  ","Eka jo-Lawi mane ochako tich ne gin:\n  koa kuom joka Kohath,\n Mahath wuod Amasai kod Joel wuod Azaria;\n koa kuom Merari,\n Kish wuod Abdi kod Azaria wuod Jehalelel;\n koa kuom joka Gershon,\n Joa wuod Zima kod Eden wuod Joa;\n ","koa kuom nyikwa Elizafan,\n Shimri gi Jeyel,\n koa kuom nyikwa Asaf,\n Zekaria kod Matania;\n ","koa kuom nyikwa Heman,\n Jehiel kod Shimei;\n koa kuom nyikwa Jeduthun,\n Shemaya kod Uziel.\n  ","Kane gisechoko owetegi mi gipwodhore eka negidonjo e hekalu mar Jehova Nyasaye mondo gipwodhe kaka ruoth nochiko kaluwore gi wach mar Jehova Nyasaye.\n","Jodolo nodonjo e kama ler mar lemo mar Jehova Nyasaye mondo gipwodhe kendo negikelo e laru gimoro amora mochido mane ginwangʼo e hekalu mar Jehova Nyasaye, eka jo-Lawi notingʼogi ka terogi oko nyaka e Holo mar Kidron.\n","Negichako tich pwodho hekalu chiengʼ mokwongo mar dwe mokwongo to chiengʼ mar aboro mar dweno negichopo e agola mar Jehova Nyasaye. To kuom ndalo aboro mamoko ne gipwodho hekaluno mar Jehova Nyasaye kendo ne gitieke chiengʼ mar apar gauchiel mar dweno.\n ","Bangʼe negidhi ir ruoth Hezekia kagiwachone niya, “Wasepwodho hekalu mar Jehova Nyasaye duto kaachiel gi kendo mar misango miwangʼo pep gi gik moko duto mitiyogo e kendono kod mesa makati mopwodhi kod gigene duto.\n","Waseloso kendo pwodho gik moko duto mane ruoth Ahaz ne ogolo oko nikech noweyo luwo Nyasaye kane en ruoth, kendo oseketgi e nyim kendo mar misango miwangʼo mar Jehova Nyasaye.”\n ","Kinyne gokinyi ruoth Hezekia nochoko jodongo mag dala maduongʼ kaachiel kendo negidhi e hekalu mar Jehova Nyasaye.\n","Negikelo rwedhi abiriyo, gi imbe abiriyo gi nyirombe abiriyo kod nywogi abiriyo mondo gichiw kaka misango mar golo richo mar pinyruoth, gi mar kama ler mar lemo kod Juda. Ruoth nochiko jodolo ma nyikwa Harun mondo gichiw gigo e kendo mar misango mar Jehova Nyasaye.\n","Omiyo noyangʼ rwedhigo mi jodolo nokawo remo mokiro e kendo mar misango, bangʼe ne giyangʼo imbe mine gikawo remo ma gikiro e kendo mar misango.\n","Eka nokel nywogi mag misango mar golo richo e nyim ruoth kod joma nochokore mine giyieyo lwetgi kuomgi.\n","Bangʼe jodolo noyangʼogi mi gichiwo rembgi e kendo mar misango kaka misango mar golo richo mondo ochulgo richo mar jo-Israel duto nikech ruoth nochiko mondo ochiw misango miwangʼo pep kod misango mar golo richo ne jo-Israel duto.\n ","Noketo jo-Lawi e hekalu mar Jehova Nyasaye momiyogi ongengʼo, gi nyatiti kod orutu kaluwore gi chik Daudi gi mar Gad janen mar ruoth kod mar Nathan janabi. Chikni nogol kod jonabi kowuok kuom Jehova Nyasaye.\n","Omiyo jo-Lawi nochungʼ koikore gi thumbe mag Daudi to jodolo noikore kod turumbete.\n ","Hezekia nochiko mondo otim misango miwangʼo pep e kendo mar misango. Kane chiwo misango ochakore, wer ne Jehova Nyasaye bende nochakore ka gigoyo turumbete kod thumbe mag Daudi ruodh Israel.\n","Joma nochokore duto nokulore piny ka gilemo ka jower wer to jogo turumbete goyo turumbete. Mano nodhi nyime nyaka notiek chiwo misango miwangʼo pep.\n ","Kane otiek chiwo misango ruoth kod jogo duto mane ni kode nogoyo chonggi piny ka gimiye duongʼ.\n","Ruoth Hezekia gi jodonge nochiko jo-Lawi mondo opak Jehova Nyasaye gi wende mag Daudi kod Asaf janen. Omiyo ne giwero wende pak ka gimor kendo ka gimiye duongʼ.\n ","Eka Hezekia nowacho niya, “Koro usechiworu ne Jehova Nyasaye, biuru mondo ukel misengni kod chiwo mag erokamano e hekalu mar Jehova Nyasaye.” Omiyo joma nochokore nokelo misengini kod chiwo mag goyo erokamano kendo jogo duto ma chunygi ne oyie nokelo misango miwangʼo pep.\n ","Kar romb misengini miwangʼo pep mane joma ochokore nokelo ne gin rwedhi piero abiriyo, kod imbe mia achiel gi nyiimbe mia ariyo magi duto nochiw kaka misango miwangʼo pep ni Jehova Nyasaye.\n","To jamni mane owal mondo otimgo misengini ni ruoth ne gin rwedhi mia auchiel kod rombe gi diek alufu adek.\n","Kata kamano jodolo ne nok ahinya mane ok nyal yangʼo chiayo mar misango miwangʼo pep; omiyo jowetegi ma jo-Lawi nokonyogi nyaka negitieko tich kendo nyaka jodolo moko notieko pwodhore, nimar jo-Lawi ne jokinda kuom pwodhruokgi moloyo jodolo.\n","Misengini miwangʼo pep ne ngʼeny moloyo kaachiel gi boche miwangʼo mar lalruok kod misango miolo piny mane ochiw kaachiel gi misango miwangʼo pep.\n Kamano e kaka lemo mar hekalu mar Jehova Nyasaye nodwok kare.\n","Hezekia kod ji duto nobedo mamor kod gima Nyasaye notimone joge, nikech notimo mapiyo.\n"],["Hezekia nooro wach ni jo-Israel duto gi jo-Juda kendo nondiko barupe ni jo-Efraim kod jo-Manase kokwayogi mondo gibi Jerusalem e hekalu mar Jehova Nyasaye mondo gitim Sap Pasaka ni Jehova Nyasaye ma Nyasach jo-Israel.\n","Ruoth gi jodonge kod joma nochokore Jerusalem nowinjore ni gitim Sap Pasaka e dwe mar ariyo.\n","Ne ok ginyal time e kinde mane onego otime nimar jodolo moromo ne pok opwodhore to ji bende ne pok ochokore Jerusalem.\n","Chenroni ne berne ruoth kod joma nochokore.\n","Negingʼado bura mondo giland wachni e Israel duto kochakore Bersheba nyaka Dan kagiluongo ji mondo gibi Jerusalem otim Pasaka mar Jehova Nyasaye Nyasach Israel nikech ne pok otime gi ji mangʼeny kaka ondiki.\n ","Omiyo joote nodhi Israel gi Juda duto kaka ruoth nochiko ka gitingʼo barupe mane oa ir ruoth kod jodonge mondikie niya,\n “Jo-Israel dwoguru ir Jehova Nyasaye ma Nyasach Ibrahim gi Isaka kod Israel mondo mi oduog iru un joma odongʼ mosetony e lwet ruodhi mag Asuria.\n","Kik ubed ka kwereu gi oweteu mane oweyo luwo Jehova Nyasaye ma Nyasach kwereu momiyo gidoko gima iluoro mana kaka uneno sani.\n","Kik ubed gi tok matek kaka kwereu nobedo, bolreuru ni Jehova Nyasaye. Biuru e kama ler mar lemo ma osepwodho nyaka chiengʼ. Tineuru Jehova Nyasaye ma Nyasachu mondo mi mirimbe mager owuog kuomu.\n","Ka udwogo ir Jehova Nyasaye eka joweteu gi nyithindu notimnegi ngʼwono mi nowegi giduogi e pinygi kod joma noterogi e twech nikech Jehova Nyasaye ma Nyasachu en jangʼwono kendo en gihera maduongʼ omiyo ok noloknu ngʼeye ka udwogo ire.”\n ","Joote nodhi e dala ka dala e piny Efraim gi Manase duto nyaka ochopo Zebulun to ji nocharogi kendo nyierogi.\n","To kata kamano jo-Asher moko kod jo-Manase kaachiel gi jo-Zebulun nobolore modhi Jerusalem.\n","To e piny Juda bende ema ne lwet Nyasaye ne nitie kuom jogo mondo omigi bedo e paro achiel mondo gitim gima ruoth gi jodonge nochiko kaluwore gi wach mar Jehova Nyasaye.\n ","Ji mangʼeny nochokore Jerusalem e dwe mar ariyo mondo gitim Sap Makati ma ok oketie Thowi.\n","Negigolo kende mag misango miwangʼoe liswa mane nitie Jerusalem kaachiel gi kende mag misango miwangʼoe ubani mi giwitogi e Holo mar Kidron.\n ","Ne giyangʼo nyarombo mar Pasaka Chiengʼ mar apar gangʼwen mar dwe mar ariyo jodolo kod jo-Lawi noyudo wichkuot omiyo negipwodhore mi gikelo misengini miwangʼo pep e hekalu mar Jehova Nyasaye.\n","Bangʼe negikawo keregi mapile kaka ondikie chike Musa ngʼat Nyasaye. Jodolo nokiro remo manomigi kod jo-Lawi.\n","Nikech ji mangʼeny ei oganda ne pod ok opwodhore, nochuno jo-Lawi mondo oyangʼ nyirombe mag Sap Pasaka ni jogo duto mane ok ler kendo ne ok nyal chiwo nyirombegi ni Jehova Nyasaye.\n","Kata obedo ni ji mathoth manowuok e piny Efraim gi Manase gi Isakar kod Zebulun ne ok opwodhore, to kata kamano negichamo Pasaka ka ok giluwo gima nondiki. To Hezekia nolamonigi kawacho niya, “Mad Jehova Nyasaye mangʼwon owene ngʼato angʼata,\n","moseketo chunye mondo oluw Nyasaye ma en Jehova Nyasaye ma Nyasach kwerene kata obedo ni ok oler kaluwore gi chike mag kama ler mar lemo.”\n","Omiyo Jehova Nyasaye nowinjo kwayo mar Hezekia mochango jogo.\n ","Jo-Israel mane nitiere Jerusalem notimo Sap Makati ma ok oketie Thowi kuom ndalo abiriyo ka gimor gi-ilo maduongʼ ka jo-Lawi kod jodolo werne Jehova Nyasaye pile ka pile ka gigoyo thumbe mag pak mar Jehova Nyasaye.\n ","Hezekia nojiwo jo-Lawi duto mane ongʼeyo tich mar tiyo ne Jehova Nyasaye. Kuom ndalo abiriyo negichamo chiemo mane opognigi kendo negitimo misango mar lalruok kagipako Jehova Nyasaye ma Nyasach kweregi.\n ","Jogo mane ochokore nowinjore mondo gimed timo sawoni ndalo abiriyo mamoko, omiyo kuom ndalo abiriyo mamoko negitimo kamano gi mor.\n","Hezekia ruodh Juda nochiwo ni joma nochokore rwedhi alufu achiel kod rombe gi diek alufu abiriyo, to jodonge nochiwonegi rwedhi alufu achiel kod rombe gi diek alufu apar. Jodolo mangʼeny ahinya nopwodhore.\n","Joma nochokore duto mane oa Juda kaachiel gi jodolo kod jo-Lawi kod joma nochokore koa Israel kaachiel gi jodak mane odak Israel kod mane odak Juda ne mor gi ilo.\n","Ne nitie mor maduongʼ Jerusalem mapok nobedo Jerusalem chakre ndalo Solomon wuod Daudi ma ruodh Israel.\n","Jodolo gi jo-Lawi nochungʼ mondo ogwedh ji, kendo Nyasaye nowinjogi nikech lembgi nochopo e polo kar dakne maler.\n"],["Kane magi duto oserumo, jo-Israel duto mane ni kanyo nodhi e miech Juda ma gitoyo kite milamo kendo negingʼado sirni milamo mag Ashera. Negimuko kuonde motingʼore malo mag lemo kaachiel gi kende mag misango miwangʼoe liswa e piny Juda gi Benjamin kod piny Efraim gi Manase. Bangʼe kane gisemukogi duto, jo-Israel nodok kuondegi mag dak e miechgi.\n ","Hezekia nopogo jodolo kod jo-Lawi migepe mondo gichiw misengini miwangʼo pep kod misango mar lalruok kod tije lemo gi dwoko erokamano kod wero wende pak e dhorangeye mag kambi Jehova Nyasaye.\n","Ruoth nochiwore koa kuom mwandune gik mitimogo misengini miwangʼo pep mag chiengʼ Sabato gi mag chiengʼ dwe manyien kendo ndalo mag sewni moyier kaka ondiki e Chik Jehova Nyasaye.\n","Nochiko joma nodak Jerusalem mondo ochiw ni jodolo gi jo-Lawi pokgi mondo mi gichiwre gi chunygi duto ne Chik mar Jehova Nyasaye.\n","Mapiyo nono ka wachni nochopo ni ji, jo-Israel nochiwo cham magikwongo kayo, gi divai magikwongo loso gi mor Zeituni mokwongo nyak gi mor kich kod gik moko duto mag puodho.\n","Jo-Israel kod jo-Juda mane odak e dalane mag Juda bende nokelo achiel kuom apar mag dhok gi jamni kaachiel gi achiel kuom apar mar gik maler mane gichiwone Jehova Nyasaye, ma Nyasachgi kendo nochokgi e pidhe.\n","Negichako dhuro pidhego chakre dwe mar adek kendo negitieko dhurogi e dwe mar abiriyo.\n","Kane Hezekia gi jodonge nobiro moneno pidhego negipako Jehova Nyasaye kendo negigwedho jo-Israel.\n ","Hezekia nopenjo jodolo kod jo-Lawi wach pidhego,\n","eka Azaria jadolo maduongʼ ma anywola Zadok nodwoke niya, “Nyaka ji chak kelo chiemo e hekalu mar Jehova Nyasaye, wasechiemo mawayiengʼ kendo chiemo mangʼeny pod odongʼ nikech Jehova Nyasaye osegwedho joge, mano emomiyo magi odongʼ.”\n ","Hezekia nochiko mondo oik kuonde keno mag hekalu mar Jehova Nyasaye mi notim kamano.\n","Bangʼe negikelo gadiera chiwo gi achiel kuom apar kod mich mowal. Konania ja-Lawi ne jarit mar gigo to jatelo maluwe ne owadgi Shimei.\n","Jehiel, Azazia, Nahath, Asahel, Jerimoth, Jozabad, Eliel, Ismakia, Mahath kod Benaya ne jotelo e bwo Konania kod Shimei owadgi. Jogi duto notiyo kaluwore gi tich mane ruoth Hezekia kod Azaria mane jatelo morito hekalu mar Nyasaye omiyogi.\n ","Kore wuod Imna ma ja-Lawi, jarit rangach ma yo wuok chiengʼ, ne jarit chiwo mar hera, ka opogo gik mochiwne Jehova Nyasaye kod chiwo mowal.\n","Eden, Miniamin, Jeshua, Shemaya, Amaria kod Shekania ne okonye gadiera ka gidak e miech jodolo, ka gipogo jodolo wetegi kaluwore gi migepegi, jomadongo gi jomatindo machal.\n ","Bende ne gipogone chwo mahikgi adek kadhi nyime mane nying-gi ondiki e nonro margi mar anywola, jogo duto mane nyalo donjo e hekalu mar Jehova Nyasaye mondo gitim tijegi mapile mopogore opogore kaluwore gi tich manomigi kaachiel gi migepegi.\n","Kendo ne gipogone jodolo mane ondik nying-gi kaluwore gi ndiko mar chenro mar nonro mar anywolagi kendo jo-Lawi ma jo-higni piero ariyo kadhi nyime bende notimnigi kamano kaluwore gi tije mag-gi kod migepegi.\n","Magi notingʼo jomatindo duto gi mon gi yawuowi kod nyiri duto mag dhoodno kaka ondikgi e nonro mar anywolagi. Negitimo gima nikare kuom pwodhruokgi.\n ","To jonabi mane nyikwa Harun mane odak e puothe mipuro molworo miechgi kata mane odak e mier mamoko ne oyier joma ne pogo gik moko ne ngʼato angʼata mane nitie e diergi ma dichwo kaachiel gi jogo duto mane ondik nying-gi koa e dhood Lawi.\n ","Magi e gik mane Hezekia otimo e piny Juda duto kotimo maber kendo makare kendo mowinjore ni Jehova Nyasaye ma ok obagni.\n","Gimoro amora mane otimo ei hekalu mar Nyasaye kaluwore gi bura kod chike, notimo komanyo Nyasache gi chunye duto. Omiyo nogwedhe.\n"],["Bangʼ tich maber mane Hezekia otimo, Senakerib ruodh Asuria nobiro momonjo Juda. Ne ogoyo agengʼa ne mier mochiel gohinga koparo ni onyalo kawogi mondo gidok mage.\n","Kane Hezekia oneno ni Senakerib nosebiro kendo noparo mar kedo kod Jerusalem,\n","noporo wach gi jodonge kod jotend lweny mondo gigengʼ pi soko moa oko mar dala maduongʼ kendo ne gikonye.\n","Oganda maduongʼ nochokore kendo ne gigengʼo sokni duto aore mane kadho e piny kagiwacho niya, “Angʼo momiyo ruodhi mag Asuria biro mondo onwangʼ pi mangʼeny.”\n","Eka notiyo matek koloso kuonde mane omukore mag ohinga kendo nogero kuonde maboyo mag ngʼicho. Nogero ohinga machielo e tok mokwongo kendo nomedo loso ndiri mosiro Dala Maduongʼ mar Daudi. Bende noloso gig lweny kod okumbni mangʼeny.\n ","Noketo jotend lweny mondo otel ne ji kendo nochokogi e nyime e laru mar dhoranga dala maduongʼ kendo nojiwogi gi wechegi:\n","“Beduru motegno kendo gi chir. Kik ubed gi luoro kata kik chunyu tho nikech ruodh Asuria kod jolweny mangʼeny man kode nimar wan gi teko maduongʼ moloye.\n","Teko mar dhano ema ni kode to wan to wan kod Jehova Nyasaye ma Nyasachwa makonyowa kendo kedonwa e lwenjewa.” Kendo ji nobedo gi chir kane giwinjo wach Hezekia ruodh Juda.\n ","Bangʼe kane Senakerib ruodh Asuria kod jolweny mage duto ne ogoyo agengʼa Lakish, nooro jotend lweny mage Jerusalem mondo owach ne Hezekia ruodh Juda kod jo-Juda duto mane ni kanyo kowacho niya,\n ","“Ma e gima Senakerib ruodh Asuria wacho: En kama nade miketoe genoni, momiyo isiko Jerusalem ka ogoni agengʼa?\n","Ka Hezekia wacho ni, ‘Jehova Nyasaye, ma Nyasachwa biro resowa e lwet ruodh Asuria,’ donge uparo ni owitou mondo kech gi riyo onegu?\n","Donge Hezekia owuon nomuko kuonde motingʼore mar lemo kod kende mag misango mag nyasayeni kowachone jo-Juda kod jo-Jerusalem ni, ‘Nyaka ulam e nyim kendo mar misango achiel kendo unuwangʼ misango mau e wiye’?\n ","“Donge ungʼeyo gima an kod kwerena osetimo ni ogendini mamoko duto mag pinje? Dak ne nyiseche pinjego duto resgi e lweta?\n","Kuom nyiseche duto mag ogendini mane kwerena otieko, en mane kuomgi mosereso joge e lweta? Angʼo momiyo uparo ni nyasachu biro resou e lweta?\n","Omiyo kik uwe Hezekia wuondu kendo mi ulal kama. Kik uyie kode nikech onge nyasach oganda kata pinyruoth moro amora ma osereso joge e lweta kata e lwet kwerena. Omiyo ere kaka nyasachu noresu e lweta!”\n ","Jotelo mag Senakerib nomedo wuoyo marach kuom Jehova Nyasaye kendo kuom jatichne Hezekia.\n","Bende ruoth nondiko baruwa moyanyogo Jehova Nyasaye, ma Nyasach Israel kendo nowuoyo kuome kojare niya, “Mana kaka nyiseche mag jopinje moko ne ok oresogi e lweta, omiyo nyasach Hezekia bende ok nores joge e lweta.”\n","Bangʼe negiluongo joma ne nitie Jerusalem e ohinga ka gikok gi dwol maduongʼ gi dho jo-Hibrania mondo obwog-gi kendo omi gibed gi luoro eka mondo gikaw dala maduongʼno.\n","Ne giwuoyo marach kuom Nyasach Jerusalem kaka ne giwuoyo kuom nyiseche molos gi lwedo mag ogendini mag piny.\n ","Ruoth Hezekia gi janabi Isaya wuod Amoz noywagore ka lemo e nyim polo kuom wachni.\n","Omiyo Jehova Nyasaye nooro malaika mane onego jolweny gi jochungʼ kod jotelo e kambi mar ruodh Asuria, omiyo nowuok modok e pinye gi wichkuot. Kane odhi e kar lemo mar nyasache, yawuote moko nonege kod ligangla.\n ","Kamano e kaka Jehova Nyasaye noreso Hezekia kod jo-Jerusalem motony e lwet Senakerib ruodh Asuria kendo e lwet ruodhi mamoko bende. Omiyo Jehova Nyasaye noritogi kuom pinje duto mane olworogi.\n","Ji mangʼeny nokelo ni Jehova Nyasaye mich mag-gi Jerusalem kendo Hezekia ruodh Juda bende negikelone mich ma nengogi tek, kendo chakre kanyo ogendini duto nomiye luor maduongʼ.\n ","E ndalogo Hezekia nobedo matuo kendo nohewore, omiyo nolamo Jehova Nyasaye mane odwoke kendo nomiye ranyisi mar hono.\n","To Hezekia ne nigi sunga e chunye kendo ne ok odwoko erokamano kaluwore gi ngʼwono manotimne; omiyo mirima nomako Jehova Nyasaye kode kaachiel gi Juda gi Jerusalem.\n","To Hezekia nolokore moweyo timo richo mar sungruok e chunye mana kaka jo-Jerusalem bende notimo, omiyo mirimb Jehova Nyasaye ne ok ochako omake kodgi e ndalo Hezekia.\n ","Hezekia ne nigi mwandu mangʼeny kod luor mi noloso kuondege mag fedha gi dhahabu gi kite ma nengogi tek gi gik mangʼwe ngʼar, gi okumbni kod gik moko mopogore opogore mabeyo mage.\n","Bende nogoyo deche mikane cham mokaa gi divai molos manyien kod mo kendo nogero kunde ne dhok mopogore opogore kod abila mag rombe.\n","Nogero mier kendo ne en kod rombe mangʼeny kod kweth mag dhok nikech Nyasaye nogwedhe kod mwandu mangʼeny.\n ","Hezekia ema ne ogengʼo thidhna matin mar Gihon kobaro pige mondo oluw bath Dala Maduongʼ mar Daudi yo podho chiengʼ. Tije duto mane lwete omulo nodhi maber.\n","To kane oorne joote gi jotend Babulon mondo openje kuom ranyisi mar hono mane otimore e piny, Nyasaye noweye mondo oteme mondo eka ongʼe gima ne nitiere e chunye.\n ","Weche mamoko duto mag ndalo loch Hezekia kod timbene mabeyo ondiki e fweny mar janabi Isaya wuod Amoz e kitap ruodhi mag Juda kod Israel.\n","Hezekia notho moyweyo kaka kwerene kendo noyike e got kama liete nyikwa Daudi ne nitiere. Jo-Juda duto kod joma ne nitie Jerusalem nomiye duongʼ kane otho kendo Manase wuode nobedo ruoth kare.\n"],["Manase ne ja-higni apar gariyo kane odoko ruoth kendo nobedo e loch kuom higni piero abich gabich kodak Jerusalem.\n","Notimo richo e nyim wangʼ Jehova Nyasaye koluwo timbe mamono mag ogendini mane Jehova Nyasaye oseriembo e dier jo-Israel.\n","Ne ochako ogero kuonde motingʼore gi malo mag lemo ma wuon mare Hezekia nomuko, to bende nogero kende mag misengini miwangʼoe liswa ne Baal kaachiel gi sirni milamo mag Ashera. Bende nokulore kolamo gik moko duto mochwe man e kor polo.\n","Ne ogero kende mag misengini e hekalu mar Jehova Nyasaye kata obedo ni Jehova Nyasaye nosewacho niya, “Nyinga nobed Jerusalem nyaka chiengʼ.”\n","Nogero kende mag misengini miwangʼoe liswa ne gik mochwe mae kor polo e laru ariyo mag hekalu mar Jehova Nyasaye.\n","Notimo misango kochiwo nyithinde mondo owangʼ e mach e Holo mar Ben Hinom bende noiro ji kendo nogoyo gagi gi timo timbe jwok, kendo nopenjo josepe kod jo-nyakalondo. Notimo timbe maricho mangʼeny e nyim Jehova Nyasaye, omiyo Jehova Nyasaye nokecho.\n ","Nokawo kido mopa mane oloso moketo e hekalu mar Nyasaye mane oyudo Nyasaye osewuoyoe ne Daudi kod wuode Solomon niya, “Aseyiero hekaluni gi Jerusalem e kind ogendini duto mag Israel, kendo abiro keto Nyinga kanyo nyaka chiengʼ.\n","Ka jo-Israel orito chike duto kendo otimo gik moko duto mane achikogi, kendo oluwo buche gi chike duto mane Musa onyisogi, to ok nariembgi e piny mane amiyo kweregi.”\n","Kata kamano Manase nomiyo jo-Juda kod jo-Jerusalem oweyo Jehova Nyasaye mi gimedo timo timbe maricho moloyo ogendini mane Jehova Nyasaye otieko e nyim jo-Israel.\n ","Jehova Nyasaye nowuoyo kod Manase gi joge to ne ok gidewe.\n","Omiyo Jehova Nyasaye nokelonigi jotend jolweny mag ruodh Asuria momako Manase otero e twech kotuch ume kod olowu kendo otweye kod rateke mag mula motere Babulon.\n","Koro e thagruokne nokwayo ngʼwono kuom Jehova Nyasaye, ma Nyasache kobolore ahinya e nyim Nyasach kwerene.\n","Kane okwayo, Jehova Nyasaye noneno bolruokne mowinjo ywakne omiyo nodwoge Jerusalem e pinyruodhe; bangʼe Manase nongʼeyo ni Jehova Nyasaye en Nyasaye.\n ","Bangʼe nogero ohinga ma oko mar Dala Maduongʼ mar Daudi yo podho chiengʼ mar aora Gihon manie holo nyaka ochopo kar donjo mar Ranga Rech kendo nolworo got Ofel mogere modhi malo ahinya. Noketo jotend lweny e mier madongo duto mag Juda mochiel motegno gi ohinga.\n ","Nogolo nyiseche manono ma welo kod kido mar nyasaye manono mane ni e hekalu mar Jehova Nyasaye kaachiel gi kende mag misango miwangʼoe liswa duto mane ogero e got mar hekalu kod Jerusalem kendo nowitogi oko mar dala maduongʼ.\n","Bangʼe nochako ogero kendo mar misango mar Jehova Nyasaye kendo notimo misango mar lalruok kod chiwo mag erokamano kuome kowachone Juda mondo otine Jehova Nyasaye, ma Nyasach jo-Israel.\n","Kata kamano, ji nodhi nyime kod timo misengini e kuonde motingʼore malo mag lemo to negitime ne Jehova Nyasaye ma Nyasachgi kende.\n ","Weche mag ndalo loch Manase kaachiel gi kwayo mane okwayogo Nyasache, kod weche mane jonen nowachone kuom nying Jehova Nyasaye, ma Nyasach jo-Israel ondiki e kitepe mag ruodhi Israel.\n","Lemo mare kod kaka Nyasaye nowinjo ywakne kaachiel gi richone kod kethone duto kod kuonde manogeroe kuonde motingʼore malo mag lemo kaachiel gi sirni mag Ashera milamo, kod nyiseche manono kapod ok olokore, magi duto ondiki e kitap jonen.\n","Manase notho kaka kwerene kendo noyike e ode mar ruoth. Amon wuode nobedo ruoth kare.\n ","Amon ne ja-higni piero ariyo gariyo kane obedo ruoth kendo norito piny kodak Jerusalem kuom higni ariyo.\n","Notimo timbe maricho e wangʼ Jehova Nyasaye mana kaka wuon mare Manase nosetimo. Amon nolamo kendo timo liswa ne nyiseche duto manono mane Manase oseloso.\n","To kopogore gi wuon mare ma Manase ne ok obolore e nyim Jehova Nyasaye nikech nomedo timo gik maricho.\n ","Jodongo mag Amon nowinjore monego ruoth e kar dakne.\n","Eka jopinyno noriwore monego jogo duto mane onego ruoth Amon kendo negiketo Josia wuode obedo ruoth kare.\n"],["Josia ne ja-higni aboro kane obedo ruoth kendo norito pinyno kodak Jerusalem kuom higni piero adek gachiel.\n","Timbe Josia ne longʼo e wangʼ Jehova Nyasaye kendo nowuotho e yore duto mag Daudi kwar-gi ma ok olokore kongʼiyo korachwich kata koracham.\n ","E higa mar aboro mar lochne kane pod en rawera nochako luwo Nyasach Daudi kwar mare. E hike mar apar gariyo nochako pwodho Juda kod Jerusalem koketho kuonde motingʼore gi malo mag lemo, gi sirni mag lemo mar Ashera, gi nyiseche mopa kod kido mothedhi.\n","Kaluwore kod chik mane ogolo, kende liswa mag Baal nomuki; nomuko kende mag misango miwangʼoe ubani mane ochungʼ e wigi motoyogi matindo tindo, kendo nomuko sirni mag Ashera milamo, nyiseche manono kod kido milamo mongʼadogi matindo tindo. Magi nongʼinjo matindo tindo mokeyogi ewi liete mag jogo mane otimonegi liswa.\n","Nowangʼo choke jodolo e kendegi mag misango omiyo nopwodho Juda kod Jerusalem.\n","Kamano bende e miech Manase gi Efraim kod Simeon nyaka chop Naftali kaachiel gi kuonde molworogi mane osekethi,\n","nomuko kende mag misango gi sirni mag Ashera milamo kendo notoyo nyisechegi mongʼinyore ka buru kendo nongʼado matindo tindo kende miwangʼoe ubani e piny Israel duto, bangʼe noduogo Jerusalem.\n ","E higa mar apar gaboro mar loch Josia mondo neni opwodh piny kod hekalu nooro Shafan wuod Azalia gi Maseya jatend dala maduongʼ kaachiel gi Joa wuod Joahaz ma jachan weche mondo olos hekalu mar Jehova Nyasaye ma Nyasache.\n ","Negidhi ir Hilkia jadolo maduongʼ mi gimiye pesa mane osekel e hekalu mar Nyasaye ma jo-Lawi ma jorit dhoudi nosechoko kuom jo-Manase gi jo-Efraim kod jo-Israel duto mane odongʼ gi jo-Juda gi jo-Benjamin kaachiel gi joma nodak Jerusalem.\n","Negiketogi e lwet joma otelo ne gedo mar hekalu mar Jehova Nyasaye. Jogi nochulo jotich mane oloso kendo odwogo hekalu kaka ne ochalo chon.\n","Jopa bepe kod jogedo bende nomi pesa mondo gingʼiewgo kite mopa kod yiend ripo kod sirni mondo gilosgo udi mane ruodhi Juda oweyo okethore.\n ","Jogo ne otiyo tijno gadiera. E tijno notelnigi kod jo-Lawi mane gin Jahath kod Obadia mane gin nyikwa Merari, kendo Zekaria gi Meshulam mane nyikwa Kohath. Jo-Lawi, ma gin jogo duto mane olony kuom goyo thumbe\n","ema notelo ne jotich kendo negingʼiyo jotich mag tije mopogore opogore. Jo-Lawi moko ne jogoro gi jopuonj chike kod jorit dhoudi.\n ","Kane gigolo oko pesa mane oseter e hekalu mar Jehova Nyasaye, Hilkia jadolo nonwangʼo Kitap Chik mar Jehova Nyasaye mane ochiw ne Musa.\n","Hilkia nowachone Shafan jagoro niya, “Aseyudo Kitap Chik ei hekalu mar Jehova Nyasaye.” Nochiwe ni Shafan.\n ","Eka Shafan nokawo kitabuno motere ni ruoth mowachone niya, “Jodongi tiyo tije duto mane osemigi.\n","Gisechulo pesa mane nitiere e hekalu mar Jehova Nyasaye kendo gisechiwogi e lwet jotich kod jotend hekalu.”\n","Bangʼe Shafan jagoro nowachone niya, “Hilkia jadolo osemiya kitabu moro.” Mi Shafan nosomo kitabuno e nyim ruoth.\n ","Kane ruoth owinjo weche mag Chik, noyiecho lepe.\n","Nochiwo chikegi ne Hilkia gi Ahikam wuod Shafan gi Abdon wuod Mika gi Shafan jagoro kod Asaya jarit mar ruoth kowachonegi niya,\n","“Dhiuru upenj Jehova Nyasaye gima biro timorena, jo-Israel kod jo-Juda modongʼ kaluwore gi weche mantiere e kitabu mosenwangʼno. Mirimb Jehova Nyasaye maliel ka mach osechomowa nikech kwerewa ok oserito wach Jehova Nyasaye; kendo ok gisetimo timbe moluwore gi gik moko duto mondiki e kitabuni.”\n ","Hilkia gi jogo mane ruoth ooro kaachiel kode nodhi ir Hulda janabi madhako mane chi Shalum wuod Tokhath, ma wuod Hasra jarit kar keno mar lep lemo. Nodak Jerusalem e gwengʼ mar ariyo.\n ","Hulda jadolo madhako nowachonegi niya, “Ma e gima Jehova Nyasaye, ma Nyasach jo-Israel wacho: Nyisuru ngʼatno mane oorou ira niya,\n","‘Ma e gima Jehova Nyasaye wacho: Abiro kelo masira e pinyni kendo kuom joma odakie, kaluwore gi kwongʼ duto mondikie kitabu mosesom e nyim ruodh Juda.\n","Mirimba nosik kuom pinyni kendo ok norum nikech gisejwangʼa ka giwangʼo ubani ne nyiseche manono kendo ka gimiya mirima kuom lamo nyiseche mopa gi lwedo.’\n","Wachneuru ruodh Juda, mane oorou mondo upenja gima Jehova Nyasaye wacho ni, ‘Ma e gima Jehova Nyasaye ma Nyasach jo-Israel wacho kaluwore gi weche musewinjo:\n","Nikech ne uwinjo wach kendo uboloru e nyim Nyasaye kane uwinjo weche mane owacho kuom pinyni kod joma odakie, kendo nikech ne uboloru e nyima, ma uyiecho lepu kuywak e nyima, omiyo asewinjo ywaku, Jehova Nyasaye owacho.\n","Koro anami iywe gi kwereni kendo noiki gi kwe. Ok inine masiche mabiro kelone pinyni gi joma odakie.’ ”\n Omiyo negidwoko wach ne ruoth.\n ","Eka ruoth noluongo jodongo duto mag Juda kod Jerusalem kaachiel.\n","Nodhi nyaka e hekalu mar Jehova Nyasaye ka en gi jo-Juda, jo-Jerusalem, jodolo, jo-Lawi, kaachiel gi ji duto momewo kod ma jochan. Nosomonegi weche duto mane ondiki e Kitabu mar Singruok mane osenwangʼ e hekalu mar Jehova Nyasaye ka giwinjo.\n","Ruoth nochungʼ e bath siro kendo noketo winjruok mane oselal obedo kare e nyim Jehova Nyasaye kosingore ni enoluw Jehova Nyasaye kendo norit chikene gi wechene kod buchene gi chunye duto kod pache duto kendo norit weche mag singruok mondiki e kitabuni.\n ","Eka nomiyo jo-Jerusalem duto kod jo-Benjamin okwongʼore ni ginirit singruokno kendo jo-Jerusalem notimo mano kaluwore gi singruok mar Nyasaye, ma Nyasach kweregi.\n ","Josia nogolo gik makwero mag nyiseche manono e piny jo-Israel duto kendo nomiyo ji duto modak e piny Israel otiyo ne Jehova Nyasaye, ma Nyasachgi. E ndalo duto mag ngimane ji ne ok oweyo luwo Jehova Nyasaye, ma Nyasach kweregi.\n"],["Josia notimo Sap Pasaka ni Jehova Nyasaye e Jerusalem kendo ne oneg nyarombo mar Pasaka chiengʼ mar apar gangʼwen mar dwe mokwongo.\n","Noketo jodolo e tijegi kendo nojiwogi kuom tich hekalu mar Jehova Nyasaye.\n","Nowachone jo-Lawi mane osepwodhi ni Jehova Nyasaye mondo opuonj jo-Israel duto niya, “Keturu Sanduku Maler e hekalu mane Solomon wuod Daudi ruodh Israel nogero. Ok onego utingʼe e goku. Omiyo tineuru Jehova Nyasaye ma Nyasachu kendo ni joge Israel.\n","Chanreuru e migepe kaluwore gi anywolau kaka chik mane Daudi ruodh jo-Israel kod Solomon wuode ondiko.\n ","“Chunguru Kama Ler gi jo-Lawi moko e kind migepe matindo mag anywola mar joweteu mamoko.\n","Yangʼuru nyiromb Pasaka kendo pwodhreuru mondo ukony joweteu timo gima Jehova Nyasaye nochiko gi dho Musa mondo utim.”\n ","Eka Josia nochiwo ni joma nochokore nyirombe gi diek moromo alufu piero adek kod rwedhi alufu adek mondo otimgo misango mar Pasaka. Magi duto nochiwo kogolo kuom mwandune owuon.\n ","Jodonge bende nokelo chiwo kuom herogi ni ji gi jodolo kod jo-Lawi. Hilkia gi Zekaria kod Jehiel ma jotelo madongo mag hekalu mar Nyasaye nochiwo ni jodolo nyirombe kod diek alufu ariyo gi mia auchiel kod dhok mia adek mondo otimgo misango mar Pasaka.\n","Konania bende, kaachiel gi Shemaya kod Nethanel ma owetene kod Hashabia gi Jeyel kod Jozabad mane jatend jo-Lawi nomiyo jo-Lawi nyirombe kod diek alufu abich kod dhok mia abich mondo otimgo misango mar Pasaka.\n ","Kane gige tich duto oseikore, jodolo nochungʼ keregi kendo jo-Lawi nobedo e migepegi kaka ne ruoth osechiko.\n","Nyirombe mag Pasaka nochinji kendo jo-Lawi nomiyo jodolo remo kapod giyangʼo chiayogo mi jodolo nokiro remogo.\n","Negiwalo mago mane mag misengini miwangʼo pep ma gimiyo migepe matindo tindo mag ariyo mar anywola mar ji mondo gichiwgi ni Jehova Nyasaye kaka ondiki e kitap Musa. Kamano bende e kaka negitimo kod dhok.\n","Ne gibulo jamni mag Pasaka ewi mach kaka chik owacho to ring misengini maler ne gitedo e agulni gi pipni kod sufuriache kendo negipogo ji mapiyo piyo.\n","Bangʼ mano negiloso mag-gi giwegi kod misango mag jodolo nikech jodolo mane gin Nyikwa Harun ne timo misengini miwangʼo pep kod misango mag boche nyaka otieno, omiyo jo-Lawi noloso mag-gi giwegi kod mag jodolo ma nyikwa Harun.\n ","Jower ma nyikwa Asaf ne nitiere keregi kaluwore gi chik mar Daudi gi mar Asaf gi mar Heman kod mar Jeduthun janen mar ruoth. Jorit dhorangeye ne ok owuok kuondegi mag rito nikech owetegi ma jo-Lawi nosetedonigi.\n ","Kamano tije Jehova Nyasaye duto mar Sap Pasaka kod mar timo misengini miwangʼo pep e kendo mar misango mar Jehova Nyasaye notim chiengʼono, kaka ruoth Josia nochiko.\n","Jo-Israel duto mane nitiere nochamo Pasaka e ndalono kendo negitimo Sap Makati ma ok oketie Thowi kuom ndalo abiriyo.\n","Pasaka machal kamano ne pok otim e Israel chakre ndalo mag Samuel janabi; kendo onge ruodh Israel moro amora ma nosetimo Pasaka machal gi mane Josia kaachiel gi jodolo, jo-Lawi kod jo-Juda duto gi jo-Israel mane oriwore gi jo-Jerusalem otimo.\n","Pasakani notim e higa mar apar gaboro mar loch Josia.\n ","Bangʼ kane Josia osetieko loso hekalu, Neko ruodh Misri nodhi mondo oked e dala mar Karkemish man but Yufrate mi Josia nodhi mondo orad kode e lweny.\n","To Neko noorone joote mondo owachne niya, “En angʼo ma walaro kodi yaye ruodh Juda? In ok ema abiro amonji e kindeni, to amonjo dhoot ma wakedogo. Nyasaye osenyisa mondo atim piyo omiyo kik ipiem gi Nyasaye ma jakora ka ok kamano to obiro tieki.”\n ","Kata kamano, Josia ne ok oweye, omiyo nodhi korwakore magalagala mondo oked kode. Ne ok odewo gima Neko nonyise kaluwore gi gima Nyasaye ochiko to nodhi mokedo kode e paw Megido.\n ","Jodir asere nochielo ruoth Josia mi nowacho ni jotichne niya, “Golauru ka nimar asehinyora marach.”\n","Omiyo ne gigole e gache ma gikete e gari machielo mane en-go ma gikele Jerusalem kama nothoe. Noyike e liete mag kwerene kendo jo-Juda kod jo-Jerusalem duto noywage.\n ","Jeremia nochwogo wend ywak ni Josia kendo jower duto machwo gi mamon pod wero wendno ka giparogo Josia nyaka chil kawuono. Gino oselokore tim jo-Israel kendo wendno ondik e kitap Ywagruok.\n ","Weche mag ndalo mamoko mag loch Josia kod tichne maber manotimo koluwore gi gima ondiki e Chik mar Jehova Nyasaye,\n","gigo manotimo duto aa chakruokgi nyaka gikogi ondik e kitap ruodhi mag Israel kod Juda.\n"],["Kendo jopinyno nokawo Jehoahaz wuod Josia mokete obedo ruoth e Jerusalem kar wuon mare.\n ","Jehoahaz ne ja-higni piero ariyo gadek kane odoko ruoth kendo nobedo e loch kodak Jerusalem kuom dweche adek.\n","Ruodh jo-Misri nogole e loch Jerusalem kendo nochuno jo-Juda mondo ochiw osuru mar fedha ma pekne romo kilo alufu adek gi mia angʼwen kod dhahabu ma pekne romo kilo piero adek gangʼwen.\n","Ruodh Misri noketo Eliakim owadgi Jehoahaz ruodh Juda kod Jerusalem kendo noloko nying Eliakim ni Jehoyakim. Neko nokawo Jehoahaz owadgi Eliakim mi otero e twech Misri.\n ","Jehoyakim ne ja-higni piero ariyo gabich kane odoko ruoth kendo nobedo e loch kuom higni apar gachiel kodak Jerusalem. Kendo notimo gik maricho e nyim wangʼ Jehova Nyasaye ma Nyasache.\n","Nebukadneza ruodh Babulon nomonje motweye gi rateke mag mula motere Babulon.\n","Bende Nebukadneza nokawo gige lemo mar hekalu mar Jehova Nyasaye moketogi e hekalu mare e piny Babulon.\n ","Kuom gik mamoko duto mag ndalo loch Jehoyakim, timbe maricho manotimo kod ketho malingʼ-lingʼ mane ofweny kuome, ondiki e kitap ruodhi mag Israel kod Juda. Kendo Jehoyakin wuode nobedo ruoth kare.\n ","Jehoyakin ne ja-higni apar gaboro kane odoko ruoth kendo nobedo e loch kodak Jerusalem kuom dweche adek kod ndalo apar. Notimo richo e nyim wangʼ Jehova Nyasaye.\n","E ndalo chwiri ruoth Nebukadneza nooro wach mondo oome otere Babulon kaachiel gi gige lemo mabeyo mag hekalu mar Jehova Nyasaye kendo noketo owadgi wuon Jehoyakin, ma nyinge Zedekia mondo obed ruodh Juda kod Jerusalem.\n ","Zedekia ne ja-higni piero ariyo gachiel kane obedo ruoth kendo nobedo e loch kuom higni apar gachiel kodak Jerusalem.\n","Notimo richo e nyim Jehova Nyasaye ma Nyasache kendo ne ok obolore e nyim Jeremia janabi mane nyise wach Jehova Nyasaye.\n","Bende nongʼanyo ni ruoth Nebukadneza mane okete mokwongʼore gi nying Nyasaye. Ne toke obedo matek ta kendo chunye ne ok odewo mondo oduog ir Jehova Nyasaye ma Nyasach Israel.\n","To bende jotelo madongo duto mag jodolo kod ji nomedo bedo joma ok jo-ratiro, ka giluwo timbe mamono mag oganda kendo ne gichido hekalu mar Jehova Nyasaye mane osepwodho Jerusalem.\n ","Jehova Nyasaye, ma Nyasach kweregi nooronegi wach kokalo kuom jootene kinde ka kinde nikech nokecho joge kod kar dakne.\n","To negimedo jaro joote Nyasaye ka gichayo wechene kendo ka ginyiero jonabi mage nyaka mirima nomako Jehova Nyasaye kod joge maonge kaka dikony.\n","Omiyo ne okelonigi ruodh jo-Babulon mane onego yawuotgi matindo gi ligangla e kama ler mar lemo kendo ne ok okecho wuowi kata nyako, ngʼat motegno kata jaduongʼ moti. Nyasaye nochiwogi duto e lwet Nebukadneza.\n","Nokawo gige lemo duto madongo gi matindo mane nitiere e hekalu mar Nyasaye, kod gik mane okan e hekalu mar Jehova Nyasaye gi gik moko duto mane okan e od ruoth kod od jodonge moterogi Babulon.\n","Ne giwangʼo hekalu mar Nyasaye kendo negimuko ohinga mar Jerusalem; mane giwangʼo ute ruoth duto kendo negiketho gimoro amora ma nengogi tek mane ni kanyo.\n ","Nokawo jogo mane otony e nek mag ligangla noterogi e twech Babulon kendo olokogi wasumbinige kod mag yawuote nyaka ochopo ndalo mane jo-Pasia okawe loch.\n","Piny nobedo mamor koyudo yweyone mag Sabato, kinde duto mane odongʼ gunda, nyaka higni piero abiriyo orumo mana kaka wach Jehova Nyasaye nowacho gi dho Jeremia.\n ","E higa mokwongo mar loch Sairas ruodh Pasia, mondo ochop singo mar wach Jehova Nyasaye mane Jeremia okoro, Jehova Nyasaye nowuoyo gi chuny Sairas ruodh Pasia mondo ogol lendo e pinye duto koketo e ndiko kama:\n ","Ma e gima Sairas ruodh Pasia wacho:\n “ ‘Jehova Nyasaye, ma Nyasach polo osemiya pinjeruodhi duto manie piny kendo oseyiera mondo agerne hekalu e Jerusalem manie piny Juda. Ngʼato angʼata kuom joge manie dieru, nyalo dhi kendo mad Jehova Nyasaye ma Nyasache bed kode.’ ”\n"]],"Ezra":[["E higa mokwongo mar loch Sairas ruodh Pasia, mondo ochop singo mar wach Jehova Nyasaye mane Jeremia okoro, Jehova Nyasaye nowuoyo gi chuny Sairas ruodh Pasia mondo ogol lendo e pinye duto koketo e ndiko kama:\n ","Ma e gima Sairas ruodh Pasia wacho:\n “ ‘Jehova Nyasaye, ma Nyasach polo, osemiya pinjeruodhi duto manie piny kendo oseyiera mondo agerne hekalu e Jerusalem manie piny Juda.\n","Ngʼato angʼata kuom joge manie dieru, mad Nyasache bed kode, mondo odhi Jerusalem man Juda mi oger hekalu mar Jehova Nyasaye, ma Nyasach Israel, Nyasaye man Jerusalem.\n","To ji moa kamoro amora ma joma otony nyalo bet ni koro odakie mondo ochiwne fedha gi dhahabu, kod gik miuso gi kweth mag dhok, to gi chiwo mar hera ne hekalu mar Nyasaye e Jerusalem.’ ”\n ","Eka jotend anywola mar Juda kod Benjamin, gi jodolo kod jo-Lawi, ngʼato angʼata ma Nyasaye nomulo chunye, noikore dhi kendo gero od Jehova Nyasaye man Jerusalem.\n","Jobathgi duto noyworogi gi gige fedha kod dhahabu, kod gik miuso gi kweth mag dhok, kod mich ma nengone tek, kaachiel gi chiwo mar hera.\n ","Kata kamano, Ruoth Sairas nochiwo gigo mane mag hekalu mar Jehova Nyasaye, mane Nebukadneza oyudo osegolo Jerusalem mi otero e hekalu mar nyasache.\n","Sairas ruodh Pasia nowacho ni okelgi gi jakeno, Mithredath, mane okwanogi ne Sheshbaza jatend Juda.\n  ","Ma e kwan gik mane ochiw:\n  Dise mag dhahabu piero adek,\n dise mag fedha alufu achiel,\n kareche mag fedha piero ariyo gochiko,\n ","bakunde mag dhahabu piero adek,\n bakunde machalre mag fedha mia angʼwen gapar,\n gik mamoko mitiyogo alufu achiel.\n  ","Gigo duto mane itiyogo mane olosi gi dhahabu kod fedha noromo alufu abich kod mia angʼwen.\n  Sheshbaza nobiro gi gigi duto e kinde mane joma ne otwe noa Babulon kadhi Jerusalem.\n"],["Koro magi e joma noa e gwenge manoduogo koa e twech Babulon, kuma Nebukadneza ruodh Babulon noterogie. Negidwogo Jerusalem kod Juda, ka moro ka moro dok e dalane owuon,\n","ka gin kanyakla gi Zerubabel, Jeshua, Nehemia, Seraya, Relaya, Modekai, Bilshan, Mispar, Bigvai, Rehum kod Baana.\n  Kar kwan mar nying jo-Israel machwo e magi.\n ","Nyikwa Parosh, ji alufu ariyo mia achiel gi piero abiriyo gariyo (2,172),\n ","nyikwa Shefatia, ji mia adek gi piero abiriyo gariyo (372),\n ","nyikwa Ara, ji mia abiriyo gi piero abiriyo gabich (775),\n ","nyikwa Pahath-Moab (mowuok e dhood Jeshua gi Joab), ji alufu ariyo mia aboro gi apar gariyo (2,812),\n ","nyikwa Elam, ji alufu achiel mia ariyo gi piero abich gangʼwen (1,254),\n ","nyikwa Zatu, ji mia ochiko gi piero angʼwen gabich (945),\n ","nyikwa Zakai, ji mia abiriyo gi piero auchiel (760),\n ","nyikwa Bani, ji mia auchiel gi piero angʼwen gariyo (642),\n ","nyikwa Bebai, ji mia auchiel gi piero ariyo gadek (623),\n ","nyikwa Azgad, ji alufu achiel mia ariyo gi piero ariyo gariyo (1,222),\n ","nyikwa Adonikam, ji mia auchiel gi piero auchiel gauchiel (666),\n ","nyikwa Bigvai, ji alufu ariyo gi piero abich gauchiel (2,056),\n ","nyikwa Adin, ji mia angʼwen gi piero abich gangʼwen (454),\n ","nyikwa Ater (kowuok e dhood Hezekia), ji piero ochiko gaboro (98),\n ","nyikwa Bezai, ji mia adek gi piero adek gadek (323)\n ","nyikwa Jora, ji mia achiel gi apar gariyo (112),\n ","nyikwa Hashum, ji mia ariyo gi piero ariyo gadek (223),\n ","nyikwa Gibar, ji piero ochiko gabich (95),\n  ","jo-Bethlehem, ji mia achiel gi piero ariyo gadek (123),\n ","nyikwa Netofa, ji piero abich gauchiel (56),\n ","nyikwa Anathoth, ji mia achiel gi piero ariyo gaboro (128),\n ","nyikwa Azmaveth, ji piero angʼwen gariyo (42),\n ","nyikwa Kiriath Jearim, Kefira kod Beeroth, ji mia abiriyo gi piero angʼwen gadek (743),\n ","nyikwa Rama kod Geba, ji mia auchiel gi piero ariyo gachiel (621),\n ","nyikwa Mikmash, ji mia achiel gi piero ariyo gariyo (122),\n ","nyikwa Bethel kod Ai, ji mia ariyo gi piero ariyo gadek (223),\n ","nyikwa Nebo, ji piero abich gariyo (52),\n ","nyikwa Magbish, ji mia achiel gi piero abich gauchiel (156),\n ","nyikwa Elam moko, ji alufu achiel mia ariyo gi piero abich gangʼwen (1,254),\n ","nyikwa Harim, ji mia adek gi piero ariyo (320)\n ","nyikwa Lod, Hadid kod Ono, ji mia abiriyo gi piero ariyo gabich (725),\n ","nyikwa Jeriko, ji mia adek gi piero angʼwen gabich (345),\n ","nyikwa Sena, ji alufu adek mia auchiel gi piero adek (3,630).\n  ","Jodolo ne gin:\n nyikwa Jedaya (mowuok e dhood Jeshua), ji mia ochiko gi piero abiriyo gadek (973),\n ","nyikwa Imer, ji alufu achiel gi piero abich gariyo (1,052),\n ","nyikwa Pashur, ji alufu achiel mia ariyo gi piero angʼwen gabiriyo (1,247),\n ","nyikwa Harim, ji alufu achiel gi apar gabiriyo (1,017).\n  ","Jo-Lawi ne gin:\n nyikwa Jeshua kod Kadmiel (mowuok e dhood Hodavia), ji piero abiriyo gangʼwen (74).\n  ","Jower ne gin:\n Nyikwa Asaf, ji mia achiel gi piero ariyo gaboro (128).\n  ","Jorit dhoranga hekalu ne gin:\n Nyikwa Shalum, Ater, Talmon, Akub, Hatita kod Shobai, ji mia achiel gi piero adek gochiko (139).\n  ","Jotij hekalu ne gin:\n nyikwa\n Ziha, Hasufa, Tabaoth,\n ","Keros, Siaha, Padon,\n ","Lebana, Hagaba, Akub,\n ","Hagab, Shalmai, Hanan,\n ","Gidel, Gahar, Reaya,\n ","Rezin, Nekoda, Gazam,\n ","Uza, Pasea, Besai,\n ","Asna, Meunim, Nefusim,\n ","Bakbuk, Hakufa, Harhur,\n ","Bazluth, Mehida, Harsha,\n ","Barkos, Sisera, Tema,\n ","Nezia kod Hatifa.\n ","Nyikwa jotij Solomon ne gin:\n nyikwa\n Sotai, Hasofereth, Peruda,\n ","Jaala, Darkon, Gidel,\n ","Shefatia, Hatil,\n Pokereth-Hazebaim kod Ami.\n ","Jotij hekalu kod nyikwa jotij Solomon, ji mia adek gi piero ochiko gariyo (392).\n  ","Magi e joma nobiro koa e mier mag Tel Mela, Tel Harsha, Kerub, Adon, kod Imer, to ne ok ginyal nyiso malongʼo ni anywolagi ne gin nyikwa Israel.\n ","Nyikwa Delaya, Tobia kod Nekoda noromo ji mia auchiel gi piero abich gariyo (652).\n  ","Mago mane oa kuom jodolo ne gin:\n nyikwa Hobaya, Hakoz kod Barzilai (ngʼatno mane okendo nyar Barzilai ma ja-Gilead to kendo ne iluonge gi nyingno).\n ","Jogi nomanyo nonro mar anywolagi, to ne ok ginyal yudogi, omiyo nowegi oko mar joka jodolo kaka joma ochido.\n","Jatelo maduongʼ nomiyogi chik mondo kik gicham chiemo moro amora mopwodhi manyaka jadolo bedie ma puonjogi gi Urim kod Thumim.\n  ","Jogi duto noromo ji alufu piero angʼwen gariyo mia adek gi piero auchiel (42,360),\n","kiweyo jotijegi machwo kod mamon mane gin ji alufu abiriyo mia adek gi piero adek gabiriyo (7,337); kendo ne gin gi jower machwo kod mamon maromo ji mia ariyo (200).\n","Ne gin gi farese mia abiriyo gi piero adek gauchiel (736), kanyna mia ariyo gi piero angʼwen gabich (245),\n","ngamia mia angʼwen gi piero adek gabich (435) kod punde alufu auchiel mia abiriyo gi piero ariyo (6,720).\n  ","Kane gichopo e od Jehova Nyasaye man Jerusalem, jotend mier mamoko nochiwo chiwo mar hera ne gedo mar od Nyasaye e kare mane entiere chon.\n","Kaluwore gi nyalo mag-gi negichiwone kar keno kuom tijni drachmas alufu piero auchiel gachiel (61,000) mar dhahabu (marom gi kilo mia abich mar dhahabu), minas alufu abich (5,000) mar fedha (marom gi kilo alufu adek mar fedha) kod lep dolo mia achiel.\n ","Jodolo, jo-Lawi, jower, jorit dhorangeye kod jotij hekalu nodak Jerusalem, kaachiel gi joma moko, to jo-Israel mamoko nodak e miechgi.\n"],["Kane dwe mar abiriyo ochopo kendo jo-Israel nosechako dak e miechgi, negichokore kaka joka ngʼato achiel e Jerusalem.\n","Eka Jeshua wuod Jozadak kod jodolo wetene kod Zerubabel wuod Shealtiel gi jogo mane tiyo kode nochako gero kendo mar misango mar Nyasach Israel mondo time chiwo mar misango miwangʼo pep, kaluwore gi gima ondiki e Chike Musa, ngʼat Nyasaye.\n","Kata obedo nine giluoro joma ne olworogi kamano, negigero kendo mar misango e mise mare mi gichiwo misango miwangʼo pep ne Jehova Nyasaye, misango mokinyi kaachiel gi modhiambo.\n","Bangʼe kaluwore gi gima ondiki, negitimo nyasi mar Sawo mar kiche ka gin gi kwan mar misengini miwangʼo pep mowinjore mar odiechiengʼ ka odiechiengʼ.\n","Bangʼ mano, negichiwo misango miwangʼo pep mapile pile, misango mar Dwe Manyien kod sewni moyier mag Jehova Nyasaye, kaachiel gi mago mokel kaka chiwo mar hera ne Jehova Nyasaye.\n","E odiechiengʼ mokwongo mar dwe mar abiriyo, negichako kelo chiwo mar misengini miwangʼo pep ne Jehova Nyasaye, kata obedo ni mise mar hekalu mar Jehova Nyasaye ne pok ochaki.\n ","Eka negichiwo pesa ne jogedo kod funde bao, kendo gichiwo chiemo gi math gi mo ne jo-Sidon gi jo-Turo, mondo omi gikel sirni mag sida koluwo nam koa Lebanon nyaka Jopa, kaluwore gi thuolo mane ochiw gi Sairas ruodh Pasia.\n ","E dwe mar ariyo mar higa mar ariyo bangʼ kane gichopo e od Nyasaye e Jerusalem, Zerubabel wuod Shealtiel, Jeshua wuod Jozadak kod owetege mamoko (jodolo gi jo-Lawi kod jogo duto mane odwogo Jerusalem koa e twech) nochako tich, ka giyiero jo-Lawi moromo higni piero ariyo kod jomadongo mondo ginon gedo mar od Jehova Nyasaye.\n","Jeshua gi yawuote kod owetene gi Kadmiel kod yawuote (ma nyikwa Hodavia) kod yawuot Henadad gi yawuote kod owetene, ma gin jo-Lawi duto, noriwore kanyakla ka gingʼiyo jogo matiyo e od Nyasaye.\n ","Ka jogedo noketo mise mar hekalu mar Jehova Nyasaye, jodolo korwako lepgi mag dolo ka gin gi turumbete, kod jo-Lawi (ma yawuot Asaf) ka gin-gi ongengʼo, nokawo keregi mondo gipak Jehova Nyasaye, kaka nochan gi Daudi ruodh Israel.\n","Ka gipako Jehova Nyasaye kendo gigoyone erokamano ne giwerne kama:\n “Jehova Nyasaye ber;\n kendo hera mare ne jo-Israel osiko nyaka chiengʼ.”\n To ji duto nogoyo koko matek mar Pak ne Jehova Nyasaye, nikech mise mar od Jehova Nyasaye noketi.\n","To jodolo machon kod jo-Lawi gi jotend anywola, mane oseneno hekalu mokwongo, noywak matek ka gineno kiketo mise mar hekalu, to ji mamoko nokok gi ilo.\n","Onge ngʼama ne nyalo pogo dwol mar goyo koko mar ilo gi dwol mar ywak, nikech ji nogoyo koko matek, kendo dwolno nowinj gi kuma bor.\n"],["Ka wasik Juda gi Benjamin nowinjo ni joma notwe ne gero hekalu ne Jehova Nyasaye, ma Nyasach Israel,\n","negibiro ir Zerubabel to gi jotend anywola mi giwacho niya, “We wakonyu gedo nikech Nyasachuno ema wan bende wasebedo ka wachiwone misango nyaka aa kinde Esarhadon ruodh Asuria, mane okelowa kae.”\n ","To Zerubabel, Jeshua kod jotend anywola duto mag Israel nodwokogi niya, “Ok un e achiel kodwa e gero hekalu ne Nyasachwa. Wan kendwa wabiro gedo ne Jehova Nyasaye, ma Nyasach Israel, mana kaka Ruoth Sairas, ma ruodh Pasia, nochikowa.”\n ","Eka joma ni machiegni kodgi nowuok mondo onyos chuny jo-Juda kendo gibed maluor mar dhi nyime gi gedo.\n","Negikawo jongʼad rieko michulo mondo okwedgi kendo orund chenro mag-gi e ndalono duto mar loch Sairas ruodh Pasia kendo nyaka ndalo loch mar Darius ruodh Pasia.\n ","E chakruok mar loch Sakses, ne gidonjone jo-Juda kod jo-Jerusalem.\n ","To e ndalo mag Artaksases ruodh Pasia, Bishlam, Mithredath, Tabel kod joge mamoko moriwore godo ne ondiko baruwa ne Artaksases. Baruwani nondiki e kit ndiko mar jo-Aram kendo gi dho jo-Aram.\n ","Rehum ma jatend lweny kod Shimshai ma jagoro nondiko baruwa marach kuom Jerusalem ne Artaksases ma ruoth kama:\n ","Rehum ma jatend lweny kod Shimshai ma jagoro, kanyakla gi jogo mamoko mane gitiyogo, ma gin jongʼad bura kod jotelo motelone joma oa Tripolis, Pasia, Erek, Babulon kod jo-Elam moa Susa,\n","gi joma moko mane Ashurbanipal, ngʼatno maduongʼ kendo moluor noriembo, mi omiyogi kar dak e dala maduongʼ mar Samaria kod kamachielo machiegni gi loka Aora Yufrate.\n ","Ma e baruwa machalo gi baruwa mane giorone.\n Ne Ruoth Artaksases.\n Koa kuom jotichgi modak loka Yufrate.\n ","Ruoth nyaka ngʼeni, jo-Yahudi mane obiro irwa koa iri osedhi Jerusalem kendo gisechako gero dala maduongʼ mane ongʼanyo kendo ma timbene mono. Gisechako gero ohinga mane osemukore kendo to bende giloso mise mage.\n ","Kuom mano, ruoth onego ngʼe ni ka dala maduongʼni oger kendo ohinga mage ochung kendo, to onge osuru mibiro chul, kata chiwo kod chudo moro amora kendo pesa ma joka ruoth yudo ok nogol.\n","Nimar wan e bwo chik mar kar dak ruoth kendo ok en gima ber mondo wane ka ruoth ichayo, waoro wachni mondo onyis ruoth,\n","mondo omany kuonde mokanie gik machon mag ruodhi miluwo bangʼ-gi. E ndiko machon mokan ibiro yudo ni dala maduongʼni en dala maduongʼ mangʼanyo, ma thago ruodhi kod gwenge, ma en kar ngʼanyo chakre chon. Mano emomiyo dala maduongʼni nokethi.\n","Wanyiso ruoth ni ka dala maduongʼni oger kendo ohingage ochungi, to onge gima ibiro dongʼ godo e loka mar Aora Yufrate.\n ","Ruoth nooro dwoko kama:\n Ne Rehum jatend lweny, Shimshai jagoro kod jogi mamoko ma utiyogo kanyakla modak Samaria gi kuonde mopogore e loka mar Aora Yufrate.\n Amosou.\n ","Baruwa mane ioronwa osesomnwa kendo oloki e nyima.\n","Ne achiwo chik kendo nonro notim, kendo noyud ni dala maduongʼni nigi sigana mabor mar ngʼanyone ruodhi kendo en kar wich teko kod wacho weche mag wich teko.\n","Jerusalem osebedo gi ruodhi maroteke ka girito piny Yufrate duto, kendo osuru, chiwo ma ruoth ketone joma otelone, kod chudo moro amora mag gik miloko nochulgi.\n","Koro chiw chik ne jogi mondo giwe tich, mondo omi dala maduongʼni kik ger kendo nyaka an ema achiw chik.\n","Bed motangʼ mondo kik ijwangʼ wachni. Angʼo momiyo wach manyalo kelo hinyruok nyaa, mi lochwa kethre?\n ","Mapiyo nono bangʼ ka baruwa machal gi mane oor ne Ruoth Artaksases nosesom ne Rehum kod Shimshai ma jagoro gi joma gitiyogo kanyakla, negidhi mana gisano Jerusalem ir jo-Yahudi kendo ne gichunogi mondo giwe tich.\n  ","Omiyo tich mane ni e od Nyasaye man Jerusalem nochungʼ nyaka e higa mar ariyo mar loch Darius ruodh Pasia.\n"],["Koro Hagai janabi kod Zekaria janabi, nyakwar Ido, nokorone jo-Yahudi e Juda gi Jerusalem e nying Nyasach Israel, mane nitiere kuomgi.\n","Eka Zerubabel wuod Shealtiel kod Jeshua wuod Jozadak nowuok mondo oti tij gedo mar od Nyasaye e Jerusalem. Kendo jonabi mag Nyasaye ne ni kodgi, kakonyogi.\n ","E kindeno Tatenai, ruodh Yufrate, kod Shetha-Bozenai gi joma gitiyogo kanyakla nodhi irgi kendo openjo niya, “En ngʼa mane omiyou thuolo mar gero hekaluni kendo loso iye?”\n","Gin bende negipenjo niya, “Joma gero odni nying-gi ngʼa?”\n","To Nyasaye ne ni kod jodong jo-Yahudi, omiyo ne ok ochung-gi mondo giwe tich ka pod irito dwoko ma ruoth Darius ondiko gi lwete.\n ","Ma e baruwa machal gi mane Tatenai, ruodh Yufrate, kod Shetha-Bozenai gi joma negitiyogo kanyakla, kod jotend Yufrate, noorone Ruoth Darius.\n","Wach mane giorone ne chalo kama:\n Ne Ruoth Darius:\n  Wamosi ahinya.\n  ","Ruoth onego ngʼe nine wadhi e gwengʼ mar Juda, e hekalu mar Nyasaye maduongʼ. Ji gedo gi kite madongo kendo giketo bepe e kore. Tich tiyore e yo modimbore kendo odhi nyime mapiyo e bwo telo margi.\n ","Ne wamiyo jodongo penjo ka wapenjogi niya, “En ngʼa momiyou thuolo mar gero hekaluni kendo loso iye?”\n","Bende ne wapenjogi nying-gi, mondo omi wandik nying jotendgi ne in.\n ","Ma e dwoko mane gimiyowa:\n  Wan jotich mar Nyasach polo kod piny, kendo wagero hekalu manyien mane oger higni mangʼeny mokalo, mano mane ruoth maduongʼ mar Israel ogero kendo otieko.\n","To nikech wuonewa nowangʼo ii Nyasach Polo, nochiwogi ne Nebukadneza ja-Kaldea, ruodh Babulon, ma nomuko hekaluni kendo oriembo ji nyaka Babulon.\n ","Kata kamano, e higa mokwongo mar Sairas ruodh Babulon, Ruoth Sairas nochiwo chik mondo odni mar Nyasaye oger manyien.\n","Bende nogolo koa e hekalu mar Babulon gige dhahabu gi fedha mar od Nyasaye, gigo mane Nebukadneza okawo koa e hekalu man Jerusalem kendo okelo e hekalu man Babulon. Bangʼe Ruoth Sairas nomiyogi ngʼat ma nyinge Sheshbaza, mane osewalo jatelo,\n","kendo onyise niya, “Kaw gigi kendo idhi mi ikan-gi e hekalu man Jerusalem. Kendo iger manyien od Nyasaye e kare machon.”\n ","Omiyo ngʼatni miluongo ni Sheshbaza nobiro mi oketo mise mar od Nyasaye e Jerusalem. Kochakore e odiechiengno nyaka sani pod igere to pod ok otieke.\n  ","Omiyo koro ka berne ruoth, to mondo nonro otim e kar keno mag gik machon mar Babulon mondo ne ka Ruoth Sairas nochiwo chik mondo oger manyien od Nyasaye e Jerusalem. Eka ruoth mondo oornwa kaka ongʼado wachni.\n"],["Eka Ruoth Darius nochiwo chik, kendo neginono e kuonde kano gik machon e kar keno man Babulon.\n","Karatas moban noyudi e kama oger motegno mar gengʼo wasigu mar Ekbatana e gwengʼ Media, kendo ma e gima nondik kuome:\n Chenro mar gima biro:\n  ","E higa mokwongo mar loch mar Ruoth Sairas, ruoth nochiwo chik kuom hekalu mar Nyasaye man Jerusalem kama.\n  We hekalu ger kendo kaka kar chiwo misango, kendo we mise mare keti. Nyaka obedi fut piero aboro gaboro gi nus e bor mare kendo fut piero aboro gaboro e lach mare,\n","kod migawo adek mag kite mochwe kadhi malo gi migawo achiel mag bepe mochungi. Chudo margi mondo chul gi keno moa ka ruoth.\n","Bende, gigo mag dhahabu gi fedha mag od Nyasaye, mane Nebukadneza okawo koa e hekalu mar Jerusalem mi okelo Babulon, nyaka duog kargi e hekalu man Jerusalem; nyaka duog-gi e kar keno e od Nyasaye.\n  ","Koro in, Tatenai, jatelo mar Yufrate, kod Shetha-Bozenai kaachiel gi un, jotelo wetegi mar gwengʼno, suduru mabor gi kanyo.\n","Kik uketh tich hekaluni mar Nyasaye. We jatend jo-Yahudi kod jodong jo-Yahudi oger od Nyasaye e kare.\n ","Kuom mano, achiwo chik mar gima onego itimne jodong jo-Yahudi e gedo mar odni mar Nyasaye:\n Gigo ma jogi otiyogo nyaka chul duto koa e keno mar ka ruoth, moa e pesa mochoki kuom Yufrate, mondo omi tich kik chungʼ.\n","Gimoro amora midwaro kaka nyirwedhi, imbe, nyiimbe mar misango miwangʼo pep ne Nyasach polo, kod ngano, chumbi, divai gi mo, kaka okwa gi jodolo man Jerusalem nyaka migi pile ma ok olewo,\n","mondo omi gichiw misengini ma moro Nyasach polo kendo olam ne ruoth gi yawuote obed gi ngima maber.\n ","Ewi mano, achiwo chik ni ka ngʼato oketho chikni, to nogol yiend tado mar ode mi gur piny kendo tweye e yien-no.\n","Mad Nyasaye, mosemiyo Nyinge olandore ka, lok ruoth moro amora kata joma tingʼo bedegi malo mondo olok chikni kata oketh hekaluni man Jerusalem.\n An, Darius asegolo chik, kendo chikni nyaka chopi ma ok orem.\n ","To kuom chik mane Ruoth Darius ooro, Tatenai, jatend Yufrate, kod Shetha-Bozenai gi joma negitiyogo kanyakla notimo kamano kuom tangʼ mathoth.\n","Omiyo jodong jo-Yahudi nodhi nyime gi gedo kendo odhi maber e bwo yalo mar Hagai janabi gi Zekaria, nyakwar Ido. Negitieko gero hekalu kaluwore gi chik mar Nyasach Israel kod chike Sairas, Darius gi Artaksases, ruodhi Pasia.\n","Hekalu notieki gero e odiechiengʼ mar adek mar dwe mar Adar, e higa mar auchiel mar loch Ruoth Darius.\n ","Eka jo-Israel, ma gin jodolo, jo-Lawi kod joma moko mane oa e twech notimo nyasi mar gwedho od Nyasaye gi ilo.\n","Kane gigwedho od Nyasaye negichiwo rwedhi mia achiel, imbe mia ariyo, nyithi rombe machwo mia angʼwen to kaka misango mar golo richo ne Israel, negichiwo diek apar gariyo machwo, moro ka moro ni dhout Israel.\n","Kendo negiketo jodolo kuondegi kod jo-Lawi e migepe mag-gi ne tich Nyasaye e Jerusalem, kaluwore gi gima ondikie Kitap Musa.\n ","E odiechiengʼ mar apar gangʼwen mar dwe mokwongo, joma notwe notimo nyasi mar Pasaka.\n","Jodolo gi jo-Lawi nosepwodhore giwegi kendo giduto negiikore mapoth ne nyasi. Jo-Lawi noyangʼo nyarombo mar Pasaka ne joma noa e twech duto, ne owetegi ma jodolo kod gin giwegi.\n","Omiyo jo-Israel mane oa e twech nochamo Pasakano, kanyakla gi jogo duto mano ngʼanyone timbe mochido mag ogendini mamoko modak machiegni kodgi mondo omi gidwar Jehova Nyasaye, ma Nyasach Israel.\n","Kuom ndalo abiriyo, negitimo Nyasi mar Makati ma ok oketie thowi gi ilo, nikech Jehova Nyasaye nosepongʼogi gi ilo kuom loko pach ruodh Asuria, mondo omi nokonygi e tich manie od Nyasaye, ma Nyasach Israel.\n"],["Bangʼ gigi duto, e kinde mar loch Artaksases ruodh Pasia, Ezra wuod Seraya, ma wuod Azaria, ma wuod Hilkia,\n","ma wuod Shalum, ma wuod Zadok, ma wuod Ahitub,\n","ma wuod Amaria, ma wuod Azaria, ma wuod Merayoth,\n","ma wuod Zerahia, ma wuod Uzi, ma wuod Buki,\n","ma wuod Abishua, ma wuod Finehas, ma wuod Eliazar, ma wuod Harun jadolo maduongʼ;\n","Ezra-ni noduogo koa Babulon. Ne en japuonj man-gi lony mathoth kuom Chik Musa, ma Jehova Nyasaye, ma Nyasach Israel, nochiwo. Ruoth nomiye gimoro amora mano kwayo, nimar lwet Jehova Nyasaye, ma Nyasache ne ni kuome.\n","Jo-Israel mamoko, kaachiel gi jodolo, jo-Lawi, jower, jorit rangach kod jotij hekalu, bende nobiro Jerusalem e higa mar abiriyo mar Ruoth Artaksases.\n ","Ezra nochopo Jerusalem e dwe mar abich mar higa mar abiriyo mar ruoth.\n","Nochako wuodhe koa Babulon e odiechiengʼ mokwongo mar dwe mokwongo, kendo nochopo Jerusalem e odiechiengʼ mokwongo mar dwe mar abich, nimar lwedo mangʼwon mar Nyasache ne ni kuome.\n","Nimar Ezra nosechiwore owuon ne somo matut kendo rito Chik mar Jehova Nyasaye, kod puonjo chikene gi buchene e Israel.\n ","Ma e baruwa machalre gi mane mane Ruoth Artaksases omiyo Ezra jadolo kendo japuonj, ngʼatno mosomo weche maluwore gi chike kod buche Jehova Nyasaye ne Israel:\n ","Artaksases, ruoth mar ruodhi,\n  Ne Ezra jadolo kendo japuonj mar Chik Nyasach Polo:\n  Amosi.\n  ","Koro achiwo chik ni ja-Israel moro amora manie pinya, kaachiel gi jodolo kod jo-Lawi, madwaro dhi Jerusalem kodi, nyalo dhi.\n","Oori gi ruoth kod jongʼadne rieko abiriyo mondo inon wach kaka Juda gi Jerusalem dhi kaluwore gi chik Nyasachi manie lweti.\n","To bende, nyaka idhi gi fedha kod dhahabu ma ruoth gi jongʼadne rieko osechiwo kuom hero mag-gi giwegi ne Nyasach Israel, ma kar dak mare en Jerusalem,\n","kaachiel gi fedha gi dhahabu duto ma unyalo yudo koa e gwengʼ mar Babulon, kanyakla gi chiwo ma ji kod jodolo golo ma en chiwo mar hera ne hekalu mar Nyasachgi e Jerusalem.\n","Gi pesani nyaka ine ni ingʼiewo rwedhi, imbe kod nyithi rombe machwo, kanyakla gi chiwo mag-gi mag cham kod misango miolo piny, kendo gitimgo misango ewi kendo mar hekalu mar Nyasachi e Jerusalem.\n ","In kod oweteni ma jo-Yahudi unyalo timo gima uneno ka ber gi fedha gi dhahabu modongʼ, kaluwore gi dwaro mar Nyasachi.\n","Chiwne Nyasach Jerusalem gigo duto moket e lweti mar dendo Nyasaye e hekalu mar Nyasachi.\n","Kendo gimoro amora midwaro mar hekalu mar Nyasachi ma inyalo bedo gi thuolo mar chiwo, inyalo chiwe koa e keno ma ka ruoth.\n ","Koro an, Ruoth Artaksases, achiwo chik ni kuonde keno duto mag Yufrate ochiw gi chia gimoro amora ma Ezra jadolo, japuonj Chik mar Nyasach polo, nyalo kwayou, kaka\n","fedha madirom kilo alufu adek gi mia angʼwen, gunde mag ngano ma pek romo kilo alufu apar gaboro, divai maromo lita alufu ariyo gi mia ariyo, mo maromo lita alufu ariyo gi mia ariyo, kod chumbi mathoth ma ok nyal pim.\n","Gimoro amora ma Nyasach polo osechano, we otime gi chia ne hekalu mar Nyasach polo. En angʼo momiyo mirima dibed kuom pinyruoth gi yawuote?\n","Bende nyaka ingʼe ni ionge gi teko mar chuno ji golo osuru, kata chiwo kata chudo ewi jadolo, jo-Lawi, jower, jorit rangach, jatij hekalu moro amora kata jotich mamoko e odni mar Nyasaye.\n ","To in, Ezra, kaluwore gi rieko matut mar Nyasachi, ma in godo, yier jongʼad bura matindo kod jongʼad bura madongo mondo ongʼad bura gadiera ne jo-Yufrate duto, ma gin joma ongʼeyo chike Nyasachi. Kendo nyaka ipuonj ngʼato angʼata mokia chikego.\n","Ngʼato angʼata ma ok luor chik Nyasachi kod chik ruoth nyaka kume e yor tho, dare, pe gige, kata tere e od twech.\n ","Pak obed ne Jehova Nyasaye, ma Nyasach kwerewa, moseketo e chuny ruoth mondo luor obed ne od Jehova Nyasaye man Jerusalem e yo machalo kama\n","kendo moserieyo lwete maber mar ngʼwono ne an e nyim ruoth kod jongʼadne rieko kod jotend ruoth maroteke mondo omiya luor. Nikech lwet Jehova Nyasaye Nyasacha neni kuoma, ne abedo gi chir mi achoko jotelo duto moa Israel mondo odhi koda.\n"],["Magi e jotend dhoudi kod jogo mane obiro koda koa Babulon e kinde loch Ruoth Artaksases:\n  ","nyikwa Finehas,\n Gershom;\n nyikwa Ithamar,\n Daniel;\n nyikwa Daudi,\n Hatush\n","nyikwa Shekania;\n nyikwa Parosh,\n Zekaria, kaachiel kode ji mia achiel gi piero abich;\n ","nyikwa Pahath-Moab,\n Elihoyanai wuod Zerahia, kaachiel kode ji mia ariyo;\n ","nyikwa Zatu,\n Shekania wuod Jahaziel, kaachiel kode ji mia adek;\n ","nyikwa Adin,\n Ebed wuod Jonathan, kaachiel kode ji piero abich;\n ","nyikwa Elam,\n Jeshaya wuod Athalia, kaachiel kode ji piero abiriyo;\n ","nyikwa Shefatia,\n Zebadia wuod Mikael, kaachiel kode ji piero aboro;\n ","nyikwa Joab,\n Obadia wuod Jehiel, kaachiel kode ji mia ariyo gi apar gaboro;\n ","nyikwa Bani,\n Shelomith wuod Josifia, kaachiel kode ji mia achiel gi piero auchiel;\n ","nyikwa Bebai,\n Zekaria wuod Bebai, kaachiel kode ji piero ariyo gaboro;\n ","nyikwa Azgad,\n Johanan wuod Hakatan, kaachiel kode ji mia achiel gapar;\n ","nyikwa Adonikam,\n mago mogik, nyingegi ne Elifelet, Jeuel kod Shemaya, kaachiel kodgi ji piero auchiel;\n ","nyikwa Bigvai,\n Uthai kod Zakur, kaachiel kodgi ji piero abiriyo.\n ","Ne achokogi e bath aora mamol kochiko Ahava, kendo ne wabuoro kanyo kuom ndalo adek. Kane arango e dier ji kod jodolo, ne ok ayudo jo-Lawi kanyo.\n","Omiyo ne aluongo Eliezer, Ariel, Shemaya, Elnathan, Jarib, Elnathan, Nathan, Zekaria kod Meshulam, mane gin jotelo, kod Joyiarib gi Elnathan, mane gin joma osomo,\n","kendo ne aorogi ir Ido, jatelo Kasifia. Ne anyisogi gima giwachne Ido kod joge, jotij hekalu man Kasifia, mondo omi gikelnwa ji ne od Nyasachwa.\n","Nikech lwet Nyasachwa mar ngʼwono ne ni kuomwa, ne gikelonwa Sherebia, ngʼatno man-gi nyalo, koa e nyikwa Mali wuod Lawi, wuod Israel, kod yawuot Sherebia gi owetene, ji apar gaboro;\n","kod Hashabia, kanyakla gi Jeshaya ma nyikwa Merari, kod owetene gi yawuot owetene, ji piero ariyo.\n","Bende negikelo jotije hekalu mia ariyo gi piero ariyo, ma en riwruok mane Daudi kod jotelo nochako mondo okony jo-Lawi. Giduto nondik nying-gi piny.\n ","Bangʼ mano, ne agolo chik mondo watwe chiemo e dho aora Ahava ka wahore wawegi e nyim Nyasachwa kendo wakwaye wuoth maber ni wan gi nyithindwa, gi giwa duto.\n","Wiya nokuot mar kwayo ruodh jolweny kod joriemb farese mondo ogengʼwa kuom wasikwa manie yo, nikech ne wasenyiso ruoth niya, “Lwet Nyasachwa mar ngʼwono nitie kuom ji duto moketo genogi kuome, to mirimbe mager ni kuom jogo mojwangʼe.”\n","Omiyo ne watweyo chiemo kendo wakwayo Nyasachwa kuom ma, kendo nodwoko lamowa.\n ","Eka ne awalo jodolo motelo apar gariyo, kanyakla gi Sherebia, Hashabia kod owetegi apar,\n","kendo ne apimonegi pek chiwo mar fedha gi dhahabu kod gik mane ruoth, jongʼadne rieko, jotende kod jo-Israel duto mane ni kanyo nosechiwo ne od Nyasachwa.\n","Ne apimonegi pek mar fedha mane en talanta mia auchiel gi piero abich, gige fedha pekgi ne en talanta mia achiel, pek dhahabu ne en talanta mia achiel,\n","bakunde piero ariyo mar dhahabu ma nengogi romo darik alufu achiel, kod gik moko ariyo mag nyinyo mowir mongʼith, bende maber ka dhahabu.\n ","Ne awachonegi niya, “In kaachiel gi gigi owalu tenge ne Jehova Nyasaye. Fedha gi dhahabu gin chiwo mar hera ne Jehova Nyasaye, ma Nyasach kwereu.\n","Ritgiuru ka utangʼ nyaka chop upimgi e agola mar od Jehova Nyasaye man Jerusalem e nyim jodolo motelo gi jo-Lawi kod jotend anywola mag Israel.”\n","Bangʼe jodolo kod jo-Lawi noyudo fedha gi dhahabu kod gik mowal mane osepim pekgi mondo ter e od Nyasachwa e Jerusalem.\n ","E odiechiengʼ mar apar gariyo e dwe mokwongo ne wawuok ka waa e aora mar Ahava mondo wadhi Jerusalem. Lwet Nyasachwa ne ni kuomwa, nogengʼonwa wasigu gi jonjore mane ni e wangʼ yo.\n","Omiyo ne wachopo Jerusalem, kama ne wayweyoe kuom ndalo adek.\n ","E odiechiengʼ mar angʼwen, e od Nyasachwa, ne wapimo pek fedha gi dhahabu kod gigo mowal ma waketo e lwet Meremoth wuod Uria, ma jadolo, Eliazar wuod Finehas ne ni kode, kod jo-Lawi bende kaka Jozabad wuod Jeshua gi Noadia wuod Binui.\n","Gik moko nokwan mongʼe kar kwan-gi kod pek mag-gi, kendo pek mag-gi nondik piny e sechego.\n ","Eka joma ne otwe mane odwogo koa e twech nochiwo misango mar misengini miwangʼo pep ni Nyasach Israel mane gin, rwedhi apar gariyo ne jo-Israel duto, imbe piero ochiko gauchiel, nyithi rombe machwo piero abiriyo gabiriyo, to gi nywogi apar gariyo kaka misango mar golo richo. Magi duto ne gin misango miwangʼo pep ni Jehova Nyasaye.\n","Bende ne gitero chike mane ruoth ochiwo ni jotend gwenge kod jotend Yufrate, bangʼe negichiwo kony ni ji kod ni od Nyasaye.\n"],["Bangʼ ka magi duto nosetim, jotelo nobiro ira kendo owacho niya, “Jo-Israel kaachiel gi jodolo kod jo-Lawi, ok osethegore gi joma ne gikiewogo kuom yoregi mamono, kaka mago mag jo-Kanaan, jo-Hiti, jo-Perizi, jo-Jebus, jo-Amon, jo-Moab, jo-Misri kod jo-Amor.\n","Gisekawo nyi joma ok jo-Yahudi, makoro odak e pinygi, kendo yawuotgi bende gisekendonegi nyi jogo. Kamano, oganda maler mar Nyasaye osedwanyore gi joma ok jo-Yahudi. To jotelo gi jodongo ema osebedo joketho moloyoe jomoko.”\n ","Kane awinjo wachno, ne ayiecho kandhona kod lepa, apudho yie wiya kod yie tika mi abedo piny ka an-gi bwok malich.\n","Eka jogo duto mane oluoro wach Nyasach Israel nochokore buta nikech gima rach mane joma odwogo koa e twech Babulon otimo. Kendo ne abedo kanyo ka an-gi bwok malich nyaka ochopo sa misango mar odhiambo.\n ","Kane ochopo sa misango mar odhiambo, ne achungo aa kama ne abetie, gi kandhona kod lepa koyiech, mi apodho gi chonga ka atingʼo bedena malo ne Jehova Nyasaye Nyasacha.\n","Kendo ne alemo kama:\n “Nyasacha, an-gi wichkuot malich kod kuyo ma ok anyal tingʼo wangʼa malo kangʼiyi, nikech richowa boyo moyombo wiyewa kendo kethowa osechopo e polo.\n","Koa e ndalo mar kwerewa nyaka chil kawuono, wasebedo joketho ahinya. Nikech richo ma wasetimo, ruodhi mag pinje mamoko osenegowa kaachiel gi ruodhiwa kod jodolo mag-wa kendo giseterowa e twech kendo yako gigewa, mi wasebedo gi wichkuot maduongʼ nyaka chil kawuono.\n ","“To koro sani, kuom kinde matin, Jehova Nyasaye ma Nyasachwa osebedo jangʼwono moweyonwa joma otony kendo omiyowa kama wanyalo dakie e kari maler mar lemo. Isedwogo chunywa, kendo iweyonwa thuolo mondo dendwa oduogi e twech ma wantiereni.\n","Kata bed ni wan wasumbini kamano, to Nyasachwa pod ok ojwangʼowa e twech marwa. Osemiyowa ngʼwonone e nyim wangʼ ruodhi mag Pasia: Osemiyowa ngima manyien mondo oger manyien od Nyasachwa, to bende wager kuonde momukore, kendo osebedonwa kaka ohinga molworo Juda kod Jerusalem.\n ","“To sani, yaye Nyasachwa, en angʼo ma wanyalo wacho bangʼ ma? Nimar ok waseluoro chike\n","mane imiyowa kokalo kuom jotichni ma jonabi, kiwacho ni, ‘Piny ma udonje mondo ukaw en piny mopongʼ gi anjawo mag joge. Kuom timbegi mamono gisepongʼo pinyni gi chido margi koa giko koni nyaka giko kocha.\n","Emomiyo, kik uchiw nyiu mondo kend gi yawuotgi, kata kawo nyigi ne yawuotu. Kik ubed gi singruok mar osiep kodgi sa moro amora, mondo omi ubed motegno kendo ucham gik mabeyo mag pinyni kendo uweye ne nyithindu kaka girkeni manyaka chiengʼ.’\n ","“Gima osetimorenwa en nikech timbewa mamono kod kethowa ma ok odhi kare, to kata kamano, Nyasachwa, ne ok ikumowa moromore gi richowago, to niweyo jowa otony, mi wabedo thuolo kaka koroni.\n","Bende dwachak waketh chikegi kendo wanywomre gi joma timo timbe mamono kama? Donge iyi diwangʼ kodwa matek madimi itiekwa, maonge ngʼama ditony kata achiel?\n","Yaye Jehova Nyasaye, ma Nyasach Israel, in ja-ratiro! Owewa odiechiengni kaka joma otony. Eri wan e nyimi kaka joricho ma bura oloyo, kendo nikech richowago, onge ngʼato kuomwa manyalo chungo e nyimi.”\n"],["Kane Ezra lemo kendo hulo richo, koywak kendo kongʼielore piny e nyim od Nyasaye, oganda maduongʼ mar jo-Israel; chwo, mon kod nyithindo nochokore kolwore. Gin bende ne giywak malit.\n","Eka Shekania wuod Jehiel, achiel kuom nyikwa Elam, nowachone Ezra niya, “Ok wasebedo jo-ratiro ni Nyasachwa kuom kendo nyiri ma ok jo-Yahudi. To kata ka wasetimo kamano, to jo-Israel pod nigi geno.\n","Koro we walos singo e nyim Nyasachwa mondo oriemb mon-gi kod nyithindgi duto, kaluwore gi ngʼado rieko mar Ruoth Nyasachwa kod jogo moluoro chike mag Nyasachwa. We time kaluwore gi Chik.\n","Chungʼ malo; wachni ni e lweti. Wabiro konyi; omiyo jiwri kendo itime.”\n ","Omiyo Ezra noa malo mi oketo jonabi gi jo-Lawi ma jotelo kod jo-Israel duto e bwo kwongʼruok mondo otim gima ne osepar. Omiyo negitimo kwongʼruokno.\n","Eka Ezra noa e nyim od Nyasaye mi odhi e agoch Jehohanan wuod Eliashib. E sa mane en kanyo, ne ok ochamo chiemo kendo ne ok omodho pi, nikech nodhi nyime kokuyo kuom bedo maonge ratiro mar joma noa e twech.\n ","Eka nogo milome e Juda kod Jerusalem ni jogo duto mane oa e twech mondo ochokre Jerusalem.\n","Ngʼato angʼata ma ok onenore e thuolo mar ndalo adek biro lalo gige duto, kaluwore gi gima jotelo kod jodongo ongʼado, kendo enodire oko mar chokruok mar joma noa e twech.\n  ","Kuom thuolo mar ndalo adek joma chwo moa Juda kod Benjamin duto nochokore Jerusalem. To e odiechiengʼ mar piero ariyo mar dwe mar ochiko, ji nobet e laru manie nyim od Nyasaye, ka gionge gi kwe nikech wachno kendo nikech koth ne goyogi.\n","Eka Ezra ma jadolo noa malo kendo owachonegi niya, “Usebedo joma ok nikare; usekendo mond dhoudi mamoko, mumedo ketho mar jo-Israel.\n","Koro miuru Jehova Nyasaye, ma Nyasach kwereu duongʼ, kendo utim dwarone. Thegreuru gi joma ni butu kod mondeu mag dhoudi mamoko.”\n ","Chokruok mar ogandani duto nodwoko gi dwol maduongʼ niya, “In kare! Nyaka watim kaka iwacho.\n","To nitiere ji mangʼeny kae kendo en kinde koth, omiyo ok wanyal chungʼ oko. Ewi mano wachni ok nyal losi gi ndalo achiel kata ariyo, nikech wasetimo richo maduongʼ e gini.\n","We jotendwa otime e lo chokruokni duto. Eka we ngʼato ka ngʼato mosekendo nyi joma ok jo-Yahudi obi e sa moketi, kaachiel gi jodongo kod jongʼad bura moa dala ka dala, nyaka mirima mager mar Nyasachwa kuom wachni ogol kuomwa.”\n","Ji duto noyie timo kamano, makmana Jonathan wuod Asahel gi Jazeya wuod Tikva, koriwe lwedo gi Meshulam kod Shabethai ja-Lawi, ema notamore.\n ","Omiyo joma noa e twech notimo kaka nochan. Ezra jadolo noyiero chwo mane jotend dhoudi, achiel koa e migawo mar dhoot ka dhoot, kendo giduto noluongogi gi nying-gi. E odiechiengʼ mokwongo mar dwe mar apar negibedo piny mondo ginon wechegi,\n","kendo kochopo odiechiengʼ mokwongo mar dwe mokwongo negitieko gi chwo mane okendo mon moa e dhoudi mamoko.\n ","Kuom nyikwa jodolo, magi ema nokendo nyi joma ok jo-Yahudi.\n Koa e nyikwa Jeshua wuod Jozadak, kod owetene:\n Maseya, Eliezer, Jarib gi Gedalia.\n","Negitingʼo bedegi kaka singruok mar riembo mondegi, kendo kuom ketho mag-gi negichiwo im ngʼato ka ngʼato koa e kweth kaka misango mar pwodhruok e ketho.\n ","Koa e nyikwa Imer:\n Hanani gi Zebadia.\n ","Koa e nyikwa Harim:\n Maseya, Elija, Shemaya, Jehiel gi Uzia.\n ","Koa e nyikwa Pashur:\n Elioenai, Maseya, Ishmael, Nethanel, Jozabad gi Elasa.\n  ","Kuom jo-Lawi ne gin:\n Jozabad, Shimei, Kelaya (tiende ni Kelita), Pethahia, Juda gi Eliezer.\n ","Koa kuom jower:\n Eliashib.\n Koa kuom jorit dhorangach:\n Shalum, Telem gi Uri.\n  ","To kuom jo-Israel mamoko:\n Koa kuom nyikwa Parosh:\n Ramia, Izia, Malkija, Mijamin, Eliazar, Malkija gi Benaya.\n ","Koa kuom nyikwa Elam:\n Matania, Zekaria, Jehiel, Abdi, Jeremoth gi Elija.\n ","Koa kuom nyikwa Zatu:\n Elioenai, Eliashib, Matania, Jeremoth, Zabad gi Aziza.\n ","Koa kuom nyikwa Bebai:\n Jehohanan, Hanania, Zabai gi Athlai.\n ","Koa kuom nyikwa Bani:\n Meshulam, Maluk, Adaya, Jashub, Shil gi Jeremoth.\n ","Koa kuom nyikwa Pahath-Moab:\n Adna, Kelal, Benaya, Maseya, Matania, Bezalel, Binui gi Manase.\n ","Koa kuom nyikwa Harim:\n Eliezer, Ishija, Malkija, Shemaya, Shimeon,\n","Benjamin, Maluk gi Shemaria.\n ","Koa kuom nyikwa Hashum:\n Matenai, Matata, Zabad, Elifelet, Jeremai, Manase gi Shimei.\n ","Koa kuom nyikwa Bani:\n Madai, Amram, Uel,\n","Benaya, Bedeya, Keluhi,\n","Vania, Meremoth, Eliashib,\n","Matania, Matenai gi Jasu.\n ","Koa kuom nyikwa Binui:\n Shimei,\n","Shelemia, Nathan, Adaya,\n","Maknadebai, Shashai, Sharai,\n","Azarel, Shelemia, Shemaria,\n","Shalum, Amaria gi Josef.\n ","Koa kuom nyikwa Nebo:\n Jeyel, Matithia, Zabad, Zebina, Jadai, Joel gi Benaya.\n  ","Magi duto nokendo nyi joma ok jo-Yahudi, kendo moko kuomgi nonywolo nyithindo gi mon-gi.\n"]],"Nehemiah":[["Magi e weche Nehemia wuod Hakalia:\n   E dwe mar Kislev e higa mar piero ariyo, kane pod antiere kama ochiel gi ohinga motegno mar Susa,\n","Hanani, ma en achiel kuom owetena, nobiro koa Juda kaachiel gi joma moko, kendo ne apenjogi kuom jo-Yahudi mane otony, bende ne apenjogi kuom Jerusalem.\n ","Ne giwachona niya, “Jogo mane otony oa e twech kendo modwogo e gwengʼni nigi chandruok malich to gi wichkuot. Ohinga mar Jerusalem osemukore kendo dhorangeyege osewangʼ gi mach.”\n ","Kane awinjo wechegi, to ne abet piny mi aywak. Kuom ndalo manok nakuyo kendo natweyo chiemo kalamo e nyim Nyasach polo.\n","Bangʼe ne alemo kama:\n “Jehova Nyasaye, ma Nyasach Polo, in Nyasaye maduongʼ kendo malich miwuoro, marito singruok mare mar hera gi jogo mohere kendo morito chikene.\n","Yie ichik iti kendo iyaw wangʼi mondo iwinj lemo ma jatichni lamo odiechiengʼ gotieno ne jotichni, ma gin jo-Israel. Ahulo richowa ma wan jo-Israel, kaachiel gi an kod od wuora wasetimoni;\n","waseketho e nyimi adier kendo ok waseluoro chike kod puonj mane imiyo jatichni Musa.\n ","“Parie puonj mane imiyo jatichni Musa, kiwacho ni, ‘Ka ok ubedo jo-ratiro, to abiro keyou e dier ogendini,\n","to ka udwogo ira kendo urito chikena, to kata obedo ni jou oke e tungʼ piny ka tungʼ piny, abiro chokogi ka agologi kuondego mi akelgi kama aseyiero kaka kar dak mar Nyinga.’\n ","“Gin jotichgi kendo jogi, mane ireso gi tekoni maduongʼ kod badi maratego.\n","Yaye, Ruoth Nyasaye, mad ichik iti ne lamo mar jatichnini kendo bende ni lamo mag jotichni man-gi ilo mar miyo nyingi luor. Mi jatichni odhi maber ka inyise ngʼwono e nyim ngʼatni.”\n Ne an jatingʼ divai mar ruoth.\n"],["E dwe mar Nisan e higa mar piero ariyo mar loch Ruoth Artaksases, kane okelne divai, ne akawo divai mi amiyo ruoth. Ne pok abedo ka an gi kuyo e nyime nyaka nene;\n","omiyo ruoth nopenja niya, “Ere gima omiyo ikuyo to ok ituo? Ma ok en kuyo akuya makmana ni en mar chuny.”\n Ne aluor ahinya,\n","makmana ne awachone ruoth niya, “Mad ruoth dag amingʼa! Dabed gi mor nade ka dala maduongʼ mane kwerena oyikie omukore, kendo dhorangeyene osewangʼ gi mach.”\n ","Ruoth nowachona niya, “En angʼo midwaro?”\n Bangʼe to ne alamo Nyasach Polo,\n","mi adwoko ruoth niya, “Ka berne ruoth kendo ka jatichni oyudo ngʼwono e wangʼe, to ber mondo oora e dala maduongʼ man Juda kama kwerena oikie mondo agere kendo.”\n ","Eka ruoth, kaachiel gi mikache kobedo bathe nopenja niya, “Wuodhino biro kawo thuolo maromo nade, to ibiro duogo karangʼo?” Ne berne ruoth mondo oora; omiyo ne achiwo odiechiengʼ monego awuogie.\n ","Bende ne awachone niya, “Ka berne ruoth, to mad miya barupe mondo aterne jotelo man loka aora Yufrate, mondo omi gibi gimiya rit makare nyaka achopi Juda?\n","Kendo mad imiya baruwa ma aterone Asaf, ma jarit yiend bunge magi, mondo obi omiya sirni migerogo dhoranga dala maduongʼ mochomore gi hekalu kendo alosgo ohinga mar dala kod ot mabiro dakie?” To nikech lwet Nyasacha ma jangʼwono ne ni koda, ruoth noyie gi kwayona duto.\n","Omiyo ne adhi ir jotelo man loka aora Yufrate mi amiyogi barupe ruoth. Ruoth noora gi jotend jolweny kod jolweny makedo koidho farese.\n ","Kane Sanbalat ma ja-Horon kod Tobia ja-Amon ma jatelo nowinjo ma, negibedo kod achiedh-nade ahinya ni ngʼato osebiro madwaro kelo dongruok ni jo-Israel.\n ","Ne adhi Jerusalem, kendo bangʼ kane asetieko ndalo adek kanyo,\n","ne awuok gotieno kod jomoko manok. Ne pod ok anyiso ngʼato angʼata gima Nyasacha noketo e chunya mondo atimne Jerusalem. Ne onge kweth mag farese mane an godo makmana mano mane aidho.\n ","Kane ochopo otieno ne adhi kaluwo Dhoranga Holo kochiko Soko mar Thuol kod Dhoranga Owuoyo, ka anono ohingni mag Jerusalem, mane osegore piny, kod dhorangeyigi mane osewangʼ gi mach.\n","Bangʼe ne adhi nyime nyaka e Dhoranga Thidhia kod Dago mar Ruoth, makmana ne onge thuolo kama farasa ne nyalo kadhogo;\n","omiyo nadhi nyaka e holo gotieno, kanono ohinga. Mogik, ne alokora mi achako adonjo kendo gie Dhoranga Holo.\n","Jotelo ne ok ongʼeyo kuma ne adhiyoe, kata gima ne atimo, nikech ne pod ok awacho gimoro ne jo-Yahudi kata jodolo kata joka ruoth kata jotelo kata joma moko mane biro tiyo tijno.\n ","Bangʼe ne awachonegi niya, “Uneno thagruok ma wantiere godo: Jerusalem osemuki, to dhorangeyege osewangʼ gi mach. Biuru wager ohinga mar Jerusalem kendo, to ok wanachak wabed e wichkuot kendo.”\n","Ne akonegi bende kuom Nyasacha ma jangʼwono mane ni koda kod gima ruoth nowachona.\n Ne gidwoka niya, “Wachakuru gedo kendo.” Omiyo negichako tich maberni.\n ","To ka Sanbalat ma ja-Horon, Tobia ma jatend jo-Amon kod Geshem ma ja-Arabu nowinjo wach gedoni, ne gijarowa kendo buonowa ka gipenjo niya, “Angʼo ma utimoni? Dibed ni ungʼanyo ne ruoth?”\n ","Ne adwokogi niya, “Nyasach polo biro miyowa loch. Wan jotichne wabiro gedo kendo, makmana un, to uonge gi pok e Jerusalem kata dwaro moro amora kata rapar moro amora kuome.”\n"],["Eliashib ma jadolo maduongʼ kod jodolo wetene ne jochako tich mogere rangach miluongo ni Dhoranga Rombe. Ne gigwedhe mi girwako dhoute, negigero ohinga mochopo kama oger mabor mar ngʼicho mar Mea kendo nyaka kama oger mabor mar ngʼicho Hananel.\n","Jo-Jeriko to ne ogero kuonde momakore gohingago kendo, to Zakur wuod Imri nogedo machiegni kodgi.\n  ","Dhoranga Rech noger kendo gi yawuot Hasena. Negichungo sirni mage, kendo negirwako dhoute gi radedi kod lodi mage.\n","Meremoth wuod Uria, ma wuod Hakoz nogero migape e dirgi. Ngʼat mane ogedo e dir jo-Meremoth ne en Meshulam wuod Berekia, ma wuod Meshezabel. Zadok wuod Baana ema ne ogedo e dir Meshulam,\n","to e dir Zadok, jo-Tekoa ema nogedoe. To jodong-gi ne ok oyie tiyo tich mane ruoth omiyogi.\n  ","Joyada wuod Pasea kod Meshulam wuod Besodeya ne jogero Dhoranga Dala Machon. Negichungo sirni mage, mi girwako dhoute gi radedi kod lodi mage.\n","Meletia ja-Gibeon gi Jadon ja-Meronoth kod jo-Gibeon gi jo-Mizpa nogedo e dir jo-Tekoa kendo ne gin e gwenge mane nitie e bwo loch mar ruoth mar piny man loka aora Yufrate.\n","Uziel wuod Harhaya mane en achiel kuom jotheth, nogedo e dir jogo kendo; to Hanania, mane en achiel kuom jolos gik mangʼwe ngʼar, nogedo mokiewo gi Uziel ka gigero ohinga mar Jerusalem nyaka kama ohinga lachgo.\n","Refaya wuod Hur, mane jatend dir dala maduongʼ mar Jerusalem, nogero migape mokiewo gi migap Hanania.\n","Bangʼ Refaya wuod Hur, Jedaya wuod Harumaf nogero kama omanyore gi ode owuon, to Hatush wuod Hashabneya ne tiyo e dire.\n","Malkija wuod Harim kod Hashub wuod Pahath-Moab nochako ogero migawo machielo kaachiel gi kama otingʼore gi malo mar ngʼicho mar Kendo.\n","Shalum wuod Halohesh, ma jatend dir gwengʼ Jerusalem komachielo ne gedo e dir jogo ka nyige konye.\n  ","Hanun kod jo-Zanoa nogero Dhoranga Holo ni girwako dhoute gi radedi kod lodi mage, to bende negigero ohinga maborno dirom fut alufu achiel mia angʼwen gi piero abiriyo gauchiel nyaka gichopo e Dhoranga Owuoyo.\n  ","Dhoranga Owuoyo noger gi Malkija wuod Rekab, ma ruodh Beth Hakerem. Norwako dhoute, radedi kod lodi mage.\n  ","Shalun wuod Kol-Hoze, ma jatend gwengʼ Mizpa, nogero Dhoranga Thidhia moketone tado kendo orwako dhoute, radedi kod lodi mage. Noloso bende ohinga mar Dago mar Siloam, machiegni gi Puoth Ruoth, nyaka e raidhi mabor koa Dala Maduongʼ mar Daudi.\n","Nehemia wuod Azbuk, mane jatend dir gwengʼ Beth Zur, nogedo e dir Zalum mochopo nyaka kama omanyore gi liend Daudi mochopo nyaka yawo mokuny kod od jolweny.\n ","Jo-Lawi mane otelnigi gi Rehum wuod Bani ema ne otiyo e dir Nehemia. Hashabia mane jatend dir gwengʼ Keila nogedo e dir Rehum wuod Bani kochungʼ ni jogwengʼ-gi.\n","Jowete Hashabia nogedo e dirgi, ne gin jo-Binnui ma wuod Henadad, jatend dir gwengʼ Keila machielo.\n","Ezer wuod Jeshua, ma jatend Mizpa, nochako ogero migawo machielo e dir jo-Binnui kama omanyore gi yo ma idho kochomo kar keno mar gige lweny man kama ohinga ogomogo.\n","Baruk wuod Zabai bende nochiwore mochako gero migawo moro chakre kama ohinga ogomogo nyaka dhood Eliashib ma jadolo maduongʼ.\n","Mokiewo kode, Meremoth wuod Uria, ma wuod Hakoz, nochako gero migawo machielo e dir Barak kochakore e dhood Eliashib mochopo nyaka gikone.\n ","Jodolo mane odak e gwengʼ e molworo Jerusalem nogedo e dir Meremoth.\n","Benjamin kod Hashub noloso kama omanyore gi odgi; e dirgi Azaria wuod Maseya, ma wuod Anania, nogedo kama omanyore gi ode.\n","Binui wuod Henadad nochako ogero migawo moro e dir Azaria, chakre e od Azaria nyaka kama otingʼore ma ohinga ogomogo.\n","Palal wuod Uzai nogedo komanyore gi kama ohinga ogomogo kod kama oger motingʼore gi malo kochakore ewi od ruoth machiegni gi kama jarito betie. Pedaya wuod Parosh,\n","kod jotij hekalu modak e thur mar Ofel nogedo nyaka kama omanyore gi Dhoranga Pi kochiko yo wuok chiengʼ kod kama otingʼore gi malo maneno.\n","E dir Pedaya, jo-Tekoa nogero kamachielo, kochakore gi kama otingʼore gi malo nyaka e ohinga mar Ofel.\n  ","Koa e Dhoranga Faras, jodolo nogedo kanyo, moro ka moro e nyim ode owuon.\n","Zadok wuod Imer nogedo kama omanyore gi ode. E dir Zadok, to Shemaya wuod Shekania, mane jarit Rangach mochiko yo wuok chiengʼ, ema nogedoe.\n","Hanania wuod Shelemia, kod Hanun, wuod Zalaf mar auchiel, nogero migawo machielo e dir Shemaya. Meshulam wuod Berekia nogero ohinga e dir jogo, kama omanyore gi ode.\n","Malkija, ma en achiel kuom jotheth, nogedo nyaka e od jotij hekalu kod jo-ohala, kama omanyore gi Dhoranga Nonro mi ochopo nyaka kama ohinga ogomogo.\n","Jotheth kod jo-ohala ema noloso ohinga chakre gorofano nyaka Dhoranga Rombe.\n"],["Kane Sanbalat owinjo ni wasechako gero ohinga, iye nowangʼ kendo mirima nomake. Ne ojaro jo-Yahudi,\n","e nyim joma ne giriworego kod jolweny mag jo-Samaria, mowachonegi niya, “En angʼo ma jo-Yahudi manyapgi timo ka? Bende gibiro chako gero ohingano? Bende gibiro chiwo misango? Bende gibiro tieke godiechiengʼ achiel? Bende gibiro miyo kitegi bedo mangima ka gia e pith mag yugigo, kaka owangʼ-gi malichni?”\n ","Tobia ma ja-Amon, mane ochungʼ e bathe, nowacho niya, “Ohinga ma gigerono, kata ka kibwe ema oidho, to obiro ruombore piny!”\n  ","Winjwa, yaye Nyasachwa, nimar osejarwa. Mad idwok ayenjegi e wigi giwegi. Mad ichiwgi kaka wasumbini e piny mabor ka joma oter e twech.\n","Kik ium gigo magisetimo ma ok odhi kare kata iruch richogi e nyim wangʼi, nimar gisediro ayenje e wangʼ jogedo.\n  ","Omiyo ne wagero ohinga nyaka ne ochopo nus mar borne, nikech ji notiyo gi chunygi duto.\n ","To ka Sanbalat, Tobia, jo-Arabu, jo-Amon kod jo-Ashdod nowinjo ni loso ohinga mar Jerusalem osedhi nyime to kendo ni kuonde motuch ne idino, igi nowangʼ ahinya.\n","Negichokore giduto mondo gibi giked gi Jerusalem kendo gimi ji obed gi luoro.\n","To ne walamo Nyasachwa mi waketo jorito odiechiengʼ gotieno mondo gigengʼ kihondkoni.\n ","Kuom mano, jo-Juda nowacho niya, “Pidhe mag kuonde momukore ngʼeny, to teko joma gologi odok chien, omiyo koro ok wanyal dhi nyime gigero ohinga.”\n ","Wasikwa bende nowacho niya, “Ka pod ok gi ngʼeyo kata ka pod ok gi nenowa, to wabiro poree e diergi kendo wabiro negogi mi wachung tich.”\n ","Bangʼe jo-Yahudi mane odak mokiewo kodgi nobiro kendo okonewa nyadipar niya, “Gibiro monjou kamoro ma udhiyoe.”\n ","Emomiyo ne aketo jomoko e tok ohinga kuonde modok gi piny ma ginyalo nenogo wasigu ka aketogi dala ka dala, ka gin-gi ligengni, tonge kod atungʼ.\n","Kane asenono gigi maber, ne achungo malo kendo awachone joka ruoth, jotelo kod joma moko niya, “Kik uluorgi. Par Ruoth Nyasaye, maduongʼ kendo malich, kendo ukedne oweteu, yawuotu kod nyiu, mondeu, kod miechu.”\n ","Ka wasikwa nowinjo ni wasefwenyo chenro margi kendo ni Nyasaye ne oseketho parogi, ne wadok wate e gero ohinga, ngʼato ka ngʼato e tichne.\n ","Kochakore e odiechiengno, nus mar joga notiyo tijno, to nus modongʼ nomanore gi tongʼ, okumba, atungʼ kod gige lweny mag akor. Jotelo nochungʼ e tok jo-Juda duto\n","mane gero ohinga. Joma ne otingʼo gige gedo ne tiyo gi lwetgi, to lwetgi komachielo otingʼo gir lweny,\n","to jagedo ka jagedo notingʼo liganglane e bathe kodhi nyime kod tich. To ngʼatno mane goyo turumbete nodongʼ koda.\n ","Bangʼe ne awachone joka ruoth, jotelo kod joma moko niya, “Tich ngʼeny kendo pek, to wangelore e kor ohingani.\n","Kamoro amora ma uwinjo ka turumbete oywakie, to yworwauru kanyo. Nyasachwa biro kedonwa!”\n ","Omiyo ne wadhi nyime gi tich ka nus mar jowa otingʼo tongʼ, kochakore kogwen nyaka sa ma piny imore.\n","E sechego ne awachone ji niya, “Ket ngʼato ka ngʼato kod jakonyne obed ei Jerusalem gotieno, mondo omi gibed jorito gotieno, to giti godiechiengʼ.”\n","An, kata owetena kata joga kata jorit mane ni koda ne ok ogolo lepgi; moro ka moro notingʼo liganglane mar lweny, kata mana ka wadhi tuomo pi.\n"],["Joma chwo kod mondgi notingʼo dwondgi ka giywak matek ne owetegi ma jo-Yahudi.\n","Moko kuomgi ne wacho niya, “Wan kod yawuotwa gi nyiwa wathoth mokalo; to mondo wachiem kendo wabed mangima, nyaka wabed kod cham.”\n ","Jomoko kuomgi ne wacho niya, “Wasingo ni ji puothewa, puothewa mag mzabibu, kod miechwa mondo wayud cham ndalo mar kech.”\n ","Eka jomoko to ne wacho niya, “Chunowa ni nyaka wahol pesa mondo wachul godo osuru mar ruoth e puothewa kod puothe mzabibu.\n","Kata obedo ni wan ringruok kod remo achiel kaka jopinyni to kata bed ni yawuotwa ber mana ka yawuotgi, to pod waketo yawuotwa kod nyiwa kaka wasumbini. Nyiwa moko to ne oseketi wasumbini, to waonge gi teko, nikech puothewa kod puothewa mag mzabibu koro gin mek jomoko nono.”\n ","Kane awinjo ywakgi kod weche mane odonjnigigo, iya nowangʼ ahinya.\n","Ne aparo wechego matut mi adonjone joka ruoth kod jotelo. Ne anyisogi niya, “Uyudo ohala kuom jowadu uwegi!” Omiyo ne aluongo buch galamoro mondo awuo kodgi,\n","mi awachonegi niya, “Wasetemo kaka wanyalo ma waduogo owetewa mane joma ok jo-Yahudi ongʼiewo kuomu kaka wasumbini. Koro sani uuso oweteu, to mano biro chunowa ni nyaka wawargi kendo!” Negilingʼ thi, nikech onge gima neginyalo wacho.\n ","Eka ne adhi nyime ka awacho niya, “Gima utimoni ok ber. Donge duluorie Nyasachwa mondo ugengʼ achaya mar joma ok jo-Yahudi ma wasikwa ochayowago?\n","An, owetena kod joga bende waholo ji pesa kod cham to ok wakaw ohala, omiyo hola midwoko gohala nyaka rum!\n","Duoknegiuru puothegi, puothegi mag mzabibu, puothegi mag zeituni kod utegi, kaachiel gi hola midwoko gohala ma gin achiel ewi mia achiel mar pesa gi cham, gi divai manyien kod mo.”\n ","Negiwacho niya, “Wabiro duogonugi kendo ok wabi chunou mondo umedwa gimoro amora kuomgi. Wabiro timo kaka uwachono.”\n Bangʼe ne aluongo jodolo mi giketo joka ruoth kod jotelo okwongʼore ni gibiro timo kaka gisesingore.\n","Bende ne atengʼo nangana mi awacho niya, “Kamano bende e kaka Nyasaye onego omaa od ngʼato angʼata motamore rito singruokni mwandune. Omiyo mad ngʼama chalo kamano tengʼe oko mi odongʼ gi lwete nono!”\n Kuom mano, kanyakla mar oganda nodwoko niya, “Amin,” kendo negipako Jehova Nyasaye. Kendo ji notimo mana kaka ne gisesingono.\n ","To bende kochakore e higa mar piero ariyo mar loch Ruoth Artaksases, e ndalo mane oyiera jatelo e piny Juda, nyaka ochopo e hike mar piero adek gariyo, ma duto ne gin higni apar gariyo, an kod owetena ne ok wachamo chiemo mane opog ne jatelo.\n","To jotelo machon, mane otiyo kapok achako tich, noketo tingʼ mapek ne ji mine gikawo nus kilo mar fedha koa kuomgi kaachiel gi chiemo kod divai. Jolupgi bende nomiyo ji tingʼno mapek. To nikech luor mane amiyo Nyasaye an to ne ok atimo kamano.\n","Kuom mano, anto ne achiwora ne tich mar ohingani. Joga duto nochokore kanyakla ne tich; ne ok angʼiewo lowo moro amora e pinyno.\n ","To bende, jo-Yahudi mia achiel gi piero abich kod jotelo nochiemo e mesana, kaachiel gi ogendini mane obiro irwa koa machiegni kodwa.\n","Odiechiengʼ ka odiechiengʼ notedna rwath achiel, rombe auchiel machwe, kod gwen, to ndalo apar ka ndalo apar divai mopogore opogore nokel mangʼeny. To kata kamano, ne ok adwaro chiemo mane opog ne jatelo, nikech gigo mane idwaro ne ohewo jogi tingʼo.\n ","Yaye Nyasacha, para gi ngʼwono kuom gik masetimone jogi,\n"],["Ka wach nobiro ne Sanbalat, Tobia, Geshem ma ja-Arabu kod wasikwa mamoko modongʼ nine wagero ohinga kendo ne onge kamoro amora mane otuch, kata obedo ni e sechego ne pod ok aguro dhorangach.\n","Sanbalat kod Geshem noorona wach kama: “Bi mondo warom e achiel kuom mier mantiere e holo mar Ono.”\n To ma ne en mana riekogi mar hinya;\n","omiyo ne aoronegi jaote gi dwoko niya, “An kod tich maduongʼ kendo ok anyal lor piny. Ere gima tangʼ mi tich chungʼ mi aweye kendo alor piny abi iri?”\n","Ne giorona wach achielni nyadingʼwen, to seche duto ne amiyogi dwoko machalre.\n ","Eka, e ote mar abich, Sanbalat noorona jakonyne mana gi wach achielni, kendo e lwete ne nitie baruwa ma ok omuon\n","mane ondike niya:\n “Oselandi e dier ogendini, kendo Geshem osewacho ni en adier ni in kod jo-Yahudi uchano mar monjowa, to ma emomiyo ugero ohingani. Kendo kaluwore gi wach moselandore en ni idwaro bedo ruodhgi\n","kendo iseyiero jonabi mondo okor wachni Jerusalem ni, ‘Nitiere ruoth e piny Juda!’ Koro wachni biro dwogone ruoth; omiyo bi, mondo wapim wachni.”\n ","Ne aorone dwoko niya, “Gima iwachono ok en adier; mano iparo mana gi pachi owuon.”\n ","Ne gitemo mana mar bwogowa, kagiwacho niya, “Lwetgi biro bedo mayom yom, kendo ok gibi tieko tijni.”\n To ne alemo niya, “Yie imi lweta obed gi teko koro.”\n ","Chiengʼ moro achiel ne adhi e od Shemaya wuod Delaya, ma wuod Mehetabel, mane olorne ei dalane. Nowacho niya, “We warom e od Nyasaye, ei hekalu, kendo mondo walor dhout hekalu, nikech gibiro negi gotienoni.”\n ","To ne awacho niya, “Bende dichwo machalo koda kama diringi? Koso ngʼato kaka an nyalo dhi ei hekalu mondo ores ngimane? Ok abi dhi kata nade!”\n","Ne afwenyo ni Nyasaye ne ok oore, to ne osekoro wach kuoma nikech Tobia kod Sanbalat ne osengʼiewe mar timo kamano.\n","Ne osengʼiewe mondo obwoga eka atim richo mar timo ma, bangʼe gimiya nying marach mar njawo kita.\n  ","Par Tobia kod Sanbalat, yaye Nyasacha, kuom gima gisetimo; par bende janabi madhako miluongo ni Noadia kod jonabi mamoko mosetemo bwoga.\n","Omiyo gedo mar ohinga norumo e odiechiengʼ mar piero ariyo gabich mar Elul, kendo gedono nokawo ndalo piero abich gariyo.\n ","Ka wasikwa duto nowinjo ma, ogendini molworowa luoro nomako kendo chunygi nobwok, nikech negifwenyo ni tijni notim gi teko mar Nyasachwa.\n ","Bende, e ndalogo joka ruoth ma Juda ne oro barupe mangʼeny ne Tobia, kendo dwoko mag Tobia ne medo bironegi.\n","Nimar ji mangʼeny Juda nokwongʼorene, nikech ne en or Shekania wuod Ara, to wuode Jehohanan nonywomo nyar Meshulam wuod Berekia.\n","Kata kamano, negisiko ka gikelona wach mar timne maber kendo nyise gima awacho. To Tobia nodhi nyime ka orona barupe mondo gibwogago.\n"],["Bangʼ ka ohinga ne oseger kendo ne aserwako dhoudi kuonde mowinjore, ne ayiero jorit dhorangeye gi jower kod jo-Lawi.\n","Jerusalem ne irito gi owadwa, Hanani kaachiel gi Hanania ma jatend kama ochiel motegno, nikech ne en ja-ratiro kendo noluoro Nyasaye moloyo joma moko.\n","Ne awachonegi niya, “Dhorangeye ma Jerusalem ok yaw nyaka chiengʼ bed makech. Ka jorit rangach pod tiyo, to nyisgi gilor dhoudi kendo uchieg-gi gi lodi. Bende yieruru joma odak Jerusalem kaka jorit, jomoko uket machiegni gi kuondegi mag rito, to mamoko ubed machiegni gi utegi.”\n ","Koro dala maduongʼ ne lach kendo iye ne nigi thuolo, to ne nitiere ji manok e iye, kendo udi bende ne pod ok pok ochak ger.\n","Omiyo Nyasacha noketo wachno e chunya mondo achok joka ruoth, jotelo, to gi oganda duto mondo ndik nying-gi dala ka dala. Ne ayudo kitabu mondikie nying joma nokwongo duogo. Ma e gima ne ayudo kondiki kanyo:\n  ","Kuom jo-Juda mane Nebukadneza ruodh Babulon otero e twech, magi joma noduogo Jerusalem gi Juda, ka ngʼato ka ngʼato dok e dalagi.\n","Jotendgi ne gin Zerubabel, Jeshua, Nehemia, Azaria, Ramia, Nahamani, Modekai, Bilshan, Mispereth, Bigvai, Nehum, kod Baana.\n  Kar kwan mar nying jo-Israel machwo e magi:\n ","Nyikwa Parosh, ji alufu ariyo mia achiel gi piero abiriyo gariyo (2,172),\n ","nyikwa Shefatia, ji mia adek gi piero abiriyo gariyo (372),\n ","nyikwa Ara, ji mia auchiel gi piero abich gariyo (652),\n ","nyikwa Pahath-Moab (mowuok e dhood Jeshua gi Joab), ji alufu ariyo mia aboro gi apar gaboro (2,818),\n ","nyikwa Elam, ji alufu achiel mia ariyo gi piero abich gangʼwen (1,254),\n ","nyikwa Zatu, ji mia aboro gi piero angʼwen gabich (845),\n ","nyikwa Zakai, ji mia abiriyo gi piero auchiel (760),\n ","nyikwa Binui, ji mia auchiel gi piero angʼwen gaboro (648),\n ","nyikwa Bebai, ji mia auchiel gi piero ariyo gaboro (628)\n ","nyikwa Azgad, ji alufu ariyo mia adek gi piero ariyo gariyo (2,322),\n ","nyikwa Adonikam, ji mia auchiel gi piero auchiel gabiriyo (667),\n ","nyikwa Bigvai, ji alufu ariyo gi piero auchiel gabiriyo (2,067),\n ","nyikwa Adin, ji mia auchiel gi piero abich gabich (655),\n ","nyikwa Ater (kowuok e dhood Hezekia) ji piero ochiko gaboro (98),\n ","joka Hashum, ji mia adek gi piero ariyo gaboro (328),\n ","joka Bezai, ji mia adek gi piero ariyo gangʼwen (324),\n ","joka Harif, ji mia achiel gi apar gariyo (112),\n ","joka Gibeon, ji piero ochiko gabich (95),\n ","jo-Bethlehem kod Netofa, ji mia achiel gi piero aboro gaboro (188),\n ","joka Anathoth, ji mia achiel gi piero ariyo gaboro (128),\n ","nyikwa Beth Azmaveth, ji piero angʼwen gariyo (42)\n ","nyikwa Kiriath Jearim, Kefira kod Beeroth, ji mia abiriyo gi piero angʼwen gadek (743)\n ","nyikwa Rama kod Geba, ji mia auchiel gi piero ariyo gachiel (621),\n ","nyikwa Mikmash, ji mia achiel gi piero ariyo gariyo (122),\n ","nyikwa Bethel kod Ai, ji mia achiel gi piero ariyo gadek (123),\n ","nyikwa Nebo moko, ji piero abich gariyo (52),\n ","nyikwa Elam moko, ji alufu achiel mia ariyo gi piero abich gangʼwen (1,254),\n ","nyikwa Harim, ji mia adek gi piero ariyo (320),\n ","nyikwa Jeriko, ji mia adek gi piero angʼwen gabich (345),\n ","nyikwa Lod, Hadid kod Ono, ji mia abiriyo gi piero ariyo gachiel (721),\n ","nyikwa Sena, ji alufu adek mia ochiko gi piero adek (3,930).\n  ","Jodolo ne gin:\n Nyikwa Jedaya (mowuok e dhood Jeshua), ji mia ochiko gi piero abiriyo gadek (973),\n ","nyikwa Imer, ji alufu achiel gi piero abich gariyo (1,052),\n ","nyikwa Pashur, ji alufu achiel mia ariyo gi piero angʼwen gabiriyo (1,247),\n ","nyikwa Harim, ji alufu achiel gi apar gabiriyo (1,017).\n  ","Jo-Lawi ne gin:\n nyikwa Jeshua (mowuok e dhood Kadmiel kokalo kuom Hodavia), ji piero abiriyo gangʼwen (74).\n  ","Jower ne gin:\n nyikwa Asaf, ji mia achiel gi piero angʼwen gaboro (148).\n  ","Jorit rangach ne gin:\n nyikwa joka Shalum, Ater, Talmon, Akub, Hatita kod Shobai, ji mia achiel gi piero adek gaboro (138).\n  ","Jotij hekalu ne gin:\n nyikwa\n Ziha, Hasufa, Tabaoth,\n ","Keros, Sia, Padon,\n ","Lebana, Hagaba, Shalmai,\n ","Hanan, Gidel, Gahar,\n ","Reaya, Rezin, Nekoda,\n ","Gazam, Uza, Pasea,\n ","Besai, Meunim, Nefusim,\n ","Bakbuk, Hakufa, Harhur,\n ","Bazluth, Mehida, Harsha,\n ","Barkos, Sisera, Tema,\n ","Nezia kod Hatifa.\n ","Nyikwa jotij Solomon ne gin:\n nyikwa\n Sotai, Sofereth, Perida,\n ","Jaala, Darkon, Gidel,\n ","Shefatia, Hatil, Pokereth-Hazebaim kod Amon.\n ","Jotij hekalu kod nyikwa jotij Solomon ji mia adek gi piero ochiko gariyo (392).\n  ","Magi e joma nobiro koa e mier mag Tel Mela, Tel Harsha, Kerub, Adon kod Imer, to ne ok ginyal nyiso malongʼo ni anywolagi ne gin nyikwa Israel.\n ","Nyikwa Delaya, Tobia kod Nekoda,\n noromo ji mia auchiel gi piero angʼwen gariyo (642).\n  ","Mago mane oa kuom jodolo ne gin:\n nyikwa Hobaya, Hakoz kod Barzilai (ngʼatno mane okendo nyar Barzilai ma ja-Gilead to kendo ne iluonge gi nyingno).\n ","Jogi nomanyo nonro mar anywolagi to ne ok ginyal yudogi, omiyo nowegi oko mar joka jodolo kaka joma ochido.\n","Emomiyo, jatelo maduongʼ nomiyogi chik mondo kik gicham chiemo moro amora mopwodhi manyaka jadolo bedie ma puonjogi gi Urim kod Thumim.\n  ","Jogi duto noromo ji alufu piero angʼwen gariyo mia adek gi piero auchiel (42,360),\n","kiweyo jotijegi machwo kod mamon mane gin ji alufu abiriyo mia adek gi piero adek gabiriyo (7,337); kendo ne gin gi jower machwo kod mamon maromo ji mia ariyo gi piero angʼwen gabich (245).\n","Ne nitiere farese mia abiriyo gi piero adek gauchiel (736) kod kanyna mia ariyo gi piero angʼwen gabich (245)\n","ngamia mia angʼwen gi piero adek gabich (435) kod punde alufu auchiel mia abiriyo gi piero ariyo (6,720).\n  ","Jotend mier moko nochiwore tiyo tijno. Jatelo nochiwo e od keno dhahabu moromo kilo aboro gi nus, bakunde piero abich kod lep jodolo maromo mia abich gi piero adek mag jodolo.\n","Jotelo mamoko mag dhoudi notero dhahabu maromo kilo mia achiel gi piero abiriyo e od keno ne tijno kod fedha moromo kilo alufu achiel gi nus.\n","Gigo duto mane ochiw gi jogo modongʼne romo kilo mia achiel gi piero abiriyo mar dhahabu, kilo alufu achiel gi robo mar fedha kod lep jodolo maromo piero auchiel gabiriyo.\n ","Jodolo, jo-Lawi, jorit dhorangeye, jower kod jotij hekalu, kaachiel gi jomoko kod jo-Israel mamoko, nodak mana e miechgi.\n Kane dwe mar abiriyo ochopo kendo jo-Israel noyudo osedak e miechgi,\n"],["ji duto nochokore kanyakla e laru manie e nyim kama iluongo ni Dhoranga Pi. Ne gikone Ezra, japuonj chik mondo okel Kitabu mar Chik mar Musa, ma Jehova Nyasaye ne osechiko jo-Israel.\n ","Omiyo e odiechiengʼ mokwongo mar dwe mar abiriyo, Ezra jadolo nokelo chik e nyim kanyakla mar ji, mane otingʼo chwo kod mon kod jogo duto mane nyalo winjo tiend chike.\n","Nosomo chikego matek ayanga chakre okinyi nyaka odiechiengʼ tir e nyim chwo, mon kod joma moko mane nyalo winjo tiend chikego kochungʼ momanyore gi laru mar ka miluongo ni Dhoranga Pi. Kendo ji duto nochiko itgi malongʼo ne gik mondikie Kitabu mar Chik.\n ","Ezra japuonj chik nochungʼ ewi bao motingʼore gi malo mane oger nikech nyasini. E bathe yo korachwich ne nitie Matithia, Shema, Anaya, Uria, Hilkia, kod Maseya; to yo koracham ne nitie Pedaya, Mishael, Malkija, Hashum, Hashbadana, Zekaria kod Meshulam.\n ","Ezra noelo kitabuno kendo ji duto ne nyalo nene nikech nochungʼ kama otingʼore gi malo moyombogi; to kane oele, ji duto nochungʼ malo.\n","Ezra nopako Jehova Nyasaye, Nyasaye Maduongʼ, kendo ji duto notingʼo bedegi malo mi gidwoko niya, “Amin! Amin!” Bangʼe negipodho auma mi gilamo Jehova Nyasaye ka gikulo wiyegi piny.\n ","Jo-Lawi mane opuonjo ji chike ka jogo ochungʼ kanyo ne gin: Jeshua, Bani, Sherebia, Jamin, Akub, Shabethai, Hodia, Maseya, Kelita, Azaria, Jozabad, Hanan kod Peleya.\n","Ne gisomo Kitabu mar Chik mar Nyasaye, ka gilero tiende kendo gichiwo tiend chik mondo ji owinj malongʼo gima isomo.\n ","Bangʼe Nehemia ma jatelo, Ezra jadolo kendo japuonj chik, kod jo-Lawi mane puonjo ji nowachonegi duto niya, “Odiechiengni owal ne Jehova Nyasaye ma Nyasachu. Kik uywagi kendo kik ugo nduru.” Nimar ji duto nosebedo ka goyo nduru kane gichiko itgi ka giwinjo weche manie Chik.\n ","Nehemia nowacho niya, “Dhiuru kendo ubed moil ka uchamo chiemo moyier kod math mamit, bangʼe uor moko ne joma onge gi gima gichamo. Odiechiengni owalne Ruodhwa. Kik ubed gi kuyo, nikech mor mar Jehova Nyasaye e tekou.”\n ","Jo-Lawi nokweyo jogo duto kawacho niya, “Kik chunyu chandre, nikech odiechiengni en odiechiengʼ mowal, bende kik ubed gi kuyo.”\n ","Bangʼe ji duto nodhi mondo gichiem kendo gimethi, gior bath chiemo kendo gitim nyasi gi ilo maduongʼ, nikech koro ne gisengʼeyo tiend weche mane osomnegi.\n ","E odiechiengʼ mar ariyo mar dwe, jotend anywola duto, kaachiel gi jodolo kod jo-Lawi, nochokore but Ezra jandiko mondo gichik itgi malongʼo ni weche manie Chik.\n","Gigo mane giyudo kondik ei Chik mane Jehova Nyasaye owacho kokalo kuom Musa, ni jo-Israel nyaka dagi e kambi e kinde mar nyasi mar dwe mar abiriyo,\n","kendo ni nyaka giyal wachni mi gilande e miechgi matindo kod e Jerusalem niya, “Wuoguru udhi e pinje mag gode kendo ukel bede moaye yadh zeituni kod yiende mag bungu mag zeituni, kendo koa e yiend madat, kor yiend othith kod yiende man-gi tipo, mondo losgo kambi,” mana kaka ondiki.\n ","Omiyo ji nowuok kendo negidwogo gi bede yien mi gigero kambi ewi tat utegi giwegi, e laru mag-gi, e laru mar od Nyasaye kod laru man but kama iluongo ni Dhoranga Pi, to machielo manie Dhoranga Efraim.\n","Oganda duto mane odwogo koa e twech nogero kambi mag dak mi gidakie. Kochakore ndalo Joshua wuod Nun nyaka e odiechiengno, jo-Israel ne pod ok obedo gi nyasi machalo gi ma; kendo ne gin gi mor maduongʼ miwuoro.\n ","Odiechiengʼ ka odiechiengʼ, chakre odiechiengʼ mokwongo nyaka mogik, Ezra ne somo Kitap Chik mar Nyasaye. Negitimo nyasini kuom ndalo abiriyo, to chiengʼ mar aboro, kaluwore gi chik, ne nitiere chokruok mar kanyakla.\n"],["E odiechiengʼ mar piero ariyo gangʼwen mar dweno, jo-Israel nochokore kanyakla, ka gitweyo chiemo kendo ka girwako pien gugru ka gibuko wiyegi gi buru.\n","Jogo ma jo-Israel hie nopogore moa kuom jopinje mamoko. Negichungʼ ma gihulo richogi kod timbe mag anjawo mag kweregi.\n","Negichungʼ kanyo kendo ne gisomo Kitabu mar Chik mar Jehova Nyasaye ma Nyasachgi kuom seche adek, kendo ne gihulo richogi ka gipako Jehova Nyasaye ma Nyasachgi kuom seche adek mamoko.\n","Jo-Lawi mane ochungʼ e raidhi kaywak matek ni Jehova Nyasaye ma Nyasachgi ne gin, Jeshua, Bani, Kadmiel, Shebania, Buni, Sherebia, Bani kod Kenani.\n","To jo-Lawi kaka, Jeshua, Kadmiel, Bani, Hashabneya, Sherebia, Hodia, Shebania kod Pethahia nowacho niya, “Chungʼuru malo mondo upak Jehova Nyasaye ma Nyasachu mantiere mochwere manyaka chiengʼ.”\n “Ogwedh nyingi man-gi duongʼ, kendo mad tingʼe malo moloyo gweth kod pak duto.\n","In kende e Jehova Nyasaye. Ne ichweyo polo nyaka polo man malo mogik, to gi gik moko duto manie iye, gi piny to gi gik moko duto man kuome, nembe kod gik moko duto manie igi. Ichiwo ngima ne gik moko duto, kendo jopolo pakoi.\n ","“In e Jehova Nyasaye, mane oyiero Abram mi igole oa Ur mar jo-Kaldea bangʼe imiye nying ni Ibrahim.\n","Ne iyudo ka en ngʼat ma ja-adiera e nyimi, kendo ne iloso kode singruok ni inimi nyikwaye piny jo-Kanaan, jo-Hiti, jo-Amor, jo-Perizi, jo-Jebus, kod jo-Girgash. Iserito singruok marino nikech in ja-ratiro.\n ","“Ne ineno kaka kwerewa nosandore e piny Misri; kendo ne iwinjo ywakgi kane gichopo e Nam Makwar.\n","Ne ioro ranyisi mag honni kod gik miwuoro ne Farao, kendo kuom jotende duto kod jopinyni duto, nimar ne ingʼeyo kaka jo-Misri ne tiyo jowa githuon. Ne iloso nyingi, ma pod en kamano nyaka chil kawuono.\n","Ne ibaro nam makwar ka gineno, mondo ne mi gikal kama otwo, makmana jogo mane lawogi ne inyumo e bwo nam, mana kaka kidi modir e ataro mar pi.\n","Godiechiengʼ ne itelonegi gi bor polo, to gotieno to ne itelonegi gi mach makakni mondo omigi ler e wangʼ yo kama ne giwuothoe.\n ","“Ne ilor e Got Sinai; mane iwuoyo kodgi gie polo. Ne imiyogi puonj kod chike makare kendo madiera kendo ne imiyogi puonj maber.\n","Ne imiyo gingʼeyo Sabato-ni maler mi imiyogi chike, kod buche kokalo kuom jatichni Musa.\n","Ka kech ne kayogi to ne imiyogi makati koa e polo kendo ka riyo noloyogi to ne ikelo pi koa e kor lwanda; bende ne inyisogi mondo gidhi gikaw pinyno mane isesingo kikwongʼori ni ibiro miyogi.\n ","“To kwerewa, nobedo jongʼayi kendo joma tokgi tek, mine ok giluoro chikegi.\n","Negitamore winji kendo ne ok giparo honni mane itimo e diergi. Tokgi nobedo matek kendo e ngʼanyo margino ne giyiero jatelo mondo gidog gibed wasumbini. To in Nyasaye maweyone ji richogi, ma jangʼwono kendo maneno ne ji lit, iyi bende ok wangʼ piyo kendo hera mari ogundho.\n","Omiyo ne ok ijwangʼogi kata obedo nine gitimo timbe mag anjawo, ka giloso kido mar nyaroya mi giwacho niya, ‘Ma en nyasachu, mane ogolou e piny Misri.’\n ","“Nikech ngʼwono mari mathoth ne ok ijwangʼogi e thim. Godiechiengʼ, bor polo nodhi nyime ka telonegi e yo, to gotieno mach makakni nomedo menyonegi kama giluwo.\n","Ne ichiwo Roho mari maber mondo opuonjgi. Ne ok ituonogi manna, kendo ne imiyogi pi kuom riyo mane oloyogi.\n","Ne iritogi e thim kuom higni piero angʼwen; onge gimoro amora mane gionge godo, lepgi ne ok oti kata tiendegi bende ne ok okuot.\n ","“Ne imiyogi loyo pinyruodhi kod ogendini, mi ipogogi nyaka kuonde motimo ongoro. Negikawo piny Sihon ma ruodh Heshbon kod piny Og ma ruodh Bashan.\n","Ne imiyo yawuotgi obedo mangʼeny ka sulwe manie lwasi, mi ikelogi nyaka e piny mane isingone kweregi mondo odhiye kendo okaw.\n","Yawuotgi nodonjo mi gikawo pinyno. Niloyonegi jo-Kanaan, mane odak e pinyno; ne ichiwonegi jo-Kanaan, kaachiel gi ruodhi mag-gi gi jopinyno, mondo gitimgi kaka bernegi.\n","Negikawo mier madongo mochiel motegno gohinga kod lowo mamiyo; bende negikawo udi mopongʼ gi gik mangʼeny mabeyo, sokni mane osekuny, puothe mzabibu, gi mag zeituni kod yiende mag olembe mangʼeny. Negichiemo ma giyiengʼ kendo negibedo gi mor mogundho; negiil kuom berni maduongʼ mane itimonegi.\n ","“Kata kamano negibedo maonge luor mi gingʼanyoni; kendo wigi nowil kod chikeni. Neginego jonabi magi; mane osebedo ka puonjogi mondo gidwog iri; negitimo timbe maricho miwuoro.\n","Omiyo ne ichiwogi e lwet wasikgi, mane omiyogi tingʼ mapek. To kane tingʼ mapek oromogi ne giywakni. Ne iwinjogi koa e polo, kendo gi ngʼwononi mogundho ne imiyogi jokony, mane oresogi giaye lwet wasikgi.\n ","“To apoya nono kane giseyudo yweyo, negitimo gima ok owinjore e nyim wangʼi. Bangʼe ne ijwangʼogi e lwet wasikgi mondo omi wasikgigo obed ruodhgi. To kane gichak giywakni kendo ne iwinjogi ka in e polo, to e ngʼwononi mogundho ne iresogi kuom kinde ka kinde.\n ","“Ne isiemogi mondo gidwog kuom chikni, to negibedo jongʼayi kendo ma ok oluoro chikeni. Negitimo richo kuom chayo puonj magi, maka ngʼato orito to kelone ngima. Negilokore giweyi ka tokgi tek ta mi ok girito chikeni.\n","Kuom higni mangʼeny ne ihori kodgi. Kuom Roho mari ne ipuonjori kodgi kokalo kuom jonabi magi. Kata kamano, ne ok gichiko itgi malongʼo, omiyo ne ichiwogi ne joma ok jo-Yahudi.\n","To e ngʼwono mari makende ne ok itiekogi chuth bende ne ok ijwangʼogi, nikech in Nyasaye ma jangʼwono kendo makecho joge.\n ","“Emomiyo koro sani, yaye Nyasachwa, in e Nyasaye maduongʼ, Nyasaye nyakalaga kendo Nyasaye Maratego bende in e Nyasaye marito singruokne mar hera. Kik ikaw chandruok mwanenogi mayot; chandruokgi osebiro kuomwa, kuom ruodhi magwa kod jotendwa, kuom jodolo magwa kod jonabi, kuom kwerewa kod jogi duto, kochakore ndalo loch mag ruodhi jo-Asuria nyaka kawuono.\n","Kuom mago duto mosetimorenwa, isebedo jangʼad bura makare; isebedo ja-adiera, ka wan ne watimo marach.\n","Ruodhi magwa, jotendwa, jodolo mawa kod kwerewa ne ok oluwo chikni; ne ok gichiko itgi ne puonj magi kata siem mane imiyogi.\n","Kata ndalo mane pod gin e bwo loch ruodhigi giwegi, kane pod gichamo mwandu mogundho mane imiyogi kendo gidak e piny malach kendo momewo mane ipogonegi, ne ok gitini bende ne ok giweyo timbegi maricho.\n ","“To koro wan wasumbini e piny mane imiyo kwerewa mondo omi gicham olembe moa kanyo kod gik moko mabeyo monyago.\n","Gik moko ma pinywani nyago dhi mana ne ruodhi miketo mondo otiwa nikech richowa. Gin gi teko kuom dendwa kendo gitimo mana gima gihero ni jambwa, to wan, to wan gi midhiero miwuoro.\n ","“Kuom magi duto, waketo winjruok motweyowa, kwandiko wechegi piny, kendo jotendwa, gi jo-Lawi mawa kod jodolo mawa keto lwetgi kaka joneno.”\n "],["Joma noketo lwetgi kaka joneno e magi:\n  Nehemia ma jatelo maduongʼ,\n ma wuod Hakalia.\n  Zedekia,\n","Seraya, Azaria, Jeremia,\n ","Pashur, Amaria, Malkija,\n ","Hatush, Shebania, Maluk,\n ","Harim, Meremoth, Obadia,\n ","Daniel, Ginethon, Baruk,\n ","Meshulam, Abija, Mijamin,\n ","Mazia, Bilgai kod Shemaya.\n Magi ema ne jodolo.\n  ","Jo-Lawi ne gin:\n Jeshua wuod Azania, Binui ma nyakwar Henadad, Kadmiel,\n ","kod jogo ma jatich kaachiel kodgi kaka: Shebania,\n Hodia, Kelita, Pelaya, Hanan,\n ","Mika, Rehob, Hashabia,\n ","Zakur, Sherebia, Shebania,\n ","Hodia, Bani kod Beninu.\n  ","Jotend oganda ne gin:\n Parosh, Pahath-Moab, Elam, Zatu, Bani,\n ","Buni, Azgad, Bebai,\n ","Adonija, Bigvai, Adin,\n ","Ater, Hezekia, Azur,\n ","Hodia, Hashum, Bezai,\n ","Harif, Anathoth, Nebai,\n ","Magpiash, Meshulam, Hezir,\n ","Meshezabel, Zadok, Jadua,\n ","Pelatia, Hanan, Anaya,\n ","Hoshea, Hanania, Hashub,\n ","Halohesh, Pilha, Shobek,\n ","Rehum, Hashabna, Maseya,\n ","Ahiya, Hanan, Anan,\n ","Maluk, Harim kod Baana.\n  ","“Joma moko duto ma gin, jodolo, jo-Lawi, jorit dhorangeye, jower, jotij hekalu, to gi jogo duto mane owalore koa kuom jogo mokiewo kodgi nikech Chik mar Nyasaye, kaachiel gi mondegi kod yawuotgi kod nyigi duto manyalo winjo tiend chike,\n","noriwore gi owetegi ma joka ruoth mi gikwongʼore giduto kendo negikwongʼore ni ginilu Chike Nyasaye, mane ochiwo kokalo kuom Musa jatichne kendo ginirit chike duto gi yore duto kod puonj mag Jehova Nyasaye Ruodhwa.\n ","“Wasingore ni ok wanachiw nyiwa mondo okendi gi jogo modak mokiewo kodwa to kata mana mondo yawuotwa okend nyigi.\n ","“Ka jogo modak machiegni kodwa okelo gigegi mag ohala kata chambgi mondo giusi chiengʼ Sabato, ok wabi ngʼiewo kodgi chiengʼ Sabato kata e odiechiengʼ moro maler. E higa mar abiriyo ka mar abiriyo wabiro weyo tiyo e puodho kendo wabiro weyone ji gopegi duto.\n ","“Higa ka higa wabiro kawo tingʼ mar kelo osuru madirom achiel kuom adek mar shekel ne tij od Nyasachwa,\n","mibiro ngʼiewogo makati miketo e nyim Nyasaye pile, gi misango mar cham mitimo pile, gi misengini miwangʼo pep, kod misengini mamoko mitimo chiengʼ Sabato, kod mago mitimo ka dwe opor kod ndalo mag sewni moyier kendo ni tich misengini mamoko kod misengini mag golo richo jo-Israel kaachiel gi tije duto mag od Nyasachwa.\n ","“Wan; jodolo, gi jo-Lawi kaachiel gi ji mamoko wasegoyo ombulu mondo wayier chiengʼ ma dala ka dala biro chiwoe yien miwangʼogo misengini ewi kendo mar misango mar Jehova Nyasaye ma Nyasachwa e kinde moketi higa ka higa, mana kaka ondiki e Chik.\n ","“Bende wachiwore mar kelo nyak mokwongo mar chambwa kod olemo moro amora higa ka higa e od Jehova Nyasaye.\n ","“Wabiro kelo yawuotwa makayo kod dhowa gi rombwa mokwong nywol ni jodolo matiyo e od Nyasachwa mana kaka ondik e Chik.\n ","“Bende wabiro kelo e kar keno mar od Nyasaye gik machalo kaka; chiembwa mokwongo mar lowo, chiwo mar chambwa, olembe mar yiendwa duto kod divai manyien; chiembwa mokwongo mar lowo, chiwo mar chambwa, olembe mag yiendwa duto kod divai manyien gi mo ni jodolo. Kendo wabiro kelo achiel kuom apar mag chambwa ni jo-Lawi, nikech gin ema oyienigi choko achiel kuom apar e mier duto ma watiyoe.\n","Jadolo moa e anywola Harun nyaka dhi gi jo-Lawi sa ma gikawo achiel kuom apar, to jo-Lawi nyaka kel achiel kuom apar mar achiel kuom aparno e kuonde keno mag od Nyasachwa.\n","Jo-Israel kaachiel gi jo-Lawi, nyaka kel chiwo margi mar cham, divai manyien kod mo nyaka e kar keno kama gigo mag kama ler mar lemo ikanoe kendo kama jodolo, jorit dhorangeye kod jower odakie.\n “Ok wanajwangʼ od Nyasachwa.”\n"],["Koro jotend oganda nodak Jerusalem, kendo joma nodongʼ nogoyo ombulu ka giyiero achiel kuom ji apar mondo odag Jerusalem, dala maduongʼ maler, to ji ochiko mane odongʼ, to nowe e miechgi.\n","Ji nogoyo erokamano ne joma nochiwore mondo odag Jerusalem.\n  ","Magi e jotelo mane odak Jerusalem mamoko ne gin jo-Israel, jodolo, jo-Lawi, jotij hekalu kod nyikwa jotij Solomon manodak e mier matindo mag Juda, ka moro ka moro e kare owuon e mier matindo mopogore opogore.\n","Jo-Juda kod jo-Benjamin bende nodak Jerusalem.\n  Koa kuom nyikwa Juda ne gin:\n Athaya wuod Uzia, ma wuod Zekaria, ma wuod Amaria, ma wuod Shefatia, ma wuod Mahalalel, ma nyakwar Perez;\n ","kod Maseya wuod Baruk, ma wuod Kol-Hoze, ma wuod Hazaya, ma wuod Adaya, ma wuod Joyiarib, ma wuod Zekaria, ma nyakwar Shela.\n ","Nyikwa Perez maroteke mane odak Jerusalem noromo kwan-gi noromo ji mia angʼwen gi piero auchiel gaboro (468).\n ","Koa e nyikwa Benjamin ne gin:\n Salu wuod Meshulam, ma wuod Joed, ma wuod Pedaya, ma wuod Kolaya, ma wuod Maseya, ma wuod Ithiel, ma wuod Jeshaya,\n","kod jolupne, ma gin Gabai kod Salai. Giduto ne gin ji mia ochiko gi piero ariyo gaboro (928).\n ","Joel wuod Zikri ema ne jatendgi maduongʼ, to Juda wuod Hasenua norito gwengʼ mar ariyo mar dala maduongʼno.\n ","Koa kuom jodolo ne gin:\n Jedaya wuod Joyarib; Jakin;\n ","Seraya wuod Hilkia, ma wuod Meshulam, ma wuod Zadok, ma wuod Merayoth, ma wuod Ahitub, mane en jatelo morito od nyasaye,\n","kod jotich kaachiel kodgi, mane dhi nyime kod tich mar hekalu. Giduto ne gin ji mia aboro gi piero ariyo gariyo (822).\n Ne nitiere bende Adaya wuod Jeroham, wuod Pelalia, wuod Amzi, wuod Zekaria, wuod Pashur, wuod Malkija,\n","kod jotich kaachiel kodgi, mane jotend dhoutgi. Giduto ne gin ji mia ariyo gi piero angʼwen gariyo (242).\n Joma moko ne gin, Amashsai wuod Azarel, wuod Azai, wuod Meshilemoth, wuod Imer,\n","kod joma ne tiyo kanyakla kodgi, mane gin joma roteke. Giduto ne gin ji mia achiel gi piero ariyo gaboro (128).\n Jatendgi maduongʼ ne en Zabdiel wuod Hagedolim.\n ","Koa kuom jo-Lawi ne gin:\n Shemaya wuod Hashub, wuod Azrikam, wuod Hashabia, wuod Buni.\n ","Jotend jo-Lawi ariyo ma tijgi en tich ma oko mar od Nyasaye ne gin, Shabethai kod Jozabad.\n ","Matania wuod Mika, wuod Zabdi, wuod Asaf, notelo ne dwoko erokamano ni Nyasaye kod lamo;\n gi Bakbukia mane jatelo mar ariyo e kind jotich kaachiel kode;\n kod Abda wuod Shamua, wuod Galal, wuod Jeduthun.\n ","Jo-Lawi duto mane nitiere e dala maduongʼ malerno ne romo ji mia ariyo gi piero aboro gangʼwen (284).\n ","Jorit dhorangeye ne gin:\n Akub, Talmon kod jogo mane gitiyogo kanyakla e tij rito dhorangeye ne gin ji mia achiel gi piero abiriyo gariyo (172).\n  ","Jo-Israel mamoko, kaachiel gi jodolo kod jo-Lawi, ne ni e mier matindo mag Juda, ka moro ka moro odak e lop anywolane.\n ","Jotij hekalu nodak e got mar Ofel, to Ziha kod Gishpa ema ne joritgi.\n ","Jatelo maduongʼ mar jo-Lawi man Jerusalem ne en Uzi wuod Bani, wuod Hashabia, wuod Matania, wuod Mika. Uzi ne en achiel kuom nyikwa Asaf, ma ne gin jower, nikech tich mar od Nyasaye.\n","Jower nenie bwo chik mar ruoth, ma ema ne tijgi mapile.\n ","Pethahia wuod Meshezabel, ma en achiel kuom nyikwa Zera wuod Juda, ne en jaote ruoth e weche duto monego ji ongʼe.\n ","To mier mamoko kod gwenge mane jo-Juda odakie ne gin Kiriath Arba kod gwenge mokiewo kodgi, Dibon kod gwenge mokiewo kodgi, Jekabzil kod mier mokiewo kode,\n","moko nodak Jeshua, Molada, Beth Pelet,\n","Hazar Shual, Bersheba kod gwenge mokiewo kode,\n","Ziklag, Mekona kod gwenge mokiewo kode,\n","En Rimon, Zora, Jarmuth,\n","Zanoa, Adulam kod miechgi, Lakish kod puothegi, bende joma moko nodak Azeka kod gwenge mokiewo kode. Omiyo negidak kochakore Bersheba nyaka e Holo mar Hinom.\n ","Nyikwa Benjamin mane oa Geba nodak Mikmash, Aija, Bethel kod gwenge mokiewo kodgi,\n","Anathoth, Nob kod Anania,\n","Hazor, Rama kod Gitaim,\n","Hadid, Zeboim kod Nebalat,\n","Lod gi Ono, kod e Holo mar Jopecho.\n ","Jo-Lawi mamoko mane ni Juda nopog mondo odag e piny Benjamin.\n"],["Magi e jodolo kod jo-Lawi mane odwogo gi Zerubabel wuod Shealtiel kod Jeshua:\n  Seraya, Jeremia, Ezra,\n ","Amaria, Maluk, Hatush,\n ","Shekania, Rehum, Meremoth,\n ","Ido, Ginethon, Abija,\n ","Mijamin, Moadia, Bilga,\n ","Shemaya, Joyarib, Jedaya,\n ","Salu, Amok, Hilkia kod Jedaya.\n  Magi ema ne jotend jodolo kod jotich kaachiel kodgi e ndalo Jeshua.\n  ","Jo-Lawi to ne gin: Jeshua, Binui, Kadmiel, Sherebia, Juda, kod Matania ma bende notelo ne weche mag goyo erokamano kaachiel gi jotich kode.\n","Bakbukia kod Uni, gi jotich kaachiel kodgi nochungʼ momanyore kodgi kuom tije duto.\n  ","Jeshua ne en wuon Joyakim,\n Joyakim ne en wuon Eliashib,\n Eliashib wuon Joyada,\n ","Joyada ne wuon Jonathan,\n to Jonathan ne wuon Jadua.\n   ","E ndalo Joyakim, jodolo mane jotend dhoudi ne gin:\n  koa e anywola Seraya ne en Meraya;\n koa e anywola Jeremia ne en Hanania;\n ","koa e anywola Ezra ne en Meshulam;\n koa e anywola Amaria ne en Jehohanan;\n ","koa e anywola Maluk ne en Jonathan;\n koa e anywola Shekania ne en Josef;\n ","koa e anywola Harim ne en Adna;\n koa e anywola Meremoth ne en Helkai;\n ","koa e anywola Ido ne en Zekaria;\n koa e anywola Ginethon ne en Meshulam;\n ","koa e anywola Abija ne en Zikri;\n koa e anywola Miniamin kod Moadia ne en Piltai;\n ","koa e anywola Bilga ne en Shamua;\n koa e anywola Shemaya ne en Jehonathan;\n ","koa e anywola Joyarib ne en Matenai;\n koa e anywola Jedaya ne en Uzi;\n ","koa e anywola Salu ne en Kalai;\n koa e anywola Amok ne en Eber;\n ","koa e anywola Hilkia ne en Hashabia;\n koa e anywola Jedaya ne en Nethanel.\n  ","Jotend miech jo-Lawi e ndalo mar Eliashib; Joyada, Johanan kod Jadua, kaachiel gi joma ne jodolo, nondik nying-gi e kinde loch mar Darius ruodh Pasia.\n","Jotend mier mane ni e dier nyikwa Lawi nyaka e ndalo mar Johanan wuod Eliashib nondik nying-gi e kitap weche mag ndalo.\n","To jotend jo-Lawi ne gin: Hashabia, Sherebia, Jeshua wuod Kadmiel, kod jotich kaachiel kodgi, mane ochungʼ ka ngʼiyore ka gipako Nyasaye kendo gidwokone erokamano ka jomoko omo wer to jomoko olo mana kaka Daudi ngʼat Nyasaye nondiko.\n ","Matania, Bakbukia, Obadia, Meshulam, Talmon kod Akub ne gin jorit dhorangeye ma bende ne ngʼiyo kuonde keno man yo rangach.\n","Negitiyo e ndalo Joyakim wuod Jeshua, wuod Jozadak, to kendo e ndalo jatelo Nehemia kod Ezra ma jadolo kendo jandiko.\n ","E sa mane igwedho ohinga mar Jerusalem, jo-Lawi nowal oa kama negidakie mine okelgi Jerusalem mondo gitim nyasi gi mor mogundho gi wende mag erokamano kendo ka gigoyo ongengʼo, nyatiti kod orutu.\n","Jower bende nokel kanyakla koa e gwenge machiegni gi Jerusalem kaka miech jo-Netofath,\n","Beth Gilgal, kod e gwengʼ Geba gi Azmaveth, nimar jower nosegero miechgi giwegi machiegni gi Jerusalem.\n","Ka jodolo gi jo-Lawi nosepwodhore maler kaka chik dwaro, ne gipwodho ji, dhorangeye, to gi ohinga.\n ","Ne akelo jotend Juda nyaka ewi ohinga. Bende ne ayiero migepe ariyo madongo mag jower mondo odwok erokamano ni Nyasaye. Achiel kuomgi ne ochungʼ ewi ohinga korachwich, kochiko kama iluongo ni Dhoranga Owuoyo.\n","Hoshaya kod nus mar jotend Juda noluwogi,\n","kaachiel gi Azaria, Ezra, Meshulam,\n","Juda, Benjamin, Shemaya, Jeremia,\n","kaachiel gi jodolo moko man-gi turumbete, kod Zekaria wuod Jonathan, wuod Shemaya, wuod Matania, wuod Mikaya, wuod Zakur, wuod Asaf,\n","kod jotich kaachiel kode kaka: Shemaya, Azarel, Milalai, Gilalai, Maai, Nethanel, Juda kod Hanani ka gin-gi thumbe migoyo mane olos gi Daudi ka giluwo kor ohinga mi gikadho ewi od Daudi ngʼat Nyasaye. Ezra ma jandiko notelonegi.\n","E Ranga Soko negidhi nyime wangʼ achiel ka giidho raidhi mar Dala Maduongʼ mar Daudi ka giluwo kor ohinga mi gikadho ewi od Daudi nyaka e Dhoranga Pi mantiere yo wuok chiengʼ.\n ","Migawo mar jower mar ariyo nowuotho kochiko komachielo. Ne aluwogi nyaka ewi ohinga malo, kaachiel gi nus mar ji ka gikalo kama Oger Motingʼore gi Malo mar Kendo mag Mach nyaka e Ohinga Malach,\n","negikadho Ranga Efraim, Ranga Jeshana, Ranga Rech, Kama Otingʼore gi Malo mar Hananel kod Kama Otingʼore gi Malo ma Mia Achiel nyaka ochopo Ranga Rombe. Negichungo e Ranga Od jarito.\n ","Bangʼ ka migepe ariyo mar jowergo nosedwoko erokamano ni Nyasaye; negikawo keregi e od Nyasaye, eka an bende kamano kaachiel gi nus mar jotelo,\n","gi jodolo kaka, Eliakim, Maseya, Miniamin, Mikaya, Elioenai, Zekaria gi Hanania ka gin kod turumbete mag-gi.\n","Bende ne nitiere Maseya, Shemaya, Eliazar, Uzi, Jehohanan, Malkija, Elam kod Ezer. Jower nower kotelnegi gi Jezrahia.\n","To e odiechiengno negichiwo misango maduongʼ ka gimor nikech Nyasaye ne osemiyogi mor maduongʼ. Mon kod nyithindo bende ne mor. Koko mar mor mane ni e Jerusalem ne inyalo winjo gi kuma bor.\n ","E sechego ji noyier mondo orit kuonde keno mag chiwruok, olembe mokwongo kod achiel kuom apar. Ne puothe machiegni gi mier matindo, negikelo e od keno bath gigo midwaro kuom Chik ne jodolo kod jo-Lawi, nimar Juda ne mor gi puonj mar jodolo gi jo-Lawi.\n","Negitiyo tich Nyasachgi kod tich mar pwodhruok, mana kaka jower gi jorit Rangeye notimo, kaluwore gi chike mag Daudi kod wuode Solomon.\n","E ndalo mar Daudi kod Asaf ema ne telone wende mag pak kod mag goyo erokamano ni Nyasaye nochakore.\n","Kendo e ndalo Zerubabel gi Nehemia, jo-Israel duto nochako kelo pok mapile pile ni jower kod jorit dhorangeye. Bende negiketo tenge pok ni jo-Lawi mamoko, to jo-Lawi bende nomiyo nyikwa Harun pokgi.\n"],["Chiengʼno kitabu mar Musa nosom ka ji winjo kendo noyud kondikie ni jo-Amon kata jo-Moab ok onego yienegi donjo e chokruok mar Nyasaye,\n","nikech ne ok giromone jo-Israel gi chiemo kod pi, makmana to negichulo Balaam mondo okwongʼ-gi. (Kata kamano, Nyasachwa noloko kwongʼno obedo gweth.)\n","Ka ji nowinjo chikni, negigolo oko jogo duto ma welo kuom jo-Israel.\n ","Ka ma ne pok otimore, to Eliashib jodolo noseketi jarit kuonde keno mag od Nyasachwa. To ne en osiep Tobia machiegni ahinya,\n","kendo ne osemiye ot malach kama yande ikanoe chiwo mar cham kod gik ubani kod gige hekalu, bende nikanoe achiel kuom apar mar cham, divai manyien gi mo kaka pok jo-Lawi, jower kod jorit dhorangeye, kaachiel gi chiwo mag jodolo.\n ","To ka magi duto ne dhi nyime, ne aonge Jerusalem, nimar e higa mar piero adek gariyo mar loch Artaksases ruodh Babulon ne asedok ir ruoth. Bangʼe ne akwaye thuolo\n","mi adok Jerusalem. To ma ne omiyo afwenyo gima rach mane Eliashib nosetimo kuom miyo Tobia kar dak e od Nyasaye.\n","Ne abedo gi chwanyruok kendo ne awito gige Tobia mag ot duto oko mar kama nodakie.\n","Ne achiwo chik motegno mondo opwodh odno, bangʼe to ne adwoko gik milemogo mag od Nyasaye gi chiwo mar cham kod ubani.\n ","Bende ne afwenyo ni bath pok mane oket ne jo-Lawi ne pod ok omigi, to kendo ni jo-Lawi gi jower mane ochungʼ ne tich nosedok e puothegi giwegi.\n","Omiyo ne adhawone jotelogo kendo apenjogi niya, Angʼo momiyo od Nyasaye ojwangʼ? Bangʼe ne aluongogi kanyakla kendo aketogi kuondegi.\n ","Jo-Juda duto nokelo achiel kuom apar mar cham, divai manyien kod mo e ute keno.\n","Ne aketo Shelemia jadolo, Zadok jandiko, kod ja-Lawi ma nyinge Pedaya kaka jachungʼ mar ute keno kendo ne aketo Hanan wuod Zakur, wuod Matania jalupgi, nikech jogi nokwan ka jo-ratiro. Nomigi tich mar pogo gigo mokel ne owetegi.\n  ","Yaye Nyasacha, para kuom ma kendo kik wiyi wil gi gik masetimone odi gadiera gi tijeni duto.\n  ","E ndalogo naneno jomoko e piny Juda kabiyo mzabibu milosogo divai chiengʼ Sabato kendo gikelo cham ka giketo e ngʼe punda, kaachiel gi divai, mzabibu, ngʼowu kod misike mopogore opogore. To negikelo gigi duto ei Jerusalem chiengʼ Sabato. Omiyo ne akwerogi ni kik gihon chiemo odiechiengʼno.\n","Jo-Turo mane odak Jerusalem ne kelo rech kod gige ohala mopogore opogore bangʼe gihonogi ei Jerusalem ne jo-Juda chiengʼ Sabato.\n","Ne adhawone jodong Juda mi apenjogi niya, “Ma en gima rach manade mutimo chiengʼ Sabato?\n","Donge kwereu notimo mana gik machalre gi gigi, ma nomiyo Nyasachwa okelo masiragi duto kuomwa kendo kuom dala maduongʼ? Omiyo koro umedo kelo kwongʼ kuom jo-Israel kuom njawo chiengʼ Sabato.”\n ","Ka chiengʼ ne pok opodho e dhorangeye Jerusalem kendo ka Sabato pok ochopo, ne achiwo chik mondo dhoudi olor kendo mondo kik yawgi nyaka Sabato rum. Ne oketo joge owuon e rangeye mondo kik misigo moro amora kel chiengʼ Sabato.\n","Johala kod joma hono gik mopogore opogore nobiro dichiel kata diriyo mobuoro but Jerusalem.\n","To ne asiemogi kawacho niya, “Angʼo momiyo unindo oko machiegni gi ohinga?” Ka uchako utimo ma, to abiro makou. Chakre godiechiengno ne ok gichako gidwogo chiengʼ Sabato.\n","Bangʼe ne achiwo chik ne jo-Lawi mondo opwodhre kendo gidhi girit rangeye mondo gimi chiengʼ Sabato obed maler.\n  Yaye Nyasacha, para ema bende, kendo itimna ngʼwono kaluwore gi herani maduongʼ.\n  ","Kata kamano, e ndalogo ne aneno joma chwo moa Juda mane okendo nyi Ashdod, Amon kod Moab.\n","Nus mar nyithindgi ne wacho dho Ashdod kata dho achiel kuom joma moko, to ne ok gi ngʼeyo dho Juda.\n","Ne adhawonegi mi akwongʼogi. Ne agoyo chwo moko mi apudho yie wigi. Ne aketogi gikwongʼore e nying Nyasaye mi giwacho niya, “Kik uwe nyiu kend gi yawuotgi, kata nyigi bende kik kend gi yawuotu, to un bende kik ukend nyigi.\n","Donge ne en nikech kend ma kamagi mane omiyo Solomon ruodh Israel otimo richo? E dier ogendini duto ne onge ruoth machal kode. Nohere gi Nyasache, kendo Nyasaye nokete ruoth ewi jo-Israel duto, to kata kamano mon ma ok jo-Yahudi nomiyo otimo richo.\n","To koro dwawinj ni un bende utimo timbe dwanyruok malich kama kendo ubedo joma ok jo-ratiro ne Nyasachwa kuom nyuomo mon ma welogi?”\n ","Achiel kuom yawuot Joyada wuod Eliashib ma jadolo maduongʼ ne en or Sanbalat ma ja-Horon. Emomiyo ne ariembe oa buta.\n  ","Yaye Nyasacha, parie kaka gisedwanyo tij dolo gi singruok mar bedo jadolo kod mano mar jo-Lawi.\n  ","Omiyo ne apwodho jodolo kod jo-Lawi kuom gimoro amora ma wendo, mi amiyogi tije, moro ka moro gi kare owuon.\n","Bende ne achiwo thuolo mar chiwo mar yien e seche mowal, kendo bende ne olembe mokwongo.\n  Yaye Nyasacha, para gi ngʼwono.\n"]],"Esther":[["Ma e gima notimore e ndalo loch Ahasuerus, e kinde mane orito pinje mia achiel gi piero ariyo gabiriyo chakre India nyaka Kush.\n","E kindeno ruoth Ahasuerus norito loch Kodak e dala maduongʼ mochiel motegno mar Susa,\n","to e higa mar adek mar lochne noloso sawo ne jodonge gi jotije duto gi jotend lweny man Pasia gi Media gi joka ruoth, gi jodongo duto mag pinje bende ne nitie.\n ","Kuom ndalo mia achiel gi piero aboro nonyisogi mwandu mathoth mag pinyruodhe gi ber kod teko miwuoro mar lochne.\n","Ka ndalogo noserumo, ruoth notimo sawo ni ji duto mane odak e dala maduongʼ mochiel motegno mar Susa. Sawono notim e siwandha mar dala ruoth kendo nokawo ndalo abiriyo.\n","E siwandhano ne nitie pasia marachar gi marambulu molier kotwe gi tonde momin gi lewni marochere gi maralik kolier e bonje mar fedha manotwe e sirni mapakni. Kombego nolos gi dhahabu gi fedha kendo siwandhano nobug gi kite mopogore opogore ma nengogi tek ma kitgi opogore opogore.\n","Ji ne madho divai gi kikombe mopogore opogore kendo divai ne ngʼeny mana ka mar ruoth adier nikech ne chunye ngʼwon.\n","Ruoth nogolo chik ni mondo oyiene ngʼato ka ngʼato mondo omadh gima odwaro, nimar ruoth nosegolo chik ne jotich mapogo divai ni mondo omi ngʼato ka ngʼato math modwaro.\n ","Vashti mikach ruoth bende ne oloso sawo ne mon modak e dala ruoth Ahasuerus.\n ","Chiengʼ mar abiriyo kane divai oromo ruoth Ahasuerus nochiko jotichne mabwoch abiriyo magin Mehuman, Biztha, Harbona, Bigtha, Abagtha, Zethar gi Karkas,\n","mondo okel Vashti ma mikache ire ka orwako osimbo mar mikach ruoth, kendo mondo onyis ji to gi jotelo kaka ojaber, nikech nober neno.\n","To ka joote notero wach ma ruoth nochiko, Vashti ma mikach ruoth notamore dhi. Eka ruoth nobedo makwiny kendo iye nowangʼ ahinya.\n ","Kaka ne en timgi mondo ruoth openj wach kuom joma olony e weche mag chike gi kaka ingʼado bura kare, nowuoyo gi joma riek, manongʼeyo weche mag ndalo,\n","bende ne gin joma ruoth ogeno ahinya mane bet machiegni kode kaka Karshena, Shetha, Admatha, Tarshish, Meres, Marsena gi Memukan, mane gin jodongo abiriyo mag Pasia gi Media mane nyalo donjo ir ruoth e sa asaya bende ne gin joma oluor kendo ogen e pinyruoth.\n ","Nopenjogi niya, “Kaluwore gi chik, angʼo monego timne Vashti ma mikacha? Nikech osedagi winjo chik mar ruoth Ahasuerus mane oorogo jotichne mabwoch ire.”\n ","Eka Memukan nodwoko wach e nyim ruoth gi jotelo niya, “Vashti mikach ruoth osetimo tim marach ne jotelo gi ji duto man e gwenge man e bwo loch ruoth Ahasuerus.\n","Nimar tim ma mikach ruoth otimoni, ka mon mamoko ongʼeyo, to gibiro chayo chwogi kagiwacho ni, ‘Ruoth Ahasuerus nochiko mikache ma Vashti mondo okel e nyime, to nodagi biro.’\n","Kata mana kawuononi mond jodong Pasia gi Media ma owinjo tim ma mikachi otimo biro mana timo ne jodong ruoth tim machal gi mano. Achaya gi ich wangʼ biro dhi nyime maonge gikone.\n ","“Emomiyo, ka ber ne ruoth to mondo ogol chik maka ruoth kendo mondo ondiki wachni e chike mag Pasia gi Media, mosiko ma ok nyal gol ni Vashti kik chak bi e nyim ruoth Ahasuerus kendo. Bende ruoth onego ket ngʼato kare malongʼo man-gi chia moloye.\n","Eka chik ma ruoth ogolono nolandre pinye duto, kendo mon duto biro luoro chwogi, maonge modongʼ.”\n ","Ruoth gi jodonge ne mor gi rieko mane ongʼadni, eka ruoth notimo kaka Memukan nowacho.\n","Nooro baruwa moketoe sei mare ni pinjeruodhi duto, moro ka moro nondikne gi dhogi giwegi kanyisogi malongʼo e dhok ma giwinjo ni chwo duto obed gi teko mar rito miechgi gi joma odak e miechgigo.\n"],["Kane mirimb ruoth Ahasuerus noserumo, noparo gima ne Vashti otimo, to gi chik mane osegolo.\n","To jotich matiyone ruoth nowachone niya, “Owinjore mondo odwar ne ruoth nyiri man-gi chia mapok ongʼeyo chwo.\n","Kuom mano yier ji mondo odhi omany nyiri mabeyo e pinje duto manie bwo lochni, kendo gikelgi e dalani Susa mondo oketgi e lwet Hegai ma jatich ruoth mabwoch mane jarit mon; kendo mondo omigi modhi mag loso del mondo gibed maberie moloyo.\n","Bangʼe to owe nyako molombo wangʼ ruoth obed mikach ruoth kar Vashti.” Paroni ne ber ne ruoth mi notimo kamano.\n ","E dala mochiel mar Susa ne nitie ja-Yahudi moro ma ja-dhood Benjamin ma nyinge Modekai wuod Jair, ma wuod Shimei, wuod Kish,\n","mane ogol Jerusalem gi Nebukadneza ruoth Babulon, ma gin e joma ne oter e twech kaachiel gi Jehoyakin ruodh Juda.\n","Modekai ne nigi nyamin, ma nyar owadgi wuon-gi ma nyinge ne Hadasa, mane opidho nikech ne en kich. Nyakoni ma bende ne ongʼere gi nying machielo ni Esta ne en jachia, kendo ne osekawe mobedo ka nyare, bangʼ tho wuon gi min.\n ","Kane chik ruoth kod lendone osetim, nyiri mangʼeny ne okel e dala mochiel mar Susa e od mon mi oketgi e lwet Hegai mondo oritgi. Esta bende ne okel moter e dala ruoth mokete kaachiel gi mon-go ka Hegai ritogi.\n","Nyakono ne longʼo kendo noyudo ngʼwono e wangʼ Hegai. Nomiye modhi miwirruokgo gi chiemo mabeyo mana gisano. Nomiye nyiri abiriyo moyier moa e od ruoth bende ne ogole motere kama berie moloyo e od mon kanyo.\n ","Esta ne pok onyiso ngʼato ni en nyar oganda mane, kata nonro mar anywolane, nikech Modekai ne osekwere ni kik onyis ngʼato wachno.\n","Pile ka pile Modekai ne wuotho e dala kanyo machiegni gi koma ochiel ni mon mondo ongʼe kaka Esta dhi kod gik mane timorene.\n ","Kane nyako moro amora pok oyudo thuolo mar dhi ir ruoth Ahasuerus, nimiye dweche apar gariyo mane owirore gi modhi maloso del mane oket ni mon-go mondo owirrego, dweche auchiel mokwongo ne imiyogi mo molos gi mane-mane mondo giwirrego, to dweche auchiel mamoko ne giwirore gi modhi moko mangʼwe ngʼar.\n","Ma e kaka ne onego odhi ir ruoth: Gimoro amora modwaro lichorego kodhi e od ruoth ne imiye koa e od mon.\n","Kane ochopo odhiambo ne odhi kuno to kochopo okinyi, to noduogo e od mon komachielo mirito gi Shashgaz, ma en bende ne en bwoch mane ruoth oketo mondo orit monde. Ne ok onyal dok ir ruoth makmana ka ruoth ne mor kode moluonge gi nyinge.\n ","Kane chiengʼ mane Esta onego dhi ir ruoth ochopo, ne ok okwayo gimoro mondo odhigo, makmana gik mane Hegai, jatich ruoth mabwoch mane rito mon, omiye. Esta ne en nyar Abihail, ma owadgi wuon Modekai, mane Modekai opidho kaka nyare. Ji duto mane oneno Esta ne mor kode.\n","Notere ir ruoth Ahasuerus e ot ma ruoth dakie e dwe mar apar miluongo ni Tebeth, e hike mar abiriyo mar lochne.\n ","Koro ruoth ne ohero Esta kendo chunye ne otwere kuome moloyo nyiri duto, nolombo wangʼ ruoth, kendo ruoth noyie kode moloyo nyiri mamoko. Mine osidhone osimbo mar duongʼ, mi okete obedo mikache kar Vashti.\n","Ruoth noloso nyasi maduongʼ mirwakogo Esta, nolose ne jodonge gi jotelo duto, noloso chiengʼno mondo obed chiengʼ yweyo maonge tich e pinyruodhe duto ka ooro ni ji mich mabup.\n ","Kane ochak ochan nyiri mabeyogi kendo Modekai noyudo obet e dhoranga ruoth.\n","To Esta ne pok owacho ne ngʼato angʼata nonro mar anywolane kata oganda mowuokie mana kaka ne Modekai osechike mondo otim, ne pod orito chik mane omiye gi Modekai mana kaka ne otimo kane pod odak kode kopidhe.\n ","Kane Modekai obet e dhoranga ruoth kaka nojabet, Bigthana gi Teresh, ariyo kuom jotend ruoth mane rito rangach, nokecho kendo negichano mondo gineg ruoth Ahasuerus.\n","To Modekai nofwenyo wachgino monyiso Esta ma mikach ruoth, mane otero wach ne ruoth konyiso ni Modekai ema owachone.\n","Kane onon wachno moyud ni en adieri, jotelo ariyogo nolier e yath. Magi duto ne ondiki e kitap weche mag ruodhi mana ka ruoth neno.\n"],["Bangʼ ka gigi nosetimore, ruoth Ahasuerus nomiyo Haman wuod Hamedatha, ja-Agag duongʼ moloyo jodongo duto.\n","Jotich joka ruoth duto mane ni e rangach ne goyo chonggi piny ka gimiyo Haman duongʼ gi luor, nikech ruoth noseketo chik mondo otimne kamano. To Modekai to ne odagi goyone chonge piny kamiyego duongʼ.\n ","Eka jotich joka ruoth mane ni e rangach nopenjo Modekai niya, “Angʼo momiyo idagi timo chik ma ruoth oketo?”\n","Pile ka pile ne giwuoyo kode, to nodagi timo kaka chik dwaro. Omiyo neginyiso Haman wachno mondo one anena kaka tim Modekai-ni inyalo yiego nimar nosewachonegi ni en ja-Yahudi.\n ","Kane Haman oneno ni Modekai ok nyal goyone chonge piny kata miye luor, mirima nomake.\n","To kaka ne osengʼeyo oganda ma Modekai ae, ne ochayo wach nego mana Modekai kende. Kar timo mano, Haman nodwaro yo monyalo tiekogo oganda gi Modekai duto, ma gin jo-Yahudi, e pinyruodh Ahasuerus duto.\n ","E higa mar apar gariyo mar ruoth Ahasuerus, e dwe mokwongo, miluongo ni Nisan negigoyo ombulu (miluongo ni  ) e nyim Haman mondo giyier odiechiengʼ gi dwe. To ombulu nolwar e dwe mar apar gariyo dwe miluongo ni Adar.\n ","Eka Haman nowachone ruoth Ahasuerus niya, “Nitie oganda moro moke e kind ogendini manie pinyruodhi ma timbegi opogore gi mag ogendini duto ma ok oluoro kata mana chike mag ruoth; omiyo ok en wach maber ka ruoth oweyogi aweya.\n","Ka ber ne ruoth to mondo ogol chik mondo otiekgi, an to abiro golo fedha maromo kilo alufu mia angʼwen mondo okete kar keno mar joka ruoth mondo ochul joma biro tiyo tijno.”\n ","Eka ruoth nogolo terene e lwete mi omiyo Haman wuod Hamedatha, ja-Agag, ma jawasik jo-Yahudi.\n","Ruoth nowachone Haman niya, “We golo pesani, to timne jogo gima in ema ihero.”\n ","Kane ochopo tarik apar gadek mar dwe mokwongo, noluong jogoro mag joka ruoth. Negindiko barupe madhi e piny ka piny kendo e dhok mar oganda ka oganda gik mane Haman ochiko mondo ondiki ne jotelo morito pinje mopogore opogore gi jodongo mag ogendini. Barupegi nondik gi nying ruoth Ahasuerus owuon mi ogo sei gi tere mar ruoth.\n","Joote matero barupegi noor e pinje duto manie bwo loch ruoth kogolo chik ni jo-Yahudi duto nyaka negi matiek pep, bed ni gin jomatindo, joma oti, mon gi nyithindo matindo e odiechiengʼ achiel tarik apar gadek, dwe mar apar gariyo, miluongo ni Adar, kendo mondo oyak mwandugi.\n","Nondik wechegi moketgi kaka chik e pinje duto mondo oland ne ogendini gi dhout pinje mondo obed moikore ne chiengʼno.\n ","Kaluwore gi chik ruoth, jootego nowuok piyo piyo mine oket milomeno e ohinga mar dala Susa. Ruoth gi Haman nobet piny mondo omethi, to dala maduongʼ mar Susa nobwok kowinjo wachno.\n"],["Kane Modekai owinjo gigo duto mane osetimore, noyiecho lepe morwako pien gugru mobukore gi buru, kodhi e dala maduongʼ koywak kendo kogoyo nduru matek ka chunye lit.\n","To nodhi mana nyaka e dhoranga ruoth nikech ne ok oyiene ngʼat morwako pien gugru mondo odonji.\n","E piny ka piny mane wach ruoth ochopoe, kuyo nomako jo-Yahudi, ka gitweyo chiemo, ka giywak kendo ka gidengo. Thothgi nonindo e piende gugru ka gibukore gi buru.\n ","Kane jotich Esta ma nyiri gi mago machwo mabwoch okelone wach mar Modekai nokuyo ahinya. Noorone lewni mondo orwaki kar rwako pien gugru, to notamore kawogi.\n","Eka Esta noluongo Hathak, achiel kuom jotich ruoth mabwoch manoketi mondo otine, noore ir Modekai mondo onone kuom gima chande.\n ","Omiyo Hathak nowuok modhi ir Modekai e paw dala maduongʼ mane ni e nyim dhoranga ruoth.\n","Modekai nonyise gik moko duto mosetimorene, nonyise koda kar romb pesa ma Haman nosesingore nodhi chulo e kar keno mar joka ruoth mondo otiekgo jo-Yahudi.\n","Nomiye kalatas mondikie weche mag tiekogi ma nondiki e dala mar Susa, mondo onyis Esta kendo olerne weche mondikgo, nowachone ni mondo okwaye mondo odhi e nyim ruoth kendo ohomb ruoth ongʼwon ne ogandane.\n ","Hathak nodok ir Esta monyise weche mane Modekai owacho.\n","Eka nonyiso ngʼatno mondo owach ne Modekai niya,\n","“Jotelo duto mag ruoth to gi ji duto moa e gwenge mag pinyruoth, ongʼeyo ni onge ngʼato angʼata madichwo kata ma dhako manyalo donjo ir ruoth e laru maiye ka ok ruoth ema oluonge to oket chik achiel kende ni nyaka nege. Makmana ka ruoth orieyo ludhe mar dhahabu kochomo ngʼatno eka ok nonege. Koro to osekawo ndalo piero adek kapok ruoth oluonga.”\n ","Kane onyis Modekai weche mane Esta owacho,\n","nodwoko kowacho niya, “Kik ipar ni in kendi ema inikwo e dhood jo-Yahudi duto nikech in e od ruoth.\n","To nikech ka ilingʼ e kinde ma kama, to jo-Yahudi noyud resruok e yo moro machielo, to in kod jood wuonu notieku. To ngʼama dingʼe ni ne ibiro e od ruoth e sa ma kama mana ni mondo ikonywa?”\n ","Eka Esta nooro dwoko ne Modekai kama:\n","“Dhi ichok jo-Yahudi duto man Susa, mondo utwe chiemo kulemona. Kik uchiem kata metho kuom ndalo adek otieno gi odiechiengʼ. An gi nyiri matiyona bende wabiro tweyo chiemo kendo metho mana kaka un. Ka usetimo kamano, to abiro dhi ir ruoth, kata obedo ni chik ok oyie kamano. Ka ochuno ni nyaka atho, to anatho.”\n ","Omiyo Modekai nodhi motimo duto mane Esta ochiko mondo otim.\n"],["Chiengʼ mar adek Esta norwako lawe mar duongʼ kaka mikach ruoth mochungʼ e laru maiye mar dala ruoth, kama omanyore gi ot maduongʼ ma ruoth bedoe; Ruoth ne oyudo obedo e kome mar duongʼ e ot, kama omanyore gi dhoot.\n","Kane oneno ruoth madhako miluongo ni Esta ma mikache kochungʼ e laru, nomor kode mi otingʼone ludhe mar dhahabu mane ni e lwete. Omiyo Esta nodhi momulo wi luth.\n ","Eka ruoth nopenjo Esta niya, “En angʼo? En angʼo midwaro kwayo? Kwa akwaya kata obed mana nus mar pinya, to ibiro miyi.”\n ","Esta nodwoko ruoth niya, “Ka ihera kendo ineno ni ber miya gima akwayo, to yie ibi gi Haman e nyasi maselosonu.”\n ","Ruoth nowacho mondo okel Haman piyo, mondo mi watim gima Esta okwayo.\n Omiyo ruoth kod Haman ne odhi e nyasi mane Esta oseloso.\n","Kane onwangʼo gimadho divai, ruoth nochako openjo Esta niya, “Koro angʼo midwaro kwayo? Ibiro miyigo. En angʼo mikwayo? Kata obed nus mar pinya to oyieni mondo ikawe.”\n ","Eka Esta nodwoko niya, Kwayona gi dwarona ema:\n","Ka ruoth otimona ngʼwono kendo ihera kendo ka iyie mondo itim kwayona, to yie mondo ruoth gi Haman mondo obi e nyasi ma kiny nalosnu. Eka abiro dwoko ruoth penjoneno.\n ","Haman nowuok kanyo kamor kendo ka chunye opongʼ gi ilo. To kane oneno Modekai e dhoranga ruoth ka ok ochungʼ ne kata nyiso luor e nyime, mirima nomake nikech Modekai.\n","Kata kamano, Haman nomako chunye mi nodhi dala.\n Noluongo osiepene kamoro achiel gi Zeresh ma jaode.\n","Haman nosungorenegi kaka en-gi mwandu mathoth, gi yawuowi mangʼeny, to gi kaka ruoth osemiye duongʼ moloyo jotelo gi jodongo mamoko.\n","Haman nomedo wacho niya, “To ok mano kende, an kenda ema Esta mikach ruoth oluonga mondo adhi gi ruoth e nyasine moloso, to kiny bende oseluonga mondo wadhi gi ruoth.\n","To magi duto ok miya mor kapod aneno ja-Yahudi ma Modekai kobet e dhoranga ruoth.”\n ","Jaode ma Zeresh gi osiepene duto nongʼadone rieko niya, “Gur yath ma borne oromo fut piero abiriyo gabich mi liere ji, kendo ikwa ruoth gokinyi mondo oneg Modekai kolier kanyo. Eka mondo idhi uchiem gi ruoth ka imor.” Parono nomoro Haman, mi nogero gima inegogo ji koliergi.\n"],["Otienono nindo notamore tero ruoth; mi nochiko mondo okelne Kitabu mondikie weche mag ndalo, kendo mondikie gik mosetimore e kinde mag lochne, mondo okel kendo osomne.\n","Kitabuno noyud kondikie ni Modekai ema nofwenyo kaka Bigthana gi Teresh, jotelo mane rito dhoranga ruoth, nosechano mondo oneg ruoth Ahasuerus.\n ","Ruoth nopenjo niya, “Angʼo mosetim kimiyogo Modekai duongʼ kuom gima notimono?”\n Jotichne nodwoko niya, “Onge gima osetimne.”\n ","Eka ruoth nopenjo niya, “En ngʼa manie laru?” Noyudo ka koro eka Haman donjo e laru ma oko mar dala ruoth mondo owuo gi ruoth kuom wach mar nego Modekai kolier e gima noselosone.\n ","Omiyo jotije nowachone niya, “Haman ema ochungʼ e laru.”\n Ruoth nogolo chik niya, “Kele ira ka.”\n ","Kane Haman osedonjo, ruoth nopenje niya, “Angʼo monego tim ne ngʼat ma ruoth dwaro miyo duongʼ?”\n Koro Haman noparo kende niya, “Ere ngʼama ruoth dimi duongʼ ma ok an?”\n","Omiyo nodwoko ruoth niya, “Ngʼama ruoth morgo mar miyo duongʼ,\n","mondo okel lep ruoth mag duongʼ moserwako gi faras ma ruoth oseidho, man-gi osimbo mar joka ruoth kosidhne e wiye.\n","Eka mondo gikaw lawno gi faras mondo gimi jatelo mogen, kendo girwak ngʼat ma ruoth morgo mar miyo duongʼ, ka gitelo e nyim faras motingʼe e yore mag dala maduongʼ, kendo ka gigoyo milome e nyime ni, ‘Ma e kaka itimo ne ngʼama ruoth morgo mar miyo duongʼ!’ ”\n ","Ruoth nochiko Haman kowacho niya, “Dhi piyo.” Kaw law gi faras mondo itim duto misewacho ne Modekai ma ja-Yahudi, mabetga e dhoranga ruoth. Kik iwe kata mana gimoro achiel kuom gik ma isewacho.\n ","Omiyo Haman nokawo law gi faras. Norwako ne Modekai lawno mokete oidho faras ka otelo nyime owuotho kode e yore mag dala maduongʼ ka owacho gi dwol maduongʼ niya, “Ma e kaka itimo ne ngʼat ma ruoth morgo mar miyo duongʼ!”\n ","Ka Modekai noseduogo e dhoranga ruoth. Haman to noreto kadok e ode, ka chunye opongʼ gi lit,\n","kendo nonyiso Zeresh ma chiege gi osiepene duto gik moko duto mane otimorene.\n Joma ngʼadone rieko gi Zeresh ma chiege nowachone niya, “Mano kaka rumo mari osechakore e nyim Modekai ma to en ja-Yahudi, ok ininyale kendo adier obiro miyo irum chuth!”\n","Kane pod giwuoyo kode, jotich ruoth mabwoch nochopo mapiyo mokawo Haman ka gitere mondo odhi e nyasi ma Esta noseloso.\n"],["Kuom mano, ruoth kod Haman nodhi chiemo gi Esta ma mikache,\n","to kane oyudo gimadho divai chiengʼ mar ariyono, ruoth nopenjo mikache ma Esta niya, “Kwayoni en angʼo? Kwaya akwaya ma kata ka en nus mar pinya to ibiro miyigo?”\n ","Eka Esta ma mikach ruoth nodwoko niya, “Ka ayudo ngʼwono e nyimi, yaye ruoth, kendo ka berni jaduongʼ, to yie ikony ngimana, ma e kwayona, kendo akwayi ni yie ikech ogandana. Mano e ywakna.\n","Nimar an kod ogandana osengʼiew-wa mondo otiekwa kendo onegwa nyaka warum chuth. Ka dabed ni ongʼiew-wa mondo wabed wasumbini machwo gi mamon kende, to dine alingʼ alingʼa, nikech mano ok en gima dine achandogo ruoth.”\n ","Ruoth Ahasuerus nopenjo Esta ma mikache niya, “En ngʼa? Ngʼatno ni kanye mosehedhore timo gima kamano?”\n ","Esta nowacho niya, “Jasadha ma jawasikwa en mana Haman ngʼat marach mobet butino.”\n Eka luoro maduongʼ nomako Haman e nyim ruoth gi mikache.\n","Eka ruoth nochungʼ moweyo divai mane omadho ka mirima ohinge modhi oko e puoth joka ruoth. To Haman, kane oneno ni ruoth osengʼado buche kuom gima onego timne, nodongʼ chien kokwayo Esta mikach ruoth mondo ores ngimane.\n ","E seche mane ruoth odwogo koa e puodho mar dala ruoth kane odonjo e ot mane itimoe nyasi, noyudo ka Haman osenindo e kom maduongʼ mane Esta obetie.\n Ruoth nowuoyo matek ka obwok mowacho niya, “Odwaro kata mana mako mikacha e wangʼa kaneno?”\n Kane ruoth pok otieko wuoyo, ne giumo wangʼ Haman.\n","Eka Harbona, achiel kuom jotich ruoth mabwoch nowacho niya, “Gir nek ma borne oromo fut piero abiriyo gabich ochungʼ e bath od Haman. Noselose mondo oneg-go Modekai, ma wachne ne osekonyo ruoth.”\n Ruoth nowacho niya, “Kawuru gima nolosono mondo ulierego!”\n","Omiyo neginego Haman e gima noseiko mondo oneg-go Modekai. Eka mirimb ruoth norumo.\n"],["Chiengʼno ruoth Ahasuerus nomiyo Esta mwandu mag Haman, jasik jo-Yahudi. Kendo Modekai nobiro e nyim ruoth, nimar Esta nosenyise ni en watne.\n","Ruoth nogolo terene mane oyudo osegolo kuom Haman, mi nomiyo Modekai. Kendo Esta nokete mondo orit mwandu mane mag Haman.\n ","Esta nochako ohombo ruoth mopodho e tiende koywak. Ne okwaye mondo oketh chenro marach mane Haman ja-Agag oseloso, mondo otimne jo-Yahudi.\n","Eka ruoth notingʼo ludhe mar dhahabu ne Esta bangʼe noa malo mochungʼ e nyim ruoth.\n ","Nowacho niya, “Ka ber ne ruoth kendo ka ayudo ngʼwono e wangʼi kendo kiparo ni en gima ber timo kendo ka imor koda, to yie mondo igol chik mondiki maketho mano mane Haman wuod Hamedatha, ja-Agag oketo mondo otiek jo-Yahudi e gwenge duto ma ruoth orito.\n","Nimar ere kaka dalingʼ alingʼa ka aneno masira mabiro ne ogandana? Kata ere kaka dalingʼ alingʼa ka aneno ka idwaro tiek joodwa.”\n ","Ruoth Ahasuerus nodwoko Esta ma mikache gi Modekai ma ja-Yahudi niya, Nikech Haman ne obuko jo-Yahudi ma ema omiyo asemiyo Esta mwandune, to en to osenege, kongʼawe e yath.\n","Koro ndik chik machielo gi nying ruoth kar jo-Yahudi kaka ineno ni berni, kendo iketie sei mar nying ruoth bangʼe ketie ranyisi mar tere mar ruoth, nimar gik moko duto mondiki e nying ruoth kendo oketie tere mar ruoth ok nyal loki kata kethi.\n ","Kuom mano, noluong jondiko mag ruoth chiengʼ tarik piero ariyo gadek dwe mar adek miluongo ni Sivan. Negindiko weche duto mane Modekai ochiko ne ondiki ne jo-Yahudi, askeche, jotelo, kod joka ruoth modak e pinje mia achiel gi piero ariyo gabiriyo kochakore e piny India nyaka chop Kush. Chikegi nondiki e dhok mar piny ka piny kata mana mar jo-Yahudi bende nondiki e dhogi giwegi.\n","Modekai nondiko gi teko mar ruoth Ahasuerus mokete sei gi tere mar ruoth bangʼe nooro barupego gi jongʼwech maringo matek koidho farese mag ruoth.\n ","Chik mane ruoth ogolono noyiene jo-Yahudi man e mier madongo duto mondo giritre kendgi; kendo mondo giketh kendo ginegi mi gitieki joma obiro nigi gi gige lweny moa e oganda moro amora, kata gwengʼ moro momonjogi gi mondgi gi nyithindgi kendo gipe mwandu mag wasikgi.\n","Chiengʼ mane oyier ne jo-Yahudi mondo otimie magi e gwenge duto mag pinyruodh Ahasuerus ne en tarik apar gadek dwe mar apar gariyo dwe miluongo ni Adar.\n","Chikno nyaka landi e pinje duto kendo ne ogendini duto, mondo jo-Yahudi oikre ne chiengʼ chulo kuor ne wasikgi.\n ","Joote mane oidho farese maka ruoth noringo matek kadhi kaluwore gi chik mane ruoth ogolo. Milomeno bende nogo e ohinga mar Susa.\n ","Modekai nowuok e nyim ruoth korwakore gi law marambulu mokikore gi rachar, osimbo mar duongʼ mar dhahabu, to gi kandho maralik molos law mayom. Kendo dala maduongʼ mar Susa notimo nyasi gi mor malich.\n","To ne jo-Yahudi, ne en kinde mar mor, gi ilo kod pak.\n","Kamoro amora e gwenge kendo e mier madongo kuonde mane barup ruoth oterie, jo-Yahudi nobedo gi mor ahinya kane giyweyo kendo gitimo nyasi. Joma ok jo-Yahudi nobedo ka jo-Yahudi nikech luoro mar jo-Yahudi nomakogi.\n"],["Baruwa mar chik ruoth ne onego chak tich chiengʼ tarik apar gadek dwe mar apar gariyo miluongo ni Adar. Chiengʼ ma jowasik jo-Yahudi nogeno logie, wach nolokore mi jo-Yahudi ema koro noloyo jogo mane ochayogigo.\n","Jo-Yahudi nochokore e mier madongo e gwenge duto manie pinyruoth Ahasuerus mondo gimonj joma ne dwa tiekogi. Ne onge ngʼama ne nyalo chungʼ e nyimgi nikech ogendini mamoko duto noluorogi.\n","Kendo jodongo duto mag gwenge, gi askeche, gi jotelo, gi jorit chik mag ruoth nokonyo jo-Yahudi nikech negiluoro Modekai.\n","Modekai ne en ngʼama duongʼ e dala ruoth; humbe nolandore e gwenge duto kendo tekone ne osiko medore ameda.\n ","Jo-Yahudi nogoyo jowasikgi duto ka ginegogi gi ligangla kendo negitiekogi, mine gitimo gima gihero ne joma ne ochayogi.\n","To e ohinga mar Susa, jo-Yahudi nonego motieko ji mia abich.\n","Bende neginego Parshandatha, Dalfon, Aspatha,\n","Poratha, Adalia, Aridatha,\n","Parmashta, Arisai, Aridai, to gi Vaizatha,\n","mane gin yawuowi apar mag Haman wuod Hamedatha, jawasik jo-Yahudi. To jo-Yahudi ne ok oyako gimoro amora.\n ","Kar romb ji mane onegi ei ohinga mar Susa noter ne ruoth e odiechiengʼno.\n","Ruoth nowachone Esta ma mikache niya, “Jo-Yahudi osenego ji mia abich motieko gi yawuot Haman apar ei ohinga mar Susa kende. To koro kare gisetimo angʼo e gwenge man e pinyruoth? Sani to koro angʼo kendo midwaro mondo atimni? Kwayoni en angʼo? Mano bende ibiro miyi.”\n ","Esta nodwoko niya, “Ka berni ruoth, to yie mondo jo-Yahudi man Susa kiny ochak otim gima gisetimo kawuononi kendo yie mondo ringre yawuot Haman apar-ka mondo olier e yath minegoe ji.”\n ","Eka ruoth nochiko mondo mano otimre ma chikno nogol e Susa, mine giliero ringre yawuot Haman apar-ka e yath.\n","Jo-Yahudi man Susa nobiro kaachiel tarik apar gangʼwen dwe mar Adar, mine ginego ji mia adek e Susa, to ne ok giyako girgi mora amora.\n ","E kindeno jo-Yahudi mamoko mane ni e gwenge mag pinyruoth bende nochokore mondo gisir kendo gigengʼ wasigu. Neginego ji moromo alufu piero abiriyo gabich, to ne ok giyako girgi moro amora.\n","Mano notimore tarik apar gadek e dwe mar Adar, to tarik apar gangʼwen ne giyweyo ma giketo odiechiengno obedonegi odiechieng mor kod nyasi.\n ","To jo-Yahudi modak Susa nochokore tarik apar gadek kod apar gangʼwen, to kane ochopo tarik apar gabich ne giyweyo mi odiechiengno nobedonegi odiechieng mor kod nyasi.\n ","Mano ema omiyo jo-Yahudi modak e gwenge to moloyo modak e mier pod rito tarik apar gangʼwen mar dwe mar Adar kaka chiengʼ mor mar timo nyasi, kendo en odiechiengʼ ma gimiyoe ngʼato ka ngʼato mich.\n ","Modekai nondiko gigo mane otimore, nooro barupe ni jo-Yahudi duto e gwenge maboyo kod machiegni mane ni e bwo loch ruoth Ahasuerus,\n","kochikogi mondo gitim nyasini higa ka higa, tarik apar gangʼwen gi apar gabich mar dwe mar Adar,\n","nikech e kindego ema ne jo-Yahudi otony e lwet wasikgi kendo e dweno ema kuyo margi nolokore mor kendo ywakgi ne olokore nyiero. Kindego nyaka bed kinde mag timo nyasi mag mor ka gioro mich mag chiemo ne jowetegi kendo mich moko bende ne jomoko modhier.\n ","Omiyo jo-Yahudi noyie dhi nyime gitimo nyasi mane gisechako timo ka gitimo gima Modekai nosendikonegi.\n","Negitimo kamano nikech Haman wuod Hamedatha, ma ja-Agag, ma jasik jo-Yahudi duto, nosechano mondo otiek jo-Yahudi kogoyo ombulu (miluongo ni  ) mondo oneg-gi kendo otiekgi.\n","To ka wach marachno nochopo ne ruoth, noketo mondo ondik chike moko mamiyo chenro maricho mane Haman ochano ne jo-Yahudi odog ne en owuon, kendo ni oliergi e yath, en kaachiel gi yawuote.\n","(Emomiyo nochak odiechiengego ni Purim kaluwore gi nying ombulu miluongo ni  .) Nikech gik moko duto mondiki e baruwani kendo nikech gik moko mane gineno kod mane otimorenegi,\n","jo-Yahudi nokawo wachno ka margi mondo obed timgi ne gin giwegi to gi nyikwagi mabiro to gi ji duto madwaro riwore kodgi ni nyaka rit ndalo ariyogo higa ka higa, e yo moketi kendo e kinde moseketi.\n","Ndalogi onego par kendo riti e tienge duto mag dhoudi, e gwenge, kendo e mier madongo duto. Kendo ndalo Purim-gi mondo orit nyaka chiengʼ ma ok jo-Yahudi oweyo ma ok otimoe nyasi, bende wich kik wil kodgi e kind nyikwau.\n ","Omiyo Esta ma mikach ruoth ma nyar Abihail kod Modekai ma ja-Yahudi, nondiko gi teko kod chir mondo ojiw baruwa mar ariyo kuom wach Purim.\n","Kendo Modekai nooro barupe ne jo-Yahudi duto man e gwenge mia achiel gi piero ariyo gabiriyo mag pinyruodh Ahasuerus, barupego notingʼo weche mag miyo chunygi mor kod jiwo chunygi,\n","mar chako loso ndalo mag Purim e kindegi mowinjore, mana kaka Modekai ma ja-Yahudi gi Esta ma mikach ruoth nosechikogi. Barupego bende ne omiyo jo-Yahudi gi nyikwagi chike moko moket kuom wach tweyo chiemo kendo kuom wach ywak.\n","Chik mane Esta ogolo nojiwo chike mag Purim, kendo nondikgi e kitabu.\n"],["Ruoth Ahasuerus noketo osuru e lochne duto nyaka e dho nembe man mabor.\n","Weche duto mag ruoth gi tekone kod timbene madongo kaachiel gi duongʼ mane omiyo Modekai ondiki e kitabu mag loch mag ruodhi Media gi Pasia.\n","Modekai ma ja-Yahudi ne en jalup ruoth Ahasuerus, noyudo duongʼ mongʼere e kind jo-Yahudi; kendo ogandane mangʼeny nohere, nikech notiyo matek mondo jo-Yahudi duto odag maber.\n"]],"Job":[["Ne nitie ngʼat moro mane odak e piny Uz mane nyinge Ayub. Ngʼatni ne en ngʼama longʼo chuth kendo ngʼama kare; ne oluoro Nyasaye kendo nokwedo gik maricho.\n","Ne en gi yawuowi abiriyo gi nyiri adek\n","kendo ne en gi rombe alufu abiriyo, ngamia alufu adek, rweth pur mia abich, gi punde mia abich, kendo ne en gi jotich mangʼeny. Kuom mano, ne en ngʼat marahuma moloyo ji duto modak yo wuok chiengʼ.\n ","Yawuote ne loso nyasi e utegi, ka moro ka moro kuomgi ni godiechienge kendo ne luongo nyiminegi adek mondo ochiem kendo ometh kodgi e nyasigigo.\n","Kane kinde mane gitimoe nyasigo oserumo, Ayub ne luongogi mondo opwodhgi. Okinyi kogwen notimo misango miwangʼo pep ne moro ka moro kuomgi, koparo ni dipo ka achiel kuomgi osetimo richo mi giyanyo Nyasaye gie chunygi. Ma ne en tim Ayub mane otimo kinde ka kinde.\n ","Chiengʼ moro achiel malaike nobiro e nyim Jehova Nyasaye, kendo Satan bende nobiro kodgi.\n","Jehova Nyasaye nopenjo Satan niya, “Ia kanye?”\n Satan nodwoko Jehova Nyasaye niya, “Asebedo ka abayo abaya e piny, kendo alworora koni gi koni.”\n ","Eka Jehova Nyasaye nowachone Satan niya, “Dipo ka iseparo wach moro kuom jatichna Ayub? Onge ngʼato machielo e piny ngima machalo kode nikech olongʼo kendo ngʼama kare en ngʼat moluora kendo motangʼ ne richo.”\n ","Satan nodwoko niya, “Iparo ni Ayub oluoro Nyasaye kaonge gima omiyo?\n","Donge iseketo chiel molwore en kaachiel gi ode kod gik moko duto ma en-go? Donge isegwedho tich lwete, momiyo jambe gi kwethne olak e pinyno duto?\n","Tem ane ikaw gik moko duto ma en-go ka ok dokwongʼi e wangʼi?”\n ","Jehova Nyasaye nowachone Satan niya, “Kare ber, gimoro amora ma en-go ni e lweti, to en owuon kik imule kata gi lith lweti.”\n Eka Satan nowuok oa e nyim Jehova Nyasaye.\n ","Chiengʼ moro ka nyithind Ayub ne chiemo kendo metho e od owadgi maduongʼ,\n","achiel kuom jotij Ayub nobiro ire mowachone niya, “Noyudo ka wapuro gi rwedhi kendo punde ne kwayo machiegni kodwa,\n","to jo-Sabea nobiro momonjowa kendo okawogi duto. Bende gisenego jotiji duto gi ligangla ma an kendo ema atony mondo anyisi wachni!”\n ","Kane oyudo pod owuoyo, jatich machielo nobiro mowacho niya, “Maj Nyasaye nolwar koa e polo mowangʼo rombe kaachiel gi jotich, kendo an kenda ema asetony mondo anyisi wachni!”\n ","Kane pod owuoyo, jatich machielo nobiro mowacho niya, “Jo-Kaldea noloso migepe adek mag jolweny mi gimonjowa ma gikawo ngamia-gi duto kendo gidhigo. Gisenego jotichni duto gi ligangla, kendo an kenda ema asetony mondo anyisi wachni!”\n ","Kane pod owuoyo, jatich machielo bende nobiro mowacho niya, “Yawuoti gi nyigi ne jochiemo kendo metho e od owadgi maduongʼ,\n","eka apoya nono yamo maduongʼ nomwomore koa e piny motimo ongoro kendo nogoyo konde angʼwen mag ot. Odno norwombore kendo giduto gisetho ma an kenda ema asetony mondo anyisi wachni!”\n ","E sa onogo, Ayub noa malo mi oyiecho lepe kendo olielo yie wiye. Eka nopodho piny auma kolemo,\n","kowacho niya:\n “Ne aa ei minwa ka an duk,\n kendo abiro dok ka an aduk.\n Jehova Nyasaye ema nochiwo kendo Jehova Nyasaye ema osekawo;\n mad nying Jehova Nyasaye opaki.”\n ","Kuom magi duto, Ayub ne ok otimo richo kata kwano Nyasaye kaka jaketho.\n"],["Odiechiengʼ machielo, malaike nochako obiro mondo gichungʼ e nyim Jehova Nyasaye, kendo Satan bende nobiro kodgi.\n","To Jehova Nyasaye nopenjo Satan niya, “Ia kanye?”\n Satan nodwoko Jehova Nyasaye niya, “Asebedo ka abayo abaya e piny, kendo alworora koni gi koni.”\n ","Eka Jehova Nyasaye nopenjo Satan niya, “Dipo ka iseparo wach moro kuom jatichna Ayub? Onge ngʼat machielo e piny ngima machalo kode nikech olongʼo chuth kendo en ngʼama kare moluora kendo motangʼ ne richo.” Pod osiko mana gi berne mapile, kata obedo ni ne idonjone ira mondo atieke kaonge gimomiyo.\n ","Satan nodwoko niya, “Dhano nyalo yie weyo gimoro amora ma en-go mana ni mondo obed mangima.\n","Koro temie kimulo dende gi chokene ka ok dokwongʼi e wangʼi.”\n ","Jehova Nyasaye nowachone Satan niya, “Mano ber, koro en e lweti; makmana ni ngimane ema kik imul.”\n ","Kuom mano Satan nowuok oa e nyim Jehova Nyasaye, kendo nogoyo Ayub gi buche maremo malit, kochakore e tiende nyaka e wiye.\n","Eka Ayub nokawo balatago, mondo ogwonyrego kobet e buru.\n ","Chiege nokone niya, “Pod kitini itwerigo atweya kuom Nyasachini? Angʼo mamoni kwongʼo Nyasaye mondo itho!”\n ","To nodwoke niya, “Iwuoyo ka dhako mofuwo. Diwayie mana gi ber kende ma aa kuom Nyasaye to ok chandruok?”\n Kuom magi duto, Ayub ne ok otimo richo e gimoro amora mane owacho.\n ","Ka osiepe Ayub adek mane gin Elifaz ja-Teman gi Bildad ja-Shua kod Zofar Ja-Namath nowinjo chandruok duto mane en-go, ne giwuok ka gia e miechgi kendo ne giwinjore mondo girom kaachiel mondo gidhi gitimne mos kendo gihoye.\n","Kane ginene ka pod gin mabor, ne ok ginyal ngʼeye. Negichako ywak matek, kendo ne giyiecho lepgi mi gibukore gi buru.\n","Bangʼe negibet kode piny e lowo kuom ndalo abiriyo odiechiengʼ gotieno. Onge ngʼama nowachone wach moro amora, nikech negineno ka chandruok mane en-go ne pek moloyo.\n"],["Bangʼ mano, Ayub nowuoyo ka kwongʼo chiengʼ mane onywole.\n","Ayub nowacho kama:\n ","“Mad chiengʼ mane onywolaeni lal nono,\n kaachiel gi otieno mane owachie ni,\n ‘Onywol nyathi ma wuowi!’\n ","Odiechiengno mad lokre mudho;\n mad Nyasaye man malo kik dewe;\n mad ler moro amora kik rieny kuome.\n ","Mad odiechiengno otim luoch kendo mudho mandiwa oime;\n boche polo mondo oume;\n kendo wangʼ chiengʼ otim mudho.\n ","Otienono, mad olal e mudho mandiwa;\n kik obed kaka achiel kuom odiechienge mag higa,\n kendo kik kwane kaka achiel kuom odiechienge mag dwe.\n ","Mad otienono bed migumba;\n mad kik winj koko moro amora mar mor e iye.\n ","Mad joma kwongʼo odiechienge okwongʼ odiechiengno,\n ma gin jogo molony gi luongo le manie nam miluongo ni Leviathan mawuogi.\n ","Mad sulwege mokinyi lokre mudho;\n mad piny mogeno ni biro ru tamre,\n kendo kik one ka ugwe chako wangʼ,\n ","nikech ne ok oloro dhoudi mag ii minwa\n mondo ne kik nywola kendo ane chandruok makoro anenogi.\n  ","“Dine atho ei minwa,\n kata dine obwoga ka inywola?\n ","Angʼo momiyo minwa nopira e chonge\n kendo adhodho thunde?\n ","Nimar dikoro ayweyo gi kwe;\n kendo dikoro anindo kendo ayweyo,\n ","gi ruodhi kaachiel gi jongʼad rieko mag piny,\n mane ogero kuondegi madongo mag dak matinde olokore gundni,\n ","kaachiel gi joloch mane nigi dhahabu,\n kendo mane opongʼo utegi gi fedha.\n ","Koso angʼo mane omono panda ei liel ka nyathi monywol kosetho,\n kata ka nyathi mayom mane ok oneno ler mar odiechiengʼ?\n ","Kuno joma timbegi richo weyoe timbegigo,\n kendo kuno joma ool yudoe yweyo.\n ","Joma ni e twech kuno bende winjo maber;\n nikech gionge gi nyapara ma chikogi kuno.\n ","Jomatindo gi jomadongo ni kuno\n kata wasumbini bende bedo maonge e bwo chik.\n  ","“Angʼo momiyo ichiwo ngima ne joma winjo malit,\n kod ngima ne joma chunygi lit,\n ","gigombo tho, to tho ok neg-gi,\n adier, gidwaro tho moloyo mwandu mopandi,\n ","gin joma opongʼ gi mor\n kendo gibedo moil ka gitundo ei liel?\n ","Angʼo momiyo owe ngʼato ka ngima\n to yorene odinore,\n ka ngʼatno Nyasaye ogengʼone koni gi koni?\n ","Nikech kuyo kod ywak omona chiemo;\n kendo chur ma achurgo chalo gi oula mabubni.\n ","Gima ne aluoro ema koro osemaka;\n gima ne aluoro mogik e ngimana ema koro osetimorena.\n ","Aonge gi kwe, chunya chandore;\n aonge yweyo, kendo thagruok lilo ema aneno.”\n"],["Eka Elifaz ja-Teman nodwoke kama:\n ","“Bende chunyi nyalo doko malit ka ngʼato okeloni wach moro\n nimar ok anyal lingʼ mak awuoyo?\n ","Parie kaka isepuonjo ji mangʼeny,\n kendo isejiwo joma chunygi onyosore.\n ","Wechegi osekonyo joma opodho;\n kendo isejiwo joma tekogi orumo.\n ","To koro chandruok osechoponi\n kendo chunyi onyosore omiyo ionge gi kwe.\n ","Luor miluorogo Nyasaye dak koro miyi chir\n koso ngimani moriere dak koro miyi geno?\n  ","“Koro par ane: En ngʼa mosekum maonge ketho?\n Koso joma kare mage minyalo tieki?\n ","Gima aseneno en ni\n joma chwoyo richo gi chandruok kayo mana richo.\n ","Itiekogi apoya nono gi much Nyasaye;\n kendo sa ma mirimbe obiro to gilal nono.\n ","Sibuoche nyalo ruto kendo sibuoche mager nyalo goyo asumbi,\n to kata kamano leke sibuoche maroteke osemuki.\n ","Sibuor koro tho nikech gima ocham onge,\n kendo nyithi sibuor oringo ma oke.\n  ","“Ne okuodhna wach moro mos,\n to ne awinje mana marach rach.\n ","Wachni nobirona gotieno e yor lek,\n e sa ma nindo goye ji ngoga,\n ","kendo luoro gi kibaji nogoya\n momiyo denda duto onyosore.\n ","Eka muya nokudho wangʼa,\n mi yier denda duto nojuol.\n ","Nochungʼ molingʼ thi,\n to ne ok anyal ngʼeyo ni en angʼo.\n Kido moro nobiro mochungʼ e nyim wangʼa,\n kendo nawinjo dwol moro machil, kawacho niya:\n ","‘Bende dhano mangima nyalo bedo makare moloyo Nyasaye?\n Dhano bende dibed maler moloyo jachwechne?\n ","Ka Nyasaye ok nyal geno jotichne,\n ma kata malaika bende joketho e nyime,\n ","to koro ere kaka dodew dhano molos gi lowo,\n ma mise mag-gi en mana buru,\n ma inyalo duny marum mana ka oguyo!\n ","Chakre kogwen nyaka odhiambo inyalo turgi matindo tindo ka ok ongʼeyo,\n kendo gilal nyaka chiengʼ.\n ","Donge tondegi ma gitweyogo hema igonyo,\n mondo omi githo ka gionge rieko?’ \n "],["“In Ayub, luong ane ka bende nitiere ngʼama nyalo dwoki?\n Bende nitie kuom jo-malaika minyalo ringo irgi?\n ","Ich wangʼ nego ngʼama ofuwo,\n kendo nyiego tieko ngʼama omingʼ.\n ","An awuon aseneno ngʼama ofuwo ka odak e ngima maber,\n to apoya nono opo ka ode okwongʼ.\n ","Nyithinde ok nyal yudo konyruok\n kendo onge ngʼama chwakgi e od bura.\n ","Joma kech oloyo chamo chamb ngʼat mofuwono,\n nyaka mago madongo e kind kuthe,\n kendo joma riyo oloyo dwaro yako mwandune.\n ","Nikech richo ok honre ahona kayiem,\n kata chandruok bende ok bi kaonge gima omiyo.\n ","To dhano inywolo ei chandruok,\n mana kaka pilni mach dhwolore kadhi malo.\n  ","“Dine bed ni an in, to dine atero ywakna ne Nyasaye;\n kendo keto weche mathaga e nyime.\n ","Otimo gik madongo miwuoro ma rieko dhano ok chopie\n honni mage thoth ma ok nyal kwan.\n ","Omiyo koth chue e piny;\n kendo omiyo puothe bedo mangʼich.\n ","Joma ni piny otingʼo malo,\n kendo ohoyo joma ywak.\n ","Oketho chenro mar joma paro timo timbe mamono\n mondo omi gik ma giparogo kik timre.\n ","Omako joma riek gi riekogi giwegi,\n kendo gimoro amora ma giparo timo ok timre.\n ","Piny othonegi mudho kata mana ka chiengʼ rieny,\n gibagni odiechiengʼ tir mana ka gima en otieno.\n ","Oreso joma odhier e dho tho;\n kendo oresogi e lwet joma roteke.\n ","Omiyo joma odhier bedo gi geno,\n to joma timbegi mono omiyo lingʼ thi.\n  ","“En jahawi ngʼat ma Nyasaye kwero,\n omiyo kik icha kum mar Jehova Nyasaye Maratego.\n ","Nimar kokecho kodi mochwadi\n to en bende ema ochako othiedho kuonde mohinyorego.\n ","Enoresi ka in e masiche mar auchiel; to adier,\n ok enoweyi ichopi e masiche mar abiriyo.\n ","Ka dera omako piny, to obiro resi e tho,\n kendo ka lweny gore to obiro resi e dho ligangla.\n ","Enopandi kuom dhok makwongʼi,\n kendo ok niluor kethruok mabiro.\n ","Inibed mamor ka masira gi kech nitie\n kendo ok niluor le mager mag piny.\n ","Nikech initim winjruok gi kite manie lowo,\n kendo le mag bungu nobed kodi gi kwe.\n ","Iningʼe ni hembi oriti maber;\n inikwan mwanduni achiel achiel,\n kendo ok niyud kaonge moro kuomgi molal.\n ","Inibed kingʼeyo ni nyithindi nobed mangʼeny,\n kendo nyikwayi nochal gi lum manie piny.\n ","Inidag amingʼa mitho kapod itegno,\n mana ka cham mokaa e kinde mowinjore.\n  ","“Wasenono wachni, mwanwangʼo ni en adier.\n Omiyo winje kendo iti kode e ngimani.”\n"],["Eka Ayub nodwoke kama:\n ","“Ka dine bed ni inyalo pimo chandruok ma an-go,\n kata pimo masira duto momaka e ratil,\n ","to adier, dine gibedo mapek moloyo kwoyo mathoth manie dho nam,\n mano emomiyo wechena osebedo ka yombore.\n ","Aserni mag Jehova Nyasaye Maratego osechwoyo denda,\n ringra opongʼ gi kwiri marach ma asernigo okelo;\n kendo masiche mag Nyasaye olwora koni gi koni.\n ","Donge punda nyalo mana ywak ka oonge lum mocham,\n kata rwath nyalo ywak kaonge chiemo?\n ","Chiemo maboth bende inyalo cham ka ok oketie chumbi,\n koso mit mane miyudo ei nyai tongʼ marachar?\n ","Ok ahero chiemo ma kamago;\n nimar chiemo ma kamago miya tuo.\n  ","“Kuom mano, mad ayud gima akwayo,\n mad Nyasaye chiwna gima ageno yudo,\n ","kendo oyie otoya matindo tindo\n mi onega chuth.\n ","Kotimona kamano eka chunya noyud hoch,\n anabed gi kwe, kata obedo ni an gi rem malit;\n nikech ok asedagi weche mag Ngʼama Ler.\n  ","“Teko mane ma an-go ma dimi pod abed gi geno?\n Ber mane ma pod ni e nyima madimi abed mos?\n ","An gi teko machal gi teko kidi koso?\n Bende ringra olos gi nyinyo?\n ","Bende an gi teko mar konyora kenda\n ka koro giga duto osegol kuoma?\n  ","“E kinde ma ngʼato nigi chandruok kama,\n to osiepne onego okeche,\n kata obedo ni oseweyo luoro Jehova Nyasaye Maratego.\n ","Owetena to oselokore joma ok nyal gen,\n mana ka aore matindo ma pigegi ok siki kata ka oula mogingore ndalo koth,\n ","to pe manie wi gode lokore oula\n kendo mogingore gi pi mamol,\n ","e kinde oro to gichungʼ ma ok ringi,\n kendo lal nono e yoregi kinde ma piny liet.\n ","Jowuoth baro weyo yoregi ma giluwo;\n gidhi nyaka piny motwo mi githo kuno.\n ","Jowuoth moa Tema\n gi johala moa Sheba manyo aore mondo oyudie pi.\n ","Gibiro ka gin gi geno mar yudo pi,\n to ka gichopo kanyo to giyudo ni pi ma gineno onge,\n mi chunygi nyosre.\n ","Koro in bende iselokori ngʼama ok nyal konyo;\n kineno gimoro mabwogo ji to luoro maki.\n ","Bende asekwayoue mondo umiyae kony moro mugolo\n kuom mwandu mondo akonyrago,\n ","kata mondo uresa e lwet wasika,\n kata resa e lwet jo-mahundu?\n  ","“Puonja, eka analingʼ,\n nyisa kama asedhie marach.\n ","Mano kaka weche madier lit kaka kudho!\n To weche mihango mathothgo, to nyiso angʼo?\n ","Dibed ni iwuoyo kamano mondo omi iket weche ma awacho kare\n kendo mondo ikaw weche ngʼama neno malit ka gima nono?\n ","Ichalo ngʼama nyalo goyo ombulu mar nego nyathi kich\n kendo inyalo ndhogo kata mana osiepeni.\n  ","“To koro yie ichomie wangʼi kuoma kendo iranga maber\n iparo ni anyalo wuondi e wangʼi?\n ","Lokri, iwe timo ne ji marach;\n par maber kendo, nikech an ngʼat makare.\n ","Bende nitie gimoro amora marach ma lewa osewacho?\n Donge an gi rieko mar ngʼeyo gima ok owinjore?\n "],["“Donge dhano nigi tich matek e piny?\n Donge ndalone chalo gi ndalo mag ngʼat mondiki kuom kinde machwok?\n ","Mana kaka misumba ma gombo ni seche mag odhiambo ochop piyo,\n kata ka ngʼama ondiki marito chudo mare gi geno,\n ","e kaka an bende osemiya dweche maonge ohala\n kod otieno mopongʼ gi chandruok.\n ","Ka adhi nindo to piny ok runa piyo kendo aparora ni abiro aa malo sa adi?\n Piny budhona kapok oru,\n kendo apuodora koni gi koni nyaka okinyi.\n ","Denda kute gi adhonde opongʼo,\n pien denda mbala omako kendo chwer tutu.\n  ","“Ndalo mar ngimana dhiyo mapiyo moloyo masind jachwe usi,\n kendo orumo piyo maonge geno.\n ","Yaye Nyasaye, parie kaka ngimana en mana muya nono;\n wengena ok nochak one mor kendo.\n ","Wenge makoro nena sani ok nochak onena kendo,\n gibiro dwara to ok gininena.\n ","Mana kaka bor polo rumo mi lal nono,\n e kaka ngʼat miyiko e liel ok duogi.\n ","Ok nodwogi e ode kendo;\n kar dakne ok nongʼeye kendo.\n  ","“Emomiyo ok anyal lingʼ;\n abiro wacho lit manie chunya,\n abiro nyiso pek ma an-go e chunya nikech mirima ma an-go.\n ","An nam, koso an ondiek nam\n momiyo ogona agengʼa kama?\n ","Ka aparo ni kitandana biro hoya\n kendo ni piendena mayom biro dwoko chandruokna chien,\n ","to eka pod ibwoga gi lek magalagala\n kendo imiya luoro gi fweny mayoreyore,\n ","momiyo koro daher mondo adera kendo atho,\n moloyo bedo gi ringruok ma an-goni.\n ","Achayo ngimana; ok agomb kata medo bedo mangima.\n Weya mos; ndalo mag ngimana onge gi tiende.\n  ","“Yaye Nyasaye, dhano to en angʼo\n momiyo ikawe ka gima lich kendo isiko ipare ndalo duto,\n ","koso angʼo momiyo isiko inone okinyi kokinyi\n kendo iteme sa ka sa?\n ","Yaye Nyasaye, bende diweye ngʼiya,\n kata kuom thuolo matin kende?\n ","Yaye jarang ji-ni, kata bed ni asetimo richo,\n to en angʼo ma asetimoni?\n Angʼo momiyo an ema inena?\n Koso dibed ni asebedoni tingʼ mapek mohingi?\n ","Angʼo momiyo idagi ngʼwonona kuom ketho maga\n kendo itamori wena richoga?\n Nikech koro abiro tho machiegni;\n ibiro manya, to ok enonwangʼa.”\n"],["Eka Bildad ja-Shua nodwoko kama:\n ","“Ibiro dhi nyime kiwacho gik ma kamago nyaka karangʼo?\n Wecheni chalo mana ka yamo makudho matek.\n ","Bende Nyasaye nyalo ngʼado bura ma ok nikare?\n Bende Jehova Nyasaye Maratego nyalo weyo timo gima kare?\n ","Kane nyithindi otimo richo e nyime,\n noweyogi mondo giyud kum mowinjore gi richogi.\n ","To ka inyalo dok ir Nyasaye\n mi iket kwayoni ne Jehova Nyasaye Maratego,\n ","kata ka dine in ngʼama ler kendo ngimani oriere tir,\n to dine oani malo mokonyi,\n kendo dine oduogi kari mowinjore kodi.\n ","Kata obedo ni chakruok mari ne rachrach,\n ndaloni mabiro nyime biro bedo malich miwuoro.\n  ","“Penj ane tiengʼ mosekalo\n mondo ingʼe gik mane kweregi opuonjore,\n ","nikech wan to nyoro eka nonywolwa,\n kendo ok wangʼeyo gimoro,\n kendo ndalowa e pinyni chalo tipo.\n ","We ipuonjri rieko kuom joma chon\n mondo iyud rieko kod ngʼeyo mane gin-go?\n ","Bende togo nyalo dongo marabora kama thidhna ongee?\n Koso odundu bende nyalo dongo maber kama pi onge?\n ","Kapod gidongo maber kendo pod ok ongʼolgi oko,\n to gitwo piyo moloyo lum.\n ","Mano e gima timore ne joma oweyo Nyasaye;\n kamano e kaka geno mar joma okia Nyasaye rumo.\n ","Gima ogeno kuome en gima nono;\n kendo gima oyiengoree chalo mbui mar otiengʼ-otiengʼ.\n ","Koro ka giyiengore e mbuyi,\n to mbuyi dikonygi adier, ma ok oyiech?\n Koso ka gimako usi,\n to usi diresgi ma ok ochot.\n ","Ochalo gi yien motwi kama otimo pi to chiengʼ goyo\n ma bedene yarore piyo piyo e puodho;\n ","tiendene olawore e lwendni,\n kendo kere e dier kama otimo kite.\n ","To ka opudhe oko kama otweyeno,\n to kanyo kwede kawacho ni, ‘An ne ok aneni!’\n ","Ngimane ner mi rum adier,\n kendo yiende mamoko ema twi e lowo mane entiereno.\n  ","“Adier, Nyasaye ok kwed ngʼama onge ketho,\n bende ok ochwak joma timbegi richo.\n ","Obiro miyo ichako inyiero\n kendo ibiro bedo mamor.\n ","Wasiki biro rwako wichkuot ka law,\n kendo miech joma timbegi richo ok nochak one kendo.”\n"],["Eka ayub nodwoko kama:\n ","“Ee, angʼeyo ni gima iwachono en adier.\n To ere kaka dhano mangima nyalo bedo kare e nyim Nyasaye?\n ","Kata dabed ni ngʼato dwaro mino kode wach,\n to bende dhano diduok penjo achiel kuom penjoge alufu achiel.\n ","Riekone tut kendo tekre ngʼeny.\n En ngʼa mosepiem kode miloye?\n ","Ogolo gode kuonde ma gintie ka ok gingʼeyo\n kendo ongʼielogi ka en gi mirima.\n ","Oyiengo piny gie mise mare\n kendo omiyo sirni mage yiengni.\n ","Kowuoyo to chiengʼ ok rieny\n kendo oumo ler mar sulwe.\n ","En owuon ema noyaro polo\n kendo en ema nonyono apaka madongo mag nam.\n ","En ema nochweyo sulwe madongo kaka, yugni, oluoro-budho, ratego,\n kod sulwe mogudore mathoth man yo milambo.\n ","Otimo gik madongo miwuoro mayombo pach dhano,\n honni mathoth ma ok kwanre.\n ","Ka okadho buta to ok anyal nene;\n ka odhi nyima to ok anyal yange.\n ","Kokawo gimoro odhigo; to en ngʼa manyalo tame?\n En ngʼa manyalo penje ni, ‘Ma to angʼo ma itimoni?’\n ","Nyasaye ok gengʼ mirimbe kendo nyaka jolwenj Rahab\n bende noloyo mopodho e tiende.\n  ","“Ere kuma dayudie weche ma dawachne?\n Koro ere kaka damin kode wach?\n ","Kata dabed ni aonge richo kata achiel, to ok dadwoke;\n anyalo mana ywagora ne jangʼadna bura mondo okecha.\n ","Kata dabed ni aluonge mi obiro ira,\n to ok ayie ni onyalo winjo wachna.\n ","Mirimb Nyasaye nyalo tieka\n kendo onyalo miyo adhondena medore kayiem nono.\n ","Ok onyal weya aywe\n to otimona mana gik mamiyo chunya bedo malit.\n ","Kaponi teko ema iwuoyoe, to otek ndi,\n kendo kata ka adiera ema ilose,\n to en ngʼa manyalo chune\n mondo obi onyis wach kuome.\n ","Kata dabed ni aonge richo kata achiel,\n to dhoga pod biro mana ndhoga.\n Kata dabed ni aonge rach moro amora,\n to dhoga pod biro miyo inena kaka jaketho.\n  ","“Kata dabed ni aonge gi ketho moro amora,\n to onge ber maneno,\n nikech ngimana en kayiem nono.\n ","Ma emomiyo aneno ni gik moko duto chalre\n nikech okumo joma onge ketho kod joma timbegi richo machalre.\n ","Ka masira oneko apoya,\n to pek ma ngʼat makare oyudo ok obadhe.\n ","Nyasaye oseketo piny e lwet joma timbegi richo,\n bende omiyo jongʼad bura duto bedo muofni.\n To ka ok en ema notimo kamano,\n to ngʼatno mane otimo mano?\n  ","“Ndalona ringo mapiyo moloyo jangʼwech;\n girumo piyo ka gionge mor kata matin.\n ","Gikadho piyo mana ka yiedhi molos gi oundho maringo e nam,\n kendo ka ongoe mafuyo e kor polo karango piny mondo omak nyagweno.\n ","Ka anyalo wacho ni wiya owil gi gik maricho ma Nyasaye osetimona,\n to abiro loko pacha mi abed mamor.\n ","Kata kamano, pod aluoro aluora masira momaka\n nikech angʼeyo ni Nyasaye ok nyal kwana ka ngʼat maonge ketho.\n ","Kaka koro osekawa ni an jaketho,\n angʼo ma dimi pod anyagra nono?\n ","Kata dine aluokra gi sabun\n mi aluok lwetena maler,\n ","to pod ibiro luta mana e chwodho mi nyaka lepa\n bende biro jok koda.\n  ","“Nyasaye ok en dhano kaka an ma dahedhra dwokora kode,\n kata madimi wayal kode e od bura.\n ","Ka dine bed ni nitie ngʼato manyalo bedo jathek e kinda gi Nyasaye,\n kata ngʼato manyalo ngʼado bura e kinda kode,\n ","kata ngʼat manyalo golo kum mare kuoma,\n mondo omi masichene kik bwoga,\n ","eka dine awuoyo ka ok aluore,\n to kaka weche chal sani, ok anyal timo kamano.”\n "],["“Aol gi ngima;\n mano emomiyo ok abi lingʼ ma ok awuoyo,\n to abiro wacho lit duto manie chunya.\n ","Abiro wachone Nyasaye niya: Kik ikuma,\n to nyisa rachna momiyo ikwana kaka jaketho.\n ","Nyalo bedo ni iwinjo maber ka ahinyora;\n kendo ka ikwedo tich lweti, to timbe joricho to mori?\n ","Kara in bende in gi wangʼ mar ringruok?\n Koso in bende ineno mana kaka dhano neno?\n ","Kara in bende ndaloni nok ka ndalo dhano,\n koso higni magi chalo gi mag dhano,\n ","momiyo imanyo timbena maricho\n kendo isiko kimanyo richo moro amora ma an-go,\n ","kata obedo ni ingʼeyo maber ni aonge ketho\n kendo ni onge ngʼama nyalo resa e lweti?\n  ","“Lweti ema nochweya.\n Ibiro lokori koda kendo mondo itieka?\n ","Parie ni ne ichweya koa kuom lowo.\n Koro sani, diduoka kendo e lowo adier?\n ","Donge ne iola oko ka chak\n kendo ne ipuoya mi apoto ka mo,\n ","ne ichweyo ringra gi choke\n kod leche mi iumo chokena gi ringʼo kod pien?\n ","Ne imiya ngima kendo ne itimona ngʼwono,\n kendo isebedo ka irito chunya kuom duongʼni maler.\n  ","“To kata kamano,\n koro angʼeyo ni gik mane ni e pachi e magi:\n ","Isebedo ka ingʼiya mondo ineane ka atimo richo,\n to ok iseweya ma ok ikuma.\n ","Okwongʼa, an ngʼat ma timbene mono!\n To kata ka aonge ketho,\n to pod ok anyal bedo thuolo,\n nimar wichkuot ma an-go osemiyo alal ei masichena.\n ","To kata katemo mondo abed thuolo to idwara mana ka sibuor,\n kendo isiko mana kiloya gi tekoni maduongʼ.\n ","Ikelo joneno manyien mondo okweda\n kendo imedo bedo mager koda;\n jolweny magi monja mana ka apaka magingore.\n  ","“Angʼo momiyo ne igola ei minwa?\n Kara mad ne atho kapok wangʼ moro amora onena.\n ","Mad ne kik nywola,\n ka ok kamano to ne onego nywola ka asetho kendo chom koda bur tir!\n ","Donge ngimana modongʼ matin-ni chiegni rumo?\n Yie iweya mondo abedie gi yweyo matin,\n ","kapok adhi kuma ji ok dhiye miduogi,\n ma en piny motimo mudho gi tipo molil ti,\n ","en piny ma otimo\n mudho mandiwa,\n kama kata ler chaloe mudho.”\n"],["Eka Zofar ja-Namath nodwoko ni,\n ","“Weche miwacho mathothgi bende nyalo kadho nono mak odwoki adier?\n Bende inyalo kwani kaka ngʼama kare adier,\n ngʼat ma wuoyo mangʼenyni?\n ","Wechegi manonogo bende nyalo hoyo ji malingʼ?\n Iparo ni onge ngʼama nyalo kweri kijaro ji kamano?\n ","Ere gima omiyo iwachone Nyasaye ni, ‘An giyie makare\n kendo aler e nyimi?’\n ","To mano kaka daher\n mondo Nyasaye odwoki kuom wachno,\n ","mondo omi onyisi yore mopondo mag rieko,\n nimar rieko madier nigi rachne gi berne.\n To ngʼe ni Nyasaye wiye osewil kata mana gi richogi moko.\n  ","“Bende inyalo ngʼeyo weche mopondo mag Nyasaye?\n Bende in gi teko mar ngʼeyo kuma duongʼ mar Jehova Nyasaye Maratego ogikie?\n ","Giboyo moyombo polo, koro in to ditimie angʼo?\n Gitut moloyo bur liel; koro in to ditimie angʼo?\n ","Bor margi oyombo bor mar piny\n kendo lach margi oloyo lach mar nam.\n  ","“Ka onyalo biro sani mi otweyi e od twech\n kendo ochok bura mayali, en ngʼa ma disire?\n ","Adier, oneno joma wuondore;\n kendo koneno richo, to donge ondiko piny?\n ","Ka nyathi punda inyalo nywol ka muol,\n to kara ngʼama ofuwo bende nyalo bedo mariek.\n  ","“Kata kamano ka ichiworine\n kendo imiye chunyi,\n ","bende ka iweyo timo richo\n kendo ingʼado ni richo moro amora ok bed e dalani,\n ","eka inyalo bedo thuolo kionge gi wichkuot\n kendo ibiro chungʼ motegno ka ionge luoro.\n ","Adier wiyi nowil gi chandruokni,\n Mana ka koth mochwe ochok ma wich osewilgo.\n ","Ngimani nobed maler moloyo ler mar odiechiengʼ,\n kendo mudho nochalni gi ler mokinyi.\n ","Inidag gi kwe maonge luoro, nikech geno ma in-go,\n kendo Nyasaye noriti mamiyi yweyo.\n ","Ininind kionge gi luoro,\n kendo ji mangʼeny nomany konyruok kuomi.\n ","To wenge joma timbegi richo biro jony\n kendo yore mag tony biro lalnegi;\n to geno margi biro lal nono.”\n"],["Eka Ayub nodwoko kama:\n ","“Ayie ni un joma lich kendo angʼeyo ni ka utho\n to rieko bende nyalo tho kodu!\n ","Kata kamano an bende an gi paro machal gi ma un-go;\n kik upar ni afuwo.\n Uparo ni en ngʼa ma ok ongʼeyo weche ma uwachogi?\n  ","“Asedoko gima inyiero e dier osiepena,\n kata obedo ni an ngʼama kare kendo maonge ketho;\n to chon an ema ne Nyasaye winjo ywakna kendo dwoka!\n ","Kuom mano, joma onge gi thagruok chayo joma thagore,\n kendo podho mar joma thagore ok lichnigi.\n ","Hembe mag jomecho onge ngʼama monjo,\n kendo joma jaro Nyasaye winjo maber,\n mana ka joma otingʼo nyasachgi e lwetgi.\n  ","“To penj kata mana le kendo gibiro puonji,\n kata winy manie kor polo, to gibiro nyisi;\n ","kata wuo gi piny, to obiro puonji,\n kata inyalo yiene rech manie i nam mondo gipuonji.\n ","Mane kuom gigi duto mokia\n ni lwet Jehova Nyasaye ema osetimo ma?\n ","Ngima gimoro amora mochwe ni e lwete kaachiel\n gi much dhano duto.\n ","Donge it ema pimo kit weche\n mana kaka lep bende pimo mit chiemo?\n ","Rieko donge yudore e dier joma osedak amingʼa?\n Koso dak amingʼa donge kelo winjo tiend weche maber?\n  ","“Nyasaye e wuon rieko gi teko;\n ngʼado rieko gi winjo tiend weche gin mage.\n ","Gima omuko mogoyo piny ok nyal ger kendo;\n kendo ngʼat motweyo ok nyal gony.\n ","Ka omako pige to oro mako piny;\n to koweyogi thuolo to giketho piny.\n ","En e wuon teko gi loch;\n joma iwuondo gi joma wuondo ji gin mage kargi duto.\n ","Omiyo jongʼad rieko bedo gi wichkuot\n kendo omiyo jongʼad bura doko joma ofuwo.\n ","Ogolo oko osimbo ma ruodhi orwako\n kendo otweyo pien gugru e nungogi.\n ","Omiyo jodolo bedo gi wichkuot\n kendo omiyo joma keregi osengirore podho.\n ","Omiyo jongʼad rieko mogen dhogi lingʼ thi\n kendo ogolo kuom jodongo rieko mar ngʼeyo tiend weche mopondo.\n ","Ochayo ruodhi\n kendo omayo roteke gigegi mag lweny.\n ","Ofwenyo gik matut mopondo ei mudho\n kendo okelo ler kuonde motimo mudho.\n ","Omiyo ogendini bedo gi teko,\n to bangʼe oloyogi mi otiekgi.\n ","Omiyo jotend piny bedo mofuwo;\n bangʼe to gibayo abaya ma girweny nono.\n ","Gidangʼni ei mudho maonge ler;\n kendo omiyo gikwangʼ ka joma omer.”\n "],["“Wengena oseneno magi duto,\n kendo ita osewinjo tiendgi maber.\n ","Gima ungʼeyo, an bende angʼeyo;\n kik upar ni afuwo.\n ","To Jehova Nyasaye Maratego ema daher mondo awuogo\n kendo mondo anyis Nyasaye gik mane chunya.\n ","Un to uumo adiera gi miriambo;\n uchalo jothieth ma ok nyal thiedho tuo!\n ","Kudwaro nyiso ni uriek\n to mad koro ulingʼ alingʼa kar wuoyo!\n ","Koro winjuru ane gima awacho;\n chikuru itu ne ywakna.\n ","Ere gima omiyo uwuoyo marach kuom Nyasaye?\n Koso uparo ni miriambou biro konyo Nyasaye?\n ","Bende Nyasaye nyalo yie kodu\n kudwaro loko adiera bedo miriambo?\n ","Bende doyud adiera kuomu kononou?\n Bende duwuonde kaka uwuondo dhano?\n ","Obiro kwerou ratiro\n kapo ni udew wangʼ ji.\n ","Donge tekone biro goyou gi kihondko?\n Donge mbi mare biro bwogou?\n ","Ngeche muthoro mangʼenygo onge tich mana ka buch kendo;\n wecheu yomyom mana ka agulni mag lowo.\n  ","“Lingʼuru kendo weyauru awuo;\n mondo gima dwaro timorenano otimre.\n ","Angʼo madimi abed e chandruok,\n ka atiyo gi ngimana mana kaka an ema ahero?\n ","Kata ka onega, to pod abiro keto genona kuome;\n omiyo pod abiro mana wacho wechena e nyime.\n ","Chutho, mano ema biro kelona resruok\n nikech onge ngʼama okia Nyasaye,\n manyalo hedhore michopi e nyime.\n ","Chik iti mos mondo iwinj wechena;\n kendo yie mondo iwinj gik ma awacho.\n ","Kaka koro aseikora dwoko wach makora,\n angʼeyo ni ubiro kwana kaka ngʼama kare.\n ","Bende ngʼato kuomu nyalo donjona ni an jaketho?\n Ka en kamano,\n to abiro lingʼ kendo kata tho ayie tho.\n  ","“Yaye Nyasaye, yie itimna mana gik moko ariyogi\n mondo kik apondni.\n ","Gol lweti oko kuoma\n kendo iyie igolna masichegi mabwoga.\n ","Eka iluonga e nyimi kendo abiro dwoki,\n kata iyiena awuo mondo idwoka.\n ","Richo gi ketho adi ma asetimo?\n Nyisa kethona gi richona.\n ","Angʼo momiyo ipando wangʼi\n kendo ikawa kaka jasiki?\n ","It yien ayiena ma yamo teroni to isando nangʼo?\n Mihudhi motwo ma yamo tero, to ilawo nangʼo?\n ","Idonjona gi weche malit,\n moriw koda ka richo mane atimo kapod an rawera.\n ","Irido tiendena gi nyororo;\n kendo iluwo bangʼa e yorena maluwo duto,\n koketo kido e bwo tienda mondo onyis kamoro amora maluwo.\n  ","“Omiyo koro dhano rumo mos mos kaka gima otop,\n mana ka nanga ma olwenda ochamo.”\n "],["“Dhano ma dhako onywolo ndalone nok\n kendo oneno chandruok mathoth.\n ","Odongo piyo piyo ka maua bangʼe to oner;\n mana ka tipo makadho ma ok siki.\n ","Ngʼat machal kamano bende inyalo dewo?\n Bende dikele e nyimi adier mondo iyale?\n ","En ngʼa manyalo kelo gima ler kogolo kuom gima ochido?\n Onge kata achiel!\n ","Ndalo dhano nosekwan chon;\n isechano kar romb dwechene,\n kendo iseketo gikone ma ok onyal kalo.\n ","Omiyo gol wangʼi kuome kendo weye mos,\n mondo ochamie luche gi mor kaka ngʼama ondiki timo.\n  ","“Yien ber nyalo bedo gi geno:\n ka osetongʼe to nitie geno ni onyalo loth,\n kendo chunye maloth manyien ok rem mak odongo.\n ","Kata obedo ni tiendene towo\n kendo miyo osikene tho,\n ","to kata kamano, kowinjo much pi,\n to oloth, mana ka yien mochako dongo.\n ","Dhano to tho kendo iike e bwo lowo;\n oyweyo mogik, kendo kare rumo chuth.\n ","Mana kaka pi dwono e nam\n kata kaka dier aora pi duone mi two,\n ","e kaka dhano nindo piny kendo ok ochak ochungʼ;\n ok ochak onen kendo bende ok nochiewe e nindoneno.\n  ","“Mad ne ipanda ei liel mondo ne abed maonge nyaka chop mirimbi rum,\n bangʼe to iket kinde ma ibiro parae kendo!\n ","Ka ngʼato otho, bende dochak obed mangima kendo?\n Ndalona duto mag tichna matek abiro rito,\n an to abiro dhil gi thagruokna,\n nyaka kinde maber chopi.\n ","Ibiro luongo, kendo abiro dwoki;\n ibiro gombo neno chwech ma lweti osechweyo.\n ","Eka inikwan kuonde matienda onyono\n to ok inisik kinona mondo ikwan richo ka richo matimo.\n ","Kethoga ibiro ket ei ofuku mi din ma ok yawre,\n kendo inium richona.\n  ","“Mana kaka pi ywero got kendo barore\n kendo kaka lwanda chorore kawuok kare,\n ","kendo kaka pi ywero kite kendo koth maduongʼ ywero lowo,\n kamano e kaka iketho geno ma dhano nigo.\n ","Ihewe dichiel kendo mogik, kendo olal nono;\n iloko kit wangʼe,\n kendo igole e dier ji chuth.\n ","Kata ka yawuote yudo duongʼ bangʼe,\n to en okia kendo kata ka giyudo wichkuot,\n to ok one gi wangʼe.\n ","Gima owinjo en mana rem manie dende owuon\n kendo oywagore kende owuon.”\n"],["Eka Elifaz ja-Teman nopenjo niya,\n ","“Bende ngʼama riek nyalo dwoko ji gi paro manono\n kata pongʼo it ji gi weche ma ok nikare?\n ","Bende onyalo mino wach gi weche maonge tiendgi,\n kata gi mbekni maonge gi konyruok?\n ","In to inyoso chuny ji mondo kik giluor Nyasaye\n kendo imonogi lame.\n ","Richo ma isetimo ema omiyo iwuoyo alanda kamano;\n kendo ilony e wacho miriambo.\n ","Wecheni iwuon ema ngʼadoni bura, to ok an,\n kendo gik ma lewi wacho ema nyiso kiti marach.\n  ","“Iparo ni in e ngʼat mane okuong nywol e piny?\n Koso ne intie kapok Nyasaye ochweyo gode?\n ","Bende ichiko iti ne rieko mar Nyasaye?\n Koso iloko rieko giri iwuon?\n ","Angʼo mingʼeyo ma wan ok wangʼeyo?\n Paro matut mage ma in-go, ma wan waongego?\n ","Joma yie wigi otwi lwar kod joma hikgi ngʼeny\n moingo kata mana wuonu gin jokorwa.\n ","Hoch ma Nyasaye hoyigo\n kod weche mosebedo kinyisi gi ngʼwono, donge oromi?\n ","Angʼo momiyo iseweyo chunyi oteri mabor,\n mi ibedo gi wangʼ teko,\n ","momiyo koro iwuoyo gi Nyasaye ka in gi mirima\n kendo iwacho weche machalo kamano gi dhogi?\n  ","“Dhano to en angʼo madimi obed ngʼama ler,\n koso dhano ma dhako onywolo,\n to en angʼo madimi obed ngʼama kare?\n ","Ka Nyasaye ok ogeno kata malaika mage,\n kendo kata mana polo bende ok ler e nyime,\n ","to koro ere kaka dodew dhano adhana ma timbene richo kendo okethore,\n mamodho richo ka pi!\n  ","“Chikuru itu uwinja mondo olernu tiend wach;\n we anyisu gik ma aseneno,\n ","gik ma joma riek osehulo,\n ka ok gipando gimoro amora mane giyudo kuom kweregi,\n ","ma gin jogo mane omi piny kendgi giwegi\n kinde mane onge jopinje mamoko mane kadho e diergi.\n ","Ngʼat ma timbene richo\n kendo mathiro ji neno chandruok e kinde duto mag ngimane.\n ","Koko mag masiche opongʼo ite kendo jomecho biro monje\n e kinde moparo ni gik moko dhi maber.\n ","Ok onyal tony mowuogi e mudho;\n nikech okane ne ligangla.\n ","Orundore koni gi koni nimar en chiemb achudhe adier;\n ongʼeyo ni odiechieng mudho ni machiegni.\n ","Masiche malich ogoye gi kihondko,\n gigi duto omake, mana ka ruoth moikore mar dhi e lweny,\n ","mano ema notimre ne ngʼat ma kamano nikech othiano ni Nyasaye\n kendo opiem gi Jehova Nyasaye Maratego,\n ","koringo mondo odhi omonje\n kotingʼo kuot mapek kendo motegno.\n  ","“Kata obedo ni ngʼatni chwe\n kendo en jamoko,\n ","to obiro dak e mier mokethore,\n kendo e udi maonge joma odakie,\n ma gin udi mosemukore molokore gunda.\n ","Koro ok obi bedo gi mwandu,\n kendo gik ma en-go ok bi dongʼ ne nyikwaye.\n ","Ok notony e masira,\n enochal gi yath ma mach owangʼo ite,\n kendo much Nyasaye biro keyo thiepene mi olal nono.\n ","Kik ogalre koketo genone kuom gima onge tich\n nikech onge ohala mobiro yudo kuom timo kamano.\n ","Obiro neno makne kapod ndalone oromo,\n kendo bedene ok bi siko ka ngʼich.\n ","Obiro chalo gi yiend mzabibu motengʼ olembene mapok ochiek piny\n mana ka yiend zeituni ma maupege two kendo lwar piny.\n ","Nikech riwruok mar joma ok lem ok nyal nyago gimoro\n kendo mach biro wangʼo hembe mag joma ohero asoya mitiek pep.\n ","Gin joma kelo chandruok kendo timo timbe maricho;\n kendo chunygi opongʼ gi miriambo kinde duto.”\n"],["Eka Ayub nodwoko ni,\n ","“Asewinjo weche machal kamago mathoth;\n un duto un johocho ma chunygi odhier mogik!\n ","Wecheu moywarego biro rumo karangʼo?\n Koso utuo, momiyo usiko gi mino wach?\n ","Ka dabed ni un ema uwinjo marach kaka awinjoni,\n to an bende anyalo wuoyo mana kaka uwuoyono;\n dikoro arogonu gi weche ma ok rum\n kendo dikoro akinonu wiya.\n ","To dhoga dine ojiwou;\n kendo hoch mawuok e dhoga dine odwogo chunyu.\n  ","“To kata awuo manade, to rem ma an-go medore ameda;\n to kata ka aweyo wuoyo to bende ok orum.\n ","Kuom adier, yaye Nyasaye, isedwoka piny mogik,\n isetieko joga duto pep.\n ","Isemaka kaka jasiki, mi adhero ma adongʼ choke lilo,\n kendo mano miyo ji paro ni an jasiki.\n ","Nyasaye ok dwara omiyo osegoyo denda gi tuoche magalagala ka en gi mirima\n kendo kokayona lake,\n ka wasika to juolona wangʼ-gi ka gisin koda.\n ","Ji ngʼamo dhogi ka gijara;\n Githalo lemba ka gisin koda,\n kendo ginur kuoma giduto ka giriwona.\n ","Nyasaye osejwangʼa e lwet joma timbegi richo\n adier Nyasaye osewita e lwet jo-mahundu.\n ","Gik moko duto ne dhina maber, to koro osetieka;\n mi omaka gi ngʼuta kendo otura matindo tindo.\n Osechoma tir;\n ","kendo aserni mage olwora koni gi koni.\n Gisechwoya mi iya oo piny e lowo,\n to eka pod ok okecha.\n ","Ohinyo denda kinde ka kinde;\n kendo omonja ka jalweny ma chunye okethore.\n  ","“Asetwangʼo pien gugru mi arwako\n kendo asebuko lela wangʼa gi buru.\n ","Ywak osemiyo wangʼa olokore makwar,\n kendo wangʼa osiko neno mana mudho;\n ","to lwetena pok otimo tim mahundu kata dichiel\n kendo alamo Nyasaye gi chuny maler.\n  ","“Yaye lowo, kik iyie iyik remba;\n mad ywak ma aywakgo kik rum!\n ","Kata mana sani ngʼat matimo nenda maber ni e polo,\n ngʼat mabiro chungʼ ka chwaka ni malo.\n ","Osiepena jara\n to pi wangʼa chwer ka akwayo Nyasaye mondo odwok lamona;\n ","okwayo Nyasaye kolamo kar ngʼama chielo\n mana kaka ngʼato nyalo kwechone osiepne.\n  ","“Adongʼ gi higni matin nono,\n bangʼe to abiro dhi kama ok duogie.\n"],["Chunya onyosore, ndalona ongʼad machiek,\n kendo thona ema chiegni koda.\n ","Jogo ma nyiera olwora koni gi koni;\n kendo asiko mana kaneno gero ma gin-go koda.\n  ","“Yaye Nyasaye, nyisa gima idwaro.\n En ngʼa machielo mabiro rita?\n ","Isedino pachgi mondo kik gifweny adiera;\n omiyo ok ibi yie mondo gibed joloch.\n ","Ka ngʼato ondhogo osiepne mondo oyud mwandu\n to gima otimono nyaka dongʼ ewi nyithinde.\n  ","“Nyasaye osemiyo abedo ngʼama ji duto goyo ngero\n kendo ma ka ji oneno to ngʼudho kuome olawo.\n ","Wengena koro ok nen maber nikech kuyo ma an-go;\n denda duto olokore choke lilo.\n ","Joma paro ni gin joma kare kibaji omako;\n kendo joma paro ni ler wacho ni ok angʼeyo Nyasaye.\n ","Kata kamano, joma kare nosik koluwo yoregi makare,\n kendo joma yoregi oriere nomed bedo motegno.\n  ","“Un duto weyauru kendo dhiuru mabor\n nikech ok aneno ngʼama riek kuomu-ka.\n ","Ndalona osekadho, chenrona duto osekethore,\n kaachiel gi gik moko duto ma chunya gombo.\n ","Jogi loko otieno mi bed odiechiengʼ;\n ka piny otimo mudho to giwacho ni, ‘Ler ni machiegni.’\n ","Ka dipo ni dala ma ageno dhiye en mana liel kende,\n kata kapo ni apedho kitandana e mudho,\n ","ka dipo ni awacho ne kethruok ni, ‘In e wuonwa,’\n kendo aluongo kudni ni, ‘minwa,’ kata ni, ‘nyamera,’\n ","to koro geno mara ni kune?\n En ngʼa manyalo neno geno moro amora ma an-go?\n ","Bende dodhi piny nyaka e dhorangeye mag tho?\n Koso bende dwalor kode nyaka ei lowo?”\n"],["Eka Bildad ja-Shua nodwoko niya:\n ","“Ibiro weyo weche miwachogi karangʼo?\n Bed ngʼama odimbore eka wawuo.\n ","Angʼo momiyo ikawowa ka dhok\n kendo wachalo joma ofuwo e nyimi?\n ","Mirima ma in-gono biro hinyi mana in iwuon,\n iparo ni piny biro rumo nikech in?\n Koso nyaka gol lwendni kuonde magintie?\n  ","“Tach joma timbegi richo osenegi;\n kendo mae oseweyo liel.\n ","Ler manie hembe oselokore mudho;\n kendo taya manie bathe osetho.\n ","Chon nowuotho motegno, to tinde oywayo wuoth,\n riekone owuon ema omiyo opodho.\n ","Tiendene osetere ei gogo\n kendo koro orundore e iye.\n ","Obadho osemako ombongʼne;\n kendo oride matek ma ok onyal bwodho.\n ","Ochike gi otegu mopandi ei lowo\n kendo oket ne obadho e yo moluwo.\n ","Masiche onure koni gi koni\n kendo okete ka gi ka.\n ","Midhiero oikore mar chame\n kendo chandruok okichore mar muonye sa ma opodho.\n ","Tuo marach omako dende duto,\n kendo miyo bedene kod tiendene kethore.\n ","Oseywae oko mogole e hembe kama ne odakie gi kwe,\n motere nyaka e nyim ruodh chandruok.\n ","Gimoro amora mane entierego koro onge e hembe;\n nikech mach mager osewangʼo kar dakne.\n ","Jarichono chalo gi yath ma tiendene otwo ei lowo,\n kendo bedene oner.\n ","Humbe rumo e piny;\n kendo onge ngʼama nochak opare.\n ","Oriembe ogole e ler mi otere e mudho,\n kendo humbe orumo e piny.\n ","Oonge gi nyithinde kata nyikwaye e dier ogandane,\n kata ngʼama nodongʼ kama yande odakie.\n ","Ka joma nodak yo podho chiengʼ nowinjo gima notimoreno luoro nomakogi,\n to joma odak yo wuok chiengʼ, kihondko nogoyo.\n ","Chutho mago e gik matimore\n ne joma timbegi richo mokia Nyasaye.”\n"],["Eka Ayub nodwoko niya,\n ","“Ubiro chando chunya nyaka karangʼo\n ka uchuoya gi weche?\n ","Koro useyanya nyadipar\n kendo uonge gi wichkuot ka umonja.\n ","Kapo ni en adier ni asebaro mabor,\n to mano obadhou gangʼo.\n ","To kapo ni unyalo tingʼoru malo moloya\n kendo uchuoya gi wach nikech chandruok ma an-go,\n ","to kara ngʼeuru ni Nyasaye osechwanya\n kendo gogo mare osemaka.\n  ","“Ka aywak ni, ‘Itimona marach!’ Onge ngʼama dewa;\n to kata ka adwaro kony, to ok anyal yudo.\n ","Osedino yorena ma ok anyal kalo;\n kendo osemiyo kuonde maluwo otimo mudho.\n ","Osemaya duongʼna\n mi ogolo osimbo e wiya.\n ","Oseturo denda duto motieka\n kendo opudho genona ka ngʼama pudho yien.\n ","Mirimbe maliel ka mach ni kuoma;\n kendo okwana kaka achiel kuom wasike.\n ","Jolweny mage pangore kochoma gi tekregi duto;\n gigona agengʼa ka gidwaro kedo koda,\n kendo giguro hembegi e alwora mar dalana.\n  ","“Osepoga gi owetena monywolago;\n kendo jogo mosiepena bende oseringo oweya.\n ","Anywolana oseringo oweya;\n kendo osiepena wigi osewil koda.\n ","Wenda gi jotichna ma nyiri kwana kaka ngʼat ma gikia;\n kendo ginena kaka japiny moro.\n ","Ka aluongo jatichna moro\n kata bed mana ni asaye gi dhoga awuon, to ok odewa.\n ","Chiega ok dwar winjo tikna;\n kendo kata mana owetena bende ok dwar sudo buta machiegni.\n ","Nyaka yawuowi matindo bende jara;\n kendo ka ginena, to ginyiera.\n ","Osiepena mageno ok dwara;\n jogo mane chunya ohero bende ok dwara.\n ","Adhero mi adongʼ choke lilo;\n kendo gima adongʼ-go en mana ring laka.\n  ","“Kechauru, yaye osiepena, kechauru,\n nikech lwet Nyasaye osetieka.\n ","Angʼo momiyo ulaworu koda kaka Nyasaye lawa?\n Sando ringra pok oromou?\n  ","“Yaye, mad ne ngʼato mak wechegagi,\n kendo ndikgi e kitabu,\n ","kata ndikgi gi kalamb chuma,\n kata ne gorgi e lwanda kama ok ginyal ruchoree!\n ","Angʼeyo ni Jawarna nitie kendo ngima,\n kendo chiengʼ giko nochungʼ kongʼado bura ne piny.\n ","Kata ka tuo oketho denda kamano,\n to e ringruogni anane Nyasaye.\n ","Adier, ananene gi wangʼa awuon mana an ma ok ngʼat moro.\n Mano kaka chunya ogeno odiechiengno!\n  ","“Ka uwacho ni, ‘Mano kaka udhi nyime kungʼadona bura,\n mana ka gima oseyala moseyudi ni an jaketho,’\n ","to un bende asiemou ni ibiro kumou;\n nikech paro marach ma un-gono,\n eka unungʼe ni nitiere chiengʼ ngʼado bura.”\n"],["Eka Zofar ja-Namath nodwoko niya,\n ","“Pacha chuna ni nyaka adwoki\n nikech gima iwacho chando chunya.\n ","Asewinjo kwer mikwerago, manyisa ni ichaya,\n omiyo kaluwore gi ngʼeyo ma an-go,\n to chuna ni nyaka adwoki.\n  ","“Ingʼeyo maber chal gik moko nyaka aa chon,\n chakre kinde mane oket dhano e piny,\n ","ni tingʼruok ma joma timbegi richo tingʼorego rumo piyo,\n kendo mor mar joma okia Nyasaye ok bed amingʼa.\n ","Kata bed ni sungane chopo nyaka e polo\n kendo wiye mulo boche polo,\n ","to ibiro yweye molal nono mana ka buru;\n joma yande ongʼeye nopenj ni, ‘Kare tinde erego?’\n ","Olal nono mana ka lek,\n kendo ok chak yud ndache iriembe modhi mabor,\n mana ka lek mar otieno.\n ","Wenge ma yande nene ok nochak onene;\n kendo kama nodakie ok nochak onene.\n ","Nyithinde nyaka dwok gik mane okwalo kuom jodhier,\n adier nyithinde nyaka dwok mwandu mane omayo ji.\n ","Tekone duto kaka ngʼama pod tin\n biro dhi kode e bur.\n  ","“Kata obedo ni richo mitne e dhoge\n mopando moko e lembe,\n ","kata obedo ni ok onyal pogore kode\n kendo okane ei dande iye,\n ","to chiembe biro lokore makech gie iye;\n obiro lokore kwiri marach mag thuonde madongo manie iye.\n ","Nyasaye biro ngʼulo mwandu mane omwonyo oko;\n obiro miyo ongʼogogi oko ka chiemo mocham.\n ","Obiro nyodho kwiri mag thuonde madongo;\n kendo leke thuond fu man-gi kwiri maricho biro nege.\n ","Ok enobed mangima\n ma one mo mar kich gi chak mamol ka aore.\n ","Gik mane oyudo kuom tichne matek obiro weyo\n kendo ok obi yudo thuolo mar bedo mamor kuom ohala mosechoko.\n ","Nikech ne othiro joma odhier, kendo nomayogi gigegi\n mi gidongʼ nono osemayo ji udi ma en ne ok ogero.\n  ","“Adier, ok obi yudo yweyo kuom gombone malach;\n nikech ok onyal warore owuon gi mwandu mangʼeny mokano.\n ","Onge gima odongʼne makoro onyalo yako;\n mwandune ok bi siko.\n ","Kata bed ni oseyako mwandu mangʼeny kamano;\n to mwandugo ema biro kelone masira;\n kendo midhiero maduongʼ biro biro kuome mi hewe.\n ","Kosechiemo moyiengʼ,\n to Nyasaye biro olo kuome mirimbe maliel ka mach,\n kendo biro kelo kuome kum malich.\n ","Kata otem ringo mondo otony ne gir lweny molos gi chuma,\n to asere ma dhoge olos gi mula biro chwowe.\n ","Opudho asereno mondo owuog oko gi yo ka die ngʼeye,\n ka lew asere mabithno to osechwoyo adundone.\n Kihondko biro biro kuome,\n ","nikech mwandune duto oserumo.\n Mach ma lwet dhano ok omoko biro wangʼe molokre buru\n kendo biro tieko gimoro amora modongʼ e hembe.\n ","Polo biro bedo janeno kuom timbene mamono duto;\n to piny nongʼadne bura.\n ","Ohula maduongʼ biro yweyo ode mi dhigo, adier,\n pi maringo matek biro tere chiengʼ ma Nyasaye noolie mirimbe mager.\n ","Mano e gima Nyasaye ochano ne joma timbegi richo,\n mano e girkeni ma Nyasaye oikonegi.”\n"],["Eka Ayub nodwoko niya,\n ","“Chikuru itu mondo uwinj wechena;\n yie utimna ngʼwono mondo uwinja.\n ","An bende miyauru thuolo mondo awuo,\n to ka asetieko wuoyo, to udhi nyime gijara.\n  ","“Uparo ni aywagora ne dhano?\n En angʼo ma dimi abed mos?\n ","Rangauru ane ka ok dubwogi;\n kendo ka ok dumak dhou ka uhum.\n ","Ka aparo kuom kaka achal, to angʼengʼ angʼengʼa;\n kendo denda duto tetni.\n ","Angʼo momiyo joma timbegi richo ngima angima,\n angʼo momiyo gidak amingʼa,\n kendo tekregi osiko medore ameda?\n ","Nyithindgi dongo maber mi bed gi keregi e diergi\n kendo nyikwagi bende nyaa ka pod gingima.\n ","Miechgi oriti maber maonge gima bwogogi;\n kendo kum mar Nyasaye onge kuomgi.\n ","Rwethgi koluwo dhok mamon to nyaka nywol;\n dhogegi nywolo nyiroye madongo duto kendo onge minywolo kobwogi.\n ","Nyithindgi wuotho kanyakla ka jamni;\n to nyithindgi matindo giro ka nyiroye.\n ","Giwer ka gigoyo oyieke gi asili;\n kendo gimiel ka gigoyo orutu.\n ","Piny dhi kodgi maber higa ka higa,\n kendo githo ka gin gi kwe.\n ","To gingʼanyone Nyasaye kagiwacho niya, ‘Wewa mos!’\n Waonge gi gombo moro amora mar ngʼeyo yoreni.\n ","Jehova Nyasaye Maratego to en ngʼa, ma dwatine?\n Koso en ohala mane mwabiro yudo kwalame?\n ","Kata kamano mwandugigo ok giyudo gi tekregi giwegi,\n emomiyo apogora mabor gi pach joma richogo.\n  ","“To kata kamano, donge joricho manok ema tho piyo?\n Donge ji matin kuomgi kende ema masira mako;\n ma en masira ma mirimb Nyasaye ema okelo?\n ","Bende gi chalo gi lum ma yamo yiengo,\n kata gi mihudhi ma yamo tero?\n ","Wachore ni Nyasaye kano kum\n monego okumgo ngʼato ne yawuote.\n An to awacho ni ber moloyo ka Nyasaye okumo jaketho owuon,\n mondo eka ngʼama oketho opuonjre.\n ","Ber mondo one chandruok ma en owuon ema okelo;\n kendo mondo orom gi Jehova Nyasaye Maratego.\n ","Nimar ok lichne kata ka otho moweyo joge\n ka giko ndalo mar ngimane ochopo.\n  ","“Bende nitiere ngʼama nyalo ngʼadone Nyasaye rieko,\n ka en owuon ema ongʼado bura nyaka ne joma ni malo mogik?\n ","Ngʼat moro tho ka pod otegno kodak maber\n kendo owinjo maber chuth,\n ","ka dende orito maber,\n kendo chokene otegno.\n ","To ngʼat machielo to tho ka chunye opongʼ gi lit,\n ma ok oneno ber moro amora e ngimane duto.\n ","Kata kamano giduto iyikogi machalre e lowo\n kendo kute nur kuomgi machalre.\n  ","“Angʼeyo maber gik ma uparo,\n angʼeyo gik muchano e chunyu mondo ukinyago.\n ","Uwacho niya, ‘Dak koro wane od ruodheno,\n hembe mane joma richo odakiego koro ere?’\n ","To donge usepenjoe joma osedak amingʼa?\n Pod ok uyudo konyruok kuom weche ma gisebedo ka ginyisou,\n ","ni ngʼama rach tony ka masira obiro\n kendo ni iresega chiengʼ mirima?\n ","En ngʼa makwere e wangʼe koketho?\n Koso ngʼa machule kuom gima osetimo?\n ","Chiengʼ ma iyike e liel\n to liende irito maber.\n ","Sa ma idhi yike to ji duto kowe,\n kendo lowo lwar kuome mos.\n  ","“Ka en kamano, to kara koro ere tiende hoya gi wecheu manonogo?\n Onge adiera kata achiel modongʼ kuom dwokougo,\n makmana miriambo lilo!”\n"],["Eka Elifaz ja-Teman nodwoko niya,\n ","“Dhano adhana to konyo Nyasaye gangʼo?\n Kata bed ni ngʼato riek mogik,\n angʼo ma dokonygo Nyasaye?\n ","Ere ohala ma Jehova Nyasaye Maratego yudo kibedo ngʼat makare?\n Koso iparo ni ka yoregi oriere, to mano konye gangʼo?\n  ","“Iparo ni Nyasaye kwedi kendo kumi\n nikech in ngʼama kare?\n ","Donge otimoni kamano\n nikech timbegi kod richo misetimo ngʼeny?\n ","Ne ikawo lep oweteni kaka gir singo miweyogi duk;\n eka mondo gichuli mwandu mane gikawo kuomi.\n ","Ne ituono joma ool pi modho\n kendo ne ipando chiemo ne joma odenyo,\n ","ne itimo kamano kata obedo nine in ngʼama duongʼ,\n ne in gi lopi iwuon midakie, kendo ji noluori.\n ","Ne ok ikonyo mon ma chwogi otho\n kendo nyithind kiye bende ne ithago.\n ","Mano emomiyo obadho oluori moketi diere\n kendo masira mabiro apoya ochomi.\n ","Mano emomiyo mudho olwori ma ok inyal neno\n kendo chandruok malich olwori.\n  ","“Donge Nyasaye odak e polo malo?\n Donge en malo moyombo nyaka sulwe man malo mogik?\n ","To eka in iwacho ni, ‘Nyasaye to ongʼeyo angʼo?\n Ere kaka onyalo ngʼadonwa bura to boche polo oime?\n ","Boche mogingore oime, omiyo ok onyal nenowa\n seche mowuotho koni gi koni e kor polo.’\n ","Idwaro siko e yore machon\n kuonde ma joma richo osewuothe,\n ","ma gin joma ne kargi olal nono kapok ndalogi ochopo\n kendo ma mise margi ne ohula oywero modhigo?\n ","Negiwachone Nyasaye ni, ‘Wewa mos!’\n En angʼo ma Jehova Nyasaye Maratego nyalo timonwa?\n ","To eka Nyasaye ema ne opongʼo utegi gi gik mabeyo,\n omiyo an apogora gi rieko ma joma timbegi richo ngʼado.\n ","Joma kare neno masira to pod gimor amora,\n to joma pok otimo gimoro amora marach jarogi, kagiwacho niya,\n ","‘Adier, wasikwa osetieki,\n kendo mach osewangʼo mwandugi motieko pep!’\n  ","“Chiwri ni Nyasaye mondo ibed kode gi kwe,\n ma biro miyo idhi nyime maber.\n ","Rwak puonj mowuok e dhoge\n kendo kan wechene e chunyi.\n ","Ka idok ir Jehova Nyasaye Maratego,\n to ibiro geri kendo.\n Ka igolo timbe maricho mabor gi dalani,\n ","kendo ka ikawo kitegi ma nengogi tek ka gima nono\n kendo ok ikwano dhahabu magi mabeyo mokuny Ofir\n ka gima gin lwendni manie rogo,\n ","eka Jehova Nyasaye Maratego nobed dhahabu mari,\n kendo nobedni fedha maberie mogik.\n ","Adier, iniyud mor kuom Jehova Nyasaye Maratego\n kendo inichom wangʼi kuom Nyasaye.\n ","Inilame kendo enowinji,\n kendo inichop singruok duto mane itimo.\n ","Gimoro amora michano timo biro dhi maber,\n kendo yoreni miluwo nobed maber.\n ","Ka ji jaro jowetegi kendo ikwayo Jehova Nyasaye ni, ‘Resgi!’\n to Jehova biro reso joma ijarogo.\n ","Obiro resi kata ngʼama onge ketho;\n ngʼat ma kamano ibiro reso nikech in ngʼama kare.”\n"],["Eka Ayub nodwoko niya,\n ","“Kata kawuono pod aywagora ka an gi chuny malit;\n nikech kum mapek ma Nyasaye oketo kuoma miya achur ka an gi rem malich.\n ","Ka dine bed ni angʼeyo kuma dayudie Nyasaye;\n kendo kata dabed ni anyalo dhi nyaka kuma odakie;\n ","to dine aterone ywakna,\n kendo anyise gik mopongʼo chunya,\n ","mondo afweny gima doduoka\n kendo angʼe gima onyalo wacho.\n ","Bende doti gi tekone maduongʼ mondo okweda?\n Ooyo, ok dochun weche kuoma ni an jaketho.\n ","Kuno ema ngʼama ja-adiera teroe ywakne,\n kendo kuno ema jal mangʼadona bura diweyae thuolo.\n  ","“To kata ka adhi yo wuok chiengʼ to oonge kuno;\n ka adhi yo podho chiengʼ bende ok ayude.\n ","Ka odich otiyo yo nyandwat, to ok anene;\n to ka olokore ochomo yo milambo to kuno bende ok anyal nene.\n ","To ongʼeyo yora maluwo;\n bangʼ tema to abiro wuok aa e tem ka achalo dhahabu.\n ","Tiendena osebedo kaluwo okangene adimba;\n asebedo ka aluwo yorene ma ok abar.\n ","Pok aweyo mak aluwo chike mowuok e dhoge;\n to asekawo weche mowuok e dhoge kaka mwandu maduongʼ moloyo chiemba mapile.\n  ","“En to ochungʼ kar kende, koso en ngʼa madipiem kode?\n Otimo gima en owuon ema ohero.\n ","Obiro chopo gima nosechano chon,\n kendo pod en gi chenro machal kamago mokanona mathoth.\n ","Mano emomiyo kibaji maduongʼ omaka e nyime,\n kendo kaparo gigi duto to amiye luor.\n ","Nyasaye osemiyo chunya ool;\n Jehova Nyasaye Maratego osemiyo kibaji omaka.\n ","Kata bed ni mudho odino wangʼa kamano,\n to mudhono ok nyal miya luoro.\n "],["“Angʼo momiyo Jehova Nyasaye Maratego\n ok oketo odiechieng ngʼado bura mondo ongʼere?\n Angʼo momiyo joma ongʼeyo geno odiechiengno to ok ginyal nene?\n ","Ji ma timbegi richo ketho kiewo;\n kendo gikwayo jamni ma gisekwalo.\n ","Gikwalo punda nyathi kich kendo gikawo rwadh pur achiel\n kende mar dhako ma chwore otho ka gir singo.\n ","Gimono jochan yudo adiera\n kendo gimiyo jomodhier ringo pondo.\n ","Joma odhier tiyo matek kamanyo chiemo e thim, mana ka punda;\n nikech onge kama ginyalo yudoe chiemo ni nyithindgi.\n ","Gichoko chiemb jamni\n kendo gihulo mzabibu e puothe joricho.\n ","Ginindo duk gotieno nikech gionge lewni;\n gionge gimoro amora ma ginyalo umorego ka koyo ngʼich.\n ","Kodh ajiki mag gode olwoko dendgi\n kendo gitwere e lwendni nikech gionge kuonde dak.\n ","Nyathi maonge gi wuon iyudho oko e thuno;\n nyathi jadhier ma pod kwar imako kar gowi.\n ","Giwuotho duk e gwengʼ nikech gionge lewni;\n gitingʼo ne ji chiemo to gin to kech negogi.\n ","Ji chunogi gitoyo zeituni kuonde ma gin ema gikunyo,\n kendo gibiyo olemb mzabibu to gin riyo negogi.\n ","Chur mar joma tho ochomo polo koa e dala maduongʼ\n kendo chunje joma ohinyore ywagore ka dwaro kony,\n to Nyasaye ok okum joma hinyogi.\n  ","“Nitie jomoko mangʼanyo ne ler,\n ma ok ongʼeyo yore ler,\n kata ma ok dwar ler.\n ","Ka ler mar odiechiengʼ rumo aruma nii,\n to janek aa malo kendo onego jochan gi jodhier;\n otimo kamano gotieno kolidho ka jakuo.\n ","Wangʼ jachode bende rito mondo piny oimre;\n oparo e chunye niya, ‘Onge ngʼat ma biro nena,’\n kendo opando wangʼe mondo kik ngʼeye.\n ","Jokuo turo udi gotieno,\n to kochopo odiechiengʼ to gipondo;\n nimar ok gidwar neno ler.\n ","Giduto mudho mandiwa chalnegi okinyi;\n giloso osiep gi masiche mayudore e mudho mandiwa.\n  ","“To kata kamano gichalo buoyo moyienyo ewi pi malo;\n lopegi okwongʼ,\n maonge ngʼama rawo e puothegi mag mzabibu mi yudie olemo.\n ","Joricho lal nono e piny ma ji odakie,\n mana kaka pe leny ka chiengʼ rieny e ndalo oro.\n ","Onge ngʼama paro joricho kendo wich wil kodgi;\n mi kudni chamgi kendo itiekogi chuth.\n ","Gisando mon ma chwogi otho\n kendo ok gikech mon maonge nyithindo.\n ","To Nyasaye tieko joma roteke gi tekone;\n kata obedo ni gin joma niginyalo to gionge gi ratiro ni gibiro bedo mangima.\n ","Onyalo weyogi mi gipar ni gin gi kwe,\n to wangʼe osiko rangogi kinde duto.\n ","Gineno maber kuom kinde matin kende to bangʼe gilal nono kadiemo wangʼ,\n kendo ichokogi mi giner ka buya mopudhi;\n kendo ingʼadogi oko mana kaka ingʼado wiye cham.\n  ","“Ka gik ma awachogo miriambo,\n to en ngʼa manyalo nyiso maler ni ariambo,\n ma dimi wechega bed gik manono?”\n"],["Eka Bildad ja-Shua nodwoko Ayub niya,\n ","“Loch gi luor gin mag Nyasaye;\n okelo kwe e piny koa e polo.\n ","Bende nitiere ngʼama nyalo kwano jolweny mag Nyasaye?\n En ngʼa ma ok nyal neno ler Nyasaye karieny?\n ","Ka en kamano, to ere kaka dhano dibed ngʼat makare e nyim Nyasaye?\n Koso ere kaka dhano ma dhako onywolo nyalo bedo maler?\n ","To ka kata mana dwe ema ok rieny maler\n bende kata mana sulwe ok ler e wangʼe,\n ","to koro ere kaka dhano\n ma kudni akudani dichal e nyime?”\n"],["Eka Ayub nodwoko niya:\n ","“Mano kaka usekonyo joma onge teko!\n Mano kaka usereso joma yomyom!\n ","Mano kaka usengʼado rieko ne ngʼama onge gi rieko ka an kama,\n kendo uyie puonjo ngʼama ofuwo ka an kama!\n ","En ngʼa mosemiyou rieko mar wuoyo kamano?\n Koso en paro mane ma un-go momiyo wechego wuok e dhou?\n  ","“Piny joma otho tetni,\n kendo ji duto man kuno luoro malich omako.\n ","Piny joma otho ok opondo ne Nyasaye;\n kendo onge gima nyalo mone nene.\n ","Oyaro polo man yo nyandwat mi oumgo kama ninono;\n kendo oliero piny ewi gima onge.\n ","Nyasaye ema pongʼo boche polo kod pi,\n kendo omono pek mar pigno yiecho bochego.\n ","Oumo wangʼ dwe mopor,\n koyaro bochene mondo ogengʼe.\n ","Ogoro giko wi piny ewi pige\n kaka kiew mar ler gi mudho.\n ","Sirni mag polo yiengni\n kendo kokwerogi to gilingʼ thi.\n ","Ne ochoko pige mag nam gi tekre owuon;\n kendo kuom riekone ne otieko Rahab.\n ","Muche ema nomiyo polo olendo;\n kendo lwete ema ne onegogo thuol mane oyudo ringo tony.\n ","To magi gin mana dir tijene ma oko kende;\n kendo gin mana gik manok kende mikuodho kuome!\n Koro en ngʼa mongʼeyo gima Nyasaye nyalo timo gi tekone?”\n"],["Ayub nochako wuoyo kendo mowacho niya,\n ","“Akwongʼora gi nying Jehova Nyasaye\n Maratego mosetamore ngʼadona bura makare,\n kendo mosemiyo chunya obedo malit,\n ","bende asingora ni kapod angima\n kendo kapod Nyasaye omiya muya ma ayweyo,\n ","to dhoga ok nowach gimoro marach,\n kendo lewa ok nowach miriambo.\n ","Ok abi yie ngangʼ ni un kare;\n ok anasiki mana ka awacho ni aonge ketho nyaka atho.\n ","Abiro siko mana ka awacho ni an kare ndalona duto;\n kendo pacha ler e wachni e ndalo duto.\n  ","“Mad wasika duto mapiem koda,\n yud kum mana ka joricho!\n ","Koso geno mane ma ngʼama ok ongʼeyo Nyasaye dibedgo ka ongʼad ndalone,\n kendo ka Nyasaye okawo ngimane?\n ","Bende Nyasaye chiko ite\n ne ywakne ka masira obirone?\n ","Bende onyalo bedo gi mor kuom Jehova Nyasaye Maratego?\n Bende doywagne Nyasaye seche duto?\n  ","“Abiro puonji kaka teko Nyasaye chalo;\n ok abi pandoni yore mag Jehova Nyasaye Maratego.\n ","Un duto ngʼato ka ngʼato useneno ma gi wangʼu\n koro weche manonogi to uwacho nangʼo?\n  ","“Chandruok ma Nyasaye ochano ne ngʼama timo timbe mahundu,\n kendo girkeni mar ngʼama timo timbe marichogo\n yudo koa kuom Jehova Nyasaye Maratego ema:\n ","Kata ne bed ni nyithinde ngʼeny manade,\n to ligangla ema ochomogi;\n kendo nyithinde ok noyud chiemo moromogi nyaka chiengʼ.\n ","Tuo noneg joma otony e lweny,\n kendo mon ma chwogi otho ma giweyo ok noywag-gi.\n ","Kata jaricho chok fedha mangʼeny manade,\n kod lewni bende mangʼeny,\n ","to gik mochokogo joma kare ema biro rwako,\n kendo joma onge ketho nopogre mwanduge mag fedha.\n ","Ot mogero yomyom ka mbuyi mar otiengʼ,\n kata ka abila ma jarito ogero.\n ","Onindo ka en gi mwandu, to ochiewo gi lwete nono;\n ka wangʼe yawore nii to mwandune duto oserumo.\n ","Masiche nomakgi ka ohula motuch apoya;\n kendo yamb otieno nokegi mabor.\n ","Yamb ugwe tingʼe midhi kode, mi olal nono;\n oywere mi ogole kare.\n ","Enogo kuomgi koko matek ma ok oweyonigi thuolo,\n kolawogi matek gi tekone maduongʼ.\n ","Yamo nokudh kuomgi ka giringo\n kendo tekone malich nomi kihondko makgi.”\n"],["“Nitie kama ikunyoe fedha\n kod kama ilenyoe dhahabu.\n ","Chuma ikunyo koa e lowo,\n kendo mula ilenyo kigolo kuom kite.\n ","Ji kunyo kite ma nengogi tek kuonde matut mogik kendo motimo mudho,\n omenyo nyaka ei buche maboyo miwuoro,\n nyaka kuonde molil ti, mondo onwangʼie kite mabeyo.\n ","Opowo kor gode modhi mabor gi kuonde ma ji odakie,\n mochop nyaka kuonde ma ji ok wuothie;\n ka giliero e tonde marundore koni gi koni.\n ","Lowo e kama chiemo wuokie,\n to pinyne ibaroe lwendni gi mach.\n ","Lwendinigo ema kite ma nengogi tek miluongo ni Safir wuokie\n kendo buru ema otingʼo dhahabu.\n ","Kuom winy machamo ringʼo,\n onge moro amora mongʼeyo yore manie buchego,\n kendo onge achuth mosenene gi wangʼe.\n ","Ondiegi mager pok nowuotho kuondego,\n kendo kata sibuor pok oruto kuno.\n ","Ji baro lwanda matek ka chuma\n kendo thulo gode oko gie tiendegi.\n ","Otucho kor lwanda;\n mi wengene ne mwandu duto manie kor gode.\n ","Omanyo kuonde ma aore ochakoree,\n mi okel gik mopandi e lela.\n  ","“To rieko to diyud kanye?\n Koso ere kuma ngʼeyo wuokie?\n ","Dhano mangima ok ongʼeyo kaka iyude;\n kendo ok oyudre e piny joma ngima.\n ","Kut wacho ni, ‘Oonge e iya;’\n to nam wacho ni, ‘Oonge koda ka.’\n ","Ok nyal ngʼiewe gi dhahabu maler mogik\n kendo nengone ok nyal pim gi fedha.\n ","Ok nyal ngʼiewe gi dhahabu mokuny Ofir,\n kata gi kite ma nengogi tek kaka Oniks kata Safir.\n ","Dhahabu kata kite mamil ma nengogi tek ok nyal pimego\n bende ok nyal pime gi gima olos gi dhahabu.\n ","Kit nam ma nengone tek kod kit ombo marieny ok di wuo kuomgi\n nikech nengo rieko oyombo nengo kit rubi maratiglo.\n ","Kata mana kit topaz mokuny Kush ok nyal pim kode;\n ok nyal ngʼiewe gi dhahabu malerie mogik.\n  ","“To rieko to diyud kanye?\n Koso ere kuma ngʼeyo wuokie?\n ","Opondo ne wenge gik mangima duto,\n kendo opande koda kane winy mafuyo e kor polo.\n ","Kethruok gi tho jowacho ni,\n ‘Humbe kende ema osechopo e itwa!’\n ","Nyasaye ema ongʼeyo yo miyudego\n kendo en kende ema ongʼeyo kama odakie,\n ","nikech wengene okwako tungʼ piny gi tungʼ piny\n kendo oneno gimoro amora manie bwo polo.\n ","Kane oguro teko mar yamo\n kendo opimo giko nembe,\n ","kane ogolo chik ne koth\n kendo ogoro yor mil polo,\n ","e kinde mane onenoe rieko\n mi opimo berne kaka chalo mi onwangʼo.\n ","Kendo nowachone dhano ni,\n ‘Luoro Ruoth Nyasaye kelo rieko,\n kendo ka idwaro bedo gi ngʼeyo to nyaka iwe richo!’ ”\n"],["Ayub nomedo wuoyo kawacho niya,\n ","“Yaye, mad ngʼato dwoka e ndalona machon\n kendo kinde mane Nyasaye orita maber,\n ","ka en koda kuonde duto kendo ka lerne\n ne menyona kuonde motimo mudho mane awuothe!\n ","Ee, mano kaka agombo ndalogo mane pod ategno,\n kinde mane Nyasaye gwedho oda nikech ne en osiepna,\n ","ma en ndalono ma Jehova Nyasaye Maratego\n ne pod ni koda kendo nyithinda noketa diere,\n ","ne en ndalo ma yorega ne dhi maber\n kendo yiende mag zeituni ne nyak maber.\n  ","“Kindeno kane adonjo gie ranga dala\n mi abet e koma ei paw bura,\n ","to yawuowi ne weyona yo ka onena\n to jodongo to ne oana malo.\n ","Jotend ogendini ne weyo wuoyo,\n kendo negilingʼ thi ka giumo dhogi.\n ","Ruodhi kane onena to ne wuoyo gi dwol mapiny\n kendo onge ngʼama ne nyalo winjo gima negiwacho.\n ","Ngʼato angʼata mane owinja ne loso maber kuoma,\n kendo joma nonena ne pwoya,\n ","nikech ne akonyo joma odhier mane ywak ka dwaro kony,\n kod joma onge wuonegi mane onge gi joma dikonygi.\n ","Ngʼama ne chiegni tho nogwedha;\n kendo namiyo chuny dhako\n ma chwore otho duogo mi ower gi mor.\n ","Arwako tim\n makare kod adiera ka lepa.\n ","Ne abedo wangʼ muofni\n kendo tiende pudhe.\n ","Ne abedo wuon jochan;\n kendo ne akawo chandruok joma welo.\n ","Ne aketho teko mar joma thiro ji mi agologi\n e lwet joma dwaro hinyogi.\n  ","“Ne aparo e chunya ni, ‘Tho biro kawa mos ka adak maber e dalana,\n kendo ka hika mae pinyni oniangʼ,\n ","Achalo gi yath, madongo e bath aora madongo ka ngʼich\n nikech tiendene ochwo pi kendo thoo biro bedo e bedena gotieno.\n ","Huma mara biro siko kalandore\n kendo tekra nosiki!’\n  ","“Ji ne chikona itgi ka geno konyruok mathoth,\n negirito rieko mawuok e dhoga ka gilingʼ mos.\n ","Onge ngʼama ne loso bangʼa;\n wechena ne lwar e itgi mos ka ngʼidho.\n ","Ne girita ka joma rito koth ndalo oro,\n kendo negimor gi wechena mana ka joma rito kodh chwiri.\n ","Kane abwonjo kodgi to ne amako dhogi;\n kendo ler mane rieny koa e lela wangʼa, ne morogi ahinya.\n ","An ema ne anyisogi yo monego gilu kendo nabedo kaka ruodhgi;\n ne achalo ruoth e dier jokedo mage;\n bende ne achalo ngʼat mahoyo joma ywak.”\n "],["“To sani koro gijara,\n kata obedo ni gin jomatindo ahinya kuoma,\n ma kata mana wuonegi ne ok anyal yienegi\n kata mana konyo guogi rito jamba.\n ","Ne gin joma tekregi oserumo\n kendo manyap ma ok nyal timona gimoro amora.\n ","Negineno malich nikech chan gi kech mane gin-go\n kendo ne gidangʼni koni gi koni gotieno e piny motwo,\n kendo e piny mokethore modongʼ gunda.\n ","Negibayo ei thim koni gi koni ka gimanyo chiemo,\n kendo tiende yien maonge ndhandhu ema nobed chiembgi.\n ","Ne iriembogi gi mahu\n mana ka gima gin jokwoge.\n ","Nyaka ne gidag mana e aore modwono,\n kendo ei rogo mag lwendni.\n ","Ne giywak e bunge mana kondiegi\n kendo ne gilak ei bunge.\n ","Ne gin joma nono maonge nying,\n omiyo noriembgi gia e piny.\n  ","“To koro yawuotgi jara ka giwer,\n makoro aselokora ngero ma gigoyo e kindgi.\n ","Gisin koda kendo ok gidwara butgi;\n ok lich negi kata ka gingʼulo olawo e wangʼa.\n ","Sani koro gimwomore kuoma\n nikech Nyasaye osetieko tekrena kendo ogoya gi masira.\n ","Jonjoregi monja gie batha korachwich;\n gichikona obadho, kendo gikunyona buche mondo apodhie.\n ","Giketho yora,\n gidwaro tieka chuth.\n Giwacho ni, ‘Onge ngʼama nyalo konye.’\n ","Gidonjo kuoma ka pi madonjo e hotogoro maduongʼ\n kata ka joma muomo ohinga kama ogore piny.\n ","Masiche oola; mi duongʼna osekadho ka yamo,\n kendo kwe ma an-go osekadho ka boche polo.\n  ","“Sani koro ngimana rumo mos mos;\n kendo chandruok omaka.\n ","Kochopo otieno to chokena muodore amuoda,\n kendo rem ma an-go ok miya yweyo.\n ","Nyasaye ngʼwana gi ngʼuta kuom chandruok\n mangʼeny ma asebedogo kendo tuo noketho denda,\n machalo mana gi nanga morido ngʼuta matek.\n ","Ne owita nyaka ei chwodho,\n mi alokora buru.\n  ","“Aywagorani, yaye Nyasaye, to itamori dwoko;\n achungʼ e nyimi to ingʼiya angʼiya.\n ","Ilokona kiti kendo ibedo mager koda;\n isanda gi badi maratego.\n ","Iyudha kendo iliera e kor yamo,\n irunda ewi apaka.\n ","Angʼeyo ni ibiro tera nyaka e tho,\n nyaka kama ochan ne joma ngima duto.\n  ","“Ongʼere ni ngʼama osehinyore ok nyal monj kendo,\n to oywak mana ni mondo okonye e chandruokne.\n ","Donge aseywago joma ni e chandruok?\n Donge chunya bedo malit kaparo jodhier?\n ","Ne ageno yudo mor kod ler;\n to rach kod mudho ema nobirona.\n ","Iya nyawni ma ok rum;\n kendo ndalo mag chandruok ema ochoma.\n ","Pien denda lokore maratengʼ to ok nikech chiengʼ marieny matek;\n achungʼ e dier chokruok,\n kendo aywak mondo okonya.\n ","Achalo ngʼama nonywol kaachiel gi ondiegi,\n bende achalo osiep tula.\n ","Pien denda olokore ratengʼ kendo opokore;\n kendo wich bar oowo denda ka mach.\n ","Thuma mar nyatiti olokore gir kuyo,\n kendo asili mara olokore gir dengo.\n "],["“Ne atimo singruok gi wangʼa\n mondo kik arang nyako moro gi wangʼa mi agombi.\n ","En kony mane ma dhano yudo kuom Nyasaye man malo,\n girkeni mane ma Jehova Nyasaye Maratego man malo miye?\n ","Donge kethruok en mar joma timbegi mono,\n kendo masira mar joricho?\n ","Donge oneno yorena\n kendo okwano okangena?\n  ","“Kapo ni asewuotho e yor miriambo\n kata ka tienda osereto kadhi wuondo ngʼato,\n ","to Nyasaye mondo opima e ratil madier\n kendo obiro yudo ni aonge ketho,\n ","kendo kapo ni tienda osebaro moweyo yo,\n kata wengena osewuondo chunya,\n kata ka gimoro osechido lwetena,\n ","to kara joma moko ema ocham gik mochiek e puotha,\n kendo chamba mondo opudh oko.\n  ","“Kapo ni chunya osegombo dhako moro,\n kata kapo ni asebuto karito chi ngʼato,\n ","to kara chiega otine dichwo machielo,\n kendo chwo mamoko oterre kode.\n ","Nikech mano en tim wichkuot maduongʼ\n kendo en richo marach manyaka kum,\n ","nimar ochalo mach marach mawengʼo\n manyalo tieko giga duto ma an-go.\n  ","“Kapo ni asetamo jotichna machwo gi mamon\n e adieragi kane gin koda gi wach,\n ","to angʼo ma datim ka Nyasaye ochoma tir?\n En angʼo ma dadwoki ka Nyasaye obiro yala?\n ","Donge Jal mane ochweya e ich ema nochweyogi bende?\n Donge en onogo ema ne ochweyowa duto ei minewa?\n  ","“Kapo ni asetuono jodhier gik magidwaro\n kata asemiyo wangʼ dhako ma chwore otho chandruok ojonyo,\n ","kata kapo ni asechamo kuona kenda,\n ma ok apoge ne nyithind kiye,\n ","to nyaka aa e tin-na asekonyo nyithind kiye mana kaka akonyo nyithinda awuon,\n kendo chakre tin-na asebedo ka atayo mon ma chwogi otho.\n ","Kapo ni ne aneno ngʼato angʼata ka koyo nego,\n kata ka jachan moro onge gi law,\n ","to donge ne ogwedha gi chunye\n nikech ne atwangʼone lewni maliet gi yie rombena.\n ","Kapo ni asesando nyithind kiye moko,\n nikech an gi teko kama ingʼadoe bura,\n ","to kara bada ochodi olwar piny oa e goka,\n kendo mad ochodi olwar piny koa kama ochomoree.\n ","Nikech ne aluoro kethruok ma Nyasaye nyalo kelona\n nikech luoro mane aluorogo duongʼne,\n omiyo ne ok anyal timo gik ma kamago.\n  ","“Kapo ni aseketo genona e dhahabu\n kata asewachone dhahabu maler ni in e kar pondona,\n ","kata kapo ni chunya osetingʼore nikech mwandu mangʼeny ma an-go,\n kata ka asemor kuom mwandu mathoth ma lweta osechoko,\n ","kapo ni ne achomo wangʼa e ler mar wangʼ chiengʼ\n kata ka dwe ringo e tekone mos,\n ","mi dipo chunya nogombo lingʼ-lingʼ\n kendo ne atingʼonegi bada ka agombo lamogi,\n ","to mago bende gin richo manyaka bi kum,\n nikech ginyiso ni ok asebedo ja-ratiro ne Nyasaye man malo.\n  ","“Kapo ni asebedo mamor ka jasika ni e chandruok\n kata ka asenyiere ka masira obirone,\n ","to chutho pod ok ayiene dhoga\n mondo otim richo ka aluongo kwongʼ e ngimane.\n ","Kapo ni jooda ne pok owacho nyaka nene\n ni, ‘Ere ngʼama pok Ayub omiyo chiemo moyiengʼ?’\n ","to adier, onge ngʼama wendo mosenindo oko e laru,\n nikech dho oda nosiko koyaw ne jawuoth.\n ","Kapo ni asepando richona kaka dhano ohero timoga,\n kata ka akuot gi kethona e chunya,\n ","nikech ne aluoro ogandana ahinya\n kendo ne aluor ni anywolana ne nyalo sin koda mine alingʼ,\n kendo ne ok anyal wuok oko.\n  ","“Yaye, mad dine ngʼato bedie manyalo winja,\n nikech koro e akwongʼora ni weche ma awachogi\n gin adier mondo Jehova Nyasaye Maratego obed janeno mara;\n to ka ok kamano, to ngʼat modonjona oket wechegego e ndiko.\n ","Adier, dine arwake e goka,\n dine asidhe ka osimbo.\n ","Dine anyise sigand ngimana kaka chalo;\n kendo dine adhi e nyime kaka ruoth.\n  ","“Kapo ni asemayo ngʼato puothe mi apuro,\n ","kata kapo ni asechamo cham monyakie puothe ka ok achulo,\n to eka jopur mane opure to kech nego,\n ","to ber mondo kuthe odongi kar ngano\n kendo buya odongi e puothano kar shairi.”\n Weche Ayub orumo gi ka.\n "],["Omiyo ji adekgi noweyo dwokore gi Ayub, nikech noparo ni en ngʼama kare.\n","To Elihu wuod Barakel ja-Buz, mane wuok e anywola mar Ram ne iye owangʼ gi Ayub nikech nopwoyore kende owuon kaka ngʼat makare, ka ok oweyo Nyasaye ema mondo opwoye.\n","Iye nowangʼ bende gi osiepe Ayub adek nikech negisiko mana ka gingʼado ne Ayub bura, to kata obedo nine oonge ketho.\n","Elihu norito mondi eka oloso gi Ayub nikech ne en ngʼama tin e diergi.\n","To kane oneno ka ji adekgo osewuoyo mi wechegi orumo, to mirima nomake.\n ","Eka Elihu wuod Barakel ja-Buz nowacho kama:\n “An atin kuom higni,\n kendo un joma dongona;\n mano emomiyo naluor,\n kendo ne ok an gichir mar nyisou gima angʼeyo.\n ","Naparo e chunya ni, ‘Higa ema mondo owuo;\n kendo dak amingʼa e piny ema mondo opuonj rieko!’\n ","To ngʼeuru ni chuny manie i dhano,\n ma en much Jehova Nyasaye Maratego,\n ema miyo dhano winjo tiend weche.\n ","Jomadongo kende ok ema nigi rieko,\n kata ok ni joma hikgi ngʼeny ema nigi ongʼeyo gima kare.\n  ","“Kuom mano, awacho kama: Winjauru;\n an bende koro adwaro nyisou gima angʼeyo.\n ","Uwinjo, ne arito mondi kane uwuoyo,\n ne achiko ita ne wecheu mukwano ni nigi rieko;\n kinde mane umanyo weche monego uwachi,\n ","ne achikonu ita adimba kinde mane uwuoyo,\n to onge ngʼato kuomu moseyudo Ayub gi ketho;\n kendo onge ngʼato kuomu mosedwoko weche Ayub.\n ","Kik uwach ni, ‘Ngʼatni riek motamo wangʼwa,\n Nyasaye ema mondo okwere, to ok dhano!’\n ","To Ayub pod ok omino koda wach,\n omiyo ok abi dwoke kaka usebedo ka uduokeno.\n  ","“Jogi dhogi omoko, gionge gima ginyalo dwoko;\n weche orumonegi.\n ","Gichungʼ achungʼa maonge gima giwachi,\n koro pod arit arita kata obedo ni gilingʼ kamano?\n ","An bende koro abiro wacho makora;\n kendo abiro nyisi gima angʼeyo.\n ","Nikech weche opongʼo chunya,\n kendo gichuna nyaka anyisigi;\n ","bende achalo gi chupa ma divai opongʼo iye\n kendo ka pien divai manyien madwaro barore.\n ","Nyaka awuo eka abed gi kwe;\n omiyo nyaka adwoki.\n ","Ok abi dewo wangʼ ngʼato\n bende ok abi wuondo ngʼato;\n ","nikech ka dine bed ni alony e wuondo ji\n to Jachwechna ditieka piyo nono.\n "],["“To koro, Ayub winj wechena;\n chik iti maber ne gik ma awacho duto.\n ","Achiegni chako wuoyo;\n kendo weche duto manie chunya abiro wacho.\n ","Abiro wachoni weche mawuok e chunya\n kendo wechenago gin adiera.\n ","Roho mar Nyasaye ema nochweya,\n kendo Roho mar Jehova Nyasaye Maratego ema miya ngima.\n ","Omiyo koro dwoka ane kinyalo;\n kendo iikri maber mar choma tir.\n ","E nyim Nyasaye achal achala kodi\n nikech an bende nochweya mana gi lowo.\n ","Kik agoyi gi mbi mi iluora,\n kiparo ni aloyi e yo moro amora.\n  ","“To weche duto misewacho\n asewinjo maber.\n ","Isewacho ni, ‘Aler kendo aonge richo;\n ngimana ler kendo aonge ketho moro amora.\n ","To eka Nyasaye to okawa ni an jaketho;\n kendo okwana kaka jasike.\n ","Otweyo tiendena gi nyororo;\n kendo obedo korango yorena duto.’\n  ","“To anyisi ni pachino obam,\n nikech Nyasaye duongʼ moloyo dhano.\n ","Angʼo momiyo iywagorine kiwacho ni\n ok odew weche ma dhano ywaknego?\n ","Nikech, kiwacho adier, to Nyasaye owuoyo gi ji pile e yore mopogore opogore,\n kata obedo ni dhano sa moro ok nyal winjo tiend wechene.\n ","Owuoyo gi ji e lek,\n kata e fweny gotieno seche ma dhano ni e nindo matut,\n ka giyweyo e otendnigi;\n ","onyalo wuoyo e tie itgi\n mi obwog-gi gi siem mayoreyore,\n ","otimo kamano mondo olok dhano owe timbene maricho\n kendo ogengʼ dhano kik sungre,\n ","mondo orese e lak tho,\n kendo kik tiek ngimane gi ligangla.\n  ","“Okelone dhano tuo\n kendo opongʼo dende gi rem mondo rieyego.\n ","Ngʼat matuono dhoge bedo marach,\n ma kata chiemo mamit manade koro dungʼne mana marach.\n ","Dende dhiyo adhiya,\n mi chokene ma yande opondo koro nenore oko.\n ","Chunye sudo machiegni gi bur matut,\n kendo ngimane yware machiegni gi joma osetho.\n  ","“Kamoro dipo ka achiel kuom malaike gana gi gana mag\n Nyasaye ma paro ni ngʼato tich monego oti nyalo konye,\n ","mi ngʼwon-ne kowacho ni, ‘Weyeuru kik utere e kar tho,\n nikech oseyudo yor resruok.’\n ","Bangʼ mano ngʼatno nyalo chango\n mi pien dende chak dog ka pien dend nyathi matin mana kaka nochal kotin.\n ","Koro olamo Nyasaye mitimne ngʼwono,\n opongʼ gi mor koneno Nyasaye,\n kendo Nyasaye tingʼe malo kuom tim makare.\n ","Koro ngʼatno nyalo biro e nyim ji mi owachnegi ni,\n Ne atimo richo mi aloko ber obedo rach,\n to Nyasaye ne ok ochula gi gima owinjore gi kethona.\n ","Ne oreso ngimana mondo kik adhi e piny joma otho,\n omiyo koro abiro medo bedo mangima, mi ane ler.\n  ","“Nyasaye nyalo timo gigi duto ne ngʼato angʼata\n nyadiriyo kata nyadidek,\n ","mondo omi olok chuny ngʼatno kik dhi e piny joma otho,\n eka ler mar ngima omed rieny kuome.\n  ","“Chik iti maber, Ayub, kendo winj gik manyisi;\n lingʼ mos, nimar abiro medo wuoyo.\n ","Ka in gi gimoro amora minyalo wacho, to dwoka;\n wuo awuoya, nikech adwaro lero kori,\n ","to ka ok kamano, to chik iti iwinja;\n kendo lingʼ mos nimar abiro puonji rieko.”\n"],["Eka Elihu nowacho kama:\n ","“Winjuru wechena, un joma riek;\n chiknauru itu, un joma osomo.\n ","Nikech it temo weche\n mana kaka lep bilo chiemo.\n ","Wayieruru kendwa gima nikare;\n wapuonjreuru kaachiel kuom gima ber.\n  ","“Ayub wacho ni, ‘Aonge ketho,\n to Nyasaye otamore timona maber.\n ","Kata obedo ni an kare,\n to pod ikwana mana ni an ja-miriambo;\n kata obedo ni aonge ketho,\n to asere mare osechwoya,\n moweya gi adhola ma ok thiedhre!’\n ","To en ngʼa machalo gi Ayub;\n mamodho ajara kaka pi?\n ","En e achiel gi joma timbegi richo;\n kendo oriwore gi joricho.\n ","Nikech osebedo kowacho ni, ‘Onge ohala ma dhano yudo,\n ka otemo matek mondo otim gima ber ne Nyasaye!’\n  ","“Omiyo lingʼuru uwinja, un joma nigi winjo.\n Nyasaye ok nyal timo gima rach kata dichiel,\n Jehova Nyasaye Maratego ok tim gima ok owinjore.\n ","Ochulo dhano kaluwore gi timbene\n okelone mana gima owinjore gi timbene.\n ","En gima kwero mondo Nyasaye otim gima ok owinjore;\n kendo mondo Jehova Nyasaye Maratego ongʼad bura ma ok nikare.\n ","En ngʼa mane okete jarit piny?\n En ngʼa mane oketo piny duto e bwo tekone?\n ","Ka dabed ni Nyasaye\n ogolo muche makelo ngima kuom dhano,\n ","to ji duto ditho dichiel\n kendo dhano didogi e lowo.\n  ","“Ka un gi winjo adier to winjuru wachni;\n kendo chikuru itu ne gima awacho.\n ","Ngʼama ochayo adiera bende nyalo rito loch adier?\n Ere gimomiyo iketo bura kuom ngʼama ja-ratiro kendo Jal Maratego?\n ","Donge Nyasaye ema wacho ne ruodhi ni, ‘Un joma nono,’\n kendo owacho ne jo-mwandu ni, ‘Timbeu richo,’\n ","Nyasaye ok odewo kata mana wangʼ ruodhi\n kendo ok otim maber ne jo-mwandu to jochan to oweyo,\n nikech gin duto gin chwech lwete?\n ","Joma roteke tho apoya e dier otieno;\n inegogi mi gilal nono,\n kendo igologi e dier ji, to ok gi lwet dhano.\n  ","“Wangʼe osiko karango timbe ji;\n oneno okangʼ kokangʼ ma gigoyo.\n ","Onge kama otimo mudho\n kata kama olil gi tipo ma joricho nyalo pondoe.\n ","Onge gima ochuno ni Nyasaye nyaka non dhano amingʼa\n eka okelgi e nyime mondo oyalgi.\n ","Oketho telo mar joma roteke ma ok oyalogi\n kendo oketo joma moko e telo kargi.\n ","Nikech ongʼeyo timbegi\n oloko loch mag-gi gotieno mi otiekgi chuth.\n ","Okumo joricho e lela\n nikech timbegi maricho kama ji duto nyalo nenogie,\n ","nikech negilokore giweyo luwe\n kendo ne ok gidewo yorene kata achiel.\n ","Negimiyo ywak joma odhier ochopo malo e nyime,\n mine owinjo ywak jochan.\n ","Kata ka nenore ni olingʼ, to en ngʼa ma dingʼadne bura?\n Koso kopando wangʼe, to en ngʼa ma dinene?\n To kata kamano en ema orito ogendini\n ","mondo kik gibed e bwo loch ngʼat mokia Nyasaye,\n kendo machiko ni ji obadho.\n  ","“Ka dipo ngʼato nyalo wachone Nyasaye ni,\n ‘Aseketho to ok anachak atimne ngʼato marach.\n ","Puonja mondo ane gik mopondona;\n kapo asetimo gimoro marach,\n to ok abi achak atim kamano kendo!’\n ","Ere kaka idwaro ni Nyasaye otimni maber,\n to in to idagi lokori?\n In ema nyaka ingʼad e pachi iwuon,\n ok an, omiyo koro nyisane gima ingʼeyo.\n  ","“Joma nigi winjo nyiso pachgi\n joma riek mawinja wachona ni,\n ","‘Ayub osewuoyo maonge rieko;\n osewacho weche ma ok oparo maber.’\n ","Yaye, mad med ameda temo Ayub nyaka giko\n nikech aduokane chalo aduoka ngʼama timbene richo.\n ","Omedo dhi nyime gi timo richo\n koyanyo Nyasaye e nyim ogandane,\n kendo omedo wuoyo marach kuom Nyasaye.”\n"],["Eka Elihu nowacho kama:\n ","“Bende iparo ni itimo gima ber\n kiwacho ni, ‘In kare e nyim Nyasaye?’\n ","To e iyeno bende ipenjo ni, ‘Mano to konya gangʼo,\n koso ohala mane ma ayudo ka ok atimo richo?’\n  ","“Daher mondo adwoki\n in kaachiel gi osiepenigo.\n ","Ngʼiuru polo malo\n mondo unee boche polo kaka ni kuma bor.\n ","Ka umedo timo richo, to obadhe gangʼo?\n Kata ka richou ngʼeny to mano nyalo timone angʼo?\n ","Ka un joma kare to bedou makare miye angʼo,\n koso en angʼo muchiwone?\n ","Timbeu maricho hinyo mana dhano machal kodu,\n kendo timbeu makare bedo konyruok mana ne yawuot ji.\n  ","“Ji ywak malit nikech tingʼ mapek moyie kuomgi;\n giywak mana ni mondo ogolgi e bwo loch joma thirogi.\n ","To onge ngʼato kuomgi mawachoe ni,\n ‘Nyasaye mane ochweya nikanye,\n Nyasaye mamiyo ji wende gotieno,\n ","mapuonjowa gik mathoth moloyo kaka opuonjo le manie piny\n kendo mamiyo wabedo mariek moloyo winy mafuyo e kor polo?’\n ","Ok odwok ji ka giywakne\n nikech wich teko mar joricho.\n ","Adier, Nyasaye ok chik ite ne ywakgi\n maonge tiendgi Jehova Nyasaye Maratego ok dewgi.\n ","Iwacho ni Nyasaye ok winj wecheni\n ka iwacho ni ok inene,\n kata obedo ni isetero kwayoni e nyime,\n kendo pod irite mondo odwoki.\n ","Bende imedo wacho ni kata ji ok okum gi mirimbe mager\n kendo kata mana richo ma ji timo ok obadhe.\n ","Omiyo Ayub wuoyo ka ngʼama ofuwo;\n maonge rieko.”\n"],["Elihu nomedo wuoyo kawacho niya:\n ","“Wena thuolo matin mondi to abiro nyisi\n ni nitie mathoth manyalo wacho kuom Nyasaye.\n ","Ngʼeyo ma an-go agolo kuma bor;\n kendo koro adwaro nyiso kaka Jachwechna timo gik makare.\n ","Bed kingʼeyo ni wechena ok gin miriambo;\n ngʼeni ngʼama ongʼeyo gik moko malongʼo chuth ema ni kodi.\n  ","“Nyasaye nyalo duto, to kata kamano ok ochayo ji;\n onyalo duto kendo chenro mage ok lokre.\n ","Ok owe joricho kangima,\n to omiyo joma ithiro ratiro margi.\n ","Ok ogol wangʼe oko kuom joma kare;\n oketogi e loch kaachiel gi ruodhi kendo otingʼogi malo nyaka chiengʼ.\n ","Ka otwe ji gi nyiroro,\n kendo ka oridgi matek gi tonde mag masiche,\n ","to onyisogi gik magisetimo;\n kendo ni giseketho ka ok gidewo.\n ","Omiyo giwinje korieyogi\n kendo ochikogi ni gilokre giwe timbegi maricho.\n ","Ka giwinjo wachne mi gitiyone,\n to gibiro dak e mwandu ndalogi mabiro,\n kendo gibiro dak ka gin gi gimoro amora e higni mabiro.\n ","To ka gitamore winje,\n to ligangla biro tiekogi,\n kendo gibiro tho ka gionge rieko.\n  ","“Joma okia Nyasaye chunygi opongʼ gi mirima\n ma kata ka okumgi to ok giywagre mondo oresgi.\n ","Omiyo githo ka kapod gitindo\n ka ngima marach otieko tekregi.\n ","To joma ni e chandruok oreso e chandruokgi;\n owuoyo kodgi e kinde ma gin gi chandruok.\n  ","“Ogoli e masiche kendo oteri kama onge chandruok\n mondo omiyi kwe gi chiemo mogundho.\n ","Sani to koro eri iyudo kum maromre gi joricho;\n nimar kum kod adiera oketi diere.\n ","Bed motangʼ kik ngʼato wuondi gi mwandu,\n kendo kik iyie ngʼato omiyi asoya mathoth mi iwe Nyasaye.\n ","Koso iparo ni mwanduni mathoth\n kata nyagruok minyagori,\n gi tekri iwuon nyalo siri mi goli e chandruok?\n ","Kik igomb mondo piny oyusi,\n mondo otim timbe mahundu.\n ","Tangʼ mondo chandruok\n kik dwoki e richo.\n  ","“Parie kaka teko Nyasaye duongʼ\n en e japuonj maberie moloyo?\n ","En ngʼa manyalo nyiso Nyasaye yore monego oluw,\n kata manyalo kwere ni, ‘Isetimo marach’?\n ","Kik wiyi wil mak ipako tijene\n ma gin tijene ma ji osepako gi wer.\n ","Ji duto modak e piny osenene\n adier gisenene gi kuma bor.\n ","Mano kaka Nyasaye duongʼ,\n adier oduongʼ mokalo ngʼeyo kendo kata hike ok wanyal kwano.\n  ","“Ochoko ngʼich mar pi kogolo ewi pige,\n kendo olokogi koth mi gichak gichue gipongʼ aore;\n ","omiyo koth chue\n ne ji koa e boche polo.\n ","En ngʼa mongʼeyo kaka boche polo ringo,\n kata kaka polo mor?\n ","Neye kaka omiyo mil polo menyo kor polo duto,\n ka chuny nam to dongʼ kotimo mudho.\n ","Kamano e kaka orito ogendini\n kendo omiyogi chiemo mogundho.\n ","Omako mil polo gi lwete\n kendo otimogo gima odwaro.\n ","Mor polo miyo wangʼeyo ni koth maduongʼ chiegni chue,\n kendo koda ka jamni ongʼeyo ni koth ma kamano biro chue.\n "],["“An bende mor ma kamano\n miyo chunya bwok kendo ridore.\n ","Lingʼuru kendo uwinj dwond Nyasaye kaka mor ka polo,\n kendo winjuru weche mawuok e dhoge.\n ","En emomiyo mil polo menyo kor polo duto,\n chakre tungʼ piny konchiel nyaka komachielo.\n ","Bangʼ mano iwinjo dwonde ka mor matek\n kendo omor gi dwol mar duongʼne.\n Ka dwonde ochako mor,\n to onge gima nyalo gengʼe.\n ","Dwond Nyasaye mor e yo miwuoro;\n otimo gik madongo moyombo parowa.\n ","Owacho ne pe ni, ‘Lwar piny,’\n kendo ne nyidho matin ni, ‘Lokri koth maduongʼ.’\n ","Otimo kamano mondo ji duto mane ochweyo,\n ongʼe kaka tichne chalo mi ji duto bed gi luoro nikech teko mare.\n ","Le ringo pondo;\n gisiko e buchegi.\n ","Ahiti biro koa kuma opandee,\n kendo koyo mangʼich bende yamo riembo mi ke.\n ","Much Nyasaye kelo pe\n kendo pige mopongʼo wi lowo poto mabed matek ka lwanda.\n ","Opongʼo boche polo gi ngʼich mar pi\n kendo okeyo mil polo mare ei bochego.\n ","Gilwore mana kaka Nyasaye dwaro,\n ka gidhi e wangʼ piny duto ka gitimo gima ochikogi.\n ","Ndalo moko Nyasaye kelo rumbi e piny mondo okumgo ji,\n to ndalo moko okelo koth mondo onyisgo herane.\n  ","“Winjie wachni, Ayub;\n bed mos ipar gik miwuoro mag Nyasaye.\n ","Bende ingʼeyo kaka Nyasaye chiko boche polo\n kendo kaka omiyo polo mil?\n ","Bende ingʼeyo kaka boche oliero e kor polo,\n gik miwuoro mag Jal ma riekone tut mogik?\n ","To in ma kinde ma yamb milambo kudho mi two piny,\n to isiko mana ka luya chami ei lewni mirwakogi,\n ","bende inyalo konye yaro polo,\n mi obed matek ka mula mothedhi?\n  ","“Nyiswa ane gima dwanyis Nyasaye machalo kamano\n ka kata mana pek ma wan-go ok wanyal ketone e yo mayot.\n ","Bende en gima owinjore mondo onyise ka adwaro wuoyo?\n Donge ngʼama ohedhore timo kamano dotieki?\n ","Koro onge ngʼama nyalo rango wangʼ chiengʼ tir,\n nikech polo olendo kendo orieny makech;\n yamo oseriembo boche duto moweyo kor polo nono.\n ","Nyasaye wuok koa yo nyandwat\n ka en gi duongʼ malich machalo gi lich mar dhahabu.\n ","Jehova Nyasaye Maratego oyombowa mabor\n kendo en gi teko maduongʼ ok otim marach ne ji,\n nikech en ja-adiera kendo opongʼ gi tim makare.\n ","Mano emomiyo ji miye luor,\n nikech ok opak joma pachgi wuondo ni riek.”\n"],["Eka Jehova Nyasaye nodwoko Ayub gi ei yamo maduongʼ. Nowacho kama:\n ","“Ma to en ngʼa ma umo riekona\n gi weche mofuwo?\n ","Koro aa malo ka dichwo;\n mondo idwoka weche,\n madwaro penjigi.\n  ","“Ne in kune chiengʼ mane achungo mise mag piny?\n Nyisa ane, bende ingʼeyo wachni!\n ","En ngʼa mane opimo borne gi lachne? Ero iwacho ni ingʼeyo!\n En ngʼa mane orieyo tol kane ipime?\n ","Mise mage noyie e angʼo?\n Koso en ngʼa mane oketo kidi momake motegno?\n ","Chiengʼ mane sulwe mokinyi wer kanyakla\n kendo mane malaike duto kok gimor?\n  ","“En ngʼa mane ochoko nam kanyachiel\n moloro kuonde monyalo wuokgo kane obubni kowuok e bwo lowo?\n ","En ngʼa mane otimo kamano kane aume gi boche kaka nangane\n kendo kane aboye ei mudho mandiwa;\n ","kane aketone tongʼ mage\n kendo achungone dhorangeye ka keto sirni mage kuonde mowinjore?\n ","Kane awacho ni, ‘Ka ema onego ichopie ma ok ikalo;\n ka e kama apaka magi nyalo dhwolore mi gike’?\n  ","“Bende nitiere chik misegolo mondo piny oyawre,\n kata nyiso kogwen mondo obedie?\n ","Bende isechiko piny mondo oyawre maler\n mamiyo joricho wuok kuonde ma gipondoe?\n ","Ka piny yawore to gik moko duto nenore maler;\n mana ka kido mogor e nanga.\n ","Joma timbegi richo itamoe ler,\n kendo lwetegi ma gitingʼo malo jony ma ok nyal timo gimoro.\n  ","“Bende isewuotho michopo nyaka e sokni manie bwo nam\n kata wuotho ei kude kuonde mogajore?\n ","Bende osenyisi dhorangaye mag tho?\n Koso bende iseneno dhorangeye mag tipo mag tho?\n ","Bende ingʼeyo chuth ni piny duongʼ maromo nade?\n Nyisa ane ka ingʼeyo gigi duto?\n  ","“Yo miluwo kidhi dala ler en mane?\n Mudho to odak kanye?\n ","Bende inyalo kawogi mi idwokgi kuondegi?\n Bende ingʼeyo yo midhigo miechgi?\n ","Nenore ni ingʼeyo, nikech ne gichakore kosenywoli!\n Isedak amingʼa miwuoro!\n  ","“Bende isedonjo e dere mokanie pe madongo\n kata neno dere mag pe matindo,\n ","ma akano ne kinde mag chandruok,\n ne odiechienge mag lweny gi kedo?\n ","Bende ingʼeyo yo midhigo kuma mil polo riadore,\n kata yo ma yembe mag wuok chiengʼ wuokie kikeyo e piny?\n ","En ngʼa mane osiemo ni koth maduongʼ\n kod mor polo kama onego giluw,\n ","mondo okel ngʼich kama onge dhano modakie ma\n en piny motimo ongoro maonge dhano kata achiel,\n ","mondo oduog chuny piny motwo\n kendo omi lum mangʼich twi?\n ","Koth bende nigi wuon mare?\n Wuon thoo mamoko e lum en ngʼa?\n ","Min pe to en ngʼa?\n Min koyo maa e polo to en ngʼa,\n ","mamiyo nam doko matek ka kidi,\n kendo mamiyo nam doko matek ka lwanda?\n  ","“Bende inyalo choko sulwe mag yugni mitue?\n Bende inyalo keyo yugni mochokore kanyachiel?\n ","Bende inyalo miyo sulwe maratego mondo owuogi e kindene mowinjore\n kata chiko sulwe mar olworo budho yo monego oluw?\n ","Bende ingʼeyo chike mag polo?\n Bende inyalo keto chike Nyasaye mondo orit piny?\n  ","“Bende inyalo golo chik ne boche polo\n mondo okel koth maduongʼ?\n ","Bende ioro mor polo e yoregi ma giluwo?\n Bende digiduoki kagiwacho ni, ‘Eri wan ka’?\n ","En ngʼa mane oketo rieko\n e obwongo dhano kata mane oketo winjo e pache?\n ","En ngʼa mariek manyalo kwano boche polo?\n Koso en ngʼa manyalo lengʼogi mondo koth ochwe,\n ","milok buru bed matek\n malos gogni?\n  ","“Bende dinyal dwaro chiemo ni sibuor madhako\n kendo ipidh sibuoche modenyo,\n ","e kinde ma gibuto e gondgi\n kata ka gibuto e bungu?\n ","En ngʼa mamiyo agak chiemo\n ka nyithinde ywagore ne Nyasaye,\n kendo bayo koni gi koni ka dwaro chiemo?\n "],["“Bende ingʼeyo kinde ma diek manie got nywolie?\n Bende iseneno gi wangʼi ka ngao nywolo nyathine?\n ","Bende inyalo ngʼeyo dweche ma igi pongʼie?\n Bende ingʼeyo sa ma ginywolie?\n ","Gigoyo chonggi piny ka ginywol,\n kendo muoch makayogi rumo bangʼ mano.\n ","Nyithindgi dongo motegno kendo mopugno ka gin e thim;\n kendo giwuok to ok giduogi.\n  ","“En ngʼa mane ogonyo kanyna e bungu?\n En ngʼa mane ogonyo tonde mane otweyego?\n ","Ne amiye thim motwo kaka dalane,\n kendo namiye kuonde motimo chumbi mondo odagie.\n ","Gidak mabor gi mier, omiyo ok giwinj koko ma ji goyo;\n kendo ok owinj koko mar jariembo.\n ","Okwayo ewi gode eka oyud lum mochamo\n kendo omanyo gimoro amora mangʼich.\n  ","“Bende jowi ma e thim yie tiyoni?\n Bende inyalo kete mobed mos e kund jambi gotieno?\n ","Bende inyalo boye moluni opara tir?\n Bende onyalo puroni kuonde modongʼ bangʼi ma ok opurore maber?\n ","Bende diket genoni kuom tekone mangʼenygo?\n Bende inyalo weye ne tiji matek mondo otimni?\n ","Bende in-gi adiera ni onyalo tingʼoni cham\n misekayo mokelni dala mi okelgi kar dino?\n  ","“Udo kwadho bwombene gi mor,\n to ok onyal huyo moloyo magungu kod nyamnaha.\n ","Onywolo tonge piny e lowo\n kendo oweyogi ewi kuoyo mondo giyud liet,\n ","kendo ok odew ni gimoro\n kata le mar bungu nyalo nyonogi mi gitore.\n ","Ojwangʼo nyithinde ma pod yom, ka gima ok gin mage owuon;\n to bende ok odew rem mane owinjo konywologi;\n ","nikech Nyasaye ne ok omiye rieko\n kata paro mar pogo gima ber.\n ","Kata kamano ka oyaro bwombene mondo oringi,\n to oyombo kata mana faras maringo matek moloyo ma jaithne riembo.\n  ","“In ema imiyo faras teko ma en-go\n koso in ema ne irwakone pien man-gi yier maboyo e ngʼute?\n ","In ema imiyo ochikore ka bonyo,\n kobwogo ji gi giro mar sunga?\n ","Ogwetho piny gi mirima gi tekre duto,\n kendo ogiro gi tekre duto kochomo kar lweny.\n ","Ok oluor kendo onge gima goye kibaji,\n kendo kata mana ligangla ok obadhrene.\n ","Pien motingʼie asere tuomore e bathe kama oliere,\n kaachiel gi tongʼ mamil kod bidhi.\n ","Ogwetho koikore ne lweny;\n nikech ok onyal lingʼ mos ka turumbete oseywak.\n ","Ochur seche duto mowinjo ka turumbete ywak!\n Owinjo tik lweny gi kuma bor,\n kendo koko mar jochik lweny kod mano mar lweny owinjo chon.\n  ","“Riekoni bende nyalo miyo ongo ringi\n mi oyar bwombene kochomo yo milambo?\n ","Bende inyalo chiko ongo mi fu kochomo polo,\n kata miyo oger ode ewi yien?\n ","Odak ewi lwendni maboyo kendo odak kuno nyaka otieno;\n kendo kind lwendni e kare mar pondo.\n ","Kanyo ema omanye chiembe\n kendo wengene nyalo nene gi kuma bor.\n ","Nyithinde matindo to remo e chiembgi,\n kendo kama gima otho nitie, ema iyudogie.”\n"],["Jehova Nyasaye nowachone Ayub kama:\n ","“Bende nitiere ngʼat mapiem gi Jehova Nyasaye Maratego manyalo kwere?\n Mad koro ngʼat mamino wach gi Nyasaye oduokeane!”\n ","Eka Ayub nodwoko Jehova Nyasaye kama:\n ","“Yaye Jehova Nyasaye, ok aromo dwokora kodi\n omiyo mano ema omiyo alingʼ.\n ","Asewuoyo moromo, to ok ayudo dwoko\n omiyo koro ok abi wuoyo kendo.”\n ","Eka Jehova Nyasaye nodwoko Ayub gi ei yamo maduongʼ. Nowacho kama:\n ","“Chungʼ ane ka dichwo; mondo idwoka weche,\n ma adwaro penjigi.\n  ","“Angʼo momiyo iketho adiera mara?\n Angʼo momiyo iketo rach kuoma mondo in inenri ka ngʼama ber?\n ","Bende in gi teko machalo gi mar Nyasaye\n koso dwondi bende nyalo mor kaka mare?\n ","Ka kamano, to kare bidhriane,\n kirwakori gi duongʼ, luor kod ber.\n ","Bangʼ mano rang jogo ma sungore,\n kendo iol mirimbi mager kuomgi mondo omi gibolre.\n ","Ee, rang joma sungore duto kendo,\n ikumgi kama gichungoeno mondo omi gibolre.\n ","Ikgi duto e lowo;\n mondo ji kik negi kendo.\n ","Kinyalo timo kamano to an owuon ema anakuong paki\n ni tekri iwuon ema omiyo iloyo.\n  ","“Parane rawo, mane achweyo kaka ne achweyi\n kendo machamo lum kaka rwadh pur chamo.\n ","Parie teko mangʼeny ma en-go,\n kendo parie teko maduongʼ manie leche mag dende!\n ","Iwe yamo tero ka yiend sida;\n kendo leche manie bembene omoko kuome maber.\n ","Chokene otegno ka mula,\n kendo tiendene otegno ka chuma.\n ","Ikwane kaka chwech maberie moloyo mar Nyasaye e kind le duto,\n kendo en mana Jachwechne kende ema nyalo chome gi ligangla.\n ","Ochamo lumbe motwi ewi got,\n kuonde ma le mager ema kwayoe.\n ","Onindo piny ei saka kendo opondo\n e dier odundu motwi e thidhna.\n ","Saka oime gi tipone;\n kendo omburi motwi e tie aora olwore.\n ","Kata ka aora opongʼ moo oko, to ok bwoge;\n chunye ngʼich angʼicha kata ka aora Jordan opongʼ kendo mwomore marach.\n ","En ngʼa manyalo dino wangʼe mi make,\n kata madi duode mi tuch ume?\n "],["“Bende inyalo mako nyangʼ miluongo ni Leviathan gi olowu\n kata tweyo lewe gi tol?\n ","Bende inyalo tucho ume mi isoe chuma\n kata tucho dhoge gi olowu?\n ","Bende nosik kokwayi ngʼwono?\n Bende onyalo wuoyo kodi kobolore?\n ","Bende dotim kodi winjruok\n mondo ikawe obed misumbani nyaka chiengʼ?\n ","Bende inyalo tugo kode ka winyo manie sigol,\n kata ka gimoro miywayo gi tol,\n ma digalgo nyiri matiyoni?\n ","Bende jo-ohala nyalo goyo nengone kata yangʼe\n mondo ji ongʼiew ringe?\n ","Bende inyalo tucho piene\n kod wiye gi bidhi michwoyogo rech?\n ","Kapo ni imake gi lweti to nisik kiparo amendno\n kendo ok nichak itim kamano kendo!\n ","Bedo gi adiera ni inyalo loye en miriambo;\n nikech nene kende ema nyalo miyi luoro migori piny.\n ","Onge ngʼato angʼata manyalo hedhore mar kwinye.\n Koro en ngʼa madihedhre chungʼ e nyima?\n ","En ngʼa manyalo bandha gope moro ni nyaka achule?\n Gik moko duto manie bwo polo gin maga.\n  ","“Ok abi weyo mak awuoyo kuom tiende nyangʼni,\n tekre kendo kaka oduongʼ.\n ","En ngʼa manyalo dangʼo piende ma oko?\n Koso en ngʼa manyalo hoye mondo oket chuma e ume?\n ","En ngʼa manyalo hedhore yawo dhoge,\n dhoge ma lekene mabitho kendo lich oridoe?\n ","Dier ngʼe nyangʼno\n nigi okumba mar kalagakla ma ok pogre;\n ","ka moro ka moro kochom kuom nyawadgi\n ma kata mana muya ok nyal kadho e kindgi.\n ","Ochomgi motegno moro gi moro;\n kendo gimoko ma ok nyal pog-gi.\n ","Kogir to ler pilore e dhoge\n to wengene ler ka wangʼ chiengʼ ma thinyore kogwen.\n ","Mach makakni kaachiel\n gi pilni mach wuok e dhoge.\n ","Iro dhwolore kawuok e ume mana ka iro mawuok\n e bethe agulu michwako gi ma tiangʼ.\n ","Muche moko mach maliel,\n kendo legek mach makakni wuok e dhoge.\n ","Ngʼute opongʼ gi teko mathoth;\n kama okadhe, to luoro omako gik moko.\n ","Pien dende oriw motegno\n gimoko matek ma ok gingʼingʼni.\n ","Kore tek ka lwanda,\n kendo otek mana ka pongʼ rego.\n ","Nyasaye kochungʼ malo to joma roteke luoro mako;\n gitony kata kapok omulogi.\n ","Ligangla mochwoego ok time gimoro,\n bedni en tongʼ mabor, tongʼ machiek, kata bidhi.\n ","Chuma chalone lum\n kendo nyinyo chalone yien mosetop.\n ","Aserni ok mi oringi;\n orujre chalone mana ka chungʼ bel.\n ","Arungu oneno mana ka lum moro matin nono;\n kendo kobaye gi tongʼ to onge gima bwoge.\n ","Laini manie bund iye bitho ka balatago motore,\n kendo koluwo kama otimo chwodho to dongʼ ka kar dino ngano.\n ","Omiyo kut matut papni ka pi machwakore e dak\n kendo ouko nam ka mo machiek ei agulu.\n ","Oweyo yo moluwo karieny,\n kendo kama oluwono lokore buoyo.\n ","Onge gimoro amora e piny ngima minyalo pimo kode,\n kendo onge gima oluoro.\n ","Ochayo le duto mokawore ni lich;\n en ruodh le duto ma ji oluoro.”\n"],["Eka Ayub nodwoko Jehova Nyasaye kama:\n ","“Angʼeyo ni inyalo gik moko duto;\n onge chenroni ma ngʼato nyalo gengʼo.\n ","Ne ipenjo ni, ‘En ngʼa ma umo riekona gi weche mofuwogi?’\n Adier asewacho gik ma ok angʼeyo tiendgi,\n gik miwuoro modhiera ngʼeyo.\n  ","“Ne iwachona ni, ‘Koro chik iti mondo iwinj gima awacho;\n abiro penji penjo,\n kendo ibiro dwoka.’\n ","Asewinjo mana gi ita gima joma moko osewacho kuomi\n kende to sani koro aseneni gi wengena awuon.\n ","Kuom mano, achayora ahinya\n kendo ahulo richona ka bet piny kendo abukora gi buru.”\n ","Kane Jehova Nyasaye osewacho ne Ayub wechegi, nowachone Elifaz ja-Teman niya, “Iya owangʼ kodi kaachiel gi osiepegi ariyo, nikech ok usewacho weche ma adieri kuoma, kaka jatichna Ayub osewacho.\n","Kuom mano, kaw rwedhi abiriyo gi imbe abiriyo mondo idhigo ir jatichna Ayub kendo utim misango miwangʼo pep ne un uwegi. Jatichna Ayub biro lamonu, kendo anawinj lemone ma ok anatimnu gima owinjore gi timbeu mofuwogi. Ok usewacho kuoma gik ma adier, kaka jatichna Ayub.”\n","Kuom mano Elifaz ja-Teman, Bildad ja-Shua kod Zofar ja-Namath notimo gimane Jehova Nyasaye okonegi; kendo Jehova Nyasaye norwako lamb Ayub.\n ","Kane Ayub oselamo ne osiepene, Jehova Nyasaye nochako ogwedhe gi mwandu, kendo nomiye mwandu mathoth moloyo mane en-go mokwongo nyadiriyo.\n","Owetene gi nyiminene kod ji duto mane ongʼeye mokwongo nobiro mochiemo kode e ode. Ne gihoye kendo gidwogo chunye kuom chandruok duto mane Jehova Nyasaye osekelone, kendo moro ka moro kuomgi nomiye pesa moko kod tere mar dhahabu.\n ","Jehova Nyasaye nogwedho higni machien mag ngima Ayub moloyo kaka nogwedhe mokwongo. Ne en gi rombe alufu apar gangʼwen, ngamia alufu auchiel, rweth pur alufu achiel, kod punde alufu achiel.\n","Bende ne en gi yawuowi abiriyo gi nyiri adek.\n","Nyare mokwongo nochako ni Jemima, mar ariyo Kezia, to mar adek ne en Keren-Hapuk.\n","Onge nyiri mane ber e piny ngima ka nyi Ayub, kendo wuon-gi nopogonegi girkeni mage maromre gi owetegi.\n ","Bangʼ temni, Ayub nodak higni mia achiel gi piero angʼwen; noneno nyithinde gi nyikwaye nyaka tiengʼ mar angʼwen.\n","Bangʼe Ayub notho, ka en jaduongʼ moti ma hike oniangʼ.\n"]],"Psalms":[["Nyasaye gwedho ngʼat\n ma ok lu pach joma richo,\n kata luwo yor joricho\n kata bedo e kom jojaro.\n ","To chik Jehova Nyasaye ema more,\n kendo osiko oparo kuom chikene odiechiengʼ gotieno.\n ","Ochalo gi yien mopidhi e bath aora,\n manyago olembe e kinde molemo chieke,\n kendo ma bedene ok ner.\n  Gimoro amora motimo dhi maber.\n ","Joma timbegi richo to ok chal kamano kata matin!\n Gin gichalo gi mihudhi,\n ma yamo tero.\n ","Kuom mano joma timbegi richo ok nolo bura,\n adier, joricho ok nobedi e kanyakla mar joma kare,\n  ","nikech Jehova Nyasaye rango yor joma kare,\n to yor joma richo to biro kethore.\n"],["Angʼo momiyo ogendini chano timo marach\n kendo ji chano jiemo kayiem nono?\n ","Ruodhi mag piny osebiro kanyakla\n kendo jotelo pimo wach kaachiel,\n mondo giked gi Jehova Nyasaye\n kendo giked gi ngʼate mowir.\n ","“Giwacho ni, wachoduru nyorochegi;\n kendo wawit ratekegi kucha.”\n  ","To Jal mobet e kom loch e polo to nyierogi anyiera,\n Ruoth goyonegi siboi.\n ","Eka okwerogi kokecho\n kendo obwogogi kopongʼ gi mirima mager, kowacho niya,\n ","“Aseketo Ruoth ma adwaro\n e Sayun, goda maler.”\n ","Abiro hulo chenro mag Jehova Nyasaye ma ok lokre:\n Nowachona niya, “In wuoda;\n kawuono asedoko wuonu.\n ","Omiyo kwaya gima idwaro\n mondo aket ogendini duto obed girkeni mari,\n mondo piny ngima obed mwanduni.\n ","Initelnigi kod ludhi mar nyinyo;\n kendo initogi matindo tindo ka agulu.”\n  ","Kuom mano, un ruodhi, beduru mariek;\n tangʼuru un joloch mag piny.\n ","Tiuru ne Jehova Nyasaye gi luoro\n kendo moruru e nyime gi luoro.\n ","Bolreuru e nyim Wuowi,\n nono to dipo kokecho kodu mi dongʼad ndalou, motieku,\n nimar iye nyalo wangʼ kodu kadiemo wangʼ.\n Ji duto mogeno kuome gin joma ogwedhi.\n"],["Yaye Jehova Nyasaye, mano kaka wasika thoth!\n Mano kaka joma lawa ngʼeny!\n ","Ji mangʼeny wuoyo kuoma, kagiwacho ni,\n “Nyasaye ok bi rese.”  Sela  ","To In e okumbana mogengʼa, yaye Jehova Nyasaye;\n In ema imiyo alocho, kendo isetingʼo wiya malo.\n ","Aywak matek ka alemo ni Jehova Nyasaye,\n kendo odwoka gie gode maler.  Sela \n  ","Ariera piny mondo anindi;\n kendo achako aa malo, nikech Jehova Nyasaye orita.\n ","Ok abi luoro ji gana gi gana\n molwora mondo otimna marach.\n  ","Aa malo, yaye Jehova Nyasaye!\n Resa, yaye Nyasacha!\n Tur chok lemb wasika duto;\n Muk leke joma timbegi richo.\n  ","Resruok aa mana kuom Jehova Nyasaye.\n Mad igweth jogi.  Sela \n"],["Ka aluongi to yie idwoka,\n yaye Nyasacha makare.\n Konya e lit momako chunya;\n yie ikecha kendo iwinj lamona.\n  ","Yaye, ubiro chayo duongʼ ka ukuodo wiya nyaka karangʼo?\n Ubiro hero gik manono kendo luwo nyiseche manono nyaka karangʼo?  Sela \n ","Ngʼeuru ni Jehova Nyasaye oseyiera mondo abed mare owuon;\n kendo Jehova Nyasaye winja, ka aluonge.\n  ","Ka iu owangʼ to kik utim richo;\n seche ma uyweyo mos e kitandau,\n to nonuru chunyu ka ulingʼ mos,\n keturu chunyu mos ka unindo e kitandau.  Sela \n ","Chiwuru misengini mowinjore\n kendo genuru kuom Jehova Nyasaye.\n  ","Ji mangʼeny penjo niya, “En ngʼa manyalo timonwa gimoro maber?”\n Mad ler moa e lela wangʼi rieny kuomwa, yaye Jehova Nyasaye.\n ","Isepongʼo chunya gi mor maduongʼ moloyo mor ma gin-go\n e kinde ma gin-gi cham kod divai mangʼeny.\n  ","Abiro riera piny mi anind gi kwe,\n nikech in kendi, yaye Jehova Nyasaye,\n in ema imiyo adak gi kwe.\n"],["Chik iti mondo iwinj wechena, yaye Jehova Nyasaye,\n para kuom pek manie chunya.\n ","Winj ywakna mar dwaro kony,\n Yaye Ruodha kendo Nyasacha,\n nikech in ema alami.\n  ","Yie iwinj dwonda gokinyi, yaye Jehova Nyasaye;\n aketo kwayona e nyimi gokinyi,\n kendo arito dwoko ka an gi geno.\n ","Ok in Nyasaye mamor gi timbe maricho.\n Joma richo ok nyal dak kodi kanyachiel.\n ","Josunga ok nyal chungʼ e nyimi;\n imon gi ji duto matimo gik maricho.\n ","Itieko joma wacho miriambo;\n Jehova Nyasaye ok mor gi joma dwaro chwero remo,\n kod jo-miriambo.\n ","An to, nikech kechni maduongʼ,\n abiro donjo e odi;\n abiro kulora gi luor\n ka achomo hekalu mari maler.\n  ","Telna, yaye Jehova Nyasaye, kuom adiera mari,\n nikech wasigu molwora,\n yie iriena yori tir e nyima.\n ","Kata wach achiel mowuok e dho jogi ok nyal gen;\n chunygi opongʼ gi kethruok.\n Dwondgi chalo gi liel mapok oum;\n lewgi olony e wacho miriambo.\n ","Kwan-gi kaka joketho, yaye Nyasaye!\n Ket obadho ma giketo ne ji ogajgi gin giwegi.\n Riembgi nikech richogi mathoth,\n nimar gisengʼanyoni.\n ","We ji duto moketi kar pondo margi obed mamor;\n we gisiki ka giwer gimor.\n Umgi gi rit mari,\n mondo joma ohero nyingi omor kodi.\n  ","Nikech igwedho joma kare adier, yaye Jehova Nyasaye;\n igengʼogi gi hapi mana ka okumba.\n"],["Kik ikwera, yaye Jehova Nyasaye, ka iyi owangʼ\n kata kum kik ikuma ka mirima omaki.\n ","Kecha, yaye Jehova Nyasaye, nikech aol;\n changa, yaye Jehova Nyasaye,\n nikech chokena rama malit.\n ","Chunya winjo malit.\n Nyaka karangʼo, yaye Jehova Nyasaye, nyaka karangʼo?\n  ","Lokri, yaye Jehova Nyasaye, mondo iresa;\n resa nikech herani ma ok rum.\n ","Onge ngʼama nyalo pari ka osetho.\n En ngʼa madi paki gi ei liel?\n  ","Chur ma achurgo ojonya\n otieno duto abudo kitandana gi ywak,\n kendo pi wangʼa olwoko piendena.\n ","Wengena ool nikech lit ma an-go;\n ok ginen maber nikech wasika duto.\n  ","Ayiuru buta, un duto ji matimo richo,\n nikech Jehova Nyasaye osewinjo ywakna.\n ","Jehova Nyasaye osewinjo ywak mar kwayo kech;\n Jehova Nyasaye orwako lamo mara.\n ","Wasika duto wigi biro kuot kendo gibiro hum nono;\n gibiro dok chien apoya nono gi wichkuot.\n"],["Yaye Jehova Nyasaye ma Nyasacha, in e kar pondona;\n Resa kendo igola e lwet joma lawa duto,\n ","nono to gibiro kidha kaka sibuor kidho gik moko.\n Kendo gibiro yiecha matindo tindo maonge ngʼama diresa e lwetgi.\n  ","Yaye Jehova Nyasaye Nyasacha, kapo ni asetimo gima kamano adieri\n kendo lweta osetimo gima rach,\n ","kaponi asetimo marach ni ngʼama onge koda gi wach\n kata kapo ni asemayo wasika kaonge gima omiyo,\n ","to yie ni wasikano mondo olawa mi juka;\n we ginyon ngimana piny e lowo,\n mi gimi anind e buru mar lowo.  Sela \n  ","Aa malo, yaye Jehova Nyasaye, ka in gi mirima\n aa malo irad gi gero mar wasika.\n Chiew, Nyasacha; chiew inyis adierana.\n ","We chokruoge mag ogendini olwori koni gi koni.\n Ngʼad negi bura gie kom loch mari man malo;\n ","Jehova Nyasaye mondo ongʼad bura ne ogendini.\n Ngʼadna bura, yaye Jehova Nyasaye,\n kaluwore gi ngimana makare,\n ngʼadna bura, yaye Nyasaye Man Malo Moloyo,\n kaluwore gi ngimana moriere tir.\n ","Yaye Nyasaye makare,\n In ema inono pach ji gi chunje ji,\n tiek timbe mamono mag joma richo\n mondo imi joma kare odag gi kwe.\n  ","Okumbana en Nyasaye Man Malo Moloyo,\n ma reso joma chunygi oriere tir.\n ","Nyasaye en jangʼad bura makare;\n en e Nyasaye matoyo mirimbe pile ka pile.\n ","Ka ok oloko pache\n to obiro piago liganglane;\n obiro dolo okumbane mi otwe tondene.\n ","Oseiko gige mag lweny mager;\n oiko asernige makakni ka mach.\n  ","Ngʼama iye okuot gi gik maricho\n kendo ma yach gi chandruok nywolo yamo nono.\n ","Ngʼama loso bur kendo kunye maber\n podho e bure mokunyono.\n ","Chandruok mokelo gaje en owuon;\n timbene mag mahundu dwogone e wiye owuon.\n  ","Abiro goyo erokamano ne Jehova Nyasaye nikech en ngʼama kare\n kendo abiro wero wend pak ne nying Jehova Nyasaye Man Malo Moloyo.\n"],["Yaye Jehova Nyasaye, ma Ruodhwa,\n mano kaka nyingi nigi duongʼ e piny duto!\n  Iseketo duongʼni maler milamo,\n moyombo polo.\n ","Ne isechano mondo\n nyithindo kod nyithindo mayom omiyi pak,\n nikech wasiki,\n mondo jawasigu kod jachul kuor olingʼ kawuoro timni.\n  ","Kaparo polo mari\n ma gin tich lweti,\n kaparo dwe gi sulwe\n miseketo kargi,\n ","to dhano adhana to en angʼo momiyo ipare,\n wuod dhano to en angʼo momiyo iketo pachi kuome?\n ","Ne ichweye mapiny ne malaike\n kendo isesidhone osimbo mar duongʼ kod luor.\n  ","Isekete jatelo ewi tich lweti duto;\n iseketo gik moko duto e bwo tiende:\n ","Jamni gi kweth duto\n kod le mager mag bungu,\n ","Winy duto mafuyo e kor polo,\n kod rech manie nam,\n gi le duto mamol kaluwo yore manie nembe iketo e bwo lochne.\n  ","Yaye Jehova Nyasaye, ma Ruodhwa,\n mano kaka nyingi nigi duongʼ e piny duto!\n"],["Abiro paki gi chunya duto, yaye Jehova Nyasaye;\n abiro nyiso timbegi madongo duto.\n ","Abiro bedo mamor kendo abiro bedo moil kodi;\n abiro pako nyingi gi wer, yaye Nyasaye Man Malo Moloyo.\n  ","Wasika dok chien;\n gichwanyore kendo gilal e nyimi.\n ","Nikech isechungʼna matek ka ichwaka\n isebet e kom duongʼ mari, kiyalo bura kare.\n ","Isekwero ogendini kendo isetieko joma richo;\n iserucho nying-gi oko manyaka chiengʼ.\n ","Kethruok mosiko osejuko jasigu,\n isemuko miechgi madongo;\n kendo wi ji osewil kodgi.\n  ","Jehova Nyasaye olocho nyaka chiengʼ,\n oseguro kom loch mare mar ngʼado bura.\n ","Obiro ngʼado bura ne piny gi tim makare;\n obiro rito ogendini gi adiera.\n ","Jehova Nyasaye en kar pondo ne joma idiyo,\n en e kar pondo e kinde mag chandruok.\n ","Joma ongʼeyo nyingi biro geno kuomi,\n nikech in, yaye Jehova Nyasaye,\n ne pok ijwangʼo joma manyi.\n  ","Wer wende pak ne Jehova Nyasaye,\n mobet e kom lochne e Sayun;\n hul ni ogendini gik mosetimo.\n ","Nikech ngʼat machulo kuor kuom remo mochwer siko kaparo;\n ok owe mak odewo ywak joma hinyore.\n  ","Neye kaka wasika sanda, yaye Jehova Nyasaye!\n Kecha kendo tingʼa igola e dhorangeye mag tho,\n ","mondo anyis pakni\n e dhorangeye mag Nyi Sayun,\n kendo abed mamor kuno nikech warruokni.\n ","Ogendini oselutore e buche ma gikunyo;\n tiendegi ogajore e tondegi ma gichokogo ji.\n ","Jehova Nyasaye ongʼere nikech adier mare;\n joma timbegi richo omoko e gik ma giloso gi lwetgi giwegi.  Higaion. Sela \n ","Joma timbegi richo dok e bur matut,\n nyaka ogendini duto ma wigi wil gi Nyasaye.\n ","To jochan wiyi ok nowilgo ngangʼ\n kendo geno mar joma hinyore ok rum.\n  ","Aa malo, yaye Jehova Nyasaye, kik iyie mondo dhano olochi;\n ne ni ogendini ongʼadnegi bura e nyimi.\n ","Gogi gi luoro, yaye Jehova Nyasaye;\n mi ogendini ongʼe ni gin mana dhano.  Sela \n"],["Angʼo momiyo ichungʼ gichien, yaye Jehova Nyasaye?\n Angʼo momiyo ipondo ne ji e ndalo mag chandruok?\n  ","Ngʼat ma timbene richo goyo apedha ni joma onge nyalo\n kendo omakogi e otegu mage mosechiko.\n ","Dwache maricho mopando e chunye omiyo osungore;\n jowuoche ema ogwedho to Jehova Nyasaye to ochayo.\n ","Sunga omake ma ok onyal manye;\n onge thuolo kata matin mochiwo ne Nyasaye e chunye.\n ","Yorene dhi maber kinde duto,\n okawore omiyo chikeni ni mabor moyombe;\n ojaro wasike duto.\n ","Owacho ne en owuon niya, “Onge gima nyalo yienga;\n abiro dak gi kwe kinde duto kaonge gima thaga.”\n ","Dhoge opongʼ gi miriambo kod weche mag kwongʼ;\n chandruok gi weche maricho ni e bwo lewe.\n ","Okiyo ji e bath yore mag gwengʼ,\n onego ji apoya koa kuonde moponde,\n osiko ongʼicho mondo wangʼe omaki joma onge ketho mondo ohiny.\n ","Okiyo ji kokichore ka sibuor mopondo;\n okichore mar mako joma ok nyal mondo ohinygi,\n omako joma ok nyal kendo oywayogi oko gi tonde mar meko.\n ","Joma hapgi rach momako otieko kendo podho chuth,\n gipodho e bwo tekone.\n ","Owachone en owuon niya, “Nyasaye wiye osewil;\n opando wangʼe kendo onge gima oneno.”\n  ","Aa malo yaye Jehova Nyasaye!\n Tingʼ badi malo, yaye Nyasaye.\n Kik wiyi wil gi joma ok nyal.\n ","Angʼo momiyo ngʼama timbene richo jaro Nyasaye?\n Angʼo momiyo owacho e chunye ni,\n “Ok obi keta piny mopenja gima asetimo?”\n ","To in, yaye Nyasaye, ineno chandruok gi kuyo,\n ikawogi kaka mari kendo itingʼogi e lweti.\n Ngʼat ma ok nyal; chiwore ne in;\n in e jakony mar joma onge wuonegi.\n ","Tur bad ngʼama rach ma timbene richo;\n luonge mondo onyis ji gik maricho mosetimo lingʼ-lingʼ,\n ma ji ok nyal fwenyo mi ngʼe.\n  ","Jehova Nyasaye en Ruoth mochwere manyaka chiengʼ;\n ogendini biro lal nono e pinye.\n ","Yaye Jehova Nyasaye, in iwinjo kwayo mar joma chandore;\n ijiwogi, kendo ichiko iti ni ywakgi,\n ","Ichwako nyithi kiye kod joma isando,\n mondo dhano ma ochwe gi lowo,\n kik dhi nyime gi bwogo ji.\n"],["Jehova Nyasaye ema ageno kuome.\n Koro ere kaka duwachna ni:\n “Ringi ka winyo nyaka ewi got mari.\n ","Nikech joma timbegi richo osechako ywayo atungegi;\n gisechano asernigi e tonde mag atungʼ,\n mondo gichielgo\n joma jo-adiera e chunygi.\n ","Ka mise iketho,\n to en angʼo ma joma kare ditim?”\n  ","Jehova Nyasaye ni e hekalu mare maler;\n Jehova Nyasaye ni e kom duongʼ mare manie polo.\n Orango timbe yawuot ji;\n wengene nonogi matut.\n ","Jehova Nyasaye nono joma kare,\n to joma timbegi richo kod joma ohero mahundu,\n to chunye ochayo.\n ","Obiro chwero\n mach maliel mager kod salfa kuom joma timbegi richo;\n yamo maliet ha matwoyo gik moko, biro kudhogi.\n  ","Nikech Jehova Nyasaye en Ngʼama Kare,\n kendo ohero adiera;\n joma timbegi oriere biro neno wangʼe.\n"],["Kony ji yaye Jehova Nyasaye,\n nikech joma oluoro Nyasaye koro onge;\n joma jo-adiera oserumo e dier ji.\n ","Ngʼato ka ngʼato riambo ne nyawadgi;\n dhogi mohero jaro ji wuoyo gi wuond.\n  ","Mad Jehova Nyasaye ongʼad oko lep duto\n ma jaro ji kod lep duto masungore;\n ","mawacho niya, “Wabiro wuoyo kaka wahero;\n kendo onge ngʼama biro tamowa.\n Koso en ngʼa ma ruodhwa manyalo tamowa timo kamano?”\n  ","“Nikech dich modigo joma ok nyal\n kod chur ma joma ochando churgo,\n koro abiro aa malo,” Jehova Nyasaye owacho.\n “Abiro ritogi e lwet joma sandogi.”\n ","Weche Jehova Nyasaye liw,\n giliw ka fedha moleny e lowo mowangʼ maliet ha,\n mopwodhi ndalo abiriyo.\n  ","Yaye Jehova Nyasaye, yie iritwa maber kik gimoro ohinywa\n kendo reswa e lwet joma kamago nyaka chiengʼ.\n ","Joma timbegi richo wuotho koni gi koni\n kendo gima rach ema ji puoyo.\n"],["Nyaka karangʼo, yaye Jehova Nyasaye? Wiyi biro wil koda nyaka chiengʼ koso?\n Ibiro pandona wangʼi nyaka karangʼo?\n ","Abiro dhi nyime ka an gi pek manie pacha\n kod kuyo manie chunya odiechiengʼ kodiechiengʼ nyaka karangʼo?\n Wasika biro locho kuoma nyaka karangʼo?\n  ","Para kendo idwoka, yaye Jehova Nyasaye Nyasacha.\n Chiw ler ne wengena, nono to dipo ka nindo otera mi atho;\n ","nikech mano nyalo miyo jasika wach niya, “Aseloye,”\n kendo wasika biro bedo mamor ka apodho.\n  ","Anto ageno kuom herani mosiko;\n chunya oil kuom warruok mari.\n ","Abiro wer ne Jehova Nyasaye,\n nikech osebedo ka otimona maber.\n"],["Ngʼat mofuwo wacho e chunye niya,\n “Nyasaye onge.”\n Gin joma okethore, timbegi richo mokalo tongʼ,\n onge kata ngʼato achiel matimo maber.\n  ","Jehova Nyasaye ngʼiyo ji duto gie polo,\n mondo oneye ka bende nitie moro kuomgi ma nigi winjo,\n kata ka bende nitie moro kuomgi mamanyo Nyasaye.\n ","Ji duto osebaro,\n giduto kaachiel gisedoko joma okethore;\n onge ngʼama timo maber,\n onge kata achiel.\n  ","Bende joma timo timbe maricho dipuonjre adier?\n  Gin joma kidho joga kaka ji chamo kuon;\n kendo gin joma ok luong Jehova Nyasaye mondo okonygi.\n ","Negie kaka luoro dwaro negogi,\n nikech Nyasaye nitie e chokruok mar joma kare.\n ","Un joma timo gik maricho, uketho chenro joma odhier,\n to Jehova Nyasaye e kar pondo margi.\n  ","Yaye, mad warruok mar Israel obi koa Sayun!\n Kinde ma Jehova Nyasaye duogo ne joge mwandugi,\n onego joka Jakobo obed moil kendo Israel obed mamor!\n"],["Jehova Nyasaye, en ngʼa manyalo siko kari maler milamie?\n En ngʼa manyalo dak e godi maler?\n  ","En ngʼat ma wuodhe obidhore\n kendo matimo gima kare,\n ngʼat mawacho adiera gi e chunye\n ","kendo maonge gi miriambo e dhoge,\n kendo ma ok tim ne wadgi gimoro amora marach\n kendo ok dir weche makwodo wi dhano wadgi,\n ","Ngʼat machayo ngʼama timbene richo mokalo tongʼ,\n to miyo joma oluoro Jehova Nyasaye duongʼ,\n Ngʼat marito singruok motimo\n kata bed ni timo kamano hinye,\n ","Ngʼat ma holo ji pesane ma ok odwaro ni odwokne gi gimoro e wiye\n kendo ma ok yie kaw asoya kuom joma onge ketho.\n  Ngʼat matimo gik makamagi\n gimoro amora ok nyal yiengo.\n"],["Rita maber, yaye Nyasaye\n nikech in e kar pondona.\n  ","Ne awacho ne Jehova Nyasaye niya, “In e Ruodha;\n onge gima ber machielo ma an-go makmana in.”\n ","To jomaler manie piny,\n to gin kaka joma nigi duongʼ ma ahero gi chunya duto.\n ","Joma lawo nyiseche mamoko\n kuyo margi biro medore.\n Misengini magi mag remo ok abi olo oko\n kendo kata nying-gi ok abi hulo gi dhoga.\n  ","Jehova Nyasaye, isemiya pok makora kod okombena;\n iserita maber gi giga duto.\n ","Kiepena duto ochopo kuonde mabeyo;\n adier, girkeni maga duto moro wangʼ adier.\n  ","Abiro pako Jehova Nyasaye mangʼadona rieko;\n kata gotieno chunya puonja.\n ","Asiko aketo Jehova Nyasaye e nyima ndalo duto.\n Nikech ka entie e lweta korachwich,\n to onge gima nyalo yienga.\n  ","Emomiyo chunya mor kendo lewa yot;\n ringra bende biro yweyo gi kwe,\n ","nikech ok inijwangʼa ei liel,\n to bende ok niyie Ngʼati Maler tow.\n ","Isenyisa yor ngima;\n inipongʼa gi mor mogundho ka an e nyimi,\n kendo gi mor mosiko e badi korachwich.\n"],["Yaye Jehova Nyasaye, yie iwinj kwayona makare;\n chik iti ne ywakna,\n chik iti ne lemona,\n lamona ok aa e dhok mawuondo ji.\n ","Mad chwak michwakago oa kuomi;\n mad wengeni nee gima kare.\n  ","Kata obedo ni inono chunya kendo itema gotieno,\n kata ka itema to ok ibi yudo gimoro kuoma;\n asengʼado e chunya ni dhoga ok bi timo richo.\n ","To kuom gik ma joma moko timo,\n kaluwore gi wach mowuok e dhogi,\n an awuon asepogora\n gi yore jo-mahundu.\n ","Tienda osesiko e yoreni;\n tiendena pok okier.\n  ","Aluongi, yaye Nyasaye, nikech ibiro dwoka;\n chik iti kendo winj lamona.\n ","Nyisie teko mar herani maduongʼ,\n in ma ireso ji gi lweti ma korachwich,\n joma pondo ne wasikgi kuomi.\n ","Rita adimba kaka tong wangʼi,\n panda e bwo tipo mar bwombi,\n ","mondo atony e lwet joma richo ma lawa,\n mondo atony e lwet wasika ma dhano molwora.\n  ","Chunjegi odinore matek,\n kendo dhogi wuoyo gi wich teko.\n ","Giselawa kuonde duto, mi koro gilwora,\n ka wengegi ochiek, mondo gidira piny.\n ","Gichalo sibuor ma nigi kech mar mako le,\n mana ka sibuor maduongʼ mopondo kokichore.\n  ","Aa malo, yaye Jehova Nyasaye, chomgi tir, mi igogi piny;\n resa e lwet joma richo gi liganglani.\n ","Yaye Jehova Nyasaye, resa e lwet joma kamago gi lweti,\n resa e lwet jopinyni ma pokgi ni e pinyni.\n  Itieko kech ma joma ihero nigo;\n yawuotgi nigi chiemo mangʼeny,\n kendo gikano mwandu ne nyithindgi.\n ","To anane wangʼi ka ngimana nikare;\n ka achiewo, abiro romo ka aneno kiti kaka ichal.\n"],["Aheri, yaye Jehova Nyasaye, in e tekra.\n ","Jehova Nyasaye en lwandana,\n en kar pondo mara kendo en jawarna;\n Nyasacha en lwandana ma apondo kuome.\n En okumbana, en tungʼ mar warruokna, kendo en ohingana.\n ","Aluongo Jehova Nyasaye, en mowinjore gi pak,\n kendo oresa e lwet wasika.\n ","Tonde mag tho ne orida matek;\n kendo ohula mangʼongo mar tho nouma.\n ","Tonde mag liel ne orida kendo odhoga matek;\n obadho mag tho ne ochoma tir.\n ","E chandruok ne aluongo Jehova Nyasaye;\n ne aywak ne Nyasaye mondo okonya.\n Ne owinjo dwonda gie hekalu mare;\n ywakna nochopo e nyime, modonjo e ite.\n  ","Piny notetni kendo oyiengni;\n kendo mise mag gode notetni;\n ne gikirni nikech ne okecho.\n ","Iro nodum koa e otuchi mag ume;\n mach mangʼangʼni nodhuolore kawuok e dhoge,\n kendo makaa maliel mager nobebni kawuok kuome.\n ","Nobaro polo mobiro e piny;\n rumbi molil ti nonyono gi tiende.\n ","Noidho kerubi eka ofuyo;\n ne ofuyo matek komoko e bwomb yamo.\n ","Noloko mudho kaka raum mare, mudhono nobedo hema molwore,\n kendo nokawo rumbi mar koth moloko raumne.\n ","Boche nowuok e ler marieny mane aa kuome,\n kaachiel gi pe madongo dongo kod mil polo ma tiarore.\n ","Jehova Nyasaye nomor gie polo;\n dwond Nyasaye Man Malo Moloyo nowinjore.\n ","Nodiro asernige mokeyo wasigu,\n mor polo gi mil polo noriembogi.\n ","Holni manie bwo nembe noelore\n kendo mise mag piny nowe nono,\n kane ikwerogi, yaye Jehova Nyasaye,\n kane teko mar muya mowuok e otuchi mag umi ogoyogi.\n  ","Nochopo ira piny koa malo mi okawa;\n ne ogola oko e kude mag pi matut.\n ","Noresa e lwet jasika maratego,\n kuom jowasika, mane tek moloya.\n ","Negimonja e kinde mane an gi masira,\n to Jehova Nyasaye ema nokonya.\n ","Ne okela moketa kama lach;\n ne oresa nikech chunye ne mor koda.\n ","Jehova Nyasaye osetimona maber ka oluwore gi timna makare;\n osechiwona ka oluwore gi ler mar lwetena.\n ","Nikech aserito yore Jehova Nyasaye;\n pok atimo marach kuom lokora weyo Nyasacha.\n ","Chikene duto ni e nyima;\n pok alokora aweyo buchene.\n ","Asebedo ka aonge ketho e nyime\n kendo aseritora mondo kik atim richo.\n ","Jehova Nyasaye osechiwona kaluwore gi timna makare,\n osechiwona kaluwore gi ler mar lwetena e nyime.\n  ","Ne joma jo-adiera, inyisori kaka ja-adiera,\n kendo ne joma longʼo, inyisori kaka ngʼama longʼo,\n ","ne jomaler, inyisori kaka ngʼama ler,\n to ne joma yoregi obam, inyisori kaka ngʼama rach.\n ","Ireso joma muol\n to joma wengegi tek idwoko piny.\n ","In ema imiyo tacha siko kaliel, yaye Jehova Nyasaye;\n Nyasacha loko mudho mouma doko ler.\n ","Ka ikonya to anyalo loyo jolweny momonja;\n ka an gi Nyasacha to anyalo lwenyo ohinga.\n  ","Nyasaye to yore longʼo chuth;\n wach Jehova Nyasaye onge rem moro amora.\n En okumba\n ne ji duto ma pondo kuome.\n ","Nikech en Nyasaye mane minyalo pimo gi Jehova Nyasaye?\n Koso en ngʼa ma en Lwanda, ka ok Nyasachwa?\n ","Nyasaye ema miya teko\n kendo omiyo yora bedo mokwe.\n ","Omiyo tiendena bedo mayot ka tiende mwanda;\n kendo en ema omiyo achungʼ kuonde man malo maboyo.\n ","Otiego lwetena ne lweny;\n momiyo bedena nyalo dolo atung nyinyo.\n ","Isemiya okumba mar warruokni,\n kendo lweti korachwich osesira;\n kony mari osemiyo abedo gi duongʼ.\n ","Imiyo yo mawuothoe bedo malach,\n mondo tiendena kik ba yo.\n  ","Ne alawo wasika mi ajukogi;\n kendo ne ok alokora aweyogi nyaka ne atiekogi pep.\n ","Ne atiekogi, mane ok ginyal chungʼ;\n negipodho e tienda.\n ","Ne imiya teko mar kedo lweny;\n ne imiyo jomamon koda kulore e nyima.\n ","Ne imiyo wasika oringo kadhi,\n mine atieko joma ok dwara.\n ","Ne giywak mondo okonygi to onge ngʼama ne nyalo resogi;\n ne giywakne Jehova Nyasaye to ne ok odwokogi.\n ","Ne agoyogi adunya ka buru ma yamo tero,\n ne achodhogi oko ka chwodho mag yore mag dala.\n  ","Ne iresa e ywaruok gi ji.\n Ne iketa jatend ogendini;\n joma ne ok angʼeyo chon notiyona.\n ","Kane giwinjo humba, ne giwinja;\n jopinje mamoko nobiro motwere kuoma.\n ","Negibiro ka gitetni; kendo ka chunygi ool,\n ka gia kuondegi mag pondo.\n  ","Jehova Nyasaye ngima! Lwandana mondo ogwedhi.\n Kendo Nyasaye mar Warruokna mondo otingʼ malo!\n ","Nyasaye mane ochulo kuor kara\n kendo oloyo ogendini e bwoya;\n ","mane oresa e lwet wasika;\n ne itingʼa malo e kind wasika\n ne iresa e lwet jo-mahundu.\n ","Emomiyo anapaki e kind ogendini, yaye Jehova Nyasaye,\n kendo anawer wende mapako nyingi.\n ","Jehova Nyasaye kelo resruok maduongʼ ne ruoth moketo,\n onyiso hera mogundho ma ok rum ne ngʼate mowir,\n ni Daudi gi nyikwaye nyaka chiengʼ.\n"],["Polo hulo duongʼ mar Nyasaye;\n kor polo nyiso tich mar lwete.\n ","Odiechiengʼ kodiechiengʼ gilando wach;\n otieno kotieno ginyiso rieko.\n ","Gionge dhok kata weche\n kata dwondgi ok winji.\n ","Kata kamano dwondgi chopo kuonde duto e piny,\n wechegi osechopo nyaka e tunge piny.\n Osechungo hema e kor polo ne wangʼ chiengʼ,\n ","machalo gi wuon kisera mothinyore oko kawuok e ode mar mor,\n kendo mana ka jangʼwech mongirore moil moikore ni chako ngʼwech.\n ","Owuok gie tungʼ polo konchiel,\n kendo olworore nyaka komachielo;\n onge gima opondo ne liet mare.\n  ","Chik Jehova Nyasaye longʼo chuth,\n odwogo chuny.\n Buche mag Jehova Nyasaye gin adiera,\n gimiyo joma riekogi tin bedo mariek.\n ","Chike mag Jehova Nyasaye nikare,\n gichiwo mor ne chuny.\n Chike mag Jehova Nyasaye rieny,\n gichiwo ler ne wangʼ.\n ","Luoro Jehova Nyasaye en gima ber,\n mosiko nyaka chiengʼ.\n Buche mag Jehova Nyasaye gin adier\n kendo gin kare kargi giduto.\n  ","Gibeyo moloyo dhahabu,\n moloyo dhahabu malerie moloyo;\n gimit moloyo mor kich\n moa e pedni.\n ","Gin ema gimiyo jatichni bedo motangʼ; kendo bedogi kanyo\n kelo pok maduongʼ.\n ","En ngʼa manyalo ngʼeyo kethone mopondo?\n Wena kethoga mopondo.\n ","Bende gengʼ jatichni kuom richo mag wich teko;\n mad kik gibed gi loch kuoma.\n Eka anabed maonge ketho,\n anabed ka aonge gi ketho chik moro maduongʼ.\n  ","Mad weche mawuok e dhoga, kod paro manie chunya,\n obed malongʼo e nyimi,\n yaye Jehova Nyasaye, Lwandana kendo Jawarna.\n"],["Mad Jehova Nyasaye dwoki ka in e chandruok;\n mad nying Nyasach Jakobo riti.\n ","Mad oorni kony moa kare maler mar lemo\n kendo omiyi kony moa Sayun.\n ","Mad opar misengni magi duto\n kendo oyie gi misengini miwangʼo pep magi.  Sela ","Mad omiyi gima chunyi gombo\n kendo omi chenro magi duto odhi maber.\n ","Wabiro kok gimor ka ilocho\n kendo wabiro tingʼo bendechwa malo e nying Nyasachwa.\n Mad Jehova Nyasaye chiw\n gik moko duto mikwaye.\n  ","Koro angʼeyo ni Jehova Nyasaye reso ngʼate mowir;\n odwoke gie kare maler mar lemo manie polo,\n gi teko ma waro ji mar lwete ma korachwich.\n ","Jomoko ogeno kuom gechegi to jomoko kuom faresegi,\n to wan to wageno kuom nying Jehova Nyasaye, ma Nyasachwa.\n ","Gibiro lwar e chonggi mi gipodhi,\n to wan wabiro aa malo mi wachungʼ motegno.\n  ","Yaye Jehova Nyasaye, reswa ruoth!\n Dwokwa ka waluongi!\n"],["Yaye Jehova Nyasaye, ruoth oil nikech teko ma imiye.\n Mano kaka en gi mor maduongʼ nikech isemiyo olocho!\n  ","Isemiye gima chunye gombo\n kendo pok idagi timone kwayone.  Sela \n ","Ne irwake gi gweth momew\n kendo nisidho osimbo mar dhahabu maler e wiye.\n ","Ne okwayi ngima kendo ne imiye;\n ne imede ndalo mochwere manyaka chiengʼ.\n ","Kuom loch mane ichiwo, duongʼ mare duongʼ;\n isemiye huma gi luor.\n ","Adier, isemiye gweth mochwere\n kendo isemiyo obedo mamor gi mor moa kuomi.\n ","Nikech ruoth ogeno kuom Jehova Nyasaye;\n kuom hera ma ok rum mar Nyasaye Man Malo Moloyo,\n ok obi yiengni.\n  ","Lweti biro mako wasiki duto;\n lweti ma korachwich biro ndhiyo joma kedo kodi.\n ","E sa ma ibiro chopoe,\n to ibiro miyo gichal gi kendo mar mach mager.\n Jehova Nyasaye biro mwonyogi kuom mirimbe mager,\n kendo mach mare biro tiekogi.\n ","Ibiro tieko kothgi mi rum e piny,\n kendo nyithindgi biro rumo e dier ji.\n ","Kata obedo ni gichano timoni marach\n kendo giloso chenro maricho, to ok ginyal loyo;\n ","nikech ibiro miyo gilok dier ngʼegi\n ka ibiro dimbogi gi atungʼ moywa.\n  ","Yud duongʼ, yaye Jehova Nyasaye, kuom tekoni maduongʼ;\n wabiro wer kendo pako nyalo mari.\n"],["Nyasacha, Nyasacha, iweya nangʼo?\n Angʼo momiyo in mabor koda ma ok inyal resa?\n In mabor ma ok inyal winjo weche mag churna mondo iresa?\n ","Yaye Nyasacha, aywagora odiechiengʼ duto to ok idwoka,\n aywagora gotieno bende ma ok alingʼ.\n  ","To eka ibet e kom duongʼ kaka Ngʼama Ler;\n in e pak mar jo-Israel.\n ","Kuomi ema wuonewa noketoe genogi;\n ne gigeni kendo ne iresogi.\n ","Ne giywakni kendo ne iwarogi;\n negigeno kuomi mine ok gineno wichkuot.\n  ","An to an mana kudni ma ok dhano,\n ngʼama ji duto jaro kendo ma ji ochayo.\n ","Ji duto monena jara;\n gidiro ayany ka gikino wigi.\n ","“Ogeno kuom Jehova Nyasaye;\n koro mondo Jehova Nyasaye okonye ane.\n Koro mondo orese ane,\n nikech chunye mor kode.”\n  ","To in ema ne igola e ich;\n ne ichweya mondo agen kuomi kata kane pod adhodho thund minwa.\n ","Ne oriwa kodi chakre chiengʼ mane onywolae;\n isebedo Nyasacha aa kinde mane an ei minwa.\n  ","Kik ibed mabor koda,\n nikech chandruok ni koda machiegni,\n kendo onge ngʼama nyalo konya.\n  ","Rwedhi mangʼeny olwora;\n rwedhi maroteke moa Bashan olwora koni gi koni.\n ","Sibuoche maruto makidho le ma gisemako\n ongʼamo dhogi malach ka dwaro kidha.\n ","Ipuka oko ka pi,\n kendo chokena duto osewil.\n Chunya olokore odok;\n oseleny morumo e iya.\n ","Tekona osetwo ka balatago,\n kendo lewa omoko e danda;\n isepiela e lop tho.\n ","Guogi oselwora;\n oganda mar joma richo oseketa diere,\n gisetucho lwetena gi tiendena.\n ","Anyalo kwano chokena duto;\n ji ranga amingʼa kendo jara.\n ","Ne gipogore lepa e kindgi giwegi\n kendo gigoyo ombulu ne nangana.\n  ","To in, yaye Jehova Nyasaye, kik ibed mabor koda.\n In e tekra, bi piyo mondo ikonya.\n ","Res ngimana kuom ligangla,\n res ngimana e teko guogi.\n ","Resa e dho sibuoche;\n resa e tunge jowi mager.\n  ","Abiro hulo nyingi ne owetena;\n abiro paki e nyim chokruok.\n ","Un muluoro Jehova Nyasaye, pakeuru!\n Un nyikwa Jakobo duto, miyeuru duongʼ.\n Luoreuru, un koth jo-Israel duto!\n ","Nikech pok ochayo kata ojaro\n sandruok mar joma winjo malit;\n pok opandone wangʼe\n to osewinjo ywakne mar dwaro kony.\n  ","Kuomi ema thoro mara mar pak e chokruok maduongʼ aye;\n abiro chopo singruok maga e nyim joma oluori.\n ","Joma odhier biro chiemo mi yiengʼ;\n joma manyo Jehova Nyasaye biro pake,\n mad chunjeu bed mangima nyaka chiengʼ!\n  ","Tunge piny duto\n biro paro miduog ir Jehova Nyasaye,\n kendo dhout ogendini duto\n biro kulore e nyime,\n ","Nikech loch en mar Jehova Nyasaye\n kendo en ema olocho ewi ogendini.\n  ","Jo-mwandu duto manie piny biro chiemo kendo lemo;\n ji duto madhi piny e lowo biro kulore e nyime,\n jogo ma ok nyal siko kangima.\n ","Tienge mabiro noti ne Jehova Nyasaye,\n kendo nonyis ogendini mabiro wachne.\n ","Gibiro hulo timne makare,\n ne ji mapok onywol niya:\n “Jehova Nyasaye osewaro joge.”\n"],["Jehova Nyasaye e jakwadha, ok anachand gimoro.\n ","Omiyo ayweyo e lum mangʼich,\n otelona e aore mokwe,\n ","odwogo chunya.\n Otaya e yore mag tim makare\n mondo nyinge oyud duongʼ.\n ","Kata ka obedo ni awuotho\n e hoho mar tipo mar tho,\n to ok analuor gimoro marach,\n nimar in koda;\n ludhi gi odungani\n ema hoya.\n  ","Iloso mesa e nyima\n ka wasika neno.\n Iwiro wiya gi mo;\n kikombena opongʼ moo oko.\n ","Adier, ber gihera biro luwa\n ndalo duto mag ngimana,\n kendo abiro dak e od Jehova Nyasaye\n nyaka chiengʼ.\n"],["Piny kaachiel gi gik moko duto manie iye gin mag Jehova Nyasaye,\n bende ji duto modakie piny gin mage;\n ","nikech ne omiyo piny obet ewi nembe\n kendo noguro misene ewi pige.\n  ","En ngʼa manyalo idho wi got mar Jehova Nyasaye?\n En ngʼa manyalo chungʼ e ode maler?\n ","En mana ngʼat ma lwete ler kendo chunye bende ler,\n ngʼat ma ok lam nyiseche ma dhano oloso,\n kata kwongʼre gi miriambo.\n  ","Ngʼat ma kamano Jehova Nyasaye biro gwedho\n kendo obiro yudo ber moa kuom Nyasaye ma Jawarne.\n ","Kamano e kaka tiengʼ mar joma dware chalo,\n mamanyo wangʼi, yaye Nyasach Jakobo.  Sela \n  ","tingʼuru lodiu malo, yaye dhorangeye;\n tingʼreuru malo, yaye rangeye machon,\n mondo Ruodh duongʼ odonji.\n ","Ruoth man-gi duongʼni to en ngʼa?\n En Jehova Nyasaye Maratego kendo manyalo duto,\n En Jehova Nyasaye maloyo lweny.\n ","Tingʼuru lodiu malo, yaye un dhorangeye;\n tingʼ-giuru malo, un dhorangeye machon,\n mondo Ruodh duongʼ odonji.\n ","Ruodh duongʼni en ngʼa?\n Jehova Nyasaye Maratego,\n En e Ruodh Duongʼ.  Sela \n"],["Achiwoni chunya, yaye Jehova Nyasaye;\n ","In ema aketo genona kuomi, yaye Nyasacha.\n Kik iwe ane wichkuot,\n bende kik iwe wasika loya.\n ","Onge ngʼama oketo genone kuomi\n manyalo neno wichkuot,\n to joma timo timbe maricho\n ema biro neno wichkuot.\n  ","Nyisa yoreni, yaye Jehova Nyasaye,\n puonja mondo aluwgi;\n ","telna gi adierani, kendo puonja,\n nikech in Nyasaye ma Jawarna,\n kendo genona ni kuomi odiechiengʼ duto.\n ","Par kechni maduongʼ gi herani, yaye Jehova Nyasaye,\n nikech gisebedo ka gintie nyaka aa chon.\n ","Kik ipar richo mane atimo kapod an rawere\n kod yorena mobam;\n para kaluwore gi herani,\n nikech iber, yaye Jehova Nyasaye.\n  ","Jehova Nyasaye ber kendo yorene oriere tir;\n mano emomiyo opuonjo joricho yorene.\n ","Otelo ni joma muol kuom gima nikare\n kendo opuonjogi yore.\n ","Yore duto mag Jehova Nyasaye opongʼ gihera kod adiera\n ni joma rito gik moko duto ma singruokne dwaro.\n ","Wena richona nikech nyingi\n kata obedo ni richona duongʼ ahinya, yaye Jehova Nyasaye,\n ","Koro ere ngʼat ma oluoro Jehova Nyasaye?\n Obiro puonje luwo yo moyierne.\n ","Obiro dak e ngima momew,\n kendo nyikwaye nokaw piny kaka girkeni margi.\n ","Jehova Nyasaye en osiep joma miye luor;\n omiyo gingʼeyo singruok mage.\n ","Achomo wangʼa kuom Jehova Nyasaye ndalo duto,\n nikech en kende ema obiro golo tiendena mobadho omako.\n  ","Duog ira kendo bedna mangʼwon,\n nikech adongʼ kenda kendo an gi kuyo.\n ","Chandruok manie chunya osemedore;\n resa kuom rem ma an-go.\n ","Neye kuyo manie chunya kod rem ma an-go,\n kendo gol richona duto.\n ","Neye kaka wasika osemedore\n kendo kaka gichaya gi chunygi duto!\n ","Rit ngimana kendo iresa;\n kik iwe ane wichkuot,\n nikech in ema apondo kuomi.\n ","Mad bidhruok gi ngima moriere rita\n nikech genona ni kuomi.\n  ","Res Israel, yaye Nyasaye,\n kuom chandruok mage duto!\n"],["Ngʼadna bura makare, yaye Jehova Nyasaye,\n nikech e ngimana duto asedak ka aonge ketho;\n aseketo genona kuom Jehova Nyasaye\n ma ok adigni.\n ","Nona kendo itema, yaye Jehova Nyasaye\n nonie chunya gi pacha;\n ","nikech herani osiko kanie chunya kinde duto,\n kendo asiko kawuotho e adierani.\n  ","Ok abed piny gi joma wuondore\n bende ok ariwra gi jo-miriambo.\n ","Achayo chokruok mar joma timo gik maricho\n kendo ok ayie bet piny gi joricho.\n ","Aluoko lwetena kanyisogo ni aonge ketho,\n kendo aluoro kendoni mar misango, yaye Jehova Nyasaye,\n ","ka alando pakni gi dwol maduongʼ,\n kendo anyiso timbeni duto miwuoro.\n ","Ahero hekalu kama idakie, yaye Jehova Nyasaye,\n kama duongʼni nitie.\n  ","Kik ikaw chunya kaachiel gi joricho, kik ikaw ngimana\n kod joma ohero chwero remo,\n ","joma lwetegi otingʼo chenro maricho\n ma lwetegi ma korachwich asoya opongʼo.\n ","An to ngimana onge ketho;\n yie iwara kendo ikecha.\n  ","Tiendena onyono kama opie;\n e chokruok mangʼongo abiro pako Jehova Nyasaye.\n"],["Jehova Nyasaye e lerna kendo e warruokna;\n en ngʼa ma daluor?\n Jehova Nyasaye e kama ngimana opondoe.\n En ngʼa ma dibwoga?\n  ","Ka joma richo lawa\n mondo oketh ngimana,\n ka wasika kod joma kedo koda monja,\n to gibiro kier mi gipodhi.\n ","Kata ka jolweny ogoyona agengʼa koni gi koni,\n to chunya ok bi luor;\n kata ka lweny otugorena,\n to pod abiro mana bedo gi chir.\n  ","Gimoro achiel kende ema akwayo Jehova Nyasaye,\n ma e gima adwaro moloyo;\n ni mondo adag e od Jehova Nyasaye\n ndalo duto mag ngimana,\n mondo achom wangʼa kuom ber mar Jehova Nyasaye\n kendo amanye e hekalu mare.\n ","Nikech chiengʼ ma chandruok omaka\n obiro panda maber e kar dakne;\n obiro panda e kar pondo mar hembe maler\n kendo obiro keta malo ewi lwanda.\n ","Eka abiro bedo jaloch\n ka aloyo wasigu duto molwora;\n abiro timo misango mar pak ka akok gimor e hembe maler.\n Abiro wer kendo abiro loso wende mamit ne Jehova Nyasaye.\n  ","Winj dwonda ka aluongo, yaye Jehova Nyasaye;\n kecha kendo idwoka.\n ","Chunya wuoyo kuomi kawacho niya,\n “Many wangʼ Nyasaye ka ilemo!”\n Wangʼi, yaye Jehova Nyasaye, ema abiro manyo.\n ","Kik ipandna wangʼi,\n kik iriemb jatichni ka mirima omaki,\n in ema isebedo jakonyna.\n Kik ikweda bende kik ijwangʼa,\n yaye Nyasaye Jawarna.\n ","Kata obedo ni wuonwa gi minwa ojwangʼa\n to Jehova Nyasaye biro rwaka.\n ","Puonja yoreni, yaye Jehova Nyasaye;\n telna e yo moriere tir,\n nikech joma sanda.\n ","Kik ijwangʼa ne dwach wasika,\n nikech joneno mag miriambo oramona matek,\n ka gichano mar hinya.\n  ","To an gi ratiro kuom wachni:\n ni pod abiro neno ber Jehova Nyasaye,\n e piny joma ngima.\n ","Gen kuom Jehova Nyasaye;\n bed motegno ka in gi chir,\n kendo rit kuom Jehova Nyasaye.\n"],["In ema aluongi, yaye Jehova Nyasaye Lwandana;\n kik itamri winjo ywakna.\n Nikech ka isiko ilingʼ alingʼa,\n to abiro chalo gi joma osedhi e bur.\n ","Winj ywakna mondo ikecha\n e sa ma aluongi mondo ikonya,\n e sa ma atingʼo bedena malo\n kochomo Kari Maler Moloyo.\n  ","Kik iywaya oko gi joricho,\n kod joma timo gik maricho,\n joma wuoyo gi jowetegi maber\n to opando sigu e chunygi.\n ","Chulgi kuom timbegi maricho\n kendo kuom tijegi maricho;\n chulgi kuom gik ma lwetgi osetimo\n kendo dwok kuomgi gik mowinjore gi timbegi.\n ","Nikech ok gidew tije mag Jehova Nyasaye\n kod gik ma lwetene osetimo,\n obiro mukogi mi ogogi piny\n kendo ok nochak ogergi mi gichungʼ kendo.\n  ","Opak Jehova Nyasaye\n nikech osewinjo ywakna ma akwayogo kony.\n ","Jehova Nyasaye e tekona kendo okumbana;\n chunya ogeno kuome kendo en e konyruokna.\n Chunya nigi mor\n kendo abiro goyone erokamano gi wer.\n  ","Jehova Nyasaye e teko mar joge,\n en e ohinga mar resruok ni joge moyiero.\n ","Res jogi kendo gwedh jogi moyier\n bed Jakwadh jogi kendo telnegi nyaka chiengʼ.\n"],["Chiwneuru Jehova Nyasaye, yaye un malaike,\n chiwneuru Jehova Nyasaye duongʼ kod teko.\n ","Chiwneuru Jehova Nyasaye duongʼ mowinjore gi nyinge;\n lamuru Jehova Nyasaye e dier lerne maduongʼ.\n  ","Dwond Jehova Nyasaye mor ewi pige;\n Nyasaye mar duongʼ mor ka polo,\n Jehova Nyasaye mor ewi pige madongo.\n ","Dwond Jehova Nyasaye nigi teko,\n dwond Jehova Nyasaye nigi duongʼ.\n ","Dwond Jehova Nyasaye muko yiende mag sida,\n Jehova Nyasaye turo yiende sida mag Lebanon matindo tindo.\n ","Omiyo Lebanon chikore ka nyaroya,\n Sirion lengʼore ka jowi ma pod tin.\n ","Dwond Jehova Nyasaye mor,\n omor ka mil polo.\n ","Dwond Jehova Nyasaye yiengo piny motimo ongoro;\n Jehova Nyasaye yiengo ongoro mar Kadesh.\n ","Dwond Jehova Nyasaye ma dolo yiend bungu miyo mwanda nywol\n kendo omiyo yiend bungu dongʼ kolwerore.\n Ji duto kok ei hekalu mare kagiwacho niya,\n “Duongʼ odog ni Jehova Nyasaye!”\n ","Jehova Nyasaye obet e kom loch mare ewi ataro;\n Jehova Nyasaye obet e kom loch kaka Ruoth nyaka chiengʼ.\n ","Jehova Nyasaye miyo joge teko;\n Jehova Nyasaye gwedho joge gi kwe.\n"],["Abiro tingʼi malo, yaye Jehova Nyasaye,\n nikech ne igola e bur matut,\n kendo ne ok iyiene wasika mondo obed mamor kuoma.\n ","Yaye Jehova Nyasaye Nyasacha, ne aluongi mondo ikonya\n kendo ne ichanga.\n ","Yaye Jehova Nyasaye, ne igola oko e liel,\n ne iresa kane oyudo aridora piny e bur matut mar joma otho.\n  ","Werneuru Jehova Nyasaye, un joge maler;\n pakuru nyinge maler.\n ","Nikech mirimbe bedo mana kuom kinde matin kende,\n to ngʼwonone osiko nyaka chiengʼ;\n ywak nyalo bedo gotieno\n to mor biro mana gokinyi.\n  ","Kane aparo ni adhi maber, ne awacho niya,\n “Onge gima biro bwoga.”\n ","Yaye Jehova Nyasaye, kane itimona ngʼwono,\n ne imiyo achungʼ motegno kaka got;\n to kane ipando wangʼi,\n to piny nochama.\n  ","In ema ne aluongi, yaye Jehova Nyasaye;\n Ruoth Nyasaye ema ne aywakne mondo okecha.\n ","“Ere ohala ma thona biro kelo,\n ere gima dhina e liel biro konyigo?\n Buru bende nyalo paki adier?\n Bende dohul adierani kasetho?\n ","Winja, yaye Jehova Nyasaye, kendo kecha;\n yaye Jehova Nyasaye bed konyruok mara.”\n  ","Ne iloko ywakna modoko miel;\n ne igolo lawa mar kuyo mi irwakona law mor,\n ","mondo chunya owerni kendo kik olingʼ.\n Yaye Jehova Nyasaye Nyasacha,\n abiro goyoni erokamano nyaka chiengʼ.\n"],["Kuomi ema aseponde, yaye Jehova Nyasaye,\n kik iwe ayud wichkuot;\n gola e chandruok nikech timni makare.\n ","Winj ywakna,\n kendo bi piyo mondo iresa;\n bed lwandana mar pondo,\n kendo ohinga motegno manyalo resa.\n ","Kaka in lwandana kendo ohingana,\n telna kendo itaya nikech nyingi.\n ","Gola oko e obadho mopondo mochikna\n nikech in e kar pondona.\n ","Aketo chunya e lweti;\n resa, yaye Jehova Nyasaye, ma Nyasaye mar adiera.\n  ","Asin gi joma lamo nyiseche manono ma dhano oloso;\n an to aketo genona kuom Jehova Nyasaye.\n ","Abiro bedo mamor kendo moil kuom herani,\n nikech ne ineno chandruokna,\n kendo ne ingʼeyo lit mar chunya.\n ","Ok iseketa e lwet jawasigu\n to iseguro tiendena kama lach.\n  ","Kecha, yaye Jehova Nyasaye, nikech an e chandruok;\n wengena ojony nikech ywak,\n kendo chunya gi ringra bende nigi lit.\n ","Ngimana rem chamo\n kendo higni maga opongʼ gi chur;\n tekona rumo nikech lit ma an-go\n kendo chokena doko mayom yom.\n ","Nikech wasigu olwora mangʼeny,\n joma odak koda koro ochaya gi chunygi;\n alich kata mana ni osiepena\n kendo joma onena e wangʼ yo ringa.\n ","Wigi owil koda mana ka gima ne asetho chon\n bende koro achalo mana gi agulu motore.\n ","Nikech awinjo ayany mangʼeny ma ji yanyago,\n kihondko olwora koni gi koni;\n gikuodho kaka digitimna marach\n kendo gichano mar kawo ngimana.\n  ","To an aketo mana genona kuomi, yaye Jehova Nyasaye;\n kendo awacho niya, “In e Nyasacha.”\n ","Ndalona ni e lweti;\n resa e lwet wasika,\n kendo kuom joma lawa.\n ","Mad ibed mamor gi jatichni;\n resa gi herani ma ok rum.\n ","Kik iwe wiya kuodi, yaye Jehova Nyasaye,\n nikech aseywakni ka alemo;\n to we joma timbegi richo oyud wichkuot\n kendo ginindi ka gilingʼ thi ei liel.\n ","Mi dhogi mawacho miriambo mondo olingʼ;\n nikech sungagi kod chuny marach ma gin-go,\n omiyo giwuoyo gi wich teko kuom joma kare.\n  ","Mano kaka berni duongʼ,\n ber mikano ne joma oluori,\n mimiyo joma opondo kuomi\n ka ji duto neno.\n ","Ipandogi e bwombi iwuon\n mondo joma richo kik hinygi;\n iritogi maber e kar dak mari\n kuom lew joma hangonigi wach.\n  ","Pak obed ni Jehova Nyasaye,\n nikech ne onyisa herane maduongʼ,\n kane an e dala ma wasigu ogoyona agengʼa.\n ","Kane chandruok omaka to ne awacho ni,\n “Opoga kodi!”\n Kata kamano ne iwinja ka aywakni\n mondo ikecha kane aluongi mondo ikonya.\n  ","Heruru Jehova Nyasaye un joge maler duto!\n Jehova Nyasaye rito ngima joma jo-adiera,\n to josunga to ochulo moromo chuth.\n ","Beduru motegno kendo jiwuru chunyu,\n un duto mugeno kuom Jehova Nyasaye.\n"],["Ogwedh ngʼat\n ma kethone owene,\n kendo ma richone oseruchi.\n ","Ogwedh ngʼatno\n ma Jehova Nyasaye ok kwan-ne richone,\n kendo ma wuondruok onge e chunye.\n  ","Kane alingʼ\n to chokena ne ochiyore,\n kane achur odiechiengʼ duto ma ok aywe.\n ","Nikech odiechiengʼ gotieno\n lweti ne pek kuoma;\n tekrena ne oduono\n mana kaka timore e liet mar ndalo oro.  Sela \n  ","Eka ne ahulo richona\n kendo ne ok apando timbena mag ketho.\n Ne awacho niya,\n “Abiro hulo ketho chik maga ne Jehova Nyasaye.”\n Omiyo ne iweyona ketho mane richona okelo.  Sela \n  ","Kuom mano, owinjore ji duto moluoro Nyasaye olami\n kapod inyalo yudi;\n adier ka pige madongo otugore,\n to ok gibi chopo ire,\n ","In e kar pondona;\n ibiro rita e chandruok,\n kendo ibiro lwora gi wende mag loch.  Sela \n  ","Abiro chiki kendo abiro puonji e yo monego ilu;\n adier abiro ngʼadoni rieko kendo abiro rangi maber.\n ","Kik ichal gi farese kata gi punda,\n maonge gi rieko,\n manyaka chiki mana ka otwe dhoge kendo iywayo gi kamba,\n nono to ok gibi buti.\n ","Lit mochomo joma timbegi richo ngʼeny,\n to hera ma ok rum mar Jehova Nyasaye,\n olworo ngʼat mogeno kuome.\n  ","Beduru moil kuom Jehova Nyasaye, kendo beduru mamor, un joma kare;\n weruru, un duto ma urieru tir gie chunyu!\n"],["Weruru gimor ni Jehova Nyasaye, un joma kare;\n en gima owinjore mondo joma kare opake.\n ","Pakuru Jehova Nyasaye gi nyatiti;\n werneuru wer mamit gi nyatiti.\n ","Werneuru wer manyien;\n werneuru kugoyone nyiduonge kendo weruru gi ilo.\n  ","Wach Jehova Nyasaye nikare kendo en adier;\n en ja-adiera e gik moko duto motimo.\n ","Jehova Nyasaye ohero tim makare kod ratiro;\n piny duto opongʼ gi herane ma ok rem.\n  ","Polo ne ochwe kuom wach Jehova Nyasaye,\n i dwe gi nyinyo duto nochweyo gi much dhoge.\n ","Ochoko pige mag nembe madongo e tawo;\n oketo kut e dere.\n ","Piny duto mondo oluor Jehova Nyasaye;\n ji duto manie e piny mondo okulrene.\n ","Nikech ne owuoyo mi piny nobetie,\n nogolo chik mi ochungʼ mongirore.\n  ","Jehova Nyasaye ketho chenro duto mag pinje;\n othiro dwaro ma ogendini nigo.\n ","To chenro duto mag Jehova Nyasaye to siko kochungʼ nyaka chiengʼ;\n ochopo dwaro duto manie chunye e tienge duto.\n  ","Piny ma ogeno Jehova Nyasaye ma Nyasache ogwedhi,\n nikech gin oganda mane oyiero kaka girkeni mare.\n ","Jehova Nyasaye rango piny gie polo\n kendo oneno dhano duto;\n ","ongʼiyo ji duto modak e piny gie kar dakne e polo,\n ","en ema ne ochweyo chunje ji duto,\n kendo onono gik moko duto ma gitimo.\n  ","Onge ruoth minyalo reso nikech en gi jolweny mangʼeny;\n bende onge jakedo manyalo tony nikech tekone ngʼeny.\n ","Geno yudo resruok kuom faras en gima nono\n kata obedo ni en giteko mangʼeny to ok onyal reso ngʼato.\n ","To wangʼ Jehova Nyasaye neno jogo momiye luor,\n orango joma geno margi ni kuom herane ma ok rem,\n ","mondo oresgi e tho\n kendo oritgi gibed mangima e ndalo mag kech.\n  ","Warito Jehova Nyasaye gi geno;\n en e konyruokwa kendo okumbawa.\n ","Chunywa mor kuome,\n nikech wageno kuom nyinge maler.\n ","Mad herani ma ok rum osik kuomwa, yaye Jehova Nyasaye,\n mana kaka waketo genowa kuomi.\n"],["Abiro miyo Jehova Nyasaye duongʼ kinde duto;\n dhoga biro siko kapake.\n ","Chunya biro sungore kuom Jehova Nyasaye,\n joma nigi rem mondo owinji kendo obed mamor.\n ","Miuru Jehova Nyasaye duongʼ kaachiel koda;\n watingʼuru nyinge malo kaachiel.\n  ","Ne amanyo Jehova Nyasaye ka alamo, kendo nodwoka;\n ne oresa e luoro duto ma an-go.\n ","Joma oketo genogi kuome rieny;\n ok gi bi neno wichkuot.\n ","Ngʼat ma odhierni noluongo Jehova Nyasaye,\n kendo Jehova Nyasaye nowinje;\n ne orese mogole e chandruokne duto.\n ","Malaika mar Jehova Nyasaye oumo alwora mar jogo momiye luor\n kendo oresogi.\n  ","Bi mondo ine ni Jehova Nyasaye ber;\n ngʼat ma pondo kuome ogwedhi.\n ","Luoruru Jehova Nyasaye, un joge maler,\n nikech joma omiye luor ok chand gimoro amora.\n ","Sibuoche nyalo ool kendo kech nyalo kayogi,\n to joma manyo Jehova Nyasaye ok ochando gima ber moro amora.\n  ","Biuru nyithinda kendo winjauru.\n Abiro puonjou luoro Jehova Nyasaye.\n ","Ngʼato angʼata kuomu mohero ngima\n kendo nigi geno kuom ndalo mabiro mangʼeny mabeyo,\n ","nyaka ogengʼ lewe kik wuo marach\n kendo ogengʼ dhoge kuom wacho miriambo.\n ","Lokri iwe timbe maricho kendo itim tim maber;\n many kwe kendo iluwe.\n  ","Wangʼ Jehova Nyasaye ni kuom joma kare\n kendo ite winjo ywakgi;\n ","to Jehova Nyasaye mon gi joma timo gik maricho,\n kendo omiyo wich wil kodgi e piny.\n  ","Joma kare koywak to Jehova Nyasaye winjogi;\n oresogi e chandruokgi duto.\n ","Jehova Nyasaye chiegni gi joma chunygi otur\n kendo oreso joma chunygi muol.\n  ","Ngʼat makare nyalo bedo gi chandruok mangʼeny,\n to Jehova Nyasaye rese kuomgi duto;\n ","orito chokene duto,\n ma kata achiel kuomgi ok notur.\n  ","Timbe maricho biro nego ngʼama timbene rach,\n to jowasik joma kare, bura biro loyo.\n ","Jehova Nyasaye reso jotichne;\n onge ngʼato kata achiel mopondo kuome ma bura biro loyo.\n"],["Yaye Jehova Nyasaye kedi gi joma kedo koda;\n ked gi joma lawa.\n ","Kaw kuodi gi okumbani;\n aa malo mondo ibi ikonya.\n ","Chom tongʼ ma dhoge bith mar kedo\n ibwog-go joma lawa.\n Wuo gi chunya kiwachone niya, “An e warruokni.”\n ","Mad joma dwaro ketho ngimana,\n ne wichkuot gi achaya.\n Mad joma chanona hinyruok,\n chunygi nyosre mi giweya.\n ","Mad gichal gi mihudhi ma yamo tero,\n ka malaika mar Jehova Nyasaye riembogi mabor;\n ","mad yore ma giluwo bed gi mudho\n bende yoregigo obed makierogi ka malaika mar Jehova Nyasaye lawogi.\n ","Nikech gichikona obadhogi kayiem nono\n kendo gikunyona bur kayiem mondo alwarie;\n ","mad kethruok jukgi apoya ka gikia\n mad obadhogi ma gisechikona makgi;\n mad gilwar ei bur ma kargi lal nono.\n ","Eka chunya nobed mamor kuom Jehova Nyasaye\n kendo anabed gimor kuom warruokne.\n ","Ringra gi chunya duto, biro hulo kawacho niya,\n “En ngʼa machalo kodi, yaye Jehova Nyasaye.”\n Ireso joma odhier e lwet joma nigi teko moloyogi,\n Adier, ikonyo joma odhier gi jochan kuom joma mayogi.\n  ","Joma timo neno ma wengegi tek sudo nyime;\n gipenja gik ma ok angʼeyo gimoro amora kuomgi.\n ","Gichula rach kar ber,\n kendo giweyo chunya kochwanyore.\n ","To kane gituo magihewore to ne arwako law ywagruok\n kendo ne abolora katweyo chiemo.\n Kane lamona ok odwoki,\n ","ne awuotho koni gi koni ka chunya lit,\n mana ka gima aywago osiepna kata owadwa.\n Ne akulo wiya ka an gi kuyo maduongʼ\n mana ka gima aywago minwa.\n ","To kane achwanyora, negichokore kaachiel gi mor;\n joma ne monja nochokorena sa ma ok angʼeyo,\n negisiko ka giketho nyinga.\n ","Kaka joma ok oluoro Nyasaye chayo ji,\n ne gijara ka gichano timona marach, ne gikayona lekegi.\n ","Yaye Ruoth, ibiro siko kirango gigi katimore nyaka karangʼo?\n Res ngimana kuom kethruok duto mag-gi.\n Akwayi ni ires ngimana ma nengone tek e lwet sibuochegi.\n ","Abiro goyoni erokamano e chokruok maduongʼ;\n abiro paki e dier oganda maduongʼ mochokore kaachiel.\n  ","Kik iyie ni jogo osungre ni gisenyala,\n joma obedo wasika maonge gima omiyo;\n iyie joma ochaya maonge gimoro sigre\n gi wengegi mar timona marach.\n ","Ok giwuo gi kwe,\n to gichano wacho miriambo,\n kuom joma odak mos e piny.\n ","Giyawona dhogi maduongʼ kendo nyiera ka giwachona giwacho niya, “Haa! Haa!\n Wasenene gi wengewa wawegi.”\n  ","Yaye Jehova Nyasaye, iseneno timgini; kik ilingʼ.\n Kik ibed koda mabor, yaye Ruoth Nyasaye.\n ","Aa malo, kendo chungi mondo ikonya!\n Kedna, yaye Nyasacha kendo Ruodha.\n ","Yala kichwaka kuom timni makare, yaye Jehova Nyasaye ma Nyasacha;\n kik iyienegi gisungre ni gisenyala.\n ","Kik iwe giwach e chunygi niya,\n “Ero, otimorene mana kaka ne wadwaro.”\n Kata giwach niya, “Koro wasemuonye ngili.”\n  ","Mad ji duto mamor nikech chandruokna\n oyud wichkuot kendo pachgi olal;\n mad joma kaworena oyud wichkuot gi achaya.\n ","Mad joma mor kuom loch ma imiya\n okog gi ilo kod mor;\n mad gisiki kagiwacho kinde duto niya,\n “Jehova Nyasaye mondo otingʼ malo\n nikech omiyo jatichne locho.”\n ","Abiro pako timni makare\n kendo kuom pakni duto odiechiengʼ duto.\n"],["An-gi wach e chunya mowuok kuom Nyasaye,\n kuom gima joricho timo:\n Ok giluoro Nyasaye\n kata matin.\n ","Nikech chunye wuonde kendo owuondore kende,\n chunye wuonde ma ok onyal neno richone mosin-go.\n ","Weche mawuok e dhoge richo kendo gin miriambo;\n oseweyo bedo mariek kod timo maber.\n ","Kata konindo e kitandane, to ochano timo gima rach;\n oseketo chunye mar luwo yor richo,\n kendo ok otamre gima rach.\n ","Herani ochopo nyaka e polo malo, yaye Jehova Nyasaye;\n adierani chopo nyaka e polo,\n ","Timni makare chalo gi gode madongo,\n ratiro mari chalo gi kut matut.\n Yaye Jehova Nyasaye, in ema irito ngima dhano gi le.\n ","Mano kaka herani ma ok rum nengone tek, yaye Nyasaye!\n Joma idewo kaachiel gi joma ni piny\n yudo kar pondo margi e bwo tipo mar bwombeni.\n ","Gichamo chiemo mangʼeny e hekalu mari ka gimor;\n imiyogi math moa e aorani mar mor.\n ","Nimar in ema in gi soko mar pi mar ngima;\n kuom lerni ema wanenoe ler.\n  ","Med nyiso herani ni joma ongʼeyi,\n med nyiso timni makare ne joma gie chunygi ni kare.\n ","Mad tiend joma sungore kik nyona,\n kata lwet joma timbegi richo gola kama antie.\n ","Neye kaka joma timo gik maricho oriere piny kopodho\n osedirgi piny ma ok ginyal aa malo!\n"],["Kik chunyi chandre nikech joma richo\n bende chunyi kik gomb gige joma timo gik maricho;\n ","nikech gibiro ner mapiyo mana kaka lum ner;\n gibiro tho mi gilal nono mapiyo mana kaka yiende mangʼich.\n  ","Gen kuom Jehova Nyasaye kendo tim maber.\n Eka inidag e piny kendo inichiem gi mor e lek maber.\n ","Bed mamor kuom Jehova Nyasaye\n eka obiro miyi gik moko duto ma chunyi dwaro.\n  ","Ket yoreni kuom Jehova Nyasaye;\n ket genoni kuome eka obiro timo kama:\n ","Obiro miyo timni makare rieny ka ler mar okinyi,\n kendo obiro miyo ratiro mari bed machalo\n gi wangʼ chiengʼ marieny odiechiengʼ tir.\n  ","Bed mos e nyim Jehova Nyasaye, kendo rite kihori mos;\n kik chunyi chandre ka joma moko dhi nyime maber,\n ka gitimo chenrogi maricho.\n  ","Ritri kik ibed gi mirima kendo lokri iwe ich wangʼ\n kik ibed gi ich wangʼ nikech okelo mana rach.\n ","Nikech joma richo ibiro ngʼad kargi oko,\n to joma oketo genogi kuom Jehova Nyasaye piny biro bedo margi.\n  ","Kinde matin nono to joma timbegi richo ok nobedie;\n kata obedo ni unumanygi to ok unuyudgi.\n ","To joma muol piny biro bedo margi\n kendo gibiro winjo maber ka gin gi kwe maduongʼ.\n  ","Joma timbegi richo chano timo marach ni joma kare\n kendo gimwodo lekegi ka gin gi mirima;\n ","to Ruoth Nyasaye nyiero joma timbegi richo,\n nimar ongʼeyo ni odiechieng-gi biro.\n  ","Joma timbegi richo wuodho liganglagi\n kendo gidolo atungegi,\n mondo gichiel joma odhier gi jochan piny,\n mondo gineg joma yoregi oriere tir.\n ","To ligengligi biro chwoyo adundogi giwegi,\n kendo atungegi biro tur.\n  ","Gima tin ma ngʼat makare nigo\n ber moloyo mwandu mathoth mag joma timbegi richo;\n ","nikech teko mar joma timbegi richo ibiro kethi,\n to Jehova Nyasaye tingʼo ngʼat makare malo.\n  ","Ndalo mag joma kare ongʼere ni Jehova Nyasaye,\n kendo girkeni margi biro siko nyaka chiengʼ.\n ","E kinde mag masira mopore ok ginibed moner,\n bende gibiro bedo gi chiemo mathoth ndalo kech.\n  ","To joma timbegi richo biro lal nono:\n Wasik Jehova Nyasaye biro chalo gi ber mar thiepe manie pap,\n gibiro lal nono, adier gibiro lal nono kaka iro.\n  ","Joma timbegi richo holo ji gik moko to ok chul,\n to joma kare to chiwo gi ngʼwono;\n ","piny biro bedo girkeni mar joma Jehova Nyasaye ogwedho,\n to joma okwongʼo ibiro ngʼad kargi oko.\n  ","Ka Jehova Nyasaye mor gi yor ngʼato,\n to omiyo yorene bedo mopie;\n ","kata ka ochwanyore to ok obi podho;\n nikech Jehova Nyasaye omako lwete.\n  ","Nyaka aa e tin-na mi koro adoko ngʼama duongʼ\n pok aneno ka joma kare ojwangʼ,\n kata ka nyithindgi kwayo chiemo.\n ","Kinde duto gingʼwon kendo giholo ji gigegi nono;\n nyithindgi ibiro gwedhi.\n  ","Lokri iwe timo marach mondo itim maber;\n eka inidag e piny nyaka chiengʼ.\n ","Nikech Jehova Nyasaye ohero joma joratiro,\n kendo ok obi jwangʼo joge ma jo-adiera.\n  Ibiro ritgi maber nyaka chiengʼ,\n to koth joma timbegi richo,\n ibiro ngʼad kargi oko;\n ","joma kare piny biro bedo margi\n kendo gibiro dak e piny nyaka chiengʼ.\n  ","Dho ngʼat makare hulo rieko\n kendo lewe wacho gima ratiro.\n ","Chik mar Nyasache ni e chunye;\n omiyo tiendene ok kier.\n  ","Joma timbegi richo pondo karito joma kare\n ka gidwaro tieko ngimagi;\n ","to Jehova Nyasaye ok bi weyogi e lwetgi\n kata yie bura logi sa ma iyalogi.\n  ","Bed gi geno kuom Jehova Nyasaye\n kendo luw yore.\n Obiro tingʼi malo mi omi piny bed mari;\n ka joma richo ongʼad kargi oko to ibiro neno gi wangʼi.\n  ","Aseneno ngʼama timbene richo kendo makwiny\n kadhi maber mana ka yien mangʼich moti e lowo mowinjore kode.\n ","To ne okalo kamano piyo piyo nono kendo ne ok ochak onene,\n kata ne omanye to ne ok nyal yude.\n  ","Ne kit ngima joma onge ketho,\n non chal joma ngimagi oriere tir,\n ngʼama ohero kwe nigi geno mar dak amingʼa.\n ","To joricho duto ibiro tieki,\n joma timbegi richo ibiro ngʼad ndalogi oko.\n  ","Warruok mar joma kare aa mana kuom Jehova Nyasaye;\n En e kar pondo margi e ndalo mar chandruok.\n ","Jehova Nyasaye konyogi kendo resogi\n oresogi e lwet joma timbegi richo,\n kendo owarogi, nikech gipondo kuome.\n"],["Yaye Jehova Nyasaye, kik ikwera ka in gi mirima\n bende kik ikuma ka mirima mager omaki.\n ","Nikech aserni magi osechwoya,\n kendo lweti osebet kuoma.\n ","Mirimbi mager osemiyo ringra obedo maonge ngima maber;\n chokena ok winj maber nikech richona.\n ","Ketho ma asekethogo oima\n mana ka lodi mapek mohinga tingʼo.\n  ","Adhondena otimo tutu kendo dungʼ marach\n nikech fupa mar timo richo.\n ","Adolora kendo akulora piny chuth odiechiengʼ duto,\n awuotho koni gi koni, ka akuyo.\n ","Ondingʼa rama gi rem malich;\n ringra onge gi ngima maber.\n ","Denda ool kendo tekra orumo chuth;\n achur nikech chunya lit.\n  ","Gik ma chunya dwaro duto ongʼereni maber, yaye Jehova Nyasaye;\n chur ma achurgo ok opondoni.\n ","Chunya gwecho, tekra orumo;\n wengena otimo mudho.\n ","Osiepena gi anywolana ok dwar nena nikech adhondena;\n joma odak buta otangʼ koda.\n ","Joma dwaro kawo ngimana ochiko obadhogi,\n joma dwaro hinya chano kaka ginyalo tieka chuth.\n Gichano miriambo odiechiengʼ duto.\n  ","Achalo ngʼama ite odino, ma ok nyal winjo wach,\n mana ka momo ma ok nyal yawo dhoge;\n ","Achalo gi ngʼat ma ok winj wach,\n ma dhoge ok nyal dwoko wach.\n ","To in ema ariti, yaye Jehova Nyasaye,\n kendo angʼeyo ni ibiro dwoka, yaye Ruoth Nyasacha.\n ","Nimar ne awacho niya, “Kik iyie mondo gisungrena,\n kata gigona siboi ni tienda okier.”\n  ","Nimar achiegni podho,\n kendo rem ma an-go osiko koda.\n ","Ahulo kethona;\n richona chando chunya.\n ","Wasika molwora ngʼeny;\n joma ochaya maonge gima omiyo thoth mokalo akwana.\n ","Joma chulo rach kuom ber ma asetimonegi\n kuodho nyinga ka an to alawo gima ber.\n  ","Yaye Jehova Nyasaye, kik ijwangʼa;\n kik ibed mabor koda, yaye Nyasacha.\n ","Bi piyo mondo ikonya,\n yaye Ruoth Nyasaye kendo Jawarna.\n"],["Ne awacho niya, “Abiro ritora e yorena,\n kendo abiro rito lewa kik wach richo;\n abiro tweyo dhoga gi tol kinde duto\n ma joma timbegi richo ni buta.”\n ","To e seche mane ok awuo kendo alingʼ mos,\n kane ok awach gimoro amora maber,\n pek manie chunya nomedore.\n ","Chunya nodoko maliet e iya\n kendo kane amedo paro matut, to nomedo bedo malit;\n eka ne atingʼo dhoga mi awuoyo:\n  ","Yaye Jehova Nyasaye, nyisa giko mar ngimana\n bende nyisa kar romb ndalona;\n mondo abed ka angʼeyo ni ndalona kadho piyo.\n ","Iseketo ndalona obedo machiek ka bad dhano;\n kar romb higni maga ok gimoro e nyimi,\n ngima dhano ka dhano en mana muya nono.  Sela \n  ","Dhano en mana tipo makadho kata ka owuotho koni gi koni,\n orikni gi tijene mapile kayiem;\n ochoko mwandu mathoth ka ok ongʼeyo ngʼama obiro weyonegi.\n  ","To koro, yaye Ruoth, en angʼo ma amanyo?\n Genona aketo kuomi.\n ","Resa kuom ketho maga duto;\n kik imi abedi ngʼama joma ofuwo jaro.\n ","Ne alingʼ alingʼa, kendo ne ok anyal yawo dhoga mondo awuo,\n nikech in ema isetimo ma.\n ","Gol chwat ma isechwadago oko;\n goch ma lweti goyago ohinga.\n ","Ikwero ji kikumogi nikech richogi;\n itieko mwandugi mana kaka thuth tieko oduma,\n dhano ka dhano en mana muya nono.  Sela \n  ","Winj lamona, yaye Jehova Nyasaye,\n chik iti ni lamona ma adwarogo kony;\n kik idin iti ne ywakna,\n nikech adak kodi mana ka japiny moro,\n an mana wendo kaka kwerena duto ne gin.\n ","We ngʼiya, mondo achak abed moil kendo\n kapok adar aweyo pinyni mi alal e wangʼ ji.\n"],["Ne arito Jehova Nyasaye ka ahora mos;\n ne odwogo ira mi owinjo ywakna.\n ","Ne oywaya oko e bur motimo otodo,\n ne ogola e chwodho gi thidhna.\n Ne oketo tiendena e lwanda\n kendo nomiya kama otegno mondo achungie.\n ","Ne oketo wer manyien e dhoga,\n en wer mipakogo Nyasachwa.\n Ji mangʼeny biro neno mi gibed maluor\n kendo gibiro keto genogi kuom Jehova Nyasaye.\n  ","Ngʼat moketo Jehova Nyasaye\n kaka kar geno mare en ngʼat mogwedhi,\n ngʼat ma ok many kony kuom josunga,\n bende ok omany kony kuom joma lokore mondo olam nyiseche mag miriambo.\n ","Ranyisi misetimo thoth,\n yaye Jehova Nyasaye ma Nyasacha.\n Gigo mane ichanonwa\n onge ngʼama nyalo kwanoni;\n ka dine bed ni wanyalo wuoyo kuomgi;\n to dine gibedo mangʼeny ma ok wanyal wacho.\n  ","Misengini kod chiwo ok ema ne idwaro\n to ita ema iseyawo;\n misengini miwangʼo pep kod chiwo mag golo richo\n ne ok idwaro.\n ","Eka nawacho niya, “Eri an ka,\n asebiro mana kaka ondiki kuoma e Muma.\n ","Chunya dwaro timo dwaroni, yaye Nyasacha;\n chikni ni ei chunya.”\n  ","Alando tim makare e chokruok maduongʼ;\n ok aumo dhoga,\n mana kaka ingʼeyo, yaye Jehova Nyasaye.\n ","Ok apando timni makare e chunya;\n to awuoyo kuom adierani gi warruokni.\n Ok apando herani gi adierani\n ni chokruok maduongʼ.\n  ","Kik itamri kecha, yaye Jehova Nyasaye;\n mad herani gi adierani osik ka rita.\n ","Nikech chandruok mokalo akwana olwora;\n richona osejuka kendo ok anyal neno.\n Gingʼeny moloyo yie wiya,\n kendo chunya onyosore gie iya.\n  ","Bed mamor, yaye Jehova Nyasaye, mondo iresa.\n Bi piyo, yaye Jehova Nyasaye, mondo ikonya.\n ","Mad ji duto madwaro ketho ngimana\n wigi kuodi kendo pachgi olal;\n mad ji duto ma chunygi gombona tho\n oriemb kadok gi wich okuot.\n ","Mad joma nyiera niya, “Haa! Haa!”\n Ngʼengʼ ka gineno wichkuot.\n ","To mad ji duto madwari\n bed moil kendo mamor kuomi;\n mad joma ohero warruok mari osik kawacho niya,\n “Jehova Nyasaye mondo oyud duongʼ!”\n  ","Anto adhier kendo achando,\n mad Ruoth Nyasaye parae.\n In e jakonyna kendo jawarna;\n in e Nyasacha, kik ideki.\n"],["Ngʼama paro joma ok nyal en jahawi;\n Jehova Nyasaye rese ka chandruok omake.\n ","Jehova Nyasaye biro rite kendo biro miyo obed mangima;\n Jehova Nyasaye biro gwedhe e piny,\n kendo ok obi jwangʼe e lwet wasike.\n ","Jehova Nyasaye biro rite e kitandane mar tuo midekre\n kendo obiro miyo oa malo e kitandane ka ohewore.\n  ","Ne awacho niya, “Yaye Jehova Nyasaye, kecha;\n changa, nikech aseketho e nyimi.”\n ","Wasika wuoyo kuoma ka chunygi rach koda, kagiwacho niya,\n “Obiro tho karangʼo mondo nyinge olal chuth?”\n ","Sa asaya ma ngʼato obiro nena,\n to owuondore ni owuoyo kuoma maber,\n to ei chunye to ofwambo weche,\n mondo okethgo nyinga eka oa odhi kendo okeyo wechego ne ji.\n  ","Wasika duto kuodho wach kuoma kaachiel kaka ginyalo hinya,\n chunygi paro gik maricho mogik mondo ohinya,\n kagiwacho niya,\n ","“Tuo marach osekete piny;\n ok obi aa malo kama oninde.”\n ","Koda ka osiepna mane ageno kuome,\n ngʼat mane chiemo koda,\n bende osendhoga.\n  ","To in, yaye Jehova Nyasaye, yie ikecha;\n chunga malo, mondo achulgi.\n ","Angʼeyo ni chunyi mor koda,\n nimar jowasika ok loya.\n ","Itingʼa malo nikech timna makare\n kendo ichunga e nyimi nyaka chiengʼ.\n   ","Pak ne Jehova Nyasaye, ma Nyasach Israel,\n nyaka chiengʼ kendo nyaka chiengʼ.\n Amin kendo Amin.\n"],["Mana kaka mwanda gamo yweyo kamanyo kuonde ma pi nitie,\n e kaka chunya dwari, yaye Nyasaye.\n ","Chunya riyo oloyo mar dwaro Nyasaye.\n En riyo mar dwaro Nyasaye mangima.\n Abiro dhi romo kod Nyasaye karangʼo?\n ","Aseywak mi pi wangʼa osechalo chiemba\n odiechiengʼ gotieno,\n ka ji to wachona odiechiengʼ duto niya,\n “Koro ere Nyasachino?”\n ","Aparo gigi duto\n ka chunya opongʼ giywak:\n aparo kaka ne adhi gi oganda maduongʼ\n ka atelo ni ji madhi e od Nyasaye,\n Ka akok gimor kendo agoyo erokamano\n E dier oganda maduongʼ matimo nyasi gi mor.\n  ","Angʼo momiyo ikuyo, yaye chunya?\n Angʼo momiyo inyosori yaye chunya?\n Ket genoni kuom Nyasaye,\n nikech pod abiro pake,\n kaka Jawarna kendo Nyasacha.\n  ","Chunya lit;\n omiyo abiro pari,\n ka an e piny mar Jordan,\n gi kuonde motingʼore mar Hermon kod e got Mizar.\n ","Kut luongore gi kut\n ei abururu mar pi;\n apaka magi duto gi ahiti mager\n oseywera motera.\n  ","Jehova Nyasaye chiko herane godiechiengʼ,\n to gotieno to wende ni e chunya;\n ma e lamo ma alamogo Nyasach ngimana.\n ","Awacho ni Nyasaye ma lwandana niya,\n “Angʼo momiyo wiyi osewil koda?\n Angʼo momiyo asiko gi kuyo\n ka jawasigu sanda?”\n ","Chokena tho omako kendo rama malit\n seche ma joma kedo koda yanya kochaya,\n ka giwachona odiechiengʼ duto niya,\n “Koro ere Nyasachino?”\n  ","Angʼo momiyo ikuyo, yaye chunya?\n Angʼo momiyo inyosori, yaye chunya?\n Ket genoni kuom Nyasaye,\n nikech pod abiro pake,\n en e Jawarna kendo Nyasacha.\n"],["Ngʼadna bura makare, yaye Nyasaye,\n kendo chwaka e kind joma ok ongʼeyo Nyasaye;\n resa e lwet joma wuondore gi joma timbegi richo.\n ","In Nyasaye ma apondo kuome.\n Koro to ijwangʼa nangʼo?\n Angʼo momiyo nyaka asik ka akuyo,\n ka jawasigu sanda?\n ","Or lerni kod adierani,\n orgi mondo gitelna;\n yie mondo gikela nyaka godi maler,\n nyaka kama idakie.\n ","Eka anadhi e kendo mar misango mar Nyasaye,\n nyaka achopi e nyim Nyasaye,\n Nyasaye ma kelona mor kendo ilo.\n Abiro paki gi nyatiti,\n yaye Nyasaye kendo Nyasacha.\n  ","Angʼo momiyo ikuyo, yaye chunya?\n Angʼo momiyo inyosori, yaye chunya?\n Ket genoni kuom Nyasaye,\n nikech pod abiro pake,\n en e Jawarna kendo Nyasacha.\n"],["Yaye Nyasaye, wasewinjo gi itwa;\n kendo kwerewa osenyisowa,\n gik mane itimo e ndalogi,\n ndalo machon gi lala.\n ","Ne iriembo ogendini mamoko gi lweti iwuon\n kendo ne iguro kwerewa kargi;\n ne itieko ogendinigo\n mi imiyo kwerewa okar.\n ","Ne ok giloyo pinyno gi liganglagi\n kendo kata bedegi bende ne ok okelonigi loch;\n to mana badi iwuon ma korachwich,\n kod ler mar wangʼi ema nomiyo gilocho nimar ne iherogi.\n  ","In e Ruodha kendo Nyasacha,\n magolo chik mondo Jakobo olochi.\n ","Wasiro wasikwa nikech in,\n waloyo joma kedo kodwa kuom nyingi.\n ","Atungʼ mara ok ageno kuome,\n liganglana bende ok mi alochi;\n ","to in ema imiyowa loch ewi wasikwa,\n imiyo joma kedo kodwa neno wichkuot.\n ","Sungawa ni kuom Nyasaye odiechiengʼ duto,\n kendo wabiro pako nyingi nyaka chiengʼ.  Sela  ","To koro isedagiwa kendo isedwokowa piny;\n tinde ok idhi e kedo gi jolwenjwa.\n ","Ne imiyo waringo e nyim wasigu\n kendo joma kedo kodwa oseyakowa.\n ","Ne ijwangʼowa mondo ongamwa ka rombe\n kendo isekeyowa e dier pinje.\n ","Ne iuso jogi nono\n maonge ohala mane iyudo kuom usogi.\n  ","Isemiyo wadoko joma iyanyo e dier joma odak butwa,\n wan joma inyiero kendo ma ocha gi joma olworowa.\n ","Isemiyo olokwa ngero e dier ogendini;\n kendo ogendini kino wigi konenowa.\n ","Wichkuot mara osiko neno e wangʼa odiechiengʼ duto,\n kendo lela wangʼa wichkuot oumo.\n ","Seche ma joma ochaya kendo yanya dirona weche,\n nikech jasigu oramo ni nyaka ochul kuor.\n  ","Magi duto notimorena, kata obedo ni wiwa ne pok owil kodi,\n kata riambo ne singruok mari.\n ","Chunywa ne pok oa moweyi;\n kendo tiendewa ne pok okier moweyo yori.\n ","To pod ne igoyowa agoya mimiyo ondiegi olawowa;\n kendo ne iumowa gi mudho mandiwa.\n  ","Ka dipo ni wiwa nosewil gi Nyasachwa\n kata ni ne waseyaro lwetwa ne nyasaye moro ma wendo,\n ","donge Nyasaye dine ofwenyo wachno,\n nikech ongʼeyo gik malingʼ-lingʼ manie chuny?\n ","To nikech in, tho ochomowa odiechiengʼ duto;\n ikwanowa kaka rombo mitero kar yengʼo.\n  ","Chiew, yaye Ruoth Nyasaye! Inindo nangʼo?\n Yaw wangʼi inen! Kik ikwedwa nyaka chiengʼ.\n ","Ere gima omiyo ipandonwa wangʼi\n momiyo wiyi owil kod pek ma wan-go kod chandruokwa?\n  ","Osedwokwa piny nyaka e buru,\n dendwa omoko piny e lowo.\n ","Aa malo mondo ikonywa;\n reswa nikech herani ma ok rem.\n"],["Chunya bedo mamor gi wer mamit\n e kinde mawero Zaburi maga ne Ruoth;\n kendo lewa chalo kalamb jandiko mongʼith.\n  ","In ema iber moloyo chwo mamoko\n kendo dhogi owir gi ngʼwono,\n nikech Nyasaye osegwedhi nyaka chiengʼ.\n  ","Twe liganglani e bathi, yaye ngʼat maratego;\n rwakri gi ler kod duongʼ.\n ","E duongʼni nyisri ayanga kaka jalocho\n mochungʼ ni adiera gi muolo kod tim makare;\n lweti ma korachwich mondo onyis timbeni miwuoro.\n ","Aserni mabitho mondo ochwo chunje mag wasik ruoth;\n ogendini mondo opodh piny e bwoyi.\n ","Lochni nosik nyaka chiengʼ, yaye Nyasaye;\n kendo tim makare ema nobed kaka ludh loch e pinyruodhi.\n ","Ihero tim makare to imon gi timbe maricho;\n emomiyo Nyasaye, ma Nyasachi,\n osetingʼi malo moyombo jowadu nikech osewiri gi mo mamiyi mor.\n ","Lepi maboyo duto dungʼ tik mane-mane gi poda kod kasia;\n moa e ute ruodhi molichi gi lak liech.\n Wende mindito gi gig wer miyi mor.\n ","Nyi ruodhi ni e kanyakla mag mondi moluor;\n mikach ruoth ni e bathi korachwich korwakore gi dhahabu mogol Ofir.\n  ","Winji nyara, bed mos, kendo chik iti:\n Gol pachi kuom jou kaachiel gi jood wuonu monywoli.\n ","Berni otoyo ruoth; miye duongʼ,\n nikech en ruodhi.\n ","Nyar Turo biro biro gi mich,\n joma nigi mwandu biro dwaro kony kuomi.\n ","Duongʼ olworo ruoth madhako koni gi koni e kar dakne;\n law abola mare oton-oton gi dhahabu.\n ","Omake itere ne ruoth gi law mochwe gi usi;\n nyiri masilili man kode luwo bangʼe kendo ikelonegi.\n ","Irwakogi e ot gi ilo kod mor maduongʼ;\n gidonjo e dala ruoth.\n  ","Yawuoti biro kawo kar wuonegi;\n ibiro ketogi ruodhi e piny duto koni gi koni.\n ","Abiro miyo ji pari e tienge duto nyaka chiengʼ;\n kuom mano ogendini biro paki mochwere manyaka chiengʼ.\n"],["Nyasaye e kar pondowa kendo tekowa,\n en e kar konyruok man kodwa seche duto.\n ","Emomiyo ok wabi luor,\n kata bed ni piny okethore kendo gode mukore e chuny nam,\n ","Kata obedoni pige manie nam wuo kendo golo buoyo\n kata obedo ni gode yiengni kendo dhwolore.  Sela \n  ","Nitie aora moro ma pige kelo mor e dala Nyasaye,\n e dala maler kama Nyasaye Man Malo Moloyo odakie.\n ","Nyasaye odak e iye omiyo ok obi podho;\n Nyasaye biro konye ka piny oyawore.\n ","Ogendini nigi chandruok, kendo pinjeruodhi podho;\n otingʼo dwonde mi piny leny nono.\n  ","Jehova Nyasaye Maratego ni kodwa;\n Nyasach Jakobo e ohingawa.  Sela \n  ","Biuru uneye tije Jehova Nyasaye,\n bi uneye kethruok mosekelo e piny.\n ","Omiyo lwenje rumo e tungʼ piny koni gi koni;\n oturo atungʼ kendo ochodo tongʼ matindo tindo,\n bende owangʼo kuodi gi mach.\n ","“Bed mos, kendo ngʼe ni an Nyasaye;\n ogendini biro miya duongʼ;\n piny duto biro miya duongʼ.”\n  ","Jehova Nyasaye Maratego ni kodwa;\n Nyasach Jakobo e ohingawa.  Sela \n"],["Pamuru lweteu, un ogendini duto;\n Pakuru Nyasaye ka ukok matek gi mor.\n  ","Mano kaka Jehova Nyasaye Man Malo Moloyo lich,\n en Ruoth Maduongʼ man-gi loch e piny duto!\n ","Ne oloyonwa ogendini mi gibet e bwowa,\n ji nopodho piny e tiendewa.\n ","Ne oyieronwa girkeni marwa,\n gik mabeyo mogik ne Jakobo mane ohero.  Sela \n  ","Nyasaye oseidho malo ka ji pake gi mor.\n Jehova Nyasaye osetingʼ malo ka dwond turumbete ywak.\n ","Weruru wende pak ne Nyasaye, weruru wende pak;\n weruru wende pak ne Ruodhwa, weruru wende pak.\n  ","Nikech Nyasaye en Ruodh piny duto,\n werneuru zaburi mar pak.\n ","Nyasaye nigi loch ewi ogendini;\n Nyasaye obet piny e kom lochne maler.\n ","Jotend ogendini ochokore kaachiel\n kaka jo-Nyasach Ibrahim,\n nikech ruodhi mag piny gin mag Nyasaye;\n omiyo Nyasaye oyud duongʼ.\n"],["Jehova Nyasaye duongʼ adier, kendo owinjore chuth gi pak,\n e dala maduongʼ mar Nyasachwa, ma en gode maler.\n  ","E dala motingʼore malo kendo ober neno\n omiyo piny duto bedo mamor.\n Got Sayun chalo gi kama otingʼore malo mar Zafon,\n ma en dala maduongʼ mar Ruoth Maduongʼ.\n ","Nyasaye nitiere e dalane mochiel motegno\n kendo osenyisore ni en e ohingane.\n  ","Ka ruodhi noriwo teko kanyakla,\n kane giwuokne oko kaachiel,\n ","negineno mi gibuok;\n kendo negiringo gia ka luoro omakogi.\n ","Dendgi nochako tetni kanyo\n kendo negibedo gi rem machalo gi muoch ma kayo dhako.\n ","Ne iturogi matindo tindo ka meli mag Tarshish\n ma yamb wuok chiengʼ ongʼinjo.\n  ","Mana kaka wasewinjo\n e kaka waseneno gi wengewa,\n e dala maduongʼ mar Jehova Nyasaye Maratego,\n e dala mar Nyasachwa:\n Nyasaye oselose kama dak berie nyaka chiengʼ.  Sela \n  ","Ei hekalu mari, yaye Nyasaye,\n ema wabetie ka waparo kuom herani ma ok rem.\n ","Mana kaka nyingi, yaye Nyasaye,\n e kaka pakni bende chopo nyaka tungʼ piny;\n lweti ma korachwich opongʼ gi tim makare.\n ","Got Sayun oil,\n kendo mier mag Juda nigi mor,\n nikech iyalo ji maber.\n  ","Wuothi ei Sayun, luorri e iye koni gi koni,\n kwan osuche duto,\n ","par maber kuom ohinga mage,\n nee udi mag ruodhine,\n mondo ibi inyis tienge mabiro.\n  ","Nikech Nyasaye en Nyasachwa manyaka chiengʼ\n obiro bedo jaritwa nyaka chop giko ndalowa e piny.\n"],["Winjuru wachni, un ji duto:\n chikuru itu, un duto mudak e pinyni,\n ","un joma odhier kod joma idew,\n jo-mwandu gi jodhier machalre:\n ","Dhoga biro wacho weche mag rieko,\n weche moa e chunya biro miyo ji winjo tiend weche.\n ","Abiro chiko ita ne ngero moro;\n abiro nyiso tiend midhiero mara ka agoyo nyatitina:\n  ","En ngʼa monego aluor ka ndalo mag richo obiro,\n ka jo-miriambo ma timbegi richo olwora.\n ","Joma oketo genogi kuom mwandu\n kendo masungore kuom mwandugi mathoth?\n ","Onge ngʼama nyalo waro ngima nyawadgi\n kata manyalo chulo Nyasaye nengo moromo ware.\n ","Nikech yor waro dhano tek ahinya,\n maonge nengo madichul marom,\n ","ma dimi odag nyaka chiengʼ\n kendo kik odhi e liel.\n ","Nikech ongʼere ne ji duto ni joma riek tho,\n mana kaka joma ofuwo gi joma omingʼ,\n bende tho mi giwe mwandu ne joma moko.\n ","Lietegi ema biro siko kaka utegi nyaka chiengʼ\n kendo ema gibiro dakie higni gi higni ma ok rum,\n kata obedo ni negimako lope mathoth koni gi koni.\n  ","To ongʼere ni dhano ok siki e piny,\n kata obed gi mwandu mathoth machal nade,\n to otho mana kaka le bende tho.\n  ","Mano e gima biro timore ne joma ogenore kendgi giwegi,\n kendo ne joma luwogi, moluwo wechegi.  Sela \n ","Gichomo liete mokuny nigi mana kaka rombe\n kendo tho biro lokogi chiembe.\n Joma ngimagi oriere tir biro loyogi ka piny oru,\n to dendgi biro towo e liete,\n ka gin mabor gi utegi madongo machalo ute ruodhi.\n ","Anto Nyasaye biro reso chunya mi ogola e liel adier,\n obiro kawa mi odhi koda ire.  Sela \n ","Kik chunyi thagre ka ngʼato mwandune medore,\n kata ka duongʼ mar ode medore;\n ","nikech onge gima obiro kawo odhigo ka otho,\n duongʼ ma en-go ok bi dhi kode e liel,\n ","kata obedo ni ne okawore kaka ngʼama ogwedhi kane pod ongima\n nikech ji nyaka paki ka mwanduni medore,\n ","to obiro dhi mi oriwre gi tiengʼ machon mar kwerene,\n ma ok nyal neno ler mar wangʼ chiengʼ kendo.\n  ","Ngʼat man-gi mwandu mathoth to onge winjo,\n chalo gi le ma otho.\n"],["Jal Manyalo Duto, Nyasaye ma en Jehova Nyasaye,\n wuoyo kendo luongo ji duto modak e piny mondo ochokrene kaachiel,\n chakre wuok chiengʼ nyaka podho chiengʼ.\n ","Nyasaye rieny gie Sayun,\n dala ma berne longʼo chuth.\n ","Nyasachwa biro kendo ok obi lingʼ\n mach ni e nyime mawangʼo gik moko pep,\n kendo ahiti mager olwore.\n ","Oluongo joma odak e polo malo\n kaachiel gi joma odak e piny, mondo oyal joge:\n ","“Choknauru joga maler,\n mane otimo koda singruok e yor misango.”\n ","Kendo polo hulo timne makare,\n nikech Nyasaye owuon e jangʼad bura.  Sela \n  ","“Winjuru, yaye joga, mondo awuo kodu,\n yaye jo-Israel, chiknauru itu mondo atim neno ma akwedougo:\n An Nyasaye ma Nyasachu.\n ","Ok akweru nikech wach misengini mutimona,\n kata nikech misango miwangʼo pep,\n mosiko ka nitie e nyima.\n ","Ok agomb rwath moro amora moa e kundeu\n kata diek moa e abilni magu,\n ","nikech le moro amora manie bungu en mara,\n kaachiel gi jamni makwayo ewi gode gana achiel.\n ","Angʼeyo nying winyo ka winyo manie wi gode,\n kendo gik mochwe duto manie pewe gin maga.\n ","Ka dine bed ni kech kaya to ok dak anyisu,\n nikech piny en mara, kaachiel gi gik moko duto manie iye.\n ","Uparo ni achamo ring rwedhi\n kata ni amadho remb diek?\n ","Chiwuru misango mar goyo erokamano ni Nyasaye,\n chopuru singruok mau ne Nyasaye Man Malo Moloyo,\n ","kendo luongauru e kinde ma un e chandruok;\n to abiro resou e chandruokugo, eka ubiro miya duongʼ.”\n ","Joma timbegi richo to Nyasaye wachonegi ni:\n “Ngʼa momiyou thuolo mar olo chikena\n kata mondo ukaw singruok maga kaka mau?\n ","Ere kaka dutim kamano to uchayo puonjna\n kendo udiro wechena katoku!\n ","Ka uneno jakuo to uriworu kode\n kendo uchodo mana kaka joma moko timo.\n ","Utiyo gi dhou kuom timo richo\n kendo lewu oikore ne wuond.\n ","Usiko uwuoyo marach kuom joweteu\n kendo ukuotho koda ka oweteu mahie ma uago e ich achiel.\n ","Gigi duto usetimo ka an to alingʼ;\n useparo ni an bende achalo kodu.\n To koro akwerou kendo anyisou e wangʼu\n ni useketho kuom timo gigo duto.\n  ","“Paruru matut kuom wachni, un joma wigi wil gi Nyasaye,\n nono to abiro kidhou matindo tindo, maonge ngʼama diresu:\n ","Ngʼat ma timona misango mar erokamano miya duongʼ\n mondo olos yo moriere tir,\n kendo anyise kaka warruok mar Nyasaye chalo.”\n"],["Kecha, yaye Nyasaye,\n kaluwore gi herani ma ok rem;\n gol kethona duto oko\n kuom ngʼwononi maduongʼ.\n ","Luok rochruokna duto oko\n kendo pwodha kuom richona.\n  ","Nikech angʼeyo kethona duto\n kendo richona osiko e nyima.\n ","In iwuon ema asekethoni\n kendo asetimo richo e nyim wangʼi,\n mano omiyo in kare ka iwuoyo\n kendo iwacho adiera ka ingʼadona bura.\n ","En adier chutho ni nonywola e richo\n asebedo ka an jaricho chakre chiengʼ mane minwa omake ichna.\n ","Adier, idwaro ni dhano obed ja-adiera gie chunye iye\n emomiyo ipuonja rieko gie chunya maiye mogik.\n  ","Lwoka maler gi owino eka abiro bedo maler;\n lwoka mondo abed marachar moloyo pe.\n ","We awinjie mor kod ilo;\n mi chokena misetoyo ochak obedie mamor.\n ","Pand wangʼi mondo kik ine richona\n kendo gol kethona duto oko.\n  ","Chwe chuny maler e iya, yaye Nyasaye,\n kendo los chuny motegno mosiko koluori iket e iya.\n ","Kik iriemba buti\n bende kik igol Roho Maler mari kuoma.\n ","Duogna mor ma warruokni kelo\n kendo mi abed gi chuny mohero timo dwaroni,\n mondo chuny makamano orita.\n  ","Eka abiro puonjo joketho yoreni\n kendo joricho biro lokore duogo iri.\n ","Resa e ketho mar chwero remo, yaye Nyasaye,\n tim kamano, yaye Nyasaye ma wara,\n eka lewa biro wer kuom timni makare.\n ","Yaye Ruoth yaw pien dhoga,\n eka dhoga biro hulo pakni.\n ","Ok imor gi misango mitimoni, nikech dine achiwonigo;\n misango miwangʼo pep ok miyi mor.\n ","Misango mar Nyasaye en chuny motur,\n chuny motur kendo mamuol,\n ok itamri, yaye Nyasaye.\n  ","Mi Sayun odhi maber kuom herani;\n chak iger ohinga mag Jerusalem kendo.\n ","Eka ibiro yudo mor kuom misengni mag joma kare,\n kuom misango miwangʼo pep mochiw duto,\n kendo ibiro chiw rwedhi e kendoni mar misango.\n"],["Angʼo momiyo isungori kuom tim marach,\n yaye ngʼat maratego?\n Angʼo momiyo isungori odiechiengʼ duto,\n in ma in gir wichkuot e nyim Nyasaye?\n ","Ichano timbe midwaro wuondogo ji,\n lewi bende chano gik modwaro hinyogo ji;\n kendo lewino chalo gi wembe mabith.\n ","Ihero rach moloyo ber,\n miriambo mitni moloyo wacho adiera.  Sela \n ","Ihero weche duto machwanyo ji,\n yaye in lep mohero wuondni!\n  ","To Nyasaye biro tieli piny matieki chuth nyaka chiengʼ;\n obiro yudhi mi oyiechi oko e hembi;\n obiro pudhi mi ogoli e piny joma ngima.  Sela \n ","Joma kare biro neno mano mi gibed maluor;\n gibiro nyiere kagiwacho ni,\n ","“Koro neyeuru ngʼatno,\n mane ok okawo Nyasaye obedo kar pondo mare,\n to nogeno mana kuom mwandune mathoth\n kendo notieko joma moko mondo eka omed bedo gi teko!”\n  ","An to achalo yiend zeituni\n madongo maber e od Nyasaye;\n ageno kuom hera ma ok rem mar Nyasaye\n manyaka chiengʼ.\n ","Abiro paki nyaka chiengʼ kuom gima isetimo;\n abiro paki e nyim jogi maler.\n Abiro keto geno mara kuom nyingi,\n nikech nyingi ber.\n"],["Ngʼat mofuwo wacho e chunye niya,\n “Nyasaye onge.”\n Gin joma okethore, kendo yoregi obam;\n onge kata ngʼato achiel matimo maber.\n  ","Nyasaye ngʼiyo ji duto gie polo;\n mondo oneye ka bende nitie moro kuomgi ma nigi winjo,\n kata ka bende nitie moro kuomgi mamanyo Nyasaye.\n ","Giduto gisebaro giweyo yo;\n giduto gisekethore;\n onge ngʼama timo maber,\n onge kata achiel.\n  ","Bende joma timo timbe maricho dipuonjre adier?\n  Gin joma kidho joga kaka ji chamo kuon;\n kendo gin joma ok luong Nyasaye mondo okonygi.\n ","To koro gin ka,\n ka kihondko maduongʼ omakogi,\n kata obedo ni onge gima kelo kihondko.\n Nyasaye osekeyo choke joma nomonji;\n isemiyogi wichkuot,\n nikech Nyasaye nodagigi.\n  ","Yaye, mad warruok mar Israel obi koa Sayun!\n Kinde ma Nyasaye duogo ne joge mwandugi,\n onego joka Jakobo obed moil kendo Israel obed mamor!\n"],["Resa gi nyingi, yaye Nyasaye;\n ngʼadna bura kare gi tekoni.\n ","Winj lamona, yaye Nyasaye;\n chik iti ne weche mawuok e dhoga.\n  ","Jopinje moko monja;\n acheje kawo ngimana,\n gin joma ok dew Nyasaye.  Sela \n  ","Adier, Nyasaye e jakonyna;\n Ruoth owuon ema rita.\n  ","Mad chandruok lwor joma ketho nyinga mi ketgi diere;\n tiekgi, nikech in ja-adiera.\n  ","Abiro timoni misango gi chiwo mar hera;\n abiro pako nyingi, yaye Jehova Nyasaye, nikech nyingi ber.\n ","Nikech oseresa kuom gik mathaga duto,\n mi omiyo wengena ongʼiyo wasika tir bangʼ loyogi.\n"],["Winj lamona, yaye Nyasaye,\n kik itamri winjo ywakna;\n ","Winja kendo idwoka.\n Pacha chanda kendo chunya onge gi kwe\n ","Ka awinjo dwond wasika,\n kendo ka joma timbegi richo okwarona wengegi,\n nikech gimiyo abedo gi thagruok\n kendo giyanya ka gin gi mirima.\n  ","Chunya winjo malit e iya\n kendo luoro mar tho osemaka.\n ","Aluor kendo denda tetni;\n kibaji ogoya matek.\n ","Ne awacho niya, “Yaye mad ne bed ni an gi bwombe ka akuru!\n Dine afuyo aa ka mi ayudo yweyo.\n ","Dine aringo adhi mabor\n mi adhi adak e piny ongoro;  Sela \n ","dine areto adhi nyaka kara mar pondo,\n kuma ni mabor gi apaka kod ahiti.”\n  ","Lal pach joma timbegi richo, yaye Ruoth,\n mi lewgi moki e dandgi,\n nikech aneno ka mahundu gi dhawo opongʼo dala maduongʼ.\n ","Odiechiengʼ gotieno gilwenyo kor ohinga mare;\n himruok gi ayany ni e iye.\n ","Teko mar kethruok chopo tijgi ei dala maduongʼ,\n mecho gi wuond osiko e yorene.\n  ","Ka dine ok obedo malichna ka dine ngʼat ma ok dwara ema ogarna,\n to dine apondone.\n ","To en mana in, dichwo kaka an in jawuodha\n kendo osiepna,\n ","mane wan-go gi lalruok matut\n chon kane wawuotho e dier oganda maduongʼ e od Nyasaye.\n  ","Mad tho neg wasika apoya,\n mad liel mwonygi ngili kapod gingima,\n nikech richo olokogi kar dakne.\n  ","An to aluongo Nyasaye,\n kendo Jehova Nyasaye resa.\n ","Odhiambo gi okinyi kod odiechiengʼ\n aywagora ka chunya lit,\n kendo owinjo dwonda.\n ","Owara kapok gimoro ohinya\n kuom lweny ma ji goyago,\n kata obedo ni ji mangʼeny kweda.\n ","Nyasaye mobet e kom loch nyaka chiengʼ,\n biro winjogi kendo biro goyogi:  Sela \n jogo motamore loko yoregi\n kendo ma ok mi Nyasaye luor.\n  ","Jawuodha monjo osiepene;\n oseketho singruok mane otimo kodgi.\n ","Weche mowacho to yom ka mo mabuo,\n to lweny to ni e chunye;\n wechege yomo del moloyo mor wirruok,\n to kara gin mana ligangla mosewuodh oko.\n  ","Ket pek manie chunyi ne Jehova Nyasaye\n to obiro riti;\n ok obi weyo ngʼat makare podhi.\n ","To in, yaye Nyasaye,\n ibiro dwoko joma timbegi richo piny nyaka\n ei bur ma gitow;\n joma joricho machwero remo\n ok bi bet mangima kata moromo nus ndalogi.\n  An to ageno kuomi.\n"],["Kecha, yaye Nyasacha,\n nikech wasika dwaro monja;\n odiechiengʼ duto gidiya ma ok aywe.\n ","Joketh nyinga lawa odiechiengʼ duto;\n ji mangʼeny monja ka sunga omakogi.\n  ","Ka luoro omaka\n to abiro geno kuomi.\n ","Kuom Nyasaye ma apako wachne,\n in Nyasaye ema aketo genona kuomi omiyo ok abi bedo maluor.\n Dhano adhana to nyalo timona angʼo?\n  ","Odiechiengʼ duto gimino koda wach;\n kinde duto gichano kaka digihinya.\n ","Gikuotho kendo gijimbo wach,\n ginono okangʼ ka okangʼ ma agoyo,\n ka gidwaro kawo ngimana.\n  ","Kik iyie gitony kata matin nikech richo mag-gi,\n dwok ogendini piny, yaye Nyasaye, gi mirimbi;\n ","Ndik ywak ma aywakgo\n kwan pi wangʼa machwer e kitapi,\n donge iketogi e kitabu mari?\n  ","Eka wasika biro gomo dok\n ka aluongo kony moa kuomi.\n Mano ema abiro ngʼeyogo ni Nyasaye en jakora.\n ","Kuom Nyasaye ma apako wachne,\n in Jehova Nyasaye ema apako wachne,\n ","kendo Nyasaye ema aketo genona kuome;\n omiyo ok abi bedo maluor.\n Dhano adhana to nyalo timona angʼo?\n  ","Asetimo kodi singruok, yaye Nyasaye;\n abiro chiwoni chiwo maga mag erokamano.\n ","Nikech iseresa e tho\n kendo isegengʼo tienda mi ok ochwanyore,\n mondo mi awuothi e nyim Nyasaye\n ma en e ler makelo ngima.\n"],["Kecha, yaye Nyasaye, yie ikecha\n nikech kuomi ema chunya yudoe kar pondo.\n Abiro pondo e bwo tipo mar bwombeni\n nyaka chop apaka mager rum.\n  ","Aywagora ne Nyasaye Man Malo Moloyo,\n Nyasaye machopona chenroge ema aywakne.\n ","Ooro wach gie polo kendo oresa,\n kokwero joma lawa gi tekregi duto;  Sela \n Nyasaye oro herane gi adiera mare.\n  ","An e dier sibuoche;\n anindo e dier le mager mangemo,\n joma lekegi chalo tonge gi aserni,\n ma lewgi chalo ligangla mabitho.\n  ","Nyingi mondo otingʼ malo moyombo polo, yaye Nyasaye;\n mad duongʼ mari opongʼ piny duto.\n  ","Ne giyaro jogo mondo omak tiendena,\n kane chuny lit odola.\n Ne gikunyo bugo e yora,\n to kata kamano gin giwegi ema giselutore e iye.  Sela \n  ","Chunya otegno, yaye Nyasaye,\n chunya otegno;\n abiro paki gi wer kendo abiro loso wer mamit.\n ","Chiew, in chunya!\n Chiewuru un orutu gi nyatiti!\n Abiro chiewo kogwen.\n  ","Abiro paki e dier ogendini, yaye Jehova Nyasaye.\n Abiro werni e dier ogendini.\n ","Nikech herani maduongʼ chopo nyaka e polo;\n kendo adiera mari chopo nyaka ewi lwasi.\n  ","Nyingi mondo otingʼ malo moyombo polo, yaye Nyasaye;\n mad duongʼ mari opongʼ piny duto.\n"],["Un jotelo, bende uwuoyo gi adiera?\n Bende ungʼado bura moriere tir e dier ji?\n ","Ooyo, uchano mayo ji ratiro magi e chunyu,\n kendo lwetu chano kelo dhawo e piny.\n ","Joma timbegi richo chako lal ae nywolgi;\n gin jo-jendeke kendo gin jo-miriambo aa nywolgi.\n ","Kwiri margi chalo gi kwich thuol,\n chalo gi kwich thuond rachier ma tege oyienyo,\n ","ma kata ja-bochne wuone to ok owinji,\n kata bed ni ja-bochneno olony machal nadi.\n  ","Muk lekegi ei dhogi, yaye Nyasaye,\n yiech kwiri mag sibuoche oko, yaye Jehova Nyasaye!\n ","Mi gilal nono ka pi mamol;\n ka giywayo atungegi to mi asernigi obed madik.\n ","Mana kaka ndach kamnie maleny nono,\n kendo mana kaka nyathi monywol kosetho,\n mad kik gine wangʼ chiengʼ.\n  ","Kapok agulni magi ochako winjo liet mach,\n bed ni en mach mabebni kata maliel mos,\n to joma timbegi richo ibiro ywe oko.\n  ","Joma kare biro bedo mamor kichulonigi kuor,\n ka giniluok tiendegi e remb joma timbegi richo.\n ","Eka ji nowach niya,\n “Kara en adier ni joma kare pod yudo pok;\n kara nitie Nyasaye mangʼado bura ne piny.”\n"],["Resa e lwet wasika, yaye Nyasaye;\n Rit ngimana kuom joma ogar koda.\n ","Gola e lwet joma timo gik maricho\n kendo resa kuom joma riyo mar chwero remo omako.\n  ","Neye kaka gibutona ka girita e yo!\n Joma kwiny chano kaka digihinya,\n to an onge gima rach kata richo masetimo, yaye Jehova Nyasaye.\n ","Onge gima asetimo marach,\n to kata kamano gin to giikore monja.\n Aa malo ikonya; ne chandruokna.\n ","Yaye Jehova Nyasaye, ma Nyasaye Maratego,\n in Nyasach Israel,\n aa malo ikum ogendini duto;\n kik ikech andhoke ma timbegi richo.  Sela \n  ","Gidwogo ka piny imore,\n ka gingʼur ka guogi,\n kendo giwuotho koni gi koni e dala ka gingʼanjo.\n ","Neye gik ma gingʼudho koa e dhogi,\n gingʼudho ligengni gi dhogi,\n kendo giwacho niya, “En ngʼa manyalo winjowa?”\n ","To in nyiergi, yaye Jehova Nyasaye,\n go siboi ne ogendinigo duto.\n  ","Yaye tekona, in ema angʼiyi,\n in e kar pondona, yaye Nyasaye,\n ","Yaye Nyasacha ma jahera.\n  Nyasaye biro telona\n kendo obiro miyo asungra ne joma ketho nyinga.\n ","To kik uneg-gi, yaye Ruoth ma okumbana\n nikech joga dipoka wigi owil.\n Mi giba abaya koni gi koni gi tekoni,\n kendo mi gidog piny.\n ","Nikech richo ma gitimo gi dhogi kuom wuoyo,\n nikech weche mawuok e dhogi,\n wegi mondo sungagi ogajgi.\n Nikech gikwongʼo ji kendo gi wuondo ji,\n ","tiekgi gi mirimbi mager,\n tiekgi mi kargi lal nono,\n eka biro ngʼere e tungʼ piny koni gi koni\n ni Nyasaye nigi loch kuom joka Jakobo.  Sela \n  ","Gidwogo ka piny imore\n ka gingʼur ka guogi,\n kendo giwuotho koni gi koni e dala ka gingʼanjo.\n ","Gibayo koni gi koni ka gidwaro chiemo\n kendo ka ok giyiengʼ to gingʼur.\n ","Anto abiro wer kuom tekoni\n abiro wero herani gokinyi;\n nikech in e ohingana,\n in e kar pondona e kinde mag thagruok.\n  ","In e tekona, omiyo abiro weroni wend pak;\n in e ohingana, yaye Nyasaye,\n in e Nyasacha ma jahera.\n"],["Yaye Nyasaye, isedagiwa mi imuomori kuomwa;\n isebedo ka ikecho kodwa, to koro loswa!\n ","Iseyiengo piny mi ibare diere ariyo,\n Los kuondene mosebarore, nikech oyiengni.\n ","Isenyiso jogi kinde mag chandruok mapek;\n isemiyowa kongʼo mamiyo wakwangʼ.\n  ","To isechungo bandech loch ni joma oluori\n mondo oumgi ka oywanegi atungʼ.  Sela \n  ","Reswa kendo konywa gi lweti ma korachwich\n mondo joma ihero ogol e chandruok.\n ","Nyasaye osewuoyo gie kare maler kowacho niya,\n “Abiro pogo Shekem ne ji,\n kendo abiro pimo ne ji Holo mar Sukoth.\n ","Gilead en mara, Manase bende mara;\n Efraim en oguta mar lweny,\n to Juda en osimbona mar loch.\n ","Moab en besen mara mar luok,\n to Edom e kama amoe wuochena;\n Filistia ema akoke ka aseloyo lweny.”\n  ","En ngʼa mabiro kela e dala maduongʼ mochiel motegno?\n Ngʼa mabiro telona nyaka Edom?\n ","Donge in ema isedagiwa, yaye Nyasaye,\n kendo tinde ok idhi gi jolwenjwa e lweny?\n ","Miwa kony mondo walo wasikwa,\n nikech kony mar dhano onge tich.\n ","Wabiro loyo lweny ka Nyasaye nikodwa,\n kendo obiro nyono wasikwa piny.\n"],["Winj ywakna, yaye Nyasaye;\n chik iti ne lamona.\n  ","Aluongi gie tungʼ piny,\n aluongi ka chunya ool;\n telna nyaka lwanda mohinga gi bor.\n ","Nikech in ema isebedo kar pondona,\n isebedona ohinga motegno maponde ne jasigu.\n  ","Agombo dak e hembi nyaka chiengʼ\n mondo apondie e raum mar bwombeni.  Sela \n ","Nikech isewinjo singruokna kodi, yaye Nyasaye;\n isemiya gweth mikano ne joma oluoro nyingi.\n  ","Med ndalo mar ngima ruoth,\n mede higni e tienge mangʼeny.\n ","Mi obed e kom loch e nyim Nyasaye nyaka chiengʼ;\n ket herani kod adierani mondo orite.\n  ","Eka anasik ka apako nyingi gi wer\n kendo abiro chopo singruokna kodi odiechiengʼ kodiechiengʼ.\n"],["Chunya yudo yweyo kuom Nyasaye kende;\n warruok aa kuome.\n ","En kende ema en lwandana kendo warruokna;\n en e ohingana, onge gima biro bwoga.\n  ","Ubiro siko kumonjo ngʼat achielni nyaka karangʼo?\n Angʼo momiyo uduto unywakone mondo ugoye piny?\n En ngʼat machalo mana gi chiel mayiengni madwaro mukore.\n ","Giramo ni nyaka to gigole oko\n kama entie e duongʼne;\n miriambo ema morogi.\n Dhogi gigwedhogo ji,\n to gi ei chunygi to gikwongʼo ji.  Sela \n  ","Yud yweyo, yaye chunya, kuom Nyasaye kende;\n genona aa mana kuome.\n ","En kende ema en lwandana kendo warruokna;\n en e ohingana; onge gima biro bwoga.\n ","Warruok mara gi luor ma ayudo aa kuom Nyasaye;\n en e lwandana manyalo duto, en e kar pondona.\n ","Un ji, genuru kuome kinde duto;\n olneuru oko gik manie chunyu,\n nikech Nyasaye e kar pondo marwa.  Sela \n  ","Joma nipiny gin mana muya nono;\n joma ni malo gin mana miriambo;\n ka opimgi e ratil, to gin nono;\n gin duto gin mana muya nono.\n ","Kik igen kuom mwandu moma ji\n kata isungri kuom gik mokwal;\n kata bed ni mwandugi medore\n to kik iket chunyi kuomgi.\n  ","Nitie gimoro achiel ma Nyasaye osewacho,\n chutho nitie gik moko ariyo ma asewinjo gi ita:\n ni in, yaye Nyasaye, in ratego,\n ","kendo ni in, yaye Ruoth Nyasaye, ihero ji.\n Kuom adier, ibiro chiwo pok ne ngʼato ka ngʼato\n kaluwore gi gima osetimo.\n"],["Yaye Nyasaye, in e Nyasacha,\n adwari gi tekra duto;\n chunya riyo oloyo mar neni\n kendo denda duto dwari,\n e piny motwo kendo maliet,\n maonge pi modho.\n  ","Aseneni ei kari maler\n kendo asengʼeyo tekoni gi duongʼni.\n ","Nikech herani ber moloyo ngima,\n dhoga biro miyi duongʼ.\n ","Abiro paki kapod angima,\n kendo abiro tingʼo bedena malo e nyingi.\n ","Chunya biro romo mana ka ngʼama oromo gi chiemo mabeyo mogik;\n abiro yawo dwonda ka apaki gi wer.\n  ","Ka an e kitandana to apari;\n pacha osiko pari seche duto mag otieno.\n ","Nikech in e konyruokna,\n awer ka an e bwo tipo mar bwombeni.\n ","Chunya omoko kuomi;\n lweti ma korachwich orita.\n  ","Joma dwaro kawo ngimana ibiro tieki;\n gibiro dhi piny nyaka ei bur kama tut.\n ","Ibiro chiwgi ne ligangla\n kendo gibiro doko chiemb ondiegi.\n  ","To ruoth to biro bedo moil kuom Nyasaye;\n ji duto masingore e nying Nyasaye biro pake,\n to dho jo-miriambo ibiro um mi lingʼ.\n"],["Winja, Yaye Nyasaye e kinde manyisi chandruokna;\n rit ngimana kuom jasigu ma bwoga.\n ","Panda ne chenro maricho mag joma richo,\n panda ne koko ma oganda matimo marach goyo.\n  ","Gipiago lewgi ka ligangla\n kendo gichimo wechegi ka asere motimo sum.\n ","Gidiro asere kama giponde mondo gichwogo ngʼama onge ketho;\n gibaye gi asere apoya ka gionge luoro.\n  ","Gijiwore ngʼato gi ngʼato kuom chenrogi maricho,\n giwuoyo kaka ginyalo pando obadhogi,\n kagiwacho niya, “En ngʼa mabiro nenogi?”\n ","Gichano timo ne ji marach kagiwacho niya,\n “Waseloso chenro malongʼo chuth!”\n Kuom adier, pach dhano gi chunye opando riekni maricho miwuoro.\n  ","To Nyasaye biro bayogi gi aserni;\n apoya nono, ibiro puodgi piny.\n ","Obiro loko lewgi mi gogi gin giwegi\n mi otiekgi chuth;\n ji duto monenogi biro kino wigi gi wuoro.\n ","Ji duto biro bedo maluor,\n gibiro hulo tije Nyasaye,\n kendo gibiro paro mos kuom gima osetimo.\n  ","Joma kare mondo obed moil kuom Jehova Nyasaye\n kendo gipondo kuome;\n ji duto moriere tir gie chunygi mondo opake!\n"],["Pak riti e dala mar Sayun, yaye Nyasaye,\n wabiro rito singruokwa duto.\n ","Yaye in miwinjo lamo,\n in ema ji duto biro biro iri.\n ","Kane richowa turowa,\n iweyonwa kethowa.\n ","Joma iyiero gin joma ogwedhi,\n jogo ma ikelo machiegni mondo odag e hekalu mari!\n Gik mabeyo mowuok e odi oromowa chuth,\n mana gigo moa e hekalu mari maler.\n  ","Idwokowa gi timbe madongo makare,\n yaye Nyasaye ma Jawarwa,\n yaye geno mar piny koni gi koni\n kendo mar nembe man maboyo mogik,\n ","in mane iloso gode gi tekoni iwuon\n kane imanori gi teko,\n ","in mane imiyo nembe olingʼ,\n wuo mar apaka margi,\n kod koko mag ogendini.\n ","Joma odak kuonde maboyo oluoro timbeni miwuoro,\n imiyo ji werni gimor,\n kuma okinyi yaworee kendo odhiambo rumoe.\n  ","Irito piny kendo iolone pi,\n imiyo obedo momew moromo chuth.\n Aore mag Nyasaye opongʼ gi pi\n mamiyo ji bedo gi cham,\n nimar kamano e kaka ne ichano chon.\n ","Ipuro puothene\n kendo iloso oparane duto.\n Imiyo puothene bedo mangʼich,\n kendo igwedhe gi cham.\n ","Igwedho higa gi cham mogundho,\n kendo gechegi mwandu opongʼo.\n ","Pewe motimo lum mag piny ongoro ngʼich oromo;\n kendo gode opongʼ gi mor.\n ","Lek duto jamni kwaye ka giwinjo maber\n kendo holni cham mochiek odhure;\n gikok gimor kendo giwer.\n"],["Go koko gi mor ne Nyasaye, in piny duto!\n ","Wer kipako duongʼ mar nyinge;\n mi pakne obed gi duongʼ!\n ","Wachne Nyasaye niya, “Mano kaka timbe mitimo dongo!\n Tekoni duongʼ manade,\n mamiyo wasiki duto leny nono koneni.\n ","Piny duto kuloreni;\n giweroni wende pak;\n giwero wende pak ka gipako nyingi.”  Sela \n  ","Biuru uneye gik ma Nyasaye osetimo;\n bi uneye kaka gik motimo ne dhano dongo!\n ","Ne oloko nam lo motwo,\n mine gikalo pige ka giwuotho gi tiendegi,\n Biuru mondo wabed moil kuome.\n ","Olocho nyaka chiengʼ gi teko ne,\n wengene ema rito ogendini.\n Omiyo kik jongʼanyo hedhre mar kedo kode.  Sela \n  ","Pakuru Nyasachwa, yaye ogendini,\n neuru ni pak mipakego ji duto owinjo;\n ","oserito ngimawa\n kendo osegengʼo tiendewa ni kik kier.\n ","Yaye Nyasaye ne itemowa ni in iwuon;\n ne ipwodhowa ka fedha.\n ","Ne iterowa e od twech\n kendo ne iketo lodi mapek e dier ngʼewa.\n ","Ne imiyo ji onyono wiyewa;\n kendo ne wakalo mach gi pi,\n kata kamano ne ikelowa nyaka kama omew.\n  ","Abiro biro e hekalu mari gi misango miwangʼo pep\n kendo abiro chopo kwongʼruok masetimo kodi.\n ","Kwongʼruok mane asingoni e chunya kendo awacho gi dhoga\n kane an e thagruok.\n ","Abiro timoni misango gi jamni machwe\n kendo abiro miyi chiwo mar imbe;\n bende abiro chiwoni rwedhi gi diek.  Sela \n  ","Biuru uchik itu, un duto muluoro Nyasaye;\n we anyisue gik ma osetimona.\n ","Ne aywakne gi dhoga;\n pakne ne ni e lewa.\n ","Ka dine bed ni amor gi richo manie chunya,\n to Ruoth dine ok ochikona ite,\n ","to kuom adier, Nyasaye osechikona ite\n kendo osewinjo dwonda ka alame.\n ","Pak obed ne Nyasaye,\n ma ok osedagi lamona,\n kata golo herane kuoma.\n"],["Mad Nyasaye timnwa ngʼwono kendo owinjwa;\n mad omi wangʼe rienynwa maber,  Sela \n ","mondo yoreni ongʼere e piny,\n kendo ogendini duto oyud warruokne.\n  ","Mad ji paki, yaye Nyasaye;\n mad ji duto opaki.\n ","Mad ogendini obed mamor kendo ower gi ilo,\n nikech irito ji gi ratiro,\n kendo itayo ogendini mag piny.  Sela \n ","Mad ji paki, yaye Nyasaye;\n mad ji duto opaki.\n  ","Eka piny biro chiego cham kaka owinjore\n kendo Nyasaye, ma Nyasachwa, biro gwedhowa.\n ","Nyasaye biro gwedhowa,\n kendo piny duto koni gi koni biro luore.\n"],["Mad Nyasaye aa malo, mad wasike ke;\n mad joma kedo kode ring konene.\n ","Mad iriembgi gi dhi mabor,\n mana kaka yamo riembo iro tero mabor;\n mad joma timbegi richo lal nono e nyim Nyasaye\n mana kaka odok leny kowinjo mach.\n ","To joma kare to mad bed mamor\n kendo moil e nyim Nyasaye;\n mad gibed mamor kendo gibed mamor chuth.\n  ","Weruru ne Nyasaye, weruru wende pak ne nyinge,\n miyeuru duongʼ, En moriembo gechene e boche polo,\n nyinge en Jehova Nyasaye,\n beduru moil e nyime.\n ","Nyasaye modak kare kama ler.\n En wuoro ne joma onge gi wuonegi kendo en jachwak mon ma chwogi otho.\n ","Nyasaye keto joma odongʼ kendgi e udi\n kendo otelo ne joma otwe kower;\n to joma ohero ngʼanyo to dak e piny ma chiengʼ otwoyo kururu.\n  ","Kane iwuok idhi kitelo ne jogi, yaye Nyasaye,\n kane iwuotho e piny mokethore maonge tich,  Sela \n ","piny noyiengni\n kendo polo noolo koth e piny,\n e nyim Nyasaye, Jal man Sinai,\n e nyim Nyasaye ma Nyasach Israel.\n ","Ne ichiwo koth mogundho, yaye Nyasaye;\n ne idwogo chuny girkeni mari mane ojony.\n ","Jogi nokawo pinyno modakie kendo nichiwo ne joma odhier gik ma gilando,\n kigolo kuom mwanduni mogundho, yaye Nyasaye.\n  ","Ruoth nolando wach kendo oganda mane okawo wachno\n mi okeye ne duongʼ mokalo:\n ","“Ruodhi gi jolweny dar gi ngʼwech;\n ji pogo gik moyaki e kambi.\n ","Kata mana sa ma inindo but mach kama liet,\n to bwombe mag akuchena oum gi dhahabu,\n kendo yierene oum gi fedha maleny.”\n ","Kane Jal Maratego okeyo ruodhi manie piny,\n to ne ochal mana gi pe molwar koa e kama otingʼore gi malo mar Zalmon.\n  ","Gode mag Bashan gin gode madongo miwuoro;\n godego mag Bashan ojuothore adier.\n ","Angʼo momiyo ungʼicho gi nyiego, yaye gode mojuothore,\n angʼo momiyo nyiego omakou gi got kama Nyasaye oyiero mondo ogurie lochne,\n kama Jehova Nyasaye owuon biro dakie nyaka chiengʼ?\n ","Geche mag lweny mag Nyasaye gin tara gi tara;\n gingʼeny mokalo akwana;\n Ruoth osebiro koa Sinai mondo odonji kare maler.\n ","Kane iidho idhi malo\n to ne itelone joma nimako e lweny;\n kendo ne ikawo mich mane ji omiyi,\n nyaka mich mane jongʼanyo omiyi,\n mondo in Jehova Nyasaye, idag kanyo.\n  ","Pak odog ne Ruoth, ma en Nyasaye ma Jawarwa,\n Nyasaye matingʼonwa pekwa ndalo duto.  Sela \n ","Nyasachwa en Nyasaye ma waro ji;\n tony e tho aa kuom Jehova Nyasaye Manyalo Gik Moko Duto ma Wuon Loch.\n ","Kuom adier, Nyasaye biro toyo wiye wasike,\n obiro mayo joma dhi nyime gi timo richo osimbo motimo yier ma girwako.\n ","Ruoth wacho niya, “Abiro gologi oko Bashan;\n abiro gologi oko kama tut mar nam,\n ","mondo unyum tiendeu e remb joma kedo kodu,\n seche ma guogi magu olodho lewgi ka gichamo makorgi.”\n  ","Wuodhi koro nenore maler, yaye Nyasaye,\n wuodh Nyasacha ma Ruodha nenore maler kodonjo kare maler.\n ","Joma wer gi dhogi otelo eka joma wer ka goyo thumbe luwogi,\n nyiri magoyo oyieke bende ni kodgi machiegni.\n ","Pakuru Nyasaye e dier chokruok maduongʼ;\n pakuru Jehova Nyasaye e dier chokruok mar jo-Israel.\n ","Dhoot matin mar joka Benjamin otelonegi,\n oganda maduongʼ mar ruodhi moa e dhood Juda bende ni kodgi,\n eka nitie ruodhi moa e dhout Zebulun gi Naftali.\n  ","Chok tekoni kaachiel, yaye Nyasaye; nyiswa tekoni,\n yaye Nyasaye; kaka isebedo kitimo nyaka aa chon.\n ","Nikech hekalu mari man Jerusalem\n ruodhi biro keloni mich.\n ","Kwer ondiek manie dier togo,\n kwer kweth mag rwedhi manie dier nyiroye mag ogendini.\n Mi okel sirni mangʼeny mag fedha ka wiye okuot.\n Ke ogendini mohero lweny.\n ","Joote biro biro koa Misri;\n Kush bende biro bolore ne Nyasaye.\n  ","Weruru ne Nyasaye, yaye pinjeruodhi mag piny,\n weruru wende pak ne Ruoth Nyasaye,  Sela \n ","werneuru ne Jal mariembo gechene e kor polo malo manyaka nene,\n Jal mamor gi dwol maduongʼ.\n ","Landuru teko mar Nyasaye\n ma nigi duongʼ kuom Israel,\n kendo ma nigi teko e kor polo.\n ","Ilich miwuoro ka in kari maler, yaye Nyasaye,\n Nyasach Israel chiwo teko gi nyalo ne joge.\n  Pak mondo obed ne Nyasaye!\n"],["Resa, yaye Nyasaye,\n nikech pi oseima nyaka e ngʼuta.\n ","Asechako nimo e chwodho matut,\n kama onge lowo motegno ma ngʼato nyalo chungʼie.\n Asechopo e chuny pi kama tut,\n kendo apaka olwora oketa diere.\n ","Koro aseywak mondo okonya mi aol;\n dwonda rewni.\n Wengena pek,\n ka amanyo Nyasacha.\n ","Joma ochaya maonge gima omiyo\n ngʼeny moloyo yie wiya;\n joma olokore wasika kayiem thoth adier,\n jogogo madwaro mondo otieka.\n Ichuna mondo adwok\n gima ne ok akwalo.\n  ","Ingʼeyo fupa, yaye Nyasaye;\n kethona ok opondoni.\n  ","Mad joma ogeno kuomi\n kik ne wichkuot nikech an,\n yaye Ruoth, Jehova Nyasaye Maratego;\n mad joma manyi\n kik ne wichkuot nikech an,\n yaye Nyasach Israel.\n ","Nimar ji yanya to alingʼ alingʼa nikech in,\n kendo wichkuot obako lela wangʼa.\n ","Achalo wendo ne owetena\n an kaka jamwa ne yawuot minwa;\n ","nikech hera matut ma aherogo odi tieka,\n kendo ayenje mag joma yanyi lwar kuoma.\n ","Ka aywak kendo atweyo chiemo\n to pod nyaka ayud ayany;\n ","ka arwako law ywak,\n to ji oloka ngero.\n ","Joma obet e rangach jara,\n kendo alokora wer ma jokongʼo wero.\n  ","To alami, yaye Jehova Nyasaye,\n e kinde ma iikori mar konya;\n kuom herani maduongʼ, yaye Nyasaye,\n dwoka gi resruok mari mar adier.\n ","Gola oko e chwodho,\n kik iyie anim;\n resa e lwet joma ochaya,\n gola e chuny pi kama tut.\n ","Kik iwe ohula ywera mi tera\n kata kut mwonya duto,\n kata bur matut um dhoge ka an e iye.\n ","Dwoka, yaye Jehova Nyasaye, dwoka, nikech herani ber;\n lokri ira kuom kechni maduongʼ.\n ","Kik ipand wangʼi ne jatichni;\n dwoka piyo, nikech anie chandruok.\n ","Bi machiegni mondo ikonya,\n resa nikech joma kedo koda.\n  ","Ingʼeyo kaka ijara, kaka ikuodo wiya kendo kaka aneno wichkuot;\n wasika duto ochoma tir.\n ","Ajara osechodo chunya\n kendo aonge gi kar kony.\n Ne amanyo joma hoya,\n to ne ok ayudo kata achiel.\n ","Negiketo kedhno e chiemba\n kendo negimiya kong andwayo mondo otiekna riyo.\n  ","Mad mesa mochan e nyimgi lokre obadho;\n kendo mad olokrenegi gir chulo kuor kod otegu.\n ","Mad wengegi dinre mondo kik ginen\n kendo oguchgi odolre nyaka chiengʼ.\n ","Ol mirimbi kuomgi;\n we mirimbi mager omakgi.\n ","Mad miechgi dongʼ gundni;\n kendo kik iyie ne ngʼato angʼata dag e hembgi.\n ","Nimar gisando joma ihinyo\n kendo giwuoyo kuom lit mag joma ihinyo.\n ","Ket ketho e wigi kuom ketho ka ketho ma gitimo;\n kendo kik iyie giyud warruok mari.\n ","Mad ruch kargi oko e kitap joma ngima\n kendo kik kwan-gi kaachiel gi joma kare.\n  ","An-gi rem kendo awinjo marach e chunya;\n mad warruokni rita, yaye Nyasaye.\n  ","Abiro pako nying Nyasaye gi wer\n kendo abiro miyo nyinge duongʼ gi erokamano.\n ","Mano biro miyo Jehova Nyasaye mor moloyo rwadh pur,\n moloyo rwath mabwoch man-gi tungene kod ombongʼne.\n ","Joma odhier biro neno mi gibed mamor,\n un ma udwaro Nyasaye mad chunyu bed mangima!\n ","Jehova Nyasaye winjo joma ochando\n kendo ok olok ngʼeye ne joge motwe.\n  ","Piny gi polo mondo opake,\n kaachiel gi nembe kod gik moko duto mawuothoe igi,\n ","nikech Nyasaye biro reso Sayun\n kendo obiro gero dala mag Juda kendo.\n Eka ji nodag kanyo kendo ginikawe kaka margi;\n ","enobed girkeni mar koth jotichne,\n kendo joma ohero nyinge nodag kanyo.\n"],["Ret piyo mondo iresa, yaye Nyasaye;\n bi piyo mondo ikonya, yaye Jehova Nyasaye.\n  ","Mad joma dwaro ngimana\n yud wichkuot kendo pachgi lal;\n mad ji duto ma gombona hinyruok\n dog kuma giaye ka giyudo achaya.\n ","Mad joma wachona niya, “Haa! Haa!”\n Dog kuma giaye ka wichkuot omakogi.\n ","To mad ji duto madwari\n bed moil kendo mamor kuomi;\n mad joma ohero warruok mari osik kawacho niya,\n “Jehova Nyasaye mondo oyud duongʼ!”\n  ","Adhier kendo achando;\n bi ira piyo, yaye Nyasaye.\n In e konyruokna kendo jaresna;\n kik ideki, yaye Jehova Nyasaye.\n"],["Kuomi ema aseponde, yaye Jehova Nyasaye;\n kik iwe ayud wichkuot.\n ","Konya kendo gola e chandruok, nikech timni makare;\n winja kendo iresa.\n ","Bedna lwanda mar pondo,\n ma anyalo ringo adhiye seche duto;\n gol chik mondo iresa,\n nimar in e lwandana kendo ohingana.\n ","Resa e lwet joma timbegi richo, yaye Nyasacha,\n gola kuom richo gi joma kwiny momaka matek.\n  ","Nimar in ema isebedo genona, yaye Jehova Nyasaye Manyalo Gik Moko Duto,\n in ema isebedo kimiya chir nyaka ae tin-na.\n ","Asebedo ka ayiengora kuomi nyaka ne nywola;\n in ema ne igola ei minwa.\n Abiro apaki nyaka chiengʼ.\n ","Alokora gima bwogo ji mangʼeny\n to kata kamano in e kar pondo mara motegno.\n ","Dhoga opongʼ gi pakni,\n kendo asiko ahulo duongʼni maler odiechiengʼ duto.\n  ","Kik ijog koda ka koro ati;\n kik ijwangʼa ka tekra orumo.\n ","Nimar wasika wuoyo marach kuoma;\n jogo marita mondo onega loso wach kaachiel.\n ","Giwacho niya, “Nyasaye oseweye;\n laweuru mondo umake,\n nikech onge ngʼama biro rese.”\n ","Kik ibed mabor koda, yaye Nyasaye;\n bi piyo mondo ikonya, yaye Nyasacha.\n ","Mad joma donjona lal nono ka wigi okuot;\n mad joma dwaro hinya,\n obed gi achaya kod wichkuot koni gi koni.\n  ","Anto abiro siko ka an gi geno;\n abiro paki kendo abiro medo paki.\n  ","Dhoga biro hulo timni makare,\n kod warruokni odiechiengʼ duto,\n kata obedo ni gingʼeny mohinga ngʼeyo.\n ","Abiro biro mondo anyis ji timbeni madongo,\n yaye Jehova Nyasaye Manyalo Gik Moko Duto;\n abiro nyiso ji timni makare, timni makare in kendi.\n ","Isepuonja nyaka aa e nyathi, yaye Nyasaye,\n kendo nyaka kawuono pod ahulo timbe miwuoro.\n ","Kata ka ochopo kinde ma ati kendo wiya oselokore lwar,\n to kik iweya, yaye Nyasaye,\n nyaka ahul tekoni ni tienge mabiro,\n kendo ahul timbeni madongo ni tienge duto mabiro.\n  ","Timni makare ochopo nyaka ei kor polo, yaye Nyasaye,\n in misetimo gik madongo.\n En ngʼa ma dipim kodi, yaye Nyasaye?\n ","Kata obedo ni isemiyo aneno chandruok mathoth kendo malit,\n to pod ibiro miyo abed mangima kendo.\n Ibiro gola e bur matut\n mi achak abed gi duongʼ.\n ","Ibiro miyo duongʼ ma an-go medore\n kendo ibiro chako ihoya kendo.\n  ","Abiro paki gi nyatiti\n nikech adiera mari, yaye Nyasaye;\n abiro weroni wend pak gi orutu,\n yaye Nyasaye Maler mar Israel.\n ","Abiro kok gi mor\n ka aweroni wend pak,\n nikech an ngʼat misewaro.\n ","Dhoga biro nyiso ji kuom timbeni makare\n odiechiengʼ duto,\n nimar joma ne dwaro hinya\n oseneno wichkuot kendo osengʼengʼ.\n"],["Sidh ne ruoth adiera mari, yaye Nyasaye,\n sidh ne wuod ruoth timni makare.\n ","Obiro ngʼado ne jou bura makare,\n obiro kelo adiera ne jou masandore.\n ","Gode biro kelo mwandu ne ji,\n kendo thuche biro kelo olemb tim makare.\n ","Obiro chwako joma odhier manie dier ji\n kendo obiro reso nyithind joma ochando;\n to thiro ji, to obiro tieko pep.\n ","Obiro siko ka wangʼ chiengʼ,\n obiro siko ka dwe e tienge duto.\n ","Obiro chalo gi koth machwe e lum mongʼadi maber\n kendo gi kodh ajiki mamiyo piny ngʼich.\n ","E ndalone joma kare biro dhi maber,\n kendo kwe biro bedo mogundho nyaka chop dwe lal nono.\n  ","Obiro bedo gi loch chakre nam nyaka nam\n kendo kochakore Aora maduongʼ nyaka kuma piny ogikie.\n ","Ogendini modak e piny ongoro biro kulorene\n kendo wasike biro nangʼo lowo gi dhogi.\n ","Ruodhi mag Tarshish kod mag dho nembe man maboyo\n biro miye gik moko,\n kendo ruodhi mag Sheba gi mag Seba\n biro kelone mich.\n ","Ruodhi duto biro kulorene\n kendo ogendini duto biro tiyone.\n  ","Nimar obiro konyo joma ochando maywagore,\n jogo modhier maonge gi jakony.\n ","Obiro kecho joma ok nyal gi joma ochando\n kendo obiro reso ngima joma ochando.\n ","Obiro gologi e dich modigigo kendo e timbe mahundu,\n nimar okwano rembgi ka gima nengone tek.\n  ","Mad odag amingʼa!\n Mad kelne dhahabu moa Sheba.\n Mad ji duto sik ka lamone\n kendo ka gwedhe odiechiengʼ duto.\n ","Mad cham bed mangʼeny e piny duto,\n bende gikwak nyaka wi godo matindo duto.\n Mad olembene ol mathoth ka Lebanon,\n kendo mad onyagi ka lum manie pap.\n ","Mad nyinge sik nyaka chiengʼ\n kendo mad odhi nyime ka wangʼ chiengʼ.\n  Ogendini duto ibiro gwedhi gi gweth moa kuomi\n kendo gibiro luongi ni ngʼat mogwedhi.\n   ","Jehova Nyasaye, ma Nyasach Israel, mondo oyud opak,\n en kende ema otimo gik miwuoro.\n ","Nyinge man-gi duongʼ mondo opaki nyaka chiengʼ\n kendo mad piny duto pongʼ gi duongʼne.\n Amin kendo Amin.\n   ","Ma e giko mag lamo mag Daudi Wuod Jesse.\n"],["Adier Nyasaye timo maber ni jo-Israel,\n otimo maber ne jogo maler ei chunygi.\n  ","Anto tiendena nodwaro kier.\n Ne achiegni aa kama ne anyono.\n ","Nimar ne agombo timbe joma ochayo ji\n kane aneno kaka joma timbegi richo dhi maber.\n  ","Gionge gi pek moro amora\n kendo dendgi ber kendo otegno.\n ","Chandruok mamako ji gin ok yudgi\n kendo ok githagre kaka ji mamoko thagore.\n ","Emomiyo sunga chalonegi thiwni mar ngʼut,\n kendo girwako mahundu ka law.\n ","Wengegi onyiedhore gi bor\n kendo miriambo maricho mopongʼo pachgi onge gikogi.\n ","Gijaro ji kendo giwuoyo ka gihimo ji,\n nikech gichayo ji gisiko gibwogo ji ni ji biro wuoro.\n ","Giwacho weche polo gi dhogi\n to lewgi to gimakogo mwandu mag piny.\n ","Emomiyo jogegi doknegi kendo pakogi\n kendo ok giyud rach moro amora kuomgi.\n ","Giwacho niya, “Ere kaka Nyasaye nyalo ngʼeyo?\n Nyasaye Man Malo Moloyo to ongʼeyo angʼo?”\n  ","Kama e kaka joma timbegi richo chalo,\n ok gidew gimoro amora kendo mwandugi osiko medore ameda.\n  ","Kare asetemo ritora mondo chunya osik kaler kayiem,\n kendo asetemo gengʼo lwetena ni kik omul richo kayiem.\n ","Nimar asiko achandora seche duto,\n kendo ayudo kum okinyi kokinyi.\n  ","Ka dine bed ni awacho kamano,\n to dine andhogo nyithindi.\n ","To kane atemo winjo tiend gigi duto,\n to ne opek mohinga;\n ","nyaka ne adonjo kama ler mar lemo mar Nyasaye;\n eka nawinjo kaka gikogi nobedi.\n  ","Chutho iketogi kama poth-poth,\n kendo idwokogi piny mi gikethre.\n ","Mano kaka itiekogi apoya nono,\n mi masiche malich lal kodgi nono!\n ","Gilal nono ka lek ma ngʼato oleko gokinyi,\n omiyo e kinde ma ia malo, yaye Ruoth Nyasaye,\n to ok ibi dewogi mana ka kido maonge.\n  ","Kane iya owangʼ,\n kendo chunya winjo lit,\n ","to pacha nolal kendo ne abedo mofuwo,\n ne achalo le maonge rieko e nyimi.\n  ","Kata kamano an kodi ndalo duto,\n kendo imaka gi bada korachwich.\n ","Itaya gi rieko mingʼadona\n kendo bangʼe ibiro tera kar duongʼ.\n ","En ngʼa ma an-go e polo makmana in?\n Piny bende onge gi gimoro amora madwaro moloyi.\n ","Ringra gi chunya nyalo doko manyap,\n to Nyasaye ema miyo chunya teko,\n kendo en e girkeni mara nyaka chiengʼ.\n  ","Joma ni mabor kodi biro lal nono\n kendo ibiro tieko ji duto ma ok jo-adiera ne in.\n ","An to berna ka an but Nyasaye.\n Aseketo Jehova Nyasaye Manyalo Gik Moko Duto kar pondona,\n kendo abiro lando gik moko duto mitimo.\n"],["Angʼo momiyo isedagiwa nyaka chiengʼ, yaye Nyasaye?\n Angʼo momiyo mirimbi dhwolore ka iro kochomo rombe mag lek mari iwuon?\n ","Par jogi mane ingʼiewo chon gi lala,\n oganda ma gin girkeni mari, kendo mane iwaro,\n Got Sayun, kama in iwuon idakie.\n ","Lokri ichom kuonde mosebedo kokethore nyaka nene,\n lokri ichom kethruok maduongʼ ma jasigu osekelo e kari maler mar lemo.\n  ","Wasiki noruto kama iromoe kodwa;\n kendo negichungo bendechegi mochungʼ kar timbegi maricho.\n ","Negitimore marach mana ka ji mangʼawo leyegi malo\n ka gidwaro tongʼo yiende madongo dongo modongo modhigore.\n ","Negituro chumbe modol odol\n gi tindogi kod nyundogi.\n ","Ne giwangʼo kari maler mar lemo molokore buru,\n kendo ne gidwanyo kama nyingi dakie.\n ","Negiwacho e chunygi niya, “Wabiro tiekogi chuth!”\n Ne giwangʼo kuonde duto e piny mane ilame Nyasaye.\n ","Tinde ok wayud honni kata ranyisi,\n kendo onge jonabi modongʼ kata achiel,\n to onge kata ngʼato achiel kuomwa mongʼeyo\n ni mano biro bedo kamano nyaka karangʼo.\n  ","Nyaka karangʼo ma jasigu biro jarie, yaye Nyasaye?\n Ibiro yiene jasigu mondo oyany nyingi nyaka chiengʼ koso?\n ","Angʼo momiyo itamo lweti tiyo tichne,\n mana lweti ma korachwich?\n Gole oko kama isoye ei lepi mondo itiekgi!\n  ","To Nyasaye in e Ruodha nyaka chakre chon, yaye Nyasaye,\n kendo isebedo kikelo resruok e piny.\n ","In ema ne ipogo nam e diere ariyo gi tekoni,\n kendo ne itoyo wiye ondiek marach ei pi.\n ","In ema ne itoyo wiye Leviathan,\n mi ichiwe kaka chiemo ne le modak e thim.\n ","In ema ne iyawo sokni gi aore,\n kendo ne imiyo aore madongo ma ok dwon otwo.\n ","Odiechiengʼ en mari, kendo otieno bende mari,\n bende ne iguro wangʼ chiengʼ gi dwe keregi.\n ","In ema ne iketo tongʼ duto mag piny\n kende ne iguro oro gi chwiri.\n  ","Parie kaka jasigu osejari, yaye Jehova Nyasaye.\n Parie kaka joma onge rieko osechayo nyingi.\n ","Kik iyie ichiw ngima mar akuch oduglani ne le mager mag bungu;\n kik wiyi wil gi ngima jogi mathagore nyaka chiengʼ.\n ","Par singruok mari\n nikech timbe mahundu opongʼo kuonde duto motimo mudho e piny.\n ","Kik iyie mondo joma idiyo ringa ka wigi okuot,\n to mad joma odhier gi joma ochando opak nyingi.\n  ","Aa malo mondo isir tichni, yaye Nyasaye;\n parie kaka joma ofuwo jari odiechiengʼ duto.\n ","Kik wiyi wil gi sibuoch wasiki,\n chom tir sigich wasiki mosiko medore ameda.\n"],["Wagoyoni erokamano, yaye Nyasaye,\n wagoyoni erokamano nimar Nyingi ni machiegni,\n kendo ji lando timbeni miwuoro.\n  ","Iwacho niya, “An ema ayiero ndalo mowinjore,\n kendo an ema angʼado bura kare.\n ","Ka piny kaachiel gi ji duto modakie yiengni,\n to an ema amako sirnige motegno.  Sela ","Joma ochecho akwero ni, ‘Weuru sungoru,’\n to joma timbegi richo to okwero niya,\n ‘Weuru tingʼo tungeu malo.\n ","Weuru sungoru ni un gi teko,\n kendo kuwuoyo kududo ngʼutu.’ ”\n  ","Nimar duongʼ ok nyal medore ne ngʼato\n koa wuok chiengʼ kata podho chiengʼ kata e thim.\n ","To Nyasaye ma jangʼad bura ema dwoko ngʼato piny,\n kendo tingʼo ngʼat machielo malo.\n ","Nitiere kikombe mopongʼ gi divai mochiek e lwet Jehova Nyasaye\n en kikombe mopongʼ gi divai mokik gi apilo,\n Nyasaye ole oko, to joma timbegi richo duto manie piny\n madhe duto pep nyaka ngʼiende.\n  ","An to abiro siko ka alando wachni nyaka chiengʼ\n kendo abiro wero wende pak ne Nyasach Jakobo,\n ","mawacho niya, “Abiro ngʼado oko tunge joma timbegi richo duto,\n to tunge joma kare to ibiro tingʼ malo.”\n"],["Nyasaye en rahuma e piny Juda,\n kendo nyinge duongʼ e piny Israel.\n ","Hembe nitie Salem\n kar dakne ni Sayun.\n ","Kanyo ema e oturoe aserni makakni,\n kaachiel gi okumbni gi ligengni, ma gin gig lweny.  Sela \n  ","Duongʼ mari ler okwako\n kendo iyombo gode momew gi kit le mayoreyore.\n ","Yawuowi madongo mojingʼ osema gik mane giyako\n koro ginindo nindogi mogik;\n kendo onge jolwenygo kata achiel,\n manyalo tingʼo kata mana bade.\n ","Nikech kwer misekwerogigo, yaye Nyasach Jakobo\n omiyo faras gi gari moywayo ochungʼ kar tiendegi.\n  ","In kendi ema onego oluori.\n Koso en ngʼa manyalo chungʼ e nyimi ka mirima omaki?\n ","Ne ingʼado bura gie polo,\n mi piny ne luoro omako molingʼ thi.\n ","Kane ia malo mondo ingʼad bura, yaye Nyasaye,\n mondo ikony ji duto mawinjo marach e piny.  Sela \n ","Kuom adier, mirima ma in-go gi ji, keloni pak,\n kendo miyo joma otony ne mirimbi ritore.\n  ","Singri ne Jehova Nyasaye ma Nyasachi,\n kendo chop singruokgo;\n bende jopinje duto mokiewo kodi,\n okel mich ne Jal monego ji luor.\n ","Ochodo chuny jotelo,\n kendo ruodhi duto mag piny oluore.\n"],["Ne aywak ni Nyasaye mondo okonya,\n kendo ne aywak ni Nyasaye mondo owinja.\n ","Kane an e chandruok, ne amanyo Ruoth Nyasaye;\n otieno duto ne arieyo bedena malo ma ok aol,\n kendo chunya nodagi hoch.\n  ","Ne apari mine ahum, yaye Nyasaye,\n ne aol kendo chunya nonyosore.  Sela \n ","Ne imako wengena mi ok oimore,\n kendo ne an gi pek ma ok anyal wuoyo.\n ","Ne aparo kuom ndalo machon,\n higni machon gi lala;\n ","ne aparo wendena mag otieno.\n Ne aloso gi pacha awuon, kendo chunya nopenjo kama:\n  ","“Bende Ruoth Nyasaye nyalo dagi ngʼato chuth?\n Bende en adier ni ok obi ochak ongʼwon kendo?\n ","Bende herane ma ok rem dirum chuth adier?\n Bende singruokne nyalo bare ma ok ochopo nyaka chiengʼ?\n ","Dibed ni Nyasaye wiye osewil gi kecho ji?\n Koso mirimbe mager osemiyo ok okech joge?”  Sela \n  ","Eka naparo niya, “Ma e kama abiro kwayoe kony:\n higni ma lwet Nyasaye Man Malo Moloyo ma korachwich osetieko.\n ","Abiro siko kaparo timbe Jehova Nyasaye;\n ee, abiro paro kuom honni magi machon gi lala.\n ","Abiro paro mos kuom tijeni duto,\n abiro paro matut kuom timbeni madongo duto.”\n  ","Yoreni ler, yaye Nyasaye.\n En nyasaye mane maduongʼ kaka Nyasachwa?\n ","In e Nyasaye matimo honni,\n inyiso tekoni e dier ji mopogore opogore.\n ","Ne iwaro jogi gi badi maratego,\n jogi ma nyikwa Jakobo gi Josef.  Sela \n  ","Pige noneni, yaye Nyasaye,\n pige noneni mi luoro omakogi,\n kendo kude matut notetni.\n ","Boche polo ne oolo pi piny,\n kendo polo nomor e kor polo,\n ka asernigi mil koni gi koni.\n ","Mor polo mari nowinji ei yamo mager,\n mil polo mari nomenyo piny duto,\n kendo piny notetni kendo oyiengni.\n ","Yori nongʼado dier nam,\n yo miluwo nokadho e dier pige maringo matek,\n kata obedo ni kuonde mane tiendeni onyono ne ok nyal ne gi wangʼ.\n  ","Ne itelone jogi ka rombe\n ka gin e lwet Musa gi Harun.\n"],["Chiknauru itu, yaye un joga,\n winjuru weche mawuok e dhoga.\n ","Abiro yawo dhoga mondo awuo gi ngeche,\n ee, abiro hulo gik mopondo ma wuoyo kuom gik mane otimore chon gi lala.\n ","Gik ma wasewinjo kendo ma wangʼeyo,\n mane wuonewa onyisowa.\n ","Ok wabi pandogi ne nyithindgi;\n to wabiro hulogi ne tiengʼ mabiro timbe mipako mag Jehova Nyasaye,\n gi tekone kod gik miwuoro mosetimo.\n ","Ne ogolo chike ne joka Jakobo\n kendo noguro chik e piny Israel,\n chike mane omiyo kwerewa\n mondo opuonj nyithindgi,\n ","mondo tiengʼ mabiro ongʼegi,\n koda ka nyithindo mapok onywol,\n kendo gin bende ginyis nyithindgi.\n ","Eka mondo mi giket genogi kuom Nyasaye\n kendo kik wigi wil gi gik mosetimo,\n to mondo girit chikene.\n ","Ne ok ginyal chalo gi kweregi;\n mane tiengʼ ma tokgi tek kendo ma jongʼanyo,\n ma chunjegi ne ok ochiwore ne Nyasaye\n kendo ne ok luwe gi adiera.\n  ","Kata ka jo-Efraim nomanore gi gige lweny,\n to negiringo lweny.\n ","Ne ok girito singruok mar Nyasaye\n kendo ne gidagi dak ka giluwo chik Nyasaye.\n ","Wigi nowil gi gik mane osetimo,\n ranyisi mane osenyisogi.\n ","Ne otimo honni ka wuonegi neno\n e gwengʼ mar Zoan, e piny Misri.\n ","Ne omiyo nam opogore diere ariyo mi nomiyo gikadho\n kendo nomiyo pi ochungʼ molingʼ thi ka ohinga.\n ","Ne otayogi kod bor polo godiechiengʼ\n kendo giler moa e mach otieno duto.\n ","Ne otucho lwanda e thim\n kendo nomiyogi pi mogundho ka nembe;\n ","bende nomiyo aore obubni kawuok e lwanda kama obarore\n mi pi nomol piny mana ka aora.\n  ","To eka pod negidhi mana nyime ka gitimo richo e nyime\n ka gingʼanyo e thim ne Nyasaye Man Malo Moloyo.\n ","Ne gitemo Nyasaye ka gingʼeyo,\n kuom kete mondo omigi chiemo mane gigombo.\n ","Ne giwuoyo marach kuom Nyasaye kagiwacho ni,\n “Nyasaye bende nyalo chano mesa e nyimwa e thim ka?\n ","Kane ogoyo lwanda to pi nothinyore oko\n kendo aore nochako mol mogundho.\n To chiemo bende domiwa adier?\n Ringʼo bende onyalo kelo mi opog ne joge adier?”\n ","Kane Jehova Nyasaye owinjo gi ite, iye nowangʼ ahinya,\n mi mach mare notuk kuom joka Jakobo,\n kendo mirimbe mager nobiro kuom jo-Israel,\n ","nimar ne ok giyie kuom Nyasaye\n kata geno kuom resruok mare.\n ","To eka pod nogolo chik ne kor polo malo\n kendo noyawo dhoudi mag polo;\n ","ne oolo mana piny ka koth mondo ji ocham,\n adier, nomiyogi chiemb polo.\n ","Ji nochamo makati mar malaike,\n kendo nooronegi kit chiemo duto mane ginyalo chamo.\n ","Ne ogonyo yamb ugwe moa e polo,\n kendo nogolo yamb milambo gi tekone.\n ","Nolwaro ringʼo piny kuomgi ka buru, adier,\n winy mafuyo nolwar kuomgi ka kwoyo manie dho nam.\n ","Nomiyo winyogo olwar piny nyaka ei kambi\n mine gilworo hembegi duto koni gi koni.\n ","Negichiemo mi chiemo otamogi tieko,\n nimar nomiyogi gima ne chunygi gombo.\n ","To kane pok gitieko chiembgi mar gombono,\n chutho, ka chiemo ne pod opongʼo dhogi,\n ","mirima mager mar Nyasaye nogore kuomgi,\n mi nomiyo jogi maroteke otho,\n kendo nopielo yawuot Israel ma pod tindo piny.\n  ","To kata obedo ni magi duto nosetimore,\n pod negidhi mana nyime gitimo richo;\n pod ne ok giyie kuome,\n kata obedo ni ne osetimo ranyisi mathoth e diergi.\n ","Omiyo nomiyo ngimagi orumo kaonge ber\n kendo higni mag-gi nopongʼ gi masiche mabwogo ji.\n ","E kinde moro amora mane Nyasaye okumogie, to ne gimanye\n mine gilokore ka gidware gi siso.\n ","Negiparo ni Nyasaye ema ne en lwanda margi,\n kendo ni Nyasaye Man Malo Moloyo ema ne en Jawargi.\n ","To kata kamano ne gichare achara gi dhogi,\n ka giwuonde gi lewgi.\n ","Nimar chunygi ne ok omoko kuome,\n kendo ne ok gilu singruokne kuom adier.\n ","To en, kaka en ngʼama kecho ji,\n noweyonegi kethogi,\n kendo ne ok otiekogi.\n Kinde ka kinde nogengʼo mirimbe\n kendo ne ok otoyo mirimbe duto kuomgi.\n ","Noparo kaka ne gin mana dhano adhana\n machalo yamo makalo kendo ok chak duogi.\n  ","Mano kaka ne gingʼanyone e thim nyadi mangʼeny\n kendo negimiye chuny lit e piny motwo!\n ","Ne gitemo Nyasaye kinde mangʼeny,\n kendo negimiyo Jal Maler mar Israel osin.\n ","Ne ok giparo tekone,\n kendo ne ok giparo odiechiengʼ mane owarogi e lwet jasigu,\n ","odiechiengʼ mane onyiso e lela honni mage e piny Misri\n kane otimo ranyisino e gwengʼ mar Zoan.\n ","Noloko aoregi remo mi koro\n ne ok ginyal modho pi moa e aoregi.\n ","Ne ooro bonyo mag lwangʼni mane omwonyogi,\n gi ogwende mane oketho pinygi.\n ","Ne ochiwo chambgi ne ongogo,\n chambgi mosechiek ne bonyo.\n ","Ne oketho olembegi mag mzabibu gi pe,\n kod yiendegi mag ngʼowu gi yamo mangʼich.\n ","Ne ochiwo jambgi ne pe,\n kendo nomiyo dhogegi polo ogoyo.\n ","Ne oolo kuomgi mirimbe maliet,\n kokecho kendo iye owangʼ kendo oger;\n oganda malaike ma jonek.\n ","Ne olosone mirimbe yo maluwo,\n kendo ne ok okechogi e tho, to ne ojwangʼogi,\n mondo tho otiekgi.\n ","Ne onego kach jo-Misri duto,\n mana olemo mokwongo chiek mag dhano e hembe mag Ham.\n ","To joge to nogolo oko mana ka kweth,\n kendo notelonegi ka rombe koyoro kodgi thim.\n ","Ne otayogi maber omiyo ne gionge gi luoro,\n to wasikgi to ne nam omwonyo.\n ","Kamano e kaka ne okelogi nyaka e tongʼ mar pinje maler,\n nyaka ne gitundo e piny motimo gode,\n ma lwete ma korachwich nosekawo.\n ","Ne oriembo ogendini e nyimgi\n kendo nomiyogi lopgi kaka girkeni margi,\n mi nomiyo dhout Israel odak e miechgi giwegi.\n  ","To kata kamano ne gitemo Nyasaye,\n mine gingʼanyone Nyasaye Man Malo Moloyo;\n ka gidagi rito chikene.\n ","Mana kaka wuonegi ne ok giwinje kendo ne ok gin jo-adiera\n kendo ne gichalo atungʼ mobam ma ok nyal gen.\n ","Ne giwangʼo iye gi kuondegi motingʼore malo,\n kendo ne gichiewo nyiego mare gi nyisechegi mane giloso.\n ","Kane Nyasaye owinjogi, iye nowangʼ ahinya,\n kendo nokwedo jo-Israel chuth.\n ","Ne ojwangʼo Hemb Romo mane ni Shilo,\n mane en hema mane oguro owuon e dier ji.\n ","Nooro Sandug Muma e twech,\n mi duongʼne maler nodhi e lwet wasigu.\n ","Nochiwo joge ne ligangla,\n kendo nokecho ahinya gi girkeni mare.\n ","Mach notieko yawuotgi matindo,\n kendo nyigi ne ok owernegi wende kisera;\n ","jodologi ne onegi,\n kendo mondegi ne ywak otamo.\n  ","Eka Ruoth Nyasaye nochiew ka gima oa e nindo,\n mana kaka ngʼato chiewo, bangʼ madho divai mangʼeny.\n ","Ne oriembo wasike gi goch,\n kendo nomiyo giyudo wichkuot mosiko.\n ","Ne odagi hembe mag Josef,\n bende ne ok oyiero dhood joka Efraim,\n ","to dhood joka Juda ema ne oyiero,\n ee, noyiero mana Got Sayun, mane ohero.\n ","Ne ogero kare maler mar lemo, ka gode maboyo,\n kendo mana ka piny mane oguro nyaka chiengʼ.\n ","Ne oyiero Daudi jatichne,\n kendo nogole e abich rombe;\n ","nogole e tij rito rombe mokele\n mondo okwa joge ma nyikwa Jakobo,\n mondo okwa Israel girkeni mare.\n ","Kuom mano Daudi nokwayogi gi chuny makare\n kendo notelonegi, gi lwedo mongʼith.\n"],["Yaye Nyasaye, ogendini osemonjo girkeni mari;\n gisedwanyo hekalu mari maler,\n kendo giseketho Jerusalem modongʼ pidhe pidhe.\n ","Gisechiwo ringre jogi motho\n mondo obed chiemb winy manie kor polo,\n ring jogi maler gisechiwo ne ondiegi mag piny.\n ","Giseolo remo\n e alwora mar Jerusalem ka pi,\n kendo koro onge ngʼama nyalo yiko joma otho.\n ","Waselokore gima kuodo wich ne jobutwa,\n joma ijaro kendo inyiero gi joma olworowa.\n  ","Nyaka karangʼo, yaye Jehova Nyasaye? Ibiro kecho nyaka chiengʼ koso?\n Nyaka karangʼo ma nyiego mari biro lielie ka mach?\n ","Ol mirimbi kuom pinjeruodhi,\n adier ol mirimbi kuom ogendini\n ma ok luong nyingi;\n ","nimar gisengamo Jakobo\n mi giketho gwengʼe.\n ","Kik ikwanwa kaka joketho,\n nikech richo mag wuonewa;\n mad kechni bi romnwa piyo,\n nimar osedwokwa piny marach.\n  ","Konywa, yaye Nyasaye ma Jawarwa,\n nikech duongʼ mar nyingi;\n reswa kendo wenwa richowa,\n mondo nyingi oyud duongʼ.\n ","Angʼo momiyo ogendini onego owach ni,\n “Nyasachgino to ni kanye?”\n  Mi ogendini ongʼe, ka waneno gi wangʼwa,\n ni ichulo kuor nikech remb jogi mosechwer.\n ","Mad chur ma joma otwe churgo chopi e nyimi;\n rit ngima joma osengʼad nigi buch tho,\n gi teko mar badi.\n ","Chul kuor ne jobutwa nyadibiriyo kigoyo bembegi.\n Kuom ayany ma gisediro kuomi, yaye Jehova Nyasaye.\n ","Eka jogi, ma gin rombegi mikwayo,\n biro paki nyaka chiengʼ,\n kendo wabiro nyiso pakni,\n koa e tiengʼ moro nyaka tiengʼ machielo.\n"],["Chiknwa iti, yaye Jakwadh jo-Israel,\n in mitelo ne Josef ka kweth mar dhok.\n In mibet e kom loch e kind kerubi,\n koro rieny ane\n","e nyim Efraim, gi Benjamin gi Manase.\n Nyis tekri,\n kendo bi mondo ireswa.\n  ","Dwogwa iri, yaye Nyasaye;\n mi wangʼi orienynwa,\n eka mondo wayud warruok.\n  ","Yaye Jehova Nyasaye, ma Nyasaye Maratego,\n mirimbi biro siko koyienyo,\n gi lamo mar jogi nyaka karangʼo?\n ","Isemiyo gichamo pi wangʼ ka kuon\n kendo isemiyo gimodho pi wangʼ agwetni modhuro.\n ","Isemiyo wadoko rachwany ne jobutwa,\n kendo wasikwa jarowa.\n  ","Dwogwa iri, yaye Nyasaye Maratego;\n mi wangʼi orienynwa, eka mondo wayud warruok.\n  ","Ne igolo mzabibu moro e piny Misri,\n kendo ne iriembo ogendini mi ipidhe kargi.\n ","Ne ilosone lowo maber,\n kendo nochwoyo tiendene piny mi opongʼo piny.\n ","Tipo Nyasaye noimo gode duto,\n mana ka yiende sida ma odongo ma bedene olak.\n ","Noyaro bedene madongo nyaka e Nam Mediterania\n kendo noloth mochweyo nyaka e Aora Yufrate.\n  ","Koro angʼo momiyo isemuko ohinga mage,\n momiyo ji duto makadho pone ka olemo.\n ","Mbithe moa e bungu kethe, kendo le mag bungu chame.\n ","Duog irwa, yaye Nyasaye Maratego!\n Ngʼi piny gie polo mondo ine!\n Ngʼi mzabibu maber,\n ","yien ma lweti ma korachwich ema nopidho gi tiende,\n ma en wuodi misepidho in iwuon.\n  ","Mzabibu mari osetongʼ mi owangʼ gi mach,\n jogi lal nono nikech isekwerogi.\n ","Mad lweti bed kuom ngʼat mobet e bathi korachwich,\n ma en wuod dhano misemiyo teko in iwuon.\n ","Eka ok wanachak walokre waweyi;\n konywa wabed mangima, kendo wabiro pako nyingi.\n  ","Dwogwa iri, yaye Jehova Nyasaye, ma Nyasaye Maratego;\n mi wangʼi orienynwa,\n eka mondo wayud warruok.\n"],["Weruru matek gi mor ne Nyasaye mamiyowa teko,\n gouru koko matek ne Nyasach Jakobo!\n ","Chakuru wer, yiekuru oyieke;\n gweluru nyatiti gi asili mamit.\n  ","Gouru tung im ka dwe manyien ochakore,\n ma en ka dwe osetegno, e odiechiengʼ mar Nyasiwa mogen.\n ","Ma en gima ochuno jo-Israel;\n chik ma Nyasach Jakobo nogolo.\n ","Kane Nyasaye mirima omako gi jo-Misri,\n to ne ogure kaka chik ne Josef.\n  Ne awinjo dwol ma ok angʼeyo kuma oaye kawacho kama:\n  ","“Ne agolo tingʼ mapek e gokgi,\n mi lwetgi nogony e tingʼo atonge.\n ","Ne iluongo ka in e chandruok mi akonyi,\n ne adwoki gi ei boche polo,\n kendo ne atemi e tie pige mag Meriba.  Sela \n  ","“Winjuru wach, yaye joga, to abiro siemou,\n abiro siemou ka uikoru mar winja, yaye Israel.\n ","Kik ubed gi nyasaye ma wendo e dieru,\n kendo kik ukulru ne nyasaye ma ukia.\n ","An Jehova Nyasaye, ma Nyasachu, mane ogolou Misri.\n Ngʼamuru dhou malach mondo apongʼe.\n  ","“To joga nodagi winjo dwonda\n kendo Israel nodagi timo kaka achikogi.\n ","Omiyo ne aweyogi nikech chunygi ne tek,\n kendo negiluwo yoregi giwegi.\n  ","“Ka dine joga yie winja,\n ka dine Israel yie lu yorena,\n ","mano kaka dine atieko wasikgi piyo piyo\n kendo dine agoyo joma kedo kodgi gi lweta!\n ","Joma ochayo Jehova Nyasaye dine okulorene gi luoro,\n kendo kum margi osiko nyaka chiengʼ.\n ","To un dine apidhou gi ngano maber mogik,\n kendo dine aromou gi mor kich ma athodho e lwanda.”\n"],["Nyasaye osekawo kare e dier chokruok maduongʼ,\n ongʼado bura e kind “nyiseche.”\n  ","Nyaka karangʼo ma ubiro dhi nyime ka udewo wangʼ joma ok timbegi nikare\n kendo kudewo wangʼ joma timbegi richo?  Sela \n ","Ngʼaduru bura makare ne joma ok nyal kod nyithi kiye,\n kendo konyuru joma odhier kod joma ok nyal konyore kendgi.\n ","Resuru joma ok nyal kod joma ochando;\n golgiuru e lwet joma timbegi richo.\n  ","To gisesiko ka gimemore kendo onge gima gingʼeyo.\n Giwuotho koni gi koni e mudho;\n kendo gimiyo mise duto mag piny yiengni.\n  ","“Asenyisou ni, ‘Un “nyiseche;”\n kendo ni un duto un yawuot Nyasaye Man Malo Moloyo.’\n ","To ubiro tho ka ji ajia;\n adier ubiro podho mana kaka jatelo moro amora ma ok otangʼ.”\n  ","Aa malo, yaye Nyasaye, ngʼadni piny bura,\n nimar ogendini duto gin girkeni magi.\n"],["Kik ilingʼ, yaye Nyasaye;\n kik iywe, yaye Nyasaye, bende kik ibed mos.\n ","Neye kaka wasiki piem kodi gi koko maduongʼ.\n Neye kaka joma kedo kodi ngʼanyoni.\n ","Gichano timo ne jogi marach lingʼ-lingʼ;\n giloso chenro maricho ne joma chunyi ohero.\n ","Giwacho niya, “Biuru watiekgi mi girum pep kaka oganda,\n mondo nying mar Israel kik chak par kendo.”\n  ","Giloso chenro ka giriwo pachgi bedo achiel,\n gilosoni riwruok mondo giked kodi.\n ","Gin jo-Edom gi jo-Ishmael, jo-Moab gi jo-Hagri,\n ","jo-Gebal, jo-Amon kod jo-Amalek,\n jo-Filistia kaachiel gi joma odak Turo.\n ","Nyaka jo-Asuria bende oseriwore kodgi\n mondo oriw lwetgi ne nyikwa Lut.  Sela \n  ","Timnegi kaka ne itimo ne Midian,\n mana kaka nitimo ne Sisera gi Jabin e Aora Kishon,\n ","mane jotho Endor\n modoko owuoyo mar dhok e lowo.\n ","Mi jogi momew ochal gi Oreb kod Zeb\n mi ruodhigi duto chal gi Zeba kod Zalmuna,\n ","mane jowacho niya,\n “Wakawuru pewe mag kwath mag Nyasaye mondo obed marwa.”\n  ","Mi gichal gi buya mayot-yot, yaye Nyasacha,\n mi gichal gi mihudhwe ma yamo tero.\n ","Mana kaka mach wangʼo bungu maduongʼ\n kata kaka mach wangʼo wi got,\n ","e kaka in bende ilawgi gi ahiti maduongʼ\n kendo ibwog-gi gi yambi makudho matek.\n ","Pongʼ wengegi gi wichkuot\n mondo ji omany nyingi, yaye Jehova Nyasaye.\n  ","Mad wigi kuodi nyaka chiengʼ kendo gisiki ka luoro omakogi;\n mad gilal nono ka gin gi wichkuot.\n ","Mi gingʼe ni in, ma nyingi Jehova Nyasaye;\n ni in kendi e Nyasaye Man Malo Moloyo kendo ni iloyo piny duto.\n"],["Mano kaka hekalu mari ber miwuoro,\n yaye Jehova Nyasaye Maratego!\n ","Chunya gombo kendo njawni\n ka agombo bedo e od Jehova Nyasaye;\n Chunya gi denda duto wer gi mor\n ne Nyasaye mangima.\n  ","Nyaka winj oyundi oseloso kar dakne,\n kendo opija bende osegero ode,\n kama onyalo nywole nyithinde,\n but kendoni mar misango,\n yaye Jehova Nyasaye Maratego,\n ma Ruodha kendo Nyasacha.\n ","Ogwedh joma odak e odi;\n mosiko ka paki.  Sela \n  ","Ogwedh joma tekregi ni kuomi\n jogo moketo chunygi e luwo yori maler.\n ","Ka gikadho e Holo mar Baka\n to gimiyo obedo kama opongʼ gi sokni;\n kendo kodh opon bende pongʼe gi yewni.\n ","Tekreni osiko medore ameda,\n nyaka chop moro ka moro kuomgi chop Sayun e nyim Nyasaye.\n  ","Yie iwinj lemona, yaye Jehova Nyasaye, ma Nyasaye Maratego;\n chikna iti, yaye Nyasach Jakobo.  Sela \n ","Tingʼ wangʼi ine okumbawa, yaye Nyasaye;\n rang ngʼati miwiro gi ngʼwono.\n  ","Bet e laru mari kuom odiechiengʼ achiel ber\n moloyo bet kamachielo kuom higni alufu achiel;\n daher bedo jarit dhoot e od Nyasacha,\n moloyo dak e hembe joma timbegi richo.\n ","Nimar Jehova Nyasaye en chiengʼ kendo en okumba;\n Jehova Nyasaye chiwo ngʼwono gi duongʼ;\n ok otuon joma wuodhgi oriere tir\n gimoro amora maber.\n  ","Yaye Jehova Nyasaye Maratego,\n ngʼama ogeno kuomi ogwedhi.\n"],["Ne itimo maber ne piny, yaye Jehova Nyasaye;\n ne iduogone Jakobo mwandune.\n ","Ne iweyone jogi kethogi\n kendo ne iumo richogi duto.  Sela \n ","Mirimbi duto ne iketo tenge,\n kendo ne ilokori iweyo mirimbi mager.\n  ","Dwogwa iri kendo, yaye Nyasaye Jawarwa,\n kendo gol kecho mikechogo kodwa iter mabor.\n ","Ibiro kecho kodwa nyaka chiengʼ koso?\n Koso ibiro choro mirimbi e tienge duto?\n ","Angʼo mamoni duogowa iri kendo,\n mondo eka jogi obed mamor kuomi?\n ","Nyiswa herani ma ok rem, yaye Jehova Nyasaye,\n kendo mi wayud resruok mari.\n  ","Abiro chiko ita ne gima Nyasaye, ma Jehova Nyasaye biro wacho;\n osingo kwe ne joge ma joratiro,\n to nyaka gine ni ok gidok e timbe mofuwo.\n ","Adier, resruokne ni machiegni gi joma omiye luor,\n kendo duongʼne biro bet e pinywa.\n  ","Hera gi adiera biro riwore kanyakla,\n kendo tim makare gi kwe biro nyodhore.\n ","Adiera biro aa piny kochomo malo,\n kendo tim makare biro ngʼiyo piny gie polo.\n ","Jehova Nyasaye biro miyowa gima ber adier\n kendo pinywa biro chiego chambe.\n ","Tim makare biro telo nyime\n kendo biro loso yo ne okangene.\n"],["Winj lamona, yaye Jehova Nyasaye, kendo dwoka,\n nimar adhier kendo achando.\n ","Rit ngimana, nikech achiworani.\n In e Nyasacha, omiyo res ngima jatichni,\n mogeno kuomi.\n ","Kecha, yaye Ruoth Nyasaye,\n nimar aywakni odiechiengʼ duto.\n ","Mi jatichni obed mamor, yaye Ruoth Nyasaye,\n nimar in ema aketo genona kuomi.\n  ","Nikech in iber kendo iweyo richo, yaye Ruoth Nyasaye\n in gihera mangʼeny kuom joma luongi.\n ","Winj lamona, yaye Jehova Nyasaye;\n chik iti ne ywakna ma akwayigo kech.\n ","Chiengʼ ma chandruok omaka\n to abiro luongi mondo ikonya, nimar ibiro dwoka.\n  ","Onge nyasaye moro amora e dier nyiseche machalo kodi, yaye Ruoth Nyasaye;\n onge timbe minyalo pimo gi magi.\n ","Ogendini duto michweyo\n biro lami kapodho e nyimi, yaye Ruoth Nyasaye;\n bende gibiro miyo nyingi duongʼ.\n ","Nimar iduongʼ kendo itimo timbe miwuoro;\n in e Nyasaye kende.\n  ","Puonja yoreni, yaye Jehova Nyasaye,\n mondo eka awuothi e adierani;\n miya chuny ma ok ba koni gi koni,\n mondo omi aluor nyingi.\n ","Abiro paki gi chunya duto, yaye Ruoth Nyasacha,\n abiro miyo nyingi duongʼ nyaka chiengʼ.\n ","Nimar hera ma iherago duongʼ,\n kendo isegola ei chuny bur matut.\n  ","Josunga ma wengegi tek monja, yaye Nyasaye;\n migawo mar joma ok kech ngʼato dwaro tieko ngimana,\n joma ok dew kata in.\n ","In to in Nyasaye ma kecho kendo ngʼwon, yaye Jehova Nyasaye,\n iyi ok wangʼ piyo, ipongʼ gihera kendo in ja-adiera.\n ","Duog ira mondo ikecha;\n med jatichni tekoni,\n kendo res jatichni mogeni.\n ","Miyae ranyisi mar berni,\n mondo wasika one mi wigi okuodi,\n nimar in ema isebedo ka ikonya kendo ihoya, yaye Jehova Nyasaye.\n"],["Oseguro mise mare ewi got maler;\n ","Jehova Nyasaye ohero rangeye mag Sayun,\n moloyo kuonde dak duto mag Jakobo.\n  ","Ji wacho gik madongo kuomi,\n yaye dala maduongʼ mar Nyasaye:  Sela \n ","“Abiro kwano Rahab gi Babulon\n e kanyakla mar joma ongʼeya,\n nyaka Filistia bende, kod Turo, kaachiel gi Kush\n kendo abiro wacho ni, ‘Ngʼatni nonywol ei Sayun.’ ”\n  ","Adier, nowachi kuom Sayun niya,\n “En min ogendini mathoth,\n kendo Nyasaye Man Malo Moloyo owuon biro chunge.”\n ","Jehova Nyasaye biro ndiko e kitabu mindikoe nying ogendini kama:\n “Jali nonywol ei Sayun.”  Sela \n  ","Sa ma giloso wer to giniwer niya,\n “Soknina duto ni e iyi.”\n"],["Yaye Jehova Nyasaye, in e Nyasacha ma resa,\n aywagora e nyimi odiechiengʼ gotieno.\n ","Mad lamona chop e nyimi;\n yie ilok iti ne kwayona.\n  ","Nimar chandruok opongʼo chunya\n kendo ngimana sudo machiegni gi liel.\n ","Ikwana kaachiel gi joma ridore piny ei bur matut;\n achalo ngʼama onge teko.\n ","Ojwangʼa kaachiel gi joma otho,\n mana kaka joma onegi monindo e bur,\n makoro ok ipar kuomgi kendo,\n joma ongʼad kargi oko e ritni.\n  ","Iseketa ei bur matut mogik, ei piny mogik,\n kama olil ti.\n ","Mirimbi mager ogore kuoma mapek;\n isetamo wangʼa gi apaka magi duto.  Sela \n ","Isemiyo osiepena mane ni machiegni koda mogik oringa,\n kendo isemiyo koro achalonegi mana koko.\n Odinna ma ok anyal tony;\n ","wengena ok nen maber nikech kuyo ma an-go.\n  Aluongi odiechiengʼ kodiechiengʼ, yaye Jehova Nyasaye;\n achikoni lwetena.\n ","Bende itimo honni magi ne joma otho?\n Joma otho bende nyalo chier kendo mi paki?  Sela \n  ","Herani bende inyiso joma ni ei liel; adier,\n koso adierani bende yudore e kethruok piny?\n ","Timbeni miwuoro bende ongʼere kama otimo mudhono,\n kata timbeni makare e piny ma ilalieno?\n  ","Anto aywakni mondo ikonya, yaye Jehova Nyasaye;\n lamona chopo e nyimi gokinyi.\n ","Yaye Jehova Nyasaye,\n angʼo momiyo idaga kendo ipandona wangʼi?\n  ","Aseneno chandruok chakre tin-na mi adwa tho;\n asewinjo malit nikech thagruok misekelona, kendo chunya oseol.\n ","Mirimbi mager oseywaya;\n thagruok mimiya osetieka.\n ","Gilwora ka ataro odiechiengʼ duto;\n gisedinona chuth koni gi koni.\n ","Isemaya osiepena gi joherana;\n mudho mandiwa ema koro odongʼ machiegni koda kaka osiepna.\n"],["Abiro wer nyaka chiengʼ kuom hera maduongʼ mar Jehova Nyasaye;\n abiro nyiso ji gi dhoga mi gingʼe kuom adierani e tienge duto.\n ","Abiro nyiso ratiro ni herani ogurore motegno nyaka chiengʼ;\n kendo ni ne iguro adierani e polo owuon.\n  ","Ne iwacho niya, “Asetimo muma gi ngʼata ma ayiero,\n asesingora ne Daudi jatichna ni,\n ","‘Anachung kothi nyaka chiengʼ\n kendo anagur lochni motegno e tienge duto.’ ”  Sela \n  ","Polo pako timbeni miwuoro kod adierani, yaye Jehova Nyasaye,\n e dier chokruok mar jomaler.\n ","Koso en ngʼa e kor polo minyalo pimo gi Jehova Nyasaye?\n En ngʼa e dier chwech mag polo machalo gi Jehova Nyasaye?\n ","E buch jomaler Nyasaye oluor gi luor maduongʼ;\n olich moloyo chwech duto molwore.\n ","Yaye Jehova Nyasaye Maratego en ngʼa machalo kodi?\n In Jehova Nyasaye iratego kendo adierani olwori.\n  ","In giteko ewi nam magingore;\n ka apakane dhwolore malo, to ikweyogi.\n ","Ne ingʼinyo Rahab mana ka kitundu,\n kendo ne ikeyo wasiki gi badi maratego.\n ","Polo gin magi, kendo piny bende en mari.\n In ema ne imiyo piny obetie kaachiel gi gik moko duto manie iye.\n ","Ne ichweyo nyandwat gi milambo;\n Tabor gi Hermon pako nyingi gi wer gi mor.\n ","In-gi bat maratego, lweti bende otegno,\n kendo lweti ma korachwich nigi duongʼ.\n  ","Tim makare gi adiera e mise mag lochni;\n hera gi ber otelo e nyimi.\n ","Ogwedh joma osepuonjore goyoni sigio mar mor,\n jogo mawuotho buti e lerni, yaye Jehova Nyasaye.\n ","Giil odiechiengʼ duto nikech nyingi;\n gidhialo timni makare.\n ","Nimar in e duongʼgi gi tekogi,\n kendo isedhialo tungwa kuom ngʼwononi.\n ","Adier, kuodi marwa en mar Jehova Nyasaye,\n ruodhwa en mar Jal Maler mar Israel.\n  ","Kinde moko ne iwuoyo e yor fweny,\n mine iwacho ne jogi ma jo-adiera niya,\n “Asesidho teko kuom jalweny,\n asemiyo wuowi moro matin duongʼ e dier ji.\n ","Aseyudo Daudi jatichna;\n asewire gi moya maler.\n ","Lweta biro sire, adier,\n bada biro miye teko.\n ","Onge ngʼama timbene richo moro amora mane ochune mondo ogolne osuru;\n onge ngʼama timbene richo moro amora ma nosande.\n ","Abiro tieko chuth joma kedo kode koneno gi wangʼe,\n kendo abiro goyo wasike duto piny.\n ","Herana mar adier nobed kode,\n kendo tungene nomi duongʼ nikech nyinga.\n ","Abiro keyo lwete mi kwak nam,\n kendo lwete ma korachwich biro kwako aore.\n ","Obiro luonga ni, ‘In Wuonwa kendo in Nyasacha,\n lwandana ma Jawarna.’\n ","Bende abiro ketone nyathina makayo,\n ma en Jal motingʼ malo moloyo ruodhi duto mag piny.\n ","Abiro siko ka ahere nyaka chiengʼ,\n kendo winjruok ma atimo kode ok norem mak ochopo ngangʼ.\n ","Abiro guro kothe nyaka chiengʼ,\n kendo lochne nosiki mana kaka polo osiko.\n  ","“Kata ka yawuote nowe chikna\n ma ok giluwo yorena,\n ","ka ok girito buchena\n kendo ka chikena otamogi luwo,\n ","to anakum richogi gi luth,\n kendo anago kethogi gi chwat.\n ","Kata kamano ok anagol herana kuome,\n bende ok anatimne gima opogore gi adierana.\n ","Ok anawe mak achopo winjruokna kode\n kata loko gima asewacho gi dhoga.\n ","Asesingora dichiel kendo mogik kuom ler mara,\n kendo ok abi riambo ne Daudi,\n ","ni kothe nodhi nyime nyaka chiengʼ\n kendo lochne nosiki e nyima ka wangʼ chiengʼ;\n ","nogure mi osiki nyaka chiengʼ kaka dwe,\n ma en ranyisi madier e kor polo.”  Sela \n  ","To in isekwedo, kendo iseweya,\n iyi osewangʼ matek gi ngʼati mowir.\n ","Iselokori iweyo singruok mane itimo gi jatichni,\n kendo isechido osimbone ei buru.\n ","Isegoyo ohingane duto piny\n kendo isemuko kuondege mochiel motegno mi olokore gunda.\n ","Ji duto makalo bute oseyake;\n osedoko ngʼama jobute nyiero.\n ","Isetingʼo lwedo ma korachwich mar wasike malo;\n isemiyo wasike duto oil.\n ","Bende isemiyo dho liganglane obedo madik\n kendo ok isekonye e kedo.\n ","Isemiyo duongʼne orumo\n kendo isewito lochne piny.\n ","Isengʼado ndalo mag tin-ne odoko machiek;\n isemiyo oneno wichkuot maduongʼ.  Sela \n  ","Nyaka karangʼo, yaye Jehova Nyasaye?\n Ibiro pando wangʼi nyaka chiengʼ koso?\n Mirimbi biro liel ka mach nyaka karangʼo?\n ","Parie kaka ngimana rumo piyo.\n Neye kaka ne ichweyo dhano duto kayiem!\n ","En ngʼa manyalo bedo mangima nyaka chiengʼ mak oneno tho?\n Koso en ngʼa manyalo resore owuon e teko mar liel?  Sela \n ","Yaye Jehova Nyasaye, tinde ere herani maduongʼ machon,\n hera mane isingori kuom adierani, ni initim ne Daudi?\n ","Ruoth, parie kaka ji osechayo jatichni,\n parie kaka atingʼo e chunya ayenje mag ogendini duto,\n ","ayenje ma wasiki osejerogo, yaye Jehova Nyasaye,\n ayenje ma gisejarogo okangʼ kokangʼ mar jatichni mowir.\n   ","Opak Jehova Nyasaye nyaka chiengʼ!\n Amin kendo Amin.\n"],["Yaye Jehova Nyasaye, isebedo kar dak marwa\n nyaka nene e tienge duto.\n ","Kane pok gode obetie\n kata kane pok ichweyo piny gi ji modak e iye,\n to isebedo ka in Nyasaye nyaka nene kendo manyaka chiengʼ.\n  ","Idwoko dhano e lowo,\n kiwacho niya, “Doguru e lowo un koth dhano.”\n ","Nimar higni alufu achiel e nyimi\n chalo gi odiechiengʼ manyoro mosekalo,\n kata gi sa mar otieno.\n ","Iywoyo dhano ilalgo nono ka nindo mar tho terogi;\n gichalo gi lum mangʼich mar okinyi,\n ","ma kata obedo ni loth ka ngʼich gokinyi\n to godhiambo to ner kendo two.\n  ","Mirimbi tiekowa\n kendo kecho mikechogo kodwa bwogowa.\n ","Iseketo richowa e nyimi,\n ee, richowa ma watimo lingʼ-lingʼ ineno seche duto.\n ","Ndalowa kadho piyo nikech mirimbi;\n hikwa rumo piyo gi chir.\n ","Ndalowa en piero abiriyo kata piero aboro,\n ka ringrewa otegno;\n to kata kamano ndalogo duto opongʼ gi chandruok kod kuyo,\n nimar gikalo piyo, kendo gilal nono.\n ","En ngʼa mongʼeyo teko mar mirimbi?\n Nimar gero mari nigi teko machalo gi teko ma luori kelo.\n ","Omiyo puonjwa kwano ndalowa kare,\n mondo wabed gi chuny mariek.\n  ","Ibiro siko kikecho nyaka karangʼo, yaye Jehova Nyasaye?\n Lokri, kech jatichni.\n ","Romwa gokinyi gi herani ma ok rem,\n mondo wawer gi ilo kendo wabed mamor ndalowa duto.\n ","Mi wabed mamor amingʼa mana kaka isemiyo waneno malit,\n marom gi higni ma wasenene chandruok.\n ","Mad tijeni nere gi jotichni,\n mad duongʼni nyisre ne nyithindi.\n  ","Mad ngʼwono mar Ruoth Nyasachwa obed kodwa;\n yie igurnwa tich mar lwetwa,\n ee gurnwa tich mar lwetwa.\n"],["Ngʼat modak ei kar pondo mar Nyasaye Man Malo Moloyo\n biro yudo yweyo e bwo tipo mar Jehova Nyasaye Maratego.\n ","Ngʼat ma kamano nyalo wacho kuom Jehova Nyasaye niya,\n “En e kar pondona kendo en e ohingana,\n en e Nyasacha ma ageno kuome.”\n  ","Jehova Nyasaye biro resi adier kuom gik mochikigo\n mondo ohinyi kendo kuom tuoche maricho maneko.\n ","Obiro umi gi bwombene,\n kendo ibiro yudo konyruok e bwo bwombene;\n adierane biro bedoni ka okumba kendo ka siro.\n ","Ok iniluor masira mar otieno,\n kata asere machielore godiechiengʼ,\n ","kata tuoche maricho maliwo ji e mudho,\n kata tho matieko ngima ji e dier odiechiengʼ tir.\n ","Ji alufu achiel nyalo podho e bathi,\n ee, ji alufu apar nyalo riere e badi korachwich,\n to in onge moro ma nochop buti.\n ","Iningʼigi angʼiya gi wengeni\n kendo inine kikumo joma timbegi richo.\n  ","Ka iwacho niya, “Jehova Nyasaye e kar pondona,”\n kendo iketo Nyasaye Man Malo Moloyo kar dakni,\n ","to onge gimoro amora marach ma notimreni,\n kendo onge masira ma nosud machiegni gi odi.\n ","Nimar obiro miyo malaika mage chik nikech in\n mondo giriti e yoreni duto;\n ","gibiro tingʼi malo e lwetgi,\n mondo kik ichwany tiendi e kidi.\n ","Ininyon sibuor gi thuond fu;\n adier ininyon sibuor maratego gi thuol maduongʼ man-gi kwiri marach.\n  ","Jehova Nyasaye wacho niya, “Abiro rese nikech ohera;\n abiro rite nikech ohulo nyinga.\n ","Enoluonga, kendo anadwoke;\n anabed kode e chandruok,\n adier, anakonye kendo anamiye duongʼ.\n ","Anami odag amingʼa\n kendo ananyise warruokna.”\n"],["Pako Jehova Nyasaye en gima ber kendo wero wende mapako nyingi\n bende ber, yaye Nyasaye Man Malo Moloyo,\n ","hulo herani gokinyi\n kod adierani gotieno,\n ","kiwer gi nyatiti matin\n ma tondene apar ka wer ridore gi nyatiti maduongʼ ber adier.\n  ","Nimar timbeni miya mor, yaye Jehova Nyasaye;\n awer gi mor nikech tije ma lweti otimo.\n ","Mano kaka tijeni dongo, yaye Jehova Nyasaye,\n mano kaka pachi tut miwuoro!\n ","Ngʼama omingʼ ok nyal ngʼeyo,\n joma ofuwo ok winj tiend wachno,\n ","ni kata obedo ni joma timbegi richo nyalo loth kaka lum\n kendo joricho nyalo dhi maber,\n to ibiro tiekgi chuth nyaka chiengʼ.\n ","To in, yaye Jehova Nyasaye, ibiro siko kimiyi duongʼ nyaka chiengʼ.\n ","Nimar ka kuom adier, yaye Jehova Nyasaye,\n ka kuom adier to wasiki duto biro lal nono;\n joricho duto ibiro ke mel.\n ","Isemiyo tungena odoko ma roboche ka tunge jowi;\n oseol kuoma modhi maliw.\n ","Aseneno gi wengena ka iloyo wasika\n kendo asewinjo gi itena ka joma oramona ma timbegi richo itieko.\n  ","Joma kare biro loth maber ka yiend othith,\n gibiro dongo ka yiend sida mar Lebanon;\n ","Nikech opidhgi e od Jehova Nyasaye,\n gibiro loth e agolni mag Nyasachwa.\n ","Kata hikgi oniangʼ to pod gininyag mana olemo,\n kendo ginisik ka ginyien kendo gingʼich,\n ","ka gilando niya “Jehova Nyasaye oriere tir;\n en e Lwandana, kendo onge richo moro amora kuome.”\n"],["Jehova Nyasaye olocho kendo orwakore gi duongʼ,\n Jehova Nyasaye orwakore gi duongʼ,\n kendo omanore gi teko.\n Piny ochungʼ mongirore;\n onge ngʼama nyalo yienge.\n ","Lochni nogur chon gi lala;\n ionge chakruokni kata gikoni.\n  ","Nembe tingʼore malo, yaye Jehova Nyasaye,\n nembe dhwolore malo ka giwuo;\n nembe tingʼore ka apaka gore matek.\n ","Jehova Nyasaye nigi teko maduongʼ moloyo mor mar pige maroteke,\n en gi teko maduongʼ moloyo apaka ma tekregi ngʼeny,\n adier Jehova Nyasaye man malo nigi teko maduongʼ.\n  ","Bucheni ochungʼ mongirore;\n kendo ler opongʼo odi,\n nyaka chiengʼ, yaye Jehova Nyasaye.\n"],["Yaye Jehova Nyasaye en Nyasaye ma jachul kuor,\n yaye Nyasaye ma jachul kuor, nyis lerni.\n ","Aa malo, yaye Jangʼad bura mar piny;\n chul josunga gima owinjore kodgi.\n ","Yaye Jehova Nyasaye, nyaka karangʼo ma joma timbegi richo,\n nyaka karangʼo ma joma timbegi richo biro goyo siboi?\n  ","Gidiro weche mag wich teko;\n joma timbegi richo duto opongʼ gi sunga.\n ","Gikidho jogi, yaye Jehova Nyasaye;\n gidiyo girkeni mari.\n ","Ginego dhako ma chwore otho gi jadak;\n gideyo ngʼama onge gi wuon.\n ","Giwacho niya, “Jehova Nyasaye ok ne;\n Nyasach Jakobo ok dew gik ma watimo.”\n  ","To winjuru, un joma omingʼ e dier ji;\n un joma ofuwogi, ubiro bedo mariek karangʼo?\n ","Donge ngʼama nochomo it winjo wach?\n Donge ngʼat manoloso wangʼ neno?\n ","Donge ngʼat marieyo ogendini kumo ji?\n Bende ngʼat mapuonjo dhano dibed maonge rieko?\n ","Jehova Nyasaye ongʼeyo pach dhano;\n ongʼeyo ni gionge tich.\n ","Ogwedh ngʼat mikumo, yaye Jehova Nyasaye,\n ma en ngʼama ipuonjo koa e chikeni;\n ","imiyo ngʼama kamano resruok e ndalo chandruok,\n nyaka chop kuny bur ne joma richo.\n ","Nimar Jehova Nyasaye ok bi dagi joge;\n ok obi jwangʼo girkeni mare.\n ","Yor adiera biro yudore kendo ne joma kare,\n kendo joma oriere gie chunygi biro luwe.\n ","En ngʼa mabiro radona gi joma timbegi richo?\n Ngʼatno mabiro chwaka kakedo gi joricho?\n ","Ka dine Jehova Nyasaye ok omiya kony,\n to dikoro asedhi dak e piny ma ji olingʼe thi.\n ","Kane awacho niya, “Tienda kier,”\n to herani nojola, yaye Jehova Nyasaye.\n ","Ka achiedh-nade nopongʼo chunya,\n to hochni noduogo mor e ngimana.\n ","Loch marach bende inyalo riworigo adier,\n loch mamiyo ji chandore malit nikech chikene maricho?\n ","Ginywako ne joma kare\n kendo gingʼadone joma onge ketho buch tho.\n ","To Jehova Nyasaye osebedo ohingana,\n kendo Nyasacha en lwanda ma aponde.\n ","Obiro chulogi nikech richogi\n kendo obiro tiekogi nikech timbegi maricho;\n Jehova Nyasaye ma Nyasachwa biro tiekogi.\n"],["Biuru wawer gimor ne Jehova Nyasaye;\n wagouru koko matek ne lwanda mar warruokwa.\n ","Wabiuru e nyime gi erokamano\n kendo wami nyinge duongʼ ka wawer kendo wakok gi mor.\n  ","Nimar Jehova Nyasaye e Nyasaye maduongʼ,\n en e Ruoth maduongʼ moloyo nyiseche duto.\n ","Otingʼo kuonde matut duto mag piny e lwete,\n kendo wi gode ma roboche bende mage.\n ","Nam mare, nimar en ema nolose,\n kendo lwetene ema noloso lowo motwo.\n  ","Biuru wakulrene ka walame,\n biuru wago chongwa e nyim Jehova Nyasaye ma Jachwechwa;\n ","nimar en e Nyasachwa\n kendo wan e joge mokwayo,\n wan e jambe morito.\n  Kawuono ka uwinjo dwonde,\n ","to kik chunyu bed mapek kaka ne utimo Meriba,\n kata kaka ne utimo chiengʼ cha Masa manie thim,\n ","kama kwereu noteme gi tem,\n kata obedo ni ne giseneno gima ne atimo.\n ","Kuom higni piero angʼwen iya nowangʼ gi tiengʼno;\n kendo nawacho niya, “Gin joma chunygi ohero rwenyo,\n kendo pok gingʼeyo yorena.”\n ","Omiyo mirima nomaka kodgi mi nasingora ka akwongʼora ni,\n “Ok ginidonji e yweyona ngangʼ.”\n"],["Weruru ne Jehova Nyasaye wer manyien;\n piny duto mondo ower ne Jehova Nyasaye.\n ","Weruru ne Jehova Nyasaye, pakuru nyinge;\n landuru warruokne odiechiengʼ kodiechiengʼ.\n ","Huluru duongʼne e kind ogendini,\n kendo landuru tijene miwuoro ne ji duto.\n  ","Nimar Jehova Nyasaye duongʼ kendo owinjore gi pak;\n onego omiye luor moloyo nyiseche mamoko duto.\n ","Nikech nyiseche duto mag ogendini gin mana gik ma dhano oloso\n to Jehova Nyasaye ema nochweyo polo.\n ","Duongʼ kod pak nitiere e nyime;\n teko kod duongʼ nitiere e kare maler mar lemo.\n  ","Pakuru Jehova Nyasaye, yaye ogendini manie piny,\n wachuru ni Jehova Nyasaye duongʼ kendo en gi teko.\n ","Miuru Jehova Nyasaye duongʼ mowinjore gi nyinge;\n kelneuru mich kendo biuru e laru mage.\n ","Lamuru Jehova Nyasaye kaka Ngʼama Ler man-gi duongʼ mangʼongo;\n beduru maluor ahinya e nyime, un piny duto.\n  ","Wachuru e dier ogendini niya, “Jehova Nyasaye olocho.”\n Piny osegur motegno, ok nyal yienge;\n obiro ngʼado ne ji bura maonge dewo wangʼ.\n ","Polo mondo obed moil, piny mondo obed mamor;\n nam mondo owuo kaachiel gi gik moko duto manie iye;\n ","pewe mondo okog gi mor,\n kod gik moko duto manie igi.\n Eka yiende duto manie bungu nower gi mor;\n ","giniwer e nyim Jehova Nyasaye, nimar obiro,\n adier obiro mondo ongʼad ne piny bura.\n Obiro ngʼado ne piny bura e yo makare,\n ee, obiro yalo ji gi adierane.\n"],["Jehova Nyasaye e Ruoth, omiyo piny mondo obed mamor;\n dho nembe man mabor mondo obed moil.\n  ","Boche polo gi mudho mandiwa oume;\n tim makare gi adiera e mise mar lochne.\n ","Mach liel e nyime\n kendo wangʼo wasike e alworane duto.\n ","Mil polo mare menyo piny;\n piny neno kendo yiengni.\n ","Gode leny nono ka odok e nyim Jehova Nyasaye,\n gileny nono e nyim Ruoth piny duto.\n ","Polo hulo timne makare,\n kendo ji duto neno duongʼne.\n  ","Ji duto malamo gik mokedi wigi okuot;\n jogo gin joma sungore kuom nyiseche mopa;\n nyiseche duto mondo olame!\n  ","Sayun nowinjo wachno mi obedo moil,\n miech Juda bende nobedo mamor,\n nikech bucheni, yaye Jehova Nyasaye.\n ","Nimar in Jehova Nyasaye, e Nyasaye Man Malo Moloyo mohewo piny duto;\n iduongʼ kendo iyombo nyiseche mamoko duto mabor.\n  ","Joma ohero Jehova Nyasaye mondo osin gi gik maricho\n nimar orito ngima joge ma jo-adiera,\n kendo oresogi e lwet joma richo.\n ","Joma kare imenyonegi ler;\n joma oriere gie chunygi imiyo mor.\n ","Moruru kuom Jehova Nyasaye un joma kare,\n kendo pakuru nyinge maler.\n"],["Weruru ne Jehova Nyasaye wer manyien,\n nimar osetimo gik miwuoro;\n lwete korachwich gi bade maler\n osekelone warruok.\n ","Jehova Nyasaye osemiyo warruokne ongʼere\n kendo osefwenyone ogendini timne makare.\n ","Oseparo herane\n kod adierane ne dhood Israel;\n kuonde duto ma piny ogikie\n oseneno warruok mar Nyasachwa.\n  ","Koguru gi mor ni Jehova Nyasaye, un piny duto,\n weruru kod ilo gi dwol mamit;\n ","weruru mamit ne Jehova Nyasaye kugoyo nyatiti;\n werneuru mamit kugoyo nyatiti gi dwond wer molungi,\n ","werneuru gi turumbete kod tung im maywak matek,\n koguru gi mor e nyim Jehova Nyasaye ma Ruoth.\n  ","Nam mondo owuo, kaachiel gi gik moko duto manie iye,\n kod piny duto, gi ji duto modak e iye.\n ","Aore mondo opam lwetgi,\n gode mondo ower kaachiel ka gimor;\n ","onego giwer e nyim Jehova Nyasaye,\n nimar obiro mondo ongʼad bura ne piny.\n Obiro ngʼado bura ne piny e yo makare\n kendo obiro yalo ji maonge dewo wangʼ.\n"],["Jehova Nyasaye e Ruoth,\n ogendini mondo okirni;\n obet e kom lochne e kind kerubi,\n piny mondo oyiengni.\n ","Jehova Nyasaye duongʼ miwuoro e Sayun;\n otingʼe malo moyombo ogendini duto.\n ","Owinjore gipak nyingi maduongʼ kendo miwuoro,\n nyinge ler.\n  ","Ruoth nyalo, ohero bura makare,\n isechungo adiera;\n isetimo ne joka Jakobo\n gima adier kendo makare.\n ","Dhialuru Jehova Nyasaye ma Nyasachwa\n kendo lameuru,\n e tiend kome mobetie nikech oler.\n  ","Musa gi Harun ne gin jodolo mage e dier jodolo mamoko,\n Samuel ne en achiel kuom joma ne luongo nyinge;\n negiluongo Jehova Nyasaye\n kendo nodwokogi.\n ","Ne owuoyo kodgi e siro mar bor polo;\n negirito chikene gi buche mane omiyogi.\n  ","Yaye Jehova Nyasaye ma Nyasachwa,\n ne idwokogi;\n ne in Nyasaye maweyo richo ne jo-Israel,\n kata obedo ni ne ikumo timbegi mobam.\n ","Tingʼuru nying Jehova Nyasaye ma Nyasachwa\n kendo lamuru e gode maler,\n nimar Jehova Nyasaye ma Nyasachwa ler.\n"],["Gouru koko gi mor ne Jehova Nyasaye, un piny duto.\n ","Lamuru Jehova Nyasaye ka umor;\n biuru e nyime kuwero wende mamor.\n ","Ngʼeuru ni Jehova Nyasaye en Nyasaye.\n En ema nochweyowa, kendo wan mage;\n wan joge, kendo wan rombene mokwayo.\n  ","Donjuru e rangeyene kugoyo erokamano\n bende biuru e laru mare kupake.\n Goneuru erokamano kendo pakuru nyinge.\n ","Nimar Jehova Nyasaye ber kendo herane osiko nyaka chiengʼ;\n adierane ochwere e tienge duto.\n"],["Abiro wer nikech herani gi berni;\n in ema abiro weroni wend pak, yaye Jehova Nyasaye.\n ","Abiro neno ni aritora mondo ngimana obed malongʼo chuth,\n ibiro biro ira karangʼo?\n  Abiro dak e oda\n gi chuny malongʼo chuth.\n ","Ok abi yie neno\n gimoro amora mochido gi wengena.\n  Achayo timbe joma chunygi richo;\n gik maricho ok adwar winjo kata gi ita.\n ","Ok anabed gi paro mochido;\n bende kata paro mar timo richo ok anapar.\n  ","Ngʼato angʼata makuodho nyawadgi lingʼ-lingʼ\n abiro kwero mi lingʼ;\n ngʼato angʼata ma wangʼe tek kendo ma sungore gie chunye,\n ok anyal betgo amingʼa.\n  ","Joma jo-adiera ema abiro keto wengena kuomgi;\n gin ema abiro yie dak kodgi;\n ngʼat ma wuodhe oriere tir\n ema biro tiyona.\n  ","Ok abi yiene ngʼama ohero miriambo\n mondo odag e oda;\n ngʼat moro amora mawacho miriambo\n ok nochungʼ e nyima.\n  ","Okinyi kokinyi abiro tieko\n joma timbegi richo modak e piny.\n Abiro nego ngʼato angʼata matimo richo\n ka agologi e dala mar Jehova Nyasaye.\n"],["Winj lamona, yaye Jehova Nyasaye;\n yie irwak lamona ma akwayigo kony.\n ","Kik ipandna wangʼi sa ma chunya lit.\n Chikna iti; ka aluongi to dwoka mapiyo.\n  ","Nimar ndalona rumo piyo ka iro;\n chokena rewni ka kit kendo maliet.\n ","Chunya orewore kendo oner ka lum;\n wiya wil kata mana gi chamo chiemba.\n ","Chur ma achurgo matek\n omiyo adhero alokora choke lilo.\n ","Achalo gi tula mar bungu,\n achalo gi tula modak e gunda.\n ","Asiko aneno anena,\n achalo gi winyo man kende ewi osuri.\n ","Odiechiengʼ duto wasika kinya ka gijara;\n joma dhawona konyore gi nyinga kaka gir kwongʼruok.\n ","Nimar achamo buch kendo kaka chiemba\n kendo ariwo mathna gi pi wangʼa,\n ","nikech mirimbi maduongʼ,\n nimar isekawa mi iwita gichien.\n ","Ndalona chalo gi tipo modhiambo;\n aner adwaro two ka lum.\n  ","In to ibet e kom lochni nyaka chiengʼ, yaye Jehova Nyasaye;\n humbi osiko e tienge duto.\n ","Ibiro aa malo mi ikech Sayun,\n nimar sa osechopo monego ongʼwonee;\n sa mochanne osechopo.\n ","Nimar kitene beyo gi lala ne jotichni,\n kata mana buru madum kuome miyo ji keche.\n ","Ogendini biro luoro nying Jehova Nyasaye,\n ruodhi duto mag piny biro luoro duongʼni.\n ","Nimar Jehova Nyasaye biro gero Sayun\n kendo obiro thinyore e lela e duongʼne.\n ","Obiro dwoko lamo mar ngʼama ok nyal\n kendo ok obi chayo lamogi.\n  ","Wachni mondo ondik piny ne tiengʼ mabiro,\n mondo joma pok onywol opak Jehova Nyasaye:\n ","“Jehova Nyasaye nongʼiyo piny gie kare maler man malo,\n nongʼiyo piny gie polo,\n ","mondo owinj ywak joma otwe\n kendo ogony joma ongʼadnegi buch tho.”\n ","Kuom mano nying Jehova Nyasaye ibiro hul e Sayun,\n ibiro pake e Jerusalem,\n ","ka joma odak e pinjeruodhi ochokore\n mondo olam Jehova Nyasaye.\n ","Ka noyudo ngimana dhi maber to nomiyo tekona odok chien\n kendo nongʼado ngimana odoko machiek.\n ","Omiyo ne awacho niya,\n “Kik ikaw ngimana, yaye Nyasacha, kapod an e chuny ngima;\n in to isiko ingima nyaka tienge duto.\n ","Kar chakruok ne iketo mise mag piny,\n kendo polo bende gin tij lweti.\n ","Gin to ginilal nono in to isiko manyaka chiengʼ;\n giduto giniti mana kaka law ti.\n Ibiro lokogi kaka iloko law\n kendo ibiro witgi.\n ","In to isiko ichalri mana kaka in,\n kendo hiki ok norum.\n ","Nyithind jotichni biro dak buti machiegni;\n nyikwagi nodhi maber e nyimi.”\n"],["Pak Jehova Nyasaye, yaye chunya;\n chunya maiye duto mondo opak nyinge maler.\n ","Pak Jehova Nyasaye, yaye chunya,\n kendo kik wiyi wil gi konyruok mochiwo,\n ","en ema oweyoni richoni duto\n kendo ochango tuocheni duto,\n ","oreso ngimani kogolo e bur matut\n kendo osidhi gihera kod kech,\n ","oromo chunyi gi gik mabeyo\n momiyo tin-ni osiko nyien ka mar ongo.\n  ","Jehova Nyasaye timo gik makare\n kendo otimo maber ne joma isando duto.\n  ","Nonyiso Musa timbe mane ochano timo,\n nomiyo jo-Israel oneno timbene.\n ","Jehova Nyasaye kecho ji kendo ongʼwon,\n iye ok wangʼ piyo kendo en gihera mangʼeny.\n ","Ok osik komanyo ketho kuom ji,\n bende ok okan mirimbe nyaka chiengʼ;\n ","ok otimnwa mowinjore gi richowa\n bende ok ochulwa kaluwore gi kethowa.\n ","Nimar kaka polo ni malo moyombo piny,\n e kaka herane duongʼ ne joma omiye luor;\n ","mana kaka wuok chiengʼ bor gi podho chiengʼ,\n e kaka osepogowa mabor gi kethowa.\n  ","Mana kaka wuoro kecho nyithinde,\n e kaka Jehova Nyasaye kecho joma omiye luor;\n ","nimar ongʼeyo kaka ochweyowa,\n ongʼeyo e pache ni wan mana buch lowo.\n ","Dhano to ndalone chalo gi lum,\n oloth piyo ka maua mopidhi;\n ","to ka yamo okudhe matin nono to kare orumo,\n kendo ok chak pare.\n ","Hera ma Jehova Nyasaye oherogo joma omiye luor,\n to osiko manyaka chiengʼ,\n kendo osiko otimo maber ne nyithind nyithindgi,\n ","ma gin joma orito singruokne kendo jogo maparo\n mondo orit chikene.\n  ","Jehova Nyasaye osechungo lochne e polo,\n kendo lochne orito ji duto.\n ","Pakuru Jehova Nyasaye, un malaikane duto,\n un joge maroteke matimo kaka odwaro,\n kendo matimo kaka owacho.\n ","Pakuru Jehova Nyasaye, un jopolo duto,\n un jotichne matimo dwarone.\n ","Pakuru Jehova Nyasaye, un gik moko duto mochweyo,\n manie bwo lochne kuonde duto.\n  Pak Jehova Nyasaye, yaye chunya.\n"],["Pak Jehova Nyasaye, yaye chunya.\n Yaye Jehova Nyasaye Nyasacha, mano kaka iduongʼ,\n irwakori gi luor kod duongʼ.\n ","Oumore gi ler mana kaka nanga; oyaro polo mana kaka hema\n ","kendo ogero ode moluore ewi pi.\n Oidho boche polo kaka gache mar lweny\n kendo yamo e ndike moriembo.\n ","Omiyo yembe bedo kaka jootene,\n kendo jotichne kaka ligek mach.\n  ","Iseguro piny e mise mage;\n ma ok onyal yiengni kata matin.\n ","Ne iume gi kut mana kaka nanga\n mi pige obiwore moyombo gode.\n ","To kane ikwero pigego to ne gileny nono,\n kane giwinji kimor to ne giwalore gia;\n ","ne gimol ewi gode,\n ka giridore gidhi e holni,\n kuonde mane ochan-negi.\n ","Ne iketonegi tongʼ ma ok ginyal kadho;\n mondo kik gichak giim piny kendo.\n  ","Jehova Nyasaye miyo sokni olo pi\n e bugni ka gimol e kind gode.\n ","Gichiwo pi ne le mag bungu duto;\n kanyna mag bungu tieko riyo ma gin-go.\n ","Winy mafuyo e kor polo ogero utegi e bath pigego,\n kendo giwer ewi yiende.\n ","Omiyo koth chue ewi gode koa e dalane manie polo;\n piny nyago olembe moromo nikech tijene.\n ","Omiyo lum loth ne jamni,\n kod cham ma dhano doyo,\n mamiyo chiemo yudore e piny;\n ","kaachiel gi divai mamoro chuny dhano,\n gi mo mamiyo lela wangʼe leny,\n kod makati molerogo chunye.\n ","Yiende Jehova Nyasaye yudo pi moromogi,\n yiendego gin sida mag Lebanon mane opidho.\n ","Kanyo ema winy geroe utegi,\n winj nyamnaha nigi utegi ewi yiende mag obudo.\n ","Diek mag bungu odak e gode maboyo,\n to lwendni morokore gin kuonde pondo mag aidha.\n  ","Dwe pogo kinde mag chwiri gi kinde mag opon\n kendo wangʼ chiengʼ ongʼeyo sa monego opodhie.\n ","Ikelo mudho mi piny lokre otieno,\n kendo le mag bungu duto lak oko.\n ","Sibuoche ruto ka gimanyo chiemo;\n gimanyo chiembgi kuom Jehova Nyasaye.\n ","To ka chiengʼ wuok to gidok e bungu;\n gidok kendo ginindo e gondegi.\n ","Eka dhano wuok oko chako tijene,\n kendo nyagore gi tich nyaka odhiambo.\n ","Mano kaka gik michweyo ngʼeny, yaye Jehova Nyasaye!\n Ne ichweyogi duto gi rieko miwuoro;\n piny opongʼ gi gik michweyo.\n ","Isechweyo nam maduongʼ kendo malach\n mopongʼ gi le mamol mathoth mokalo akwana,\n gik mangima madongo gi matindo.\n ","Kuno ema meli kwangʼie koni gi koni,\n kendo ondieg nam mane ichweyo miluongo ni Leviathan tuge.\n  ","In ema gigo duto ngʼiyi\n mondo imigi chiembgi e kinde mowinjore.\n ","Ka imiyogi chiemo, to gichamo;\n ka iyawonegi lweti, to giyiengʼ gi gik mabeyo;\n ","ka ipando wangʼi, to githagore;\n ka igolo muchi kuomgi, to githo kendo gidok e lowo.\n ","Ka ioro Roho mari, to gibedo mangima;\n kendo imiyo piny bedo gi ngima manyien.\n  ","Mad duongʼ mar Jehova Nyasaye sik nyaka chiengʼ;\n mad Jehova Nyasaye bed mamor gi gik mane ochweyo.\n ","En e ma kongʼiyo piny to piny yiengni,\n kendo komulo gode to gode dhwolo iro.\n  ","Abiro wer ne Jehova Nyasaye e ngimana duto,\n adier, abiro wero wende pak ne Nyasacha e kinde duto ma pod angima.\n  ","Mad gik ma aparo e chunya omiye mor,\n seche duto ma amor kuom Jehova Nyasaye.\n ","Joricho to owinjore orum e piny;\n joma timbegi richo ok onego obedie piny kata achiel.\n  Pak Jehova Nyasaye, yaye chunya.\n Pak Jehova Nyasaye.\n"],["Pakuru Jehova Nyasaye, luonguru nyinge;\n landuru ne ogendini duto gima osetimo.\n ","Werneuru, pakeuru gi wende;\n nyisuru kuom tijene duto miwuoro.\n ","Nyinge maler nigi duongʼ;\n chuny joma manyo Jehova Nyasaye mondo obed mamor.\n ","Ranguru Jehova Nyasaye gi tekone;\n dwaruru wangʼe kinde duto.\n  ","Paruru gik miwuoro mosetimo,\n honni mage kod buche mosengʼado,\n ","yaye un nyikwa Ibrahim jatichne,\n yaye yawuot Jakobo joge moyiero.\n ","En e Jehova Nyasaye ma Nyasachwa;\n buchene ni e piny duto.\n  ","Oparo singruokne nyaka chiengʼ,\n weche mane osingo e tienge tara,\n ","singruok mane otimo gi Ibrahim,\n Muma mane okwongʼorego ni Isaka.\n ","Ne ogure ne Jakobo kaka chik,\n kendo nogure ni Israel kaka singruok mochwere, kowacho ni,\n ","“Anamiyi piny Kanaan\n kaka girkeni mari.”\n  ","Kane pod gin ji manok e kar rombgi,\n ne ginok ahinya kendo ne gin welo e pinyno,\n ","ne giwuotho e kind ogendini mopogore,\n ka gidhi e pinyruodhi mopogore opogore.\n ","Ne ok oyie mondo ngʼato osandgi;\n nokwero ruodhi kowachonegi niya,\n ","“Kik umul joga ma awiro;\n kik uhiny jonabi maga.”\n  ","Ne okelo kech e piny\n kendo noketho yore duto mane giyudogo chiemo;\n ","kendo nooro ngʼato otelonegi,\n ngʼatno ne en Josef mane oloki kaka misumba.\n ","Ne giridho tiendene gi arungu mochuoye chuma,\n kendo ne giridho ngʼute gi chumbe,\n ","nyaka nochopo kinde ma gik mane okoro notimore,\n nyaka wach Jehova Nyasaye nochopo kare.\n ","Ruodh Misri nooro wach mi nogonye\n jatend ji nogonye thuolo.\n ","Nokete ruodh ode,\n manorito gik moko duto mane en-go,\n ","mondo en ema ne otieg jotende kaka ohero\n kendo opuonj jodonge.\n  ","Bangʼe Israel duto nobiro Misri;\n Jakobo nodoko jadak e piny Ham.\n ","Jehova Nyasaye nomiyo joge onya ahinya;\n nomiyo gibedo mathoth ma wasikgi ne ok nyal nyalogi,\n ","wasikgi ma noloko chunygi mondo ocha joge,\n kendo noketo chunye mar timo ne jotichne marach.\n ","Nooro Musa jatichne,\n gi Harun, ngʼat mane oseyiero.\n ","Negitimo ranyisi mag honni e diergi,\n ee, negitimo timbene miwuoro e piny Ham.\n ","Nooro mudho mi nomiyo piny olil\n nimar donge ne gisengʼanyo ne wechene?\n ","Noloko pigegi remo,\n mi nomiyo rechgi otho.\n ","Ogwende nosieko mopongʼo pinygi,\n kendo negidonjo nyaka ei ute nindo mag ruodhigi.\n ","Nowuoyo, mi pumbi mag lwangʼni nosieko,\n kendo kikun nopongʼo pinygi.\n ","Nomiyo kodhi olokore pe\n kendo mil polo nokwako pinygi;\n ","nogoyo yiendegi mag mzabibu gi ngʼowu piny\n kendo nolwero yiende mane ni e pinygi.\n ","Nowuoyo, mi bonyo nosieko,\n ongogo mokalo akwana;\n ","negichamo gimoro amora mane loth\n e pinygi koda ka chambgi mane gipidho e puothegi.\n ","Bangʼe nonego nyithindo makayo duto mane ni e pinygi,\n kodhi mokwongo duto mane gihango nywolo.\n ","Nogolo Israel, kogangore gi fedha kod dhahabu,\n kendo onge ngʼama nodongʼ chien kuom dhout Israel duto.\n ","Misri ne mor kane giwuok,\n nikech mbi mar jo-Israel nosegore kuomgi.\n  ","Noumogi gi boche polo kaka raum,\n kendo mach nochiwonegi ler gotieno.\n ","Kane gikwaye, to nokelonegi aluru\n kendo noyiengʼogi gi makati mar polo.\n ","Noyawo lwanda, mi pi nowuok gi teko;\n kendo pigno nomol ka aora mamol e piny motwo.\n  ","Nimar noparo singruokne maler\n mane omiyo Ibrahim jatichne.\n ","Nogolo joge gi ilo,\n adier, nomiyo joge moyier owuok kakok gi mor;\n ","nomiyogi pinje mag ogendini,\n kendo gik ma jomoko nono nochandore ka loso nodoko girkeni magi,\n ","mondo omi gilu yorene\n kendo girit chikene.\n  Pak ne Jehova Nyasaye!\n"],["Pakuru Jehova Nyasaye!\n Gouru erokamano ne Jehova Nyasaye, nikech ober;\n kendo herane osiko manyaka chiengʼ.\n ","En ngʼa manyalo hulo gik madongo ma Jehova Nyasaye osetimo\n kata manyalo nyiso pakne duto?\n ","Ogwedh joma osiko koluwo adiera,\n joma osiko katimo gima kare.\n  ","An bende parae, yaye Jehova Nyasaye,\n parae ka itimo ngʼwono ne jogi, bi ikonya ka iresogi,\n ","mondo an bende awinjie maber gi mwandu mimiyo jogi miyiero,\n mondo ayudie mor mar ogandani,\n kendo amiyi duongʼ kaachiel gi girkeni mari.\n  ","Wasetimo richo mana kaka kwerewa bende notimo;\n wasetimo marach kendo wasetimo gik mamono.\n ","Kane kwerewa ni Misri,\n ne ok giparo matut kuom honni magi;\n bende ne wigi owil gi kechni mathoth,\n ne gingʼanyoni e dho nam, ma en Nam Makwar.\n ","Kata kamano noresogi nikech nyinge,\n mondo omi tekone maduongʼ ongʼere.\n ","Nokwero Nam Makwar, mi Nam Makwar notwo;\n kendo nomiyo gikalo kama tut mana ka gima ne giwuotho kama otwo.\n ","Noresogi e lwet joma ne kedo kodgi,\n adier, nowarogi e lwet wasigu.\n ","Pi noimo wasikgi;\n ma kata achiel kuomgi ne ok otony.\n ","Eka ne giyie gi singruok mage\n kendo ne gipake gi wer.\n  ","To ma ok wigi nowil gi gik mane osetimo\n kendo ne ok girite mondo ongʼadnegi rieko.\n ","Wuoro mokalo tongʼ nomakogi e thim,\n kendo ne gitemo Nyasaye e piny motwo.\n ","Omiyo ne omiyogi gima negidwaro,\n to kata kamano nooronegi tuo machiyo del.\n  ","Nyiego nomakogi gi Musa e kambi,\n kendo gi Harun, jatich mowal ni Jehova Nyasaye.\n ","Piny ne oyawore mi nomwonyo Dathan;\n piny noiko oganda joka Abiram.\n ","Mach nomuoch kuom joma luwogi;\n mach maliel mager nowangʼo joma timbegi richogo motiekogi pep.\n ","Negiloso nyaroya Horeb,\n mine gilamo kido molos gi chuma.\n ","Ne giwilo Duongʼ margi\n gi kido mar rwath machamo lum.\n ","Wigi nowil gi Nyasaye mane oresogi,\n Nyasaye mane osetimo gik madongo e piny Misri,\n ","Nyasaye mane osetimo honni e piny Ham\n kod timbe miwuoro e dho Nam Makwar.\n ","Emomiyo nowacho ni nobiro tiekogi\n ka dine Musa, ngʼate moyiero,\n we chungʼ kaywagore e nyime\n mondo ogengʼ mirimbe kik otiekgi.\n  ","Bangʼe ne gichayo pinye ma jaber;\n nikech ne ok giyie singruokne ni en adier.\n ","Ne gingʼur ei hembegi\n kendo ne ok gitimo gik ma Jehova Nyasaye nochikogi.\n ","Emomiyo ne osingorenegi kosiemogi\n gi lwete nine obiro miyo gipodhi e thim,\n ","nonyisogi ni ne obiro miyo nyikwagi podhi e kind ogendini,\n kendo ni ne obiro keyogi e pinje duto.\n  ","Ne giriwore kaachiel e lamo Baal mar jo-Peor,\n kendo negichamo misango michiwone nyiseche motho;\n ","omiyo ne giwangʼo i Jehova Nyasaye gi timbegi marichogo,\n mi masira nomakogi.\n ","Kata kamano Finehas nochungʼ kargi kendo noywagore ne Nyasaye,\n mi masirano ne ok otiekogi.\n ","Nyasaye nokwane kaka ngʼama kare nikech timneno,\n kendo ibiro kwane kamano nyaka tienge mabiro.\n ","Ne giwangʼo i Jehova Nyasaye, e dho sokni mag Meriba,\n mi timgino nokelone Musa chandruok;\n ","nimar negiketho chunye\n mi weche maricho nowuok e dhoge.\n  ","Ne ok gitieko ogendini chutho\n kaka Jehova Nyasaye nosechikogi,\n ","to ne giriwore kodgi\n kendo negiluwo timbegi.\n ","Negilamo kido mag nyisechegi,\n ma bangʼe nolokorenegi obadho.\n ","Negichiwo yawuotgi gi nyigi kaka misango,\n kendo negichiwogi ne jochiende.\n ","Ne gichwero remo maonge ketho,\n remb yawuotgi gi nyigi,\n mane gichiwo kaka misango ne kido mag nyiseche mag Kanaan,\n mi piny nogak nikech rembgi.\n ","Negidoko mogak nikech gik mane gitimo;\n negibedo joma odwanyore,\n nikech timbegigo.\n  ","Emomiyo Jehova Nyasaye nokecho gi joge\n kendo chunye noa kuom girkeni mare.\n ","Nochiwogi e lwet ogendini,\n mine gibet e bwo loch joma ne mon kodgi.\n ","Wasikgi nothirogi\n kendo negiketogi e bwo tekogi.\n ","Ne oresogi nyadi mangʼeny\n to kata kamano joge noketo chunygi ne ngʼanyo,\n mi richogi nochiwogi mi girumo.\n ","Kata kamano nokechogi e chandruokgi\n kane owinjo ywakgi;\n ","nikech noparo singruok mane otimo kodgi\n kendo noloko chunye nikech herane maduongʼ.\n ","Nochuno ji duto mane oketogi wasumbini\n mondo okechgi.\n  ","Reswa, yaye Jehova Nyasaye ma Nyasachwa,\n kendo chokwa igolwa e dier ogendini,\n mondo wadwok erokamano ne nyingi maler\n kendo wabed mamor kwapaki.\n   ","Pakuru Jehova Nyasaye, ma Nyasach Israel,\n mochwere manyaka chiengʼ.\n  Ji duto mondo owach niya, “Amin!”\n Opak Jehova Nyasaye.\n"],["Gouru erokamano ne Jehova Nyasaye, nimar ober;\n herane osiko nyaka chiengʼ.\n  ","Joma owar mag Jehova Nyasaye mondo owach kama\n joma ne owaro e lwet jasigu,\n ","mane ochoko kogolo e pinje,\n kochakore wuok chiengʼ gi podho chiengʼ,\n nyaka nyandwat gi milambo.\n  ","Joge moko nobayo abaya e thim motwo\n nikech ne gionge yo mar chopo e dala mane ginyalo dakie gi kwe.\n ","Ne gidenyo kendo riyo noloyogi,\n chunygi noa.\n ","Eka ne giywakne Jehova Nyasaye mondo okonygi e chandruokgino\n mi noresogi e pekgino.\n ","Ne otelonegi e yo moriere tir,\n nyaka negichopo e dala, mane ginyalo dakie.\n ","Onego gigo ne Jehova Nyasaye erokamano kuom herane ma ok rem\n kendo kuom timbene miwuoro, motimo ne ji,\n ","nimar otieko riyo mar joma riyo oloyo\n kendo omiyo joma odenyo yiengʼ gi gik mabeyo.\n  ","Moko kuomgi nobet e mudho, kendo e tipo mar tho,\n ne gin joma thagore motwe gi nyoroche mag chuma,\n ","nimar ne gingʼanyo giweyo weche Nyasaye\n kendo ne gichayo rieko mar Nyasaye Man Malo Moloyo.\n ","Omiyo noketogi gi tich matek mohewogi mine gigore piny\n kendo onge ngʼama ne nyalo konyogi.\n ","Eka ne giywakne Jehova Nyasaye mondo okonygi e chandruokgino,\n mi noresogi e pekgino.\n ","Nogologi e mudho kendo e tipo mar tho\n kendo noturo nyoroche mane otuegigo.\n ","Onego gigo ne Jehova Nyasaye erokamano kuom herane ma ok rem,\n kendo kuom timbene miwuoro motimo ne ji,\n ","nimar omuko rangeye mag mula,\n kendo ongʼado lodi mag nyinyo.\n  ","Moko kuomgi nobedo joma ofuwo nikech yoregi mobam\n kendo negineno thagruok nikech timbegi mamono.\n ","Dhogi ne rach ma ok ginyal chamo chiemo moro amora,\n kendo ne gichiegni tho.\n ","Eka ne giywakne Jehova Nyasaye mondo okonygi e chandruokgino\n mi noresogi e pekgino.\n ","Ne ooro wachne mi nochangogi\n kendo noresogi e lak tho.\n ","Onego gigo ne Jehova Nyasaye erokamano kuom herane ma ok rem\n kendo kuom timbene miwuoro motimo ne ji.\n ","Onego gichiwne misango mar goyo erokamano\n kendo ginyis kuom gik mosetimo ka giwer gi mor.\n  ","Moko kuomgi nodhi kwangʼ e nam gi meli;\n ne gin jo-ohala ma yoro nembe madongo dongo.\n ","Negineno tije Jehova Nyasaye,\n negineno tijene malich miwuoro manie kude.\n ","Nimar ne owuoyo, mi notugo ahiti mangʼongo\n ma nomiyo apaka ogingore.\n ","Apaka nodirogi malo e kor yamo,\n kendo nonyumogi kuonde matut mogik;\n mi chir mane gin-go noleny nono kane ginie masira ma kamano.\n ","Ne gipuore kendo gitagore ka joma omer;\n kendo pachgi nolalnegi.\n ","Eka ne giywakne Jehova Nyasaye mondo okonygi e chandruokgino\n mi noresogi e pekgino;\n ","ne okweyo ahiti mobet mos;\n kendo apaka nolingʼ thi.\n ","Negidoko mamor ka nam nokwe,\n kendo notelonegi nyaka negichopo e dho wath maber, kama negidwaro chopoe.\n ","Onego gigo ne Jehova Nyasaye erokamano kuom herane ma ok rem\n kendo kuom timbene miwuoro motimo ne ji.\n ","Onego gitingʼ nyinge malo e chokruok mar joge\n kendo gidende e buch jodongo.\n  ","Ne omiyo aore olokore kuonde motwo,\n sokni mamol nolokore ongoro,\n ","kendo lowo manyak maber nodoko lowo motimo chumbi,\n maonge tich nikech timbe mamono\n mag joma nodak kuondego.\n ","To bende nomiyo piny ongoro odoko yewni mag pi,\n kendo lowo motwo nolokore sokni mamol;\n ","nokelo joma odenyo mondo odag kuondego,\n kendo negigero dala kama neginyalo dakie.\n ","Ne gipuro puothe kendo ne gipidho puothe mzabibu,\n mane ochiego cham maber;\n ","ne ogwedhogi, kendo negidoko ji mangʼeny ahinya,\n bende ne ok oyie mondo jambgi odog piny.\n  ","Bangʼe achien kwan-gi nodok matin\n kendo ne odwokgi piny nikech sand gi masiche kod kuyo;\n ","Jal ma olo mirimbe kuom ruodhi\n nomiyo gibayo koni gi koni e thim.\n ","To jochan to noreso e thagruokgi,\n kendo nomiyo joutegi onya ka rombe.\n ","Joma kare neno kendo gidoko mamor;\n To joma timbegi richo dhogi moko.\n  ","Ngʼama riek mondo omak wechegi maber,\n kendo opar matut kuom hera maduongʼ mar Jehova Nyasaye.\n"],["Chunya ochungʼ mongirore, yaye Nyasaye;\n abiro paki gi wer kendo abiro loso mamit gi chunya duto.\n ","Chiewuru, un orutu gi nyatiti!\n Abiro chiewo kogwen.\n ","Abiro paki e dier ogendini, yaye Jehova Nyasaye,\n abiro werni e dier ogendini.\n ","Nikech herani maduongʼ chopo nyaka e polo;\n kendo adiera mari chopo nyaka ewi lwasi.\n ","Nyingi mondo otingʼ malo moyombo polo, yaye Nyasaye,\n mad duongʼ mari opongʼ piny duto.\n  ","Reswa kendo konywa gi lweti ma korachwich,\n mondo joma ihero ogol e chandruok.\n ","Nyasaye osewuoyo gie kare maler kowacho niya,\n “Abiro pogo Shekem ne ji,\n kendo abiro pimo ne ji Holo mar Sukoth.\n ","Gilead en mara, Manase bende mara,\n Efraim en oguta mar lweny,\n to Juda en osimbona mar loch.\n ","Moab en besen mara mar luok,\n to Edom e kama amoe wuochena;\n Filistia ema akoke ka aseloyo lweny.”\n  ","En ngʼa mabiro kela e dala maduongʼ mochiel motegno?\n En ngʼa mabiro telona nyaka Edom?\n ","Donge in ema isedagiwa, yaye Nyasaye,\n kendo tinde ok idhi gi jolwenjwa e lweny?\n ","Miwa kony mondo walo wasikwa,\n nikech kony mar dhano onge tich.\n ","Wabiro loyo lweny ka Nyasaye nikodwa,\n kendo obiro nyono wasikwa piny.\n"],["Yaye Nyasaye ma apako,\n kik ilingʼ,\n ","nimar joma timbegi richo gi jo-miriambo osemonja gi wechegi;\n gisewuoyo kuomwa marach,\n adier gisewacho miriambo kuoma.\n ","Gilwora koni gi koni gi weche mag achaya;\n gibuka maonge gima omiyo.\n ","An aherogi to gin to gimon koda.\n Gitimona kamano kata obedo ni an to alemonegi.\n ","Gichula rach kar ber,\n kod achaya kar osiep.\n  ","Ket ngʼat marach mondo oked kod jasika;\n we jadonj ne ji mondo ochungʼ kode e bura.\n ","Kiyale to mi mondo oyude gi ketho,\n kendo kata lemo molamo onego onyis kethone.\n ","Mad ngʼad ndalone dok manok;\n kendo mad ngʼat machielo kaw tije.\n ","Mad nyithinde dongʼ kiye\n kendo chiege dongʼ dhako ma chwore otho.\n ","Mad nyithinde lokre jokwecho mabayo abaya;\n mad riembgi gia koda ka e miechgi mosekethore.\n ","Mad jagope moro mak gige duto ma en-go\n kendo mad joma welo oyak mwandu duto moseloso.\n ","Onego ngʼato kik timne ngʼwono\n kata kecho nyithinde modongʼ kiye.\n ","Kothe duto mondo kargi olal nono,\n kendo nying-gi oruchi kik bedi e tiengʼ mabiro.\n ","Mad Jehova Nyasaye sik kaparo richo mane wuonegi otimo;\n kendo mad richo min kik ruchi.\n ","Richogi mondo osiki e nyim Jehova Nyasaye,\n eka mondo ongʼad kargi oko chuth e piny.\n ","Nimar kane ongima to ne ok odewo timo ngʼwono,\n kar timo kamano to nosando jodhier,\n kaachiel gi joma ochando gi joma chunygi lit;\n nosandogi malit nyaka ne githo.\n ","Nohero kwongʼo ji\n to koro mad kwongʼneno dogne;\n ne ok ohero gwedho ji\n omiyo koro mad gweth bed mabor kode.\n ","Ne orwako kwongʼ ka nangane;\n mad kwongʼno koro donji e dende ka pi,\n mad gibud chokene ka mo.\n ","Mad ochal nanga moumogo dende duto,\n kata kamba motweyego nyaka chiengʼ.\n ","Mano ema mondo obed chudo, ma Jehova Nyasaye chulo joma donjona;\n mano e kaka onego otim ne joma wuoyo marach kuoma.\n  ","To in, yaye Jehova Nyasaye Manyalo Gik Moko Duto,\n timna maber nikech nyingi;\n konya nikech ber mar herani.\n ","Nimar adhier kendo achando,\n kendo chunya winjo marach e iya.\n ","Ndalona rumo mos mos ka tipo mar odhiambo\n kendo yamo uka ka det bonyo.\n ","Chongena onyosore nikech onge gima acham,\n kendo adhero alokora choke lilo.\n ","Alokora gima ijaro ne joma donjona;\n ka ginena to gitwenyona umgi ka gigoyona siboi.\n  ","Konya, yaye Jehova Nyasaye Nyasacha,\n resa kaluwore gi herani.\n ","Mi mondo gingʼe ni achal kama nikech lweti,\n mi gingʼe ni lweti ema osetime, yaye Jehova Nyasaye.\n ","Gin ginyalo kwongʼa to angʼeyo ni in ibiro gwedha;\n ka gimonja to ibiro kuodo wigi,\n to jatichni to biro bedo mamor.\n ","Wichkuot maduongʼ biro mako joma donjona\n kendo gibiro rwako wichkuot ka kandho.\n  ","Abiro dhialo Jehova Nyasaye malich gi dhoga;\n abiro pake e dier oganda maduongʼ.\n ","Nimar ochungʼ e bat korachwich mar ngʼat mochando,\n mondo ores ngimane kuom joma ngʼadone buch tho.\n"],["Jehova Nyasaye nowachone Ruodha kama:\n “Bed e bada korachwich,\n nyaka chop aket wasiki\n e bwo tiendi.”\n  ","Jehova Nyasaye biro yaro lochni chakre Sayun;\n ibiro bedo gi loch e dier wasiki.\n ","Jokedo magi biro bedo gi chuny moikore;\n gibiro riedo gokinyi kogwen gi duongʼ mamalo,\n kendo tekri nomedre odiechiengʼ kodiechiengʼ\n mana ka tho momoko e lum gokinyi.\n  ","Jehova Nyasaye osekwongʼore\n kendo ok nolok pache,\n osesingore niya, “In jadolo nyaka chiengʼ,\n koluwo kit dolo mar Melkizedek.”\n  ","Jehova Nyasaye ni e badi ma korachwich\n obiro loyo ruodhi chiengʼ ma mirimbe otuk.\n ","Obiro ngʼado bura ne ogendini,\n mi opiel joma otho achana-achana kotieko jotelo duto mag piny.\n ","Obiro modho e aora matin manie bath yo,\n emomiyo noyud teko mi otingʼ wiye.\n"],["Pak ne Jehova Nyasaye!\n Abiro miyo Jehova Nyasaye duongʼ gi chunya duto,\n abiro miye duongʼ e buch joma kare kendo e dier chokruok.\n ","Tije Jehova Nyasaye dongo adier;\n joma mor kodgi osiko kaparo kuomgi.\n ","Timbene nigi duongʼ kod luor,\n kendo timne makare osiko nyaka chiengʼ.\n ","Omiyo waparo kuom honni mage;\n nikech Jehova Nyasaye ngʼwon kendo okecho ji.\n ","Ochiwo chiemo ne joma omiye luor,\n kendo oparo singruok mare nyaka chiengʼ.\n  ","Osenyiso joge tekre kuom gik motimo\n komiyogi lope mag ogendini moko.\n ","Tije motimo gi lwetene nikare\n kendo beyo kendo buchene duto inyalo geno.\n ","Gingirore kendo ok gilokre mochwere manyaka chiengʼ,\n nikech osetimgi gi adiera kendo moriere.\n ","Ne ochiwo warruok ne joge,\n kendo ne oguro singruokne mosiko;\n nyinge ler kendo lich miwuoro.\n  ","Luoro Jehova Nyasaye e chakruok mar rieko;\n ji duto moluwo buchene nigi winjo maber.\n En kende ema owinjore yudo pak manyaka chiengʼ.\n"],["Pak ne Jehova Nyasaye!\n Ogwedh ngʼama oluoro Jehova Nyasaye,\n kendo marito chikene gi mor.\n  ","Nyithinde nobed joma roteke e piny;\n ee, koth joma ngimagi oriere tir ibiro gwedhi.\n ","Pith gi mwandu yudore e ode,\n kendo timne makare osiko nyaka chiengʼ.\n ","Ngʼama ngimane oriere ler rienyne kata gotieno, ngʼat mangʼwon,\n ma kecho ji kendo makare.\n ","Ngʼama ngʼwon ma holo ji gige gi chuny maler biro neno ber\n ngʼat matiyo tijene gi adiera.\n  ","Adier, onge gima nyalo yienge,\n ngʼat makare ibiro par nyaka chiengʼ.\n ","Ok oluoro weche makelo kuyo\n nikech chunye otegno kendo ogeno kuom Jehova Nyasaye.\n ","Chunye ok chandre kendo oonge gi luoro moro amora;\n ongʼeyo ni obiro neno ka olo wasike ka en to olocho.\n ","Gisepogo gigegi ne joma odhier, bergi osiko nyaka chiengʼ;\n duongʼne gi luor ma ji oluorego,\n biro siko nyaka chiengʼ.\n  ","Ngʼama timbene richo biro nene mi iye wangʼ,\n obiro mwodo lekene kendo obiro chiyore morum;\n gik ma ngʼama timbene richo gombo ni otimrene ok bi timorene ngangʼ.\n"],["Opak Jehova Nyasaye!\n Pakuru Jehova Nyasaye, yaye un jotichne,\n pakuru nying Jehova Nyasaye.\n ","Nying Jehova Nyasaye mondo opaki,\n sani kendo nyaka chiengʼ.\n ","Nying Jehova Nyasaye onego opaki,\n chakre kuma chiengʼ wuokie,\n nyaka kuma opodhoe.\n  ","Jehova Nyasaye nigi duongʼ moyombo ogendini duto,\n kendo duongʼne maler oyombo polo.\n ","En ngʼa machalo gi Jehova Nyasaye ma Nyasachwa,\n Jal mobet e kom loch kuma bor,\n ","kendo makulore piny\n mondo ongʼi polo gi piny?\n  ","Otingʼo joma odhier malo kogolo piny e lowo;\n adier, ogolo joma ochando e pidh buru,\n ","kendo oketogi gibet kaachiel gi ruodhi,\n mi kwan-gi kaachiel gi jotend jogi.\n ","Omiyo dhako ma migumba bedo gi ode\n mi obed miyo mamor man-gi nyithinde.\n  Opak Jehova Nyasaye!\n"],["Kane jo-Israel owuok Misri,\n ee, kane joka Jakobo owuok e kind joma wacho dhok mopogore,\n ","Juda nodoko kama ler mar lemo mar Nyasaye,\n kendo Israel nobedo mwandune owuon.\n  ","Nam nonenogi mi oa gi ngʼwech,\n kendo Jordan ne odar oweyonigi piny,\n ","gode nolengʼore ka imbe,\n to thuche to nochikore ka nyirombe.\n  ","Angʼo momiyo ne ia gi ngʼwech, yaye nam?\n Yaye Jordan, ne idar iweyonegi piny nangʼo?\n ","To un gode to ne ulengʼoru ka imbe nangʼo?\n Koso thuche to nochikore ka nyirombe nikech angʼo?\n  ","Yaye piny, yiengni ka Ruoth Nyasaye ni machiegni kodi,\n yiengni e nyim Nyasach Jakobo,\n ","Nyasaye mane omiyo lwanda olokore pi mogudore,\n kendo mane omiyo lwanda matek olokore sokni mag pi.\n"],["Ok wan, ok wan, yaye Jehova Nyasaye,\n to In ema nyingi oyud duongʼ,\n nikech herani kod adierani.\n  ","Angʼo momiyo ogendini penjo niya,\n “Nyasachgino ere?”\n ","Nyasachwa ni e polo;\n otimo gimoro amora mohero.\n ","To nyisechegi mopa gin fedha gi dhahabu,\n molos gi lwet dhano.\n ","Gin gi dhogi, to kata kamano ok ginyal wuoyo,\n gin gi wenge to ok ginyal neno gimoro.\n ","Gin gi it, to ok ginyal winjo wach,\n kendo gin gi um, to ok ginyal ngʼwecho.\n ","Gin gi lwetegi, to ok ginyal mulo,\n kendo gin gi tiende to ok ginyal wuotho,\n bende ok ginyal kata temo loso gi dwondgi.\n ","Joma losogi nobed machal kodgi,\n kendo joma oketo genogi kuomgi bende biro chalo kodgi.\n  ","Yaye dhood jo-Israel, genuru kuom Jehova Nyasaye,\n En e konyruokgi kendo okumbagi.\n ","Yaye dhood joka Harun, genuru kuom Jehova Nyasaye,\n En e konyruokgi kendo okumbagi.\n ","Un joma omiyo Jehova Nyasaye luor, keturu genou kuome,\n En e konyruokgi kendo okumbagi.\n  ","Jehova Nyasaye parowa kendo obiro gwedhowa;\n obiro gwedho dhood Israel,\n obiro gwedho dhood joka Harun,\n ","obiro gwedho joma oluoro Jehova Nyasaye,\n ji ajia kod joma igeno.\n  ","Mad Jehova Nyasaye mi imedri,\n in kaachiel gi nyithindi.\n ","Mad iyud gweth moa kuom Jehova Nyasaye,\n jachwech polo gi piny.\n  ","Polo malo mogik en mar Jehova Nyasaye,\n to piny to osechiwo ne dhano.\n ","Joma osetho ok ema pak Jehova Nyasaye,\n joma oseiki molingʼ thi e bur ok pake;\n ","en wan ema wadendo Jehova Nyasaye\n tinende kendo nyaka chiengʼ.\n  Pakuru Jehova Nyasaye!\n"],["Ahero Jehova Nyasaye nikech nowinjo kwayona;\n nowinjo ywakna kane adwaro kech.\n ","Nikech ne ochikona ite,\n abiro luonge kinde duto ma angima.\n  ","Tonde mag tho norida, lit mar liel nochopona,\n kendo chandruok gi chuny lit noloya.\n ","Eka naluongo nying Jehova Nyasaye, ne aywakne niya,\n “Resa, yaye Jehova Nyasaye!”\n  ","Jehova Nyasaye ngʼwon kendo timo maber;\n Nyasachwa opongʼ gi kech.\n ","Jehova Nyasaye rito joma chunygi obolore;\n kane an-gi chando maduongʼ to ne oresa.\n  ","Bed abeda mos, yaye chunya,\n nimar Jehova Nyasaye osebedo katimoni maber ndalo duto.\n  ","Nimar in ema isegolo chunya e tho, yaye Jehova Nyasaye,\n wengena bende isereso e ywak,\n kendo tiendena isegengʼo mondo kik okier,\n ","isetimo kamano mondo awuothi e nyim Jehova Nyasaye,\n e piny joma ngima.\n ","Ne ayie; emomiyo ne awacho niya,\n “Sand oromo chunya.”\n ","Kendo kane achiedh-nade omaka,\n to ne awacho niya, “Dhano duto riambo.”\n  ","Ere kaka dachul Jehova Nyasaye\n kuom berne duto mosetimona?\n ","Abiro tingʼo okumba mar warruok malo\n kendo abiro luongo nying Jehova Nyasaye.\n ","Abiro chopo singruokga ma asetimo ne Jehova Nyasaye\n e nyim ji duto.\n  ","Tho mar nyithind Nyasaye\n en gima ber miwuoro e nyim Jehova Nyasaye.\n ","Yaye Jehova Nyasaye, an jatichni adier;\n an jatichni, ma wuod jatichni ma nyako;\n isegonya mi igola e nyorochena.\n  ","Abiro timoni misango mar erokamano\n kendo abiro luongo nying Jehova Nyasaye.\n ","Abiro chopo singruokga\n ma asetimo ne Jehova Nyasaye e nyim ji duto,\n ","abiro chopogi e lache mag od Jehova Nyasaye\n abiro timogi e iyi, yaye Jerusalem.\n  Pakuru Jehova Nyasaye!\n"],["Pakuru Jehova Nyasaye, un ogendini duto;\n dendeuru, un ji duto manie piny.\n ","Nimar hera moherowago duongʼ,\n kendo adierane osiko nyaka chiengʼ.\n  Pakuru Jehova Nyasaye.\n"],["Gouru erokamano ne Jehova Nyasaye, nimar ober;\n kendo herane osiko nyaka chiengʼ.\n  ","Jo-Israel mondo owach niya,\n “Herane osiko nyaka chiengʼ.”\n ","Jo-dhood Harun mondo owach niya,\n “Herane osiko nyaka chiengʼ.”\n ","Joma oluoro Jehova Nyasaye mondo owach niya,\n “Herane osiko nyaka chiengʼ.”\n  ","Ne aywak ne Jehova Nyasaye kane chunya lit,\n kendo ne odwoka mine ogonya thuolo.\n ","Jehova Nyasaye ni koda, omiyo ok analuor.\n Ere gima dhano ditimna?\n ","Jehova Nyasaye ni koda; en e Jakonyna.\n Abiro neno gi wangʼa ka olo wasika.\n ","Ber pondo kuom Jehova Nyasaye\n moloyo geno kuom dhano.\n ","Ber pondo kuom Jehova Nyasaye\n moloyo geno kuom ruodhi.\n  ","Ogendini duto nolwora koni gi koni,\n to ne atiekogi e nying Jehova Nyasaye.\n ","Ne gilwora koni gi koni,\n to ne atiekogi e nying Jehova Nyasaye.\n ","Ne ginur kuoma ka kich,\n to ne githo ka mach ma wangʼo kudho;\n mine atiekogi e nying Jehova Nyasaye.\n  ","Ne gidhira gichien kendo ne achiegni podho,\n to Jehova Nyasaye nokonya.\n ","Jehova Nyasaye e tekra kendo en e wenda;\n osedoko warruok mara.\n  ","Koko mag mor gi mag loch\n winjore ei hembe mag joma kare kama:\n “Lwet Jehova Nyasaye ma korachwich osetimo gik madongo!\n ","Lwet Jehova Nyasaye ma korachwich otingʼ malo;\n lwet Jehova Nyasaye ma korachwich osetimo gik madongo!”\n  ","Ok abi tho, abiro bedo mangima;\n abiro bedo mangima modo ahul gik ma Jehova Nyasaye osetimo.\n ","Jehova Nyasaye osegoya modwa nega,\n to kata kamano pok oweyo tho onega.\n  ","Yawna rangeye mag tim makare;\n mondo adonji kendo ago erokamano ne Jehova Nyasaye.\n ","Mano e dhoranga Jehova Nyasaye\n ma joma kare nyalo donjogo.\n ","Abiro goyoni erokamano, nikech ne idwoka;\n mi idoko warruokna.\n  ","Kidi mane jogedo odagi\n koro osedoko kidi moriwo kor ot;\n ","Jehova Nyasaye ema osetimo mano\n kendo en gima iwuoro ka waneno.\n ","Ma en odiechiengʼ ma Jehova Nyasaye oseloso;\n wamoruru kendo wail e iye.\n  ","Yaye Jehova Nyasaye,\n reswa yaye Jehova Nyasaye, mi walochi.\n ","Ogwedh ngʼat mabiro gi nying Jehova Nyasaye.\n Wagwedhi gie od Jehova Nyasaye.\n ","Jehova Nyasaye en Nyasaye,\n kendo osemiyo lerne orieny kuomwa.\n Riwreuru gi oganda moriedo katimo nyasi,\n nyaka uchopi e tunge mag kendo mar misango.\n  ","In Nyasacha, omiyo abiro goyoni erokamano;\n in Nyasacha omiyo abiro miyi duongʼ.\n  ","Gouru erokamano ne Jehova Nyasaye, nimar ober;\n herane osiko nyaka chiengʼ.\n"],["Ogwedh joma yoregi ler,\n mawuotho koluwore gi chik Jehova Nyasaye.\n ","Ogwedh joma orito chikene\n kendo ma manye gi chunygi duto.\n ","Gin joma ok tim gimoro amora marach,\n to gisiko ka giwuotho e yorene.\n ","Iseguro chikeni\n ni nyaka lu kaka gin.\n ","Yaye, mad ne bed ni yorena ogurore\n e luwo chikeni!\n ","Dine ok aneno wichkuot\n nikech aketo chunya e chikeni duto.\n ","Kaka amedo puonjora chikeni makare\n e kaka abiro dhi nyime gi paki gi chuny moriere tir.\n ","Abiro rito chikeni;\n omiyo kik ijwangʼa chuth.\n ב Beth\n ","Ere kaka ngʼama pod tin nyalo rito ngimane mondo osik ka oler?\n Onyalo rito mana ka odak moluwore gi wachni.\n ","Amanyi gi chunya duto;\n omiyo kik iwe abar awe chikeni.\n ","Asekano wachni ei chunya\n mondo kik akethi e nyimi.\n ","Yaye Jehova Nyasaye, mad iyud pak;\n yie ipuonja chikeni.\n ","Aolo gi dhoga chike duto\n mowuok e dhogi.\n ","Luwo chikeni mora\n mana kaka ngʼato bedo mamor kuom mwandu duto.\n ","Abiro paro matut kuom chikeni\n kendo abiro tego wengena e yoreni.\n ","Amor ahinya gi chikeni;\n ok abi jwangʼo wachni.\n ג Gimel\n ","Tim maber ne jatichni,\n eka abiro bedo mangima kendo abiro rito chikeni.\n ","Yaw wengena mondo eka ane\n gik mabeyo miwuoro manie chikeni.\n ","An mana wendo e piny\n omiyo kik ipandna chikeni.\n ","Chunya opongʼ kod siso\n mar chikeni kinde duto.\n ","Ikwero joma ochayo ji, ma gin joma okwongʼ,\n kendo gin joma osebaro oweyo chikeni.\n ","Gol kuoma ajara gi achaya\n nimar arito chikeni.\n ","Kata obedo ni jotelo chokorena kendo giyanya,\n to jatichni pod biro mana paro matut kuom chikeni.\n ","Chikeni e morna;\n gin e jongʼad rieko maga.\n ד Daleth\n ","Osepiela ei lowo piny;\n omiyo rit ngimana kaluwore gi wachni.\n ","Kane ahulo yorena to ne idwoka;\n puonja chikeni.\n ","Mi awinj tiend gik ma chikegi puonjo;\n eka abiro paro matut kuom timbegi miwuoro.\n ","Kuyo onyoso chunya,\n omiyo meda teko kaluwore gi wachni.\n ","Gengʼa kik adonji e yore mag miriambo,\n kendo ngʼwon-na ka ipuonja chikni.\n ","Aseyiero yor adiera;\n kendo aseketo chunya e chikeni.\n ","Amako chikeni matek, yaye Jehova Nyasaye,\n omiyo kik iwe ane wichkuot.\n ","Yor chikeni ema aringe,\n nimar isegonyo chunya.\n ה He\n ","Puonja mondo alu yoreni, yaye Jehova Nyasaye,\n eka abiro ritogi nyaka giko.\n ","Miya rieko mondo eka arit chikeni\n kendo atim kaka owacho gi chunya duto.\n ","Taya e yo mar chikeni,\n nimar kanyo ema ayudoe mor.\n ","Ket chunya mondo oher chikeni,\n to ok dwaro maga mag wuoro.\n ","Gol wangʼa oko kuom gik manono;\n rit ngimana kaluwore gi wachni.\n ","Chop singruok mari ne jatichni,\n mondo ji oluori.\n ","Golna achaya ma aluoro,\n nimar chikeni beyo.\n ","Mano kaka ahero yoreni!\n Rit ngimana e timni makare.\n ו Waw\n ","Mad herani ma ok rem bina, yaye Jehova Nyasaye,\n mad warruokni bina kaluwore gi singruokni.\n ","Eka abiro dwokora gi ngʼat ma timona anyali,\n nimar ageno kuom wachni.\n ","Kik igol wach mar adiera e dhoga chuth,\n nimar aseketo genona e chikeni.\n ","Abiro rito chikeni ndalo duto,\n manyaka chiengʼ.\n ","Abiro wuotho ka an thuolo,\n nimar chikeni ema asebedo ka amanyo.\n ","Abiro wuoyo kuom chikeni e nyim ruodhi\n kendo wiya ok bi kuot,\n ","nimar amor gi chikeni\n nikech aherogi.\n ","Atingʼo bedena malo ne chikeni ma ahero\n kendo asiko aparo matut kuom yoreni.\n ז Zayin\n ","Par wachni mane iwacho ne jatichni,\n nimar isemiya geno.\n ","Gima hoya e chandruokna en ma:\n ni singruokni rito ngimana.\n ","Joma ochayo ji jara ma ok obadhogi\n to kata kamano ok alokra awe chikeni.\n ","Asiko aparo chikeni mosebedo ka nitie nyaka nene, yaye Jehova Nyasaye,\n kendo ayudo hoch kuomgi.\n ","Mirima mager omaka nikech joma timbegi richo,\n mosejwangʼo chikeni.\n ","Chikeni e thoro mar wenda,\n kamoro amora ma abwore.\n ","Aparo nyingi gotieno, yaye Jehova Nyasaye,\n kendo abiro rito chikni.\n ","Ma osebedo timna,\n nimar asebedo ka arito yoreni.\n ח Heth\n ","In e pokna, yaye Jehova Nyasaye;\n asesingora ni abiro rito chikeni.\n ","Asemanyo wangʼi gi chunya duto;\n ngʼwon-na kaluwore gi singruok mari.\n ","Asenono yorena\n kendo asechiko yorena mondo oluw yoreni.\n ","Abiro reto kendo ok abi deko\n mar rito chikeni.\n ","Kata obedo ni joma timbegi richo orida gi tonde,\n to wiya ok bi wil gi chikeni.\n ","Achiewo dier otieno mondo aduokni erokamano\n kuom chikeni makare.\n ","An osiep ji duto moluori,\n jogo duto moluwo yoreni.\n ","Piny opongʼ gi herani, yaye Jehova Nyasaye;\n yie ipuonja chikeni.\n ט Teth\n ","Tim maber ne jatichni\n kaluwore gi wachni, yaye Jehova Nyasaye.\n ","Puonja ngʼeyo gi paro maber,\n nimar ayie kuom chikeni.\n ","Kane pok ayudo masira to ne abayo yo,\n to sani koro atimo gima wachni owacho.\n ","Iber, kendo gima itimo ber;\n omiyo puonja chikeni.\n ","Kata obedo ni joma ochayo ji osemiena gi miriambo,\n to pod arito yoreni gi chunya duto.\n ","Chunygi tek kendo ok dew gimoro amora;\n to an to chikni miya mor.\n ","Ne en gima ber mondo ayud chandruok\n mondo eka apuonjra chikeni.\n ","Chik moa e dhogi berna\n moloyo ngʼinjo gana gi gana mag fedha gi dhahabu.\n י Yodh\n ","Lweti ema nochweya;\n miya ngʼeyo mondo apuonjra chikeni.\n ","Mad joma oluori bed mamor ka ginena,\n nimar aseketo genona e wachni.\n ","Angʼeyo, yaye Jehova Nyasaye, ni chikeni nikare,\n kendo angʼeyo ni chwat misechwadago nikare.\n ","Mad ihoya gi herani ma ok rem,\n kaluwore gi singruok mane imiyo jatichni.\n ","Orna kechni mondo abed mangima,\n nimar chikni e morna.\n ","Mad joma ochayo ji ne wichkuot kuom kwinya maonge gima omiyo,\n an to abiro paro matut kuom yoreni.\n ","Mad joma oluori dog jokora,\n kaachiel gi joma ongʼeyo bucheni.\n ","Mad chunya bed maonge ketho, kuom rito chikeni,\n mondo kik ane wichkuot.\n כ Kaf\n ","Riyo mar dwaro warruokni oloyo chunya,\n kata kamano aseketo genona e wachni.\n ","Wengena ool kamanyo singruokni;\n apenjora niya, “Ibiro hoya karangʼo?”\n ","Kata obedo ni achalo pien tingʼo divai molier e iro,\n to wiya pok owil gi chikeni.\n ","Jatichni biro rito nyaka karangʼo?\n Ibiro kumo joma sanda karangʼo?\n ","Joma ochayo ji osekunyona buche mondo apodhie,\n gitimo gima chikni okwedo.\n ","Chikeni duto inyalo geno; omiyo yie ikonya,\n nikech ji sanda maonge gima omiyo.\n ","Ne gichiegni yweya oko e piny,\n to kata kamano pok aweyo chikeni.\n ","Rit ngimana kaluwore gi herani,\n mondo alu chike mowuok e dhogi.\n ל Lamedh\n ","Wachni ochwere, yaye Jehova Nyasaye;\n ochungʼ mogurore e polo.\n ","Adiera mari ochwere e tienge duto;\n mana kaka ne iguro piny mi piny osiko.\n ","Chikeni osiko nyaka kawuono,\n nimar gik moko duto tiyoni.\n ","Ka dine bed ni chikeni ok ema miya mor,\n to dikoro aselal nono nikech masichena.\n ","Wiya ok bi wil gi bucheni,\n nimar gin ema iseritogo ngimana.\n ","Resa nimar an mari;\n nikech asiko amanyo chikeni ndalo duto.\n ","Joma timbegi richo obutona mondo gitieka,\n to abiro bet mos ka aparo kuom chikeni.\n ","Angʼeyo ni koda ka gik malongʼo chuth nigi gikogi,\n to chikeni onge gikogi.\n מ Mem\n ","Yaye, mano kaka ahero chikni!\n Aparo kuome odiechiengʼ duto.\n ","Chikeni miyo abedo mariek moloyo wasika,\n nimar gisiko gin koda seche duto.\n ","An gi winjo moloyo jopuonjna duto,\n nimar arito chikeni.\n ","Wach donjona moloyo jodongo machon\n nimar arito chikeni.\n ","Asetamo tiendena ni kik wuothi e yore maricho,\n mondo eka atim gima wachni ochiko.\n ","Pok abaro aweyo chikeni,\n nimar in iwuon ema isepuonja.\n ","Mano kaka wechegi mit ka abilogi,\n gimit e dhoga moloyo mor kich!\n ","Chikeni miyo abedo gi winjo;\n emomiyo achayo yo moro amora marach.\n נ Nun\n ","Wachni e taya mar tienda\n kendo en ler mamenyona yo.\n ","Asekwongʼora mi aketo sei ni abiro siko\n kaluwo chikeni makare.\n ","Asechandora moloyo;\n omiyo rit ngimana, yaye Jehova Nyasaye,\n kaluwore gi wachni.\n ","Rwak pak ma achiwoni gi dhoga ka ahero, yaye Jehova Nyasaye,\n kendo puonja chikeni.\n ","Kata obedo ni atingʼo ngimana e lweta kinde duto,\n to wiya ok bi wil gi chikeni.\n ","Joma timbegi richo osechikona obadho;\n to kata kamano pok abaro aweyo bucheni.\n ","Chikeni e girkeni mara manyaka chiengʼ;\n gin e mor mar chunya.\n ","Aketo chunya kuom rito chikeni\n ma ok aweyo nyaka giko.\n ס Samek\n ","Achayo joma pachgi ariyo,\n to ahero chikni.\n ","In e ohingana kendo okumbana;\n omiyo aseketo genona e wachni.\n ","Ayiuru buta, un jorichogi,\n mondo arit chike mag Nyasacha!\n ","Maka motegno kaluwore gi singruokni,\n eka anabed mangima; kik iwe geno ma an-go lalna.\n ","Sira eka ananwangʼ konyruok;\n abiro siko ka ahero chikeni.\n ","Idagi ji duto mabaro weyo chikeni,\n nimar wuondruok ma giwuondorego en kayiem.\n ","Joma timbegi richo duto modak e piny ipuko oko ka yugi;\n emomiyo ahero chikeni.\n ","Denda tetni nikech oluori,\n kihondko omaka nikech chikeni.\n ע Ayin\n ","asetimo gima kare kendo madier,\n omiyo kik iweya e lwet joma sanda.\n ","Ne ni jatichni dhi maber,\n kendo kik iyie joma ochayo ji osanda.\n ","Wengena ool karango resruok mikelo,\n kendo kamanyo gima kare mane isingona.\n ","Timne jatichni kaluwore gi herani,\n kendo puonja chikeni.\n ","An jatichni, omiyo yie imiya nyalo mar ngʼeyo gik mopondo\n eka awinj tiend chikeni.\n ","Sa oromo mondo koro itim gimoro, yaye Jehova Nyasaye,\n nikech iketho chikni.\n ","Nikech ahero chikeni moloyo dhahabu,\n kendo moloyo dhahabu maler mogik,\n ","kendo nikech akawo bucheni duto ni nikare,\n omiyo achayo yo moro amora marach.\n פ Pe\n ","Chikeni lich miwuoro;\n emomiyo aritogi.\n ","Wachni koler tiende to kelo ler,\n omiyo joma riekogi tin bedo gi winjo.\n ","Ayawo dhoga kendo agamo yweyo,\n ka agombo chikeni.\n ","Lokri iranga mondo ikecha,\n kaka ijatimo ndalo duto ne joma ohero nyingi.\n ","Ket okangega mondo gilure gi wachni;\n kik iwe richo moro amora loya.\n ","Resa e dicho ma ji diyogo jowetegi,\n mondo eka arit bucheni.\n ","Ngʼi jatichni gi wangʼ maber\n kendo puonja chikeni.\n ","Pi wangʼ bubni kawuok e wengena,\n nimar chikni ok ji orito.\n צ Tsadhe\n ","In ngʼat makare, yaye Jehova Nyasaye,\n kendo chikeni nikare.\n ","Chike misendiko nikare,\n inyalo genogi chuth.\n ","Hera matut ma aherogo wachni tieka,\n nimar wasika ok dew wachni.\n ","Singruok magi osetem maber chuth,\n omiyo jatichni oherogi.\n ","Kata obedo ni an chien kendo ji ochaya,\n to wiya ok nyal wil gi bucheni.\n ","Timni makare osiko\n kendo chikni en adier,\n ","Chandruok kod malit osebirona,\n kata kamano chikeni e morna.\n ","Chikeni nikare nyaka chiengʼ,\n omiyo miya ngʼeyo mondo abed mangima.\n ק Kof\n ","Yie idwoka, yaye Jehova Nyasaye, nikech aywakni gi chunya duto\n kendo abiro timo kaka chikni dwaro.\n ","Aywakni, yie ikonya,\n eka abiro rito chikeni.\n ","Achiewo kogwen ka piny pok oyawore kendo aywagora mondo ayud kony;\n aseketo genona e wachni.\n ","Wengena neno otieno duto,\n mondo omi apar matut kuom singruok magi.\n ","Winj dwonda kaluwore gi herani;\n rit ngimana, yaye Jehova Nyasaye, kaluwore gi chikeni.\n ","Joma chanona gik maricho ni koda machiegni,\n kata kamano gin mabor gi chikni.\n ","In to in machiegni, yaye Jehova Nyasaye,\n kendo chikeni duto gin adier.\n ","Ne apuonjora kuom chikeni chon gi lala,\n ni ne igurogi mondo gisiki nyaka chiengʼ.\n ר Resh\n ","Ne chandruokna mondo ikonya,\n nimar pok wiya owil gi chikni.\n ","Dog jakora mondo iresa,\n rit ngimana kaluwore gi singruokni.\n ","Warruok ni mabor gi joma timbegi richo,\n nimar ok giket chunygi kuom dwaro chikeni.\n ","Ngʼwononi duongʼ, yaye Jehova Nyasaye;\n rit ngimana kaluwore gi chikeni.\n ","Wasigu masanda thoth adier,\n to kata kamano pok abaro aweyo chikeni.\n ","Arango joma onge yie ka chunya ochido kodgi,\n nimar ok girit chikni.\n ","Neye kaka ahero bucheni;\n omiyo rit ngimana, yaye Jehova Nyasaye,\n kaluwore gi herani.\n ","Wechegi duto gin adier;\n kendo chikegi makare duto ochwere.\n ש Sin gi Shin\n ","Jotelo sanda maonge gima omiyo,\n to kata kamano chunya oluoro wachni.\n ","Singruokni miya mor,\n mana ka ngʼama oyudo mwandu maduongʼ mope wasigu.\n ","Asin kendo ajok gi miriambo,\n to ahero chikni.\n ","Apaki ndalo abiriyo e odiechiengʼ achiel\n kuom chikegi makare.\n ","Joma ohero chikeni nigi kwe maduongʼ\n kendo onge gima nyalo miyo gichwanyre.\n ","Arito warruokni, yaye Jehova Nyasaye,\n kendo aluwo chikeni.\n ","Atimo gima chikeni dwaro,\n nimar aherogi gihera maduongʼ.\n ","Arito bucheni gi chikeni,\n nimar yorega duto ongʼereni maber.\n ת Taw\n ","Mad ywakna chopi e nyimi, yaye Jehova Nyasaye;\n mi abed gi winjo kaluwore gi wachni.\n ","Mad kwayona chopi e nyimi,\n resa kaluwore gi singruokni.\n ","Mad dhoga pongʼ gi pak,\n nimar isepuonja chikeni.\n ","Mad lewa wer kuom wachni,\n nimar chikegi duto nikare.\n ","Mad lweti ikre mar konya,\n nimar aseyiero bucheni.\n ","Asedwaro resruok mari matek, yaye Jehova Nyasaye;\n kendo chikni e morna.\n ","We amed bedo mangima mondo apaki,\n kendo mad chikeni okonya.\n ","Aserwenyo ka rombo molal,\n omiyo yie imany jatichni, nimar wiya pok owil gi chikeni.\n"],["Ka an e chandruok to aluongo Jehova Nyasaye,\n kendo odwoka,\n ","Resa, yaye Jehova Nyasaye, kuom dho joma riambo\n kendo kuom lew joma wuondore.\n  ","Bende ingʼeyo gima Nyasaye biro timoni,\n bende ingʼeyo gik mochomi adier, yaye lep mawuondore?\n ","Obiro kumi gi aserni mabitho mag jakedo,\n ee, obiro wangʼi gi maka maliel mager,\n mowangʼ gi yiend adugo.\n  ","Malit ochoma adier nikech adak Meshek,\n hapa rach nikech adak e dier hembe mag Kedar!\n ","Asedak amingʼa ahinya,\n e dier joma ok dwar kwe.\n ","An ngʼat kwe;\n to ka awuoyo, to giikore ni lweny.\n"],["Atingʼo wangʼa ka arango gode,\n ere kuma konyruokna biro aye?\n ","Konyruokna aa kuom Jehova Nyasaye,\n Jachwech polo gi piny.\n  ","Ok obi weyo tiendi kier,\n Jal ma riti ok bi nur;\n ","adier, Jal marito Israel\n ok nur kendo ok nindi.\n  ","Jehova Nyasaye riti,\n Jehova Nyasaye e tipo moumi gi yo badi korachwich;\n ","omiyo chiengʼ ok nochami godiechiengʼ\n kendo dwe ok notimi gimoro gotieno.\n  ","Jehova Nyasaye biro riti\n mondo gimoro amora kik ohinyi.\n ","Jehova Nyasaye biro riti kidonjo kendo kiwuok,\n obiro timo kamano sani kendo nyaka chiengʼ.\n"],["Ne amor gi joma nowachona niya,\n “Wadhiuru e od Jehova Nyasaye.”\n ","Tiendewa ochungʼ\n e dhorangeyeni, yaye Jerusalem.\n  ","Jerusalem oger ka dala\n ma ji odakie machiegni motenore.\n ","Kanyo e kama ogendini idho dhiye,\n ogendini mag Jehova Nyasaye dhi kuno,\n mondo opak nying Jehova Nyasaye\n ka giluwo chike mane omi Israel.\n ","Kanyo ema kombe loch mag ngʼado bura nitie\n gin kombe loch mag jood Daudi.\n  ","Lamuru mondo Jerusalem obed gi kwe.\n Lamuru niya, “Mad joma oheri bed gi kwe.\n ","Mad kwe yudre ei alworani,\n adier kwe mondo obedi ei ohinga mochieli.”\n ","Nikech owetena gi osiepena modak e iyi,\n awacho niya, “Jerusalem mondo obed gi kwe.”\n ","Nikech wach od Jehova Nyasaye ma Nyasachwa,\n adwaro ni idhi maber.\n"],["Atingʼo wangʼa ka arango,\n in ma kom lochni ni e polo.\n ","Mana kaka wenge wasumbini rango lwet ruodhgi,\n kendo kaka wenge jatich ma nyako mar ot rango lwet ruodhe madhako,\n e kaka wengewa rango Jehova Nyasaye ma Nyasachwa\n nyaka chop okechwa.\n  ","Yie ikechwa, yaye Jehova Nyasaye, yie ikechwa,\n nikech osechawa gi kinda.\n ","Josunga osejarowa moromo\n acheje bende osechayowa moromo.\n"],["Ka dine bed ni Jehova Nyasaye ok jakorwa,\n jo-Israel mondo owach kamano,\n ","ka dine bed ni Jehova Nyasaye ok jakorwa\n kane ji omonjowa,\n ","e kinde mane mirima mabebni ka mach omakogi kodwa,\n to dine gimwonyowa ngili;\n ","ataro dine odinonwa,\n ee, kodh yamo dine oywerowa,\n ","kendo pi maringo matek\n dine odhi kodwa.\n  ","Pak mondo odogne Jehova Nyasaye,\n ma ok oseyie mondo gikidhwa gi lekegi.\n ","Wasetony mana ka winyo\n mowuok e wino mar jachik winy;\n wino osechodi,\n to wan wasetony.\n ","Konyruokwa ni e nying Jehova Nyasaye,\n Jachwech polo gi piny.\n"],["Joma ogeno kuom Jehova Nyasaye chalo gi Got Sayun,\n ma ok nyal yiengi to osiko nyaka chiengʼ.\n ","Mana kaka gode olworo Jerusalem,\n e kaka Jehova Nyasaye olworo joge chakre,\n tinende kendo nyaka chiengʼ.\n  ","Ludh loch mar joma timbegi richo\n ok bi siko korito piny mopog ne joma kare,\n nimar ka mano otimore\n to joma kare nyalo tiyo gi lwetgi kuom timo marach.\n  ","Tim maber, yaye Jehova Nyasaye,\n kendo ni jogo moriere gie chunygi.\n ","To joma lokore luwo yore mobam\n Jehova Nyasaye biro kumo kaachiel gi joma timo timbe maricho.\n  Israel mondo obed gi kwe.\n"],["Kane Jehova Nyasaye odwogo joma otwe Sayun,\n to ne ochalonwa mana lek.\n ","Ne wathungʼ gi nyiero\n kendo dhowa nopongʼ gi wende mor.\n Eka nowachore e dier ogendini niya,\n “Jehova Nyasaye osetimonegi gik madongo.”\n ","Adier, Jehova Nyasaye osetimonwa gik madongo,\n omiyo wamor mokalo.\n  ","Duognwa gigewa, yaye Jehova Nyasaye,\n mondo wachal gi aore man Negev.\n ","Joma komo kodhi kaywak\n biro keyo ka wero wende mor.\n ","Ngʼat madhi oko kaywak,\n kotingʼo kodhi mikomo,\n biro duogo ka wero wende mor,\n kotingʼo cham mosechiek.\n"],["Ka Jehova Nyasaye ok ema ger ot,\n to joma gere nyagore gi tich matek kayiem nono.\n Ka Jehova Nyasaye ok ema orito dala,\n to jorito ochungʼ karito kayiem.\n ","In bende imondo chiewo chon\n kendo ineno nyaka sa molewo,\n kinyagori gi tich matek mondo iyud chiemo minyalo chamo;\n nimar Nyasaye miyo joge mohero nindo mokwe.\n  ","Yawuowi gin gweth moa kuom Jehova Nyasaye,\n adier, nyithindo gin mich moa kuome.\n ","Yawuowi ma ngʼato onywolo kapod otin,\n chalo gi asere manie lwet jakedo.\n ","Ngʼat ma ofukune opongʼ kodgi\n en ngʼama ogwedhi.\n Ok ginine wichkuot\n ka gikedo gi wasikgi e dhorangach.\n"],["Ji duto moluoro Jehova Nyasaye,\n kendo ngimagi oriere gie chunygi.\n ","Ibiro chamo olemb luchi;\n iniyud gweth kendo inidhi maber.\n ","Chiegi nochal gi yiend mzabibu manyak maber\n e odi;\n nyithindi nochal gi chuny zeituni maloth\n e kinde ma gilworo mesa ka gichiemo.\n ","Kamano e kaka ngʼama oluoro Jehova Nyasaye\n ogwedhi.\n  ","Jehova Nyasaye mondo ogwedhi gie Sayun,\n ndalo duto mag ngimani;\n mad ineye gi wangʼi ka Jerusalem dhi maber,\n ","kendo mad idag amingʼa nyaka ine nyithind nyithindi,\n Israel mondo obed gi kwe!\n"],["“Jogi osesanda malit nyaka aa e tin-na,”\n Israel mondo owach niya;\n ","“gisesanda malit nyaka aa e tin-na,\n to kata kamano pok gibedo gi loch kuoma.\n ","Jopur osepuro diengʼeya\n kendo gisegore opara ma roboche,\n ","to kata kamano Jehova Nyasaye en ngʼama kare;\n osegola e badho mar joma timbegi richo.”\n  ","Ji duto mochayo Sayun\n lo mi dog chien gi wichkuot.\n ","Mad gichal gi lum moti ewi tado\n maner kata kapok odongo maber.\n ","Ok onyal nyago gimoro mapongʼo lwet jakeyo,\n kata ma jachoko nyalo tingʼo e bade.\n ","Mad joma kalo bute kik wachnegi niya,\n “Jehova Nyasaye mondo ogwedhi, kata ni,\n wagwedhi e nying Jehova Nyasaye.”\n"],["Aywakni ka an e chuny bur matut, yaye Jehova Nyasaye,\n ","Yaye Jehova Nyasaye, yie iwinj dwonda.\n Chik iti ne ywakna ma aywaknigo\n mondo ikecha.\n  ","Yaye Jehova Nyasaye, ka dine bed ni isiko iparo richo, ma ji timo,\n yaye Jehova Nyasaye, to en ngʼa ma dichungʼ e nyimi ka ok bura oloyo?\n ","To kata kamano kuomi nitiere weyo richo;\n kuom mano watiyoni gi luor.\n  ","Arito Jehova Nyasaye, chunya rite\n kendo aketo genona kuom wachne.\n ","Chunya rito Ruoth Nyasaye,\n moloyo kaka jorito rito ru piny,\n chunya riti, yaye Nyasaye,\n moloyo kaka jorito rito ru piny.\n  ","Yaye jo-Israel, keturu genou kuom Jehova Nyasaye, nimar Jehova Nyasaye\n nigi hera ma ok rem,\n kendo en ema owaro ji chuth.\n ","En owuon ema obiro waro jo-Israel\n kuom richogi duto.\n"],["Ngʼayi onge e chunya, yaye Jehova Nyasaye,\n wangʼa bende ok tek;\n chunya ok chandre gi gik madongo,\n kata gi weche matek modhiera ngʼeyo.\n ","To abet mos kendo chunya okwe;\n mana ka nyathi ma pod dhoth molingʼ mos e bad min,\n ee, kaka nyathi ma kamano lingʼ mos,\n e kaka chunya bende olingʼ mos e iya.\n  ","Yaye Israel, keturu genou kuom Jehova Nyasaye\n chakre tinende kendo nyaka chiengʼ.\n"],["Parie Daudi, yaye Jehova Nyasaye,\n parie Daudi gi chandruok duto moseneno.\n  ","Ne okwongʼore kane osingore ne Jehova Nyasaye,\n kendo ne okwongʼore ne Nyasaye Maratego mar Jakobo kama:\n ","“Ok anadonji e oda,\n kata dhi e kitandana,\n ","Ok anayie nindo tera,\n kata ayula wangʼ lo wengena,\n ","kapok aloso ne Jehova Nyasaye kare,\n kapok ayudo ne Nyasaye Maratego mar Jakobo kar dak.”\n  ","Ne wawinjo wachno Efratha,\n ee, ne wayude e puothe mag Jaar:\n ","“Wadhiuru kare modakie;\n wadhiuru mondo walame e nyim kom duongʼne, ka wawacho niya,\n ","‘Aa malo, yaye Jehova Nyasaye, aa malo ibi kari mar yweyo,\n in kaachiel gi Sandug Muma ma en kido mar tekoni.\n ","Mad jodolo magi rwakre gi tim makare,\n kendo mad jogi maler wer gi mor.’ ”\n  ","Nikech Daudi jatichni,\n kik idagi ngʼati miseyiero.\n  ","Jehova Nyasaye nokwongʼore kendo osingore ne Daudi,\n kendo ne en kwongʼruok ma ok enoloki ngangʼ;\n nokwongʼorene niya,\n “Abiro keto achiel kuom kothi e lochni,\n ","ka yawuoti orito singruokna\n kod chike ma apuonjogi,\n eka yawuotgi nobedi,\n e lochni nyaka chiengʼ kendo nyaka chiengʼ.”\n  ","Nimar Jehova Nyasaye oseyiero Sayun,\n osehere kaka kar dakne, osewacho ni,\n ","Ma e kar yweyona mochwere manyaka chiengʼ,\n kae ema abiro betie kom lochna, nimar asehere,\n ","abiro gwedhe gi gik moko mogundho,\n kendo joge modhier abiro romo gi chiemo.\n ","Abiro rwako jodolo mage gi warruok\n kendo jomaler modak e iye biro siko ka wero wende mor.\n  ","“Ka eni ema abiro miyo tung moro donge ne Daudi\n kendo abiro chungo taya ne ngʼata mowir.\n ","Abiro bako wasike gi wichkuot,\n to en osimbo manie wiye biro medo rieny.”\n"],["Mano kaka en gima ber kendo malongʼo,\n ka jowete odak kanyakla gi kwe!\n ","Dak ma kamano chalo gi mo ma nengone tek mool e wich\n kendo mamol piny nyaka e tik,\n mamol piny koluwo tik Harun\n kamol piny mos mos nyaka e ngʼut kandhone.\n ","Ochalo bende gi thoo momoko e Got Hermon\n maridore ewi Got Sayun.\n Nimar kanyo ema Jehova Nyasaye chiwe gwethne,\n ma en ngima mochwere.\n"],["Pakuru Jehova Nyasaye, un jotich duto mag Jehova Nyasaye,\n kendo matiyo gotieno e od Jehova Nyasaye.\n ","Tingʼuru bedeu malo e kare maler mar lemo\n kendo upak Jehova Nyasaye.\n  ","Mad Jehova Nyasaye ma jachwech polo gi piny,\n ogwedhu gie Sayun.\n"],["Pakuru Jehova Nyasaye.\n Pakuru nying Jehova Nyasaye;\n pakeuru, un jotich mag Jehova Nyasaye,\n ","un mutiyo e od Jehova Nyasaye,\n e laru mag od Nyasachwa.\n  ","Pakuru Jehova Nyasaye, nimar Jehova Nyasaye ber;\n pakuru nyinge gi wende pak nimar timo kamano en gima ber.\n ","Nimar Jehova Nyasaye oseyiero Jakobo, mondo obed gire owuon;\n oseyiero Israel, mondo obed mwandune mogeno.\n  ","Angʼeyo ni Jehova Nyasaye duongʼ,\n angʼeyo adier ni Ruoth Nyasachwa duongʼ moloyo nyiseche duto.\n ","Jehova Nyasaye timo gimoro amora mohero,\n e polo kendo e piny,\n ei nembe kendo e kudegi.\n ","Omiyo boche wuok koa e tungʼ piny koni gi koni,\n kendo ooro mil polo ka koth chue,\n bende okelo yamo kogolo e utege mokanogie.\n  ","Ne ogoyo nyithindo makayo mag Misri,\n nyithindo makayo mag dhano kod le.\n ","Ne ooro ranyisi gi honni mage e dieru, yaye Misri,\n noorogi kuom Farao kaachiel gi jotichne duto.\n ","Ne ogoyo pinje mangʼeny piny,\n kendo ne onego ruodhi maroteke,\n ","kaka Sihon ruodh jo-Amor,\n gi Og ruodh Bashan,\n kod ruodhi duto mag Kanaan,\n ","kendo nomiyogi piny jogo kaka girkeni,\n kaka girkeni ne joge ma gin jo-Israel.\n  ","Yaye Jehova Nyasaye, nyingi osiko nyaka chiengʼ,\n yaye Jehova Nyasaye, humbi ochwere e tienge duto.\n ","Nimar Jehova Nyasaye biro chwako joge,\n kendo obiro kecho jotichne.\n  ","Nyiseche mopa mag ogendini gin fedha gi dhahabu,\n molos gi lwet dhano.\n ","Gin gi dhogi, to kata kamano, ok ginyal wuoyo,\n gin gi wenge, to ok ginyal neno.\n ","Gin gi it, to ok ginyal winjo wach,\n kendo kata mana muya onge e dhogi.\n ","Joma losogi nobed machal kodgi,\n kendo joma oketo genogi kuomgi bende biro chalo kodgi.\n  ","Un jo-Israel, pakuru Jehova Nyasaye;\n un dhood joka Harun, pakuru Jehova Nyasaye;\n ","un dhood joka Lawi, pakuru Jehova Nyasaye;\n pakuru Jehova Nyasaye, un ji duto moluore.\n ","Jehova Nyasaye mondo opaki gie Sayun,\n Jal modak Jerusalem mondo opaki.\n  Pakuru Jehova Nyasaye!\n"],["Gouru erokamano ne Jehova Nyasaye, nimar ober.\n Herane osiko nyaka chiengʼ.\n ","Gouru erokamano ne Nyasach nyiseche:\n Herane osiko nyaka chiengʼ.\n ","Gouru erokamano ne Ruodh ruodhi:\n Herane osiko nyaka chiengʼ.\n  ","Ne en kendo matimo honni madongo,\n Herane osiko nyaka chiengʼ.\n ","Jal mane oloso polo gi riekone,\n Herane osiko nyaka chiengʼ.\n ","Jal mane oyaro piny ewi pige,\n Herane osiko nyaka chiengʼ.\n ","Jal mane oloso rameny madongo dongo,\n Herane osiko nyaka chiengʼ.\n ","Nochweyo wangʼ chiengʼ mondo orit odiechiengʼ,\n Herane osiko nyaka chiengʼ.\n ","kod dwe gi sulwe mondo orit otieno;\n Herane osiko nyaka chiengʼ.\n  ","ne En mane onego nyithindo makayo mag Misri,\n Herane osiko nyaka chiengʼ.\n ","kendo mane ogolo jo-Israel oko kuomgi,\n Herane osiko nyaka chiengʼ.\n ","nogologi gi lwedo motegno kod bat morie;\n Herane osiko nyaka chiengʼ.\n  ","ne En mane obaro Nam Makwar diere ariyo;\n Herane osiko nyaka chiengʼ.\n ","mi nogolo jo-Israel koluwo diere tir,\n Herane osiko nyaka chiengʼ.\n ","to Farao gi jolwenje to nomiyo Nam Makwar oywero;\n Herane osiko nyaka chiengʼ.\n  ","ne En mane otelo ne joge e thim,\n Herane osiko nyaka chiengʼ.\n  ","ne En mane ogoyo ruodhi madongo piny,\n Herane osiko nyaka chiengʼ.\n ","kendo mane onego ruodhi maroteke;\n Herane osiko nyaka chiengʼ.\n ","Kaka Sihon ruodh jo-Amor,\n Herane osiko nyaka chiengʼ.\n ","gi Og ruodh Bashan,\n Herane osiko nyaka chiengʼ.\n ","mi nochiwo pinygi kaka girkeni,\n Herane osiko nyaka chiengʼ.\n ","Kaka girkeni ne Israel jatichne;\n Herane osiko nyaka chiengʼ.\n  ","ne En mane oparowa ka piny ochamowa,\n Herane osiko nyaka chiengʼ.\n ","kendo mane ogonyowa e lwet wasikwa,\n Herane osiko nyaka chiengʼ.\n ","machiwo chiemo ne chwech duto,\n Herane osiko nyaka chiengʼ.\n  ","Gouru erokamano ne Nyasach polo,\n Herane osiko nyaka chiengʼ.\n"],["E bath aore mag Babulon ne wabet piny kendo ne waywak\n kane waparo Sayun.\n ","Ne wangʼawo thumbewa\n ewi omburi mane ni kanyo,\n ","nimar joma ne omakowa nokwayowa wende kane wan kanyo,\n joma nesandowa nochunowa ni wawernegi wende mor;\n negiwachonwa niya, “Wernwauru achiel kuom wende Sayun!”\n  ","Ere kaka wanyalo wero wende Jehova Nyasaye\n kapod wan e piny ma wendo?\n ","Ka dipo ni wiya owil kodi, yaye Jerusalem,\n to mad lweta ma korachwich wiye wil gi tichne.\n ","Mad lewa moki e danda\n ka dipo ni ok apari,\n ka dipo ni ok aketo chunya kuomi,\n yaye Jerusalem, morna maduongʼ mogik.\n  ","Parie gima ne jo-Edom otimo, yaye Jehova Nyasaye,\n parie gima negitimo chiengʼ mane Jerusalem opodho.\n Ne gikok matek niya, “Mukeuru ogoye piny.\n Mukeuru ogore piny gi mise mare duto!”\n ","Yaye nyar Babulon, in mochanni kethruok,\n ngʼama nochuli kuom gima isetimonwa en jahawi,\n ","ngʼat manomak nyithindi mayom\n mi gogi piny e lwendni en jahawi.\n"],["Abiro paki gi chunya duto, yaye Jehova Nyasaye;\n abiro paki gi wer e nyim nyiseche.\n ","Abiro kulora piny ka achomo hekalu mari maler\n kendo abiro pako nyingi,\n nikech herani kod adierani,\n nimar isetingʼo nyingi kod Wachni malo\n moyombo gik moko duto.\n ","Kane aluongo to ne idwoka,\n kendo ne imiyo abedo gi chir kod chuny motegno.\n  ","Mad ruodhi duto mag piny paki, yaye Jehova Nyasaye,\n e sa ma giwinjo weche mowuok e dhogi.\n ","Mad giwer kuom yore mag Jehova Nyasaye,\n nimar duongʼ mar Jehova Nyasaye ngʼongo.\n  ","Jehova Nyasaye rango joma obolore kata obedo ni en malo to josunga\n to ongʼeyo kata kapod gin gichien.\n ","Kata obedo ni awuotho e dier chandruok,\n to irito ngimana;\n irieyo lweti kuom mirimb joma kedo koda,\n kendo iresa gi lweti ma korachwich.\n ","Jehova Nyasaye biro chopona chenroge;\n yaye Jehova Nyasaye, herani osiko nyaka chiengʼ:\n kik ijwangʼ tije ma iloso gi lweti.\n"],["Yaye Jehova Nyasaye, isenona\n kendo ingʼeya.\n ","Ingʼeya sa ma abet piny nyaka sa ma aa malo;\n adier, ingʼeyo parona gi kuma bor.\n ","Bende ingʼeyo yorega ma aluwo kod kuonde ma ayweyoe;\n yorena duto oyangoreni maber.\n ","Kata kapok wach moro owuok e dhoga\n to ingʼeye malongʼo, yaye Jehova Nyasaye.\n ","Ilwora koni gi koni mi iketa diere;\n adier, iseuma duto gi lweti.\n ","Rieko ma kamano lichna miwuoro,\n kendo otutna moyombo pacha.\n  ","Dadhi kure eka apond ne Roho mari?\n Koso kanye ma daring adhiye mondo apondni?\n ","Ka aidho e polo, to in kuno;\n ka aloso kitandana e bur matut, to in kuno.\n ","Ka aidho yamb kogwen\n mondo otera e tok nam komachielo,\n ","to kata kuno bende lweti biro telonae,\n kendo lweti ma korachwich biro maka motegno.\n ","Ka awacho niya, “Mudho biro ima adier\n kendo ler biro lokorena otieno,”\n ","to in mudho ok timni mudho\n kendo otieno rienyni ka odiechiengʼ,\n nimar mudho chaloni ler.\n  ","In ema ne ichweyo dhanda maiye,\n adier, ne ingʼina maber gi ei minwa.\n ","Apaki nikech ne ichweya mongʼith kendo malich miwuoro;\n tijeni misetimo lich,\n kendo angʼeyo mano maber.\n ","Fuonde mag ringra ne ok opondoni,\n kane ochweya ei minwa,\n kane ochwe ringra e kama opondo,\n ","wangʼi ne oneno ringra ei minwa;\n ndalona duto e piny-ka ne ondiki chon gi lala,\n e kitabu mari kane pok kata achiel kuomgi obetie.\n ","Mano kaka pachi tutna, yaye Nyasaye!\n Mano kaka gingʼeny mokalo akwana kargi duto!\n ","Ka dine bed ni anyalo kwanogi,\n to dine giloyo kuoyo gi ngʼeny.\n Sa ma achiew to ayudo\n ni pod an mana kodi.\n  ","Yaye Jehova Nyasaye, mad iyie ineg joma timbegi richo!\n Ayiuru buta, un joma rich chwero remb ji omakogi!\n ","Giwuoyo kuomi gi paro marach;\n adier, wasiki tiyo gi nyingi e yo marach.\n ","Donge amon gi jomamon kodi, yaye Jehova Nyasaye,\n koso donge ok awinjra gi joma chungʼ mondo oked kodi?\n ","Achayogi kendo aonge kodgi gi tich\n adier akwanogi kaka wasika.\n ","Nona, yaye Jehova Nyasaye, mondo ingʼe chunya;\n tema, mondo ingʼe pacha.\n ","Tim kamano mondo ineane ka nitie gimoro marach kuoma,\n mondo itera e yor ngima mochwere.\n"],["Resa, yaye Jehova Nyasaye, kuom joma richo,\n konya e lwet jo-mahundu,\n ","joma chano chenro maricho e chunygi\n kendo gitugo lweny pile pile.\n ","Gipiago lewgi mabith ka lew thuol\n kendo kwiri mar thuond fu ni e lewgi.  Sela  ","Rita, yaye Jehova Nyasaye,\n rita e lwet joma timbegi richo;\n konya e lwet jo-mahundu machano gajo tiendena.\n ","Josunga chikona obadho;\n giseyarona gogo mondo amokie,\n kendo gisechikona otegu e yorega ma aluwo.  Sela \n  ","Yaye Jehova Nyasaye, awachoni niya, “In Nyasacha.”\n Omiyo yie iwinja, yaye Jehova Nyasaye,\n winj ywak ma aywaknigo mondo ikecha.\n ","Yaye Jehova Nyasaye Manyalo Gik Moko Duto, ma jakonyna motegno,\n in migengʼona wiya sa ma lweny ger.\n ","Kik iyie mondo joma timbegi richo oyud gik\n ma chunygi gombo, yaye Jehova Nyasaye;\n kik iyie mondo chenrogi otimre.  Sela \n  ","Mi mondo chandruok ma joma olwora bwogago,\n odog e wiyegi.\n ","Mi mondo makaa maliel mager oolre kuomgi,\n ee, ne ni odirgi e mach,\n kata e thidhna ma nimo ji, ma ok ginyal wuokie kendo.\n ","Mi mondo joma ketho nying jowetegi kik dhi maber e piny,\n ee, ne ni masira olawo jo-mahundu mi ojukogi.\n  ","Angʼeyo ni Jehova Nyasaye miyo jodhier yudo adieragi,\n kendo oneno ni ongʼad bura kare ne joma ochando.\n ","Joma kare biro pako nyingi adier\n kendo joma ngimagi oriere tir biro dak kangima e nyimi.\n"],["Aluongi, yaye Jehova Nyasaye, yie ibi ira piyo.\n Yie iwinj dwonda ka aluongi.\n ","Mad lamona osiki e nyimi mana ka ubani miwangʼo,\n kendo bedena osik koriere kochomo malo mana ka misango mitimoni godhiambo.\n  ","Yaye Jehova Nyasaye, ket jarit e dhoga;\n ketna jarit mondo okonya umo dhoga.\n ","Kik iyie gimoro amora marach ywa chunya,\n ma dimi an bende atim timbe maricho,\n kaachiel gi joma timbe gi richo;\n rita mondo kik acham chiembgi mabeyonegi.\n ","Onego ngʼat makare ema ogoya, nikech mano chalo tim ngʼwono motimona;\n onego en ema okwera, nikech mano chalo mo mool e wiya;\n ok anyal dagi mondo ngʼama kare otimna kamano.\n  To kata kamano obiro kwedo timbe joma richo e lemona;\n ","chiengʼ ma nowit ruodhigi piny koa ewi got mabor,\n eka joma timbegi richo nongʼe ni kare wechena ne gin adier.\n ","Giniwach niya, “Mana kaka ngʼato puro kendo toyo lowo,\n e kaka chokewa osekere e dho bur liel.”\n  ","Anto atego wangʼa kuomi, yaye Jehova Nyasaye Manyalo Gik Moko Duto;\n In e kar pondona, omiyo kik iwe atho.\n ","Kik iwe obadho ma gisechikona maka,\n ee, resa kuom otegu ma joma timbegi richo ochikona.\n ","Mad joma timbegi richogo moki e gokegi giwegi\n ka anto akadho maber mak gimoro otima.\n"],["Aywak matek ne Jehova Nyasaye;\n atingʼo dwonda ne Jehova Nyasaye mondo okecha.\n ","Ahulone gik mathaga duto;\n anyise chandruokna duto ka abet e nyime.\n  ","E kinde ma chunya chandore e iya,\n to in ema ingʼeyo yor konyruokna.\n E bugo matut ma awuothoe\n ji osechikonae obadho.\n ","Rang batha korachwich;\n mondo ine kaonge ngʼama dewa.\n Aonge kar pondo;\n bende aonge ngʼama rito ngimana.\n  ","Aywakni, yaye Jehova Nyasaye;\n awachoni niya, “In e kar pondona,\n kendo in e pokna e piny joma ngima.”\n  ","Yie iwinj ywakna,\n nimar an-gi chandruok maduongʼ;\n resa e lwet joma lawa\n nimar gitek moloya mabor.\n ","Gonya e twech ma antie,\n mondo apak nyingi.\n Eka joma kare biro chokore buta\n nikech ber misetimona.\n"],["Winj lamona, yaye Jehova Nyasaye,\n chik iti ne ywakna mar kech;\n bi mondo ikonya\n nikech in ja-adiera kendo itimo maber.\n ","Kik imi jatichni yud kum\n nimar onge kata ngʼato achiel matimo maber e nyimi.\n ","Jasigu lawa matek,\n oserodha piny nyaka e lowo;\n ochuna ni nyaka adag kama otimo mudho\n mana ka joma notho chon gi lala.\n ","Omiyo chunya chandore e iya,\n ee, chunya obwok.\n ","Aparo higni machon mosekalo;\n aketo pacha mos kuom tijeni duto,\n kendo ageno gik ma lweti osetimo.\n ","Ayaroni lwetena;\n chunya gombi mana kaka lowo motwo gombo koth.  Sela \n  ","Dwoka piyo, yaye Jehova Nyasaye,\n nimar chunya ool.\n Kik ipandna wangʼi\n nono to dipoka achalo gi joma ridore e bur matut.\n ","Mi mondo okinyi oromna gi herani ma ok rem,\n nimar aketo genona kuomi.\n Nyisa yo monego alu\n nimar aketo chunya duto kuomi.\n ","Resa e lwet wasika, yaye Jehova Nyasaye,\n nimar in e jaritna.\n ","Puonja timo dwaroni,\n nimar in e Nyasacha;\n mi mondo Roho mari maber,\n otelna e yo mopie.\n  ","Yaye Jehova Nyasaye, kony ngimana nikech nyingi iwuon;\n gola oko e chandruok nikech timni maber.\n ","Mi wasika olingʼ thi,\n nikech herani ma ok rem;\n tiek joma kedo koda duto nimar an jatichni.\n"],["Pak obed ni Jehova Nyasaye ma en Lwandana,\n pakeuru en motego lwetena ne lweny,\n kendo en momiyo lith lwetena bedo mongʼith e kedo.\n ","En Nyasacha ma jahera kendo en ohingana,\n bende en kar pondona kendo en jakonyna.\n En okumbana ma agengʼorago,\n kendo en ema oloyona joma ni e bwoya.\n  ","Dhano to en angʼo, yaye Jehova Nyasaye, momiyo iketo chunyi kuome,\n koso wuod dhano to en angʼo, momiyo isiko ipare?\n ","Dhano chalo gi muya nono\n kendo ndalone chalo gi tipo makadho piyo.\n  ","Wuogi e polo, yaye Jehova Nyasaye, wuogi mondo ilor piny;\n lor piny imul gode, mondo gidhuol iro.\n ","Or mil polo, mondo ike wasigu;\n dir aserni magi, mondo itiekgi.\n ","Rie lweti koa e polo nyaka piny,\n mondo ikonya, kendo igola,\n e pige ma tekregi ngʼeny,\n kendo e lwet jopinje mamoko,\n ","ma dhogi opongʼ gi miriambo\n kendo ma lwetgi ma korachwich opongʼ gi wuondruok.\n  ","Abiro weroni wer manyien, yaye Nyasaye;\n abiro weroni wer mamit ka agoyoni thum man-gi tonde apar,\n ","abiro werne Jal mamiyo ruodhi locho,\n kendo makonyo Daudi jatichne e dho ligangla mager.\n  ","Konya kendo gola\n e lwet jopinje mamoko,\n ma dhogi opongʼ gi miriambo\n kendo ma lwetgi ma korachwich opongʼ gi wuondruok.\n  ","Eka yawuotwa\n biro chalo gi yiende mayudo pi maber,\n kendo nyiwa biro chalo gi sirni modol maber\n mondo olich dala ruoth.\n ","Dechewa biro pongʼ\n gi kit mwandu duto.\n Rombewa biro medore gana gi gana,\n ee, gibiro bedo gana mathoth e lek magwa,\n ","kendo rwedhi magwa biro ywayo misike mapek.\n Jokwoge ok nodonj e kundewa,\n bende ok noterwa e twech,\n kendo yoreyore ok nogo e gwengʼwa.\n  ","Ogwedh joma gigi gin adier kuomgi;\n kendo ogwedh jogo ma Nyasachgi en Jehova Nyasaye.\n"],["Abiro tingʼo nyingi malo, yaye Nyasacha ma Ruoth;\n abiro pako nyingi nyaka chiengʼ kendo nyaka chiengʼ.\n ","Abiro paki pile ka pile\n kendo abiro tingʼo nyingi malo mochwere manyaka chiengʼ.\n  ","Jehova Nyasaye duongʼ miwuoro kendo owinjore gi pak,\n onge ngʼama nyalo yango duongʼne.\n ","Tiengʼ achiel biro pako tijeni ne tiengʼ machielo;\n adier, gibiro nyiso ji kuom tijeni madongo.\n ","Gibiro wuoyo kuom duongʼni mangʼongo kendo marieny,\n to an abiro paro mos kuom tijeni miwuoro.\n ","Gibiro nyiso kuom tekoni mitimogo gik malich miwuoro,\n to an abiro hulo kuom tijeni madongo.\n ","Gibiro loso nyasi mar ber ni mogundho\n kendo gibiro wer gi mor kuom timbeni makare.\n  ","Jehova Nyasaye ngʼwon kendo kecho ji,\n iye ok wangʼ piyo kendo en gihera mangʼeny.\n  ","Jehova Nyasaye timo maber ne ji duto;\n okecho ji duto mosechweyo.\n ","Ji duto ma isechweyo biro paki, yaye Jehova Nyasaye;\n jogi maler duto biro dhiali.\n ","Gibiro nyiso ji kuom duongʼ mar pinyruodhi\n kendo gibiro wuoyo kuom tekoni,\n ","mondo ji duto ongʼe gik madongo mitimo\n kod duongʼ mangʼongo mar pinyruodhi.\n ","Pinyruodhi en pinyruoth mochwere,\n kendo lochni osiko nyaka tienge duto.\n  Jehova Nyasaye chopo singruok mage duto\n kendo ohero ji duto mosechweyo.\n ","Jehova Nyasaye chungo ji duto mopodho\n kendo omiyo joma piny otaro aa malo.\n ","In ema wenge ji duto ngʼiyi,\n kendo imiyogi chiembgi e kinde mowinjore.\n ","Ka iyawo lweti\n to gik mangima duto yudo konyruokgi duto.\n  ","Jehova Nyasaye nikare e yorene duto\n kendo ohero ji duto mosechweyo.\n ","Jehova Nyasaye ni machiegni gi ji duto maluongo nyinge,\n to mana joma luongo nyinge e adiera.\n ","Ochopo dwaro mag joma omiye luor;\n adier, owinjo ywakgi kendo oresogi.\n ","Jehova Nyasaye rito maber ji duto mohere,\n to ji duto ma timbegi richo obiro tieko.\n  ","Dhoga biro wacho pak ne Jehova Nyasaye.\n Gik mangima duto mondo opak nyinge maler,\n nyaka chiengʼ kendo nyaka chiengʼ.\n"],["Pak ne Jehova Nyasaye!\n Yaye chunya, pak Jehova Nyasaye.\n ","Abiro pako Jehova Nyasaye e ngimana duto;\n abiro wero wende pak ne Nyasacha kinde duto ma angima.\n  ","Kik iket genoni kuom ruodhi mag piny,\n kata kuom dhano matho ma ok nyal waro ngʼato,\n ","nikech ka chunygi ochot to gidok e lowo;\n kendo chiengʼono chenrogi ogik gikanyono.\n ","Ogwedh ngʼat ma konyruokne en Nyasach Jakobo,\n ngʼat ma genone ni kuom Jehova Nyasaye ma Nyasache.\n  ","En jachwech mar polo gi piny,\n gi nam kod gik moko duto manie igi,\n osiko ka en ja-adiera nyaka chiengʼ.\n ","Ochwako ngʼat misando\n kendo ochiwo chiemo ne joma odenyo.\n Jehova Nyasaye gonyo joma otwe mi gibed thuolo,\n ","kendo Jehova Nyasaye miyo muofni neno.\n Jehova Nyasaye miyo joma piny otaro aa malo,\n kendo ohero joma kare.\n ","Jehova Nyasaye rito jadak\n kendo okonyo nyathi kich gi dhako ma chwore otho,\n to yore mag ngʼama timbene richo to orocho.\n  ","Jehova Nyasaye olocho nyaka chiengʼ yaye Sayun,\n Nyasachi olocho nyaka tienge duto mabiro.\n  Pakuru Jehova Nyasaye!\n"],["Pakuru Jehova Nyasaye!\n Mano kaka en gima ber wero wende pak ne Nyasachwa,\n mano kaka en gima longʼo kendo mowinjore mondo ji opake!\n  ","Jehova Nyasaye gero Jerusalem kendo;\n ochoko jo-Israel mane otwe.\n ","Ochango joma chunygi tuo\n kendo othiedho adhondegi.\n ","Osekwano kendo ongʼeyo kar romb sulwe duto\n kendo oluongo moro ka moro kuomgi gi nyinge.\n ","Ruodhwa duongʼ kendo en gi teko kendo nyalo;\n ngʼeyone onge gikone.\n ","Jehova Nyasaye tingʼo joma obolore malo\n to joma timbegi richo to ochwado piny e lowo.\n  ","Weruru ne Jehova Nyasaye kugoyone erokamano,\n weruru wer mamit ne Nyasachwa kugoyo nyatiti.\n  ","Oumo kor polo gi boche polo,\n kendo oromo piny gi koth,\n bende omiyo lum twi ewi thuche.\n ","Ochiwo chiemo ne dhok\n kendo ne agege ka giywakne.\n  ","Morne ok ni kuom teko farase\n kata kuom ogwand dhano;\n ","to Jehova Nyasaye mor gi joma omiye luor;\n joma oketo genogi kuom herane ma ok rem.\n  ","Dhial Jehova Nyasaye, yaye Jerusalem;\n pak Nyasachi, yaye Sayun.\n  ","Omedo sirni manie dhorangeyeni teko,\n kendo ogwedho jogi modak e iyi.\n ","Omiyo kwe bedo e tongʼ pinyu\n kendo oromou gi ngano mabeyoe mogik.\n  ","Ooro chikne e piny,\n kendo wachne ringo matek ka diemo wangʼ.\n ","Oyaro pe ka yie rombo\n kendo okeyo ongʼwengʼo ka buru.\n ","Odiro pe mage e piny ka kit ombo.\n En ngʼa manyalo ngino sa ma odiro pe kamano?\n ","Ooro wachne kendo pego leny nono;\n ee, otugo yembene mi pego lokre pi mamol.\n  ","Osenyiso Jakobo wachne,\n ee, osenyiso Israel chikene gi buchene.\n ","Onge oganda moro machielo mosetimone kamano\n kendo gin ok gingʼeyo chikene.\n  Pakuru Jehova Nyasaye!\n"],["Pakuru Jehova Nyasaye!\n Pakuru Jehova Nyasaye gie polo,\n ee, pakeuru gi malo kuma bor.\n ","Pakeuru, un malaikane duto,\n pakeuru, un jopolo duto.\n ","Wangʼ chiengʼ gi dwe\n bende opake, kaachiel gi sulwe duto marieny.\n ","Un polo man malo mogik,\n pakeuru, kaachiel gi un, pige manie bwo polo.\n ","Onego gipak nying Jehova Nyasaye kargi duto\n nimar nogolo chik mine gibetie.\n ","Ne ogurogi kuondegi nyaka chiengʼ\n kendo nyaka chiengʼ kaluwore gi chikne mochwere.\n  ","Pakuru Jehova Nyasaye gie piny,\n un gik madongo mag nam kod kude matut duto mag ataro,\n ","kaachiel gi mil polo gi pe gi theluji gi boche,\n kod yembe maringo matek mawinjo wachne;\n ","kod un gode gi thuche\n gi yiende manyago olembe gi yiende mag sida duto;\n ","kod le mager gi jamni duto\n gi le matindo gi winy mafuyo,\n ","kod ruodhi mag piny gi ogendini duto;\n kod un jotelo gi joloch duto mag piny,\n ","kod un yawuowi matindo gi nyiri matindo,\n gi jodongo kod nyithindo.\n  ","Onego gipak nying Jehova Nyasaye gin duto,\n nimar nyinge kende ema nigi duongʼ;\n kendo duongʼne maler oyombo piny gi polo.\n ","Osechungo tung ne joge,\n tung mosekelo pak ne joge maler duto,\n joge ma jo-Israel, ma gin joma ni machiegni gi chunye.\n  Pakuru Jehova Nyasaye!\n"],["Pakuru Jehova Nyasaye!\n Werneuru Jehova Nyasaye wer manyien,\n kendo dendeuru e chokruok mar jomaler.\n  ","Jo-Israel mondo obed mamor gi jachwechgi;\n ee, jo-Sayun mondo obed mamor gi Ruodhgi.\n ","Onego gi pak nyinge gi miel\n kendo giwerne mamit ka gigoyo oyieke gi nyatiti.\n ","Nimar chuny Jehova Nyasaye mor gi joge\n kendo osidho joma obolore gi warruok.\n ","Jomaler mondo oil kamiye duongʼ\n kendo giwer gimor ka gibet e kitandagi.\n  ","Onego pak mar Nyasaye obed e dhogi\n kendo gitingʼ ligangla ma dhoge ariyo e lwetgi,\n ","mondo gichulgo kuor ni ogendini\n kendo gikum ogendini mamoko,\n ","kendo gitwe ruodhigi gi nyoroche,\n kod jotendgi gi opingo mag chuma,\n ","ka gichopo kum mane ondik kuomgi chon.\n Ma e duongʼ mar joge maler duto.\n  Pakuru Jehova Nyasaye!\n"],["Pakuru Jehova Nyasaye!\n Pakuru Nyasaye e kare maler mar lemo;\n pakeuru ei polo mare mar nyalo.\n ","Pakeuru nikech tijene mosetimo kuom tekone maduongʼ;\n kendo nikech duongʼne moyombo duto.\n ","Pakeuru kugoyo turumbete,\n kendo kugoyo nyatiti gi asili,\n ","pakeuru kugoyo oyieke kendo umiel,\n ee, pakeuru gi gita kod oporo,\n ","pakeuru kudiemo ongengʼo gi nyawadgi,\n ee, pakeuru ka ongengʼo gore.\n  ","Gimoro amora mayweyo mondo opak Jehova Nyasaye.\n Pakuru Jehova Nyasaye.\n"]],"Proverbs":[["Ngeche mag Solomon wuod Daudi, ruodh Israel:\n ","mamiyo iyudo rieko kod ritruok makare,\n kendo winjo tiend weche matut;\n ","kendo miyo idak e ngima moritore kendo mobidhore\n kitimo gima adiera kendo gima kare kendo mowinjore,\n ","gimiyo joma ngʼeyogi tin bedo mariek,\n kendo gimiyo jomatindo ngʼeyo tiend weche kendo pogo tiend wach.\n ","Mad jomariek chik itgi mondo owinji kendo gimedgi e puonjruokgi,\n to jogo mongʼeyo pogo tiend wach mad oyud gino ma chikogi,\n ","mondo gingʼe ngeche, sigendini,\n kod weche ma tiendgi tek mag jorieko.\n  ","Luoro Jehova Nyasaye e chakruok mar ngʼeyo\n to joma ofuwo chayo rieko gi ritruok makare.\n ","Wuoda, chik iti ni puonj wuonu,\n kendo kik ijwangʼ puonj mar minu.\n ","Ginibedni kaka kondo michwowo e wiyi,\n kendo kaka thiwni miketo e ngʼuti mondo ineri maber.\n  ","Wuoda, ka joricho hoyoi mondo itim marach,\n kik iyienegi.\n ","Kagiwachoni niya, “Bi idhi kodwa;\n mondo wabuti ni ngʼato wanegi,\n kendo wamonj kayiem nono joma onge ketho;\n ","mondo wamuonygi ngili ka bur liel\n mana ka joma omwony mangima gi bur;\n ","wabiro yudo gik moko duto mabeyo ma nengogi tek,\n mi wapongʼ utewa gi gik moyaki.\n ","In bende riwri kodwa e wachni,\n kendo wanapog gigo duto mwayako.”\n ","Wuoda, kik idhi kodgi ngangʼ\n kendo kik iwuoth e yoregigo,\n ","nikech tiendgi reto piyo piyo mar timo richo\n kendo gimwomore mondo gichwer remo.\n ","Mano kaka en gima nono chiko obadho\n ka winy duto neno.\n ","Jogi ochiko obadho ne gin giwegi,\n kendo gin ema ginimokie!\n ","Mano e giko jogo duto mohero yudo gimoro moyud e yo marach;\n gino kawo ngima jogo moyude.\n ","Rieko goyo koko matek e yore mag dala,\n ogoyo koko bende e kuonde chokruok;\n ","oywak kogoyo koko e akerkeke mag yore motimo koko,\n owuoyo e dhorangeye mag mier madongo kopenjo niya,\n  ","“Nyaka karangʼo ma un joma ngʼeyogi tin nusik kuhero yoreu mag ngʼeyo matin?”\n Nyaka karangʼo ma jojaro pod nosik kamor,\n e jaro kendo joma ofuwo nosiki kochayo puonj?\n ","Ka dine uwinj siem mara,\n dine abedo kodu thuolo,\n kendo damiyo ungʼeyo pacha.\n ","To nikech ne udaga kane aluongo\n kendo onge ngʼama nodewa kane adwaro konyou,\n ","nimar ne udagi puonj maga duto\n kendo ne ok uwinjo siem mara.\n ","An to ananyieru bangʼe ka un e chandruok;\n Anajaru ajara ka masira oloyou,\n ","ka masira machalo yamb ahiti obiro kuomu,\n kendo ka chandruok oyweyou ka yamb kalausi.\n Ka lit kod thagruok ohingou.\n  ","Giniluonga, to ok anadwokgi;\n ginimanya to ok giniyuda.\n ","Kaka ne ok gidwar puonj\n kendo ok negiyiero luoro Jehova Nyasaye,\n ","Kaka ne ok giyie gi puonjna\n kendo gidagi siem mara,\n ","kuom mano ginicham olemo mag yoregi\n kendo giniyiengʼ gi olemo mar riekogi maricho.\n ","Nikech yore mobam mag bayo mag jogo mangʼeyogi tin noneg-gi,\n kendo bedo ma ok odewo gimoro mar joma ofuwo notiekgi.\n ","To ngʼato angʼata mawinjo wachna nodag gi kwe\n kendo mayom, maonge luoro mar hinyruok.\n"],["Wuoda, ka iyie rwako wechena\n kendo kano chikena e chunyi;\n ","ka ichiko iti ni weche mag rieko\n kendo kiketo chunyi mondo iwinj tiend weche,\n ","to ka imanyo ngʼeyo malingʼ-lingʼ,\n kendo ikwayo ngʼeyo tiend wach,\n ","to ka idware ka fedha\n kendo imanye ka mwandu mopandi,\n ","eka iniwinj malongʼo tiend luoro Jehova Nyasaye,\n kendo iniyud rieko mar ngʼeyo Nyasaye.\n ","Jehova Nyasaye chiwo rieko\n kendo ngʼeyo gi winjo aa e dhoge.\n ","Oiko loch ni joma kare,\n en okumba ni jogo ma wuodhgi ler,\n ","nimar en okumba mar joma kare\n kendo orito yor joge ma jo-adiera.\n  ","Ka iwinjo wachna, eka iningʼe gima kare,\n kendo mowinjore ma gin yore duto mabeyo.\n ","Nimar rieko nodonj e chunyi,\n kendo ngʼeyo nomi ngimani bedo mamor.\n ","Rieko mar pogo tiend wach noriti,\n kendo winjo tiend wach nobedni okumba.\n  ","Rieko noresi kuom yore mag joma mono,\n kuom jogo mawacho weche mochido,\n ","jogo moweyo yore moriere mag bidhruok,\n mondo giwuothi e yore mag mudho,\n ","joma mor kuom timo maricho\n kendo giil e duwruok mar richo,\n ","jogo ma yoregi ogajore ogajore\n kendo gin jowuond e yoregi.\n  ","Bende enoresi kuom dhako ma jachode,\n kuom dhako mabayo gi wechege maywayo ji,\n ","moseweyo chwore mane okende konyako,\n kendo oketho singruok mane otimo e nyim Nyasaye.\n ","Nikech ode tero ji e tho\n to yorene tero ji e piny joma otho.\n ","Onge ngʼato madhi ire maduogo\n kata yudo yor ngima.\n  ","Kuom mano, iniluw yore joma beyo\n kendo irit yore joma kare.\n ","Nimar joma kare ema nodag e piny\n kendo jogo maonge bura ema nosiki e piny;\n ","to joma timbegi mono nogol oko e piny\n kendo jogo ma ok jo-adiera ok nobedie ngangʼ.\n"],["Wuoda, kik wiyi wil kod puonjna\n to ket chikena osik e chunyi,\n ","nimar gibiro miyo ngimani dhi maber midag higni mangʼeny\n kendo ibed gi kwe kod mwandu.\n  ","Kik iwe hera kod adiera weyi;\n twegi e ngʼuti,\n kendo ndikgi e chunyi maiye.\n ","Eka iniyud ngʼwono kod nying maber\n e nyim Nyasaye kod dhano.\n  ","Gen kuom Jehova Nyasaye gi chunyi duto,\n kendo kik igen kuom ngʼeyoni iwuon;\n ","ket yoreni duto kuome\n eka nomi yoregi oriere tir.\n  ","Kik ibed mariek e pachi iwuon\n to luor Jehova Nyasaye eka inilo richo.\n ","Tim ma kamano nomi ringri bedo gi ngima\n kendo nobed chiemo ne chunyi.\n  ","Mi Jehova Nyasaye duongʼ gi mwanduni\n kichiwone cham mabeyo ma ikayo e puotheni;\n ","eka dechegi nopongʼ gi cham mogundho\n kendo agulnigi nopongʼ gi divai manyien maonge kama ikanoe.\n  ","Wuoda, kik icha kum mar Jehova Nyasaye\n kendo kik ingʼur kokweri kuom gik maricho;\n ","nimar Jehova Nyasaye kumo jogo mohero\n mana kaka wuoro chiko wuode ma omorgo.\n  ","En jahawi ngʼatno moyudo rieko,\n ngʼatno man-gi winjo,\n ","nimar en gohala moloyo fedha\n kendo okelo gik mabeyo moloyo dhahabu.\n ","Ober moloyo kite ma nengogi tek;\n onge gimoro amora migombo ma dipim kode.\n ","Ngima kuom ndalo mangʼeny ni e lwete korachwich;\n to e lwete koracham nitiere mwandu kod duongʼ.\n ","Yorene gin yore mag mor\n kendo yorene duto gin mag kwe.\n ","En yadh ngima ne jogo morwake;\n jogo mopadore kuome biro yudo gweth.\n  ","Kuom rieko Jehova Nyasaye nochweyo mise mar piny\n kendo noketo polo kama entie kuom lony mare;\n ","kuom ngʼeyo mare ema nopogogo aore gi nembe,\n kendo nomiyo boche polo okelo thoo.\n  ","Wuoda, rit ngʼado bura makare kod pogo tiend wach,\n kik iwe gilalni.\n ","Ginibedni ngima maber,\n ka tigo maber mitweyo e ngʼuti.\n ","Eka ibiro dhi e yoreni gi kwe\n kendo tiendi ok nochwanyre;\n ","ka inindo, to ok inibed maluor,\n kendo ininind mayom nyaka piny ru.\n ","Kik ibed giluoro mar masira ma ditimreni apoya nono\n kata kethruok mamako jogo maricho,\n ","nimar Jehova Nyasaye ema nomi ibed jachir\n kendo norit tiendi mondo kik odonji e obadho.\n  ","Kik iwe timo maber ni jogo mowinjorego,\n ka in kod nyalo mar timo kamano.\n ","Ka inyalo konyo wadu kawuono,\n to kik iwachne niya,\n “Dogi iduog bangʼe kiny, eka akonyi.”\n ","Kik ichan hinyo jabathi,\n modak machiegni kodi gi kwe.\n ","Kik ihangne ngʼato wach maonge gima omiyo,\n kaonge gima rach mosetimoni.\n  ","Kik nyiego maki gi ja-mahundu,\n kata wuotho e yore moro amora.\n  ","Nimar Jehova Nyasaye ger gi jaricho\n to ogeno joma kare.\n ","Kwongʼ mar Jehova Nyasaye ni e od jaricho,\n to ogwedho dala ngʼat makare.\n ","Ojaro jojaro masungore\n to ochiwo ngʼwono ni joma obolore.\n ","Joma riek yudo luor kaka girkeni\n to joma ofuwo enonyis wichkuotgi ayanga.\n"],["Yawuota, winjuru puonj mag wuonu;\n chikuru itu eka ubed gi ngʼeyo moloyo.\n ","Puonj mara mamiyou beyo,\n omiyo kik ujwangʼ puonjna.\n ","Kane pod an wuowi e od wuora,\n kane pod an rawera kendo nyathi achiel kende mar minwa,\n ","nopuonja kowacho niya,\n “Mak matek wechena gi chunyi duto,\n rit chikena eka inibed mangima.\n ","Yud rieko kod ngʼeyo matut,\n wiyi kik wil kod wechena kata weyogi.\n ","Kik ijwangʼ rieko to obiro bedoni ragengʼ;\n here, to obiro ritoi.\n ","Rieko nigi duongʼ moloyo, omiyo yud rieko.\n Kata obedo ni mwanduni duto nyalo rumo,\n to bed gi winjo tiend wach.\n ","Miye duongʼ, to enotingʼi malo;\n rwake chutho, to obiro miyi duongʼ.\n ","Enoket ogut ngʼwono e wiyi\n kendo nosidhni osimbo mar duongʼ.”\n  ","Wuoda, winji kendo yie gima awacho\n eka higni mag ngimani nobed mangʼeny.\n ","Apuonji e yor rieko\n kendo anyisi yo makare.\n ","Ka iwuotho, to ok inikier\n bende ka iringo, to ok inichwanyri.\n ","Mak motegno gima isepuonjori,\n kik iweye, olalni to irite maber, nikech en e ngimani.\n ","Kik iwuothi e yor joma timbegi mono\n kata kik iluw yor jomaricho.\n ","Bed mabor gi yorno, kik iwuothie,\n to wichri kendo iluw yori iwuon.\n ","Nikech ok ginyal nindo nyaka gitim gima mono;\n ayula wangʼ bende ok nyal terogi kapok gimiyo ngʼato opodho.\n ","Timbe mamono e chiembgi ma gichamo,\n to timbe ja-mahundu e divai ma gimadho.\n  ","Yor joma kare chalo ka ugwe mar kogwen,\n omedo rieny maler nyaka chiengʼ wuogi.\n ","To yor joricho chalo gi mudho mandiwa;\n ok gingʼeyo gima miyo gichwanyore.\n  ","Wuoda, chik iti malongʼo ne gima awacho,\n chik iti maber ne wechena.\n ","Kik iwe gilal e wangʼi\n to kan-gi e chunyi;\n ","nikech gikelo ngima ni jogo moyudogo\n kendo gin gi ngima maber ne ringre dhano duto.\n ","To moloyo duto, rit chunyi,\n nikech en e soko mar ngima.\n ","Wach ma ok adiera kik aa e dhogi;\n weche mag miganga kik wuogi e dhogi.\n ","Rang mana nyimi tir,\n ka ichomo wangʼi moriere tir e nyimi.\n ","Rie yore tir monego iluw\n kendo luw mana yore motegno.\n ","Kik ibar kidhiyo korachwich kata koracham;\n rit tiendi mondo kik idonji e richo.\n"],["Wuoda, chik iti malongʼo ne riekona,\n mondo iwinj maber puonj mago mopondo,\n ","eka isik kingʼeyo pogo tiend weche\n kendo dhogi norit rieko.\n ","Nimar dho jachode wacho weche mamit ka mor kich,\n kendo wuoyone yom maloyo moo;\n ","to gikone okech ka kedhno\n kendo obith ka ligangla ma dhoge ariyo.\n ","Tiendene ochomo kar tho,\n to ondamo mage ochiko bur tir.\n ","Ok opar ngangʼ yor ngima; yorene ogondore,\n to ok ongʼeyo kamano.\n  ","Omiyo koro un yawuota, winjauru,\n kik uwe gima awachonu.\n ","Bed mabor gi dhako ma kamano,\n kendo kik idhi machiegni gi dhoode,\n ","nono to jomoko nono ema inimi tekreni maber moloyo\n kendo higni magi norum e lwet joma ger,\n ","nono to jomoko nono, ema nocham mwanduni\n kendo tichni matek nokony od ngʼat moro nono.\n ","To e giko mar ngimani inichur achura,\n ka ringri gi dendi chamore rumo.\n ","To iniwachi niya, “Mano kaka nasin gi puonj mar rieko!\n Mano kaka chunya nokwedo siem mane omiya kuom gik mane atimo ma ok nikare!\n ","Ne ok anyal winjo kendo timo weche jopuonjna,\n kata chiko ita ni jopuonjna.\n ","Asechopo e giko mar kethruok marach\n e dier chokruok mangima.”\n  ","Modh pi moa e dapigi iwuon,\n pi mamol moa e sokoni iwuon.\n ","Bende ber mondo soknigi omol ka oo oko e yore mag dala,\n kata aoregi mag pi e kuonde chokruok manie dier dala?\n ","Ne ni gibedo magi iwuon\n kendo kik iriwgi gi joma galagala.\n ","Sokoni mondo ogwedhi,\n kendo ibed mamor gi chiegi mane ikendo ka in wuowi.\n ","Ojaber ka mwanda, kendo olongʼo ka nyakech,\n thundene mad romi kinde duto, mad herane omaki moloyo.\n ","Wuoda, ere gima omiyo jachode dikaw paroni?\n Ere gima omiyo chie ngʼato nono dilombi?\n  ","Yore mag dhano nenore ratiro e nyim Jehova Nyasaye,\n kendo onono kamoro amora ma odhiyoe.\n ","Timbe mamono mag ngʼama jaricho obedone obadho mamake,\n tonde mag richone tweye matek.\n ","Obiro tho nikech ok oyie mondo orieye,\n obayo yo nikech fupe maduongʼ.\n"],["Wuoda, ka isechiwo singo ni jabathi,\n kata ka isingori ni inichul ni ngʼat mikia gope,\n ","ka diponi omaki nikech gima ne iwacho,\n mi idwodori kod weche mane oa e dhogi,\n ","to tim kama, wuoda, mondo ibed thuolo,\n nikech isepodho e lwet jabathi:\n Dhiyo kendo ibolri e nyime;\n bangʼe to ikwa jabathino oweyi thuolo!\n ","Kik iwe nindo ohingi,\n kata ayula wangʼ oteri.\n ","To resri ibed thuolo, mana kaka mwanda mayombo jadwar,\n kata kaka winyo matony e obadho mar jamak winy.\n  ","In janyawo, dhi ir biye;\n mondo ineye kendo ipar yoregi, mondo ibed mariek!\n ","Biye onge jatelo\n kata jaloch kata ruoth,\n ","to kata kamano, gikano chiembgi e ndalo oro,\n kendo gichoko chiembgi e ndalo keyo.\n  ","In jasamuoyo, nyaka karangʼo ma ibiro bedo kinindo aninda kanyo?\n Karangʼo mibiro chiewoe mondo ia e nindo?\n ","Nindo matin, ayula wangʼ matin,\n kwakruok matin kiyweyo,\n ","to dhier biro monji ka janjore\n kendo chan ka jalweny momanore.\n  ","Ngʼat mamono kendo jaricho\n mawuotho awuotha kowacho weche mogak,\n ","oningʼo wangʼe,\n owuoyo gi tiendene ka ogoro piny,\n kendo ogwelo ji gi lith lwetene,\n ","ochano richo kod miriambo ei chunye,\n kinde duto okelo miero.\n ","Kuom mano, masira biro make maloye apoya nono;\n notieke apoya nono, maonge resruok.\n  ","Nitie gik moko auchiel ma Jehova Nyasaye mon-go,\n chutho gin gik moko abiriyo ma ok more:\n ","wenge mag sunga,\n lep mariambo,\n lwedo machwero remo maonge ketho,\n ","chuny machano chenro maricho,\n tiende maringo kadhi e richo,\n ","jahang wach mawacho miriambo\n kendo ngʼatno makelo miero e kind jowete.\n ","Wuoda, rit chike wuonu\n kendo kik iwe puonj minu.\n ","Kan-gi ka ipandogi e chunyi nyaka chiengʼ;\n twegi e ngʼuti motegno.\n ","Ka iwuotho, to gibiro chiki;\n to ka inindo, to giniriti;\n to ka ichiewo, to giniwuo kodi.\n ","Nikech chikegi gin taya,\n to puonjni en ler,\n kendo kwer mikwerogo ngʼato kuom gima otimo marach\n kelo mana ngima,\n ","mamiyo ibedo mabor gi dhako mandhaga kaachiel\n gi lep mayom mar dhako mabayo.\n  ","Kik ber mare mineno gi wangʼ omi chunyi gombe\n kata weye oywayi kolombi gi wangʼe.\n  ","Nikech ochot nyalo miyo ibed matin maromo gi nengo makati,\n to dhako ma jachode biro tieko ngimani.\n ","Bende ngʼato nyalo tingʼo mach e kore,\n ma lepe ok owangʼ?\n ","Bende ngʼato nyalo wuotho e mirni mar mach maliel,\n ma ok tiendene owangʼ?\n ","Ma e kaka ngʼat ma terore gi chi ngʼat machielo chalo;\n ngʼato angʼata ma omule ok notony ma ok okum.\n  ","Ji ok cha jakuo kokwalo chiemo\n mondo ogaago kech kodenyo.\n ","Kata kamano ka omake, to nyaka ochul nyadibiriyo,\n kata obedo ni en nengo mapek kuome makawo mwandu mag ode duto.\n ","To ngʼat ma terore gi chi ngʼat machielo onge gi rieko,\n ngʼat matimo kamano ketho ngimane owuon.\n ","Pokne en chwat kod wichkuot\n kendo nobed gi wichkuot ma ok norum.\n  ","Nimar nyiego mamako chwor dhakono nyalo kelo tho,\n omiyo ka ochulo kuor, to nobed maonge ngʼwono kata matin.\n ","Ok enoyie chudo moro amora;\n ok enoyie asoya kata obedo ni en gima duongʼ manade.\n"],["Wuoda, rit wechena\n kendo ipand chikena e chunyi.\n ","Rit chikena to ibiro bedo mangima;\n rit puonjna mana kaka dirit tong wangʼi.\n ","Twegi e lith lweti kendo ndikgi e chunyi maiye.\n ","Wach ne rieko niya, “In e nyaminwa,”\n to luong ngʼeyo tiend wach ni watni;\n ","ginimi itangʼ ni dhako ma jachode,\n inibed mabor gi dhako mabayo kaachiel,\n kod wechene malombo ji.\n  ","Ka nangʼicho oko\n gie dirisa mar oda,\n ","ne aneno e dier joma ngʼeyogi tin,\n ne afwenyo e dier yawuowi matindo,\n rawera maonge gi rieko.\n ","Ne owuotho e wangʼ yo makadho but od dhakono,\n kowuotho kochiko od dhakono,\n ","ka piny ngʼiringʼiri, ka piny dwaro yuso,\n e kindeno ma mudho mako piny.\n  ","Eka apoya nono dhakono nowuok mondo oromne,\n korwakore kaka ochot mopongʼ gi paro marach.\n ","En dhako ma wangʼe tek kendo maonge wichkuot,\n tiendene susni ma ok obed e ot;\n ","sani onene e yo, to bangʼ sa matin en kuonde chokruok,\n kendo e kuonde mopondo duto oyudore.\n ","Omiyo nokwake mi onyodhe,\n gi wangʼ matek, nowachone niya:\n  ","“An gi misango mar lalruok e oda,\n kawuononi asechopo singruok maga.\n ","Omiyo ne abiro mondo arom kodi,\n asemanyi to koro aseyudi!\n ","Asepedho kitandana\n gi suke mokikokiko moa Misri.\n ","Asekiro moo e kitandana,\n gin modhi mangʼeny mangʼwe ngʼar gi mane-mane kod obala ndago.\n ","Bi, wadhi wayud mor mar hera nyaka piny ru,\n mondo wabed mamor ka wawinjo maber e hera!\n ","Chwora ok nitiere dala;\n osedhiyo e wuoth mabor.\n ","Nokawo mifukone mopongʼ gi pesa,\n kendo ok obi duogo dala nyaka bangʼ ndalo mogwarore.”\n  ","Kamano, dhakono nowuonde gi weche mamit;\n mi nohoye kendo odhi kode.\n ","Gikanyono noluwe kodhi kode\n mana ka rwadh bwoch mitero kar yengʼo,\n kata ka mwanda madonjo e obeto\n ","nyaka asere chwowe mahob chunye,\n kata ka winyo madhiyo e obadho ma ochikne,\n ka ok ongʼeyo ni ngimane ni e tho!\n  ","Koro un yawuota winjauru,\n chikuru itu ne gima awacho.\n ","Kik uyie mondo chunyu odhi e yorene,\n kata bayo e yorene.\n ","Oseketho ngima ji mangʼeny,\n kendo osemiyo ji mathoth mak kwanre otho.\n ","Ode en yo malach matero ji e liel,\n otelo ni ji koterogi e kuonde mag tho.\n"],["Donge rieko luongo?\n Donge ngʼeyo tiend wach tingʼo dwonde ka goyo koko?\n ","Ochungʼ e kuonde motingʼore e bath yo,\n e akerkeke mag yore.\n ","Oywak matek e bath dhorangeye\n midonjogo e dala maduongʼ,\n ","kowacho niya, “Aluongou, yaye un ji,\n aluongou un ji duto manie piny.\n ","Un joma ngʼeyogi tin, nwangʼuru rieko;\n to un joma ofuwo, nwangʼuru ngʼeyo.\n ","Winjuru, nikech an gi gik mabeyo mangʼeny madwaro nyisou;\n ayawo dhoga mondo awach gima kare.\n ","Dhoga wacho gima adiera\n nikech dhoga kwedo gik maricho.\n ","Weche duto mawuok e dhoga gin kare,\n onge moro kuomgi mobam kata modwanyore.\n ","Ne jogo mongʼeyo pogo tiend wach,\n gigi duto nikare, giber ni jogo man-gi ngʼeyo.\n ","Yier puonjna kar fedha\n kendo ngʼeyo kar dhahabu mowal,\n ","nikech rieko ber moloyo kite ma nengogi tek,\n kendo gimoro amora madiher ok nyal romo kode.\n  ","“An, rieko, wadak kaachiel gi ngʼado bura makare;\n an-gi ngʼeyo kod pogo tiend wach.\n ","Luoro Jehova Nyasaye en sin gi richo;\n amon gi sunga kod ngʼayi,\n timbe maricho kod wuoyo mochido.\n ","Ngʼado rieko kod ngʼado bura malongʼo gin maga;\n an-gi winjo tiend wach kod nyalo.\n ","An ema amiyo ruodhi locho\n kendo joloch loso chike makare.\n ","Nikech an, amiyo yawuot ruodhi loch\n kod joka ruodhi duto marito pinje.\n ","Ahero jogo mohera,\n to jogo ma manya yuda.\n ","Mwandu gi luor ni kuoma,\n mwandu mochwere kod mewo.\n ","Olemba ber moloyo dhahabu maber,\n gino machiwo oloyo fedha moyier.\n ","Awuotho e yo mobidhore makare,\n e yore mag bura makare,\n ","kachiwo mwandu ni jogo mohera\n kendo amiyo kuondegi mag keno bedo mopongʼ chutho.\n  ","“Jehova Nyasaye nokwongo chweya\n kaka tichne mokwongo motelo ni tijene machon.\n ","Noyiera aa chakruok manyaka chiengʼ,\n kapok piny kobetie.\n ","Kapok nembe kobetie,\n nonywola kata ka sokni mopongʼ gi pi ne onge.\n ","Nonywola ka gode madongo ne pok obedo kuonde ma gintie,\n bende ka gode matindo ne pod onge,\n ","kapok ne ochweyo piny kaachiel gi pewene\n kata mana lowo mar piny.\n ","Ne antie kane oketo polo kama entie,\n kata kane oketo giko mar nembe,\n ","kane oketo boche polo malo,\n kendo kane oketo sokni mag nembe mogurore motegno,\n ","kane ochiwo kuonde giko mag nam matin\n mondo pi kik okadh kama oketee,\n kendo kane oloso mise mar piny.\n ","Ne an jatich molony mobedo bute.\n Napongʼ gi mor mogundho odiechiengʼ ka odiechiengʼ\n kamor e nyime kinde duto,\n ","ka amor e pinye mangima\n kendo ail gi ji duto.\n  ","“Omiyo koro yawuota, winjauru;\n gin johawi jogo morito yorena.\n ","Winjuru puonjna mondo ubed mariek,\n kik uchagi.\n ","En jahawi ngʼat mawinja,\n marito pile e dhoutena korito e dhorangaya.\n ","Nimar ngʼat monwangʼa oyudo ngima\n kendo oyudo ngʼwono kuom Jehova Nyasaye.\n ","To ngʼatno ma odaga hinyore kende owuon;\n jogo duto mamon koda ohero tho.”\n"],["Rieko osegero ode,\n osechungo sirnige abiriyo.\n ","Oseiko ringe kendo oloso divai mare moru mamit,\n bende osepedho mesa mare.\n ","Oseoro jotichne ma nyiri, kendo oluongo ji\n ka en kuonde motingʼore e dala maduongʼ.\n ","“Weuru ji duto mangʼeyogi tin obi kae!”\n Owacho ni jogo maonge gi rieko mar ngʼado bura.\n ","Biuru, chamuru chiemba\n kendo madhuru divai ma aseruwo.\n ","Weuru yoreu maonge rieko, eka unubed mangima,\n wuothuru e yor winjo kod ngʼeyo.\n  ","Ngʼat marieyo ja-ajara luongo mana wichkuot,\n ngʼat makwero ngʼat marach yudo mana ayany.\n ","Kik ikwer ngʼat ma jaro ji, nikech mano biro miyo obedo mamon kodi,\n kirieyo ngʼat mariek, to obiro heri.\n ","Puonj ngʼat mariek, to obiro bedo mariek moloyo,\n puonj ngʼat makare gimoro, to obiro medo puonjore.\n  ","Luoro Jehova Nyasaye e chakruok mar rieko,\n to ngʼeyo Jal Maler miyo ngʼato ngʼeyo tiend wach.\n ","Nimar kuoma ndalogi biro bedo mangʼeny,\n kendo rieko biro medo hiki.\n ","Ka iriek, riekoni nomiyi ohala,\n ka ijajaro, to in iwuon ema ibiro hinyori.\n  ","Dhako mofuwo en jakoko,\n ok oritore kendo ngʼeyone tin.\n ","Obedo e dhoode,\n e kom kama otingʼore mar dala maduongʼ,\n ","koluongo jogo makadho,\n madhi e yoregi.\n ","Owacho ni jogo maonge gi rieko mar ngʼado bura niya,\n “Weuru ji duto mangʼeyogi tin obi kae!”\n ","Nomedo wachonegi niya, “Pi mokwal mit,\n chiemo michamo apanda ema nigi ndhandhu moloyo!”\n ","To ok gingʼeyo kata matin ni joma otho ni kuno;\n bende ni joma lime ni e liel matut.\n"],["Ngeche mag Solomon:\n Wuowi mariek kelo mor ni wuon mare,\n to wuowi mofuwo miyo min mare chuny lit.\n  ","Mwandu moyudi e yo marach onge gi ohala;\n to tim makare reso ji e tho.\n  ","Jehova Nyasaye ok we ngʼat makare obed gi kech,\n to oketho gombo mar joricho.\n  ","Lwedo manyap miyo ngʼato bedo jachan,\n to lwedo ma jakinda kelo mwandu.\n  ","Ngʼat makayo cham e kinde oro en wuowi mariek,\n to ngʼat ma nindo kinde keyo en wuowi makwodo wich.\n  ","Gweth sidho kondo mar loch ewi ngʼat makare,\n to timbe mahundu opongʼ e dho ngʼat marach.\n  ","Paro miparogo ngʼat makare nobed gweth,\n to nying ngʼat marach nolal.\n  ","Ngʼat mariek e chunye rwako chike,\n to ngʼat mofuwo ma wachne ngʼeny dhi e kethruok.\n  ","Ngʼat mobidhore wuotho kaonge luoro,\n to ngʼatno maluwo yore mobam ibiro yudo mapiyo.\n  ","Ngʼat madiemo wangʼe giwuond kelo kuyo,\n to ngʼat mofuwo ma wachne ngʼeny dhi e kethruok.\n  ","Dho ngʼat makare en soko mar ngima,\n to timbe mahundu opongʼo dho ngʼat marach.\n  ","Sigu kelo miero,\n to hera umo maricho duto.\n  ","Rieko iyudo e dho jogo mongʼeyo tiend wach,\n to luth en mar ngʼe ngʼatno maonge gi rieko mar ngʼado bura.\n  ","Joma riek okano ngʼeyo,\n to dho joma ofuwo kelo kethruok.\n  ","Mwandu mar jomoko e ohinga mochiel motegno ma gigengʼorego,\n to dhier e kethruok mar jochan.\n  ","Pok joma kare kelonegi ngima,\n to mwandu ma joricho yudo kelonegi kum.\n  ","Ngʼat mawinjo weche mirieyego wuotho e yo madhiyo e ngima,\n to ngʼat motamore kethone tero ji mamoko e yor lal.\n  ","Ngʼatno mapando sigu manie chunye,\n dhoge nigi miriambo, to ngʼatno ma jakwoth ofuwo.\n  ","Ka weche ngʼeny, to richo ok nyal bare ma ok obetie,\n to ngʼat marito lewe oriek.\n  ","Lew ngʼat makare en fedha mowal,\n to chuny ngʼat marach nigi ohala matin.\n  ","Dho ngʼat makare konyo ji mangʼeny,\n to ngʼat mofuwo tho nikech rem mar ngʼeyo ngʼado bura.\n  ","Gweth mar Jehova Nyasaye kelo mwandu,\n kendo ok omed chandruok kuome.\n  ","Ngʼat mofuwo yudo mor e timbe maricho,\n to ngʼat man-gi winjo bedo mamor kuom rieko.\n  ","Gima ngʼat marach oluoro biro loye;\n to gima ngʼat makare dwaro ibiro miye.\n  ","Ka auka mager ofuto, to joricho otieko;\n to joma kare chungo motegno nyaka chiengʼ.\n  ","Mana kaka kong awayo machamo lak kendo ka iro malungo wenge,\n e kaka jasamuoyo ni jogo moore.\n  ","Luoro Jehova Nyasaye miyo idak amingʼa,\n to higni mar ngʼat marach ingʼado bedo machwok.\n  ","Geno mar joma kare en mor,\n to geno mar joricho nolal nono.\n  ","Yor Jehova Nyasaye e kar pondo ni joma kare,\n to en kethruok ni jogo matimo richo.\n  ","Joma kare ok nopudh ngangʼ,\n to joricho ok nodongʼ e piny.\n  ","Dho joma kare kelo rieko,\n to lep mar richo nongʼad oko.\n  ","Lew joma kare ongʼeyo gima owinjore,\n to dho joricho wacho mana gik mochido.\n "],["Jehova Nyasaye ok mor gi rapim ma ok nikare,\n to rapim makare ema omorgo.\n  ","Ka sunga biro, eka wichkuot bende biro,\n to muolo biro kod rieko.\n  ","Bidhruok mar joma kare telonegi,\n to joma ok jo-adiera kethore gi timbegi mag achach.\n  ","Mwandu onge gi ohala e ndalo mar mirima,\n to tim makare reso ngʼato e tho.\n  ","Tim makare mar joma kare maonge ketho loso yoregi moriere,\n to joricho podho nikech richogi.\n  ","Tim makare mar joma kare resogi,\n to jogo ma ok jo-adiera imako gi gombogi maricho.\n  ","Ka jaricho otho, to genone duto tho kode,\n gigo duto mane ogeno kuom tekone bedo nono.\n  ","Ngʼat makare ireso kuom chandruok,\n to chandruok biro mana ni jaricho.\n  ","Ngʼat ma ok ja-Nyasaye hinyo jabathe gi dhoge owuon,\n to rieko miyo ngʼat makare tony.\n  ","Ka ngʼat makare mewo, dala maduongʼ bedo mamor,\n ka joricho otho, to nitie koko mar mor.\n  ","Gweth mar joma kare kelo pak ne dala,\n to kuom dho joricho dala kethore.\n  ","Ngʼat maonge gi rieko jaro jabathe,\n to ngʼat man-gi winjo rito lewe.\n  ","Kuoth ketho genruok,\n to ngʼat ma ja-ratiro rito wach malingʼ-lingʼ.\n  ","Oganda podho nimar onge puonj,\n to jongʼad rieko mangʼeny miyo loch mar adier bedo.\n  ","Ngʼat machungʼ e gowi ni ngʼat mokia biro hinyore adier,\n to ngʼat motamore chungʼ e gowi ni ngʼat mokia okonyore.\n  ","Dhako ma chunye ngʼwon yudo luor,\n to ji ma kitgi richo yudo mana mwandu kende.\n  ","Ngʼat mangʼwon yudo ohala mana ne en owuon,\n to ngʼat makwiny kelo chandruok ni en owuon.\n  ","Jaricho yudo ohala mar miriambo,\n to ngʼat machwoyo gima kare kayo pok mar adiera.\n  ","Ngʼat man-gi tim makare kendo ma ja-adiera nobed mangima,\n to ngʼat maluwo richo dhiyo e thone.\n  ","Jehova Nyasaye odagi jogo ma chunygi opongʼ gi richo,\n to omor gi jogo ma yoregi ler.\n  ","Bed ka ingʼeyo ni jaricho ok notony ma ok okume,\n to jogo makare nobed thuolo.\n  ","Mana ka tere mar dhahabu manie um anguro,\n e kaka dhako ma jaber maonge rieko chalo.\n  ","Dwaro mar joma kare gik mana e ber kende,\n to geno mar joricho gik mana e mirima.\n  ","Ngʼato achiel miyo ji ma ok odewo,\n to bende pod mwandu medorene moloyo,\n to ngʼat machielo kungo mokadhore,\n to ochopo mana e chan.\n  ","Ngʼat mangʼwon biro bedo gi mwandu;\n to ngʼat makweyo chuny ji ibiro kwe chunye bende.\n  ","Ji kwongʼo ngʼat mapando cham,\n to gweth bedo ni ngʼatno moyie golo chambe mondo ji ongʼiew kuome.\n  ","Ngʼat madwaro ber winjo maber,\n to kethruok biro ni ngʼatno madware.\n  ","Ngʼatno mogeno kuom mwandune biro podho;\n to joma kare nodhi nyime mana ka oboke mangʼich.\n  ","Ngʼatno makelo chandruok ni joge ok nonwangʼ gimoro,\n to ngʼat mofuwo nobed misumba ngʼat mariek.\n  ","Olemb joma kare en yadh ngima,\n to ngʼatno ma reso chunje riek.\n  ","Ka joma kare yudo pokgi e piny,\n to joma ok oluoro Nyasaye gi joricho diyud mangʼeny maromo nadi!\n "],["Ngʼat mohero puonj mar rieko ohero ngʼeyo,\n to ngʼat ma ok winj puonj ofuwo.\n  ","Ngʼat maber yudo pwoch kuom Jehova Nyasaye,\n to Jehova Nyasaye kwero ngʼat ma timbene richo.\n  ","Ngʼato ok nyal gerore motegno kuom richo,\n to ngʼat makare ok nyal pudhi.\n  ","Dhako ma kite longʼo en osimbo mar chwore,\n to dhako ma timbene richo chalo gi nyamuoda manie choke.\n  ","Chenro mar ngʼat makare nikare,\n to puonj mar joricho en wuondruok.\n  ","Weche mag joricho opondo karito chwero remo,\n to wach mar joma kare resogi.\n  ","Joricho osewiti kendo gilal nono,\n to od ngʼat makare osiko ogurore motegno.\n  ","Ngʼato ipako kaluwore gi riekone,\n to jogo man-gi paro mobam ichayo.\n  ","Ber bedo dhano adhana, to in gi jatich,\n moloyo wuondori ni in ngʼato, to ionge chiemo.\n  ","Ngʼat makare chiwo kony ne gik ma jambe dwaro,\n to timbe mag ngʼwono mag ngʼat marach gin mana gero.\n  ","Ngʼat matiyo e puothe biro bedo gi chiemo mogundho,\n to ngʼat mabayo abaya onge gi rieko.\n  ","Joricho dwaro gik moyaki mag jogo mamono,\n to tiend joma kare kelo mwandu.\n  ","Ngʼat marach imako mana gi wuoyone maricho,\n to ngʼat makare tony ne chandruok.\n  ","Weche mabeyo mawuok e dho ngʼato miyo obedo gi gik mabeyo,\n adiera, tich mar lwete kelone konyruok.\n  ","Yor ngʼat mofuwo nenorene ni nikare,\n to ngʼat makare chiko ite ne puonj.\n  ","Ngʼat mofuwo nyiso mirimbe mapiyo,\n to ngʼat mariek mwonyo ayany.\n  ","Janeno ma ja-adiera chiwo neno mobidhore,\n to janeno ma hango wach wacho miriambo.\n  ","Weche mag muomruok chwoyo chuny mana kaka ligangla,\n to lew ngʼat mariek kelo ngima.\n  ","Dhok ma ja-adiera osiko manyaka chiengʼ,\n to lep mariambo bedo mana kuom kinde machwok.\n  ","Wuond ni e chuny jogo machano timo marach,\n to mor en mar jogo mohero kwe.\n  ","Onge gima rach manyalo biro ni ngʼat makare;\n to joricho ni kod thagruok mathoth.\n  ","Jehova Nyasaye mon kod dhok mariambo,\n to omor gi jogo ma jo-adiera.\n  ","Ngʼat mariek orito ngʼeyone e iye,\n to chuny joma ofuwo wuoyo ma ok opimo.\n  ","Tich matek miyo ngʼato bedo gi duongʼ,\n to nyawo gikone en tich mar misumba.\n  ","Chuny maparore miyo ngʼato bedo mool,\n to wach mamuol jiwe.\n  ","Ngʼat makare dak gi osiepene e yo mowinjore,\n to yor ngʼat marach terogi kama rach.\n  ","Jasamuoyo ok nyal yudo dwarone,\n to jakinda maratego ongʼeyo ber gige.\n  ","Yo makare nitie gi ngima,\n e yorno nitie ngima mochwere.\n "],["Wuowi mariek winjo puonj wuon mare,\n to ngʼat ma wangʼe tek ok winj wach kikwere.\n  ","Ngʼat makare yudo pok maber kaluwore gi gik mowacho,\n to ngʼatno ma ok ja-adiera nigi gombo mar miero.\n  ","Ngʼatno morito dhoge orito ngimane,\n to ngʼatno ma wuoyo karodho wach biro dhiyo e kethruok.\n  ","Jasamuoyo dwaro gimoro gi chunye duto to ok oyud gimoro,\n to jakinda yudo gik moko duto modwaro.\n  ","Ngʼat makare mon kod gima ok adiera,\n to joricho kelo wichkuot kod dwanyruok.\n  ","Tim makare rito ngʼat mobidhore,\n timbe maricho to tieko jaricho.\n  ","Ngʼat moro wuondore ni en ja-mwandu,\n to adiera oonge gimoro;\n to ngʼat machielo wuondore ni en jachan,\n to adiera en gi mwandu mangʼeny.\n  ","Mwandu ngʼato sa moro nyalo reso ngimane,\n to jochan onge gima bwogo.\n  ","Ler mar ngʼat makare rieny maler,\n to taya mar ngʼat marach inego.\n  ","Sunga nywolo mana dhawo,\n to rieko iyudo kuom jogo moyie puonj.\n  ","Pesa moyud e yo ma ok kare lal nono,\n to ngʼat makano pesa matin matin miyo omedore.\n  ","Gima igeno mobudho miyo chuny bedo matuo,\n to gima igeno motimore en yath mar ngima.\n  ","Ngʼat ma jaro puonj biro yudo pokne,\n to ngʼat moluoro chik imiyo pok maber.\n  ","Puonj mar ngʼat mariek en soko mar ngima\n ma reso ngʼato e obadho mag tho.\n  ","Bedo gi winjo kelo luor,\n to yor ngʼato ma ok ja-adier tek.\n  ","Ngʼato ka ngʼato mariek timo gik moko kuom ngʼeyo,\n to ngʼat mofuwo nyiso mana fupe.\n  ","Jaote marach donjo e chandruok,\n to jaote modimbore kelo konyruok.\n  ","Ngʼat modagi siem nwangʼo dhier kod wichkuot,\n to ngʼato angʼata mawinjo kikwere to yudo duongʼ.\n  ","Geno mochopi en gima mit ne chuny,\n to joma ofuwo ok dwar aa e richo.\n  ","Ngʼat mawuotho gi ngʼama riek bedo mariek,\n to osiep joma ofuwo hinyore.\n  ","Chandruok luwo jaricho,\n to mwandu e ohand ngʼat makare.\n  ","Ngʼat maber weyo mwandu ne nyithind nyithinde,\n to mwandu jaricho okan ni joma kare.\n  ","Puoth ngʼat ma jachan sa moro nyalo nyago chiemo mangʼeny,\n to tim ma ok kare tiekogi duto.\n  ","Ngʼat ma ok ti kod kede kuom chwado wuode, omon kod wuode,\n to ngʼat mohere bedo motangʼ mondo orieye.\n  ","Joma kare chiemo moromo kaka chunygi dwaro,\n to ii ngʼat marach nigi kech.\n "],["Dhako mariek gero ode,\n to dhako mofuwo muko ode gi lwete owuon.\n  ","Ngʼat ma wuodhe oriere oluoro Jehova Nyasaye,\n to ngʼat ma yorene achach ochaye.\n  ","Wuoyo mar ngʼama ofuwo kelone mana goch e ngʼeye,\n to dho jomariek bedonegi ragengʼ.\n  ","Kama onge rwedhi, dipo bedo nono,\n to kama rwath nitiere keyo mangʼeny bedoe.\n  ","Janeno ma ja-adiera ok riambi,\n to janeno ma hango wach wacho mana miriambo.\n  ","Ngʼat ma jasunga nyalo dwaro rieko to ok oyud gimoro,\n ngʼeyo tiend wach to biro mayot ne ngʼat ma ongʼeyo pogo tiend weche.\n  ","Bed mabor gi ngʼat mofuwo\n nimar ok iniyud ngʼeyo tiend wach e dhoge.\n  ","Rieko mar jorieko en bedo gi paro ne yoregi,\n to fup joma ofuwo en wuondruok.\n  ","Joma ofuwo jaro kowachnegi mondo giwe richo,\n to ngʼwono iyudo kuom joma kare.\n  ","Chuny ka chuny ongʼeyo litne owuon,\n to onge ngʼato machielo manyalo bedo e mor ma en-go.\n  ","Od ngʼat marach ibiro ketho\n to kar dak mar ngʼat makare biro dhiyo nyime.\n  ","Nitie yo manenore ne dhano ni nikare,\n to gikone otero mana ngʼato e tho.\n  ","Kata e kinde mar nyiero, chuny nyalo bedo gi lit,\n to mor nyalo gik e kuyo.\n  ","Joma onge yie ibiro mi pok moromo gi timbegi,\n to ngʼat maber bende pok moromo kode.\n  ","Ngʼat mangʼeyone tin thoro yie gimoro amora,\n to ngʼat mariek paro gik motimo.\n  ","Ngʼat mariek oluoro Jehova Nyasaye kendo okwedo richo,\n to ngʼama ofuwo wiye tek kendo omuomore.\n  ","Ngʼat ma iye wangʼ piyo timo gik mofuwo,\n to ngʼat ma ja-miganga ji mon-go.\n  ","Joma ngʼeyogi tin nwangʼo fuwo,\n to jomariek irwako nigi ogut ngʼeyo.\n  ","Joricho kulore e nyim joma beyo,\n to jo-ajendeke e dhorangeye mag joma kare.\n  ","Jochan ok dwar kata gi jobutgi,\n to jo-mwandu nigi osiepe mangʼeny.\n  ","Ngʼatno machayo jabute timo richo,\n to ogwedhi ngʼatno mangʼwon gi jogo mochando.\n  ","Donge jogo machano marach lal nono?\n To jogo machano gima ber yudo hera kendo imiyogi luor.\n  ","Tich matek duto kelo ohala,\n to wuoyo awuoya maonge tim kelo dhier.\n  ","Mwandu jomariek e osimbo margi,\n to fup joma ofuwo nyago mana fuwo.\n  ","Janeno ma ja-adiera reso ji e tho,\n to janeno ma hango wach en jawuond.\n  ","Ngʼat moluoro Jehova Nyasaye nigi ohinga motegno,\n kendo nyithinde noyud kar pondo.\n  ","Luoro Jehova Nyasaye en soko mar ngima,\n ma reso ngʼato e obadho mag tho.\n  ","Ruoth ma joge ngʼeny ema yudo duongʼ,\n to ruoth maonge jogo morito to podho.\n  ","Ngʼat ma terore mos nigi winjo,\n to ngʼatno ma iye wangʼ piyo nyiso fupe.\n  ","Chuny man-gi kwe kelo ngima ni ringruok,\n to nyiego towo choke.\n  ","Ngʼat masando jochan nyiso achaya ne Jal mane ochweyogi,\n to ngʼato angʼata mangʼwon ni jogo mochando miyo Nyasaye luor.\n  ","Ka masira obiro, joricho itieko,\n to kata e tho ngʼat makare nigi kar pondo.\n  ","Rieko odak e chuny ngʼat ma weche donjone,\n to kata mana e dier joma ofuwo omiyo ingʼeye.\n  ","Tim makare tingʼo oganda malo,\n to richo en wichkuot ne ji.\n  ","Ruoth mor gi jatich mariek,\n to jatich makwodo wich yudo mirimbe.\n "],["Dwoko wach mamuol kweyo mirima,\n to wach makwiny jimbo ich wangʼ.\n  ","Lew ngʼat mariek konyore gi rieko,\n to dho ngʼat mofuwo hulo gik mofuwo.\n  ","Wenge Jehova Nyasaye ni kuonde duto,\n karito joricho gi joma beyo.\n  ","Lep makelo ber en yath mar ngima,\n to lep mar miriambo omiyo chuny bedo mool.\n  ","Ngʼat mofuwo chayo kum mar wuon mare,\n to ngʼat mawinjo ka ikwere nyiso rieko.\n  ","Od ngʼat makare otingʼo mwandu maduongʼ,\n to pok mar joricho kelo nigi chandruok.\n  ","Dho jomariek lando ngʼeyo,\n to ngʼat mofuwo to wechene obam.\n  ","Jehova Nyasaye odagi misango mar jaricho,\n to lamo mar ngʼat moriere tir miye mor.\n  ","Jehova Nyasaye odagi yore ngʼat marach,\n to ohero jogo matimo gik makare.\n  ","Kum malit orito ngʼat maweyo yo,\n ngʼat masin kikwere biro tho.\n  ","Jehova Nyasaye ongʼeyo gik moko matimore,\n bed ni en Tho kata Kethruok,\n omiyo dhano ok dipandne paro manie chunye!\n  ","Ngʼat ma jasunga dagi puonj,\n ok odwar mondo ongʼadne rieko gi jomariek.\n  ","Chuny mamor miyo wangʼ bedo gi mor,\n to chuny mokuyo miyo dhano bedo mool.\n  ","Chuny mongʼeyo pogo tiend weche dwaro ngʼeyo,\n to dho ngʼat mofuwo chamo fuwo.\n  ","Ndalo duto mag ngʼat mahinyore gin thagruok,\n to chuny mamor ni kod mor mosiko.\n  ","Ber bedo gi matin ka iluoro Jehova Nyasaye\n moloyo mwandu mangʼeny kod koko.\n  ","Ber chamo alot kama hera nitie,\n moloyo chamo ringʼo machwe kama achaya nitie.\n  ","Ngʼat ma iye wangʼ piyo medo miero,\n to ngʼat ma terore mos kweyo dhawo.\n  ","Yor jasamuoyo olor gi kuthe,\n to yor ngʼat moriere tir en yo malach.\n  ","Wuowi mariek miyo wuon mare mor,\n to ngʼat mofuwo chayo min mare.\n  ","Fuwo moro ngʼat maonge gi rieko,\n to ngʼat man-gi winjo wuotho moriere tir.\n  ","Chenro ok chopi nikech onge puonj makare,\n to ka giyudo jongʼad rieko mangʼeny to gichopo.\n  ","Ngʼato yudo mor e dwoko mowinjore,\n to mano ber manade kuom wach mochopo e sa midware.\n  ","Yor ngima telo kadhi malo ni ngʼat makare,\n mondo ogengʼe kik odhi mwalo kar tho.\n  ","Jehova Nyasaye muko od ngʼat masungore,\n to orito kiep dhako ma chwore otho ma ok omul.\n  ","Jehova Nyasaye odagi paro mar joricho,\n to jogo ma chunygi ler miye mor.\n  ","Ngʼat ma jawuoro kelo chandruok ne joode,\n to ngʼatno mamon gi asoya biro dak amingʼa.\n  ","Chuny ngʼat makare pimo dwokoge,\n to dho ngʼat ma timbene richo hulo gik maricho.\n  ","Jehova Nyasaye bor gi ngʼat ma timbene richo,\n to owinjo lamo mar ngʼat makare.\n  ","Neno mamor kelo mor ni chuny,\n to wach maber miyo choke bedo gi ngima.\n  ","Ngʼat machiko ite kikwere\n biro bedo thuolo e kind joma riek.\n  ","Ngʼat ma ok dew kum ochayore owuon,\n to ngʼat mawinjo kikwere medo winjo wach.\n  ","Luoro Jehova Nyasaye puonjo dhano rieko,\n to bedo mamuol kelo luor.\n "],["Chuny dhano chano gik modwaro timo,\n to dwoko margi aa kuom Jehova Nyasaye.\n  ","Yore duto mag dhano nenorene ni longʼo,\n to Jehova Nyasaye ema ongʼeyo mopondo mag chuny.\n  ","Ket gimoro amora mitimo e lwet Jehova Nyasaye,\n to chenrogi biro dhi maber.\n  ","Gik moko duto ma Jehova Nyasaye timo oseketo gikogi,\n kendo giko mar joricho en tho.\n  ","Jehova Nyasaye odagi ji duto man-gi sunga e chunygi.\n Ngʼe ma malongʼo: Ok ginitony ni kum.\n  ","Nikech hera kod adiera ema omiyo richo otimne misango,\n kuom luoro Jehova Nyasaye miyo ngʼato kwedo richo.\n  ","Ka yore ngʼato moro Jehova Nyasaye,\n to omiyo kata wasike dak kode gi kwe.\n  ","Ber bedo gi matin kod tim makare,\n moloyo mangʼeny kod tim ma ok kare.\n  ","E chuny dhano ochano yore,\n to Jehova Nyasaye ema telone ondamo mage.\n  ","Ruoth wuoyo kaka chik mar Nyasaye dwaro,\n to dhoge ok onego ndhog bura makare.\n  ","Rapim mopogore opogore makare aa kuom Jehova Nyasaye,\n to gik mipimogo manie mifuke gin meke moloso.\n  ","Ruodhi mon gi timbe maricho,\n nikech kom mar loch obedo mana kuom tim makare.\n  ","Ruodhi ohero joma wacho adiera\n kendo gigeno ngʼat mawacho adiera.\n  ","Mirimb ruoth en jaote mar tho,\n to ngʼat mariek biro hoye.\n  ","Ka wangʼ ruoth nenore mamor to nitiere ngima,\n ngʼwonone chalo gi rumbi mag koth e ndalo chwiri.\n  ","To ber maromo nade yudo rieko moloyo dhahabu,\n yiero ngʼeyo tiend wach moloyo fedha!\n  ","Yor ngʼat moriere tir kwedore gi richo;\n ngʼat manono yorene orito ngimane!\n  ","Sunga kelo masira,\n chuny mar ngʼayi kelo chwanyruok.\n  ","Ber bedo gi chuny mobolore e dier jochan,\n moloyo pogo gik moyaki gi josunga.\n  ","Ngʼato angʼata mawinjo puonj dhi maber,\n to ojahawi ngʼatno moketo genone kuom Jehova Nyasaye.\n  ","Ngʼat man-gi paro en ngʼat mariek,\n kendo weche mowacho gin mana puonj.\n  ","Winjo wach en soko mar ngima ne jogo man kode,\n to fuwo kelo kum ne joma ofuwo.\n  ","Ngʼat mariek rito weche mawuok e dhoge,\n kendo wechene mowinjore kelo puonj makare.\n  ","Weche mag mor chalo gi mor kich\n gimit ne chuny kendo gikelo ngima ni choke.\n  ","Nitie yo manenore ne dhano ni nikare,\n to gikone otero mana ngʼato e tho.\n  ","Miluma ma jatich nigo miyo otiyo matek,\n kendo kech makaye miyo omedo tiyo matek.\n  ","Ngʼat marach chano timo timbe maricho,\n to wechene chalo mach mager.\n  ","Ngʼat ma timbene richo kelo mana miero,\n to jakwoth pogo osiepe moherore.\n  ","Ngʼat ma ja-mahundu wuondo jabute\n mi otere e yorno ma ok ber.\n  ","Tangʼ gi ngʼat ma buonjo kodi nikech onyalo bet ni ochano timoni marach,\n ngʼatno maluwo dhoge ochomo timbe maricho.\n  ","Lwar en osimbo mar duongʼ\n to iyude gi ngʼat man-gi ngima makare.\n  ","Ngʼat ma terore mos ber moloyo jalweny,\n ngʼat makweyo mirimbe ber moloyo ngʼat mamonjo dala maduongʼ.\n  ","Igoyo ombulu mondo ongʼe gima ditim,\n to kuom ngʼado weche duto Jehova Nyasaye ema tieko.\n "],["Ber bangʼo kuon gi kwe kod mor\n moloyo ot mopongʼ gi chiemo mathoth kod dhawo.\n  ","Misumba mariek biro bedo gi loch kuom wuowi makwodo wich,\n kendo obiro yudo pok mar girkeni machal mana gi owetene.\n  ","Dhahabu gi fedha itemo gi mach,\n to Jehova Nyasaye ema temo chuny.\n  ","Ngʼat ma timbene richo chiko ite ne dhok mopongʼ gi richo,\n ja-miriambo winjo lep mar ajara.\n  ","Ngʼat ma jaro jochan ochayo Jachwechgi;\n ngʼat mamor gi masira ok notony ne kum.\n  ","Nyikwayo gin osimbo ne joma oti,\n to jonywol e mor mar nyithindgi.\n  ","Lep mar sunga ok owinjore ne ngʼama ofuwo,\n to en rach maromo nadi lep mariambo ne jaloch!\n  ","Asoya en bilo ne ngʼat machiwe,\n kamoro amora modhiye, odhi maber.\n  ","Ngʼat ma umo ketho mewo hera,\n to ngʼat mamedo timo gima kamano pogo osiepe moherore.\n  ","Puonj mar kwer konyo ngʼat mariek,\n moloyo chwat nyadi mia ni ngʼat mofuwo.\n  ","Ngʼat ma jaricho ohero mana miero,\n jaote makwiny ema ibiro orone.\n  ","Ber romo gi ondiek madhako moma nyithinde,\n moloyo romo gi ngʼat mofuwo ei fupe.\n  ","Ka ngʼato chulo rach kar ber,\n rach ok nowe ode.\n  ","Chako dhawo chalo gimuko yawo,\n emomiyo we wach kapok dhawo owuok.\n  ","Jehova Nyasaye mon-gi ngʼama chwako jaketho\n kata kumo ngʼat maonge ketho.\n  ","Ere tiende mondo ngʼat mofuwo obed gi pesa\n nimar oonge gi dwaro mar bedo mariek?\n  ","En adier ni osiepni nyalo heri kinde duto,\n to owadu ema konyi e chandruok.\n  ","Ngʼat maonge gi rieko\n ema keto gir singo ne jabute.\n  ","Ngʼat mohero dhawo ohero richo;\n ngʼat mogero ohinga mabor kelo mana hinyruok.\n  ","Ngʼat man-gi chuny marach ok nyal dhi maber;\n ngʼat ma lewe riambo podho e chandruok.\n  ","Bedo gi ngʼat mofuwo kaka wuowi kelo kuyo;\n onge mor ni wuoro ma wuon ngʼat mofuwo.\n  ","Chuny mamor en yath maber,\n to chuny mool tuoyo choke.\n  ","Ngʼat ma timbene richo yie asoya kama opondo\n mondo oketh gima kare.\n  ","Ngʼat mariek keto rieko mondo otel,\n to wenge ngʼat mofuwo bayo nyaka giko piny.\n  ","Wuowi mofuwo kelo kuyo ni wuon mare\n kod chuny lit ne ngʼat mane onywole.\n  ","Ok en gima ber kumo ngʼat maonge ketho\n kata goyo joote nikech dimbruokgi.\n  ","Ngʼat man-gi ngʼeyo konyore gi weche kotangʼ;\n to ngʼat man-gi winjo wach to ritore maber.\n  ","Kata ngʼat mofuwo ikwano ka ngʼat mariek ka olingʼ thi;\n kendo ka ngʼat mongʼeyo ka orito lewe.\n "],["Ngʼat ma ok jahera dwaro mana gige\n ok owinj puonj moro amora.\n  ","Ngʼat mofuwo ok mor kod winjo wach\n to omor mana gi wacho paroge owuon.\n  ","Ka richo biro, e kaka achaya biro,\n to wichkuot kelo duwruok.\n  ","Weche mag dho ngʼato tut ka nam,\n to soko mar rieko en aora mabubni kamol.\n  ","Ok en gima ber chwako ngʼat ma timbene richo\n kata ketho buch ngʼato maonge ketho.\n  ","Lew ngʼat mofuwo kelone dhawo,\n to dhoge luongo goch.\n  ","Dho ngʼat mofuwo ema tieke,\n to lewe ema bedo obadho ne ngimane.\n  ","Weche mag kuoth chalo gi chiemo mamit;\n gidhiyo e chuny dhano ma iye.\n  ","Ngʼat ma jasamuoyo e tich\n en owadgi ngʼat maketho gik moko.\n  ","Nying Jehova Nyasaye en ohinga maratego,\n ngʼat makare ringo ma pond kanyo kendo yud resruok.\n  ","Mwandu mar jomoko e ohinga mochiel motegno ma gigengʼorego,\n giparo ni en ohinga maonge ngʼama nyalo muko.\n  ","Kapok ngʼato opodho, to sunga bedo e chunye,\n to muolo kelo pak.\n  ","Chik iti kapok idwoko wach;\n ka ok itimo kamano to ibedo mofuwo kendo ikelo wichkuot.\n  ","Chuny ngʼato sire e tuo,\n to chuny mool, en ngʼa manyalo konyo?\n  ","Chuny ma weche donjone yudo ngʼeyo;\n to it mariek dwaro mondo weche odonjne.\n  ","Chiwo yawo yo ne ngʼat machiwo\n kendo tere e nyim jomadongo.\n  ","Ngʼat mokwongo keto wachne nenore ni en kare,\n nyaka ngʼat machielo bi maket penjo ne wachneno.\n  ","Goyo ombulu tieko larruok\n kendo thego joma roteke.\n  ","Kiketho ne owadu to duoge iri tek\n mana kadonjo e dala maduongʼ mochiel motegno;\n to larruok chalo gi dhorangeye mag dala modin gi lodi.\n  ","Wach mawuok e dho ngʼato ema miyo ngʼato yiengʼ;\n keyo mar dhoge ema miyo oyiengʼ.\n  ","Lep nigi teko mar ngima kod tho,\n to jogo mohere biro chamo olembe.\n  ","Ngʼatno moyudo dhako onwangʼo gima ber\n kendo oyudo ngʼwono moa kuom Jehova Nyasaye.\n  ","Ngʼat ma jachan ywak kokwayo ngʼwono,\n to ngʼat ma jamoko dwoko gi gero.\n  ","Ngʼat man-gi osiepe mangʼeny nyalo chopo e kethruok\n to nitie osiep moro masiko buti machiegni maloyo owadu.\n "],["Ber bedo jachan ma wuodhe ok nyal cha,\n moloyo ngʼat mofuwo ma lewe timo richo.\n  ","Ok ber bedo gi gombo maonge gi ngʼeyo,\n kata bedo ka irikni kae to ibayo yo.\n  ","Fuwo mar ngʼato owuon ketho ngimane;\n to bende chunye bedo mager gi Jehova Nyasaye.\n  ","Mwandu kelo osiepe mangʼeny,\n to osiep ngʼat ma jachan ringe.\n  ","Janeno ma ja-miriambo ok notony ma ok okum,\n to ngʼatno malando miriambo ok nobed thuolo.\n  ","Ji mangʼeny temo mondo oyud pwoch kuom ruoth,\n to ngʼato ka ngʼato bedo osiep ngʼat machiwo mich.\n  ","Ngʼat ma jachan wedene duto kwede,\n osiepene to noringe maromo nadi!\n Kata bed notemo sayogi\n onge kama doyudgie.\n  ","Ngʼatno moyudo rieko ohero chunye owuon,\n to ngʼat mohero winjo wach dhi maber.\n  ","Janeno ma ja-miriambo ok notony ma ok okume,\n to ngʼatno malando miriambo biro lal nono.\n  ","Ok en gima owinjore mondo ngʼat mofuwo odagi e ber,\n to en gima rach machalo nadi ka misumba ema omi loch kuom yawuot ruoth!\n  ","Ngʼat mariek iye ok wangʼ piyo;\n oyudo duongʼ kuom weyo wach ma ok odewo ketho.\n  ","Gero mar ruoth chalo gi sibuor maruto,\n to ka omor kodi to ochalo gi tho manie wi lum.\n  ","Wuowi mofuwo kelone wuon mare masira,\n to dhako maralep chalo gi kodh ajiki.\n  ","Ute kod mwandu gin girkeni miyudo kuom jonywol,\n to dhako mariek aa kuom Jehova Nyasaye.\n  ","Samuoyo kelo nindo matut,\n to ngʼat ma ja-mifwadhi bedo gi kech.\n  ","Ngʼatno morito chike Jehova Nyasaye kendo timo gik mopuonje biro dak amingʼa,\n to ngʼat mochayo chikene biro tho.\n  ","Ngʼat manyiso ngʼwono ne jochan, holo mana Jehova Nyasaye,\n obiro gwedhe kuom gik mosetimo.\n  ","Kum wuodi, nikech mano e kama geno nitie;\n kik ibed e winjruok kuom gima nyalo kelone tho.\n  ","Ngʼat ma ja-mirima nyaka yud kum, kendo ka ikonye,\n to chuno ni nyaka itim kamano kendo.\n  ","Chik iti ka ingʼadoni rieko kendo rwak puonj,\n to giko ni inibed mariek.\n  ","Dhano nigi chenro mangʼeny e chunye,\n to dwaro mar Jehova Nyasaye ema timore.\n  ","Gima dhano dwaro en hera ma ok rum,\n ber bedo jachan moloyo bedo ja-miriambo.\n  ","Luoro Jehova Nyasaye tero ji e ngima;\n eka ngʼato yweyo kodhil, ma ok omule gi chandruok.\n  ","Jasamuoyo luto lwete malal ei tawo;\n kendo ok onyal gole oko moduoge e dhoge!\n  ","Chwad jasunga mondo joma ngʼeyogi tin opuonjre;\n kwer ngʼat man-gi rieko, to obiro medo fwenyo tiend weche.\n  ","Ngʼat mamayo wuon mare kendo riembo min mare\n en wuowi makelo wichkuot kod dwanyruok.\n  ","Kidagi chiko iti ne puonj in wuoda,\n to ibiro bayo mabor kuom weche mag ngʼeyo.\n  ","Janeno ma ja-jar ji ochayo adiera,\n to dho ngʼat ma timbene richo golo mana richo.\n  ","Kum oket mana ne jo-achaya,\n to chwat ne ngʼe joma ofuwo.\n "],["Divai en jajaro to kongʼo en koko;\n ngʼat motelne kodgi onge rieko.\n  ","Mirimb ruoth chalo gi ruto mar sibuor;\n ngʼat momiyo obedo gi gero lalo ngimane.\n  ","Enobed luor maduongʼ ne ngʼatno ma dagi dhawo,\n to joma ofuwo duto ohero dhawo.\n  ","Jasamuoyo ok pur puothe e kinde mowinjore;\n omiyo e kinde mar keyo omanyo, to ok oyud gimoro.\n  ","Dwaro mar chuny dhano chalo gi pi matut,\n to ngʼat man-gi winjo twomogi.\n  ","Ji mangʼeny wacho ni gin gihera ma adiera;\n to ngʼat ma ja-adiera, en ngʼa ma diyude?\n  ","Ngʼat makare nigi ngima ma ok ocha;\n nyithinde nigi gweth bangʼe.\n  ","Ka ruoth obedo e kome mondo ongʼad bura;\n opiedho weche maricho duto gi wangʼe.\n  ","En ngʼa manyalo wacho niya, “Aserito chunya maler;\n aler kendo aonge richo?”\n  ","Rapim ma ok nikare gi pimo ma ok kare,\n Jehova Nyasaye mon kodgi duto.\n  ","Kata mana nyathi ingʼeyo gi timbene,\n omiyo ingʼeyo ka kite obidhore kata ni kare.\n  ","It mawinjo gi wangʼ maneno,\n Jehova Nyasaye ema osechweyo gik moko ariyogo.\n  ","Kik iher nindo nono to ibiro bedo jachan,\n bed kineno to ok ibi chando chiemo.\n  ","Jangʼiewo wacho niya, “Ok ber ngangʼ, ok ber ngangʼ!”\n To bangʼe owuok odhiyo ka osungore ni ongʼiewo gi nengo mayot.\n  ","Dhahabu nitie, kendo kite ma nengogi tek bende nitie mogundho,\n to dhok mawacho weche mag ngʼeyo gin kaka mula mabeyo mayudo tek.\n  ","Kaw law ngʼat mochungʼne ngʼat mokia kaka singo;\n mak gino mosingorego, ka otimo kamano ni dhako majabayo.\n  ","Chiemo moyud e yo ma ok kare mit ne ngʼato,\n to achien omuodore mana ka kuoyo.\n  ","Los chenro ka ikonyori gi ngʼado rieko;\n ka ichako lweny to dwar ikruok maber.\n  ","Fuongʼo wach ketho genruok;\n omiyo tangʼ ni ngʼato ma wuoyo mathoth.\n  ","Ka ngʼato okwongʼo wuon mare kata min mare,\n to ngimane norum mana ka taya motho e mudho molil.\n  ","Mwandu moyud motelo e yo mayot\n ok bi bedo konyruok e kinde machien.\n  ","Kik iwach niya, “Abiro chulo kuor kuom rachni motimna!”\n Bed kirito Jehova Nyasaye to obiro resi.\n  ","Jehova Nyasaye mon gi rapim mag miriambo,\n kendo rapim ma ok kare ok miye mor.\n  ","Okange mag ngʼato ichiko gi Jehova Nyasaye.\n Ere kaka ngʼato nyalo ngʼeyo yore owuon?\n  ","En obadho ne ngʼato masingo gimoro ka ok oparo,\n to achien eka oparo singruokne.\n  ","Ruoth mariek riembo joma timbegi richo;\n okumogi ma ok okechogi.\n  ","Taya mar Jehova Nyasaye manyo chuny dhano,\n kendo omanyo chunye ma iye.\n  ","Hera kod adiera miyo ruoth bedo gi kwe,\n nikech hera, lochne bedo motegno.\n  ","Sunga ma yawuowi nigo e teko margi,\n to lwar en duongʼ ne jodongo.\n  ","Goch kod adhonde pwodho richo,\n to chwat loso maler chuny maiye.\n "],["Chuny ruoth ni e lwet Jehova Nyasaye,\n ochike mana kaka kuonde ma pi luwo kendo kaka ohero owuon.\n  ","Yore duto mag dhano nenorene ni nikare,\n to Jehova Nyasaye ema pimo chuny.\n  ","Timo gima kare kod mowinjore\n ema Jehova Nyasaye oyiego moloyo misango.\n  ","Wangʼ teko, chuny mar sunga\n kod taya mar jo-mahundu, gin richo!\n  ","Chenro mag ngʼat matiyo matek kelo ohala\n to chutho e kaka rikni kelo chan.\n  ","Mwandu moyudi gi lep mariambo\n en mana tho malal piyo kendo en obeto mar tho.\n  ","Timbe mahundu mar joricho biro terogi mabor magilal;\n nimar gidagi timo gima kare.\n  ","Yor ngʼat ma jaketho ogondore,\n to kit ngʼat makare oriere tir.\n  ","Ber dak e kona mar wi ot\n moloyo dak gi dhako maralep.\n  ","Ngʼat ma timbene richo ohero richo;\n jabute ok yud ngʼwono kuome.\n  ","Ka okum ngʼat ma jaro ji, to joma ngʼeyogi tin yudo rieko,\n ka ngʼat mariek opuonji, to oyudo ngʼeyo.\n  ","Ngʼat Makare ongʼeyo od ngʼat ma timbene richo\n kendo otero ngʼat marach e kethruok.\n  ","Ka ngʼato odino ite ne ywak mar jachan,\n en owuon bende obiro ywak to ok nodwoke.\n  ","Mich mochiw lingʼ-lingʼ kweyo mirima\n to asoya mopandi ei law jiwo mirima maduongʼ.\n  ","Ka adiera onenore, to joma timbegi nikare bedo mamor\n to joma timbegi richo to yudo bwok.\n  ","Ngʼat moweyo yor winjo wach\n dhiyo kar yweyo mar oganda mar joma otho.\n  ","Ngʼat mohero budho biro bedo jachan;\n ngʼat mohero divai kod moo ok nyal bedo ja-mwandu.\n  ","Jomaricho bedo resruok mar joma kare;\n to jogo ma ok jo-adiera ne joma oriere tir.\n  ","Ber dak e thim motwo\n moloyo dak gi dhako ma jadhawo kendo ma ja-mirima.\n  ","Od ngʼat mariek opongʼ kod chiemo gi moo moyier,\n to ngʼat mofuwo chamo gik moko duto ma en-go.\n  ","Ngʼatno maluwo tim makare kod hera\n yudo ngima, mwandu gi luor.\n  ","Ngʼat mariek kawo dala ngʼat maratego\n kendo omuko dhorangeye matek magiketoe genogi.\n  ","Ngʼatno marito dhoge kod lewe\n ritore kuom masiche.\n  ","Ngʼat ma jasunga kendo jawuorre “Jajaro” e nyinge;\n otingʼore malo ka osungore malich.\n  ","Dwaro mar jasamuoyo biro bedo thone owuon;\n nikech lwetene odagi tich.\n ","Odiechiengʼ duto odwaro mangʼeny,\n to ngʼat makare chiwo maonge giko.\n  ","Misango mar jaricho ok ber,\n onyalo bedo marach maromo nade ka ochiwe gi paro marach!\n  ","Janeno ma ja-miriambo biro lal;\n to ngʼat mawinje ibiro tieko chutho.\n  ","Ngʼat ma jaricho wangʼe tek\n to ngʼat moriere tir tiyo gi paro e yorene.\n  ","Onge rieko, onge neno matut,\n onge chenro manyalo loyo Jehova Nyasaye.\n  ","Inyalo yiko faras ne ndalo mar lweny;\n to loyo lweny en mar Jehova Nyasaye.\n "],["Nying maber oloyo bedo gi mwandu mathoth;\n bedo gi pwoch ber moloyo fedha gi dhahabu.\n  ","Onge pogruok e kind jamoko kod jachan:\n Nikech Jehova Nyasaye e Jachwechgi duto.\n  ","Ngʼat mariek neno masira kabiro kendo opondo,\n to ngʼat mofuwo dhiyo adhiya nyime ma ohinyre.\n  ","Bolruok kod luoro Jehova Nyasaye\n kelo mwandu gi luor kod dak amingʼa.\n  ","Yore joma timo richo opongʼ gi kudho kod obadho;\n to ngʼat morito chunye obedo mabor kodgi.\n  ","Puonj nyathi e yo monego odhiye,\n to ka obedo maduongʼ to ok obi baro oa kuome.\n  ","Jochan gin wasumb jo-mwandu,\n to ngʼat moholo gimoro bedo misumba ngʼat mohole.\n  ","Ngʼatno mochwowo timbe richo kayo thagruok,\n to ludhe mar mirima ibiro ketho.\n  ","Ngʼat mangʼwon noyud gweth,\n nimar opogo chiembe kod jochan.\n  ","Riemb ngʼat ma jaro ji, to lweny bende aa,\n dhawo kod kinyruok rumo.\n  ","Ngʼat ma chunye ler kendo ma wuoyo gi ngʼwono\n biro bedo osiep ruoth.\n  ","Wangʼ Jehova Nyasaye rito ngʼeyo;\n to orundo weche mag jogo ma ok jo-adiera.\n  ","Jasamuoyo wacho niya, “Sibuor ni oko!”\n Kata, “Ibiro nega e yore mag dala!”\n  ","Dho dhako ma jachode en bur matut;\n ngʼatno manie bwo mirimb Jehova Nyasaye biro lingʼore e iye.\n  ","Fuwo otwere e chuny nyathi,\n to ludh kum biro riembe mabor kode.\n  ","Ngʼat mathiro jochan mondo mwandune omedre\n kod ngʼat machiwo mich ne jomoko biro bedo jochan.\n ","Chik iti kendo iwinj weche mag jomariek;\n ket chunyi ne gima apuonjo,\n ","nimar en mor ka ikanogi ei chunyi\n kendo bed kodgi moikore e dhogi.\n ","Mondo omi ibed gi geno kuom Jehova Nyasaye;\n apuonji tinendeni, in bende.\n ","Donge asendikoni weche mowachi piero adek,\n weche mag puonj kod ngʼeyo,\n ","mapuonjou adiera gi weche migeno,\n mondo ichiw dwoko mowinjore ne ngʼat mane oori?\n ","Kik ima jachan nikech gin jochan\n kendo kik ihiny joma ochando man-gi dwaro e kar bura,\n ","nimar Jehova Nyasaye biro chwako buchgi,\n kendo tieko ngima joma tieko ngimagi.\n ","Kik imak osiep gi ngʼat ma iye wangʼ piyo;\n kik iriwri bende gi ngʼatno makecho piyo,\n ","dipo nono ka ipuonjori yorene,\n ma iwuon idonj e obadho.\n ","Kik ibed ngʼatno matimo singruok\n kata machungʼ ne ngʼato e gope;\n ","ka ionge gi yo kaka dichul,\n nono to wuon gowino nyalo kawo kitandani.\n ","Kik igol kidi mar kiewo machon\n mane oket gi kweregi.\n ","Bende ineno ngʼat molony e tije?\n Obiro tiyo ne ruodhi,\n ok onyal tiyo ne ji ma ok ongʼere.\n"],["Ka ibedo mondo ichiem gi ruoth,\n non maber gima ni e nyimi,\n ","ka in jawuoro to dimbri\n nono to onyalo keto pala e dwondi.\n ","Kik igomb chiembe mamit,\n nimar chiemono en mar wuondruok.\n ","Kik iwe tich bari ndasi ni mondo ibed ja-mwandu,\n bed gi rieko mondo iritri.\n ","Ngʼi mwandu mana matin nono, to bangʼe gidhi,\n nimar adiera gibiro bedo gi bwombe,\n kendo gifu gidhi e kor polo ka ongo.\n ","Kik icham chiemb jagwondo,\n kik igomb chiembe mamit,\n ","nimar en ngʼat\n mosiko paro nengo mochul.\n Owachoni niya, “Chiem kendo methi,”\n to chunye ok ni kodi.\n ","Ibiro ngʼogo mano matin mane ichamo\n kendo ibiro bedo ni iketho kindeni kuom pwoch mipuoyego.\n ","Kik iwuo ne ngʼat mofuwo,\n nikech obiro chayo rieko mag wechegi.\n ","Kik igol kidi mar kiewo machon,\n kata ima nyithindo maonge wuone puothegi;\n ","nimar Jal moritogi en ratego;\n obiro chwakogi e kindi kodgi.\n ","Ket chunyi ne puonj\n to iti ne weche mag ngʼeyo.\n ","Kik itamri kumo nyathi;\n nimar chwat ok nyal nege.\n ","Kikumo nyathi kod kede\n to obiro reso chunye aa e tho.\n ","Wuoda, ka chunyi riek,\n eka chunya biro bedo mamor,\n ","chunya ma iye nobed mamor\n ka lewi wacho gima nikare.\n ","Kik ibed gi nyiego e chunyi nikech joricho;\n to kinde duto bedi gi dwaro mar luoro Jehova Nyasaye moloyo.\n ","Adier, ka itimo kamano to inibed gi geno e ndalo mabiro,\n kendo genoni ok nongʼad oko.\n ","Wuoda, winja, eka inibed mariek,\n kendo ket chunyi e yo moriere tir.\n ","Kik iriwri gi jogo ma madho kongʼo mangʼeny\n kata jowuoro mohero ringʼo,\n ","nimar jomer kod jowuoro bedo jochan,\n kendo nongʼno rwakogi gi lewni moti.\n ","Winj wuonu, nikech en ema nonywoli,\n kendo kik icha minu ka oti.\n ","Adiera gi rieko gi puonjruok kod ngʼeyo tiend wach ema nyaka iyudi,\n kata dabed ni ingʼiewogi gi nengo matek.\n ","Wuon ngʼat makare nigi mor maduongʼ;\n ngʼatno man-gi wuowi mariek obedo mamor kode.\n ","Mad wuonu gi minu bed mamor;\n mad minu mane onywoli bed gi ilo.\n ","Wuoda, miya chunyi, kendo ket wengegi orit yorena,\n ","nimar dhako ma jachode en bur matut,\n to dhako mabayo en soko madiny.\n ","Ka jamecho obuto korito,\n to omedo keto ji ma ok jo-adiera mangʼeny e kind ji.\n ","En ngʼa man-gi masira?\n En ngʼa man-gi lit?\n En ngʼa man-gi lweny?\n En ngʼa man-gi ngʼur?\n En ngʼa man-gi adhonde\n ma ok owinjore?\n En ngʼa man-gi wangʼ makwar\n motimo remo?\n ","Jogo madeko oko ka kongʼo,\n madhi mondo gibil kongʼo mokik mayoreyore.\n ","Kik ingʼi kongʼo kochiek mowalo,\n ka obabni e kikombe,\n ka omadhore mos kolor piny!\n ","Bangʼe to okecho ka thuol\n kendo oketo kwiri kaka fu.\n ","Wengeni biro neno gik mayoreyore\n to pachi paro gik morundore.\n ","Ibiro chalo ngʼat ma nindo e nam mar apaka matek,\n ka inindo ewi apaka.\n ","Ibiro wacho niya, “Gigoya, to ok ahinyra!\n Gigoya, to ok awinji!\n Karangʼo ma abiro chiewoe\n mondo adog ameth kendo?”\n"],["Kik nyiego maki gi joricho\n bende kik iyie chunyi gomb bedo e chokruok margi;\n ","nimar chunjegi chano timo mamono\n to dhogi wacho mana gik makelo chandruok.\n ","Rieko ema igerogo ot,\n to kuom winjo ogurore mosiko;\n ","kuom ngʼeyo, utene maiye ipongʼo gi gik moko\n ma ok yudo yot kod mwandu mabeyo.\n ","Ngʼat mariek nigi teko maduongʼ;\n to ngʼat man-gi ngʼeyo medo teko;\n ","nimar dhiyo e lweny dwaro ni ongʼadni rieko,\n to bedo gi loch dwaro jongʼad rieko mangʼeny.\n ","Rieko bor moyombo ngʼat mofuwo;\n e kar bura mar alap oonge gi gima onyalo wacho.\n ","Ngʼat machano gima rach\n biro ngʼere kaka ja-andhoga.\n ","Andhoga mar fuwo en richo,\n to ji mon kod ja-jar ji.\n ","Ka tekri orumo mipodho e kinde mar lweny,\n to mano kaka tekri tin!\n ","Res jogo mitero kar tho;\n mak jogo mawuotho ka tangni dhiyo kar yengʼo.\n ","Ka iwacho niya, “Ne ok wangʼeyo gimoro kuom wachni,”\n donge ngʼatno mapimo chuny dhano ongʼeyo wachno?\n Donge ngʼat morito kendo ngʼiyo ngimani ongʼeyogo?\n To donge obiro chulo ngʼato ka ngʼato mowinjore gi timbene?\n ","Wuoda, cham mor kich, nimar ober;\n mor kich moa e pedni mar kich nigi ndhandhu mamit.\n ","Ngʼe bende ne rieko mit ni chunyi;\n ka iyude, nitie geno mar ndalo mabiro kuomi,\n to genoni ok nongʼad oko.\n ","Kik ibut ka ngʼat marach mondo iketh od ngʼat makare,\n kik iyak dalane,\n ","kata bedni ngʼat makare ogore piny nyadibiriyo,\n pod obiro chungo kendo;\n to joricho igoyo piny gi masira.\n ","Kik ibed mamor gi masiche mag jasiki,\n ka ochwanyore, kik iyie chunyi bed mamor;\n ","nimar Jehova Nyasaye biro neno\n kendo golo mirimbe oko kuome.\n ","Kik ibed maluor nikech joricho\n kata kik nyiego maki kod joma timbegi richo,\n ","nimar jaricho onge gi geno mar ndalo mabiro,\n kendo taya mar ngʼat marach ibiro nego.\n ","Wuoda, luor Jehova Nyasaye kod ruoth morito piny,\n kendo kik iriwri gi joma kwede,\n ","nimar ji ariyogo biro kelonegi chandruok apoya nono,\n to en ngʼa ma dingʼe ni en chandruok manade ma ginyalo kelo?\n ","Magi bende gin weche mag jomariek:\n Luoro wangʼ kuom ngʼado bura ok ber:\n ","Ngʼatno mowachone jaketho niya, “In kare ionge ketho”\n ji biro kwongʼe to piny kwede.\n ","To nobed maber gi jogo makumo joma oketho,\n kendo gweth mogundho nobed kodgi.\n  ","Dwoko maratiro\n nyiso ni mano osiepni mar adier.\n  ","Tiek tijeni ma oko kendo ik puothegi;\n bangʼ mano,\n eka iger odi.\n  ","Kik ibed janeno e wach jabuti\n kaonge gima omiyo, kata tiyo gi dhogi mondo iriambi.\n ","Kik iwach niya, “Abiro timone mana kaka osetimona;\n abiro chulo ngʼatno mana kaka notimona.”\n  ","Nakadho but puoth jasamuoyo,\n kakadho but puoth olemb mzabibu mar ngʼat maonge gi rieko;\n ","kudho notwi kuonde duto,\n puodho duto noim gi buya,\n to ohinga mar kidi nomukore.\n ","Naketo chunya nono gino mane aneno\n to napuonjora kuom gino mane aneno.\n ","Nindo matin, ayula wangʼ matin,\n kwakruok matin kiyweyo,\n ","to dhier biro monji ka janjore\n kendo chan ka jalweny momanore.\n"],["Magi e ngeche mamoko mag Solomon, mane jo-Hezekia ruodh Juda ondiko.\n ","Wamiyo Nyasaye duongʼ kuom gik ma opando;\n to lero tiend weche en duongʼ ni ruodhi.\n ","Mana kaka polo bor kendo piny tut,\n e kaka chuny ruodhi ngʼeyo tek.\n  ","Ka ogol chilo kuom fedha,\n to jatheth koro nigi gimoro mar theth;\n ","ka ogol ngʼat marach e nyim ruoth,\n eka kom ruodhe ibiro guro motegno e tim makare.\n  ","Kik imiri duongʼ iwuon e nyim ruoth,\n kata bedo kar jomadongo,\n ","nimar ber moloyo owachni niya, “Bi ka,”\n moloyo ka igoli e nyim jomadongo.\n  ","Gima wangʼi oseneno kik ikel mapiyo kirikni e nyim od bura;\n nimar ibiro timo angʼo achien ka jabuti oketi e wichkuot?\n  ","Ka iloso wach manie kindi gi jabuti,\n to kik idhi ihul wach malingʼ-lingʼ mar ngʼato;\n ","nono to ngʼat moro mowinji biro keti e wichkuot;\n mi huma mari marach ok nogiki.\n  ","Wach mowach e kinde mowinjore,\n chalo gi olemo mar dhahabu moketie tawo molos gi fedha.\n ","Mana kaka tere mar dhahabu kata tigo mar dhahabu maber\n e kaka siem mar ngʼat mariek mokwerogo ngʼat machiko ite.\n  ","Mana kaka ngʼich mar pe e kinde mar keyo,\n e kaka jaote ma ja-adiera chalo ne ngʼat moore,\n omoro chuny ruodhe.\n ","Kaka boche polo gi yamo maonge koth,\n e kaka ngʼat mawuorore gi mich ma ok dochiw.\n  ","Horuok mos nyalo loko chuny ruoth,\n to lep mamuol nyalo toyo chogo.\n  ","Ka iyudo mor kich, to cham mana moromo,\n mathoth ahinya, nyalo miyo ingʼogi.\n ","Kik iter tiendi pile e od jabuti,\n dhiyo kuno pile, biro miyo ochayi.\n  ","Mana kaka arungu kata ligangla; kata asere mabith,\n e kaka ngʼatno machiwo neno ma ok adiera kuom ngʼat ma gidakgo machiegni.\n ","Mana kaka lak marach kata tielo mongʼol\n e kaka keto geno kuom jogo ma ok jo-adiera e kinde mag chandruok.\n ","Mana ka ngʼat ma lonyo law midongʼ duk e ndalo ngʼich,\n kata kaka olo chumbi e adhola,\n e kaka ngʼat ma wero wende ne chuny mool.\n  ","Ka jasiki odenyo, to miye chiemo ocham;\n ka riyo oloye, miye pi omodhi.\n ","Ka itimo kamano, ibiro choko chuk mach maliel e wiye,\n kendo Jehova Nyasaye biro miyi pok.\n  ","Kaka yamb nyandwat kelo koth,\n e kaka lep mafuongʼo wach kelo miero.\n  ","Ber dak e kona mar wi ot\n moloyo dak gi dhako maralep.\n  ","Mana kaka pi mangʼich chalo ne chuny mool,\n e kaka wach maber moa e piny mabor chalo.\n ","Mana kaka soko motimo chwodho kata aora moduwore chalo\n e kaka ngʼat makare machiwo thuolo ne jaricho.\n  ","Ok ber chamo mor kich mathoth,\n kata ok en gima longʼo mondo ngʼato odwar luor monego miye owuon.\n  ","Mana kaka dala maduongʼ ma ohingane omukore mogore piny\n e kaka ngʼatno ma ok nyal ritore owuon.\n"],["Mana kaka pe e ndalo oro kata koth e kinde keyo,\n e kaka luor ok owinjore ni ngʼat mofuwo.\n ","Mana kaka oyundi mafuyo kata ka opija maringo\n e kaka kwongʼ maonge gimomiyo kadho akadha.\n ","Kaka faras owinjore gi chwat,\n to dho punda owinjore gi tweyo\n e kaka ngʼe joma ofuwo owinjore gi goch.\n ","Kik idwok ngʼat mofuwo machalre gi fupe,\n to dipo ka ibiro bedo machal kode.\n ","Dwok ngʼat mofuwo koluwore gi fupe,\n dipo ka obiro nenore e wangʼe owuon ni oriek.\n ","Mana kaka ingʼado tiend ngʼato kata kelo masira,\n chalo gioro ngʼama ofuwo mondo oter ote.\n ","Mana ka tiend ngʼat mongʼol mawengni,\n e kaka ngero moa e dho ngʼat mofuwo.\n ","Mana kaka keto kidi e orujre\n e kaka miyo ngʼat mofuwo luor.\n ","Mana kaka bungu mar kudho e lwet ngʼat momer,\n e kaka ngero moa e dho ngʼat mofuwo.\n ","Mana kaka ngʼama thoro diro aserni adira\n ema chalo gi ngʼat mandiko ngʼat mofuwo kata ngʼato angʼata moyudo e tich.\n ","Kaka guok dok e ngʼokne mosengʼogo\n e kaka ngʼat mofuwo nwoyo fupe.\n ","Bende ineno ngʼato ma paro owuon ni oriek?\n Ngʼat mofuwo nitiere gi geno moloye.\n  ","Jasamuoyo wacho niya, “Sibuor ni e wangʼ yo,\n sibuor mager bayo e yore mag dala!”\n ","Mana kaka dhoot marundore e pata,\n e kaka jasamuoyo lokore aloka e kitandane.\n ","Jasamuoyo luto lwete malal ei tawo;\n onyap ahinya ma ok onyal gole oko moduoge e dhoge.\n ","Jasamuoyo paro e chunye ni oriek\n moloyo ji abiriyo ma dwoko wach gi rieko.\n  ","Mana kaka ngʼat mamako guok gi ite,\n e kaka ngʼat makadho akadha madonjo e dhawo ma ok mare.\n  ","Mana kaka ngʼat ma janeko madiro\n pil mach kata aserni mager,\n ","e kaka ngʼato mawuondo jabute\n kowacho niya, “Ne angeri angera!”\n  ","Ka yien onge to mach tho;\n ka kuoth onge dhawo rumo.\n ","Kaka makaa miyo mach ngʼangʼni,\n to yien bende miyo mach liel,\n e kaka ngʼat makwiny kelo miero.\n ","Weche mag kuoth chalo gi chiemo mamit;\n gidhiyo e chuny dhano ma iye.\n  ","Mana kaka range mangʼangʼni mowir e agulu mochwe chalo\n e kaka lep mager mar chuny mopongʼ gi richo.\n ","Jasigu wuondore koumore kod dhoge,\n to ei chunye okano miriambo.\n ","Kata bed ni wechene lombo chuny, kik iyie kode,\n nimar gik maricho abiriyo opongʼo chunye.\n ","Onyalo wuondore ni oonge wuond,\n to timbene maricho biro nenore ratiro e nyim oganda.\n ","Ka ngʼato okunyo bur, obiro lutore e iye;\n to ka ngʼato ngʼielo kidi,\n to kidino biro ngʼielore kaduogo ire.\n ","Lep mariambo mon kod jogo mohinyo,\n to dhok mawuondo ji kelo kethruok.\n "],["Kik isungri kuom kiny,\n nikech ok ingʼeyo gima odiechiengʼ nyalo kelo.\n  ","We ngʼat moro ema opaki,\n to ok dhogi iwuon; ngʼato machielo, to ok lewi iwuon.\n  ","Kidi pek to kuoyo bende pek,\n to chandruok ma ngʼat mofuwo kelo pek moloyo gik moko ariyogo.\n  ","Mirima kwiny to gero pek moloyo,\n to en ngʼa manyalo chomore gi nyiego?\n  ","Kwero ngʼato ratiro ber\n moloyo hera mopandi.\n  ","Adhonde moa kuom osiep inyalo geno,\n to jasigu medo mana nyoth mar masira.\n  ","Ngʼat moyiengʼ ok dwar mor kich,\n to ngʼatno modenyo kata mana gima kech mitne.\n  ","Mana kaka winyo mabayo moa e ode\n e kaka ngʼatno mabayo aa e dalane.\n  ","Moo mangʼwe ngʼar gi ubani kelo mor ne chuny,\n to ber mar osiep ngʼato wuok kuom ngʼado rieko gi adiera.\n  ","Kik ijwangʼ osiepni kod osiep wuonu,\n to kik idhi e od owadu ka chandruok omaki,\n ber dhi ir jabuti machiegni moloyo owadu man mabor.\n  ","Bed mariek, wuoda kendo imi chunya mor\n eka anyalo dwoko ngʼato moro amora machaya.\n  ","Ngʼat mariek neno masira kabiro kendo opondo,\n to ngʼat mofuwo dhiyo adhiya nyime ma ohinyre.\n  ","Kaw law ngʼatno mochungʼne ngʼat mokia kaka singo;\n kawe ka okete singo kar dhako mabayo.\n  ","Ka ngʼato ogwedho jabute e lela gokinyi mangʼich,\n to ochalo mana gi ngʼama kwongʼe.\n  ","Dhako ma jakoko\n chalo gi kodh ajiki,\n ","kwerogo chalo gi gengʼo yamo\n kata mako moo gi lwedo.\n  ","Kaka nyinyo piago nyinyo,\n e kaka ngʼato piago nyawadgi.\n  ","Ngʼat mopidho ngʼowu biro chamo olembe,\n to ngʼatno marito ruodhe ibiro miyo luor.\n  ","Kirango pi, to wangʼi iwuon ema ineno,\n kendo kinono chunyi, to in iwuon ema inenori.\n  ","Tho kod kethruok ok rom ngangʼ,\n to kata mana wenge dhano bende ok rom.\n  ","Dhahabu gi fedha itemo gi mach,\n to dhano itemo gi pak moyudo.\n  ","Kata bed ni iyoko ngʼat mofuwo e pany,\n iyoke kaka cham miswago,\n ok inigol fupe oa kuome.\n  ","Bed ni ingʼeyo maber kaka jambi chalo;\n bende rit maber kwethgi;\n ","nimar mwandu ok sik mochwere,\n to osimbo mar loch ok nobed ne tiengʼ ka tiengʼ.\n ","Ka ongʼad lum oko eka manyien twi,\n to ka ichoko ne jambi lum manie kor got,\n ","eka iniyud yie rombe milosgo lewni,\n kendo iningʼiew lowo gi pesa miyudo kuom diek.\n ","Ibiro bedo gi chak mangʼeny mar diek\n ma ibiro pidhorigo gi joodi kendo pidho nyiri matiyoni.\n "],["Jaricho ringo kaonge ngʼama lawe,\n to joma kare jochir ka sibuor.\n  ","Ka piny toke tek, to en gi jotelo mangʼeny,\n to ngʼat mawinjo wach kendo man-gi ngʼeyo rito chik.\n  ","Jatelo mahinyo jochan\n chalo kaka kodh oula maywero cham oko.\n  ","Jogo ma ok rit chik pako ngʼat marach,\n to jogo marito chik dagi jogo maricho.\n  ","Jomaricho ok ongʼeyo adiera,\n to jogo madwaro Jehova Nyasaye ongʼeyo adiera chutho.\n  ","Ber ngʼat ma jachan ma wuodhe ok cha,\n moloyo ngʼat ma ja-mwandu ma yorene richo.\n  ","Ngʼat marito chik en wuowi mariek,\n to bedo osiep jawuoro kelo wichkuot ne wuon mare.\n  ","Ngʼat mamedo mwandu gi ohala ma malangʼ choko mwandu ne ngʼat machielo,\n mabiro bedo mangʼwon gi jochan.\n  ","Ka ngʼato odino ite ne chik,\n kata mana lemone bende richo.\n  ","Ngʼat matero ngʼat moriere tir e yo mar richo\n biro podho e obetone owuon,\n to ngʼat ma ok cha biro yudo pok maber.\n  ","Jamoko nyalo paro owuon ni oriek,\n to jachan man-gi paro matut neno gik manie chuny jamokono.\n  ","Ka ngʼat makare oloyo, nitie mor maduongʼ,\n to ka ngʼat marach omi teko mondo otel,\n ji ringo dhiyo kar pondo.\n  ","Ngʼat mapando richone ok dhi maber,\n to ngʼat ma hulo richone kendo oweyogi yudo ngʼwono.\n  ","En ngʼama ogwedhi ngʼat moluoro Jehova Nyasaye kinde duto,\n to ngʼatno ma chunye tek donjo e chandruok.\n  ","Kaka sibuor maruto kata ondiek madwaro kecho\n e kaka ngʼat marach motelone joma ok nyal.\n  ","Ruoth ma jasunga onge gi rieko,\n to ngʼatno mamon gi gik moyud e yo marach biro dak amingʼa.\n  ","Ngʼat moneko chunye chandore\n enobed gi kuyo nyaka otho;\n omiyo kik ngʼato konye.\n  ","Ngʼatno ma ja-adiera ibiro rito maonge hinyruok,\n to ngʼatno ma yorene richo biro podho apoya nono.\n  ","Ngʼat matiyo e puothe biro bedo gi chiemo mogundho,\n to ngʼat mabayo abaya biro bedo jachan mochwere.\n  ","Ngʼat ma ja-adiera ibiro gwedho mangʼeny,\n to ngʼat madwaro gi teko bedo ja-mwandu ok notony ma ok okume.\n  ","Dok ne ngʼato kayiem ka oketho ok ber,\n to ngʼato biro timo marach mana ni mondo oyud asoya matin.\n  ","Ngʼat ma iye lit dwaro ahinya ni mondo obed gi mwandu\n to ok ongʼeyo ni chan orite.\n  ","Ngʼatno makwero ngʼato gikone obiro yudo pwoch mangʼeny\n moloyo ngʼatno man-gi lep mawuondo.\n  ","Ngʼat mamayo wuon mare kata min,\n to owacho niya, “Timo kamano ok rach,”\n ochal gi ngʼat maketho gimoro.\n  ","Ngʼat ma jawuoro thoro kelo miero,\n to ngʼat mogeno kuom Jehova Nyasaye biro dhiyo maber.\n  ","Ngʼat moketo genone kuome owuon ofuwo,\n to ngʼatno mawuotho e rieko, oritore maonge hinyruok.\n  ","Ngʼat mamiyo jochan ok nochand gimoro,\n to ngʼat ma gengʼo wangʼe ne jochan noyud kwongʼ mangʼeny.\n  ","Ka jaricho oketi e teko mondo otel, ji dhiyo kar pondo;\n to ka jaricho otho joma kare dhiyo nyime.\n "],["Ngʼat masiko katoke tek bangʼ siem mangʼeny\n ibiro tieko apoya nono maonge konyruok.\n  ","Ka joma kare dhiyo nyime, ji mor,\n ka joricho ema otelo e loch ji ywak ka gichur.\n  ","Ngʼat mohero rieko miyo wuon mare mor,\n to ngʼat momako osiep kod jachode ketho mwandune.\n  ","Gi adiera ema ruoth miyo piny bet mochungʼ motegno,\n to ngʼat mawuor ne asoya muke magoye piny.\n  ","Ngʼat mawuondo jabute\n ochiko obadho e tiende.\n  ","Ngʼat marach dwodore e obadho mar richone owuon,\n to ngʼat makare nyalo wer mobed mamor.\n  ","Ngʼat makare winjo ywak jochan mondo otimnegi gima kare,\n to ngʼat marach ok dew gimoro.\n  ","Joma jaro ji kelo koko e dala,\n to jomariek ringo aa e mirima.\n  ","Ka ngʼat mariek odhiyo gi ngʼat mofuwo e od bura,\n to ngʼat mofuwo goyo koko kendo jero,\n kendo kwe bedo maonge.\n  ","Joma ohero chwero remo mon kod jogo modimbore,\n kendo gidwaro yo mar nego joma jo-ratiro.\n  ","Ngʼat mofuwo chiwore duto komwomore amwoma e mirimbe,\n to ngʼat mariek ritore ka ogare.\n  ","Ka ruoth thoro chiko ite ne miriambo,\n to jootene duto bedo joma timbegi richo.\n  ","Jachan gi ngʼat mahinyo ji nigi gimoro achiel machalre:\n Jehova Nyasaye miyogi wenge maneno kargi ji ariyogo.\n  ","Ka ruoth ongʼado bura ne jochan kod adiera,\n kom ruodhe biro bedo moritore ma ok hinyre.\n  ","Ka ichwado nyathi kendo ikwere eka ikonye bedo mariek\n to nyathi ma owe aweya kelo wichkuot ne min mare.\n  ","Ka jaricho dhiyo nyime maber, e kaka richo bende medore,\n to joma kare biro neno podho margi.\n  ","Kum wuodi, to obiro miyi kwe;\n kendo obiro kelo mor ne chunyi.\n  ","Kama onge lek, to ji chunygi aa\n to ngʼama orito chik en ngʼat mogwedhi.\n  ","Misumba ok nyal kony kirieye mana gi wach kende;\n kata bed ni owinjo, to ok obi rwako.\n  ","Bende ineno ngʼato ma wuoyo ka rikni mapiyo piyo?\n Nitie geno mathoth kuom ngʼat mofuwo maloye.\n  ","Ka ngʼato omiyo misumbane gik moko duto chakre ka en rawera,\n obiro kelo kuyo e gikone.\n  ","Ngʼat ma iye owangʼ kelo masira,\n to ngʼat makecho piyo timo richo mathoth.\n  ","Sunga ngʼato ema miyo opodho,\n to ngʼat ma chunye muol yudo pak.\n  ","Ngʼat makonyo jakuo mondo okwal ema bedo jasike owuon;\n nikech osekwongʼore kendo ok onyal bedo janeno.\n  ","Luoro mar dhano biro nyisore ni en gima duodo ngʼato,\n to ngʼat mogeno kuom Jehova Nyasaye orite maonge hinyruok.\n  ","Ji mangʼeny dwaro mondo girom gi ruoth,\n to en mana kuom Jehova Nyasaye ema adiera yudoree.\n  ","Joma kare mon gi joma ok jo-adiera,\n to joricho mon gi joma oriere tir.\n"],["Magi e weche mag Agur wuod Jake, ma gin weche matut.\n Magi e weche ma Agur wachone Ithiel;\n adier owuoyo ne Ithiel niya,\n  “Aol marumo, yaye Nyasaye,\n to pod anyalo wuoyo.\n ","Chutho afuwo ahinya ma ok awinjora bedo dhano;\n ok an kod ngʼeyo tiend wach mar dhano.\n ","Ok asepuonjora rieko,\n kata ngʼeyo mar Nyasaye, ma en Jal Maler Moloyo, bende aongego.\n ","En ngʼa mosedhi e polo kendo olor piny?\n En ngʼa mosechoko yamo moketo ei lwete?\n En ngʼa mosechoko pi gi lawe\n kata mosepimo giko mar tungʼ piny?\n Nyinge to en ngʼa, koso wuode to nyinge ngʼa?\n Nyisa ane ka ingʼeyo!\n   ","“Wach ka wach moa kuom Nyasaye en adier;\n Nyasaye en okumba ne jogo mopondo kuome.\n ","Kik imed gimoro e wachne,\n to nono obiro kwedi mi onyis ni in ja-miriambo.\n  ","“Gik moko ariyo makwayi; yaye Jehova Nyasaye;\n kik itama biro buti kapok atho.\n ","Mi wuond gi miriambo obed mabor koda;\n kik imiya chan kata mwandu,\n to miya mana chiemba mapile.\n ","Nimar, ka ok kamano, to anyalo bedo gi mwandu mangʼeny mi akwedi\n ka awacho ni, ‘Jehova Nyasaye to en ngʼa?’\n Kata anyalo bedo jachan mi akwel,\n mi ami nying Nyasacha wichkuot.\n  ","“Kik iwuo marach kuom jatich ne ngʼat mondike\n nono to obiro kwongʼi, mi iyud chandruok.\n  ","“Nitie jogo makwongʼo wuonegi\n kendo ok gwedh minegi;\n ","jogo ma paro giwegi ni giler\n to ok osepwodhgi kuom kethruokgi;\n ","jogo ma wangʼ-gi tek masungore,\n manenogi richo;\n ","joma lekegi chalo gi ligangla\n kendo nyipongʼ lekegi chalo pelni mabitho,\n mar chamo jochan manie piny,\n kod joma odhier manie dier ji.\n  ","“Chwe nigi nyiri ariyo.\n Giywak ni, ‘Miwa! Miwa!’\n  “Nitie gik moko adek ma ok rom ngangʼ!\n Angʼwen ma ok wach ni, ‘Oromo!’\n ","Gin liel,\n ich ma ok onywol,\n lowo ma pi ok rom,\n kata mach ma ok wach ni, ‘Oromo!’\n  ","“Wangʼ ma jaro wuoro,\n ma dagi winjo wach miyo,\n ibiro lodho oko kod agak manie holo,\n ibiro chamgi gi achudhe.\n  ","“Nitie gik moko adek mamiya awuoro ahinya,\n angʼwen ma ok anyal ngʼeyo tiendgi.\n ","Yor ongo e kor polo,\n yor thuol e kor lwanda,\n yor yie ei nam mogingore\n kod yor ngʼama wuowi gi nyako.\n  ","“Ma e yor dhako ma jachode:\n Ochiemo to bangʼe oyweyo dhoge,\n mi owach ni, ‘Ok asetimo gimoro marach.’\n  ","“Nitie gik moko adek mateto piny,\n to kuom gik moko angʼwen piny ok nyal yiego:\n ","misumba modoko ruodh piny,\n kata ngʼat mofuwo mochiemo moyiengʼ,\n ","moro en dhako ma ok oher to okende\n eka mogik jatich ma nyako ma omayo dhako mondike dichwo.\n  ","“Gik moko angʼwen matindo ni e piny,\n to kata kamano giriek moloyo.\n ","Biye gin chwech ma tekregi tin,\n to kata kamano gikano chiembgi e ndalo oro;\n ","aidha bende gin le man-gi teko matin,\n to giloso gondgi e kind kite,\n ","kata bonyo onge ruodhgi,\n to ka giringo gidhiyo nyime kaachiel ka gichanore ka ogend lweny.\n ","Kamano olele bende inyalo mako gi lwedo,\n to iyude kodak e ute ruoth.\n  ","“Nitie gik moko adek ma wuodhgi lich ka irango,\n chutho angʼwen maringo malich miwuoro.\n ","Sibuor, en ratego moloyo kuom le duto, kendo onge gimoro moluoro,\n ","thuon gweno magar ka dwaro gwere\n gi wadgi, nywok,\n kod ruoth gi oganda mar lweny moluoro bute.\n  ","“Ka isetimo tim fuwo ma imiyori duongʼ kendi,\n kata ka isechano richo,\n to um dhogi gi lweti!\n ","Mana kaka puoyo chak kelo mo,\n kendo goyo um chwero remo,\n e kaka jiwo kecho kelo lweny.”\n"],["Weche mag Ruoth Lemuel, ma gin weche matut ma min mare nopuonje.\n ","Yaye wuoda, yaye wuoda mane anywolo!\n Winja, in wuoda mane anywolo\n bangʼ ka Nyasaye osewinjo lemo mane atimonego singruok.\n ","Kik iket tekri kuom mon,\n kata nyalo mari kuom jogo maketho ruodhi.\n  ","Ok en gima owinjore ne ruodhi, yaye Lemuel,\n mondo ruodhi omadh math makech,\n kata jotelo ogomb kongʼo gi chunygi duto,\n ","nono ka gimetho to wigi diwil gi gima chik ochiko,\n ma gihiny joma ok nyal ka gitamogi e ratichgi.\n ","Chiw kongʼo ne jogo ma chunygi ool,\n to math makech ne jogo ma chunygi lit.\n ","Wegi mondo gimethi mondo wigi owil gi chan-gi\n kendo kik gichak gipar chandruokgi kendo.\n  ","Wuo ka ichwako joma ok nyal wacho wachgi gin giwegi,\n ka ichwako jogo maonge nyalo.\n ","Wuo kendo ngʼad bura kare,\n chwak ratich jogo ma jochan kod jogo mochando.\n ","Dhako ma kite longʼo en ngʼa manyalo nwangʼo?\n Nengone oloyo kite ma nengogi tek.\n ","Chwore ogenogo chutho\n kendo onge gima oreme.\n ","Okelone mana ber,\n ok hinyruok ndalo duto mar ngimane.\n ","Oyiero yie rombe kod tworo\n kendo otiyo matek gi lwete.\n ","Ochalo gi yiedhi mag ohala,\n kokelo chiemo moa kuma bor.\n ","Ochiewo aa e nindo ka pod piny mudho,\n ochiwo chiemo ne joode to moko omiyo nyiri matiyone.\n ","Omanyo puodho maber mi ongʼiew,\n kendo kuom ohala moloko opidhogo puothe mag olembe.\n ","Otiyo tijene gi teko duto;\n kendo oratego e tije motiyo.\n ","Oneno ni gik moloso miye ohala\n to tache ok tho gotieno.\n ","Ei lwete otingʼo yie rombe\n kendo omako gir chwecho gi lith lwetene.\n ","Oyawo bade ne joma jochan\n kendo otero lwete ne jogo mochando.\n ","Ka piny ngʼich, oonge luoro ne joode,\n nikech giduto girwakore gi nengni mapichni.\n ","Oloso raum ne kitandane,\n orwakore gi lewni marep-rep maralik ma nengogi tek.\n ","Chwore imiyo luor e dhoranga dala maduongʼ,\n kama obedoe e dier jodongo mag gwengʼ.\n ","Oloso lewni marep-rep mi ousgi,\n kendo omiyo johala gik moko.\n ","Orwakore gi teko kod dimbruok;\n omiyo onyalo bedo mamor e ndalo mabiro.\n ","Owuoyo gi rieko\n kendo puonj mar adiera ni e lewe.\n ","Orito weche mag ode\n to ok ocham chiemb mifwadhi.\n ","Nyithinde chungo kendo luonge ni en ngʼat mogwedhi,\n chwore bende pake, kawacho niya,\n ","“Mon mangʼeny timo gik mabeyo,\n to in iloyogi duto.”\n ","Ber mar wangʼ wuondo ji, to chia bende rumo;\n to dhako moluoro Jehova Nyasaye yudo pak.\n ","Miye pak moromo kode mondo onwangʼ\n kendo we mondo tijene okelne pak e dhorangach mar dala maduongʼ.\n"]],"Ecclesiastes":[["Magi e weche mane jayalo ma wuod Daudi, mane ruodh Jerusalem owacho.\n ","Jayalo wacho niya,\n “Ngima en gima nono!\n Chutho en gima nono!\n Gik moko duto onge tiendgi!”\n  ","En ohala mane ma dhano yudo kuom tije duto motiyo\n kendo mochandore godo e bwo wangʼ chiengʼ?\n ","Tiengʼ ka tiengʼ biro kendo kadho,\n to piny to osiko mana kaka en.\n ","Chiengʼ wuok kendo chiengʼ podho,\n kendo oridore piyo piyo kodok kuma owuokie.\n ","Yamo futo kochiko yo milambo\n kendo okudho kochiko yo nyandwat;\n odhi kolworore,\n ndalo duto koduogo kare mapile.\n ","Aore duto mol kadhi ei nam,\n to kata kamano nam ok pongʼ.\n To kuma aorego oaye,\n kanyo ema gidwogoe.\n ","Gik moko duto gin tingʼ mapek,\n moingo ngʼato wacho.\n Kata obedo ni wangʼ neno,\n to gik moneno ok rome,\n to it bende kata obedo ni owinjo gik moko,\n to gik mowinjo ok rome.\n ","Gima osebedo biro bedo kendo,\n gima osetim ibiro tim kendo;\n kendo onge gino manyien e bwo wangʼ chiengʼ.\n ","Bende nitiere gima ngʼato nyalo wacho ni\n ma en gima nyien?\n Ooyo ok gima nyien, nimar nyalo bedo ni gino nosetimore chon\n kane pok onywolwa.\n ","Joma chon ok par ngangʼ\n mana kaka tiengʼni bende,\n ok nopar\n gi joma biro luwo bangʼ-gi.\n ","An, jayalo, asebedo ruodh Israel kadak Jerusalem.\n","Ne achiwora mondo atiegra kendo anon matut kod rieko gigo duto mitimo e bwo polo. Mano doko tingʼ mapek ma Nyasaye oyieyo kuom ji!\n","Aseneno gik moko mitimo e bwo wangʼ chiengʼ, giduto gionge tiendgi, kendo gichalo mana yamo.\n ","Gima odol ok nyal rie;\n kendo gima onge ok kwan.\n ","Ne aparo e chunya niya, “Koro, asedongo kendo amedora e rieko moloyo ngʼato angʼata moserito Jerusalem motelona; kendo asebedo gi lony e rieko kod ngʼeyo.”\n","Eka ne achiwora ne winjo tiend rieko, ngʼeyo pogruok manie kind rieko, memruok kod fuwo, to ne afwenyo ni magi gin mana lawo bangʼ yamo mafuto.\n ","Nimar ne afwenyo ni rieko mangʼeny kelo kuyo;\n kendo ngʼeyo mangʼeny medo mana chuny lit.\n"],["Ne aparo e chunya niya, “Bi sani, abiro temi gi gik ma moro wangʼ mondo afwenyie gima ber.” To mano bende ne ayudo kaonge tiende.\n","Ne awacho niya, “Nyiero en fuwo kendo en angʼo ma mor makamano konyo?”\n","Ne atemo bedo mamor kuom madho kongʼo, kendo bedo mofuwo, ka pacha pod telona gi rieko. Ne adwaro fwenyo ni en angʼo mowinjore mondo ji otim e bwo polo e ndalo matin mar ngimani.\n ","Ne achako tije madongo kaka: Ne agero ute ne an awuon kendo apidho mzabibu e puothe.\n","Kendo ne aloso puothe mamoko kod puothe mopidhie yiende mar yweyo mi apidho kit olembe mopogore opogore eigi.\n","Ne akunyo yewni ma pi gudore mondo yiendego oyud pi.\n","Ne angʼiewo jotich machwo kod mamon kendo ne an gi jotije mamoko mane onywol e oda. Bende ne an gi kweth mangʼeny mag dhok kod rombe moloyo ngʼato angʼata mane okuongona bedo jatelo e Jerusalem.\n","Ne achoko fedha gi dhahabu, kod girkeni mag ruodhi gi gwenge. Ne abedo bende gi jower machwo kod mamon, kendo gi mon duto mane nyalo moro chuny dichwo.\n","Ne abedo ngʼama lich miwuoro moloyo ngʼato angʼata mane okuongona bedo jatelo e Jerusalem. E magi duto riekona matut nosiko koda.\n ","Ne ok atuono wangʼa gimoro amora mane onyalo gombo,\n kendo chunya bende ne ok atuono mor.\n Chunya nobedo gi mor kuom tijena duto mane atimo,\n kendo mano ema nobedo pok mar tijena duto.\n ","To kata kamano kane anono duto mane lweta osetiyo\n kod gino mane asenyagora mondo ayudi,\n gik moko duto ne onge tiendgi, mana kalawo bangʼ yamo;\n onge ohala mane ayudo e bwo wangʼ chiengʼ.\n ","Bangʼe ne aketo pacha mondo angʼe pogruok\n manie kind rieko, memruok kod fuwo.\n En angʼo ma ruoth mokawo kar ruoth machielo nyalo timo\n moloyo mano mosetim?\n ","Ne afwenyo ni rieko matut ber moloyo fuwo,\n mana kaka ler ber moloyo mudho.\n ","Ngʼatno man-gi rieko neno kuma odhiye,\n to ngʼama ofuwo to wuotho e mudho,\n to kata kamano ne afwenyo ni\n gimoro achiel ema timore ni ji ariyogi.\n ","Eka ne aparo e chunya niya,\n “Gima yudo ngʼama ofuwo biro yuda an bende.\n Koro en ohala mane ma abiro yudo kuom bedo gi rieko?”\n Bangʼe ne awacho e chunya niya,\n “Kata mana ma bende onge tiende.”\n ","Mana kaka ngʼama ofuwo ok par,\n e kaka ngʼama nigi rieko bende ok par;\n nikech e ndalo mabiro ok nopargi giduto.\n Ngʼama ofuwo gi ngʼama riek,\n giduto gibiro tho machalre!\n ","Omiyo ne asin gi ngima, nikech tich mitimo e bwo wangʼ chiengʼ ne pek mohewa. Magi duto onge tiendgi, gichalo gi lawo bangʼ yamo.\n","Ne asin gi gik moko duto mane asenyagora godo e bwo wangʼ chiengʼ, nikech nyaka ne awegi ne ngʼatno mabiro bangʼa.\n","To ere ngʼama ongʼeyo ni ngʼat mabiro luwano nobed ngʼama ofuwo kata ngʼama riek? Kata obed mariek kata mofuwo, to obiro kawo gimoro amora mane aloso gi lucha. Ma bende ne ayudo ni onge tiende.\n","Omiyo chunya nochako hum nono kuom tije duto mane asenyagorago e bwo wangʼ chiengʼ.\n","Nimar dhano nyalo tiyo tije gi rieko, gi ngʼeyo kod lony mar tich, to bangʼe nyaka owe gik moko duto ma en godo ne ngʼato nono mane ok otiyo tijego. Ma bende onge tiende kendo en hawi marach miwuoro.\n","En angʼo ma ngʼato yudo kuom tije matek motimo e bwo wangʼ chiengʼ?\n","Ndaloge duto mag tich en lit gi kuyo; kata mana gotieno pache onge gi kwe. Ma bende ne ayudo ni onge tiende.\n ","Onge gima ber ma dhano nyalo timo moloyo chiemo kod metho mi oyud mor e tije. Ma bende, aneno ni oa mana e lwet Nyasaye.\n","Nikech ka ok en Nyasaye, to en ngʼa manyalo chiemo kendo yudo mor?\n","Ngʼatno ma Nyasaye morgo, omiyo rieko, ngʼeyo kod mor, to jaricho omiyo tich mar choko kendo kano mwandu mondo omi ngʼatno ma Nyasaye morgo. Ma bende ne ayudo ni onge tiende, mana ka ngʼama lawo bangʼ yamo.\n"],["Nitiere kinde mar gimoro amora,\n kod thuolo mitimoe tich moro ka moro e bwo polo:\n  ","kinde mar nywol kod kinde mar tho,\n kinde mar pitho kod kinde mar putho,\n ","kinde mar nek kod kinde mar chang,\n kinde mar muko kod kinde mar gero,\n ","kinde mar kuyo kod kinde mar mor,\n kinde mar ywak kod kinde mar miel,\n ","kinde mar keyo kite kod kinde mar chokogi,\n kinde mar kwakruok kod kinde mar weyo kwakruok,\n ","kinde mar dwaro gimoro kod kinde ma gimoro lalie,\n kinde mar kano gimoro kod kinde mar wito gimoro,\n ","kinde mar yiecho gimoro kod kinde mar twangʼo,\n kinde mar lingʼ kod kinde mar wuoyo,\n ","kinde mar hera kod kinde mar sin,\n kinde mar lweny kod kinde mar kwe.\n ","En ohala mane ma jatich yudo kuom tich matek?\n","Aseneno tingʼ mapek ma Nyasaye oseketo kuom ji.\n","Oseketo gik moko duto obedo maber e kindegi. Oseketo ngima mochwere e chuny ji; kata kamano ok ginyal paro matut gima Nyasaye osetimono aa chakruok nyaka giko.\n","Angʼeyo ni onge gino maber ne ji moloyo bedo mamor kendo mondo gitim maber kapod gingima.\n","Wan duto wanyalo chiemo kendo metho, kendo wabed mamor e tijewa. Ma en mich moa kuom Nyasaye.\n","Angʼeyo ni gimoro amora ma Nyasaye timo osiko manyaka chiengʼ, onge gima inyalo mede kata inyalo gol kuome. Nyasaye timo kamano mondo omi ji oluore.\n ","Mantiere sani nosebedo,\n kendo mano mabiro bedo nosebedo chon;\n kendo Nyasaye biro kelo gik machon e kar ngʼado bura.\n ","Kendo ne aneno gimachielo e bwo wangʼ chiengʼ:\n Kama adiera gi ngʼado bura makare onego bedie,\n to richo ema bedoe.\n ","Ne aparo e chunya niya,\n “Nyasaye biro ngʼado bura ni jo-ratiro\n kaachiel gi joma richo,\n nikech gimoro ka gimoro\n ni kod sane.”\n ","Bende ne achako aparo niya, “Nyasaye temo dhano mondo gine ni gichalo gi le.\n","Giko mar dhano gi le en ni gimoro achiel ochomogi duto machalre. Kaka achiel tho e kaka machielo bende. Giduto giyweyo machalre; dhano ok winj maber maloyo le. Gik moko duto onge tiendgi.\n","Giduto gidhi kamoro achiel; giduto gia e lowo, kendo giduto gidok e lowo.\n","En ngʼa mongʼeyo ka chuny dhano dum dhi malo to chuny le ridore dhi e lowo?”\n ","Omiyo ne aneno ni onge gima ber ni dhano moloyo tichne, nikech mano e pokne. Kare en ngʼa manyalo keche mondo one gima biro timorene bangʼe kosetho?\n"],["Bende ne aneno timbe misandogo ji e pinyni,\n mi aneno joma isando kaywak\n to onge ngʼama ne nyalo hoyogi,\n nikech joma ne sandogi\n ne nigi teko moloyogi.\n ","Kendo ne angʼado\n ni joma ne osetho moyiki,\n gin johawi moloyo\n joma pod ngima.\n ","To joma johawi moloyogi duto,\n gin jogo ma pod ok onywol,\n ma pod ok oneno richo mitimo\n e bwo wangʼ chiengʼ.\n ","Kendo ne aneno ni tich matek duto kod ohala ma ngʼato yudo kuom tije timore mana nikech nyiego ma ngʼato nigo mar loyo nyawadgi. Ma bende onge tiende, ochalo gi lawo bangʼ yamo.\n ","Joma ofuwo masiko kokwakore,\n ketho ngimane owuon.\n ","Bedo gi chiemo moromo lwedo achiel gi chuny mokwe ber\n moloyo bedo gi chiemo moromo lwedo ariyo gi tich matek,\n mature kayiem nono.\n ","Ne achako aneno gimoro maonge tiende e bwo wangʼ chiengʼ:\n ","Ne nitiere ngʼama ne ni kende;\n ne oonge wuowi kata owadgi.\n Ne otiyo matek ma ok oywe,\n to kata kamano ne oneno ni mwandune tin.\n Nopenjo niya, “En ngʼa ma atiyone matek\n kendo angʼo omiyo atwonora mor?”\n Ma bende onge tiende,\n ohala maonge mor!\n  ","Ji ariyo ber moloyo ngʼato achiel\n nikech giyudo ohala kuom tich ma gitiyo.\n ","Ka ngʼato achiel opodho,\n to osiepne nyalo konye mondo ochungʼ malo.\n To atimo mos ne ngʼatno ma opodho piny\n to oonge gi ngʼat makonye mondo ochungʼ malo!\n ","Bende, ka ji ariyo onindo kanyakla, to gibiro yudo liet.\n To ere kaka ngʼato nyalo yudo liet ka en kende?\n ","Kata ka dipo ni ngʼato achiel inyalo loyo,\n to ji ariyo nyalo gengʼo jasigu.\n Tol mokad nyadidek ok chodo yot.\n ","Ber bedo ngʼama tin modhier mariek moloyo ruoth moti mofuwo ma ok ongʼeyo kaka ikawo siem.\n","Ngʼato nyalo bedo ni oa e twech kata odhier, to bangʼe obedo ruoth e pinygi.\n","Aseneno ni jogo duto mane odak kendo owuotho e bwo wangʼ chiengʼ noluwo bangʼ ngʼama tin, mane okawo kom ruoth.\n","Joma ne obiro motelone ne onge gikogi. To jogo mane obiro bangʼe ne ok mor kod ruoth mane okawo kare. Ma bende onge tiende, ochalo gi lawo bangʼ yamo.\n"],["Ritri ka idhi e od Nyasaye. Dhi machiegni mondo ichik iti moloyo chiwo misengini ma joma ofuwo chiwo, jogo ma ok ongʼeyo ni gitimo marach.\n ","Kik dhogi bed mayot kata\n kik irikni e chunyi kiwacho,\n wach moro amora e nyim Nyasaye.\n Nyasaye ni e polo\n to in to in e piny,\n omiyo wechegi onego bed manok.\n ","Kaka lek biro ka nitie paro mathoth,\n e kaka weche mar ngʼama ofuwo bedo nikech weche mangʼeny.\n ","Ka isingori e nyim Nyasaye, to kik ideki mar timo kamano. Ok omor gi joma ofuwo; omiyo chop singruokni.\n","Ber mondo kik isingri, moloyo singori, bangʼe ok ichopo singoni.\n","Kik iwe wecheni iwuon teri e richo, nono to ibiro ywagori e nyim jadolo mar hekalu niya, “Singruok mane atimo kakwongʼora ne ok en adier. Angʼo ma dimi Nyasaye bed kodi gi mirima kuom gik misewacho mi oketh tich lweti?\n","Lek mathoth kod weche mangʼeny duto onge tiendgi. Kuom mano chungʼ motegno kiluoro Nyasaye.”\n ","Ka ineno ka joma odhier isando e gwengʼ moro, kata ok ngʼad buchgi gadiera kod ratiro, to kik gik ma kamago bwogi; nimar jatelo ka jatelo nigi ngʼama duongʼne kendo kargi ji ariyogi gin gi ngʼama otelonegi.\n","Nyak mar piny itiyogo gi ji duto; ruoth bende yudo ohala e nyak mar puothego.\n ","Ngʼat mohero pesa ok bed gi pesa morome;\n kendo ngʼat mohero mwandu, mwandu moyudo ok rome.\n Ma bende onge tiende.\n  ","Kaka mwanduni medore,\n e kaka joma tiyo kodgi medore.\n In to ohala miyudo\n en ngʼeyo mana ni in jamoko?\n  ","Jachan nindo mamuol,\n kata ka ochiemo matin kata ka ochiemo mathoth,\n to jo-mwandu parore\n ma ok nyal nindo.\n  ","Gima lit maseneno katimore e piny en\n ni mwandu mopandi inyo mana wuon,\n ","kata mwandu molal nikech chandruok moro,\n maonge gima ginyalo weyo\n ni nyithindgi ndalo mabiro.\n ","Mana kaka dhano wuok ei min-gi ka en duk,\n e kaka obiro dok.\n Onge gino moago kuom tichne matek\n monyalo tingʼo e lwete.\n ","Gima lit ahinya machielo en:\n Kaka dhano nobiro e pinyni,\n e kaka obiro wuok e pinyni,\n koro ere ohala moyudo,\n kuom tichne matek konyagore mana ne yamo?\n ","Ndalone duto ochiemo e mudho,\n ka en gi chandruok malich, rem kod mirima.\n ","Eka ne afwenyo ni ber kendo longʼo mondo dhano ochiem kendo omethi, kendo mondo oyud mor e tichne matek motimo e bwo wangʼ chiengʼ e kinde matin mar ngimane ma Nyasaye osemiye, nimar mano e pokne kende.\n","Kata kamano, ka Nyasaye omiyo ngʼato mwandu gi ngima maber, kendo oyiene mondo ocham gigo to onego obed mamor kochamogi, nimar mano en mich ma Nyasaye ema chiwo.\n","Ok onyal bedo gi thuolo mar nono kit ngimane e ndalo mosekadho, nikech Nyasaye okete modich gi mor mathoth e chunye.\n"],["Aseneno richo machielo e piny, kendo obedo sandruok ahinya ni dhano:\n","Nyasaye miyo dhano mwandu, ngima maber kod luor makende, mondo kik obed maonge gimoro amora ma chunye dwaro, makmana Nyasaye ok miye thuolo mar bedo gi mor kuomgi, kendo ngʼato nono ema bedo mamor kodgi. Maonge tiende, kendo en richo marach moloyo.\n ","Ngʼato nyalo bedo kod nyithindo mia achiel kendo odak higni mangʼeny; to kata bed ni odak mangʼeny maromo nade, ka ok onyal yudo mor kuom mwandune kendo ok oike maber ka otho, to awacho ni nyathi monywol kosetho ber moloye.\n","Nywol mar nyathi ma kamano en kayiem nono, olal e mudho kendo kata nying ok chake.\n","Kata obedo ni ne ok oneno wangʼ chiengʼ kamano, kata ngʼeyo gimoro amora, to en gi kwe moloyo ngʼat\n","modak higni gana gi gana to onge gi mor. Donge giduto gidhi mana kamoro achiel?\n ","Dhano tiyo matek mondo oyud gima ochamo,\n to kata kamano gik moyudo ok rome.\n ","En angʼo ma ngʼama riek nigo\n moloyo ngʼama ofuwo?\n En ohala mane ma ngʼama ofuwo yudo\n kuom ngʼeyo kaka dodimbre e nyim joma moko?\n ","Ber bedo mamor gi gik ma in-go\n moloyo bedo gi gombo kuom gima iongego.\n Ma bende en gima onge tiende\n kendo ochalo mana kalawo bangʼ yamo.\n  ","Gimoro amora mantiere nosemi nyinge chon,\n kendo gima dhano en bende nosengʼe;\n onge ngʼama nyalo piem\n gi ngʼama oloye gi teko.\n ","Kaka weche bedo mathoth,\n e kaka gibedo maonge tiendgi.\n To ere kaka mano miyo ngʼato ohala?\n ","Ere ngʼama nyalo ngʼeyo gima ber ma dhano onego tim e ngima machiekni kendo manono makadho mana ka tipo? Koso ere ngʼama nyalo nyise gima biro timorene e piny bangʼ thone?\n"],["Nying maber longʼo moloyo mo mangʼwe ngʼar,\n kendo odiechieng tho ber moloyo odiechieng nywol.\n ","Ber mondo idhi e od kuyo moloyo ot mitimoe nyasi,\n nimar tho e giko ngʼato ka ngʼato;\n joma pod ngima nyaka ngʼe ma e chunygi.\n ","Kuyo ber moloyo nyiero,\n nikech wangʼ man-gi lit berne chuny.\n ","Ngʼat mariek wiye ok wil gi tho,\n to ngʼat mofuwo paro mana mor pile.\n ","Ber mondo ichik iti ne siem ngʼat man-gi rieko,\n moloyo chiko iti ne wend joma ofuwo.\n ","Nyiero mar ngʼama ofuwo onge tiende\n omiyo ochalo mana gi kudho mararni e mach e bwo agulu.\n Ma bende onge tiende.\n  ","Ka ngʼat mariek mayo ji to obedo ngʼama ofuwo,\n to ngʼama kawo asoya kethore kende owuon.\n  ","Giko mar gimoro ber moloyo chakruokne\n kendo bedo mos ber moloyo sunga.\n ","Kik ibed ngʼama chwanyore piyo e chunye;\n nikech joma ofuwo ema timo kamano.\n  ","Bende kik ipenjri ni angʼo momiyo ndalo machon gik\n moko ne timore maber moloyo ndalogi?\n Mano en penjo mar ngʼat mofuwo.\n  ","Rieko ber mana kaka girkeni, en gima ber\n kendo en ohala ne joma mangima.\n ","Rieko en tipo\n mana kaka pesa bende en tipo,\n nimar rieko kelo\n ngima ni ngʼama ni kode.\n ","Parane gima Nyasaye osetimo:\n En ngʼa manyalo rieyo\n gima osedolo?\n ","Ka gik moko dhini maber, to bed mamor,\n to ka chandruok omaki;\n to ngʼe ni Nyasaye ema oyie\n mondo gik moko ariyogo otimre.\n Emomiyo, dhano ok nyal fwenyo\n gimoro amora mabiro timorene e ndalo mabiro.\n ","E ngima madakie maonge tiendeni asefwenyo\n ni ngʼat ma ja-ratiro rumo nikech ratiro mare\n kendo ngʼat ma jaricho dak ndalo mangʼeny kotimo richo.\n ","Kik ibed ngʼat mariek ahinya\n kata ngʼat mongʼeyo ahinya,\n nimar inyalo tiekori kendi iwuon.\n ","Kik ibed ngʼama timbene mono ahinya\n kata ngʼama ofuwo,\n nimar angʼo momiyo idwaro ni itho ka ndaloni pok ochopo?\n ","Kuom mano, e weche ariyogi\n kik iher moro moloyo machielo,\n nikech ngʼat moluoro Nyasaye ema dhi maber.\n  ","Gima rieko nyalo timo ne ngʼato duongʼ\n moloyo gima jotelo apar nyalo timo ne dala maduongʼ.\n  ","Onge ngʼato kata achiel e piny ngima\n matimo mana gik mabeyo lilo ma ok oketho.\n  ","Kik ichik iti ni weche ma ji wacho,\n dipo ka iwinjo ka jatichni kwongʼi,\n ","nimar in bende ingʼeyo e chunyi\n ni kinde mangʼeny in iwuon isekwongʼo joma moko.\n ","Ne apimo gigo duto gi rieko\n ka aketo chunya mondo abed mariek,\n to ne ayudo ka ok anyal.\n ","Ere kaka dhano difweny rieko?\n Otut moyombowa,\n kendo otek modhierowa winjo.\n ","Omiyo ne aloko pacha\n mondo anon kendo awinj tiend rieko,\n kaachiel gi chenro mar gik moko,\n bangʼe to ne ayudo ni ngʼat mofuwo en jaricho kendo janeko.\n  ","Bangʼe ne ayudo ni\n dhako ma jachode rach moloyo,\n tho nimar chunye en obadho,\n to lwetene gin nyororo.\n Ngʼat moluoro Nyasaye notony e lwete,\n to jaricho to nokelne mana chandruok.\n ","Jayalo wacho niya,\n “Ma e gima asefwenyo kane adwaro tiend wechegi achiel kachiel,\n ","to kane pod anono wechegi,\n to ne ayudo ni kuom ji alufu achiel,\n dichwo achiel kende ema nyalo bedo gi rieko,\n to dhako to onge mariek kata achiel.\n ","Gimoro kendo maseyudo en ni\n Nyasaye nochweyo ji duto momiyo rieko,\n makmana ni dhano osebaro ka dwaro gik mangʼeny.”\n "],["En ngʼa machalo gi ngʼama nigi rieko matut?\n En ngʼa mongʼeyo wacho tiend gik moko?\n Rieko miyo ngʼato bedo mamor\n kendo otieko ich wangʼ ma en-go.\n ","Luor chik ruoth, awacho kamano, nikech ni kwongʼori e nyim Jehova Nyasaye.\n","Kik irikni ka ia e nyim ruoth. Kik ichwak ngʼama timo richo, nimar obiro timo gimora amora mohero.\n","Nimar wach ruoth nigi teko, en ngʼa manyalo wachone niya, “Angʼo ma itimo?”\n ","Ngʼato angʼata moluoro chikne ok noyud hinyruok moro amora,\n to chuny man-gi rieko biro ngʼeyo sa\n mowinjore mar timo gimoro kod chenro miluwo.\n ","Nimar nitiere sa mowinjore kod chenro miluwo e gimoro amora,\n kata kamano dhier mar dhano pek moloye.\n  ","Nimar dhano ok ongʼeyo gima biro,\n en ngʼa manyalo nyise gima biro?\n ","Onge ngʼama nigi teko ewi yamo mondo ochike,\n omiyo onge ngʼama nigi teko e odiechieng thone.\n Mana kaka jalweny ok mi thuolo mar yweyo e kinde mag kedo,\n e kaka joricho bende ok yud thuolo kuom timbegigo.\n ","Magi duto ne aneno, kane aketo pacha e gik moko duto mitimo e piny. Nitie kinde moro ma ngʼato sandoe jowetegi to en owuon ema ohinyore.\n","Aseneno joma timbegi richo ka iyiko, jogo mane osiko kadonjo kendo wuok e kama ler kendo ne yudo pak e dala maduongʼ kuom gik ma ok mi Nyasaye duongʼ. Ma bende en tim manono.\n ","Ka ngʼado bura ne janjore ok otim, to chuny ji pongʼ gi chenro mar timo marach.\n","Kata obedo ni joma timbegi richo nyalo timo richo mathoth, to pod ginyalo dak kuom kinde mangʼeny, to gima angʼeyo en ni joma oluoro Nyasaye to biro dhi maber e nyim Nyasaye.\n","Nikech joma timbegi mono ok oluoro Nyasaye, ok ginine maber kendo ngimagi nolal mana ka tipo.\n ","Nitiere gimoro machielo maonge tiende matimore e piny: joma kare mayudo gigo ma joma mono ema onego yudi, kod joma timbegi mono mayudo gigo monego joma kare ema yudi. Ma bende, awacho, ni onge tiende.\n","Omiyo ayie ni mondo ji owinj maber e ngima margi, nikech onge gima ber ne dhano e piny moloyo chiemo, metho kod bedo gimor. Bangʼe obiro bedo mamor kuom tije matek motiyo e kinde mar ngimane ma Nyasaye omiye ngima e piny ka.\n ","Kane aketo pacha mondo angʼe rieko kendo mondo anon tich matek mar dhano e piny-ka ka nindo ok tere odiechiengʼ gotieno,\n","to ne afwenyo ni gigo duto Nyasaye ema timo. Omiyo onge ngʼama ongʼeyo gigo matimore e piny. Kata dabed ni oketo chunye manade mar ngʼeyo tiendgi, to ok onyal ngʼeyo tiendgi. Bende kata ngʼama riek par ni ongʼeyo, to ok onyal winjo tiendgi maber.\n"],["Omiyo ne arango gigi duto kendo atieko ni ngʼama kare kod ngʼat man-gi rieko to gi gima gitimo ni e lwet Nyasaye, to onge ngʼama ongʼeyo ni hera kata achaya rite.\n","Gimoro achiel ema timore ni ngʼat makare gi ngʼat ma jaricho, ngʼat maler, gi ngʼat ma ok ler, ngʼat malamo Nyasaye, gi ngʼat ma ok lam Nyasaye.\n Bende onge pogruok mantie e kind ngʼat malongʼo,\n gi ngʼat ma timbene mono,\n kata manie kind ngʼat makwongʼore ni biro chiwo misango ni Nyasaye\n kod ngʼat moluoro kwongʼruok ma kamano.\n ","Ma e richo mantiere kuom gimoro amora matimore e piny: Giko machalre choponegi duto. Kata kamano, chuny dhano opongʼ gi richo kendo nitie neko e pachgi e kinde ma gingima, to bangʼe to giriwore gi joma otho.\n","Ngʼato angʼata mangima pod nigi geno, mana kaka ngero moro wacho ni ber bedo guok mangima moloyo sibuor mosetho!\n ","Nimar joma ngima ongʼeyo ni gibiro tho,\n to joma osetho ok ongʼeyo gimoro amora;\n gionge gi mich moro machielo,\n kendo wich wil kodgi ma ok nyal pargi.\n ","Hera margi, achaya margi\n kod nyiego margi noselal chon;\n ok ginichak gibed gi thuolo e\n gimoro amora matimore e piny.\n ","Dhiyo, icham chiemo gi mor, kendo imadh divai mari gi chuny moil, nimar sani ema Nyasaye jakori kuom gik mitimo.\n","Kinde duto rwakri gi lewni marochere, kendo kinde duto wir wiyi gi mo.\n","Bed mamor gi chiegi mihero e ndalo duto mar ngimani maonge tiende ma Nyasaye osemiyi e piny e ndalogi duto maonge tiendgi, nimar mano ema niyudi kuom chandruokni duto e piny ka.\n","Gimoro amora ma lweti oyudo mondo otim, time gi tekri duto, nimar ei bur, kama ibiro idhiyoe, onge tich kata loso chenro kata ngʼeyo kata rieko.\n ","Gimoro machielo ma bende aseneno e pinyni en ni\n jongʼwech maringo matek ok yomb e ngʼwech pile,\n kata joma thuondi e lweny ok lo lweny pile,\n joma riek ok yud chiemo ma gichamo pile\n kata joma nigi paro mariek ok bed jo-mwandu,\n kendo joma ongʼeyo tich ok bed jotelo;\n to kata kamano hawi marach mako ji duto.\n ","Kuom mano, onge ngʼama ongʼeyo sa ma kindene chopoe:\n Mana kaka rech imako gi gogo,\n kata winy imako gi wino,\n e kaka dhano moko e obadho mar richo\n ka ok ongʼeyo.\n ","Bende ne aneno e bwo wangʼ chiengʼ ranyisi mar rieko mane omora ahinya:\n","Koro ne nitie dala maduongʼ mane nitie gi ji manok e iye. To ruoth moro maratego nobiro molwore kendo omonje.\n","E dala maduongʼno ngʼat moro modhier man-gi rieko nodakie, kendo noreso dala maduongʼno gi riekoneno. To onge ngʼama noparo ngʼama odhierno.\n","Omiyo ne awacho niya, “Rieko ber moloyo teko.” To rieko mar ngʼama odhier ocha, kendo wechene ok winj ngangʼ.\n ","Weche mokwe mar ngʼama nigi rieko iwinjo\n moloyo koko mar jatend joma ofuwo.\n ","Rieko ber moloyo gige lweny,\n to jaricho achiel ketho gik mabeyo mangʼeny.\n "],["Mana kaka lwangʼni motho miyo gima dungʼ mangʼwe ngʼar bedo gi tik marach,\n e kaka miriambo matin ketho rieko kod luor.\n ","Ngʼat mariek timo timbe mabeyo,\n to ngʼat mofuwo timo timbe maricho.\n ","Fupe nenore anena\n kata kowuotho e yo,\n kendo ji duto manene ongʼeyo ni ofuwo.\n ","Ka ruoth okecho kodi,\n to kik iwe tiji mitiyono;\n nimar kibolori to ruoth nyalo ngʼwononi kuom kethogi mangʼeny.\n  ","Nitie richo ma aseneno e bwo wangʼ chiengʼ,\n ketho moro mawuok kuom jatelo:\n ","Joma ofuwo imiyo tije madongo dongo,\n to jo-mwandu to iketo e mago matindo.\n ","Aseneno wasumbini e ngʼe farese,\n to jotelo wuotho gi tiendgi ka wasumbini.\n  ","Ngʼama kunyo bur matut nyalo lwar e iye;\n to ngʼama muko kor ot thuol nyalo kayo.\n ","Ngʼama kunyo kite inyalo hiny gi kitego;\n to ngʼama baro yien inyalo hiny gi yien.\n  ","Ka le dik\n kendo lewe ok opiagi,\n to nyaka oti kode gi teko mathoth eka obar yien,\n kuom mano chan gik moko chon kapod ok itimo.\n  ","Ka thuol okecho kapok oboye,\n to koro onge ohala mar ja-bocho.\n  ","Weche moa e dho ngʼat man-gi rieko nigi ngʼwono,\n to ngʼama ofuwo tiekore mana gi wechene owuon.\n ","Ngʼama ofuwo chako gi weche mag fuwo;\n to gikone ni gin weche neko,\n ","kendo wechege ngʼeny maonge tiende.\n  Onge ngʼama ongʼeyo gima biro timorene kiny,\n koro en ngʼa manyalo nyise gima biro timorene bangʼ thone?\n  ","Ngʼama ofuwo nyagore gi tich matek ma ok konye;\n nimar kata kuma oaye ok onyal paro.\n  ","Okwongʼ piny ma ruodhe ne en jatich\n kendo ma jotende mondo e nyasi gokinyi.\n ","Joma ruodhigo wuok e anywola mar jotelo gin johawi\n kendo ruodhigigo chiemo e sa mowinjore,\n mondo giyud teko to ok mondo gimer.\n  ","Ka ngʼato nyap, to kor ode nyaka mukre marieny;\n to ngʼato ma budho abudha ma ok ti gi lwete, to ode nyaka chwer.\n  ","Chiemo mabeyo miyo ngʼato bedo mamor,\n kendo divai bende miyo ngʼato winjo maber,\n to pesa ema miyo ngʼato bedo gi gimoro amora modwaro.\n  ","Kik icha ruoth kata mana e pachi,\n kata kwongʼo ja-mwandu kor kachiena,\n nikech winyo mafuyo e yamo nyalo kawo wecheni,\n kendo winyo ma fuyono nyalo terone gima iwacho.\n"],["Dhiyo adhiya nyime gitimo timbe mabeyo,\n to bangʼe notimni ngʼwono.\n ","Chiw achiwa mwanduni ni ji mangʼeny,\n nikech ikia gima kiny notimreni.\n  ","Ka polo odudo,\n to koth chue e piny.\n Kata ka yien olwar yo milambo kata yo nyandwat,\n kama olwarieno, kanyo ema iyude.\n ","Ngʼama osiko mana ka ngʼiyo kor polo ok nokom;\n to ngʼama rito mana ni mondo koth ochwe, ok noke.\n  ","Mana kaka ok inyal ngʼeyo kama yamo luwo,\n kata ngʼeyo kaka nyathi chakore ei min,\n omiyo ok inyal ngʼeyo gima\n Nyasaye ma jachwech gik moko duto timo.\n  ","Chwo kodhi mari gokinyi,\n to godhiambo kik iwe lweti bed maonge tich,\n nimar ok ingʼeyo\n kata gibiro twi,\n giduto maber.\n ","Ler ber\n kendo omiyo wangʼ neno maber.\n ","To kuom higni mangʼeny ma dhano nyalo dak,\n we mondo obed mamor kuom hignigo duto.\n Makmana wiye kik wil gi ndalo mag mudho\n nikech kosetho to ndalo mag mudho nobed mangʼeny moloyo.\n Gimoro amora mabiro bangʼe onge tiende.\n  ","Bed mamor, in wuowi matin,\n ka pod in rawera kendo tim gik moko duto ma chunyi dwaro.\n Tim gik moko duto ma chunyi gombo\n kendo wangʼi nyalo neno,\n to kata kamano nyaka ingʼe ni\n Nyasaye nongʼadni bura kuom gik moko duto mitimo.\n ","Omiyo koro, gol gombo duto oko e chunyi\n kendo kik iwe gombo mag ringruok thagi,\n nikech bedo rawera maratego bende onge tiende.\n "],["Paruru jachwechu\n kapod utindo,\n kendo kapok ndalo mag chandruok obiro,\n ma ubiro wachoe niya,\n “Onge gima tinde bernwa e piny.”\n ","Mano en ndalo ma wangʼ chiengʼ,\n dwe kod sulwe lokore mudho,\n kendo angʼwengʼo kwako piny bangʼ ka koth osechwe.\n ","Jorito makonyou koro tetni,\n jou maroteke koro gumbo,\n rego biro chungʼ nikech jorego nok,\n kendo wengeu biro lokore boo ma ok unyal neno maber.\n ","Dhorangeye momanyore gi wangʼ yore nolor\n kendo koko mar rego ok nowinjre maber;\n kendo kata mana ywak winy\n machiewou e nindo ok unuwinji.\n ","Ji noluor kuonde motingʼore gi malo\n kendo wuoth nobednigi matek e wangʼ yore.\n Maua mar oyungu thiewo\n kendo ongogo lak mondo odhi ocham it yien-no,\n to oyudo ka it yien-no onge gi ndhandhu.\n Kamano e kaka dhano dhiyo e dalane mosiko\n ka joywak to dengo e wangʼ yore.\n  ","Paruru jachwechu kapod utindo,\n kendo pok ndalo mar chandruok obiro e piny.\n Kik urit nyaka ubed joma onge paro gi rieko,\n kata teko mar timo gimoro,\n ","e kinde ma lowo dok kuom lowo,\n to chuny dok ir Nyasaye mane ochweye.\n  ","Emomiyo an jayalo awacho niya, “Ngima en gima nono!\n Gik moko duto onge tiendgi!”\n ","Nikech jayalo ne riek, nopuonjo ji gik moko duto mane ongʼeyo. Noparo matut kendo omanyo mi ochano ngeche mangʼeny kaka owinjore.\n","Jayalo nomenyo mana mondo oyud weche makare, kendo gima nondiko noriere tir kendo adiera.\n ","Weche joma riek jiwo mondo omi giti; to wechego kochoki to chalo gi ludh jokwadh makwayo rombe kata musmal mogur matek. Nyasaye ma jakwadhwa achiel kende ema osechiwo wechego.\n","Koro wuoda nitiere gimoro machielo ma bende onego ingʼe.\n Tich ndiko kitepe ok norum kendo somo mangʼeny biro olo pachi.\n ","Gik moko duto koro osewinji,\n omiyo koro ma e wach mogik:\n Luor Nyasaye kendo rit chikene\n nimar ma e tich mane omi dhano.\n ","Nimar Nyasaye biro ngʼado bura ni tich moro amora,\n kaachiel gi gimoro amora mopondo,\n bed ni ober kata orach.\n"]],"Song of Solomon":[["Wer mamit moloyo wende moko nondiki gi ruoth Solomon.\n  ","Bi mondo inyodha gi dhogi,\n nikech herani kelo mor moloyo divai.\n ","Modhi miwirorigo dungʼ mamit;\n kendo nyingi chalo gi mo mangʼwe ngʼar ma pukore oko.\n Kare mano emomiyo nyiri duto oheri!\n ","Kawa idhi koda, waret piyo waa kae!\n Ruoth mondo odhi koda nyaka ei ode maiye.\n Wail kendo chunywa mor kodi;\n wabiro pako herani moloyo divai.\n Gitimo gima kare ka gipuoyi!\n  ","An nyako ma dichol kendo ma jaber,\n yaye nyi Jerusalem,\n an dichol mana ka hembe mag Kedar,\n kendo mana ka pasia molier e hembe Solomon.\n ","Kik uchaya nikech an dichol,\n nimar chiengʼ ema oseloko denda kamano.\n Yawuot minwa nokecho koda,\n mine giketa jarit puothegi mag mzabibu;\n to puotha awuon mar mzabibu to ne ajwangʼo.\n ","Yaye jaherana, nyisane kuma ikwayoe jambi\n kod kuma iweye rombi mondo oyweyee odiechiengʼ tir.\n Angʼo momiyo dachal mana gi dhako moumo wangʼe\n e dier jamb osiepeni?\n ","Ka ok ingʼeyo, yaye jaber moloyo mon mamoko,\n lu bangʼ rombe kuonde ma gikwayoe,\n mondo ikwa nyidiek ma pod tindo\n e bath hembe mag jokwath.\n ","Jaherana, apimi mana gi faras madhako\n motwe but achiel kuom geche Farao.\n ","Lembi nenore maber ka sitadi olierie;\n ngʼuti bende nenore maber ka olierie tigo ma nengogi tek.\n ","Wabiro losoni thiwni mag dhahabu,\n kod tigo mag fedha.\n ","Kane ruoth chiemo e mesane,\n mo mangʼwe ngʼar man-gi tik mamit nopongʼo ot kadonjo.\n ","Jaherana chalona gi mo mane-mane mobo matin ma nengone tek,\n mantie e kind thundena.\n ","Jaherana chalona maua maber mothiewo,\n moa e puoth mzabibu man En Gedi.\n ","Mano kaka ijaber, jaherana!\n Yaye, mano kaka ijaber!\n Wengeni neno mamuol ka akuru.\n ","Mano kaka iber, jaherana!\n Yaye, mano kaka berni olomba!\n Kendo kitandawa bende yom ka lum mangʼich.\n ","Bepe mag tat odwa gin mag sida;\n kendo bede yien mokar mag obudo nobednwa tado.\n"],["An maua madungʼ tik mamit mag Sharon,\n bende an ondanyo madongo e holo.\n ","Mana ka ondanyo motwi e dier kuthe\n e kaka jaherana chalo e dier nyiri.\n ","Mana kaka yiend olemo mayom manie dier yiende mamoko mag bungu,\n e kaka jaherana chalo e dier chwo matindo.\n Amor ka abet e tipone,\n kendo olembe milimili e dhoga.\n ","Osetera e od budho mare,\n kendo herane oliero e wiya ka bendera.\n ","Miya jip gi olemb mzabibu mosemo e chiengʼ,\n duog chunya gi olemo mayom,\n nikech hera onura.\n ","Bade ma koracham oteno wiya\n to bade ma korachwich okwaka.\n ","Un nyi Jerusalem, asiemou gi nying nyakech kod mwanda manie e thim,\n ni kik utug hera kata chiewe ka sa ne pok oromo.\n  ","Lingʼane,\n awinjo dwond jaherana kabiro!\n Kochikore ewi gode kobiro,\n kendo obiro kolengʼore ewi gode matindo.\n ","Jaherana chalo gi mwanda manie thim.\n Nene kaka ochungʼ e tok ohinga,\n kongʼicho gie dirise manie kor ohinga,\n kendo kongʼicho gie bath dirisa.\n ","Jaherana nowuoyo kendo nowachona niya,\n “Aa malo jaherana, bi wadhiyo,\n yaye jaber.\n ","Ndalo chwiri osekalo;\n koth osechok kendo oserumo.\n ","Maua osechako thiewo e puothe;\n kinde mag wer osechopo,\n ndalo ma akuch oduglani werie mamit\n koro winjore e gwengʼwa.\n ","Yiend ngʼowu golo olembene mokwongo;\n thiepe mag mzabibu keyo tikgi mamit.\n Aa malo ibi, jaherana;\n bi mondo wadhiyo, yaye jaber.”\n ","Yaye akucha manie buche manie kor lwanda;\n kuonde mopondo manie kor gode,\n yie aneye wangʼi,\n kendo yie awinjie dwondi;\n nimar dwondi mit,\n kendo wangʼi ber neno.\n ","Maknwauru nyithind bwe ma pod tindo,\n maketho puothewa mag mzabibu;\n nikech dipo ka giketho mzabibuwa mosechako thiewo.\n ","Jaherana en mara kendo an mare;\n odongo maber e dier ondanyo.\n ","Nyaka chop piny yawre\n kendo tipo mag gik moko lal,\n duog ira, jaherana,\n mana kaka mwanda gi le mamoko ringo kadok e gode.\n "],["Otieno duto kane an e kitandana,\n ne amanyo ngʼat ma chunya ohero;\n ne amanye to ne ok ayude.\n ","Koro abiro aa malo kendo abiro wuotho koni gi koni e dala,\n abiro menyo e yore kod kuonde duto mopondo mag dala;\n abiro manyo ngʼat ma chunya ohero.\n Omiyo ne amanye to ne ok ayude.\n ","Jorito mag dala noyuda\n ka girito dala,\n mine apenjogi niya “Bende usenenonae ngʼat ma chunya ohero?”\n ","Gikanyono, kane pok asudo mabor kodgi,\n ne ayudo ngʼat ma chunya ohero.\n Ne amake matek, kendo ne adagi weye thuolo mondo odhi\n mine akele nyaka e od minwa, kama ne onywolae.\n ","Un nyi Jerusalem, asiemou gi nying nyakech kod mwanda manie e thim,\n ni kik utug hera kata chiewe ka sa ne pok oromo.\n  ","Mano to ngʼa mabiro koa e piny motimo ongoro\n machalo ka iro madhwolore,\n mowirore gi modhi mangʼwe ngʼar,\n kendo molosi gi gik madungʼ mangʼwe ngʼar mag jo-ohala madongo?\n ","Neuru, en gach Solomon,\n kikowe gi jolweny piero auchiel,\n ma gin jo-Israel maroteke,\n ","giduto gimanore gi ligangla,\n giduto gilony e kedo,\n ka ngʼato ka ngʼato nigi liganglane e bathe,\n koikore ne gik mabwogo ji gotieno.\n ","Ruoth Solomon noloso garino ne en owuon;\n nolose gi bepe moa Lebanon.\n ","Sirnige noloso gi fedha,\n to pinyne noloso gi dhahabu,\n kombene ne olicho gi nanga maralik,\n dier iye to nyi Jerusalem noumo gihera mogundho.\n ","Wuoguru oko, un nyi Sayun,\n wuoguru uneye Ruoth Solomon korwako osimbone mar loch,\n osimbo mar loch mane min mare osidhone,\n chiengʼ mane otimo arus, chiengʼno mane chunye oil.\n"],["Mano kaka ijaber, jaherana!\n Yaye, mano kaka ijaber!\n Wengeni neno mamuol ka akuru.\n Yie wiyi chalo gi kweth mag diek,\n malor koa e Got Gilead.\n ","Lekeni tar mana ka kweth mag rombe makoro eka oliel yiegi\n kendo mowuok kar luok.\n Moro ka moro wuotho gi nyithinde ma rude,\n kendo onge moro man kende.\n ","Pien dhogi chalo gi law marakwaro;\n kendo dhogi ber ahinya.\n Lembi moum gi law\n yom machalo mana gi olemo mongʼinore.\n ","Ngʼuti chalo gi osuch Daudi,\n mochungʼ tir gi chia;\n kuode alufu achiel oliero kuome,\n ma kargi duto gin kuodi mag jokedo.\n ","Thundeni chalo gi nyithi mwanda ariyo maromre\n adier gichalo gi nyithind mwanda ma rude,\n makwayo e kind ondanyo.\n ","Ka piny oseyawore\n kendo rumbi oserumo,\n eka abiro dhi ewi got kuma gik madungʼ tik mangʼwe ngʼar yudoree\n kendo nyaka ewi gode matindo miwangʼoe ubani.\n ","Ijaber e yore duto, jaherana;\n onge mbala moro amora e dendi.\n  ","Yaye jaherana, bi wadhi kodi ka waa e got Lebanon,\n adier bi koda walor ka waa Lebanon.\n Lor piny ia e chuny got Amana,\n lor ia ewi got mar Senir gi Hermon,\n wuog e bur sibuoche\n kendo wuog ewi got kama kwach oloko miechgi.\n ","Yaye jaherana,\n ka aneno kaka ingʼiya,\n kod tigo malich miliero\n e ngʼuti, to chunya rumo.\n ","Mano kaka herani miya mor, yaye osiepna, ma ahero;\n mano kaka herani kelo mor mangʼeny moloyo divai,\n kendo ngʼwe ngʼar moloyo modhi mamoko duto!\n ","Yaye jaherana, pien dhogi mit ka mor kich;\n lewi chalona chak kata mor kich.\n Lewni mirwako dungʼ tik mamit mana ka tik mamit mar got Lebanon.\n ","Yaye jaherana, ichalo gi puodho mochiel;\n kendo ka soko molor dhoge modin motegno.\n ","Yiende madongo e puothi gin olembe mongʼinore,\n molembegi beyo,\n kendo mit kaka olemb hena kod nad.\n ","Gin olembe mopogore opogore kaka nad kod safron,\n gi kalmas kod sinamon,\n kod yedhe mangʼwe ngʼar,\n kaka ubani gi mane-mane,\n kod apilo mamit mag tedo.\n ","Ichalo gi puodho ma thidhna ni e iye,\n bende ichalo gi soko mar pi mamol,\n kendo ichalo gi aore mamol kawuok ewi gode mag Lebanon.\n ","Wuogi ka ikudho, in yamb nyandwat,\n bende in yamb milambo kudhi!\n Kudhi e puotha,\n mondo tikne okere malach.\n We jaherana koro obi odonji e puothe\n kendo obil olembene moyiedhi kendo mamit.\n"],["Asebiro e puotha, yaye jaherana;\n asechoko ubani gi modhi madungʼ tik mangʼwe ngʼar,\n asechamo pednina kaachiel kod mor kich mara;\n kendo asemadho divaina kod chak.\n Yaye osiepena, chiemuru kendo methuru;\n yaye joherana, methuru ma romu.\n ","Ne anindo, to chunya ne neno.\n Lingʼ uwinji! Jaherana dwongʼo kowacho niya,\n “Yaye jaherana, yawna kendo winja maber,\n yaye jaherana mamuol mana ka akuru.\n Tho opongʼo wiya,\n kendo yie wiya opongʼ gi ngʼich mar otieno.”\n ","Aselonyo lepa,\n koro idwaro ni achak arwakra kendo?\n Aselwoko tienda,\n koro idwaro ni achak anyon lowo kendo?\n ","Jaherana nosoyo lwete e otuchi mar dhoot;\n chunya nochako gwecho ka dware.\n ","Ne aa malo mondo ayawne jaherana,\n kendo lwetena ne ton mo mangʼwe ngʼar ma nengone tek.\n Morno ma nengone tek mane ni e lith lweta nomieno\n pata mar dhoot.\n ","Ne ayawone jaherana,\n mi ayudo ka jaherana osewuok kendo osea!\n Chunya norumo kane odhi oyomba.\n Ne amanye, to ne ok ayude.\n Ne aluonge, to ne ok odwoka.\n ","Jorito noromo koda\n kane giwuotho gotieno e alwora mar dala.\n Ne gigoya marach ma gihinya;\n kendo jorito marichogo,\n ne omaya lawa!\n ","Amiyou chik, un nyi Jerusalem\n ni ka uyudo jaherana,\n to ubiro nyise nangʼo?\n Nyiseuru ni hera ma aherego odwaro nega?\n ","Ere kaka jaherani oloyo chwo mamoko,\n yaye jaber mogik e dier nyiri mabeyo duto?\n Ere kaka jaherani oloyo chwo mamoko,\n momiyo imiyowa chik ma kamano?\n ","Jaherana rieny kendo rapudo,\n oloyo chwo alufu apar.\n ","Wiye chalo dhahabu maler,\n yie wiye beyo kendo boyo,\n bende yie wiyego ratengʼ ka yie agak.\n ","Wengene chalo akuru\n mopiyo but aore mamol,\n moluoki gi chak,\n kendo ochan kaka kite ma nengogi tek.\n ","Lembe chalo gi apilo mokuogi\n magolo suya mamit.\n Pien dhoge chalo ondanyo,\n ma mo madungʼ tik mangʼwe ngʼar tonie.\n ","Bedene chalo gi luth mar dhahabu,\n mokedi gi kite ma nengongi tek.\n Dende chalo gi lak liech moywe maler,\n mokedi gi kit safir.\n ","Tiendene chalo gi sirni mag kit ombo\n mochungʼ e mise mag dhahabu maler.\n Onenore ka got mar Lebanon,\n kendo ongʼongʼore ka bepe sida mag Lebanon.\n ","Mano kaka dhoge mit nyodho,\n kendo ober moloyo chwo mamoko.\n Mano e jaherana, mano e osiepna,\n yaye nyi Jerusalem.\n"],["Jaherani olal kune,\n yaye jaber mogik e dier nyiri mabeyo?\n Jaherani ne oluwo kanye,\n mondo wakonyi manye?\n ","Jaherana osedhi e puothe,\n kama gik mangʼwe ngʼar dongoe,\n mondo omeny ei puothe\n kendo ochok ondanyo.\n ","Jaherana en mara kendo an bende an mare;\n omiyo omenyo e dier ondanyo.\n ","Jaherana, ijaber mana ka Tirza,\n ilongʼo mana ka Jerusalem,\n ichanori mana ka jolweny motingʼo bendeche.\n ","Gol wengegi kuoma;\n nikech giberna.\n Yie wiyi chalo kweth mag diek,\n malor koa e got Gilead.\n ","Lekeni tar mana ka kweth mag rombe\n mowuok kar luok.\n Moro ka moro wuotho gi nyithinde ma rude\n kendo onge moro man kende.\n ","Lembi ma iumo gi nanga\n chalo gi olemo mongʼinore mochiek makwar.\n ","Ruoth nigi mon piero auchiel\n gi mon mamoko piero aboro,\n kod nyiri mapok ongʼeyo chwo mokadho akwana.\n ","To an ahero mana nyako achiel kende,\n ma jaber ka akuru, en e nyar min kende,\n mohero malich.\n Jotich ma nyiri konene, to luonge ni nyako mogwedhi,\n to mond ruoth kod mon mamoko konene to pake.\n ","Ma to en ngʼa mabiro apoya ka piny madwa ru?\n Adier, ober ka dwe kendo ongʼangʼni ka wangʼ chiengʼ,\n bende ochanore ka sulwe moriedo.\n ","Ne alor mwalo nyaka e puoth mananas,\n mondo ane kaka gidongo e holo,\n kendo mondo ane ka mzabibu osechako golo maua\n kata ka olemo mongʼinore osechako chiek makwar.\n ","Apoya nono, kapok angʼeyo,\n gombona notingʼa motera nyaka dier geche joka ruoth.\n ","Yie iduogi, yie iduogi, yaye nyar jo-Shulam;\n yie iduogi, yie iduogi, mondo waneni!\n Ere gima omiyo ungʼiyo nyar jo-Shulam kamano,\n mana ka gima omielo miend Mahanaim?\n "],["Mano kaka tiendeni beyo kirwako pat pat,\n yaye nyar joka ruoth!\n Tiendeni pichni ka kite ma nengogi tek,\n ka gima jopecho molony ema opayo.\n ","Pendi ogomo ka wend agwata,\n ma divai moru maber ok rumie.\n Nungoni chalo pidh ngano mochok kaachiel,\n ma ondanyo olworo koni gi koni.\n ","Thundeni chalo gi nyithind mwanda ariyo,\n gichalo gi nyithind mwanda ma rude.\n ","Ngʼuti chalo gi kar ngʼicho\n motingʼore gi malo molos gi lak liech.\n Wengeni nyawni ka pi Yawo mar Heshbon\n but rangach mar Bath Rabim.\n Umi chalo gi kar ngʼicho motingʼore gi malo\n mar Lebanon momanyore gi Damaski.\n ","Wiyi miyi duongʼ mana ka Got Karmel,\n yie wiyi to ochanore ka orengo mar ruoth,\n kendo omako pach ruoth.\n ","Mano kaka ijaber kendo imiya mor,\n mano kaka imora, yaye jaherana!\n ","Dendi odongo mana ka othith,\n to thundi to chalo mana ka olemo,\n mogudore kanyachiel.\n ","Ne awacho niya,\n “Abiro lwenyo yiend othith;\n nyaka amak olembe gi lweta.”\n Mad thundeni chal gi olemb,\n mzabibu mochokore kanyachiel,\n to tik mar muchi chal gi olemo mayom,\n ","kendo dhogi chal mana gi divai mamit.\n Mad divai lor mos e dwond jaherana,\n kamol mos e kind lewe kod lekene komadhe.\n ","An mar jaherana,\n kendo gombone ni kuoma.\n ","Bi, jaherana, bi wadhi waba ei gwengʼ,\n kendo wanind oko e bunge.\n ","Bi wamondi gokinyi wadhi,\n e puothe mzabibu mondo wangʼiane,\n ka mzabibu oseolo,\n bende wangʼiane ka gisechako thiewo,\n kendo ka olembe mongʼinore oselokore makwar;\n kuno, ema abiro miyie herana.\n ","Kuno ema inyalo winjoe tik mar mandrake,\n kendo e odwa kanyo okanni gik mamit,\n motingʼo gik machon gi manyien,\n ma asebedo ka akanoni, yaye jaherana.\n "],["Ka dine ibedna owadwa mahie,\n mane wadhodhogo thuno achiel,\n to dine anyodhi, kapo ni ayudi oko,\n kendo onge ngʼama dine ochaya.\n ","Dine amako badi, mi akeli nyaka\n e od minwa kama ne opuonjae.\n Dine amiyi divai moketie yedhe madungʼ tik mamit mondo imadhi;\n kendo dine amiyi olemo mongʼinore makwar.\n ","Bade ma koracham oteno wiya,\n to bade ma korachwich okwaka.\n ","Un nyi Jerusalem, asiemou ni kik\n utug hera kata chiewe ka sa ne pok oromo.\n ","Mano to ngʼa mabiro koa e piny motimo ongoro\n koyiengore kuom jaherane?\n Ne achiewe e bwo yadh olemo mayom;\n kanyo ema ne minu omake ichni,\n kendo kanyo ema ngʼat mane muoch okayo nonywolie.\n ","Para e chunyi kinde duto,\n kendo wiyi kik wil koda;\n nikech hera nigi teko mana ka tho, kendo nyiego ma\n hera nigo tut mana ka bur tho.\n Herano liel ka mach mabebni,\n kendo mana ka ligek mach maduongʼ.\n ","Pige mathoth ok nyal nego hera;\n kendo kata aore maringo ok nyal ywere.\n Ka dipo ni ngʼato dichiw mwandu duto mag ode\n mondo oyud hera, to mano dibed fuwo maduongʼ.\n ","Wan gi nyaminwa moro matin,\n kendo thundene pok obedo madongo.\n Angʼo mwanyalo timone\n nyaminwa chiengʼ ma wuowi obiro dware?\n ","Ka dine bed ni en ohinga,\n to dine wagero osuch fedha kuome.\n To ka dine obed ni en dhoot,\n to dine walore gi thigo mar bap sida.\n ","An to an ohinga,\n kendo thundena ochungʼ,\n ka ohinga moger motingʼore gi malo.\n Kuom mano, asebedone wangʼ monenogo,\n kendo asemiyo obedo gi kwe.\n ","Solomon ne nigi puoth\n mzabibu kama iluongo ni Baal Hamon;\n kendo ne oketo puotheno e lwet jopur.\n Moro ka moro kuomgi nonego chul Solomon kilo,\n apar gachiel gi nus mar fedha kuom olembene.\n ","An to an gi puotha awuon mar mzabibu;\n to in Solomon in to bed abeda gi kilo apar gachiel,\n gi nusgo miyudo kuom jopur,\n to un jopur un bende beduru abeda gi kilo,\n ariyo gi nusgo moyudo kuom poku.\n ","In midak e puothe mzabibu\n kaachiel gi osiepeni mabudhi,\n yie awinjie dwondi gie puodho kuno!\n ","Bi wadhi, jaherana,\n kendo chal gi mwanda kata le,\n mamoko manie thim mochungʼ\n ewi gode mopongʼ gi yedhe madungʼ tik mangʼwe ngʼar.\n"]],"Isaiah":[["Fweny ma wuoyo ewi Juda kod Jerusalem mane Isaya wuod Amoz oneno e ndalo loch Uzia gi Jotham gi Ahaz kod Hezekia mane gin ruodhi Juda.\n  ","Winji yaye polo! Chik iti, yaye piny!\n Nikech Jehova Nyasaye osewuoyo:\n asepidho nyithindo mobedo madongo,\n to gisepiem koda.\n ","Rwath ongʼeyo wuon,\n kendo kanyna ongʼeyo kund wuon,\n to jo-Israel ok ongʼeya adier;\n joga awuon onge gi winjo.\n  ","Yaye oganda ma joricho,\n koth ji mogangore gi timbe mamono,\n kanyakla mar joma timbegi richo,\n nyithindo mochiwore ne timbe acheje!\n Giseweyo Jehova Nyasaye;\n gisejaro Jal Maler mar Israel\n giselokone ngʼegi.\n  ","Angʼo momiyo pod usiko kudwaro kum?\n Angʼo momiyo usiko kungʼanyo?\n Wiyeu opongʼ gi adhonde\n kendo chunyu opongʼ gi lit.\n ","Kochakore e tiendu nyaka ewiu\n onge kama ngima,\n kendo upongʼ gi adhonde,\n kuonde moriemo,\n kod kuonde moridhore mapok oketie yath,\n mapok otwe kata wiroe yath.\n  ","Pinyu odongʼ gunda,\n miechu madongo osewangʼ gi mach;\n puotheu jopinje mamoko osemau\n mana kuneno gi wangʼu,\n ma gidongʼ gundni mana ka joma wasigu oseriembo.\n ","Nyar Sayun odongʼ\n ka kiru manie e puoth mzabibu,\n kata ka abila e puoth budho\n kendo ka dala maduongʼ ma wasigu omonjo.\n ","Ka dine Jehova Nyasaye Maratego\n ok oweyo jomoko kuomwa otony,\n to dine wachalo gi jo-Sodom,\n adier dikoro ne wachalo kaka jo-Gomora.\n  ","Winjuru wach Jehova Nyasaye un jotelo mag Sodom,\n chikuru itu ne chike mag Nyasachwa un oganda man Gomora!\n ","Jehova Nyasaye wacho kama:\n “Misengini mangʼeny mutimogi amon-go.”\n Aol gi misengini\n miwangʼo pep mag imbe kaachiel gi boche mag jamni machwe.\n Ok amor\n gi remb rwedhi gi mag imbe kod mag nywogi.\n ","Ere ngʼama osekwayou gigo ka ubiro e nyima,\n donge mano en dwanyo hekalu mara maler.\n ","Kik ukel misengini maonge tich e nyima!\n Tik ubanino dungʼna marach,\n kendo sewni mutimo ka dwe opor,\n gi mag Sabato kata e chokruoge duto ok amorgo.\n ","Sewni mutimo ka dwe opor kod sewni moyier\n chido chunya,\n giselokore tingʼ mapek matura bende aol gi tingʼogi.\n ","Ka utingʼo bedeu malo kulemo\n to anapandnu wangʼa,\n kendo kata ulem machal nade\n to ok anadwoku.\n  Lweteu osechwero remo mangʼeny!\n  ","Lwokreuru mondo ubed maler.\n Goluru timbeu mamono\n e wangʼa!\n ","Weuru timbeu maricho;\n to upuonjru timbe mabeyo!\n Dwaruru tim makare,\n kendo jiwuru joma ithiro.\n Bende nyaka une ni nyithind kiye\n kod mon ma chwogi otho oyal buchegi e yo makare kare.\n  ","Jehova Nyasaye wacho niya,\n “Biuru machiegni mondo wapor wach,\n kata obedo ni richou kwar manade\n to ibiro luoki magibed matar ka pe,\n bende kata bed ni gikwar malich\n to nobed marachar ka pamba.\n ","Ka uyie kuoma muboloru kendo umako chikena duto,\n to unucham gik mabeyo mag piny;\n ","to ka udagi kendo ungʼanyo\n to ligangla notieku.”\n Nimar an Jehova Nyasaye ema asewacho.\n  ","Neye kaka dala maduongʼ ma yande oluoro Nyasaye\n koro oselokore ochot!\n Kinde moko ne en kama adiera odakie,\n tim makare ne yudore,\n to tinde jonek ema opongʼe.\n ","Fedha magu oselokore chuoth nyinyo\n bende divai magu mogen oseruw gi pi.\n ","Jotendu ongʼanyo\n kendo gin e kanyakla mar jokwoge,\n giduto gihero asoya,\n kendo gihero gik makonyogi giwegi.\n Ok giyal buche nyithind kiye kare,\n bende weche mamon ma chwogi otho okelo e nyimgi ok gidew.\n  ","Kuom mano, Ruoth Nyasaye ma en Jehova Nyasaye Maratego,\n kendo Jehova Nyasaye mar kanyakla mar Israel wacho kama:\n “Anayud kwe kuom jok ma jara\n kendo nachul kuor ne wasika.\n ","Anachwadu gi masiche\n kendo anapwodhu maler,\n mi agol timbeu mamono duto.\n ","Bangʼe anaduognu jongʼad bura makare kaka ne timore e ndalo machon,\n kendo jongʼad rieko mane nitie aa chakruok.\n Eka noluongu ni\n Dala Maduongʼ mar Tim Makare,\n Dala Maduongʼ Madiera Nitie.”\n  ","Sayun nopwodh gi bura makare\n bende joma oyie modak e iye norit kod adiera.\n ","To joma ongʼanyo kod joricho duto\n gi joma oweyo Jehova Nyasaye notiek chuth.\n  ","Wiu nokuodi gi tiend yiende mag ober\n ma umorgo kutimoe misengini,\n kendo unubed gi kuyo kuom puothe\n museyiero mondo ulemie.\n ","Ubiro chalo kaka yiend ober ma ite ner\n kendo kaka puodho ma ok yud pi.\n ","Ngʼat maratego e dieru nodok manyap,\n kendo tekone nowuog mana ka pilni,\n kendo gigo duto nowangʼ pep\n maonge ngʼama nyalo nego majno.\n"],["Ma e fweny mane Isaya wuod Amoz noneno kuom Juda kod Jerusalem:\n  ","E ndalo giko\n got mogerie hekalu mar Jehova Nyasaye nobed gi teko\n e kind gode duto molwore,\n kendo ibiro tingʼe malo moyombo gode duto\n kendo ogendini duto nobi ma pongʼe.\n ","Ogendini mangʼeny nobi kawacho niya,\n “Biuru wadhi e got mar Jehova Nyasaye,\n e od Nyasach Jakobo.\n Enopuonjwa wechene\n mondo wawuothie e yorene.”\n Chik nowuog Sayun,\n kendo wach Jehova Nyasaye nowuog koa Jerusalem.\n ","Obiro ngʼado bura e kind ogendini\n kendo nokel kwe e kind ogendini mangʼeny.\n Ginithedh ligengligi olokre kwe mag pur\n kendo tongegi ginithedhi olokre pende keyo.\n Onge piny mano kedi gi nyawadgi gi ligangla\n bende ok ginichak gipuonjre ne lweny kendo.\n  ","Yaye od Jakobo,\n biuru mondo wawuoth e ler mar Jehova Nyasaye.\n ","Yaye Jehova Nyasaye, isejwangʼo jogi,\n jogi ma nyikwa Jakobo.\n Gipongʼ gi timbe mag mudho kod timbe mag jwok moa yo wuok chiengʼ,\n gitimo timbe jwok ka jo-Filistia,\n kendo gin e winjruok gi joma ok oyie.\n ","Pinygi opongʼ gi fedha kod dhahabu;\n kendo mwandugi okadho akwana.\n Pinygi opongʼ kod farese;\n ngechegi mag lweny okadho akwana.\n ","Pinygi opongʼ kod nyiseche manono;\n gilamo gik ma gipayo kod lwetgi,\n gigo ma lwetgi ema oloso.\n ","Omiyo dhano nodwok piny\n kendo ogendini mangʼeny noma teko,\n kuom mano ok nowenegi.\n  ","Donjuru e buche manie kind lwendni, ponduru e buche manie lowo\n ka luoro omakou nikech,\n duongʼ malich mar Jehova Nyasaye kod tekone!\n ","Wangʼ teko mar ngʼama janjore nothir\n kendo sunga mag ji nodwok piny;\n Jehova Nyasaye kende ema notingʼ nyinge malo odiechiengno.\n  ","Jehova Nyasaye Maratego owalo odiechiengʼ\n manokumie josunga,\n joma kawore gi jogo matingʼore malo duto\n (mi nodwokgi piny),\n ","nimar yiende sida duto maboyo moriere man Lebanon\n kendo yiende mag ober duto man Bashan,\n ","kaachiel gi gode maboyo duto\n gi gode matindo duto motingʼore malo,\n ","gi kuonde moger malo mag jorito,\n kendo gi ohinga mochiel motegno,\n ","kod meli mangʼeny duto mag ohala\n gi yiedhi molos mabeyo.\n ","Wich teko mar dhano ibiro dwoko piny\n kendo sunga mag ji nothir,\n mi Jehova Nyasaye kende ema notingʼ malo odiechiengno,\n ","kendo nyiseche manono notiek pep.\n  ","Ji noring kapondo e buche manie kind lwendni\n to gi buche manie lowo,\n ka luoro omakogi\n nikech duongʼ malich mar Jehova Nyasaye,\n kod e kindeno mano thinyre mondo oyieng piny.\n ","E kindeno ji nojwangʼ\n nyiseche manono molos gi fedha kod dhahabu ma yande gilamo,\n kaachiel gi oyieyo kod olik tiga.\n ","Ji noring kapondo e buche manie kind lwendni\n kod buche manie kor lwanda,\n ka luoro omakogi\n nikech duongʼ malich mar Jehova Nyasaye kod tekone,\n e kindeno mano thinyre mondo oyieng piny.\n  ","We keto genoni kuom dhano nimar dhano,\n en mana muya kende mawuok e ume.\n Koso en angʼo man kuome maber?\n"],["Neuru koro Ruoth Nyasaye,\n ma en Jehova Nyasaye Maratego,\n biro tieko mich kod kony\n mikelo ne Jerusalem kod Juda.\n Notiek kit chiemo duto kod pi\n ","thuondi maroteke kod jolweny,\n gi jongʼad bura gi jonabi\n gi jokor wach kod jodongo,\n ","jatend lweny morito ji piero abich gi joma ogen,\n jongʼad rieko, jopecho molony kod joma olony e wach.\n  ","Anaket mana yawuowi obed jotendgi,\n to rawere matindo noritgi.\n  ","Ji nosandre kendgi giwegi,\n ka ngʼato sando mana wadgi owuon\n bende jogo modak mokiewo nosandre kendgi giwegi.\n Jomatindo notug lweny gi jomadongo,\n kendo ji ajiya nocha joma ogen.\n  ","Ngʼato nochun achiel kuom owetene\n manie dala wuon-gi kowacho niya,\n “In ema in-gi lep loch, koro telnwa;\n kendo ibed gi teko ewi pinywa mokethoreni.”\n ","To e kindeno ngʼatno nodwoki niya,\n “Ooyo ok dabed ruodhu,\n nimar aonge gi chiemo kata lewni e oda\n madimi uketa abed jatend ogandani.”\n  ","Jerusalem yiengni,\n bende Juda mukore;\n wechegi kod timbegi opogore gi dwach Jehova Nyasaye,\n nimar ok omi duongʼne nenre e diergi.\n ","Wangʼ-gi nyiso ni gin joricho\n kendo richogi oyangore e lela mana ka richo mane ni Sodom,\n bende gionge gi wichkuot.\n Yaye, mano kaka ginine malit\n nikech gisekelo masira kuomgi giwegi.\n  ","Kone joma kare ni gin johawi,\n nimar giniyud pok kuom tichgi matek.\n ","Yaye, mano kaka nobed malit ne joricho nikech masira nobed kuomgi.\n Enokumgi kuom gik maricho ma lwetgi osetimo.\n  ","Jomatindo ema thiro joga\n kendo mon ema jotendgi.\n Yaye joga, jotendu osewuondou,\n momiyo ubaro uweyo yo.\n  ","Jehova Nyasaye osebedo e kom bura\n mondo ongʼad bura ne oganda.\n ","Sa ngʼado bura mar Jehova Nyasaye\n kuom jodongo kod jotend joge osechopo,\n kowacho niya, “Un ema useketho puotha mar mzabibu\n kendo gik ma uyako kukawo e ut joma odhier opongʼo uteu.\n ","En angʼo momiyo usando\n kendo uthiro joga modhier?”\n Ruoth Nyasaye, ma en Jehova Nyasaye Maratego ema owacho.\n  ","Jehova Nyasaye wacho niya,\n “Mond Sayun sungore kendo kawore, gingʼayo ngʼutgi malo,\n kendo giningʼo wengegi.\n Bende giwuotho ka gingʼadore,\n ka gara manie tiendgi ywak.\n ","Kuom mano Ruoth Nyasaye biro kelo adhonde ewi mond Sayun,\n kendo Jehova Nyasaye nomi timbegi mamono nenre ratiro.”\n ","Odiechiengʼno Ruoth Nyasaye biro mayogi gik ma gilichorego kaka: bangli gi kitembini mag wich kod tigo mag ngʼut,\n","gi tigo miliero e it gi bangli mag lwetgi kod kitamba miliero e ngʼut,\n","gi kitembini mag wich, gi thiwni mag ofunj tielo, gi misip gi chupni motingʼo gik mangʼwe ngʼar kod ris,\n","gi tere mag lwedo gi mag um,\n","lewni mayom gi kode gi mifuke mag lwedo,\n","kod kio, gi lewni mabeyo gi lewni miliero e ngʼut kod mago miumogo wangʼ.\n ","Kar winjo tik mangʼwe ngʼar to unuwinj mana tik madungʼ marach;\n kar bedo gi okanda to tol ema nutwerugo;\n kar bedo gi yie wich molos maber to bondo ema unudongʼ-go;\n kar bedo gi lewni mabeyo to unurwak mana pien gugru,\n kar bedo gi wangʼ man-gi chia to adhonde nopongʼ dendu.\n ","Chwou notiek gi ligangla\n kendo jolweny magu norum e lweny.\n ","Nduru gi ywak mag dengo nopongʼ dhorongeye mag Sayun,\n kendo dalano nodongʼ nono kokethore.\n"],["E kindeno mon abiriyo\n biro laro dichwo achiel,\n kagiwacho niya, “Wanacham chiembwa wawegi\n kendo wanarwak lepwa wawegi,\n makmana yienwa mondo oluongwa gi nyingi\n mondo igolnwa wichkuot!”\n ","E kindeno Bad Yath mar Jehova Nyasaye nobed maber kendo man-gi duongʼ, kendo olemo mar piny nobed mor kod duongʼ ne jo-Israel motony.\n","Eka joma noyud kotony e Sayun kod Jerusalem noluong ni jomaler, ma gin kar romb ji duto moyud kangima e Jerusalem\n","Ruoth Nyasaye noluok richo mag mond Sayun; kendo enopwodh remo manochwer Jerusalem gi roho mar ngʼado bura kod roho mar mach.\n","Bangʼe Jehova Nyasaye nokel rumbi mar iro ne ji godiechiengʼ kendo ligek mach mangʼangʼni gotieno e Got Sayun. Duongʼni nobed ka yath maduongʼ makelo tipo.\n","Nobed mana ka tado makelo tipo ka chiengʼ rieny kendo ka kama ji ringo tonyie ka bwok ne koth kod ahiti maduongʼ.\n"],["Abiro wero wend ngʼat ma ahero,\n wer mar puothe mar mzabibu niya:\n Jal ma ahero ne nigi puoth mzabibu\n e bath got kama omewo.\n ","Ne opure maber mogolo kite duto manie iye\n kendo opidhoe olembe mabeyo ahinya moyier.\n Ne ogero kama otingʼore gi malo mar ngʼicho e chuny puodhono\n bende noloso kama ibiyoe mzabibu.\n Eka nomanyo olembe mabeyo\n to kata kamano neginyago mana olembe maricho.\n  ","“Koro un joma odak Jerusalem to gi jogo modak Juda;\n ngʼadieuru bura e kinda kod puotha mar mzabibu.\n ","Angʼo machielo mane onego otim e puotha mar mzabibu\n maloyo mano mane atimone?\n Kane adwaro olembe mabeyo\n to angʼo mane omiyo onyago mana mago maricho?\n ","Koro abiro nyisou\n gima abiro timo ne puotha mar mzabibu:\n Abiro golo chiende oko,\n kendo ibiro kethe,\n abiro muko ohingane\n kendo nonyone piny.\n ","Bende anaweye kojwangʼore\n ma ok olose kata doye kendo ongʼono,\n kod kuthe ema nodongie.\n Abiro chiko boche polo\n mondo kik koth ochwene.”\n  ","Puoth mzabibu mar Jehova Nyasaye Maratego\n en od jo-Israel,\n kod jo-Juda\n e puodho mamiye mor.\n Osedwaro mondo ngʼado bura makare obedie,\n to oneno mana nek\n kendo osedwaro mondo one tim makare,\n to owinjo mana ywak mar lit.\n ","Unune malit, un joma mayo ji utegi ma gisegero\n kendo umayo ji puothegi,\n maonge kama odongʼ\n ma udongʼ ka udak kendu e pinyno.\n ","Jehova Nyasaye Maratego osewacho ayanga ka awinjo ni:\n “Kata kamano ute madongo biro dongʼ gunda,\n kendo ute madongo moger mabeyo biro dongʼ maonge joma odakie.\n ","Heka apar mar mzabibu nogol mana olemo karaya achiel kende,\n kendo kodhi moromo gorogoro nonyag cham maromo debe kende.”\n  ","Unune malit un joma chiewo gokinyi\n kulawo kuonde kongʼo,\n un ma ubudho kuneno nyaka chuny otieno\n ka umer maonge rieko.\n ","Gitimo nyasigi gi kongʼo, gi nyatiti, gi orutu,\n gi oyieke kod asili,\n to ok gidewo gik ma Jehova Nyasaye osetimo\n bende ok giluoro tij lwete.\n ","Omiyo koro joga biro dhi e twech\n nikech bedo maonge winjo;\n jotendgi kech biro nego,\n Kendo oganda modongʼ to riyo ema biro nego.\n ","Kuom mano piny joma otho ongʼamo dhoge malach\n ka dande oyawore malich;\n kendo enomuony jotelo kod oganda mamoko\n e kinde ma gikokee gi mor.\n ","Omiyo dhano nodwok piny\n kendo ogendini duto nogol tekogi,\n kendo timbe jonjore notieki.\n ","To Jehova Nyasaye Maratego notingʼ malo gi timne makare,\n kendo Nyasaye maler nonyis lerne gi timne makare.\n ","Eka rombe nokwa e legegi giwegi;\n to nyirombe nokwa e gundni mane mag jomoko.\n  ","Unune malit un joma osiko katimo richo ka umede gi miriambo,\n kod timbe anjawo,\n ","kod joma wacho ni joga niya, “Nyasaye mondo oreti,\n kendo otim gima odwaro timo,\n mondo wanene.\n We gima Jal Maler mar Israel dwaro timo otimre\n mondo wangʼeye.”\n  ","Mano kaka nobed malit ne joma luongo tim mamono ni ber\n to tim maber ni rach;\n jogo maketo mudho kar ler\n to kar ler gikete mudho,\n joma keto gik makech kar mamit\n to mamit giketo kar makech.\n  ","Mano kaka nobed malit ne jogo mariek e wengegi giwegi\n kendo kwano ni ongʼeyo gik moko duto.\n  ","Mano kaka nobed malit ne thuondi mag madho kongʼo\n kendo molony e ruwo kongʼo makech.\n ","Un ma uweyo joketho nikech asoya,\n to joma onge ketho ema utamo e adiera margi.\n ","Kuom mano kaka lew mach wangʼo yugi\n kendo kaka lum motwo lal nono e mach,\n e kaka tiendgi notow\n bende maua mawuok e itgi nolwar mana ka buru,\n nikech gisedagi chik mar Jehova Nyasaye Maratego\n kendo chayo wach Jal Maler mar Israel.\n ","Kuom mano Jehova Nyasaye osekecho gi joge;\n kendo oserieyo bade kuomgi monegogi.\n Gode yiengni kendo\n ringre joma otho odhurore e wangʼ yore ka yugi.\n  To kata bed ni magi duto osetimore,\n to mirimbe pod ok okwe,\n nimar pod okecho kodgi.\n  ","Otingʼo bandera malo ne ogendini moa mabor,\n kendo ogoyo tungʼ koluongo jogo moa e tunge piny.\n Gibiro mapiyo piyo\n ka giringo matek.\n ","Onge kata mana ngʼato achiel kuomgi ma ol kata machwanyore,\n bende onge kata ngʼato achiel kuomgi ma nindo tero,\n bende onge moro ma okanda ombekni e nungone\n kata ma tond wuochene ochot.\n ","Asernigi bith\n bende atungegi duto oywa motegno,\n kendo faresegi ombongʼ tiendgi ojingʼ,\n tiend gechegi winyore ka kalausi.\n ","Giruto ka sibuor\n kendo gingʼur ka sibuoche matindo,\n bende gimor ka gidwaro mako le,\n mi gitingʼ-gi e dhogi maonge ngʼama nyalo resogi.\n ","Odiechiengno ginirut kuome\n mana ka mor mar ataro.\n Kendo ka ngʼato ongʼiyo pinyno\n to none mudho gi kuyo;\n kata mana ler mar chiengʼ boche polo noum.\n"],["E higano mane Ruoth Uzia othoe, naneno Ruoth Nyasaye kobet e kom duongʼ motingʼore malo kendo omi luor, ka tiend lawe opongʼo hekalu.\n","E wiye malo malaike miluongoni serafi ochungʼe kamoro ka moro nigi bwombe auchiel ka bwombe ariyo giumogo wengegi, to bwombe ariyo mamako giumogo tiendegi, to bwombe ariyo modongʼ gihuyogo.\n","Negiluongore moro ka moro kagiwacho ni:\n “Maler, Maler, Maler en Jehova Nyasaye Maratego;\n piny duto opongʼ gi duongʼne.”\n ","E seche mane dwondgi kok kamano, mise mag dhoudi ne yiengni kendo hekalu ne opongʼ kod iro.\n ","Ne aywak niya, “mano kaka lit! Arumo chuth! Nimar an ngʼat ma dhoge wacho gik ma ok ler kendo adak e kind joma wechegi ochido, eka an to aseneno Ruoth, ma en Jehova Nyasaye Maratego gi wangʼa awuon.”\n ","Eka achiel kuom malaike miluongo ni serafi nohuyo mochopo buta kotingʼo mach e lwete, mosegolo gi ramaki e kendo mar misango.\n","Nokawo gino momulogo dhoga mi owacho niya, “Ne, koro asemulo lewi, mi kethoni oseweni kendo richoni osepwodhi.”\n ","Eka ne awinjo dwond Ruoth Nyasaye kapenjo niya, “Ere ngʼama abiro oro? Koso en ngʼa monego odhinwa?”\n Kendo ne adwoko niya, “Eri antie, ora!”\n ","Eka nowacho niya, “Dhiyo kendo iwachne jogi kama:\n “ ‘Ubiro siko kuwinjo weche miwacho\n to wach ok nodonjnu ngangʼ;\n ubiro siko kungʼicho,\n to ok unune gimoro.’\n ","Ket chuny jogi obed modhil,\n kendo mi itgi dinre ma ok winj wach,\n bende wengegi obed ma ok nen.\n Nono to dipo ka wengegi oneno,\n kendo itgi owinjo wach,\n kendo mi chunygi ofwenyo tiend weche,\n mi gilokre ma chang-gi.”\n ","Eka napenjo niya, “Yaye Ruoth Nyasaye, mano notimre nyaka karangʼo?”\n Kendo nodwoko niya,\n “Nyaka chop mier madongo ruombre piny madongʼ gunda\n maonge joma odakie,\n bende mi udi ma ji odakie ojwangʼ\n kendo puothe duto kethre mi jwangʼ-gi,\n ","bende nyaka ndalo ma Jehova Nyasaye oriemboe ji duto mabor\n ma piny odongʼ malich ka gunda.\n ","Kata bedni achiel kuom apar mar jogi nodongʼ e piny,\n to gin bende notiekgi pep.\n To mana kaka yiende mag ngʼowu kod yiend ober\n motongʼ mowe osiki loth,\n kamano e kaka jo-Nyasaye mabiro dongʼ e piny nochal gosikino.”\n"],["E kinde mane Ahaz wuod Jotham ma wuod Uzia, ne ruodh Juda, ruoth Rezin mar Aram to gi Peka wuod Remalia ruodh Israel nomonjo Jerusalem gi lweny, to ne ok ginyal loye.\n ","Eka nowach ne od Daudi niya, “Jo-Aram osetimo winjruok gi jo-Efraim,” omiyo chuny Ahaz gi joge kihondko osemako, mana ka yien manie bungu ma yamo yiengo.\n ","Eka Jehova Nyasaye nowachone Isaya niya, “Wuogi in kaachiel gi wuodi miluongo ni Shear-Jashub udhi mondo urad gi Ahaz kama oula madonjo e yawo mamalo ogikie mantie but yo miluongo ni Puoth Jaluok lewni.\n","Wachne ni, ‘Bed motangʼ, hori kendo kik iluor. Kik chunyi nyosre nikech osiki ariyo mag mach motimo iro, machal gi mirima mager mar Rezin kod Aram to gi mar wuod Remalia.\n","Aram, Efraim kod wuod Remalia osechikoni obadho mondo otieki, kagiwacho niya,\n","“Wadhi mondo wamonj Juda, wakidhe matindo tindo kendo wapoge e kindwa wawegi bangʼe waket wuod Tabel obed ruodhe.”\n","To kata kamano ma e gima Jehova Nyasaye Manyalo Gik Moko Duto owacho,\n “ ‘Ok giniyud thuolo,\n bende ok notimre,\n ","nimar dala maduongʼ mar Aram en Damaski,\n to jatend Damaski en Rezin.\n Kuom higni piero auchiel gabich\n Efraim notieki ma kare nolal nono.\n ","Dala maduongʼ mar Efraim en Samaria,\n kendo jatend Samaria en mana wuod Remalia.\n Omiyo ka ok ichungʼ motegno e yie mari,\n to ok inichung ngangʼ.’ ”\n ","Jehova Nyasaye nowuoyo gi Ahaz kendo kawacho niya,\n","“Kwa Jehova Nyasaye ma Nyasachi ranyisi moro amora moa mwalo e bur piny kata moa e polo malo.”\n ","To Ahaz nowacho niya, “Ok abi kwayo to bende ok abi temo Jehova Nyasaye.”\n ","Eka Isaya nowacho niya, “To un joka Daudi, koro winjuru! Chand muchandogo ji pok oromou? Koso pod udwaro chando Nyasacha bende?\n","Kuom mano Ruoth Nyasaye owuon biro miyou ranyisi machal kama: Nyako ngili biro mako ich minywol wuowi, ma noluonge ni Imanuel (tiende ni Nyasaye nikodwa).\n","Obiro chamo mana mor dhiangʼ kod mor kich nyaka chop orom pogo rach gi ber.\n","To kapok nyathino ongʼeyo pogo rach gi ber, to pinjeruodhi ariyo miluorogo notieki.\n","Kokalo kuom ruodh Asuria, Jehova Nyasaye biro kelo kuomi gi kuom jogi kod od wuonu masira mane pok oneye nyaka ne Efraim pogre gi Juda.”\n ","E kindeno Jehova Nyasaye nochok lwangʼni kawuok e aore mag Misri kendo notug kich koa e piny Asuria.\n","Giduto ginibi kendo ginidagi kuonde holo kod buche mag lwendni kendo e bungu mag kuthe kod sokni duto.\n","E kindeno Ruoth Nyasaye nokonyre gi wembe mokwa tok Aora kocha ma en ruodh Asuria, mondo olielgo yie wiyeu, yie tiendeu kod yie tiku bende.\n","E kindeno ngʼato biro yudo konyruokne koa kuom nyaroya kod diek ariyo.\n","To nikech chak mangʼeny manonyiedh kuomgi enonwangʼ mor dhiangʼ mochamo. Jogo duto manodongʼ e pinyno nocham mana mor dhiangʼ kod mor kich.\n","E kindeno kuonde duto ma yande nitie mzabibu mangʼeny, maromo pesa mangʼeny nolokre pedo kod kuthe.\n","Ji nodhi kuno gi atungʼ kod asere nikech pinyno duto nopongʼ gi pedo kod kuthe.\n","To kuom gode matindo ma yande ipuro gi kwer, to ok unudhie kendo nikech luoro mar pedo mogawore kod kuthe, to ginibed kuonde ma dhok gi rombe kwayoe.\n"],["Jehova Nyasaye nowachone niya, “Kaw kalatas maduongʼ kendo indik wachni gi kalam mongʼongʼore ni Maher-Shalal-Hash-Baz, tiende ni yeko biro chako timore machiegni.”\n","Kendo abiro luongo Uria jadolo kod Zekaria wuod Jeberekia mondo gibedna joneno mar adier.\n","Bangʼe ne ariwora gi chiega ma janabi madhako kendo ne omako ich mi onywolo wuowi kendo Jehova Nyasaye nowachona niya, “Chake wuowino ni Maher-Shalal-Hash-Baz.\n","Kapok nyathino odongo mongʼeyo luongo ‘wuonwa’ kata ‘minwa,’ to mwandu duto mag Damaski kaachiel gi gik moyaki mag Samaria notingʼ gi ruodh Asuria.”\n ","Jehova Nyasaye nowuoyo koda kendo kawacho niya,\n ","“Nikech jogi osedagi,\n pi mamol mamuol kawuok Shilo,\n kendo gi mor mana gi Rezin\n kod wuod Remalia,\n ","Omiyo Ruoth Nyasaye biro kelo kuomgi\n oula mopongʼ mag Aora,\n ma en ruodh Asuria gi joge mag lweny.\n Pi Aora nopongʼ wengene\n ma nomuom gengene,\n ","kendo obiro muomo piny Juda\n mi ochop koni gi koni kokadho e diere,\n kendo kopongʼ thich nyaka oulano nokwak pinyu duto,\n yaye Imanuel!”\n  ","Chokreuru ne lweny, un ogendini, ka luoro omakou!\n Chikuru itu un ji duto manie pinje maboyo!\n Bende ikreuru ne lweny ka luoro omakou!\n Bende ikreuru ne lweny ka luoro omakou!\n ","Kata dabed ni ungʼado rieko kuom gik mudwaro timo to ibiro thirgi;\n bende kata dabed ni uchano gima udwaro timo to ok notimre,\n nikech Nyasaye nikodwa.\n ","Jehova Nyasaye ne owuoyo koda ka bade maratego ni kuoma, kosiema ni mondo kik awuothi e yore mag ogandani. Nowacho niya,\n ","“Gima jogi luongo ni andhoga\n Kik uluong ni andhoga;\n bende kik iluor gik ma giluoro\n kendo kik gibwogi.\n ","Jehova Nyasaye Maratego ema onego ikwan ka ngʼat maler,\n en ema onego umiye luor,\n kendo en ema onego kibaji mare goyi,\n ","kendo en ema nobed kare maler;\n to ne jo-Israel kod jo-Juda,\n enobed kidi machwanyo ji\n kendo lwanda mamiyo gipodho.\n Chutho enobed obadho\n ma jo-Jerusalem nomokie.\n ","Ji mangʼeny kuomgi nochwanyre\n mi gore piny kendo tur,\n nochiknegi obadho ma makgi.”\n  ","Koro twe kalatas mondikie wechego motegno\n kendo chan chikego e nyim jopuonjrena.\n ","Abiro dwaro Jehova Nyasaye\n ma opando wangʼe ne od Jakobo.\n Abiro keto genona kuome.\n ","Eri an kaachiel gi nyithindo ma Jehova Nyasaye osemiya. Wan e ranyisi kod honni e piny Israel koa kuom Jehova Nyasaye Maratego modak e got mar Sayun.\n ","Ka ji wachonu ni manyuru rieko kuom ajuoke gi jo-nyakalondo madhum kendo jajni, to donge dhano onego penj wach kuom Nyasaye? Angʼo momiyo upenjo joma otho wach mar joma ngima?\n","To kar timo kamano to nonuru chike Nyasaye kod wechene! Ka ok ginyal wuoyo kaluwore gi wachni to ok ginyal konyo ngʼato.\n","Ginitangni e piny ka githagore kendo ka gidenyo, kendo e kindeno ma kech onurogi, igi nowangʼ matek mi gikwongʼ ruodhgi kod Nyasachgi.\n","Eka ginikulre ka gingʼiyo piny, to chandruok gi mudho kod chuny malit ema ginine kendo noriembgi mawitgi e mudho mandiwa.\n"],["Kata kamano, joma ne nigi chandruok ok nochak obed gikuyo kendo. E ndalo mosekadho Nyasaye nomiyo piny Zebulun gi piny Naftali odoko pinje michayo, to e ndalo mabiro Jehova Nyasaye notingʼ malo Galili mar ogendini man yo nam modak e tiend aora Jordan:\n ","Joma wuotho e mudho\n oseneno ler maduongʼ;\n jogo modak e piny man-gi mudho mandiwa,\n ler oserienynegi.\n ","Isemiyo piny oyarore\n kendo isemedo morgi,\n mi gibedo gi ilo e nyimi\n mana kaka oganda bedo gi mor e ndalo keyo,\n kendo mana kaka ji bedo gi mor\n ka gipogo gik ma oyaki.\n ","Mana kaka e kinde mane olo jo-Midian e lweny,\n iseturo jok mane turogi,\n kaachiel gi lodi mane gitingʼo e gokni,\n ma gin ludh ngʼama sandogi.\n ","Wuoch duto mag lweny\n kaachiel gi lewni motimo remo mag jolweny,\n ibiro ter e mach,\n ginibedi ramoki mar mach.\n ","Nimar osenywolnwa nyathi,\n adier osemiwa wuowi,\n kendo loch nobedi e lwete.\n Noluong nyinge ni\n Jabura Mahono, Nyasaye Maratego,\n Wuoro Manyaka Chiengʼ kendo Ruodh Kwe.\n ","Lochne gi kwe mare nobed\n maonge giko.\n Enobed e kom loch mar Daudi\n kendo e pinyruodhe,\n bende enogure motegno\n ka orite gi adiera kod tim makare,\n chakre kawuono nyaka chiengʼ.\n Jehova Nyasaye Maratego\n notim ma kuom tekone owuon.\n ","Jehova Nyasaye oseoro wach ni okecho gi joka Jakobo,\n kendo wachno osechopo ne jo-Israel.\n ","Ji duto biro winjo wachno\n jo-Efraim kod joma odak Samaria duto,\n ma wuoyo gi sunga\n kod wangʼ teko kawacho niya,\n ","“Ute mag matafare osepodho,\n to wabiro gedo kendo kod kite mopa,\n bende kata obedo ni yiend ngʼowu osetongʼ\n to wabiro pidho yiend sida kargi.”\n ","To Jehova Nyasaye biro miyo wasik Rezin teko mondo oked kodgi,\n adier obiro thuwogi kod wasigu.\n ","Jo-Aram mane oa yo wuok chiengʼ kod jo-Filistia mane oa yo podho chiengʼ;\n osetieko jo-Israel pep.\n  Kata ka magi duto osetimore,\n to mirimbe pod ok orumo kuomgi\n kendo pod odhi nyime mana gikumogi.\n  ","Kata obedo ni osekumogi kamano to ji pok odwogo ire\n bende pok gimanyo wangʼ Jehova Nyasaye Maratego.\n ","Omiyo Jehova Nyasaye biro ngʼado joma ogen kod ji ajia mag Israel,\n othith kod odundu e odiechiengʼ achiel;\n ","jodongo kod joma ogen e wich jo-Israel,\n to jonabi mapuonjo miriambo e iwe.\n ","Jotend ogandani osemiyo gilal\n kendo joma otelnegi bende oserwenyo.\n ","Kuom mano Ruoth Nyasaye ok nobed mamor gi jomatindo\n bende ok nokech nyithi kiye kod mon ma chwogi otho,\n nikech ji duto opongʼ gi richo kendo timo timbe mamono\n bende dhogi opongʼ gi weche mochido.\n  To Kata ka magi duto osetimore to mirimbe ok orumo kuomgi\n kendo pod odhi nyime mana gikumogi.\n  ","Adier timbe mamono chalo gi mach maliel;\n ma wangʼo pedo kod kuthe,\n kendo omiyo bungu modinore wangʼ\n mi dhuol iro maduongʼ mochomo malo.\n ","Mirimb Jehova Nyasaye Maratego\n biro wangʼo piny,\n kendo ji ema nobed ramoki mar mach,\n kendo onge ngʼat mano ngʼwon-ne nyawadgi.\n ","E bathe korachwich gibiro mecho\n to pod gidenyo adenya;\n to e bathe koracham gibiro chiemo\n to ok giniyiengʼ.\n Ngʼato ka ngʼato nocham mana ringre nyathine owuon.\n ","Manase biro chamo Efraim kendo Efraim nocham Manase;\n giduto ginibed wasik Juda.\n  Kata ka magi duto osetimore,\n to mirimbe pod ok orumo kuomgi\n kendo pod odhi nyime mana gikumogi.\n  "],["Yaye, unune malit un joma loso chike ma ok nikare,\n un joma keto chike maricho mathiro ji,\n ","utamo joma odhier e adieragi\n kendo umayo joga ma ochando gik ma onego giyudi,\n omiyo umayo mon ma chwogi otho kendo uyako gige nyithind kiye.\n ","To initim angʼo chiengʼ ngʼado bura,\n ka masira nowuog kuma bor?\n To en ngʼa manuring udhi ire mondo okonyu?\n Mwandu magu to unuwe kanye?\n ","Onge gima nodongʼ makmana kirni e nyim joma otwe\n kata podho e lwet janek.\n  Kata ka magi duto osetimore,\n to mirimbe ok norum kuomgi,\n kendo pod odhi nyime mana gikumogi.\n ","Mano kaka unune malit un jo-Asuria,\n luth ma agoyogo ji ka akecho,\n en e luth ma akumogo ji ka mirima omaka!\n ","En ema aore, mondo odhi oked gi oganda mokia Nyasaye,\n achike mondo omonj joma miya mirima,\n mi oketh mwandugi kendo oyakgi,\n kendo onyon-gi piny mana ka\n chwodho minyono e wangʼ yore.\n ","To mae ok e gima oparo timo to bende ma ok e gima ni e pache;\n to dwarone en ketho kendo tieko ogendini mangʼeny.\n ","Openjo niya, Donge jotenda duto gin ruodhi?\n ","Donge Kalno osechalo gi Karkemish?\n Donge Hamath chal mana gi Arpad,\n kendo Samaria mana ka Damaski?\n ","Mana kaka asemako pinyruodhi mag nyiseche manono,\n ma gin pinyruoth ma kido ma gin-go ngʼeny moloyo mag Jerusalem gi Samaria.\n ","Donge onego atimne Jerusalem kod nyisechene manono\n mana kaka asetimone Samaria kod kido mage manono?\n ","Ka Ruoth Nyasaye osetieko tijene duto mag kumo Got Sayun gi jo-Jerusalem, enowach niya, “Abiro kumo ruodh Asuria nikech timbene mohero mag sunga gi ngʼayi.\n","Nikech owacho niya,\n “ ‘Kuom teko mar bada kod riekona asetimo ma\n nikech an-gi winjo matut.\n Ne aketho tongʼ mag pinje, mi ayako mwandugi mathoth;\n kendo ka ngʼat maratego ne amako ruodhigo.\n ","Mana kaka ngʼato kawo tongʼ e od winyo,\n e kaka lweta oseyudo kuma mwandu mag pinje nitie;\n mana kaka ji choko tongʼ modongʼ kendgi,\n e kaka ne achoko pinje duto,\n maonge mano mane nyalo kwadho bwombe,\n kata ngʼamo dhoge mondo oywagi.’ ”\n  ","To bende le disungre ne ngʼat matongʼo kode,\n koso musimeno dinyisre ne ngʼat ma ngʼeto kode?\n Bende arungu digo ngʼato kaonge ngʼama odire,\n koso okwajo diwuothi kaonge ngʼama osirore kode?\n ","Kuom mano, Ruoth Nyasaye ma en Jehova Nyasaye Maratego,\n biro kelo tuo kuom jolwenj Asuria marateke;\n kendo tuo norew ringregi ka mach.\n ","Ler mar Israel nolokre mach,\n Jal Maler margi nolokre mach mangʼangʼni;\n ei odiechiengʼ achiel kende nowangʼ motiek\n pep kuthe kod pedo mag ruodh Asuria.\n ","Ber mar bungene kod puothene momewo,\n nowangʼ chuth,\n mana ka ngʼat matuo ochamo dende motieko.\n ","Kendo yiende mag bungene\n nodongʼ manok,\n ma nyathi matin nyalo kwanogi.\n ","Chiengʼno jo-Israel manok,\n ma nyikwa Jakobo mane odongʼ,\n nowe keto genogi kuom\n ngʼat mane tiekogi,\n to gini gen gi chunygi duto mana kuom Jehova Nyasaye,\n Jal Maler mar Israel.\n ","Nyikwa Jakobo manok mane odongʼ\n noduog ir Nyasaye Maratego.\n ","Yaye jo-Israel kata obedo ni ungʼeny,\n ka kwoyo manie dho nam,\n to ji manok kuomu kende ema nodwogi.\n Nimar oseketo bura makare mabiro tieko ji duto.\n ","Ruoth Nyasaye, ma en Jehova Nyasaye Maratego,\n osechano kelo masira mabiro tieko piny duto.\n ","Kuom mano, ma e gima Ruoth Nyasaye ma en Jehova Nyasaye Maratego wacho:\n “Yaye un joga modak Sayun,\n kik ubed maluor nikech jo-Asuria,\n kata obedo ni gichwadou gi ludhegi kendo gigoyou gi rungegi\n kaka jo-Misri ne timo.\n ","Machiegnini mirimba kodu biro rumo\n kendo koro abiro chomogi tir mondo atiekgi.”\n  ","Jehova Nyasaye Maratego nochwadgi gi del,\n mana kaka e kinde mane ogoyo jo-Midian,\n e lwanda mar Oreb;\n kendo enorie ludhe ewi pi\n mana kaka ne otimo Misri.\n ","E kindeno tingʼ mapek mane joga nigo\n nogol kuomgi,\n jok mag-gi nogol e ngʼutgi;\n kendo jok notur\n nikech gisebedo machwe.\n  ","Ne aneno ka gidonjo Ayath,\n mi gikalo dier Migron;\n kendo negikawo gigegi Mikmash.\n ","Kane giwuotho ka gikalo negiwacho niya,\n “Otieno ma kawuono wabiro bworo Geba.”\n Jo-Rama kibaji ogoyo;\n to Gibea ma jo-dala Saulo joringo dhi.\n ","Yaye, nyi Galim, gouru nduru!\n Yaye, Laish chikuru itu!\n Yaye, Anathoth mar midhiero!\n ","Jo-Madmena ringo;\n un jo-Gebim ringuru upondi.\n ","Kawuono gibiro bworo kambigi Nob;\n gibiro kwadho bandera,\n e got mar nyar Sayun,\n machiegni gi got matin mar Jerusalem.\n  ","Neuru Ruoth Nyasaye ma en Jehova Nyasaye Maratego,\n biro tieko wasike gi teko maduongʼ.\n Yiende ma yamo yiengo nongʼadi,\n to yiende maboyo nolwar piny.\n ","Obiro ngʼado bunge moyugno kod le;\n bende Lebanon biro podho e nyim,\n Nyasaye Maratego.\n"],["Nyakwar Jesse moro nowuogi\n mana ka bad yath maloth;\n Kuom tiende, Bade nonyag olemo.\n ","Roho mar Jehova Nyasaye nobi kuome,\n en Roho makelo rieko gingʼeyo,\n kendo mangʼadone ji rieko kendo miyogi teko,\n bende en Roho mapuonjo ji luoro Jehova Nyasaye,\n ","kendo enobed mamor gi joma oluoro Jehova Nyasaye.\n  Ok nongʼad bura kuom gima oneno giwangʼe,\n kata chiwo parone kod gima owinjo gi ite;\n ","to gi adiera nongʼad bura ne joma odhier,\n kendo kuom bura makare enongʼad wach,\n mowinjore ni joma ochando manie piny.\n Dhoge ema nobed luth mogoyogo piny,\n bende wach moa e dhoge ema noneg-go joma timbegi mono.\n ","Tim makare nobed okanda mare\n kendo adiera nobed misip motweyo e nungone.\n  ","Ondiek nodag kaachiel gi nyirombe,\n kwach nonind kaachiel gi diel,\n nyaroya kod sibuor nokwa kaachiel,\n kendo nyathi matin nokwagi.\n ","Dhiangʼ gi ondiek nokwa kaachiel,\n kendo nyithindgi nonind kanyakla,\n kendo sibuor nocham lum ka rwath.\n ","Nyathi madhoth notug machiegni gi dho bur thuond rachier,\n kendo rawera noso lwete e bur thuond fu.\n ","Ok ginihiny kata ketho gimoro\n e godena duto maler,\n nimar rieko mar Jehova Nyasaye\n nopongʼ piny,\n mana ka pi mopongʼo nam.\n ","Odiechiengno Nyakwar Jesse nochungʼ kaka ranyisi ne ji; mi ogendini nobi ire, kendo kare mar yweyo nobed gi duongʼ.\n","Kindeno Ruoth Nyasaye norie bade kendo koresogo joge mane odongʼ e lwet jo-Asuria, koa Misri mamwalo nyaka mamalo, koa Kush, Elam, Babulon, Hamath to gi chula manie ii nam.\n ","Enochung bandera ne ogendini\n mi ochok jo-Israel mane oriembi e pinygi;\n kendo enochok jo-Juda kanyakla\n ka ogologi e tunge angʼwen mag piny.\n ","Nyiego mar jo-Efraim norum\n bende jowasik Juda notieki;\n kendo jo-Efraim ok nochak obed gi nyiego gi jo-Juda,\n kata jo-Juda ok nobed gi ich wangʼ kod jo-Efraim.\n ","Ginimonj jo-Filistia kagiwuok yo podho chiengʼ,\n kendo giniriwre ka giyako gige ji nyaka yo wuok chiengʼ.\n Ginikaw piny Edom kod Moab,\n Jo-Amon to nobed wasumbinigi.\n ","Jehova Nyasaye nomi nam makwar mar jo-Misri dwon,\n eka norie lwete e Aora Yufrate,\n mi okel yamo maliet.\n Nopog aorano nyadibiriyo,\n mondo omi ji ongʼade ka girwako mana pat pat.\n ","Wangʼ yo maduongʼ nobedi ne joge manok\n mane odongʼ koa e piny Asuria,\n mana kaka wangʼ yo nobedone jo-Israel kawuok Misri.\n"],["E kindeno iniwach niya,\n “Anapaki, yaye Jehova Nyasaye.\n Kata obedo ni mirima nomaki koda to mirimbino,\n koro oserumo kendo isekweyo chunya.\n ","Kuom adiera Nyasaye e jaresna;\n anagen kuome kendo ok analuor.\n Jehova Nyasaye, ma en Jehova Nyasaye owuon,\n e tekra kendo wenda;\n kendo osebedo resruokna.”\n ","Gi mor malach,\n ibiro tuomo pi koa e sokni mag resruok.\n ","E kindeno iniwach niya,\n “Gone Jehova Nyasaye erokamano,\n luong nyinge kendo landuru ni ji duto gik ma osetimo,\n ka uhulo ni nyinge nigi duongʼ moloyo.\n ","Werne Jehova Nyasaye nikech osetimo gik madongo;\n kendo mano nyaka ngʼere e piny duto.\n ","Koguru matek kuwer gi mor,\n un jo-Sayun nimar Jal Maler mar Israel odak e dieru.”\n"],["Ma e wach mane Nyasaye onyiso Isaya wuod Amoz e fweny kuom Babulon:\n ","Chunguru bandera ewi got motwo\n kendo gouru koko,\n gwelgiuru mondo gidonj e dhorangeye joma ogen.\n ","Asegolo chik ne joga maler;\n asechiko joga ma jolweny kakecho mondo gitim gima adwaro,\n jogo mamor kaloyo.\n  ","Winjuru kaka koko wuok e gode;\n machalo mar oganda mangʼongo,\n en koko maduongʼ magore e kind pinjeruodhi,\n machalo mana gi ogendini mangʼeny mochokore kaachiel!\n Jehova Nyasaye Maratego choko oganda mangʼongo mar lweny.\n ","Gibiro ka gia e pinje man mabor,\n manie tungʼ piny mogik,\n Jehova Nyasaye kod gige mager mag lweny,\n biro mondo otiekgo pinyno duto.\n  ","Denguru nimar odiechieng Jehova Nyasaye chiegni;\n odiechiengno biro ka gir kethruok maduongʼ\n mawuok e lwet Jehova Nyasaye Maratego.\n ","Nikech wachni, lwet ngʼato ka ngʼato ne jony,\n kendo kihondko nogo chuny ji duto ma aa.\n ","Kibaji nogogi malich,\n rem gi kuyo bende noneg-gi;\n ginibed gi rem mana ka dhako mamuoch kayo.\n Ngʼato ka ngʼato nongʼi wadgi malich ka midhiero omako.\n  ","Neuru, odiechieng Jehova Nyasaye biro,\n en odiechiengʼ malich man-gi mirima kod kum mager,\n mabiro weyo piny gunda,\n kendo joricho manie iye.\n ","Sulwe mag polo kod lergi ok nonenre.\n Wangʼ chiengʼ nolokre mudho,\n kawuok kendo dwe bende ok norieny.\n ","Abiro kumo piny kuom timbene mamono,\n joricho kuom richogi.\n Abiro tieko wich teko ka mar josunga\n kendo abiro thiro sunga mar joma wangʼ-gi tek.\n ","Abiro miyo ji doko manok moloyo dhahabu mopwodhi,\n manok mana ka dhahabu ma aa Ofir.\n ","Kuom mano Jehova Nyasaye Maratego nomi polo tetni,\n kendo piny noyiengni milengʼre;\n e chiengʼ onogo mar mirimbe mager.\n  ","Mana kaka mwanda ma jodwar lawo,\n kod rombe maonge jakwath,\n e kaka ngʼato ka ngʼato kuomgi biro dok ir joodgi owuon\n kendo ngʼato ka ngʼato nodog e pinygi.\n ","Ngʼato angʼata manomaki nochwo matho,\n jogo duto momaki noneg gi ligangla.\n ","Nyithindgi madhoth nochwad piny e wangʼ-gi ka gineno,\n utegi noyaki, kendo mondegi nomak githuon.\n  ","Neuru, anakel jo-Media,\n ma ok dew fedha kendo ok gomb dhahabu mondo omonjgi.\n ","Gibiro chielo yawuowi matindo gi asere;\n ok giningʼwon-ne nyithindo madhoth,\n bende ok ginikech nyithindo matindo.\n ","Babulon ma en piny maber moloyo pinjeruodhi duto,\n kendo ma jo-Babulon sungerego,\n Nyasaye nokethi mana kaka noketho Sodom gi Gomora.\n ","Onge ngʼat manochak obedi e iye\n kata dak kuno e tienge duto mabiro;\n onge ja-Arabu moro manodag kuno;\n bende onge jakwath mano kwa jambe kanyo.\n ","To mana le mag thim ema nodag kanyo,\n kibwe nopongʼ utegi;\n tula bende nodag kanyo\n kendo nywok nolengʼre kanyo.\n ","Ondiegi noywagre kuondegi mane gigeno,\n kibwe to noywe e ute mabeyo mag ruoth.\n Ndalo mag Babulon osekayo\n machiegni ma ok notony.\n  "],["Jehova Nyasaye biro kecho Jakobo\n mi enochak oyier Israel,\n kendo enomi gidag e pinygi giwegi.\n Jopinje mamoko nobi irgi mi riwre gi od Jakobo.\n ","Ogendini nochokgi\n mi duog-gi e gwengegi giwegi.\n Kendo od Israel nolok ogendini jotichgi,\n machwo kod mamon e piny Jehova Nyasaye.\n Ginilok joma noketogi wasumbini,\n obed wasumbinigi mi giti joma ne thirogi.\n ","E odiechiengʼ ma Jehova Nyasaye nomiu yweyo kuom chandruok gi masira kod twech malit,\n ","unugo agoro ni ruodh Babulon ka uwacho niya:\n Neyeuru kaka giko mar jatend ji chalo,\n kendo kaka gerone orumo!\n ","Jehova Nyasaye oseturo ludh joma timbegi mono,\n ludh loch mar jotelo,\n ","mane gisandogo ogendini pile gi gero\n ka gigoyogi maonge yweyo,\n kendo ka gitiyogi gi gero malich maonge giko.\n ","Pinje duto oyudo yweyo kod kwe\n omiyo ji kok gi mor.\n ","Yiend saipras kod sida mag Lebanon\n bende mor kodu kawacho ni:\n “Koro onge ngʼama nochak otongʼwa\n nikech osetieku.”\n  ","Piny joma otho otuk duto\n ka romoni kidonjo kuno,\n kendo ochiewo chunje joma ne osetho mondo omosi,\n ma gin jogo duto mane jotelo e piny;\n omiyo jogo duto mane ruodhi mag ogendini aa malo e kombegi mag loch.\n ","Giniwuo gi dwol achiel\n kagiwacho niya,\n “Kara in bende koro isebedo manyap, mana ka wan;\n isebedo machal kodwa.”\n ","Tekoni duto osedok piny nyaka ei liel,\n kaachiel gi thumbe ma yande iwinjo;\n kudni e pieni minindoe kendo e\n ongedi ma iumorigo.\n  ","Mano kaka isepodho kia e polo,\n yaye ratego, sulwe mar okinyi!\n Oseboli e piny in ma yande itieko ogendini.\n ","Ne iwacho e chunyi niya,\n “Abiro idho e polo;\n abiro guro lochna malo moyombo sulwe mag Nyasaye;\n kendo anabed e kom duongʼ,\n ewi got mar chokruok, mantiere malo mogik mar got maler.\n ","Anaidh malo moyombo boche polo;\n kendo anachal gi Nyasaye Man Malo Moloyo.”\n ","To koro osedwoki piny e bur matut\n nyaka e piny joma otho.\n  ","Ji duto maneni biro ngʼiyi ka giwuoro,\n kendo penjo ka gihum kuom gima osetimore niya,\n “Bende ma e ngʼat mane yiengo piny\n kendo miyo pinjeruodhi tetni,\n ","ngʼat mane omiyo piny duto odongʼ gunda,\n mane otieko miechgi madongo,\n kendo mane ok nyal gonyo joma osetweyo odog thuchegi?”\n  ","Ruodhi duto mag ogendini onindo komi luor,\n ka moro ka moro ni e liende owuon.\n ","In to osejwangʼi oko mar buri\n mana ka bad yath mojwangʼ;\n kendo ringri oum gi jogo mosenegi gi ligangla,\n jogo mowiti e bur motimo kite.\n Mana ka ringre joma otho minyono gi tielo,\n ","ringreni ok noiki kaka noik ruodhi mamoko\n nimar iseketho piny kendo isenego jogi.\n   Nyithi joma timbegi mono\n ok nochak oluong nyingegi kendo.\n ","Yieruru kamoro ma udhi negoe yawuote\n nikech richo mag kweregi;\n ok onego giyud thuolo mar bedo gi loch e piny\n kendo gipongʼe gi miechgi madongo.\n  ","Jehova Nyasaye Maratego wacho niya,\n “Abiro kedo kodgi.\n Anagol nyinge oko gi joge motony gi\n nyithinde kod nyikwaye kuom jo-Babulon.”\n ","“Abiro loko kar dakne ochal gi kar dak tula,\n kendo kar siany;\n mi anayweye oko kendo tieke chuth.”\n ","Jehova Nyasaye Maratego osingore niya,\n “Adier, notimre mana kaka asechano\n kendo nobedi mana kaka aseparo.\n ","Abiro tieko jo-Asuria manie pinya,\n kendo ananyone piny ewi godena.\n Jok mage nogol kuom joga\n kendo tingʼne mapek nogol e gok-gi.”\n  ","Ma e chenro mabiro timore ne piny ngima;\n ma e bat moserie kuom ogendini duto.\n ","Nimar Jehova Nyasaye Maratego\n osechano mar timo ma,\n en ngʼa manyalo gengʼe?\n Oserieyo bade,\n to en ngʼa manyalo tame?\n ","Wachni nofwenyore e higa mane ruoth Ahaz othoe.\n ","Kik ubed gi mor un jo-Filistia\n duto ni luth mane ogougo osetur,\n nimar koa kuom thuondno nonywol thuond rachier\n ma kothe nobed gi kwiri marach.\n ","Joma odhier moloyo e kind jodhier noyud kuonde kwath\n kendo joma ochando noywe gi kwe.\n To kothi natiek gi kech,\n kendo kejno noneg joma nok modongʼ kuomi.\n  ","Dengi, yaye in rangach! Go nduru, yaye in dala maduongʼ!\n Beduru gi bwok maduongʼ, un jo-Filistia.\n Rumbi mar iro biro kowuok yo nyandwat\n kendo onge kata ngʼato achiel madigni kuomgi.\n ","Dwoko mane ma onego omi\n joote mag pinyno?\n “Jehova Nyasaye oseguro Sayun,\n kendo kuome ema joge man-gi lit noyudie resruok.”\n"],["Wach nofwenyore kuom jo-Moab ni:\n Ar manie Moab okethi,\n omuke ei otieno achiel!\n Kir manie Moab bende okethi,\n omuke ei otieno achiel!\n ","Jo-Dibon dhiyo e kargi mar lemo,\n gidhiyo e hembko mag-gi mondo giywagi;\n kendo jo-Moab goyo nduru nikech Nebo gi Medeba osekethi.\n Ngʼato ka ngʼato oliel wiye kod tike.\n ","E yore, girwako pien gugru;\n to ewi udi kod laru maduongʼ,\n giduto giywak ka gidengo kendo gingʼielore e lowo.\n ","Jo-Heshbon kod jo-Eleale ywak,\n kendo ywakgi winjore nyaka Jahaz.\n Kuom mano jolweny mag jo-Moab ywak\n kendo kihondko omakogi.\n  ","Chunya ywago jo-Moab;\n nimar ogandane ringo kadhi pondo Zoar,\n ma gichopo nyaka Eglath Shelishiya.\n Gidhi ka giluwo yo mochomo Luhith ka giywak,\n e yo madhi Horonaim giywak malit nikech kethruokgi.\n ","Pige mag Nimrim oseduono,\n kendo lum bende osener,\n kendo oboke orumo,\n maonge gimoro amora modongʼ ka ngʼich.\n ","Omiyo mwandu mane giseloso\n kendo kano negitingʼo magingʼadogo Holo ma Omburi otiye.\n ","Ywakgi winjore nyaka e tongʼ Moab,\n nduru margi chopo nyaka Eglaim,\n kendo dengo margi landore nyaka Beer Elim.\n ","Pige mag Dimon opongʼ gi remo,\n to kata kamano named kelo masiche ne Dimon,\n ne joge maringo koa Moab\n mondo opondi kod jogo modongʼ e pinyno nomak gi sibuor.\n  "],["Kawuru rombe koa Sela\n kungʼadogo thim mondo uterne ruodh piny,\n modak e got mar Nyar Sayun kaka gir chiwo.\n ","Mana kaka nyithind winy\n moketh odgi mafuyo koni gi koni,\n e kaka mond jo-Moab nodongʼ\n e kar otuodo manie Aora Arnon.\n  ","“Ngʼadnwauru rieko,\n nyiswa gima onego watim.\n Pandwauru mondo kik yudwa\n kendo panduru jowa moringo lweny,\n kendo kik uyie mondo omaki joma oseringo.\n ","We jo-Moab moringo lweny odag kodu\n kendo bednegi ragengʼ kuom jakethgi.”\n  Ngʼatno masandogi tekone norum,\n kendo kethruok notieki;\n mi jathir ji nolal nono e piny.\n ","Kuom hera, loch nogur;\n kuom adiera ngʼato nobedie lojno,\n ngʼatno nowuogi e od Daudi,\n ma en ngʼat mangʼado bura kare,\n kendo ojiwo timbe mag adieri.\n  ","Wasewinjo sunga mar Moab,\n kaka otingʼore malo gi wuondruok,\n kopongʼ gi sunga kod achaya,\n to dhialruokneno en kayiem nono.\n ","Kuom mano jo-Moab dengo,\n gidengo kaachiel nikech Moab.\n Ywaguru kendo ubed gi lit nikech jo-Kir Hareseth.\n ","Puothe mag Heshbon ner,\n kaachiel gi mzabibu mag Sibma.\n Jotelo mag ogendini oseketho divai mane berie moloyo,\n mane ndalo moro ochopo nyaka Jazer,\n kendo olandore nyaka kar ongoro.\n Bedene nolawore malach mochopo nyaka nam.\n ","Omiyo aywak mana kaka Jazer ywak\n nikech mzabibu mag Sibma.\n Yaye Heshbon, yaye Eleale,\n analuoku gi pi wangʼ.\n Mor ma un-go nikech olembeu mosechiek\n kendo nikech keyo maru osetieki.\n ","Mor kod ilo norum chuth e puotheu mag olemo\n kendo onge wer mano wer kata koko manogo e puotheu mag mzabibu;\n bende onge ngʼato angʼata manochak obi mzabibu e kuonde mag bicho,\n nimar asetieko mahu mar mor ma un-go.\n ","Chunya ywago Moab mana kaywak mar nyatiti,\n kendo chunya ma iye ywago Kir Hareseth.\n ","Ka Moab ochopo kuonde hembko mag misengini,\n to ochandore achanda nono;\n to kata ka odonjo e kare mar lemo,\n to en mana kayiem nono.\n ","Ma e wach ma Jehova Nyasaye nosewacho kuom Moab.\n","To sani Jehova Nyasaye wacho niya: Kapok okadho higni adek, mana kaka ja-otongʼo tiyo kaparo hignige adek ma tije rumogo e kaka duongʼ mar Moab kaachiel gi joge mangʼeny duto none achaya, bende joge ma notony nobed manok kendo mayom yom.\n"],["Ma e wach mane okor kuom Damaski:\n “Neuru, Damaski ok nochak obed dala maduongʼ,\n to obiro bedo pidhe mag gik mokethi.\n ","Mier madongo mag Aroer nodongʼ gunda\n nodongʼ kar nindo jamni kendo onge ngʼama nobwog-gi.\n ","Dala maduongʼ mochiel nolal nono koa Efraim\n nyaka kom loch man Damaski;\n jo-Aram manok modongʼ tekogi norum\n mana kaka mar jo-Israel norumo,”\n Jehova Nyasaye Maratego ema owacho.\n  ","“E kindeno duongʼ mar Jakobo nolal;\n kendo nodok manok.\n ","Nochal mana ka jakeyo mabeto cham\n choko kamoro achiel bangʼe okayogi gi lwete mana kaka jahulo,\n hulo cham e Holo mar Refaim.\n ","Kaka cham dongʼ e puodho bangʼ hulo,\n e kaka olembe mag zeituni nodongʼ e yath kosepon,\n olembe ariyo kata adek nyalo dongʼ ewi bede yath mamalo\n kendo olembe angʼwen kata abich nyalo dongʼ e bedene monyaa,”\n Jehova Nyasaye ma Nyasach Israel ema owacho.\n  ","E kindeno ji nongʼi Jachwechgi\n kendo gichom wengegi kuom Jal Maler mar Israel.\n ","Ok gini ngʼi kende mag misango,\n kata kuom tije mag lwetgi,\n kendo ok ginibed gi luor ne sirni mag Ashera\n kata ne kende miwangʼoe ubani ma lwetgi oloso.\n ","E kindeno miechgi madongo mochiel motegno, mane giweyo nikech jo-Israel, biro chalo gi kuonde mojwangʼ motimo bunge kod buya kendo giduto ginidongʼ gunda.\n ","Wiyi osewil gi Nyasachi ma jaresni;\n adier ok iseparo Lwanda ma en ohingani.\n Kuom mano kata ka ipidho cham mabeyo\n kendo ipidho mzabibu migolo e pinje ma oko,\n ","kata obedo ni chiengʼ mipidhogieno ema gidongoe\n kendo okinyi ma ipidhogieno ema gichiewoe,\n onge gima niyudi to makmana chandruok kod rem ma ok rum.\n  ","Yaye, winjuru mahu mar ogendini mangʼeny,\n giwuo mana ka apaka mar nam!\n Yaye, winjuru koko mar ji, ka gimor mana ka apaka mar nam!\n ","Kata obedo ni gimor mana ka pi mogingore,\n to ka akwerogi to giniring ma gidhi mabor,\n mana machal gi mihudhwe mipiedho e gode ma yamo tero,\n kata ka yamo mar kalausi.\n ","Kochopo odhiambo, kibaji nogogi apoya nono!\n To kapok piny oru, to ginilal nono!\n Ma e pok mar joma mayowa,\n kendo en e pok mar joma yakowa.\n"],["Inine malit in piny man-gi bede\n mag aore mamor mag Kush,\n ","ma oro jootene ka ngʼado nam\n gi yiedhi mohondhi gi oundho.\n  Dhiuru, un joote ma tiendgi yot ir oganda ma roboche kendo ma dendgi poth,\n moluor kuonde duto, oganda ma tokgi tek mawacho dhok mopogore,\n kendo ma pinygi aore opogo migawo.\n  ","Un ji duto manie piny, un mudak e piny,\n ka bandech lweny otingʼ malo ewi gode,\n to ununene kendo ka turumbete noywagi to unuwinje.\n ","Ma e gima Jehova Nyasaye wachona:\n Abiro lingʼ thi kendo nangʼichi gie kar dakna mana,\n kaka piny kwe mos ka chiengʼ\n liet kendo kaka rumbi mar tho moko ndalo keyo.\n ","E kinde ma keyo podi ma mzabibu osemoyo\n kendo ma olembgi osechiek,\n enongʼadgi oko kod ratongʼ\n kendo enongʼad bedene molawore.\n ","Giduto nowegi ne achudhe mae gode kendo ne le mag bungu,\n winy nochamgi e ndalo mag oro duto,\n ka le mag bungu to chamogi e ndalo chwiri duto.\n ","E kindeno chiwo noter e nyim Jehova Nyasaye Maratego\n koa kuom oganda ma roboche,\n kendo ma dendgi poth, moluor kuonde duto,\n oganda ma tokgi tek mawacho dhok mopogore\n kendo ma pinygi aore opogo.\n Chiwogi nokel ewi Got Sayun kama Nying Jehova Nyasaye Maratego nitie.\n"],["Ma e wach mane okor kuom Misri:\n To neuru, Jehova Nyasaye biro piyo piyo\n koa e boche polo kochomo Misri.\n Nyiseche mopa mag Misri kirni\n e nyime kendo jo-Misri dhi ka rumo.\n  ","“Abiro thuwo jo-Misri kendgi,\n ngʼato noked mana gowadgi,\n joma odak mokiewo noked kendgi,\n mier madongo noked kendgi,\n kendo pinjeruodhi bende noked kendgi.\n ","Chuny jo-Misri nonyosre\n kendo anaketh gik moko duto ma gichano timo;\n ginidwar wach kuom nyiseche mopa kod lang chunje mane osetho,\n ajuoke kod nyakalondo.\n ","Abiro chiwo jo-Misri\n e lwet jatelo mager,\n kendo ruoth makwiny ema nobed gi loch kuomgi.”\n Ruoth Nyasaye ma en Jehova Nyasaye Maratego ema owacho.\n  ","Pige mag aora biro dwono,\n kendo kuonde ma pi luwo biro two ma bar okak.\n ","Kuonde ma pi luwo nodungʼ marach;\n bede aore mag Misri nodwon mi two.\n Odundu kod se biro ner,\n ","kaachiel gi gik moti mopidhie cham e bath aora Nael\n notwo ma bar okak kendo cham bende noner molal nono.\n ","Jolupo nobed gi lit mi ywagi,\n to jogo duto matego golowu e aora Nael;\n kod joma chiko gokgi e pi nosienyre.\n ","Jogo machweyo lewni mag tworo nobed mool\n kendo joma chweyo gik mabeyo chunygi nonyosre.\n ","Jogo maloso lewni nobed gi parruok,\n kendo jogo mayudo misara nobed gi chuny mool.\n  ","Jotelo mag Zoan gin ji mofuwo,\n kendo jongʼad rieko mag Farao chiwo paro manono.\n Ere kaka iwacho ne Farao niya,\n “An achiel kuom jorieko, ma nopuonjore kuom ruodhi machon?”\n  ","Koro ere jogi mariekgo?\n Koro ginyisiane mondo ingʼe gima Jehova Nyasaye Maratego chano timo ne Misri.\n ","Jotend Zoan osebedo joma ofuwo,\n jodong Memfis osewuondi;\n kendo jotelogi osewito jo-Misri.\n ","Jehova Nyasaye osejwangʼogi ma chunygi ool;\n gimiyo jo-Misri tangni e gik moko duto ma otimo,\n machal mana ka jakongʼo madwanyore kama ongʼokie.\n ","Onge gimoro amora ma Misri nyalo timo maber,\n bedni en jatelo kata ngʼama otelne,\n obed bad othith kata odundu.\n ","E kindeno jo-Misri nochal mana ka mon. Gibiro kirni ka luoro omakogi ka gineno kum maa e lwet Jehova Nyasaye Maratego.\n","Piny Juda nomi luoro maduongʼ omak jo-Misri. Ji duto ma nowinj nying Juda kihondko nogo, nikech gima Jehova Nyasaye Maratego osechano timonegi.\n ","E kindeno mier madongo abich mag Misri nowuo gi dho jo-Kanaan kendo ginikwongʼre ni ginitine Jehova Nyasaye Maratego. Achiel kuomgi noluongi ni Dala Maduongʼ mar Kethruok.\n ","E kindeno kendo mar misango mar Jehova Nyasaye nobedi e dier piny Misri kendo kidi mar rapar mar Jehova Nyasaye noket e tongʼne.\n","Obiro bedo ranyisi kendo rapar ne Jehova Nyasaye Maratego e piny Misri. Ka giywagore ne Jehova Nyasaye nikech joma sandogi, to obiro oronegi jawar kendo jakony, mi enoresgi.\n","Kuom mano Jehova Nyasaye noyangre maler mi jo-Misri ngʼeye, kendo e kindeno giniyie kuom Jehova Nyasaye. Gibiro lame ka gitimone misengini kod chiwo mag cham; ka gisingore ne Jehova Nyasaye kendo gichopo singruokno.\n","Jehova Nyasaye biro goyo Misri gi masiche, nogogi kendo bangʼe nochang-gi. Giniduogi ir Jehova Nyasaye, mi nowinj kwayogi kendo ochang-gi.\n ","E kindeno yo maduongʼ nobedi koa Misri nyaka Asuria. Jo-Asuria nodhi Misri kendo jo-Misri bende nodhi Asuria. Jo-Misri kod jo-Asuria nolam kaachiel.\n","E kindeno Israel nobed piny mar adek ka giriwore gi Misri kod Asuria mondo gibed gweth ne piny.\n","Jehova Nyasaye Maratego biro gwedhogi kawacho niya, “Agwedho jo-Misri ma gin joga, jo-Asuria ma gin chwechna kod jo-Israel ma gin girkeni mara.”\n"],["E higano mane Sargon ruodh Asuria nooro jatend lweny maduongʼ, nodhi Ashdod mi omonje kendo okawe,\n","kendo e ndalono ema ne Jehova Nyasaye owuoyo kokalo kuom Isaya wuod Amoz. Nowachone niya, “Gony pien gugru manie dendi kendo ilony wuocheni oko e tiendi.” Kendo notimo kamano kowuotho duk gi tiende nono.\n ","Eka Jehova Nyasaye nowacho niya, “Mana kaka jatichna Isaya oselonyore duk mowuotho gi tiende nono kuom higni adek, kobedo ranyisi kuom gima timore ne Misri kod Kush,\n","omiyo ruodh Asuria biro sembo jo-Misri kod jo-Kush ma osemako duto, jomatindo kod jomadongo. Giniwuoth duge gi tiendegi nono, ka siandagi neno, mi mano nobed wichkuot ni jo-Misri.\n","Ji mane oketo genoni kuom jo-Kush, kendo tingʼore malo nikech jo-Misri nobed gi luoro kod wichkuot.\n","E kindeno jogo modak e dho namni nowach ni, ‘Neuru gima osetimore ne joma waketo genowa kuomgi, joma ne waringo kuomgi mondo okonywa kendo oreswa e lwet ruodh Asuria! To koro, ere kaka wanatony?’ ”\n"],["Wach mokor kuom piny Ongoro manie dho Nam:\n Mana kaka kalausi mager kudho koluwo piny man yo milambo,\n e kaka joma monjou biro wuok e piny motwo, piny masira.\n  ","Fweny malich osenyisa ni:\n Jandhoko biro ndhoko, to jayeko biro yeko.\n Elam mondo omonje! Media mondo olwore koni gi koni!\n Abiro tieko lit duto mane okelo.\n  ","Kaneno magi to apuodora ka rem rama e ringra,\n rem rama mana ka dhako mamuoch kayo;\n kibaji goya kuom gik mawinjo\n kendo midhiero omaka kuom gik ma aneno.\n ","Chunya bwok, denda tetni nikech luoro;\n gombo ma an-go mondo piny imre oselokorena masira.\n  ","Negiiko mesa mondo gimethi kendo gichiem,\n to apoya nono negipo kinyisogi,\n ni mondo giik gigegi mag lweny.\n ","Ruoth Nyasaye wachona niya,\n “Dhiyo mondo iket jangʼicho\n mondo odwok wach kuom gik moneno.\n ","Ka oneno geche lweny miywayo gi farese,\n gi joma oidho punde kata ngamia,\n to oikre kendo obed motangʼ.”\n ","Kendo jangʼicho nokok niya,\n “Yaye Ruoth Nyasacha pile ka pile asebedo kar ngʼicho,\n kendo otieno asiko e kara mar tich.\n ","Ero ngʼato biro koidho gach lweny miywayo gi farese.\n To ngʼatno nowacho niya,\n ‘Babulon osepodho, adier osepodho,\n adier osepodho,\n kendo nyisechene manono osetur matindo tindo!’ ”\n  ","Yaye ogandana mosenyon piny\n ka cham midino anyisou gima asewinjo koa kuom Jehova Nyasaye Maratego,\n ma Nyasach Israel.\n ","Wach mokor kuom Duma:\n Ngʼato obiro ira koa Seir, kendo openja monwore niya,\n “Jarito odongʼ seche adi mondo piny oru?\n Jarito odongʼ seche adi mondo piny oru?”\n ","Eka jarito nodwoko niya,\n “Piny chiegni ru, to otieno bende biro chopo.\n Kidwaro penjo, to penji kendo imed penjo.”\n ","Wach mokor kuom jo-Arabu:\n Un jo-Dedan ma jo-ohala mawuotho\n ka gi kacha ka bworo e thim jo-Arabu,\n ","keluru pi ne joma riyo oloyo,\n to un mudak Tema,\n keluru chiemo ne joma oseringo ka pondone lweny.\n ","Giseringone ligangla,\n ne ligangla mowuodhi,\n ne atungʼ moywa kendo ne lweny mager.\n ","Ruoth Nyasaye wachona niya, “Mana kaka ja-otongʼo kwano hike achiel ma tije rumogo e kaka duongʼ mar Kedar norum.\n","Joma nok ma gin jolweny mag asere ma gin thuondi man Kedar ema notony. Jehova Nyasaye ma en Nyasach Israel osewacho.”\n"],["Ma e wach mokor kuom Holo mar Fweny:\n Koro angʼo mathagou momiyo un duto uidho ewi udi,\n ","Yaye in dala ma mahu opongʼo,\n yaye dala maduongʼ ma koko gi mor kod ilo opongʼo?\n Jogi mane otho ok noneg gi ligangla\n to bende ne ok githo e lweny.\n ","Jotendu duto oseringo kaachiel,\n osemakgi ma ok oti gi gige lweny moro amora.\n Un duto mane uringo ka wasigu ne pod ni mabor,\n osemaku kanyakla moteru e twech.\n ","Kuom mano ne awacho niya,\n “Weyauru aweya mondo aywag malit.\n Weuru hoya nikech jowa osetieki.”\n  ","Ruoth Nyasaye ma en Jehova Nyasaye Maratego\n oseketo odiechieng mahu gi koko kod masira e Holo mar Fweny,\n en odiechiengʼ mar muko ohinga\n kendo nduru nowuog malit kochomo ewi gode.\n ","Jo-Elam kawo aserni mag-gi,\n kaachiel gi joriemb geche mag lweny gi farese;\n to jo-Kir to nokawo kuodigi.\n ","Holniu mabeyo opongʼ gi geche mag lweny,\n kendo joidh farese osechielo rangeye mag dala maduongʼ.\n  ","Ruoth Nyasaye oselonyo mabor tekre Juda,\n kendo e kindeno ne umanyo,\n gige lweny manie Od Ruoth manie Bungu.\n ","Ne uneno ka kuonde mangʼeny mar ohinga\n mar Dala Maduongʼ mar Daudi omukore,\n omiyo ne uchiko pi\n odhi e soko mamwalo.\n ","Ne gikwano ute mag Jerusalem\n kendo ne gimukogi mondo olosgo ohinga motegno.\n ","Ne gikunyo yawo e kind ohinga ariyogo\n ne pi mawuok e soko machon,\n to ne ok upenjo Jal mane olose,\n kata miyo Jalno mane ochane luor.\n  ","To Ruoth Nyasaye ma en Jehova Nyasaye Maratego,\n ne oluongou odiechiengno mondo uywagi kendo udengi,\n ka upudho yie wiu kendo urwako pien gugru.\n ","To kata kamano nitie mor kod ilo,\n kaachiel gi yangʼo dhok kod rombe,\n chamo ringʼo kod madho divai!\n Giwacho niya, “We wachiem kendo wamethi\n nikech kiny wanatho!”\n ","Jehova Nyasaye Maratego osefwenyona ma kawinjo: “Richoni ok nopwodhi nyaka chop thou,” Ruoth Nyasaye ma en Jehova Nyasaye Maratego owacho.\n ","Ma e gima Ruoth Nyasaye ma en Jehova Nyasaye Maratego wacho,\n Dhi ir jakeno mar od ruoth miluongo\n ni Shebna mondo iwachne niya,\n ","En angʼo ma itimo ka,\n kendo en ngʼa manomiyi thuolo mar kunyo buri ka,\n momiyo iloso bur kama otingʼore,\n kendo iloso kari maber mar yweyo e kind lwanda?\n  ","Bed motangʼ,\n Jehova Nyasaye chiegni ngʼwasi mi owiti oko,\n yaye in ngʼat maratego.\n ","Obiro ngʼwasi motweyi matek\n kendo owiti e piny malach mana ka mipira mowiti.\n Kuno ema nithoe,\n kendo kuno ema gecheni mag lweny mabeyo\n nosikie in mikelo wichkuot ne od ruodhi.\n ","Abiro goli e kari mar tich\n kendo goli e loch mari.\n ","E kindeno analuong jatichna Eliakim ma wuod Hilkia.\n","Anarwake gi law mar duongʼ kendo anatwe okanda e nungone mi anamiye loch mari. Enobed wuon joma odak Jerusalem kod Juda.\n","Anamiye rayaw mar od Daudi, ma gima oyawo ngʼato ok lor, to bende gima oloro onge ngʼama yawo.\n","Abiro gure motegno kendo mongirore ka sigingi kendo enobed e kom duongʼ ne od wuon mare.\n","Duongʼ duto ma joodgi noyudi ma gin, nyithinde gi nyikwaye, gige duto ma ok ogen, machalo kaka bakunde nyaka agulni duto nowuog kuome.\n ","Jehova Nyasaye Maratego wacho niya, “E kindeno sigingi mane ogur motegno kendo mongirore biro pudhore, nongʼade mi olwar kendo gik moko duto mongʼaw kuome bende nolwar.” Jehova Nyasaye osewacho.\n"],["Ma e wach mokor kuom Turo:\n Ywaguru, yaye yiedhi mag Tarshish!\n Nimar Turo osekethi,\n kendo oweye maonge ot kata dho wath!\n Wach osechoponegi koa e piny Saipras.\n  ","Lingʼuru thi un joma odak e chula,\n kendo un jo-ohala madongo man Sidon,\n un ma jokwangʼ ji osemiyo umewo.\n ","Nam maduongʼ ema cham mag Shihor ngʼado,\n mwandu mokaa kowuok Nael ema osebedo girkeni mar Turo,\n kendo osebedo kar ohala mar ogendini.\n  ","Ininwangʼ wichkuot, yaye Sidon,\n yaye in, ma in ohinga mar nam,\n nimar nam osewuoyo niya,\n “Ok asewinjo rem mar muoch bende pok anywol,\n ok asepidho yawuowi kata nyiri pok abedogo.”\n ","Jo-Misri nobed gi kuyo\n ka wach nochopnegi koa Turo.\n  ","Ngʼaduru udhi Tarshish denguru,\n un joma odak e chula.\n ","Bende ma e dalau maduongʼ\n machon mane opongʼ gi mor kod ilo\n masani koro oke e pinje man kuonde maboyo.\n ","En ngʼa mosechano kelo masirani kuom Turo,\n wuon loch, ma jo-ohala mage ogen,\n ma bende jongʼiewo mage ongʼere e piny duto?\n ","Jehova Nyasaye Maratego osechano tieko sunga duto mar joma nigi duongʼ\n kendo obiro kuodo wi ji duto moluor ahinya e piny.\n  ","Pururu lowo manie bath aora Nael,\n yaye Nyar Tarshish,\n nikech koro uonge gi dho wath.\n ","Jehova Nyasaye oserieyo bade e nam\n kendo osemiyo pinyruodhi tetni,\n bende osegolo chik ne Foenikia\n mondo otiek gik ma gineno kuomgi.\n ","Nowacho niya, “Ok unuchak ubed gi mor kod ilo,\n yaye Nyar Sidon Mangili ma osekethi!\n  “Kata bed mana ni ungʼado nam ma udhi Saipras\n to kuno bende ok unuyudie yweyo.”\n ","Neuru piny jo-Babulon,\n jogi makoro ikwano ka nono!\n Jo-Asuria osemiyo odongʼ kar le mag thim;\n kendo negigero kargi mar ngʼicho motingʼore gi malo,\n ka gilworo dala bende negimuko ohingane duto\n mi giweye gunda.\n  ","Denguru un yiedhi moa Tarshish,\n nikech karu mochiel motegno osemuki!\n ","E kindeno wich nowil gi Turo kuom higni piero abiriyo, marom kod ngima mar ruoth achiel, to giko mar higni piero abiriyogi, nobed ne Turo mana kaka wend nyako mochot mawero niya:\n ","“Kaw thumi ilworgo dala maduongʼ,\n yaye nyako ma jachode makoro wich osewilgo,\n go thumino mamit, wer wende mangʼeny\n mondo kanyalore to opari.”\n ","To bangʼ higni piero abiriyo Jehova Nyasaye biro kecho Turo mirese. To bangʼe nodogi e tije machon mar chode kendo notim timbene machon mag chode gi pinjeruodhi duto mag piny ngima.\n","To koro ohala moyudo kod chudo kuom tije noket tenge ne Jehova Nyasaye; ok nokan-gi kata kungogi ne en owuon. Ohala moyudo biro dhiyone jogo matiyone Jehova Nyasaye mondo ongʼiewgo chiemo mangʼeny kod lewni mabeyo.\n"],["Neuru Jehova Nyasaye biro ketho piny,\n mi odongʼ nono,\n obiro loko kit piny\n kendo keyo jogo modakie.\n ","Notime machalre ne jodolo kata ne joma moko,\n misumba kata ne ruodhe,\n ne dhako man-gi jatich kata ne nyako matiyone,\n ne jahono kata ne jangʼiewo, ne ngʼat ma holo ji,\n kata ne ngʼat ma holo,\n ne ngʼat man-gi gowi kata ngʼat ma holo ji.\n ","Piny nodongʼ gunda\n kendo nokethre chuth.\n Jehova Nyasaye ema osewacho wechegi.\n  ","Piny notwo kendo noner,\n piny nojwangʼ miner,\n kendo polo gi piny nojwangʼ.\n ","Piny osedwany gi jok modakie,\n giseketho chike, gisetamore rito buchene,\n kendo giseketho winjruok manyaka nene.\n ","Kuom mano kwongʼ\n osetieko piny kendo joma odakie nyaka yud kum kuom richogi.\n Omiyo joma odak e piny osewangʼ\n mi manok ema odongʼ.\n ","Divai mobi manyien notuwo\n kendo mzabibu biro ner,\n ji duto mamiyo ji mor nobed gi chuny lit.\n ","Mor mar nyiduonge norum,\n koko mar joma nigi mor kod ilo nolal,\n kendo mor mar thum ok nowinji.\n ","Ok ginichak gimadh divai ka giwer,\n nikech kongʼo osebedo marach ne jomath.\n ","Dala maduongʼ\n okethore modongʼ gunda,\n kendo dhoudi duto olor.\n ","Ji ywagore e wangʼ yore\n nikech divai onge, mor duto olokore kuyo,\n piny duto odongʼ gi lit.\n ","Dala maduongʼ odongʼ ka oruombore piny\n kendo dhorangeye mage otur matindo tindo.\n ","Ma notimre e piny\n ngima e kind ogendini mana kaka ipono olemb zeituni\n e yath kata mana kaka olemo manok,\n mag mzabibu dongʼne johulo e yath kosepon.\n  ","Gitingʼo dwondgi malo, ka gigoyo koko gimor\n koa yo podho chiengʼ,\n kendo ka gihulo teko mar Jehova Nyasaye.\n ","Omiyo miuru Jehova Nyasaye duongʼ\n un joma odak e chula mag nam man yo wuok chiengʼ;\n tingʼuru nying Jehova Nyasaye malo,\n ma en Nyasach Israel,\n ","koa e tungʼ piny duto wawinjo wer mawer niya:\n “Duongʼ odongʼ ne Jal Makare.”\n  To an ne awacho niya, “Aserumo chuth, aserumo chuth!\n Mano kaka aneno malit!\n Jandhoko ndhogo ji!\n Kuom timbe mag andhoga osendhogo ji!”\n ","Masira rita, osekunyna bugo\n kendo obadho osechikna,\n yaye un oganda modak e piny.\n ","Ngʼama notem ringo kowinjo mahu mar masira\n nolwar e bur,\n kendo ngʼama notem wuok e burno\n nolwar e obadho.\n  Dhorangeye mag polo noyawre,\n kendo mise mag piny noyiengni.\n ","Piny osebarore,\n piny oselal nono,\n kendo piny yiengni malich.\n ","Piny thembo ka jakongʼo,\n kendo ohukni ka kiru ma yamo yiengo,\n kethruok kod timbene mamono\n omiyo opodho ma ok nochak oa malo.\n  ","E kindeno Jehova Nyasaye nokum\n teko duto manie polo malo,\n kaachiel gi ruodhi duto manie piny.\n ","Nochokgi kaachiel kendo nolornegi\n mana kaka jo-jela molornegi e od twech\n kendo nolornegi e od twech,\n mi giyud kum kuom kinde mangʼeny.\n ","Dwe norieny matip-tip kendo wangʼ\n chiengʼ noimre nikech Jehova Nyasaye Maratego,\n nogur lochne kod duongʼne e Got Sayun\n kod Jerusalem e nyim jodongo.\n"],["Yaye Jehova Nyasaye, in Nyasacha;\n abiro miyi duongʼ kendo anapak nyingi,\n nimar kuom adiera mowinjore\n isetimo gik makare,\n mago mane osechan chon.\n ","Isemiyo dala maduongʼ omukore,\n modhurore pidhe pidhe, dalano mochiel motegno okethore,\n dala maduongʼ ma jopinje mamoko noketoe genogi oserumo;\n bende ok nochak ogere kendo.\n ","Kuom mano joma roteke nomiyi duongʼ;\n mier madongo mag ogendini ma jonjore biro miyi luor.\n ","Isebedo kar pondo ne jochan,\n kar gengʼruok ne jodhier manie lit,\n kar bwok ka ahiti kudho, kendo kar tipo ka chiengʼ kech.\n Nimar muya mar janjore\n chalo mana ka ahiti makudho kochomo ohinga,\n ","kendo mana ka liet manie piny motimo ongoro.\n Isetieko koko mar jopinje mamoko mana kaka tipo mar\n bor polo gengʼo liet,\n e kaka wend jonjore osechung.\n  ","Ewi godni Jehova Nyasaye Maratego biro loso\n nyasi mar chiemo mamiyo ne oganda duto,\n sawo mar divai mosekan,\n kod chiemo mabeyo gi divai molos maber.\n ","Ewi godni obiro walo law moumo wangʼ ji duto,\n law mogengʼo ogendini duto;\n ","kendo enotiek tho chuth.\n Jehova Nyasaye Manyalo Gik Moko Duto biro yweyo pi wangʼ ji duto;\n mi nogol ajara kuom joge\n e piny duto.\n Jehova Nyasaye ema osewacho.\n ","E kindeno giniwach ni,\n “Adier ma en Nyasachwa;\n ne wageno kuome,\n kendo ne oresowa.\n Ma en Jehova Nyasaye, ne wageno kuome;\n wabeduru gi mor kendo gi ilo kuom warruokne.”\n  ","Lwet Jehova Nyasaye biro yweyo ewi godni,\n to Moab nonyon piny gi tiende,\n mana kaka inyono lum e dipo.\n ","Giniyar badgi kuome,\n mana kaka ngʼama goyo abal yaro bedene ka kwangʼ.\n Nyasaye biro tieko sungagi\n kata obedo ni lwetgi riek e yor goyo abal.\n ","Obiro muko piny kuondeu mochiel motegno\n motingʼore gi malo mi oketgi piny,\n enotergi e lowo ma gilokre buru.\n"],["E ndalono wendni nower e piny Juda ni:\n Wan gi dala maduongʼ man-gi teko;\n Nyasaye kelo resruok e ohingane gi kuonde molwore.\n ","Yaw dhorangeye\n mondo oganda makare odonji,\n oganda morito yie.\n ","Inirit gi kwe ngʼatno ma parone oriere tir,\n nikech ogeno kuomi.\n ","Gen kuom Jehova Nyasaye nyaka chiengʼ,\n nimar Jehova Nyasaye en Jehova Nyasaye ma Lwanda nyaka chiengʼ.\n ","Odwoko piny joma otingʼore malo,\n odwoko dala maduongʼ mar ngʼayi piny,\n mi otoye matindo tindo ma olokre buru.\n ","Tiende joma ithiro\n kod mag joma odhier nyone piny.\n  ","Yor joma kare opie,\n yaye in Jal makare, iloso yor joma kare bedo maber.\n ","Yaye Jehova Nyasaye, wuotho e yore mag chikeni ema warito,\n nyingi kod duongʼ mari ema chunywa dwaro.\n ","Chunya gombi gotieno\n kendo chunya dwari gokinyi.\n Ka buchi makare biro e piny,\n ogendini mag piny puonjore yo makare.\n ","Kata obedo ni ngʼwono itimone joricho,\n to ok gipuonjore tim makare;\n kata mana e piny joma kare gidhi nyime mana ka gitimo richo,\n ka ok gichiwo luor ne duongʼ mar Jehova Nyasaye.\n ","Yaye Jehova Nyasaye, isetingʼo badi malo,\n to ok gine.\n We mondo gine geno ma in-go,\n kuom jogi mi giyud wichkuot,\n kendo mad mach mokan ne wasiki wangʼ-gi duto.\n  ","Jehova Nyasaye, isemiyowa kwe;\n kendo gik moko duto ma wasetimo in ema isetimonwa.\n ","Yaye Jehova Nyasaye ma Nyasachwa,\n ruodhi mamoko ma ok in osetiyowa,\n makmana nyingi kende ema wamiyo luor.\n ","To koro jogo osetho kendo koro gionge;\n chunje moseago ok nochier.\n Ne ikumogi mi itiekogi maonge ngʼama parogi.\n ","Isemedo ogandawa, yaye Jehova Nyasaye,\n isemedo ogandawa.\n Iseyudo duongʼ mana ne in iwuon;\n kendo isemedo tongʼ duto mar pinywa.\n  ","Yaye Jehova Nyasaye,\n negimanyi e kinde mane ginie chandruok;\n kendo kane ikumogi ne gionge gi teko mar lemo.\n ","Mana kaka dhako man-gi ich machiegni nywol\n muoch kayo kendo ywak kawinjo rem mano,\n bende e kaka wanie nyimi yaye Jehova Nyasaye.\n ","Wasebedo gi ich,\n muoch osekayowa malit to ne wanywolo mana yamo.\n Ok wasekelo warruok e piny,\n bende pod ok wanywolo ji e piny.\n  ","To jogi mosenindo kuom Jehova Nyasaye,\n nobed mangima,\n kendo ringregi nochier.\n In misiko e buru,\n chiew kendo igo koko gi mor.\n Thoo ma in-go chalo thoo mar okinyi,\n piny biro golo joma otho oko.\n  ","Dhiuru, un joga, donjuru e uteu\n kendo loruru dhoutu,\n ponduru kuom ndalo matin\n nyaka ndalo mar mirimbe kal.\n ","To ne, Jehova Nyasaye biro kawuok kare mar dak\n mondo okum joma odak e piny kuom richogi.\n Piny noket ayanga remo mosechwer kuome,\n mi ok noum joge mosenegi.\n"],["E kindeno,\n Jehova Nyasaye nokaw liganglane mabith,\n motegno kendo man-gi teko,\n mokumgo Leviathan,\n thuol malich mamol kendo monudore;\n motiek thuol malich mar nam.\n ","E kindeno:\n “Nuwerne puoth mzabibu mamiyo kama:\n ","An Jehova Nyasaye, aketo wangʼa kuome;\n kendo amiye pi pile.\n Arite odiechiengʼ gotieno\n mondo kik ngʼato kethe.\n ","Aonge gi ich wangʼ.\n Ka dine pedo kod kuthe ok gwara,\n to dine amonjogi;\n mi awangʼogi duto e mach.\n ","Ka ok kamano to wegi gibi ira mondo abed kar pondogi;\n we mondo gilos kwe e kinda kodgi,\n ee, we gilos winjruok koda.”\n  ","E kinde mabirogo Jakobo nogurre motegno,\n Israel nobed ka bad yath madongo kendo thiewo,\n kendo enonyag olemo mopongʼo piny.\n  ","Bende Jehova Nyasaye osekumo Israel\n kaka nokumo joma nosandogi?\n Bende osenego Israel kaka nonego joma ne onegogi?\n ","Ei masiche kod twech isebedo machiegni kode,\n iseriembogi mabor,\n mana ka gima yamo mager moa yo wuok chiengʼ ema terogi.\n ","Kuom ma, richo mar Jakobo nopwodhi,\n kendo ma ema nobed ranyisi mar golo richone duto:\n Komiyo kite duto milosogo kar\n kendo mar misango chalo mana gi matafare motore matindo tindo,\n bende onge sirni mag Ashera kata\n kendo miwangʼoe ubani mane odongʼ kochungʼ.\n ","Dala maduongʼ mochiel motegno odongʼ gunda,\n kama yande ji odakie ojwangʼ ka thim;\n nyiroye nokwa kanyo bende kanyo\n ema gini nindie kagiselwero bede yien magitieko.\n ","Ka bedegi osetwo to gimukore oko\n kendo mon modogi michwakgi.\n Nimar gin ogendini maonge winjo;\n omiyo Jachwechgi onge gi miwafu kuomgi,\n kendo Jachwech ok nyisgi ngʼwono moro amora.\n ","E kindeno Jehova Nyasaye biro piedho joge kochakore Aora Yufrate nyaka aore mag Wadi mar Misri, to un, yaye jo-Israel nochoku achiel kaachiel.\n","Kendo e kindeno tungʼ maduongʼ noywagi. Jogo mane olal e piny Asuria nobi kendo joma ni e twech e piny Misri nochopi ma lam Jehova Nyasaye e gode maler man Jerusalem.\n"],["Mano kaka unune malit un osimbo mar jomer man Efraim,\n maber mare malich biro rumo ka maua maner,\n mopidhi ei holo momiyo\n mana kaka josunga malwokore gi kongʼo!\n ","Ne, Ruoth Nyasaye nigi ngʼato man kod loch gi teko.\n Mana kaka pe kod yamo maketho piny,\n e kaka obiro kelo koth machwe mabubni giteko\n matiek gik moko duto manie lowo.\n ","Osimbo ma jomer man Efraim sungorego\n ibiro nyono gi tielo.\n ","Berne malich norum mana ka maua maner,\n mopidhi ei holo momiyo,\n mi nochal ka olemb ngʼowu mokwongo chiek,\n ngʼato angʼata monene pone,\n kendo chame ka rikni morum chuth.\n  ","E kindeno Jehova Nyasaye Maratego nobedi kaka\n osimbo mar duongʼ maber ne joge manok modongʼ.\n ","Enobed e chuny jangʼad bura mowinjore\n kendo enojiw jolwenjeu makedo,\n e dhorangeyeu obed gichir kendo olochi.\n  ","To jogi bende kwangʼ\n nikech divai kendo gibayo nikech kongʼo:\n Jodolo kod jonabi mer makwangʼ nikech kongʼo\n kendo gitagore nikech divai,\n githembo ka gineno fweny,\n gichwanyore ka gingʼado bura.\n ","Mesa duto opongʼ gi ngʼok,\n onge kamoro amora ma ok dungʼ tik marach.\n  ","“En ngʼa motemo puonjo?\n To koso en ngʼa ma otemo yarone tiend wachne?\n Ne nyithindo mogolie chak,\n koso ne joma koro eka ogolie thuno?\n ","Onyisowa weche mak winjre ka mag jomomer ni:\n Tim ma, tim macha kendo tim ma, tim macha.”\n  ","To kata kamano Nyasaye biro wuoyo gi jogi\n gi dho welo kod dhok mayoreyore.\n ","Mowachone niya,\n “Ma en kar yweyo, joma ool mondo oywe.”\n Kendo niya, “Ma en kar kwe,”\n to ne ok ginyal winjo.\n ","Kuom mano, wach Jehova Nyasaye biro chalonegi mana ka wach awacha mar joma omer niya:\n Tim ma, tim macha,\n kendo tim ma, tim macha,\n matin ka, matin kacha,\n mamiyo gikwangʼ koni gi koni mi gipodhi\n kendo gihinyre ma makgi e obadho.\n  ","Kuom mano winjuru\n wach Jehova Nyasaye un joma jaro ji ma,\n jotend ogandani modak Jerusalem.\n ","Usungoru niya, “Wasetimo singruok gi tho\n wasedonjo e winjruok gi liete omiyo,\n ka masira miwachono nolandre e piny to ok nomulwa,\n nimar waseketo miriambo ragengʼ-wa,\n kendo wuondruok ka kar pondo.”\n ","Ma e gima Jehova Nyasaye Manyalo Gik Moko Duto wacho,\n “Ne, aketo kidi e Sayun, ma en kidi moyier,\n en kidi motegno, ma nengone tek,\n moriwo kor ot kendo man-gi mise mongirore;\n ma ngʼat moyie kuome\n ok nobam.\n ","Abiro miyo adiera bedo tol mipimogo\n kendo tim makare kaka rapim mirieyogo ot;\n to kodh pe biro yweyo karu mar pondo,\n un jo-miriambo kendo pi biro pongʼo kuondeu mag tony.\n ","Singruok maru gi tho nobed maonge;\n kendo winjruok mane utimo gi liete ok nobedi.\n Ka masira nomwomre,\n to mano ema nochwadu piny.\n ","E kinde duto ma masira nobi enotieku;\n noyweu okinyi ka okinyi kendo odiechiengʼ gotieno.”\n  Ka wachni nodonjne ji,\n to ginibed gi bwok maduongʼ.\n ","Kitanda nobed machiek ma ok nyal rieye tielo tir,\n kendo onget nobed matin ma ok nyal umo ngʼato maber.\n ","To Jehova Nyasaye biro aa malo mana\n kaka notimo e Got Perazim,\n mirimbe nowuogi kaka ne otimore e Holo mar Gibeon,\n mondo oti tichne, tichne mayoreyore ma ji kia\n kendo timne mar wich teko.\n ","Koro weuru ajara mondo kik tol motweugo ridre,\n nimar Ruoth Nyasaye ma en Jehova Nyasaye Maratego,\n osenyisa wach mar kethruok mabiro kwako piny duto.\n  ","Chik iti kendo iwinj dwonda,\n keturu chunyu mondo uwinj weche mawacho.\n ","Ka japur puro puodho mondo okom\n to bende osiko ka opuro apura?\n Koso bende osiko ka obuso abusa?\n ","Kosetieko loso puothe donge ochwoyo kothe mopogore opogore\n kendo okiro kal?\n To donge opidho shairi kanyo kod ngano e bath puodho?\n ","Nyasache nyise yo monego oluw\n kendo puonje yo maber.\n  ","Cham moko ok din gi twor to\n bende kal ok wuothie wiye gi gari;\n moko to idino gi luth\n kendo kal itengʼo gi kede.\n ","Ngano nyaka regi mondo olos makati;\n omiyo ok dine amingʼa.\n Kata obedo ni oywayo gache mar dino kuome,\n to faresene ok rege.\n ","Magi duto bende oa kuom Jehova Nyasaye Maratego,\n ma jangʼad rieko mowinjore,\n kendo ma parone ber ahinya.\n"],["Ariel, Ariel,\n inine malit, in dala maduongʼ mane Daudi odakie!\n Meduru dhi nyime\n ka utimo sewni higa ka higa.\n ","To kata kamano abiro monjo Ariel\n mi enobedi gi ywagruok kod kuyo,\n kendo enochalna mana ka kendo mar misango.\n ","Abiro lwori koni gi koni,\n mi anagoni agengʼa kendo namonji gi tekona.\n ","Nadwoki piny miwuo mana koa ei lowo;\n kendo wecheni nowuog mana koa ei buru.\n Dwondi nochal mana ka dwond jachien moa ei lowo;\n kendo koa ei lowo dwondi nowinji.\n  ","To jowasiki mangʼeny nochal gi buru mayom,\n kendo oganda mager nochal gi mihudhwe ma yamo tero.\n Apoya nono, ka diemo wangʼ,\n ","Jehova Nyasaye Maratego nobi gi mor polo\n gi yiengni mar piny kod koko maduongʼ,\n gi ahiti kod kalausi kendo gi mach mager.\n ","Eka ogendini mag pinje duto makedo gi Ariel,\n mamonjo kuondege motegno kendo lwore,\n biro chalo mana ka lek kata ka fweny mar otieno,\n ","mana ka ngʼama kech kayo to leko ni chiemo,\n to ka ochiewo to oyudo mana ka kech pod kaye,\n kendo mana kaka ngʼat ma riyo oloyo leko ni modho pi,\n to ka ochiewo to opodho mana piny ka riyo oloye.\n E kaka nobedi kuom ogendini mag pinje duto makedo gi Got Sayun.\n  ","Bed mobuok kendo kiwuoro,\n dinuru wengeu kendo kik unen,\n meruru amera to ok gi divai,\n kendo themburu athemba to ok gi kongʼo.\n ","Jehova Nyasaye osekelo nindo matut kuomu,\n oseumo wengeu (un jonabi);\n kendo oseumo wiyeu (un jokor wach).\n ","Un to fwenyruokni duto nochalnu mana ka gima nono, mana ka kitabu modin gi duogo. To ka imiyo ngʼato manyalo somo, miwachone niya, “Yie isom kitabuni,” to obiro dwoko niya, “Ok anyal some nikech odine gi duogo.”\n","Kata ka imiyo ngʼat makia somo miwachone niya, “Yie isomna kitabuni,” to obiro dwoko niya, “Ok angʼeyo somo.”\n ","Ruoth Nyasaye wacho niya:\n Jogi sudo ira mana gi weche manie dhogi\n kendo gipaka mana gi dhogi kende,\n to chunygi bor koda.\n Yo ma gilamago\n gin mana chike mipuonjo gi dhano.\n ","Kuom mano anachak abwog chuny jogi\n gi masira bangʼ masira,\n mi rieko mar jorieko nolal\n kendo ngʼeyo mar joma ongʼeyo norum.\n ","Ginine malit jogo maparo timo gimoro amora\n mondo gipandgo timbegi ne Jehova Nyasaye,\n ma gin joma timo timbegi e mudho ka giparo niya,\n “Ere ngʼama nenowa? En ngʼa mabiro ngʼeyo?”\n ","Iloko gik moko ataro,\n mana ka gima jachwech bende chal gi lowo mochweyo!\n Bende gima ochwe nyalo wachone jachwechne niya,\n “Ne ok ichweya?”\n Koso agulu bende nyalo wachone jachwechne niya,\n “Onge gima ingʼeyo?”\n  ","Kuom ndalo matin kende, donge Lebanon nolok mana ka puodho momewo\n kendo puodho momewo nochal mana gi bungu?\n ","E kindeno joma itgi odino nowinj\n weche manie kitabu, mi joma osebedo kokuyo,\n kendo manie mudho mandiwa wengegi nonen.\n ","Joma obolore nochak obed gi mor kuom Jehova Nyasaye;\n kendo joma ochando,\n bende nobed gi mor kuom Jal Maler mar Israel.\n ","Joma timbegi mono nolal nono,\n jo-jar ji bende nolal nono,\n kendo jogo duto ma timbegi mono notieki;\n ","gin jogo machiwo neno mar miriambo\n mondo omi ngʼato onere ni jaketho,\n kendo mawuondo jangʼad bura\n mi omi ngʼat maonge ketho tamie adierane.\n ","Kuom mano ma e wach ma Jehova Nyasaye, mane oreso Ibrahim wachone od Jakobo ni,\n Jakobo ok none wichkuot kendo;\n bende ok ginichak ginenre mokuyo.\n ","Ka gineno nyithindgi ma tich lweta e kindgi,\n to gibiro rito nyinga obed maler,\n kendo gibiro yie kuom ler mar Jal Maler mar Jakobo,\n kendo gichungʼ e nyim Nyasach Israel gi luor maduongʼ.\n ","Joma parogi bayo noyud rieko;\n kendo joma kwedo wach bende nopuonji.\n"],["Jehova Nyasaye wacho niya,\n “Ubiro neno malit, un nyithindo ma wigi tek,\n un jogo mosieko gi riekni ma ok maga,\n ka uloso riwruok ka ok owuok e dwond Roho mara,\n kendo ka ubiwo richo ewi richo;\n ","uringo kudhi Misri ka ok upenja,\n umanyo kony kuom Farao mondo oresu,\n kendo ugengʼoru e tipo mar Misri kaka karu mar pondo.\n ","To gengʼruok mawuok kuom Farao nobednu wichkuot,\n kendo tipo mar Misri nokelnu masira.\n ","Kata obedo ni gin gi jotelo Zoan\n kendo jootene osechopo Hanes,\n ","to ji duto noyud wichkuot\n kuom jogo ma ok nyal konyogi,\n jogo ma ok nyal konyogi kata kelonegi ber\n to mana wichkuot kod achaya.”\n ","Ma e wach mane okor kuom le mag Negev:\n Kokadho e piny mar chandruok kod masira,\n motingʼo sibuoche machwo to gi mamon\n bende kama thuonde mag bungu kod thuonde maringo piyo odakie,\n jootegi tingʼo mwandugi e ngʼe\n punde kendo girkeni mag-gi otingʼ e kuom ngamia,\n kiterone oganda maonge ohala,\n ","ma en Misri, ma kony mare onge tiende.\n Kuom mano iluonge ni Rahab maonge nyalo.\n  ","Dhiyo sani kendo indiknegi wach e kidi mopa,\n Ndike e kitabu, mondo omi obed janeno,\n manyaka chiengʼ e ndalo mabiro.\n ","Magi gin oganda mongʼanyo nyithindo ma jo-miriambo,\n ma ok oikore winjo puonj Jehova Nyasaye.\n ","Giwachone jokor wach ni,\n “Kik une fweny moro amora kendo!”\n To ne jonabi,\n “Kik uchak unyiswa fweny moro amora makare!”\n Kornwauru mana weche mamorowa mag wuondruok.\n ","Weuru yorni, wuoguru e ndarani\n kendo we bwogowa gi Jal Maler mar Israel.\n ","Kuom mano, ma e wach ma Jal Maler mar Israel wacho:\n “Nikech isedagi winjo oteni,\n mi iserwako chuny mar sando ji kendo iseyiengori e timbe mag miganga,\n ","richoni nobini kaka ohinga mabor mobarore,\n matetni kendo ruombore piny matek dichiel.\n ","Obiro ngʼinjore matindo tindo mana\n ka agulu molwar piny motore,\n ma ok nyal yud kata dire moro kodongʼ\n minyalo kwanygo mach e dwol kata pate mitwomogo pi.”\n ","Ma e gima Jehova Nyasaye Manyalo Gik Moko Duto, Jal Maler mar Israel wacho:\n “Warruok gi kwe nowuog kuom hulo richo,\n tekou nowuog kuom horuok kod genou kuoma,\n to kata onge gima usetimo kuom gigi duto.\n ","Kata kamano uwacho ni,\n ‘Ooyo, wabiro idho farese mondo waringi.’\n To mano ber ubiro ringo!\n Bende nuwacho ni,\n ‘Wabiro idho faresewa mi waringi.’\n Kuom mano joma lawou nobed jongʼwech molony.\n ","Jou alufu achiel noringi\n ka ngʼato achiel obwogogi;\n bende jou noring duto ka ji abich obwogogi,\n mi unudongʼ kar kendu,\n mana ka yiend bandera mochwo ewi got malo\n kata ka law bandera mafwadhore ewi got.”\n  ","Kata kamano pod odwaro nyiso\n ngʼwono mare kuome; obiro mondo onyisu kech mare.\n Nimar Jehova Nyasaye en Nyasaye ma ja-adiera.\n Jogo duto mogeno kuome ogwedhi.\n ","Yaye un oganda mag Sayun, modak Jerusalem, ok unuchak uywag kendo. Mano kaka notimnu ngʼwono e kinde ma unuywagne mondo okonyu! E sa moro amora mowinjo ywaku, to nokonyu.\n","Kata Jehova Nyasaye miyou chiemo mar chandruok kod pi mar masira, to jopuonju ok nochak opondnu kendo, to ununegi gi wengeu uwegi.\n","Kata ka ubaro korachwich kata koracham, itu to nowinj dwol mawuok ka ngʼeu, kawacho niya, “Ma e yo; luweuru.”\n","Bangʼe unudwany nyisecheu manono mubawo gi fedha kod dhahabu; kendo unuwitgi ka ukwano gi ka gik ma ok ler, mi uwitgi ka nanga moywego remb nyodo, kuwachonegi niya, “Aiuru ira.”\n ","Bende noornu koth kuom kodhi muchwowo e lowo kendo chiemo mawuok e piny nobed mamiyo kendo mangʼeny. E kindeno jambu nokwa e lege madongo.\n","Rwethu kod pundeu mapuro lowo nocham lumb ogada kod chiembgi moregi, mi keyo gi uma kod opawo.\n","E odiechiengʼ maduongʼ mar yengʼo, ka kuonde ngʼicho motingʼore gi malo opodho, oula mag pige nomol ewi gode duto kod pidhe duto motingʼore malo.\n","Dwe norieny ka wangʼ chiengʼ, kendo ler mar chiengʼ nobed maler moloyo kaka orieny pile nyadibiriyo, machal mana gi ler mar chiengʼ mar ndalo abiriyo, e kindeno ma Jehova Nyasaye nowir kuonde duto moriemo mag joge kendo nochang adhondegi.\n ","Ne, Nying Jehova Nyasaye aa kuma bor,\n ka en-gi mirima mager machalo gi iro mopongʼo bor polo;\n dhoge opongʼ gi mirima mangʼeny,\n kendo lewe en mach mawengʼo.\n ","Muche chalo gi oula mopongʼ,\n mopongʼ nyaka dwonde.\n Oyiengo ogendini gi rapiedhi mar kethruok;\n kendo oywayo ji gi chuma mamiyo girwenyo.\n ","Kendo unuwer wende machalo gi wende mag nyasi\n mag sawo maler miwero gotieno;\n chunyu nobed gi mor mana ka ji mabedo gi mor\n ka goyo asili kadhi e got Jehova Nyasaye,\n ma en Lwanda mar Israel.\n ","Jehova Nyasaye nomi oganda winj dwonde mar duongʼ\n kendo enomi gine lwete kabiro piny,\n gi mirima mager kod mach mawengʼo,\n bende gi rumbi motwere gi polo mariadore kod pe.\n ","Dwond Jehova Nyasaye biro mako dho jo-Asuria;\n to gi odungane obiro negogi.\n ","Chwat ka chwat ma Jehova Nyasaye nochwadgigo\n gi ludhe mar kum kokedo kodgi malit,\n nomi jo-Nyasaye bed mamor\n ka gigoyo oyieke kod nyatiti.\n ","Tofeth noseiki nyaka aa chon;\n noseik ne ruoth.\n Kare mar kendo osekuny matut kendo malach,\n kodhurie yiende mangʼeny gi mach maduongʼ;\n kendo much Jehova Nyasaye,\n machalo mach makakni ema moke.\n"],["Mano kaka unune malit,\n jogo madhi dwaro kony Misri,\n moketo genogi kuom farese,\n kendo moketo genogi kuom geche mag lweny mangʼeny magiywayo,\n kendo kuom teko maduongʼ ma joidh faresegi nigo,\n to ok uketo genou kuom Jal Maler mar Israel,\n kata dwaro kony kuom Jehova Nyasaye.\n ","Kata kamano en bende en gi rieko\n kendo onyalo kelo chandruok;\n bende ok olok pache e gima osewacho.\n Obiro kumo joma timbegi mono,\n kaachiel gi joricho makonyogi.\n ","To jo-Misri gin mana dhano ma ok Nyasaye;\n bende faresegi gin mana ringʼo ma ok roho.\n Ka Jehova Nyasaye norie bade mar kum,\n jogo machiwo kony nochwanyre,\n kendo jogo mikonyo nopodh piny;\n giduto ginilal nono.\n ","Ma e gima Jehova Nyasaye wachona:\n Mana kaka sibuor ngʼur konyono chiayo mosemako piny,\n kendo kata obedo ni jokwath duto oyworo ka goyo koko,\n to ok odew bende ok oluor,\n e kaka Jehova Nyasaye Maratego,\n biro biro mondo oked ewi got Sayun.\n ","Mana kaka winy mafuyo malo,\n e kaka Jehova Nyasaye Maratego nochiel Jerusalem;\n nogengʼe kendo norese, noume kendo nokonye.\n ","Dwoguru ire, yaye un jo-Israel\n mosengʼanyo mabor kode.\n ","Nimar e odiechiengno ngʼato ka ngʼato kuomu nowiti\n nyiseche mag fedha kod dhahabu,\n ma lwetu motimo richo oseloso.\n ","Jehova Nyasaye wacho niya,\n “Jo-Asuria ibiro tieki gi ligangla ma ok oa e lwet dhano;\n nimar ligangla ma ok oa e lwedo biro tiekogi.\n Giniring lweny nikech ligangla, mi yawuotgi ma\n jolweny nolokgi wasumbini maketgi e tij achuna.\n ","Kuondegi mochiel motegno nopodhi mi gidhier nono,\n kendo jotendgi mag lweny,\n kibaji nogo ma ok ginyal ringo,” Jehova Nyasaye wacho,\n en ma maye liel koa Sayun,\n kendo maye mangʼangʼni ni Jerusalem.\n"],["Winjuru, Ruoth nobed gi loch makare\n kendo jotelo nobed gi telo mar adier.\n ","Ngʼato ka ngʼato nobed kar gengʼruok\n ne kalausi mana ka aore mamol e piny ongoro,\n kendo mana ka tipo mar Lwanda maduongʼ e piny motwo.\n  ","Eka wenge joma neno ok nochak ogengʼ,\n kendo joma ochiko itgi nowinj wach.\n ","Chuny ngʼat mamuomore nowinj wach gi tiende\n kendo ngʼat ma radwal nowuo maber kendo maliw.\n ","Ok nochak oluong ngʼat mofuwo ni ngʼat malongʼo,\n kata ngʼat ma ja-miganga ni ngʼat ma ogen.\n ","Nimar ngʼat mofuwo wacho weche mofuwo,\n kendo opongʼ gi richo:\n Otimo timbe mag richo\n kendo olando miriambo kuom Jehova Nyasaye;\n mi omon joma odenyo chamo gik monego gicham\n kendo joma riyo oloyo otamoe pi.\n ","Ngʼat ma achach yorene richo,\n osiko ka chunye chano mana timo richo,\n kotieko jodhier gi miriambo kata obedo ni\n ywak mar joma ni e chandruok nikare.\n ","To ngʼat mogen loso weche mabeyo\n kendo kuom timbe makare miyo ochungʼ motegno.\n ","Un mon maparo ni odak e ngima maber,\n auru malo kendo uwinj wachna,\n un nyiri modak gi kwe,\n winjuru gima awacho!\n ","Bangʼ higa achiel,\n un ma uparo nudak mokwe, kibaji nogou;\n cham ok nochiegi,\n kendo keyo mar mzabibu ok nobedie.\n ","Beduru moluor un mon maparo nodak e ngima maber;\n beduru mokuyo, un nyiri maparo nodak gi kwe!\n Lonyreuru duge kendo utwe piende gugru enungou.\n ","Ywaguru ka ugoyo agogu nikech puothe momewo,\n nikech olembe mag mzabibu,\n ","kendo kuom piny joga,\n piny mopongʼ gi kuthe kod pedo,\n ee, ywaguru udi ma yande mor opongʼo\n kendo kuom dala maduongʼ mar mor gi ilo masani odongʼ nono.\n ","Kama ochiel motegno nojwangʼ,\n dala maduongʼ nodongʼ gunda;\n kama ochiel motegno mag siro lweny kod kar ngʼicho\n nodongʼ kama punda bukore, kod kar kwadh jamni,\n ","nyaka chop Roho ol kuomwa koa malo,\n kendo piny motwo nolokre kuonde mamiyo,\n mi kuonde mamiyo nonenre ka bungu.\n ","Adiera nobedie e piny motwo,\n mi tim makare nodag e puodho mamiyo.\n ","Olemb tim makare nobed kwe;\n to tim makare nokel horuok gi chir nyaka chiengʼ.\n ","Joga nodag kuonde ma kwe nitie,\n e mier moger motegno,\n kendo kuonde ma kwe nitie ma koko ongee.\n ","Kata obedo ni pe nolwer bunge\n kendo dala maduongʼ nopodh chuth,\n ","to mano kaka inibed ngʼama ogwedhi,\n ka ichwoyo chambi e bath aore duto,\n kendo ka iweyo jambi kod punde magi wuotho awuotha kaka ohero.\n"],["Unune malit un joma osetieko ji, to pok otieku!\n Unune malit un joma osendhogo ji, to un pok ondhogu!\n Ka uweyo tieko ji to notieku;\n bende ka uweyo ndhogo ji to nondhogu.\n  ","Yaye Jehova Nyasaye, yie ikechwa;\n nimar chunywa dwari.\n Miwae teko okinyi ka okinyi,\n kendo bednwa kar resruok,\n e kinde mag chandruok.\n ","Ka dwondi omor to ji ringo;\n ka ia malo to ogendini ke.\n ","Yaye un ogendini,\n mwandu noyaki mana ka kama nyithi bonyo omonjo;\n kendo ji noyak mwandugi,\n mana kaka bonyo monjo piny.\n  ","Nying Jehova Nyasaye otingʼ malo, nimar odak e polo;\n obiro pongʼo Sayun gi tim makare kod adiera.\n ","Enobed mise mar adier e ndalou,\n kar mwandu mar resruok gi rieko kod ngʼeyo;\n luoro Jehova Nyasaye e rayaw mar mwanduni.\n  ","To neuru kaka thuondige ywak malit e wangʼ yore;\n joote ma oseor mondo odwar kwe ywak malit.\n ","Yore osedongʼ nono,\n kendo onge jowuoth e yo.\n Winjruok osekethi mi joma nobedo joneno ok dew,\n kendo onge ngʼama omi luor.\n ","Piny ywak kendo dok chien,\n Lebanon ni e wichkuot kendo okethore,\n Sharon olokore ongoro ka Araba,\n kendo Bashan gi Karmel oyaki modongʼ nono.\n  ","Jehova Nyasaye wacho niya,\n “Koro abiro aa malo,\n mondo anyisu duongʼna gi tekona.\n ","Ubiro mako ich to unywolo yamo;\n muya muyweyo en mach ma tiekou.\n ","Ogendini nowangʼ,\n mi lokre pidhe mag buru,\n kendo mana kaka kudho mobet e bungu\n enowangʼ gi mach!”\n  ","Un mudak mabor,\n winjuru gima asetimo,\n un mudak machiegni ngʼeuru tekona!\n ","Joricho man Sayun,\n kihondko osemako;\n kibaji ogoyo joma okia nyasaye,\n mi gisepenjore kendgi niya,\n “En ngʼa kuomwa manyalo dak kod mach mawengʼo magerni?\n Koso en ngʼa kuomwa manyalo\n dak kod mach maliel maonge gikone?”\n ","Ngʼatno mawuotho e ratiro\n kendo wacho gima adiera,\n ma tamore yudo ohala e yor mecho\n kendo ok oyie kawo asoya,\n ngʼatno ma ok chik ite e chenro mar neko,\n kendo odino wengene e neno timbe mamono,\n ","ma e ngʼama nodagi kuonde motingʼore gi malo,\n ma kare mar pondo nobedi got mochiel gohinga motegno.\n Chiembe ibiro chiw,\n kendo pi ok nodwon-ne.\n  ","Wengeni biro neno ruoth\n kober kendo iningʼi piny molandore malach.\n ","E pachi inipar masiche machon:\n “Ere jatelo maduongʼ cha?\n Ere ngʼatno mane okawo osuru?\n Ere jatelo mochungʼne kuonde ngʼicho man malo?”\n ","Ok inichak ine jonjorego kendo,\n jogo ma wechegi oyombore,\n kendo mawacho dhok matek winjo.\n  ","Ka irango Sayun,\n dala maduongʼ mar sewniwa moyier;\n ibiro neno Jerusalem kama kwe nitie,\n hema ma ok bi muki;\n loje mage ok nopudhi, kata tondene ok nochodi.\n ","Kanyo Jehova Nyasaye biro bedonwa Jal Maratego.\n Kanyo nochalnwa ka aore kod mago matindo.\n Yiedhi man-gi tanga ok nokwangʼ kanyo,\n meli maduongʼ ok nokwangʼ e aore.\n ","Nimar Jehova Nyasaye e jangʼadnwa bura,\n Jehova Nyasaye e jaketonwa chik,\n kendo Jehova Nyasaye e ruodhwa;\n en ema obiro resowa.\n  ","Tondegi mag meli obwodhore:\n Tanga ok otwe motegno,\n ok ginyal kwangʼ maber.\n Eka gik moyaki ibiro pogi\n kendo kata mana joma rongʼonde noyud pok.\n ","Onge ngʼama odak Sayun manowachi niya, “Atuo,”\n kendo richo mag joma odak kanyo nowenegi.\n"],["Suduru machiegni,\n un ogendini kendo chikuru itu;\n winjuru, un ogendini!\n Mad piny kod gik moko manie iye winja!\n ","Jehova Nyasaye nigi ich wangʼ kod ogendini duto;\n mirimbe ochomo jolweny mag-gi duto.\n Obiro tiekogi duto,\n mi nochiwgi mondo otiekgi.\n ","Jogi monegi nowit oko,\n mi ringregi nodungʼ kendo rembgi nopongʼ gode.\n ","Sulwe duto manie polo noleny nono,\n polo noban mana ka kalatas,\n gik moko duto manie polo malo nolwar,\n mana ka it mzabibu moner,\n kata ka olemb ngʼowu ma kundi ochwowo.\n  ","Liganglana osetieko tichne e kor lwasi,\n neuru, olor mondo ongʼad bura ne Edom,\n oganda ma asetieko chuth.\n ","Ligangla mar Jehova Nyasaye opongʼ gi remo,\n kendo boche ogawore kuome ma gin, remb rombe kod diek,\n kaachiel gi boche moa e nyiroke mag imbe.\n Nimar Jehova Nyasaye nigi misango Bozra kod nek ei Edom.\n ","Kendo jope, gi nyirwedhi\n kod rwedhi madongo nopodh kodgi.\n Pinygi nopongʼ gi remo,\n kendo boche noum buru.\n  ","Nimar Jehova Nyasaye ni kod odiechienge mar chulo kuor,\n ma en higa mar chiwo kum ne jogo,\n mosetimo marach ne Sayun.\n ","Aore mag Edom nobar okak,\n lopene nolokre lot maliet mawengʼo,\n kendo pinye nowangʼ duto!\n ","Ok nokwe odiechiengʼ gotieno;\n iro mare nodum kanyo nyaka chiengʼ.\n Koa e tiengʼ moro nyaka machielo nodongʼ gunda;\n onge ngʼat manochak oluwe kendo.\n ","Nobed kama winj tula rutoe\n kendo agak odakie.\n Nyasaye nopim timbe maricho\n mag Edom kod ketho mage.\n ","Jodonge ok nobed gi gimoro\n miluongo ni pinyruoth,\n nyithi ruoth nolal nono.\n ","Kuthe ema noyugno e utege madongo,\n aila kod pedo nobed ohingane.\n Enobed piny mojwangʼ ma ondiegi\n ema odakie kendo kuonde ma tula odakie.\n ","Gi bungu norom gondiegi kuno,\n kendo diek mag bungu noywagne jowetegi;\n kanyo bende gik malich mag otieno noyud kar yweyo.\n ","Tula noger ode kanyo monywol tongʼ,\n motogi kendo norit nyithinde,\n koumo e tipo mar bwombene;\n kanyo bende ema otenga nochokre,\n moro ka moro gi nyawadgi.\n ","Ngʼii e kitap Jehova Nyasaye kendo isom:\n Onge moro kuomgi kata achiel manobed maonge,\n kendo moro ka moro nobed gi nyawadgi.\n Nimar osegolo chik gi dhoge owuon,\n kendo Roho mare ema nochokgi kanyakla.\n ","Opogogi kuondegi;\n kendo lwetene chiwogi gi rapim.\n Enobed margi nyaka chiengʼ mi\n gidag kanyo ndalo duto mag ngimagi.\n"],["Kuonde motimo ongoro\n kendo mobaro okak nobed mamor;\n kuonde thimbe nobed moil\n kendo momiyo ka maua mathiewo,\n mana kaka ondanyo,\n ","enogol maua mabeyo,\n mi nobed gi mor ka ogoyo koko gi ilo.\n Enobed gi duongʼ mar Lebanon,\n gi mor mar Karmel kod Sharon;\n ginine duongʼ mar Jehova Nyasaye, ma Nyasachwa maber.\n  ","Teguru bede mayom yom,\n rieuru chong monyosore;\n ","koneuru joma nigi chuny mool ni,\n “Beduru motegno kendo kik uluor;\n nimar Nyasachu biro biro,\n mondo ochul kuor ne wasiku,\n kaka owinjore kendo oresu.”\n  ","Eka joma muofni nonen\n kendo joma itgi odino nowinj wach.\n ","Eka rongʼonde nolengʼre ka nyakech\n kendo momni nokog gi mor.\n Pi nobubni kowuok e thim,\n kendo oula nomol kar ongoro.\n ","Piny ma yande otwo nolokre dago,\n kendo achiya nowuog e lowo motwo.\n Lum, odundu kod togo nodongi kama ondiegi yande odakie.\n  ","Kendo wangʼ yo nobedi kanyo,\n mi noluonge ni Wangʼ Yo Maler.\n Joma ok ler ok nowuothie,\n to nobedi wangʼ yo ma joma kare ema luwo,\n joma ofuwo ma joricho ok nowuothie.\n ","Onge sibuor manoyud kuno\n kata mana ondieg bungu mager manade,\n ok nosud machiegni kanyo.\n To mana joma Nyasaye osewaro ema nowuothie,\n ","kendo joma Jehova Nyasaye osereso nodwogi.\n Ginidonji Sayun ka giwer;\n kendo ka ilo mosiko opongʼo chunygi.\n Ginibed gi mor gi ilo mosiko,\n kendo kuyo kod parruok norum chuth.\n"],["E higa mar apar gangʼwen mar loch Ruoth Hezekia, Senakerib ruodh Asuria nomonjo mier madongo duto mochiel motegno mag Juda mokawogi.\n","Eka ruodh Asuria ne ooro jatend lweny gi ogandane mag lweny koa Lakish mondo odhi ir Ruoth Hezekia Jerusalem. Kane jatend lweny ochopo kuno, ne ochungʼ but Soko Mamalo mantie e yo miluongo ni Puoth Jaluoko.\n","Eliakim wuod Hilkia ma jatend od ruoth, gi Shebna jagoro kod Joa wuod Asaf mane jachan weche, nodhi ire kanyo.\n ","Jatend lweny nowachonegi niya, “Wachneuru Hezekia kama:\n “ ‘Ma e gima ruoth maduongʼ, ma ruodh Asuria wacho: En kama nade miketoe genoni momiyo in-gi chir kama?\n","Uwacho ni un gi rieko kod teko mangʼeny mar lweny, to gik ma uwacho onge tiendgi. En ngʼa ma uketo genou kuome, mamiyo ungʼanyo uweya?\n","Neuru, sani koro uketo genou kuom Misri, machalo odundu mobarore ma ka ngʼato orere to opilore mochwo ngʼatno kendo kelo adhola! Mano e kaka Farao ruodh Misri chalo ne joma ogeno kuome.\n","To ka uwachona niya, “Wan waketo genowa kuom Jehova Nyasaye ma Nyasachwa” to donge en ema kuondene motingʼore malo kod kendene mag misango Hezekia nogolo kowachone jo-Juda gi jo-Jerusalem niya, “Nyaka ulam mana e nyim kendo mar misangoni kende”?\n ","“ ‘Biuru sani mondo uwinjru gi ruodha, ma en ruodh Asuria: Abiro miyou farese alufu ariyo, ka unyalo yudo joma riembogi!\n","Ere kaka koro uparo ni unyalo loyo achiel kuom jotend jolweny matinie moloyo mag ruodha ka uketo genou mana kuom jolwenj Misri gi faresegi?\n","To moloyo mano iparo ni asebiro monjo pinyni mana gi pacha awuon ka ok en wach moa kuom Jehova Nyasaye? Jehova Nyasaye owuon ema osenyisa mondo abi amonj pinyni kendo akethe.’ ”\n ","Eka Eliakim, Shebna kod Joa nowachone jatend lweny niya, “Yie iwuo gi jotichni gi dho jo-Aram nimar wawinjo dhokno. We wuoyo kodwa gi dho jo-Hibrania nikech joma ni e ohinga nyalo winjo gik miwachonwa.”\n ","To jatend lweny nodwokogi niya, “Uparo ni un kod ruodhu kendu ema ne ruodha oora iru mondo awachnu wechegi, to ok ne joma obedo ei ohinga; bende ungʼeyo ni jogo kaachiel gi un biro bangʼo chiethgi kendo madho lachgi?”\n ","Eka jatend lweny nochungʼ moluongo matek gi dho jo-Hibrania niya, “Winjuru weche moa kuom ruoth maduongʼ ma en ruodh Asuria!\n","Ma e gima ruoth wacho: Kik uyie Hezekia wuondu nikech ok onyal resou!\n","Kik uwe Hezekia hou mondo ugen kuom Jehova Nyasaye kowachonu ni, ‘Jehova Nyasaye biro resowa adier; kendo dala maduongʼni ok nochiw e lwet ruodh Asuria.’\n ","“Kik uwinj wach Hezekia. Ma e gima ruodh Asuria wacho: Winjreuru koda kendo biuru ira oko. Bangʼe ngʼato ka ngʼato kuomu nocham mzabibu kod ngʼowu kendo nomodh pi moa e sokone owuon,\n","nyaka chop abi mi ateru e piny machal gi pinyu, ma en piny machiego cham gi divai manyien, piny mopongʼ gi makati kod mzabibu.\n ","“Kik uwe Hezekia wuondu kowachonu ni, ‘Jehova Nyasaye biro resowa.’ Bende nyaka nene nyasach piny moro amora osereso ogandane e lwet ruodh Asuria?\n","Ere nyiseche mag Hamath gi Arpad? Ere nyiseche mag Sefarvaim? Bende ne gireso Samaria e lweta?\n","Kuom nyiseche duto mag pinjegi, en mane mosereso pinye e lweta? To koro ere kaka uparo ni Jehova Nyasaye nyalo reso Jerusalem e lweta?”\n ","To ji duto nolingʼ thi maonge ngʼama dwoko nimar ruoth Hezekia nosegolo chik niya, “Kik udwoke.”\n ","Eka Eliakim wuod Hilkia jatend od ruoth gi Shebna jagoro kod Joa wuod Asaf, jachan weche mag piny, nodhi ir Hezekia ka lepgi oyiech kendo negiwachone gima jatend lwenyno osewacho.\n"],["Kane Ruoth Hezekia owinjo wachno, noyiecho lepe morwako pien gugru mi odhi e hekalu mar Jehova Nyasaye.\n","Ne ooro Eliakim ma jatend od ruoth, gi Shebna jagoro kod jodolo madongo ir janabi Isaya wuod Amoz ka giduto girwako piende gugru.\n","Negiwachone niya, “Ma e gima Hezekia wacho: Odiechiengni en odiechieng kuyo, siem kod wichkuot machalo gi nyithindo ma ndalogi mar nywol osechopo to onge teko minywologigo.\n","Nyalo bedo ni Jehova Nyasaye ma Nyasachi biro winjo weche Rabshake jatend lweny, ma jatende ma ruodh Asuria oseoro mondo oyany Nyasaye mangima, kendo obiro kwere kuom weche mane Jehova Nyasaye ma Nyasachu osewinjo kowacho. Kuom mano, in Isaya, lamne ji mane otony ma pod ngima.”\n ","Kane jodong Ruoth Hezekia nobiro ir Isaya,\n","Isaya nowachonegi niya, “Nyisuru ruodhu ni, ‘Jehova Nyasaye wacho kama: Kik ibed maluor kuom weche misewinjo, wechego ma ruodh Asuria oseyanyago.\n","Winji! Abiro goyo chunye gi kihondko ma kowinjo wach moro to noring odog e pinygi, to kuno ema nachiwe mondo onege gi ligangla.’ ”\n ","Kane Rabshake jatend lweny owinjo ni ruodh Asuria osewuok Lakish, ne oringo oa kanyo moyudo ka ruoth kedo gi jo-Libna.\n ","Senakerib noyudo wach ni Tirhaka ja-Kush ruodh Misri obiro monje. Kane owinjo wachno, nooro joote ir Hezekia kowacho kama:\n","“Wachne Hezekia ruodh Juda kama: Kik iyie nyasaye migeno kuomeno wuondi kowacho ni, ‘Jerusalem ok nochiw e lwet ruodh Asuria.’\n","Adier isewinjo gik ma ruodhi mag Asuria osetimo ni pinjeruodhi duto kotiekogi chuth. In to iparo ni ibiro tony?\n","Bende nyiseche mag ogendini mane kwerena oketho pinygi kaka nyiseche mag Gozan, Haran, Rezef kod jo-Eden man Tel Assar nokonyogi?\n","Tinde ere ruodh Hamath, gi ruodh Arpad gi ruodh dala maduongʼ mar Sefarvaim, kata ruodh Hena kod Iva?”\n ","Hezekia noyudo baruwano mane joote okelone mosome. Bangʼe nodhi e hekalu mar Jehova Nyasaye, moyaro baruwano e nyim Jehova Nyasaye.\n","Kendo Hezekia nolamo Jehova Nyasaye kowacho kama:\n","Yaye Jehova Nyasaye Maratego, ma Nyasach Israel, modak e kind kerubi, in kendi e Nyasaye mar pinjeruodhi duto manie piny, kendo in ema ne ichweyo polo gi piny.\n","Chik iti, yaye Jehova Nyasaye mondo iwinji, yaw wangʼi, yaye Jehova Nyasaye mondo ine; kendo winjie weche duto ma Senakerib oseoro joge kayanyigo in Nyasaye mangima.\n ","“En adier, yaye Jehova Nyasaye, ni ruodhi mag Asuria osetieko ogendini mangʼenygi ma giweyo pinjegi gunda.\n","Gisewito nyisechegi e mach mi gitiekogi, nikech ne ok gin nyiseche to ne gin mana yien kod kidi molos gi lwet dhano.\n","Yaye Jehova Nyasaye, ma Nyasachwa, koro reswa e lwet Senakerib mondo pinjeruodhi duto manie piny ongʼe ni in kendi e Jehova Nyasaye, ma Nyasaye.”\n ","Eka Isaya wuod Amoz ne ooro wach ne Hezekia kama: “Ma e gima Jehova Nyasaye, ma Nyasach Israel, wacho: Nikech uselama kuom wach mar Senakerib ruodh Asuria,\n","ma e wach ma Jehova Nyasaye osewacho kuom Senakerib:\n “Nyar Sayun Mangili ochayi kendo jari.\n Nyar Jerusalem kino wiye koneni kiringo.\n ","En ngʼa misejaro kendo yanyo?\n Koso en ngʼa ma isegone koko,\n kijowo wangʼi gi sunga?\n Donge en mana Jal Maler mar Israel.\n ","Kokalo kuom jooteni usegango\n weche mag ayany kuom Ruoth Nyasaye.\n Bende usewacho niya,\n ‘Gi gechena mangʼeny mag lweny,\n aseidho gode maboyo mag Lebanon\n mi achopo ewi got mabor moloyo.\n Asetongʼo yiendene mag sida maboyo\n kendo mabeyo.\n Asechopo nyaka e chuny\n bungu ma iye mogik kuma yien odiche.\n ","Asekunyo sokni e pinje mamoko\n mi amodho pige man kuno.\n Asemiyo aore duto mag Misri bende oduono\n ka anyonogi gi tienda.’\n  ","“Donge usewinjo ni an ema ne achano chon mondo gigo otimre?\n Ne achanogi chon to koro amiyo gitimore,\n kendo an ema ne achano mondo imuk mier\n madongo mochiel motegno mondo olokre pidhe mag kite.\n ","Joge teko orumonegi,\n mi gibuok kendo gidongʼ gi wichkuot.\n Gichalo gi cham manie puodho,\n kata ka maua mangʼich mathiewo,\n kata ka lum madongo ewi tado, to ner kapok odongo.\n  ","“To angʼeyo kama idakie,\n bende angʼeyo sa ma idonjo kata sa ma iwuok,\n kata kaka iwuoyo marach kuoma.\n ","Nikech iwuoyo kuoma marach\n kendo wechegi maricho osechopo e ita,\n abiro keto chuma e umi\n kod mbedona e dhogi,\n kendo abiro miyo idog\n gi yo mane ibirogo.\n ","“Ma ema nobedni ranyisi, yaye Hezekia:\n “E higa mokwongoni unucham gik matwi kendgi\n kendo e higa mar ariyo unucham orowe moloth bangʼ keyo e higa mokwongono.\n To e higa mar adek, unuchwo kodhi kendo unuka cham,\n bende unupidh mzabibu mi ucham olembegi.\n ","Jo-Juda modongʼ\n biro chalo gi yath matero tiendene piny kendo nyago olemo e bedene.\n ","Nimar joma nok modongʼ\n nowuog Jerusalem,\n kendo oganda mar joma otony nowuogi koa\n e Got Sayun.\n Jehova Nyasaye Maratego,\n notim ma kuom tekone owuon.\n ","“Kuom mano ma e gima Jehova Nyasaye wacho ewi ruodh Asuria:\n “Ok nodonji e dala maduongʼni\n kata diro asere.\n Ok nomonj dalano kotingʼo kuot\n kata lwore gi jolweny mondo omonje.\n ","Enodogi mana gi yo mane obirogo;\n kendo ok enodonj e dala maduongʼni,”\n Jehova Nyasaye ema owacho.\n ","“Abiro kedone dala maduongʼni kendo rese,\n nikech nyinga kod nying Daudi jatichna!”\n ","Eka malaika mar Jehova Nyasaye ne owuok mi odhi onego ji alufu mia achiel gi piero aboro gabich e kambi mar jo-Asuria. Kane ji ochiewo gokinyi negiyudo mana ringre joma otho!\n","Omiyo Senakerib ruodh Asuria noweyo lweny moloro kambi kendo nodok Nineve kuma nodakie.\n ","Chiengʼ moro achiel kane olemo e hekalu mar Nisrok nyasache, yawuote miluongo ni Adramelek gi Shareza nonege gi ligangla, bangʼe negiringo gidhi e piny Ararat. Kendo Esarhadon wuode nobedo ruoth kare.\n"],["E ndalogo Hezekia nobedo matuo kendo nohewore. Janabi Isaya wuod Amoz nodhi ire mowachone niya, “Ma e gima Jehova Nyasaye wacho: Los weche mag dalani maber nikech ndaloni mar tho ochopo kendo ok inichangi.”\n ","Hezekia nolokore kongʼiyo kor ot mi olamo Jehova Nyasaye kama,\n","“Yaye Jehova Nyasaye, parie kaka asewuotho e nyimi gi adiera kod chuny modimbore kendo asetimo gigo makare e nyim wangʼi.” Bangʼe Hezekia noywak malit.\n ","Eka wach Jehova Nyasaye nobiro ne Isaya kama:\n","“Dhi mondo inyis Hezekia ni, ‘Ma e gima Jehova Nyasaye, ma Nyasach Daudi kwaru wacho: Asewinjo lemoni kendo aseneno pi wangʼi; omiyo abiro medi ngima moromo higni apar gabich.\n","Kendo abiro resi kaachiel gi dala maduongʼni e lwet ruodh Asuria. Abiro rito dala maduongʼni.\n ","“ ‘Ma e ranyisi ma Jehova Nyasaye nomiyi ni obiro timo gima osesingo:\n","Abiro dwoko tipo mar wangʼ chiengʼ manie raidhi mar dhood Ahaz ondamo apar chien.’ ” Omiyo wangʼ chiengʼ ne odok ondamo apar chien e raidhi mane oselorie.\n ","Magi e weche mag Hezekia ruodh Juda bangʼ kane osechango e tuone:\n ","Ne apenjora niya, “E ndalo mag ber mar ngimana,\n bende onego bed ni akalo e rangeye mag tho kendo hikena modongʼ duto gol kuoma?”\n ","Ne awacho niya, “Ok anachak ane Jehova Nyasaye owuon,\n e piny joma ngima;\n bende ok anachak aket genona kuom dhano wadwa,\n kata bedo gi joma koro odak e pinyni.\n ","Osepudh oda mi owit mabor mana\n kaka igolo kiru mar jakwath.\n Ngimana osengʼad machiek mana kaka jatwengʼo\n dolo usi mabed machiek kendo asandora pile ka pile,\n odiechiengʼ kod otieno.\n ","Aywak ka rem ohewa nyaka piny ru,\n chokena otur mana ka gima sibuor ema oturo,\n isanda chakre okinyi nyaka odhiambo.\n ","Ne aywak mana ka opija kata ka ongo-wangʼ\n kendo adengo mana ka akuru.\n Wengena ne otho bo kane arango polo.\n An gi chandruok, yaye Ruoth Nyasaye, bi iresa!”\n  ","To an dawach angʼo?\n Osewuoyo koda mi en owuon osetimona ma,\n abiro wuotho kadembora e ngimana duto\n nikech lit manie chunya.\n ","Yaye Ruoth Nyasaye wecheni emomiyo dhano ngima;\n chunya yudo ngima kuom wecheni.\n Iseduogona ngimana\n mi koro iyiena mondo adagi.\n ","Chutho chandruok duto maseyudo\n okelona mana kony.\n Nikech herani mogundho iseresa e kethruok;\n bende isewito richona duto kadiengʼeyi.\n ","Joma ni e liel ok nyal paki,\n tho ok nyal wero wendi mar pak,\n chutho joma dhi e bur ok nyal geno adiera mari.\n ","To joma ngima,\n kende ema nyalo goyoni erokamano,\n mana kaka atimo kawuononi;\n wuone bende nyiso nyithindgi adiera mari.\n  ","Jehova Nyasaye biro resa,\n kendo wanawer wende pak gi nyiduonge,\n ndalo duto mag ngimawa ei hekalu mar Jehova Nyasaye.\n ","Isaya nowacho niya, “Swag ngʼowu kendo iwirie kama bur okuodono, to obiro chango.”\n ","Hezekia noyudo osepenjo, “Ere gima biro bedona ranyisi ni abiro dhi e hekalu mar Jehova Nyasaye?”\n"],["E kindeno Marduk-Baladan wuod Baladan ruodh Babulon nooro joote ir Hezekia gi barupe kod mich nikech yande nowinjo ni otuo to koro osechango.\n","Hezekia norwako joote gi mor mi onyisogi gik duto mane nitiere utege mag keno kaka fedha, dhahabu, gik mangʼwe ngʼar kod modhi ma nengogi tek kaachiel gi kar kenone mar gige lweny duto kod gik moko duto mane yudore kuom mwandune. Onge gimoro amora mane odongʼ e ode kata e pinye duto mane ok onyisogi.\n ","Eka Isaya janabi nodhi ir Ruoth Hezekia mopenje niya, “Angʼo mane jogo owacho kendo negia kanye?”\n Hezekia nodwoke niya, “Negia e piny mabor, miluongo ni Babulon.”\n ","Janabi nopenjo niya, “Angʼo mane gineno e odi?”\n Hezekia nodwoke niya, “Giseneno gik moko duto manie oda. Onge gimoro amora modongʼ e mwanduna mane ok anyisogi.”\n ","Eka Isaya nowachone Hezekia niya, “Wach Jehova Nyasaye Maratego wacho kama:\n","Ndalo biro chopo adier ma gik moko duto manie odi kod gik moko mane kwereni osekano nyaka chil kawuono, noter Babulon. Onge gimoro amora mane odongʼ, Jehova Nyasaye owacho.\n","Kendo nyikwayi moko mowuok e ringri kendo rembi iwuon noter e twech mi nolokgi wasumbini mabwoch e od ruoth mar ruodh Babulon.”\n ","Hezekia nodwoke niya, “Wach Jehova Nyasaye misewacho ber.” Nodwoke kamano koparo niya, “Abiro bedo gi kwe kod rit makare e ndalo mar ngimana.”\n"],["Houru chuny joga, hogiuru,\n Nyasachu wacho kamano.\n ","Wuouru gi muolo ne Jerusalem,\n kendo uwachne,\n ni ndalone mag chandruok oserumo,\n bende ni richone osewene,\n kendo oseyudo kum nyadiriyo koa e lwet Jehova Nyasaye\n nikech richone duto.\n  ","Ngʼat moro kok niya:\n “Losuru yo ne Jehova Nyasaye,\n losneuru Nyasachwa yo moriere tir,\n e piny motimo ongoro e thim.\n ","Holo ka holo nobugi mapongʼ,\n gode madongo gi matindo duto nopie;\n yore motimo gogni nobed maler,\n kendo kuonde motimo gode nobed pewe.\n ","Eka duongʼ mar Jehova Nyasaye nofwenyre\n kendo ji duto biro nene.\n Nimar Jehova Nyasaye owuon ema osewacho kamano.”\n  ","Dwol moro wacho niya, “Tingʼ dwondi iywagi.”\n To ne apenjo niya, “Ere gima aywago?”\n  “Dhano duto chalo gi lum,\n kendo bergi duto chalo mana gi maua manie pap.\n ","Lum ner kendo maua tuo mi lwar piny\n ka much Jehova Nyasaye okudhogi.\n Chutho dhano chalo mana gi lum.\n ","Lum ner kendo maua tuo mi lwar piny,\n to wach Nyasachwa osiko manyaka chiengʼ.”\n  ","In mikelo wach maber ne Sayun,\n dhi ewi got malo.\n In mikelo wach maber ne Jerusalem,\n tingʼ dwondi malo ka ikok matek,\n tingʼ dwondi malo, kik ibed maluor;\n wach ne mier mag Juda niya,\n “Eri Nyasachu nika!”\n ","Neuru, Jehova Nyasaye Manyalo Gik Moko Duto biro gi teko,\n kendo loch ni e lwete.\n Neuru, obiro gi pok mare,\n kendo pokne luwo bangʼe.\n ","Orito rombene mana kaka jakwath:\n Ochoko nyirombene e bade,\n kendo oriwogi e kore\n kotelo maber ni rombe man-gi nyithindo.\n  ","En ngʼa mosepimo pi e chuny lwete\n kata mana pimo lach mar polo gi lwete?\n En ngʼa ma osechoko buru manie piny e atonga,\n kata pimo gode madongo gi matindo e rapim?\n ","En ngʼa mosefwenyo pach Jehova Nyasaye,\n koso en ngʼa mosebedo kaka jangʼadne rieko?\n ","En ngʼa mane Jehova Nyasaye openjo mondo opuonje,\n koso en ngʼa mane onyise yo makare?\n En ngʼa ma nopuonje rieko\n koso en ngʼa mane onyise yor ngʼeyo?\n  ","Adier ogendini chalo mana ka pi matin modongʼ e dapi;\n ee, gichalo mana ka buru momoko e ratil,\n opimo chula mag nembe e ratil mana ka buru mayom.\n ","Yiende mag Lebanon ok oromo moko mach mar kendo mar misango,\n kata le man kuno nok ma ok oromo timogo misango miwangʼo pep.\n ","Ogendini duto ok gimoro e nyime,\n okwanogi ka gik manono,\n maonge tich.\n  ","En ngʼa ma dipim gi Nyasaye?\n Koso en kido mane madiwach ni chal kode?\n ","To nyiseche manono, jatheth nyalo loso\n kendo jatheth nyalo bawe gi dhahabu,\n mi olosne thiwni mar fedha.\n ","Ngʼat modhier ma ok nyal golo chiwo machalo kama,\n yiero yien ma ok tow.\n Omanyo japecho molony\n mondo olosne kido ma ok nyal podho piny.\n  ","Donge ungʼeyo\n Koso donge usewinjo?\n Pok owachnu nyaka aa chakruok?\n Koso pok wachno odonjonu nyaka ne chwe pinyni.\n ","Nyasaye obet e kom duongʼne kuma bor moyombo piny\n kendo joma ni e polo ngʼeny machalo kama ongogo ochokoree.\n Oyaro polo mana ka tipo maduongʼ\n kendo oyarogi mana ka hema midakie.\n ","Odwoko ruodhi piny\n kendo omiyo jotelo duto mag pinyni bet kanono.\n ","Ka okudhogi gi muche to giner\n mi kalausi dhi kodgi ka mihudhwe,\n nikech gichalo gi kodhi mokom machiegni,\n ma tiendgi pok ochwowo lowo.\n  ","Nyasaye Maler penjo niya, “En ngʼa madupima-go?\n Koso en ngʼa madirom koda?”\n ","Tingʼuru wengeu malo kendo ungʼi polo:\n En ngʼa manochweyo gigi duto?\n Donge en ema nomiyo sulwe manie kor polo obetie kokelogi achiel kachiel,\n koluongo moro ka moro gi nyinge.\n Onge moro kuomgi molal\n nikech tekone duongʼ kod nyalone.\n  ","Yaye joka Jakobo angʼo momiyo uwuoyo,\n angʼo momiyo ungʼur, yaye jo-Israel,\n kuwacho niya, “Jehova Nyasaye ok dew yorena;\n kendo ni yorena ok okwan ka gimoro gi Nyasacha.”\n ","Donge ungʼeyo?\n Koso pok uwinjo?\n Jehova Nyasaye en Nyasaye manyaka chiengʼ\n kendo Jachwech mar piny duto.\n Ok nobed mool bende ok nonyosre,\n kendo pache onge ngʼama nyalo ngʼeyo.\n ","Omiyo joma ool teko\n kendo omedo joma tekregi orumo bedo motegno.\n ","Jomatindo nyalo bedo mool mi nyosre,\n kendo yawuowi nyalo chwanyore mi podhi,\n ","to joma oketo genogi kuom Jehova Nyasaye\n tekregi nodwogi.\n Gibiro huyo mana ka ongo mafuyo gi bwombe;\n gibiro ringo to ok gibi bedo mool,\n bende gibiro wuotho to tekregi ok norum.\n"],["“Lingʼuru e nyima, un pinje mag chula e dier nam!\n Weuru ogendini obed motegno!\n Wegiuru gisud machiegni mondo giwuo;\n kendo warom kaachiel kama ingʼadoe bura.\n  ","“En ngʼa mosejiwo ngʼat maa yo wuok chiengʼ,\n kaluonge kuom tim makare mondo otim tichne?\n Ochiwo ogendini e lwete\n kendo oloyo Ruodhi e nyime.\n Otiekogi gi liganglane ma gichal gi buru\n kendo okeyogi gi asere mana ka mihudhwe ma yamo tero.\n ","Olawogi matek nyaka e yore mane pok owuothoe\n kendo okadho yorego maber mak ohinyre.\n ","En ngʼa mosetimo kamano mochopo dwarone,\n koluongo tiengʼ ka tiengʼ nyaka chakre chon?\n En mana an Jehova Nyasaye,\n an ema akwongo kendo An ema agik.”\n  ","Pinje manie chula oseneno wachno mi luoro omakogi;\n kendo tungʼ piny nyaka tungʼ piny kirni.\n Gibiro ka gisudo machiegni.\n ","Kamoro konyo nyawadgi,\n kendo jiwo wadgi kowachone niya, “Bed gichir!”\n ","Kamano japecho jiwo jatheth,\n kendo ngʼat matiyo gi nyundo,\n jiwo ngʼatno magoyo musmal,\n konyiso jawengʼo gi mach niya, “Iriwo nyinyono maber.”\n Ngʼat machielo to guro nyasacheno motegno mondo kik lwar piny.\n  ","“To in, yaye Israel jatichna,\n un joka Jakobo ma aseyiero,\n un nyikwa Ibrahim osiepna,\n ","ne agolou e tungʼ piny gi tungʼ piny,\n kendo ne aluongou kagolou mabor.\n Ne awacho ni, ‘In jatichna’;\n aseyieri bende pok akwedi.\n ","Omiyo kik ibed maluor, nimar an kodi;\n bende kik kibaji goyi, nimar an Nyasachi.\n Abiro miyi teko kendo abiro konyi;\n bende abiro siri gi bada ma korachwich mar loch.”\n  ","“Jogo duto mamon kodi\n wigi biro kuot ma dhier nono,\n adier jogo duto makwedi\n biro lal nono.\n ","Ibiro manyo wasikigo\n to ok iniyudgi.\n Chutho jogo makedo kodi\n ok nobed gimoro kata matin.”\n ","Nimar an Jehova Nyasaye ma Nyasachi\n mamako badi ma korachwich,\n omiyo awachoni niya, “Kik ibed maluor;\n abiro konyi.\n ","Kik ibed maluor, yaye Jakobo,\n kata obedo ni inenori ni iyomyom ka kudni kamano,\n yaye in Israel matin maonge ndhathe kik ibed maluor,\n nimar an awuon abiro konyi,” Jehova Nyasaye Maler mar Israel,\n ma Jawarni ema asewacho kamano.\n ","“Ne, abiro miyo ichal gi gir dino\n ngano manyien kendo ma pod lekene bith.\n Ibiro muko gode madongo kitoyogi matindo tindo\n kendo inimi gode matindo lokre buru.\n ","Inipiedhgi to yamo nokegi\n kendo kalausi notergi mabor.\n To inibed mamor nikech Jehova Nyasaye,\n kendo inibed gi ilo nikech Nyasaye Maler mar Israel.\n  ","“Joma chandore kendo joma odhier manyo pi,\n to ok gininwangʼ,\n omiyo dwondgi otwo nikech riyo ohingogi.\n To an Jehova Nyasaye abiro resogi;\n An, ma an Nyasach Israel ok anajwangʼ-gi.\n ","Abiro miyo aore mol kawuok kuonde motwo,\n kendo sokni biro tuch e holni.\n Abiro miyo piny motimo ongoro bed gi pi thidhna,\n kendo kuonde motimo okak sokni nowuogie.\n ","Abiro miyo yiend sida gi siala, gi ochwoga kod zeituni\n twi e piny motimo ongoro.\n Abiro pidho yiende kuonde ma yande ojwangʼ,\n bap ndege gi obudo nodongʼ kaachiel,\n ","mondo ji one kendo ongʼe,\n mondo gipar kendo gibed giwinjo,\n ni lwet Jehova Nyasaye ema osetimo kamano,\n kendo ni Nyasaye Maler mar Israel ema osemiyo magi otimore.”\n  ","Jehova Nyasaye wacho niya,\n “Kel ane ywakni.”\n Ruodh Jakobo wacho niya,\n “Wuouru ane kuom wachni.\n ","Un nyisecheu manono,\n nyiswa anena gima biro timore.\n Nyiswa anena tiend gik mane osetimore,\n mondo omi wangʼe ni gichalo nade,\n kendo nyiswa anena kaka gikogi nobedi.\n Kata nyiswa anena gik mabiro timore,\n ","kendo nyiswa anena ni angʼo mabiro timore,\n mondo wangʼe ni un nyiseche.\n Timuru ane gimoro, bed ni ber kata rach,\n manyalo bwogowa kendo kelo luoro kuomwa.\n ","To kata kamano ok unyal gimoro kendo gik mutimo onge tich;\n bende ngʼat makwanou ka nyisechene en raura ka un.\n  ","“Asejiwo ngʼato mawuok nyandwat kendo obiro,\n en ngʼat maa yo wuok chiengʼ maluongo nyinga.\n Onyono Ruodhi mag piny mana ka lop muono,\n mi onywasgi mana kaka jachwech nywaso lop chweyo agulu.\n ","En ngʼa mane ofwenyo wachni nyaka aa chakruok, mondo wangʼe wachni\n kata en ngʼa mane fwenye kapok otimore mondo\n ne wawachi ni, ‘Ne owacho adier’?\n Onge ngʼato mane owacho ma\n kata mane owuoyo kuome chon,\n bende onge ngʼato mane owinjo wach moro amora koa kuomi.\n ","An ema ne akwongo nyiso Sayun kawachone ni,\n ‘Ne, eri gin ka!’\n Ne aoro jaote mondo oter wach maber Jerusalem.\n ","Ne amanyo to ok aneno ngʼato,\n onge ngʼato kuomgi manyalo puonjo,\n bende onge ngʼato e diergi manyalo dwoko penjona.\n ","Neuru, nyisechegi duto gin gik manono!\n Timbegi duto onge tich,\n kendo kido ma gilamo chalo mana gi yamo kendo gin gik manono.”\n"],["“Ma e jatichna masemiyo teko,\n en e ngʼat ma aseyiero, kendo ma chunya morgo,\n abiro keto Roho mara Maler\n kendo obiro kelo adiera ne ogendini.\n ","Ok obi goyo koko kata nduru,\n dwonde bende ok nowinji e wangʼ yore.\n ","Kata obedo ni onenore kaka odundu mayom yom ok notur\n kendo kata obedo ni oliel ka taya ma mirimiri to ok notho.\n Enongʼad bura gadiera;\n ","ok nochwanyre kata chunye bende ok nonyosre,\n nyaka okel adiera e piny duto.\n Pinje duto manie chula mag dier nam biro keto genogi kuom chikene.”\n  ","Nyasaye ma en Jehova Nyasaye,\n kendo ma Jachwech polo malach,\n gi piny kod gik moko duto manie iye.\n En ema ochiwo muya ne dhano\n kod ngima ne joma wuotho e piny.\n Owacho kama:\n ","“An Jehova Nyasaye, aseluongi mondo anyisi adierana;\n abiro mako lweti.\n Abiro riti kendo ibiro keti gir singruok e kinda gi ji\n kendo abiro keti ler mar ogendini duto,\n ","mondo iyaw wenge muofni,\n kendo igol joma oketi e od twech,\n kendo igony joma otwe mobetie mudho.\n  ","“Nyinga ma ongʼeyago en; Jehova Nyasaye!\n Ok anawe duongʼ mara ne nyasaye moro,\n bende pak ma ipakago ok nopakgo nyiseche mopa.\n ","Koro ne, gik machon osetimore\n bende anyisou gik manyien mabiro timore,\n to kapok gitimore\n to ahulonugi.”\n ","Werneuru Jehova Nyasaye wer manyien,\n kupako nyinge e piny duto,\n un joma kwangʼ e nam kaachiel gi gik manie yie\n gi pinje mag chula mar nam kod ji duto modak.\n ","Weuru kuonde motimo ongoro gi miechgi mondo ogo koko;\n kendo weuru joma odak e gwenge mag Kedar obed mamor.\n Weuru joma odak Sela ower gi mor,\n ka gikok ewi got malo.\n ","Weuru gimi nying Jehova Nyasaye duongʼ\n kendo giland pakne e pinje manie chula.\n ","Jehova Nyasaye biro wuok oko ka thuon maratego,\n enobed gi mirima mager mana ka jalweny;\n kendo enokogi ka ogiyo sigich lweny,\n mi olo wasike.\n  ","Nimar kuom kinde mangʼeny aselingʼ,\n asehora kendo aseterora mos.\n To koro sani, abiro chalo mana ka dhako mamuoch kayo,\n maywak ka gamo yweyo matek.\n ","Abiro tieko gode madongo gi gode matindo\n kendo anami gik motwi kuome two;\n bende anami aore lokre pinje manie chula\n kendo nami yewni dwon.\n ","Anatel ne muofni mondo owuothi e yore mane ok gingʼeyo,\n kuonde mapok giwuothoe ema anatagie;\n kendo anami mudho olokrenegi ler,\n kendo analos kuonde bugni bed mopie.\n Magi e gik ma abiro timo;\n kendo ok najwangʼ-gi.\n ","To jogo ma oketo genogi kuom nyiseche mopa,\n mawacho ni kido mopa niya, Un e nyisechewa,\n jogo nokwed magiyud wichkuot.\n ","“Winjuru un joma itgi odino\n un muofni ngʼiuru mondo une!\n ","En ngʼa ma muofu makmana jotichna,\n kendo ma ite odino ka jaote maoro?\n Koso en ngʼa ma muofu maloyo ngʼat mochiworena,\n kata ma muofu maloyo jatich Jehova Nyasaye?\n ","Iseneno gik mangʼeny, to ok isedewo;\n iti to oyawore, to gima iwinjo ema onge.”\n ","Jehova Nyasaye ne mor\n mondo chikne obed gi teko kod duongʼ,\n mondo adiera mare olandre.\n ","To jogi gin joma oyaki kendo omaa,\n giduto gisenyumore ma gimoko e bugni,\n kendo opandgi e ute mag twech.\n Gisebedo gik moyaki\n maonge ngʼama nyalo resogi;\n bende gichalo gik moyaki\n maonge ngʼama nyalo wacho niya, “Dwokgi.”\n  ","En ngʼa kuomu manyalo winjo wachni\n kata chiko ite malongʼo e ndalo mabiro?\n ","En ngʼa mane ochiwo Jakobo mondo obed gima oyaki,\n kendo jo-Israel e lwet joyeko?\n Donge en Jehova Nyasaye\n ma wasetimo richo e nyime?\n Nimar ne ok ginyal luwo yorene;\n bende ne ok girito chikene.\n ","Omiyo noolo mirimbe mager\n mar lweny kuomgi.\n Ne olworogi gi mach mawengʼo to ne ok gidewe;\n bende majno ne owangʼogi to ne ok gidewe.\n"],["To koro ma e gima Jehova Nyasaye wacho,\n Nyasaye mane ochweyi, yaye Jakobo,\n Nyasaye mane ochweyi, yaye Israel:\n “Kik ibed maluor, nimar aseresi;\n kendo aseluongi gi nyingi ni in mara awuon.\n ","Ka ikadho ei pige matut,\n to anabed kodi;\n kendo ka ungʼado aore\n to ok giniteru.\n Ka uwuotho e mach mager\n to ok nowangʼu,\n kata mana mach makakni ok nowangʼu.\n ","Nimar an Jehova Nyasaye, ma Nyasachi,\n Nyasaye Maler mar Israel, ma Jawarni;\n achiwo Misri gi Kush kod Seba\n ka gir chudo mondo oresigo.\n ","Nikech in ngʼat makare kendo mogen e nyima\n kendo nikech aheri,\n abiro chiwo ji kar loi mondo aresigo\n kendo abiro chiwo ji mamoko mondo ochungʼ e loi.\n ","Kik ibed maluor, nimar an kodi;\n abiro duogo nyithindi koa yo wuok chiengʼ,\n kendo abiro choko nyithindi moa yo podho chiengʼ.\n ","Abiro wachone joma odak nyandwat ni, ‘Wegi gidhi!’\n Kendo ni joma odak milambo ni, ‘Kik ugengʼ-gi.’\n Keluru yawuota moa mabor\n kaachiel gi nyiga koa e tunge piny,\n ","ngʼato angʼata miluongo gi nyinga,\n ngʼat mane achweyo mondo omiya duongʼ,\n ngʼat mane achweyo kendo amiyo ngima.”\n  ","Keluru jogo man-gi wenge to ok nyal neno,\n to bende gin gi it to ok giwinj wach.\n ","Ogendini duto chokore kanyakla\n kendo ji duto chokore kamoro achiel.\n En ngʼa kuomgi mane ofwenyo gima kama kapok otimore\n kendo mane owachonwa gigo mane otimore chon?\n Wegiuru gikel joneno mag-gi mondo onyiswa ane ni ne gin kare,\n eka joma owinjo owachi niya, “En adier.”\n ","Jehova Nyasaye wacho niya, “Un joneno maga ma wuoyo kuoma”\n kendo jotichna ma aseyiero,\n mondo mi ungʼe kendo uyie kuoma\n kendo ubed gingʼeyo ni An e Nyasaye.\n Onge Nyasaye moro ma nobetie kapok abet\n bende onge nyasaye moro manobi bangʼe.\n ","An e Jehova Nyasaye adier,\n kendo onge jawar moro machielo makmana an.\n ","An awuon ema asenyisou, aseresou kendo asewachonu\n ni an ema asetimo magi ma ok nyiseche manono ma un-go e dieru.\n Jehova Nyasaye wacho niya,\n “Un e joneno maga ni an e Nyasaye.”\n ","Ee An ema asebetie nyaka aa chakruok.\n Gima amako onge ngʼama nyalo golo e lweta.\n En ngʼa manyalo ketho gima atimo?\n ","Ma e gima Jehova Nyasaye,\n Jal Maler mar Israel ma jaresu wacho:\n “Nikech un, abiro oro ji Babulon\n mondo odhi oom jo-Babulon duto e twech,\n kotingʼ-gi e yiedhi mane gisungorego.\n ","An e Jehova Nyasaye, Jal Maler,\n Jachwech Israel kendo Ruodhu.”\n  ","Ma e gima Jehova Nyasaye wacho,\n Jal manoloso yo e dier nam,\n kendo manoketo yo e kind pi mogingore,\n ","bende namiyo geche lweny kod farese odonjo kuno,\n kaachiel gi jolweny duto maroteke,\n kendo negirumo kuno ma ok gichako gitingʼo wigi\n mi githo mana ka taya monegi.\n ","Koro awachonu niya, “Goluru chunyu oko e gik machon\n kendo weuru paro gik mosekadho.\n ","Neuru, atimo gimoro manyien!\n Koro osechako timore, bende unene?\n Aloso yo e piny motimo ongoro\n kendo aketo aore kuonde mojwangʼ.\n ","Le mag thim ma gin\n ondiegi kod tula miya duongʼ,\n nikech asemiyogi pi e piny motimo ongoro\n kendo aseketo aore kuonde mojwangʼ,\n mondo joga mayiero oyud pi modho,\n ","gin ji mane achweyo ne an awuon,\n mondo omi gipaka.\n  ","“To kata kamano ne ok uluonga mondo akonyu, yaye Jakobo,\n useol koda, yaye Israel.\n ","Ok usechiwo rombe mondo otimnago misango miwangʼo pep,\n bende ok usemiya duongʼ gi misengini magu.\n Ok asemiyou tingʼ mapek mag chiwo mag cham,\n kata dwaro ni uwangʼna ubani.\n ","Ne ok ungʼiewona gimoro amora mangʼwe ngʼar,\n bende ne ok udhila gi boche mag misengini.\n To richou kende ema ne tura,\n kendo ne uola mana gi kethou.\n  ","“An kende e jal magolo richou duto\n kendo ok achak apargi nikech mano e gima ahero timo.\n ","Parnauru gik mane otimore chon,\n mondo wapim wechego kanyakla;\n kendo wachuru ane gik manyiso ni uonge gi ketho.\n ","Kwaru mokwongo notimo richo;\n kendo jotendu nongʼanyona.\n ","Kuom mano abiro kuodo wi joma tiyo ei hekalu mau,\n kendo abiro jwangʼo Jakobo mondo otieki,\n mi Israel yud wichkuot.”\n"],["“Koro winja, yaye Jakobo jatichna,\n in Israel maseyiero.\n ","Ma e gima Jehova Nyasaye,\n jal mane ochweyi, ei minu,\n kendo mabiro konyi wacho:\n Kik ibed maluor, yaye Jakobo jatichna,\n in Jeshurun maseyiero.\n ","Nimar abiro kelo koth ne piny mobaro okak\n kendo loso aore e piny motwo;\n bende anaol Roho mara ne nyikwayi\n kendo anagwedh kothi.\n ","Ginidongi mana ka lum man kama ngʼich\n kata ka omburi manie bath aore.\n ","Moro kuomgi nowacho ni, ‘An ngʼat Jehova Nyasaye.’\n To machielo to noluongre gi nying Jakobo.\n Moro machielo nondik e lwete ni,\n ‘Mar Jehova Nyasaye,’\n kendo giduto giniluongre gi nying Israel.\n ","“Ma e gima Jehova Nyasaye Maratego ma\n Ruodh Israel kendo Jawarne wacho:\n Anie mokwongo kendo e mogik;\n onge Nyasaye moro kendo mopogore koda.\n ","Ere kare ngʼama chal koda? Ochungane owachi.\n Ohulane kendo olerane e nyima gik mosetimore,\n nyaka ne ayier joga aa chon, kendo mabiro timore;\n adier we onyiswa gigo mabiro timore.\n ","Kik chunyi nyosre bende kik ibed maluor.\n Donge ne asewacho mae kendo ne afwenye chon?\n Un joneno maga. Bende nitiere Nyasaye moro ma ok An?\n Ooyo, onge Lwanda moro amora mangʼeyo.”\n  ","Jogo duto maloso nyiseche manono gin joma nono,\n kendo gik ma gihero ok kony gimoro.\n Joma wuoyo e logi gin muofni momemore\n kendo mano kelonegi mana wichkuot.\n ","En ngʼa manyalo loso nyasaye mar bao\n kod mar chuma ma ok nyal miye ohala?\n ","En kaachiel gi joma chalo kode noyud wichkuot;\n kendo jopechogo gin mana dhano adhana.\n Wegiuru gichokre giduto mondo gichoma tir ane;\n ka ok giniyud wichkuot maduongʼ.\n  ","Jatheth ema keto chuma e mach mi chwakre\n bangʼe ogoye gi nyundo, kolosogo nyasaye manono,\n kendo oloso gi tekone duto.\n Bangʼ mano obedo modenyo kendo mool;\n bende obedo monyosore kendo riyo loye.\n ","Japecho pimo bao gi tol kendo oketo kido kuome;\n opaye gi koyo; kendo ogoro kuonde modwaro loso.\n Olose e kido machalo gi dhano,\n e kido mar dhano gi duongʼne duto,\n mondo omi ochunge e od lemo.\n ","Ne onyalo ngʼado yiend sida kata yiend ober.\n Oweye mondo odongi e kind yiende mamoko e bungu,\n kata ne onyalo pidho yiende mamoko\n mi koth mi yiendego odongi.\n ","Dir yadhno ochwakogo chiemo,\n bathe mamoko omokogo mach mondo oo,\n eka dir yadhno konchiel otedogo makati.\n To bende bath yien achielno opayogo nyasaye molamo,\n kokulorene piny.\n ","Dir yadhno ochwako e kendo mi olosgo chiemo,\n kendo obule ringʼo moyiengʼ.\n Bende ooyo majno kowacho ni,\n “Adier, awinjo maber kendo denda yudo liet.”\n ","Bath yien modongʼ opayo mi olosgo nyasaye,\n mokulorene kendo olamo.\n Olame kowacho niya, “Resa in e nyasacha.”\n ","Onge gima gingʼeyo, onge gima giwinjo;\n wengegi omuon ti ma ok ginyal neno,\n kendo pachgi odinore ma ok ginyal winjo.\n ","Onge ngʼama hore mapar, onge ngʼama nigi ngʼeyo\n kata winjo makare manyalo wacho niya,\n “Nus mare ne atiyogo kaka gir chweko;\n to bende ne atedo makati katiyo gi mirnigo,\n kendo ne abulo ringʼo mi achamo.\n Bende anyalo loso gima ok oher kuom gima odongʼ?\n Bende anyalo kulora piny ne osiki?”\n ","Ochamo buru, chunye mobam wuonde;\n ok onyal resore kende, kata wacho ni,\n “Donge gima ni e lweta korachwich ni miriambo?”\n  ","“Par gigi, yaye Jakobo,\n nimar in jatichna, yaye Israel.\n Asechweyi, in jatichna;\n yaye Israel, wiya ok nowil kodi.\n ","Asekeyo timbeni manono mana ka boche polo,\n kendo aserucho richogi modwono mana kongʼwengʼo.\n Duog ira,\n nimar aseresi.”\n  ","Weruru gi mor,\n yaye polo, nimar Jehova Nyasaye ema osetimo ma;\n koguru matek, yaye piny mamwalo.\n Weruru matek un gode,\n bunge kod yiende duto,\n nimar Jehova Nyasaye osereso Jakobo,\n kendo osenyiso ayanga duongʼ mare e Israel.\n ","“Ma e gima Jehova Nyasaye\n ma Jaresni, Jal mane ochweyoi e ich wacho:\n  “An e Jehova Nyasaye,\n ma Jachwech gik moko duto,\n mane ochweyo polo malach,\n ma bende en owuon ema nochweyo piny,\n ","oketho ranyisi mag jonabi mariambo\n kendo miyo joma neno gik moko nenore mofuwo,\n bende odwoko weche jomariek\n chien mi ginere gik maonge tich,\n ","kendo okawo weche jotichne\n mi omi weche jootene,\n  “ma giwacho kuom Jerusalem chop kare kama:\n ‘Ibiro dak e iyi,’\n kendo ne miech Juda ni,\n ‘Ibiro gergi kendo,’\n to bende ne kuonde momukore ni,\n ‘Abiro loso kuonde mane omukore obed maber kendo,’\n ","bende mawachone nembe ni, ‘Dwon,\n kendo abiro miyo aocheni dwon,’\n ","kendo owuoyo kuom Sairas ni, ‘En jakwadha\n kendo enochop kare gigo duto madwaro;\n enowachne Jerusalem niya, “Mad gere kendo,”\n to ne hekalu ni, “Mad mise mare keti.” ’ ”\n  "],["Ma e gima Jehova Nyasaye wachone Sairas,\n ngʼate moseyiero niya,\n “Asemako lweti ma korachwich,\n mondo ilo ogendini manie nyimi,\n kendo iketh teko mag ruodhi gigegi mag lweny,\n mondo iyaw dhoudi e nyime maonge dhorangeye mibiro lor.\n ","Abiro telo e nyimi\n kendo abiro pieyo gode madongo mogangore;\n anamuk dhorangeye mag nyinyo\n kendo anangʼad ndigni mag dhorangeye mag chuma.\n ","Anamiyi mwandu mopandi e mudho,\n mwandu mokan kuonde mopondo,\n mondo omi ingʼe ni An e Jehova Nyasaye ma Nyasach Israel,\n maluongi gi nyingi.\n ","Nikech Jakobo jatichna, kendo nikech Israel mayiero,\n aseluongi gi nyingi kendo aseketo kuomi nonro mar luor,\n kata obedo ni ok iseyanga kamano.\n ","An e Jehova Nyasaye, kendo moro onge;\n onge Nyasaye moro makmana an.\n Anamiyi teko, kata obedo ni pok iyanga kamano,\n ","mondo omi ji ongʼe ni koa wuok chiengʼ\n nyaka podho chiengʼ, onge ngʼat moro amora makmana an.\n An e Jehova Nyasaye, kendo moro onge.\n ","An ema ne achweyo ler kod mudho,\n akelo gweth kod masira bende;\n An, Jehova Nyasaye ema timo magi duto.\n  ","“Un polo lwaruru tim makare\n mondo ochwer kaka koth e piny.\n Un piny yawreuru malach mondo warruok obi,\n mondo tim makare odongi e piny,\n an Jehova Nyasaye achweyo magi duto.\n  ","“Mano kaka ngʼama piem gi Jachwechne none malit,\n ngʼat ma en mana lowo mochwe,\n mantiere e kind lope mamoko.\n Bende lowo nyalo wachone jachwechne ni,\n ‘En angʼo ma iloso?’\n Bende tich lweti nyalo wachoni ni,\n Onge gima iloso?\n ","Inine malit in ngʼat mawachone wuon-gi ni,\n ‘Angʼo minywoloni?’\n Kata ne min-gi ni,\n ‘En angʼo maninywoloni?’\n  ","“Ma e gima Jehova Nyasaye\n Jal Maler mar Israel, kendo Jachwechne wacho:\n Kuom gigo mabiro timore, bende inyalo penja kuom nyithinda,\n kata miya chik kuom tich lweta?\n ","An ema ne achweyo piny\n kendo ne achweyo dhano e iye.\n Ne achweyo polo malach gi lweta awuon,\n kendo an ema ne aketo gik moko duto manie kor polo.\n ","Kuom ratiro mara abiro tingʼo Sairas malo kama:\n Anami yorene duto oriere tir.\n Enochak oger dala maduongʼ\n kendo omi joga manoter e twech obed thuolo,\n to ok en yor chudo kata yudo mich moro amora,\n Jehova Nyasaye Maratego owacho.”\n ","Ma e gima Jehova Nyasaye wacho:\n “Gik moa Misri gi gige ohala mag Kush,\n to gi jo-Sabea ma roboche nobi iri,\n kendo ginibed magi;\n ginilu bangʼi ka gibiro,\n ka moro ka moro otwe gi nyororo.\n Ginikulre e nyimi kendo ka gisayi, kagiwacho ni,\n ‘Adiera Nyasaye ni kodi, kendo onge moro amora;\n onge Nyasaye moro amora.’ ”\n  ","Adiera in Nyasaye modak apanda,\n yaye Nyasaye kendo Jawar mar Israel.\n ","Jogo duto maloso nyiseche manono\n noyud wichkuot kod achaya;\n kendo giduto gininwangʼ wichkuot.\n ","To Israel Jehova Nyasaye noresi gi warruok manyaka chiengʼ;\n wiwu ok nokuodi bende ok nochau nyaka chiengʼ.\n  ","Nimar ma e gima Jehova Nyasaye ma\n Nyasaye mane ochweyo polo,\n kendo mane ochweyo piny mondo ji odagie\n to ok ni mondo piny obed maonge ji,\n owacho niya:\n “An e Jehova Nyasaye kendo onge moro machielo.\n ","Ok asewuoyo kama opondo,\n kata kama otimo mudho;\n ok asewachone nyikwa Jakobo ni,\n ‘Manyauru kayiem nono.’\n An, Jehova Nyasaye, awacho adiera; awacho gima kare.\n  ","“Chokreuru kanyakla kendo ubi;\n chokreuru, un joma otony moa e pinje.\n Joma ofuwo gin jogo mawuotho kotingʼo nyiseche mopa mag yien,\n malamo nyiseche ma ok nyal resogi.\n ","Wach gima biro timore\n kendo yange e lela mondo mi gilalre kanyakla.\n En ngʼa mane ofwenyo wachni chon\n kendo mane owacho chon ni obiro timore?\n Donge ne en an, Jehova Nyasaye?\n Kendo onge Nyasaye moro makmana an,\n Nyasaye makare kendo ma Jawar;\n onge moro amora makmana an.\n  ","“Biuru ira un joma oa e tungʼ\n piny gi tungʼ piny nimar unuyud resruok;\n nimar an Nyasaye, kendo onge moro amora.\n ","Asesingora an awuon,\n kendo dhoga osewacho gi ratiro duto wach ma ok bi kethi ni:\n Ji duto nogo chong-gi piny e nyima;\n kendo ngʼato ka ngʼato nosingre gi nyinga.\n ","Giniwach kuoma ni,\n ‘Kuom Jehova Nyasaye kende ema iyudoe adieri kod teko.’ ”\n Jogo duto manopiem kode nochungʼ e nyime gi wichkuot.\n ","To kuom Jehova Nyasaye,\n nyikwa Israel duto noyudi ka joma nikare kendo man-gi duongʼ.\n"],["Bel kod Nebo ma nyisechegi\n miywayo gi farese opodho piny.\n Nyisechegi mosebedo kitingʼo\n atingʼa osekelo chandruok ma giolo joma otingʼogi.\n ","Gipodho piny giduto;\n ma ok ginyal kelo resruok ne joma lamogi,\n ka gin giwegi otergi e twech.\n  ","Winjuru wachna, yaye od Jakobo,\n un jo-Israel duto modongʼ,\n un duto ma aseyiero nyaka aa chakruok\n kendo ma aserito nyaka aa e nywolu.\n ","Kata ka udoko moti ma wiu otimo lwar,\n to pod An mana en, An ema abiro tingʼou mi aresu.\n  ","To en ngʼa ma unyalo pimago\n kata ma unyalo kwano ni rom koda?\n Koso ere ngʼama dichal koda ma dwapimrego?\n ","Jomoko olo dhahabu piny koa ei okepegi\n kendo pimo fedha e ratil;\n bangʼe gichulo jatheth,\n mondo olesnegigo nyasaye,\n kendo gikulore piny mi gilame.\n ","Gitingʼe malo ma gikete e gokgi;\n eka gikete e kare monego obedie kendo kanyo ema osikoe.\n Kama oketeno ok onyal chorore.\n Kata bed ni ngʼato nyalo ywagorene to ok onyal dwoko;\n bende ok onyal rese e chandruokne.\n  ","Paruru wachni, keturu e pachu\n kendo pareuru e chunyu un joma ongʼanyo.\n ","Paruru gik mosekadho,\n gigo mane otimore chon,\n An e Nyasaye kendo onge moro machielo,\n bende An e Nyasaye kendo onge moro machalo koda.\n ","Anyiso giko mar gimoro mana e kinde mochakore,\n bende asebedo kahulo gik mapok otimore.\n Awacho ni: Gima awacho nyaka timre\n kendo abiro timo gimoro amora mahero.\n ","Koa yo wuok chiengʼ nakel winyo mager,\n koa e piny mabor anakel ngʼato machopo dwarona.\n Gima asewacho nyaka chop kare,\n gima asechano ema abiro timo.\n ","Winjauru, un joma chunygi tek\n kendo mabor gi adiera.\n ","Akelo adiera mara machiegni,\n ok en mabor;\n kendo warruokna ok nodeki.\n Abiro kelo resruok ni Sayun,\n kendo duongʼna nobed Israel.\n"],["In Nyar Babulon Mangili bed piny e buru;\n bed piny e lowo kionge loch in nyar jo-Babulon.\n Ok nochak oluongi ni nyako ma dende yom kendo ma jaber.\n ","Kawuru nyiponge mondo ureg-go mogo;\n goluru leso ma uumogo wengeu.\n Ngʼwanuru lepu mondo ungʼadgo aore.\n ","Dugu biro neno kendo\n wichkuot maru nonenre e lela.\n Abiro chulo kuor;\n kendo onge ngʼama notony.\n  ","Jareswa, Jehova Nyasaye Maratego e nyinge,\n en e Jal Maler mar Israel.\n  ","Bed mokuyo kendo ilingʼ thi, in nyar Babulon;\n nimar ok nochak oluong ni ruoth madhako mar pinje.\n ","Kane iya owangʼ gi joga to ne ajwangʼogi mi\n aweyogi ka gima ok gin ogandana awuon;\n ne achiwogi e lweti, kendo ne ok ikechogi.\n To bende ne iketo tingʼ mapek nyaka ne joma oti.\n ","Ne iwacho niya,\n Abiro dhi nyime kaka ruoth madhako nyaka chiengʼ!\n To ne ok iparo gigi maber bende ne ok igo\n machiemo kuom gik manyalo timore.\n  ","“Koro lingʼ thi, in ngʼat moowre marach makawore\n ni nigi ngima mamalo, kendo iwacho e chunyi iwuon ni,\n ‘An ema antie kendo onge moro ma dirom koda,\n ok nachal gi dhako ma chwore otho kata nyithinda ok notho.’\n ","Gik moko ariyogi nochopni,\n e sa machwok kende e odiechiengʼ achiel:\n nyithindi notho kendo inibed dhako ma chwore otho.\n Masichegi duto nochopni,\n kendo timbe ajuoke gi ris miritorigo ok nokonyi.\n ","Isegeno kuom timbeni mamono\n kendo isewacho e chunyi ni, ‘Onge ngʼama nena.’\n Ngʼeyoni gi riekoni osewuondi\n kiwacho e chunyi ni,\n ‘An kenda ema antie, onge machielo.’\n ","Masira biro maki,\n mi ok ningʼe kaka digole kuomi.\n Adier kwongʼ nogore kuomi\n ma ok initieki gi misango,\n ee chandruok maduongʼ\n ma ok inyal neno sani biro choponi.\n  ","“Med dhiyo nyime gi timbegi mag jwok\n kod timbegi mangʼeny mag ajuoke,\n misebedo kitimo nyaka ia e nyathi;\n mondo waneane ka digikonyi kata dibwog ji.\n ","Rieko duto mosengʼadni osemana tieki!\n Koro we jokorgigo obi,\n jogo makoro wach dwe ka dwe karango sulwe,\n weyane giresi e gik mabiro timoreni.\n ","Adiera gichalo mana tiangʼ,\n mach biro wangʼogi duto.\n Ok ginyal resore kata gin giwegi e teko mar mach.\n Kaonge makaa kata mach minyalo hoyo.\n ","Mago duto e gik magi nyalo timoni kuom\n gik ma isechandorine ka itiyo matek nyaka aa tin-ni.\n Moro ka moro nokwangʼ,\n kochiko yore owuon kendo onge ngʼama noresi.”\n"],["“Winjuru ma, yaye un joka Jakobo,\n miluongo ni jo-Israel kendo ma koth Juda,\n un ma ukwongʼoru gi nying Jehova Nyasaye\n kendo un muluongo nying Nyasach Israel,\n to ok e yo madiera kata makare;\n ","un muluongoru ni weg dala maduongʼ\n maler kendo moketo genogi kuom Nyasach Israel,\n Jehova Nyasaye Maratego, e nyinge:\n ","Ne akoro chon gik makoro osetimoregi,\n dhoga nohulogi mi namiyo gingʼere;\n bangʼe ne akelogi piyo magitimore.\n ","Nimar nangʼeyo wich tekou;\n ka leche mag ngʼutu ochungʼ,\n kendo pat wengeu tek ka nyinyo.\n ","Kuom mano, ne anyisou magi duto chon,\n kapok negitimore, to ne asewachonugi,\n mondo omi kik uwach niya,\n ‘Nyisechena manono ema otimo magi;\n kido mopa mara kod nyasacha mar mula ema oselerona ma?’\n ","Isewinjo wechegi, rang-gi ane duto.\n Donge ibiro yie kodgi?\n  “Kochakore sani abiro nyisi gik manyien,\n gik mopondo mapok ingʼeyo.\n ","Gin gik mochwe sani, kendo mapok obudho;\n bende gin gik mapok iwinjo nyaka chil kawuono.\n Omiyo ok inyal wacho ni, ‘Ee, ne angʼeyogi.’\n ","Chutho ok osewinjo kata mana ngʼeyo,\n nimar nyaka aa chon itu ne pok oyaw.\n To bende angʼeyo ni un gi mwandu\n kendo un oganda ma jopiem nyaka aa nywolu.\n ","Agengʼo mirimba nikech nyinga awuon;\n kendo ahora mondo arit pakna,\n mondo omi kik atieku.\n ","Asepwodhou, to ok kaka ipwodho fedha,\n kendo asetemou gi masira mager ka mach.\n ","Asetimo kamano kuom rito nyinga,\n mana kuom rito nyinga awuon, emomiyo asetimo ma.\n Ere kaka dayie mondo nyinga oyany?\n Ok ayie mondo duongʼ ma imiya, omi ngʼato machielo.”\n ","“Winjauru, yaye joka Jakobo in Israel ma aseluongo:\n An e en; an ema okwongo kendo an ema ogik.\n ","Lweta owuon ema ne oketo mise mar piny\n kendo lweta ma korachwich ema ne oyaro polo,\n ka aluongogi to giwuok kadiemo wangʼ.\n  ","“Chokreuru un duto mondo uwinji:\n Ere kata achiel kuom nyiseche manono mosehulo gima biro timore?\n Oganda ma osiep Jehova Nyasaye\n ema nokel kum mare kuom Babulon;\n mirimbe nobed kuom jo-Babulon.\n ","An, kendo en An adier, ema asewacho kamano;\n ee, an ema aseluonge.\n Abiro kele,\n kendo enobed gi loch kuom gik mochano timo.\n ","“Sud machiegni koda mondo iwinj wachni:\n “Pok apandonu gimoro nyaka ne achak wuoyo kodu;\n kendo e kinde mane magi timore, ne antie.”\n  To koro Jehova Nyasaye Manyalo Gik Moko Duto oseora,\n gi Roho mare.\n  ","Ma e gima Jehova Nyasaye, ma Jaresni,\n Ngʼat Maler mar Israel wacho:\n “An e Jehova Nyasaye, ma Nyasachi,\n mapuonji gima owinjore kodi kendo manyisi yo monego iluw.\n ","Ka dine bed ni irito chikena,\n kwe mari domol mana ka aora,\n kendo timni makare digingre mana ka apaka mar nam.\n ","Nyikwayi dine obedo mana ka kwoyo,\n to nyithindi dobedo mangʼeny mokalo akwana;\n nying-gi ok nongʼad oko kendo ok noruch e wangʼa.”\n  ","Wuoguru Babulon,\n ringuru ua ir jo-Babulon!\n Landuru wachni kendo unyis\n ji duto ka ugoyo koko gimor.\n Landuru wachni e tungʼ piny niya,\n “Jehova Nyasaye osereso jotichne ma joka Jakobo.”\n ","Kane otelonegi e thim, to riyo ne ok oloyogi;\n ee, nomiyo pi owuoknegi e lwanda ka bubni kane obaro lwanda.\n  ","Jehova Nyasaye owacho niya, “Jaricho to onge gi kwe.”\n"],["Winjauru un joma odak e dho nembe,\n winjuru un pinje man mabor:\n Kane pok onywola Jehova Nyasaye ne oluonga\n koa e nywolna ne oluongo nyinga.\n ","Ne omiyo lewa obedo ka ligangla mabith,\n e bwo tipo mar lwete ne opanda;\n ne omiyo abedo ka asere moywe maler\n kendo ne opanda e olalone.\n ","Ne owachona niya,\n “In e jatichna, Israel, kuomi ema abiro nyisoe duongʼ mara.”\n ","To ne awacho ni, “Asetiyo matek kayiem nono;\n aseketho tekra kayiem nono.\n Kata kamano pokna ni e lwet Jehova Nyasaye\n kendo michna Nyasacha ema nigo.”\n  ","To koro Jehova Nyasaye wacho kama;\n jal mane ochweya e ich mondo abed jatichne,\n mondo adwok joka Jakobo kuome\n kendo achok jo-Israel ire,\n nimar aseyudo duongʼ e wangʼ Jehova Nyasaye,\n kendo Nyasacha ema osebedo tekrena.\n ","Owacho ni:\n “En gima tin ahinya mondo ibed jatichna\n kata mondo iduog dhood joka Jakobo,\n kendo mondo iduog jo-Israel manok mane odongʼ.\n Abiro miyo ibed ler mar ogendini,\n mondo iter wach warruokna e tunge piny duto.”\n  ","Ma e gima Jehova Nyasaye,\n ma Jares ji kendo Ngʼat Maler mar Israel wacho,\n ne ngʼat mane ogendini ochayo\n kendo ma en misumba jotend piny:\n “Ruodhi nochungʼni malo koneni,\n kendo jotelo koneno ma to nopodhni auma,\n nikech Jehova Nyasaye, jal ma ja-adiera ma\n en Ngʼat Maler mar Israel ema oseyieri.”\n ","Ma e gima Jehova Nyasaye wacho,\n “E ndalona mag kech abiro dwoko kwayoni,\n chutho ne akonyi e odiechiengʼ mar warruok;\n abiro riti mi ami ibed ngʼama kelo winjruok\n e kinda gi ji mondo ires piny,\n mi ipog ji kuonde ma yande odongʼ gunda,\n ","kendo iwachne joma ni e twech ni, ‘Wuoguru oko,’\n to joma ni e mudho ni, ‘Beduru thuolo!’\n  “Gibiro chiemo e bath yo\n kendo giniyud kuonde kwath e gode matindo.\n ","Kech ok nokagi kata riyo ok nologi,\n bende liet mar kama otimo ongoro,\n kata chiengʼ marieny makech ok nomigi olo.\n Jal ma chunye opongʼ gi kech,\n ema notelnigi mi tergi kuonde sokni mag pi.\n ","Abiro loko godena duto yore\n kendo anabug yorena madongo duto maber.\n ","To ne, ginibi ka gia mabor;\n moko kawuok yo nyandwat, moko kawuok yo yimbo,\n moko to nowuogi e gwenge mag Aswan.”\n  ","Go koko nikech mor, yaye polo, bed gi ilo,\n yaye piny, weruru matek, un gode!\n Nimar Jehova Nyasaye kweyo chuny joge\n kendo obiro bedo gi kech ne joge machandore.\n  ","To Sayun nowacho niya,\n “Jehova Nyasaye osejwangʼa;\n kendo Ruoth Nyasaye wiye osewil koda.”\n  ","“To bende dhako wiye diwil gi nyathi modhodho\n mi ok obedo gi kech e kothe mane onywolo.\n Kata ka dipo ni wiye nyalo wil,\n An to wiya ok nowil kodi.\n ","Ne, asendiko nyingi ei lweta\n kendo isiko ka ineno anena e wangʼa.\n ","Yawuoti noreti kaduogo iri\n kendo jogo manoyako gigi noringi kaduogo iri.\n ","Tingʼ wangʼi malo kendo ingʼi koni gi koni:\n mondo ine kaka yawuoti chokore kaduogo iri.”\n Jehova Nyasaye wacho niya,\n “Akwongʼora gi nyinga awuon ni nyithindi nochal\n gi thiwni madhako rwako kata ka law maber ma miaha rwako.\n   ","“Kata obedo ni osetieki midongʼ\n gunda kendo pinyi odongʼ nono,\n to koro ibiro yudo ni pinyi odoko matin ma ok oromo jogi dakie,\n kendo jogo mane otieki biro bedo kodi mabor.\n ","Nyithindo mane inywolo ka in e chandruok\n nowachni kiwinjo ni,\n Kaeni tin-nwa; dwarnwa kama lach mondo wadagie.\n ","Eka inipenjri e chunyi ni,\n ‘En ngʼa mane onywolona jogi?\n Ne an gi kuyo kendo ne an migumba,\n ne otera e twech kendo ojwangʼa.\n En ngʼa manopidhogi?\n Ne adongʼ kenda,\n to jogi to oa kure?’ ”\n ","Ma e gima Jehova Nyasaye Manyalo Gik Moko Duto wacho:\n “Winji, abiro luongo Ogendini,\n abiro chungo bandecha ne oganda kaka ranyisi,\n gibiro kelo yawuoti ka gitingʼogi e badgi\n kendo ginikel nyigi ka gitingʼogi e gokgi.\n ","Ruodhi ema nobed kaka wuoneu kendo mond ruodhi\n ema nobed kaka mineu ma ritou.\n Ginikulre auma e nyimu ka wengegi ngʼiyo piny;\n kendo gininangʼ buru manie tiendu.\n Eka unungʼe ni An e Jehova Nyasaye\n kendo joma oketo genogi kuoma ok noyud wichkuot.”\n  ","Bende dima jolweny maroteke gik ma giseyako,\n koso dires joma otwe e lwet ngʼama kwiny?\n ","To ma e gima Jehova Nyasaye wachoni:\n “Ee, joma otwe inyalo gol e lwet jolweny maroteke,\n kendo ngʼama omaki inyalo gamo e lwet joma kwiny;\n anaked gi jogo makedo kodu,\n kendo anares nyithindu.\n ","Abiro miyo joma sandou nocham ringregi giwegi\n mi anami gimer gi rembgi ka joma omadho kongʼo.\n Eka koth dhano duto manie piny nongʼe\n ni an Jehova Nyasaye e Jawarni,\n Jaresni kendo Nyasaye Maratego mar Jakobo.”\n"],["Ma e gima Jehova Nyasaye wacho,\n Ere baruwa mar weruok\n manyiso nine ariembo minu?\n Koso ngʼato nitie mane achiwene\n mondo achulgo gope ma an-go?\n Nousu nikech richou;\n kendo minu noriembi nikech ketho mage.\n ","Kane abiro iru, angʼo momiyo ne ok ayudo ngʼato?\n Kane aluongou, ere gima omiyo ne ok ngʼato odwoka?\n Koso uparo ni bada ne chiek ma ok nyal konyou?\n Uparo ni aonge gi teko mar resou?\n Wuoyona matin nomiyo nam oduono,\n kendo ne amiyo aore obedo piny motwo mi rech manie eigi otho\n kendo otop nikech onge mar pi.\n ","Aloko polo doko maratengʼ\n ti mana ka gima aume gi pien gugru.\n  ","Jehova Nyasaye Manyalo Gik Moko Duto osemiyo apongʼ\n kod puonj,\n mondo omi angʼe wach manyalo hoyogo ngʼama ni e chandruok.\n Ochiewa pile okinyi kokinyi,\n kendo oyawo ita mondo abed gi winjo ka ngʼat mipuonjo.\n ","Jehova Nyasaye Manyalo Gik Moko Duto oseyawo pacha\n kendo ok asetamore winjo wachne;\n bende ok asedok chien.\n ","Ne achiwora ne joma goya,\n ne joma pudho yie tika;\n kendo ne ok apando\n wangʼa ne joma nyiera kendo ngʼulo kuoma olawo.\n ","Nikech Jehova Nyasaye Manyalo Gik Moko Duto konya,\n ok anayud wichkuot.\n Kuom mano,\n asechomo wangʼa tir kuome maonge luoro\n kendo angʼeyo maber ni ok nayud achaya.\n ","Jal mabiro ngʼadona bura ni koda.\n Kare koro en ngʼa manyalo donjona?\n Owuogane oko koro!\n En ngʼa modonjona?\n Owuogane okwera.\n ","En mana Jehova Nyasaye Manyalo Gik Moko Duto ema konya.\n En ngʼa mabiro ngʼadona bura?\n Gibiro ti mana ka law, ma olwenda ochamo.\n  ","En ngʼatno e dieru moluoro Jehova Nyasaye\n kendo mako weche jatichne?\n Weuru ngʼat mawuotho e mudho kaonge ler ogen kuom nying\n Jehova Nyasaye kendo osud machiegni gi Nyasache.\n ","To koro un jogo duto ma jomok mach\n kendo moko mirni maliel,\n dhiuru mondo uwuothi e ler mar mach mumoko\n kata e ligek mach musemoko.\n Ma e gima udhi yudo e lweta:\n Ubiro rieru piny gi rem malit.\n"],["Winjauru, un mumanyo tim makare\n kendo udwaro Jehova Nyasaye:\n Ngʼi aneuru lwanda mane ogolue,\n ranganeuru kama ne okuny mogolue;\n ","paruru Ibrahim wuonu\n kod Sara mane onywolou.\n Ne en mana ngʼat achiel kende kane aluonge\n kendo nagwedhe mi aloke oganda maduongʼ.\n ","Jehova Nyasaye biro hoyo chuny Sayun adier;\n kendo obiro bedo gi kech kuom kuondene mokethore;\n enolok kuondene motimo ongoro chal ka Eden,\n kendo kuondene modongʼ gunda chal ka puoth Jehova Nyasaye.\n Mor gi ilo kaachiel gi erokamano\n gi wer mamit noyud kuome.\n  ","Winjauru un joga, chikuru itu un ogandana:\n Abiro golo chik kendo bucha makare nobed ler ne ogendini.\n ","Adiera mara sudo machiegni piyo,\n warruokna chiegni,\n kendo abiro ngʼado bura makare ne ogendini.\n Joma odak e dho nembe biro ngʼiya\n ka gin gi geno ni abiro resogi gi tekona.\n ","Tingʼ wangʼi malo ingʼi polo,\n bende rang piny gie polo,\n nikech polo nolal nono mana ka iro,\n to piny bende biro ti mana ka law\n kendo oganda modak e iye notho mana ka lwangʼni.\n To resruok makelo nosiki nyaka chiengʼ\n kendo adiera mara ok norum.\n  ","Winjauru un joma ongʼeyo tim makare,\n un oganda mondiko chikena e chunyu:\n Kik uluor weche midiro mag dhano kata luoro ayany mag ji.\n ","Nimar olwenda biro chamogi duto ka law;\n kendo kudni nochamgi mana ka yie rombe.\n To adiera mara nosiki manyaka chiengʼ,\n kendo resruok makelo ok norum e kind tienge gi tienge.\n  ","Aa malo, Aa malo! Jiw badi motegno,\n yaye Jehova Nyasaye;\n aa malo kendo ijiwri,\n mana kaka ne ijiwori chon e ndalo mokadho.\n Donge in ema nitieko ondiek nam miluongo ni Rahab,\n mingʼado matindo tindo?\n ","Donge in ema nomiyo nam oduono,\n ma gin pige mano chokore kuonde matut,\n kendo niloso yo e kind nam matut\n mondo joma ne ireso ongʼadi kadhi loka cha?\n ","Joma Jehova Nyasaye osereso nodwogi.\n Ginidonji e dala Sayun ka giwer;\n mor mochwere nobed kuomgi.\n Ginibed gi mor kod ilo,\n kendo kuyo gi parruok nolal nono kuomgi.\n  ","“An, kendo en An e Jal mahoyo chunyu.\n Angʼo momiyo uluoro yawuot dhano adhana matho,\n kendo maner mana ka lum,\n ","momiyo wiwu owil gi Jehova Nyasaye ma Jachwechu,\n Jal mane oyaro polo kendo oketo mise mar piny,\n momiyo udak gi kihondko pile,\n nikech kum muyudo kuom ngʼama sandou,\n kendo oikore mar tiekou.\n Jal masandouno, ere gima geroneno ditim?\n ","Joma ni e twech ma luoro omako ibiro gony machiegni;\n ok ginitho e kuondegi mag twech\n kendo ok ginichand chiemo.\n ","Nimar an Jehova Nyasaye ma Nyasachi mamiyo\n Nam gingore mi apaka wuo, Jehova Nyasaye Maratego e nyinge.\n ","Aseketo wechena e dhogi\n kendo aumi gi tipo mar lweta,\n an ema ne ayaro polo maketo kare,\n mi aketo mise mar piny\n kendo awachone jo-Sayun ni, ‘Un e joga.’ ”\n ","Aa malo, Aa malo!\n Chiew, yaye Jerusalem,\n in misemetho e kikombe mar mirima mager,\n moa e lwet Jehova Nyasaye,\n kendo isemadho kikombe mamero ji\n milungʼo nyaka duro.\n ","Kuom yawuowi duto mane onywolo onge moro amora mane nyalo\n taye kata mane nyalo telone komako lwete.\n ","Masiche moluwore osemaki ma en kethruok kod tieki;\n kech kod ligangla, en ngʼa madihoyi kata duogo chunyi.\n ","Yawuoti osepodho,\n giriere piny e yore mana ka mwanda mogengʼne ei obadho.\n Giyudo kum mager moa kuom Jehova Nyasaye\n kendo chwat mar Nyasache.\n  ","Kuom mano winj ma,\n in miseyudo masira midoko ngʼama omer to ok gi kongʼo.\n ","Ma e gima Jehova Nyasaye ma Nyasachi Manyalo Gik Moko Duto,\n ma en Nyasachi machwako joge e bura wacho,\n Ne, asegolo oko e lweti kikombe mane miyo ithembo,\n bende ok inichak imethi e kikombe mar mirimba kendo.\n ","Anaket kikombe e lwet joma sandou mane wacho ni,\n “Nind piny mondo wawuoth kuomi.\n Kendo niloko die ngʼeyi ka yo miwuothoe.”\n  "],["Aa malo, Aa malo, yaye Sayun,\n jiw badi motegno!\n Rwak lepi mabeyo,\n yaye Jerusalem dala maduongʼ maler.\n Nimar joma ok oter nyangu kendo mogak,\n ok nochak odonji e Jerusalem kendo.\n ","Tengʼ buru momaki oko;\n aa malo kendo ibed piny e kom duongʼ, yaye Jerusalem.\n Gony nyoroche motwe ngʼuti,\n yaye in Nyar Sayun manie twech.\n ","Nimar ma e gima Jehova Nyasaye wacho:\n “Nongʼiewi maonge chudo moro,\n omiyo ibiro wari ma ok ochulie pesa.”\n ","Ma e gima Jehova Nyasaye Manyalo Gik Moko Duto wacho:\n “Mokwongo joga nodhi Misri mondo odagie,\n bangʼe jo-Asuria nosandogi.\n ","“To koro en angʼo manenoni?\n “Joga okaw nono maonge gima ochul\n kendo joma tiyogi koro goyonegi siboi,”\n Jehova Nyasaye owacho.\n “Kendo kinde duto giyanyo nyinga.\n ","Kuom mano joga biro ngʼeyo nyinga;\n kendo odiechiengno giningʼe maber ni an,\n ema ne asewacho wechegi chon.\n Adier, en An.”\n  ","Mano kaka en gima ber neno tiend joote maringo ewi gode\n kakelo wach maber, mar kwe, mar resruok,\n kod mar warruok kagiwachone Sayun niya, “Nyasachu olocho!”\n ","Winjuru! Jorito mau mondo okog matek;\n giduto gikok nikech gimor.\n Ka Jehova Nyasaye noduog Sayun,\n to ginine lochne ayanga.\n ","Weruru matek gimor un duto,\n un kuonde mokethore mag Jerusalem,\n nimar Jehova Nyasaye osehoyo chuny joge,\n osereso Jerusalem.\n ","Jehova Nyasaye biro rieyo bade maler ka ogendini duto neno,\n kendo tungʼ piny ka piny none warruok mar Nyasachwa.\n  ","Wuoguru, wuoguru, auru kanyo!\n Kik umul gima ochido!\n Wuoguru kuome mondo ubed maler,\n un mutingʼo gik ler mar Jehova Nyasaye.\n ","To ok unuwuogi kurikni kata ka uringo;\n nimar Jehova Nyasaye notel nyimu,\n ee Nyasach Israel bende nodongʼnu chien.\n ","Ne, jatichna biro tiyo gi rieko;\n enotingʼe malo moloyo kimiye duongʼ mangʼongo.\n ","Mana kaka ji mangʼeny nobwok konene,\n kite ne olokore makoro ne ok ochal ka dhano,\n kendo kite nokethore mopogore gi kit dhano,\n ","omiyo ogendini mangʼeny nobwogi\n kendo ruodhi nolingʼ thi nikech en.\n Nimar gik mane ok owachnegi, gibiro neno,\n kendo gik mapok giwinjo, nodonjnegi.\n "],["En ngʼa moseyie wach ma walando,\n koso en ngʼa ma Jehova Nyasaye osenyiso tekone?\n ","Nodongo e nyime mana ka chuny yath mayom matwi;\n kendo mana ka tiend yath madongo kaa e lowo motwo.\n Ne oonge gi chia kata duongʼ moro\n mane nyalo lombo wangʼwa kuome,\n kendo onge gima ne nenore kuome\n maber mane nyalo miyo wahere.\n ","Ne ojare mokwede gi oganda,\n en ngʼat mane neno chandruok mangʼeny,\n kendo mosiko kawinjo rem.\n Ji nojare kendo wan bende ne ok wamiye luor,\n mana ka ngʼama ok dwar neno.\n  ","Adier, notingʼo sandruok-wa\n kendo chandruokwa ema ne ture,\n kata kamano wan to ne waparo ni kum mane oyudo,\n sandruok kod chandruok noa kuom Nyasaye.\n ","To kare ne ochwowe mana nikech kethowa,\n nosande malit nikech richowa;\n kum mane oyudo kuome ema nokelnwa kwe,\n kendo moriemo mage ema nochangowa.\n ","Wan duto, waselal mana ka rombe,\n ka ngʼato ochomo mana yore owuon;\n kendo Jehova Nyasaye oseketo kuome richowa duto.\n  ","Nosande kichwade malit to ne ok otingʼo dhoge;\n notere kar thone mana ka rombo mitero kar yengʼo,\n kendo nolingʼ ka rombo manie lwet joma ngʼado yiere,\n omiyo en bende ne ok otingʼo dhoge.\n ","Ne oyale angʼaya kendo nongʼadne bura molal kode.\n To en ngʼa manyalo wuoyo kuom gunde?\n Nimar nogole e piny joma ngima,\n kendo nolal kode nikech richo mag jowa.\n ","Ne okete e bur e kind joricho\n kendo gi jo-mwandu e thone,\n kata obedo ni ne ok otimo tim mahundu moro amora\n bende miriambo nine ok owuok e dhoge.\n  ","To kata kamano ne en dwaro Jehova Nyasaye\n mondo sande malit koyudo chandruok,\n kendo Jehova Nyasaye nochiwo ngimane mondo obed misango mar pwodhruok e ketho,\n to enone nyikwaye kendo omedne ndalo,\n kendo dwaro mar Nyasaye nochop kare nikech en.\n ","Bangʼ chandruokne duto enone ler mar ngima\n kendo noyud mor e chunye;\n kuom riekone,\n jatichna makare nongʼad bura makare ne ji mangʼeny\n kendo notingʼ richogi.\n ","Kuom mano abiro miye pok e kind thuondi\n kendo enopog gik moyaki gi rateke,\n nikech ne ochiwo ngimane nyaka tho\n mine okwane kod joketho.\n Nimar notingʼo richo ji mangʼeny\n kendo nochungʼ kar joricho e nyim Nyasaye.\n"],["Jehova Nyasaye owacho niya,\n “Wer, yaye in dhako ma migumba,\n in ma ok inywol nyithindo;\n wer matek, ka igoyo koko gi ilo,\n in mane muoch ok okayi;\n nimar dhako ma migumba nobed gi nyithindo,\n mangʼeny moloyo dhako man-gi dichwo.\n ","Ket kar hembi obed maduongʼ,\n yar ragengʼ mar hembi obed malach,\n kendo kik idog chien;\n tud tondene obed maboyo\n bende igur loyene motegno.\n ","Nimar ibiro medori malach kichomo\n bat korachwich kendo kidhi bat koracham;\n ogandani noma ogendini pinjegi mi\n dagie e mier madongo makoro owe gundini.\n  ","“Kik ibed maluor; nikech ok iniyud wichkuot.\n Kik ibed gi luoro mar yudo wichkuot; nikech ok nojari.\n Wiyi nowil gi wichkuot mane iyudo ka in nyako,\n kendo ok inichak ipar chandruok mane ineno kane ibedo dhako ma chwore otho.\n ","Nimar Jachwechni e chwori,\n Jehova Nyasaye Maratego e nyinge midendego,\n Jal Maler mar Israel e Jaresni;\n iluonge ni Nyasach piny ngima.\n ","Jehova Nyasaye nodwogi ire,\n mana ka dhako manoyudo osejwangʼ,\n kendo ma chunye nigi lit ahinya, en dhako mane\n okend ka nyako ngili kae to bangʼe ojwangʼ,”\n Nyasachi ema owacho mano.\n ","“Kuom kinde manok asejwangʼi,\n to koro abiro duogi ira gi kech mangʼeny.\n ","E kinde mane an gi mirima mangʼeny ne apandoni\n wangʼa kuom ndalo manok,\n to koro gi ngʼwono mochwere an-gi kech kuomi,”\n Jehova Nyasaye ma Jaresni ema owacho.\n  ","“Kuoma to ma chalona mana gi ndalo mag Nowa\n kane akwongʼora ni pi mane oimo piny ok nochak obedie kendo.\n Omiyo koro asekwongʼora ni\n mirima ok nochak omaka kodu kendo,\n bende ok anachak adhawnu.\n ","Kata ka gode biro yiengni,\n kendo gode matindo ibiro muki,\n to herana kuomu mosiko ok noyiengi,\n bende singruokna mar kwe ok nogol,”\n Jehova Nyasaye man-gi kech kuomu owacho.\n  ","“Yaye dala maduongʼ misando,\n ma ahiti oyiecho maonge ngʼama hoyo,\n abiro geri gi kite motegno,\n kendo miseni anager gi gik mabeyo.\n ","Anager kuondeni mag gige lweny gi rubi,\n dhorangeyeni to naketie kite ma nengogi tek,\n kendo ohingani naketie kite mabeyo.\n ","Nyithindi duto nopuonj gi Jehova Nyasaye\n kendo ginibed gi kwe maduongʼ.\n ","Ibiro geri e tim makare:\n Ok nichak ine tij achuna; kendo onge gima iniluor.\n Bwok maduongʼ ibiro ter mabor kode;\n kendo ok ginisud machiegni kodi.\n ","Kapo ni ngʼato omonji,\n to ok nobed ni an ema aore;\n to ngʼato angʼata momonji nochiwre e lweti.\n  ","“To ne, an ema ne achweyo jatheth mula,\n machwako chuma e mach,\n kendo loso gige lweny makare ne tijno.\n An ema asechweyo jaketh mabiro kelonegi chandruok;\n ","onge gige lweny molosi ne in mano hinyi,\n kendo inilo buche duto modonjnie.\n Ma e pok ma jotich Jehova Nyasaye yudo,\n kendo ma bende e gweth ma asemiyou,”\n Jehova Nyasaye owacho.\n"],["“Biuru un duto ma riyo oloyo,\n biuru mondo umodh pi,\n adier biuru un ma uonge pesa,\n mondo ungʼiew kendo uchiem!\n Biuru ungʼiew divai gi chak nono maonge chudo.\n ","Angʼo momiyo utiyo gi pesa\n kungʼiewo gik ma ok chiemo kendo utiyo matek gi luchi ne gima ok yiengʼu.\n Winjuru, ee winjauru kendo ucham gima ber,\n mi unubed gi mwandu mar chuny.\n ","Chik iti kendo ibi ira,\n winj gima awacho mondo chunyi obed gi kwe.\n Abiro loso singruok mosiko kod\n herana mar adier mane asingone Daudi.\n ","To ne, asemiyo obedo janeno e kind ogendini,\n kendo asekete obedo jatelo mar ogendini.\n ","Chutho iniluong pinjeruodhi\n mane ok ingʼeyo mabi iri,\n kendo pinjeruodhi mane ok ongʼeyi malongʼo nobi iri,\n nikech Jehova Nyasaye ma Nyasachi,\n Jal Maler mar Israel osewiri kod duongʼne.”\n  ","Dwar Jehova Nyasaye ka pod thuolo\n nitie minyalo yudego;\n chutho luonge kapod en machiegni.\n ","Ngʼama timbene achach mondo owe yorene,\n kendo ngʼama parone opongʼ gi timbe richo mondo owe.\n Onego oduog ir Jehova Nyasaye,\n kendo enobed gi ngʼwono kuome mi enowene richone.\n  ","“Nimar parona ok e paroni\n bende yorena ok e yoreni,”\n Jehova Nyasaye owacho.\n ","“Mana kaka polo bor gi piny e kaka\n bende yorena boyo maloyo mau,\n kendo e kaka parona ohewo parou.\n ","Mana kaka koth gi pe lwar koa e polo,\n kendo ok dog nono ka ok omiyo piny ngʼich,\n ma cham twi kendo nyag kothe ne jachwoyo,\n kendo cham ne jachiemo,\n ","e kaka wachna mawuok e dhoga,\n ok noduogna nono ka ok otiyo tije,\n to nyaka ochop dwarona,\n kendo otiek tijno mane omiyo aore.\n ","Unuwuog kuno gi mor\n kendo notelnu gi kwe,\n gode madongo gi matindo nower matek e nyime\n kendo yiende duto manie bungu nopam gi ilo.\n ","Kuonde ma yande pedo ema nitie,\n nonyag olemo mabeyo mag yiend obudo,\n kendo kar kudho ema ochwoga mamit nodongie.\n Mano nomi Jehova Nyasaye huma maduongʼ,\n to gi ranyisi manyaka chiengʼ ma ok nomuki.”\n"],["Ma e gima Jehova Nyasaye wacho:\n “Ngʼaduru bura makare\n kendo utim gima kare,\n nikech warruokna osekayo machiegni\n kendo timna makare chiegni fwenyore.\n ","Ogwedh ngʼat matimo ma,\n mangʼado bura makare kendo ngʼatno marito chiengʼ Sabato ka ok odwanye,\n kendo ok oyie lwete mulo gik mogak.”\n  ","Kik ngʼat ma japiny moro\n moseyie kuom Jehova Nyasaye wachi ni,\n “Jehova Nyasaye biro kweda e kind ogandane adier.”\n Kendo ngʼato angʼata mabwoch kik wachi ni,\n “An mana ka yien motwo.”\n ","Nimar ma e gima Jehova Nyasaye wacho:\n “Joma bwoch, morito Sabato mara,\n mayiero timo gima miya mor,\n kendo morito singruokna,\n ","ei hekalu mara, anami nying-gi bedo rapar\n moloyo bedo gi yawuowi kod nyiri;\n bende anamigi nying ma ok norum nyaka chiengʼ.\n ","Kendo jopinje mamoko mane oseyie kuom\n Jehova Nyasaye katiyone kohero nyinge, kendo kalame,\n jogo duto marito chiengʼ\n Sabato ma ok odwanye kendo morito singruokna,\n ","gin duto anakelgi e goda maler\n mi anamigi mor e oda mar lamo.\n Chiwo mag-gi mag misengini miwangʼo pep kod misengini mamoko\n nayiego e kendona mar misango;\n kendo oda noluongi ni od lamo mar ogendini duto.”\n ","Jehova Nyasaye Manyalo Gik Moko\n Duto ma en Jal ma choko jo-Israel duto,\n mane oter e twech wacho niya,\n “Pod abiro choko jomoko makel irgi,\n kaweyo mago mosechoki.”\n ","Biuru un le manie thim,\n biuru mondo utiek gik moko un le mag bungu duto!\n ","Jorito mag Israel muofni,\n giduto gionge rieko;\n gichalo mana gi guogi mamuol,\n ma ok nyal giyo;\n kendo riere piny mi lek, nikech gihero nindo.\n ","Gin guogi ma dhogi mit kendo ok giyiengʼ.\n Gin jokwath maonge winjo;\n giduto gibaro ka giluwo yoregi giwegi,\n kendo moro ka moro dwaro gima kelone ohala ne en owuon.\n ","Giwacho e kindgi giwegi ni,\n “Biuru mondo wakaw divai!\n Wamadhuru kongʼo mi wamer!\n Kendo kiny nochal mana gi kawuono,\n to bende onyalo bedo maber moloyo.”\n  "],["Joma kare tho, to onge ngʼama wachno chando e chunye,\n joma ogeno kuom Nyasaye bende tho,\n to onge ngʼama dewo\n kendo joma kare igolo mondo kik richo yudgi.\n ","Joma timbegi ni kare yudo kwe;\n kendo giyudo yweyo ka ginindo e liel.\n  ","“To un, biuru un yawuot jojuogi,\n ma koth terruok kod chode!\n ","En ngʼa ma ujaro? En ngʼa mutingʼorene malo\n kendo kumilone leu?\n Donge un koth jonjore ma jo-miriambo?\n ","Uoworu gi gombo manono ka un e tiend yiend ober\n kod yiende mamoko motimo otiep;\n kendo kanyo ema uwangʼoe nyithindu\n ka misengini e holni kendo e kuonde rogo.\n ","Kar dak mar nyisecheni ni e kind hoho\n motimo lwendni mapoth,\n kuno ema ogandau nitie.\n Ee, kuondego ema usechiwoe misengini miolo piny,\n kod misengini mag cham.\n Kaluwore gi gigi duto,\n bende anyalo weyonu?\n ","Iseloso kitanda mari kama otingʼore gi malo;\n kanyo ema isechiwoe misenginigi.\n ","E tok dhoutu kod ewi sirni\n mag dhoutu useketoe kido mar nyisecheu manono.\n Adier useweya mabor muchalo nyiri molonyore duk\n kendo unindo e kitanda malach ma useloso;\n usetimo winjruok gi joma uhero kitendinigi\n kendo ne uneno dugegi.\n ","Ne uterone ruoth Molek mo zeituni\n kod modhi moko mangʼwe ngʼar.\n Ne uoro jombetre mau e piny mabor;\n to gikone ne utundo mana e tho owuon!\n ","Kata nobedo ni timbegi mamono duto nooli kamano;\n to ne ok inyal wacho ni, ‘Gionge tich.’\n Nibedo gi teko\n kendo omiyo chunyi ne ok onyosore.\n  ","“En ngʼatno ma chunyu ogeno ahinya kendo uluoro,\n momiyo usebedona jo-miriambo,\n kendo ok usepara kata mana paro wechena e chunyu?\n Koso en nikech uneno ni aselingʼ ahinya,\n momiyo ok useluora?\n ","Abiro nyiso ayanga timbeu makare kod tijeu,\n kendo ok ginikelnu konyruok.\n ","We ane nyisecheni manonogo okonyi sa ma inie chandruok!\n Yamo mafuto biro yweyogi oko duto,\n kata mana muya matin nono nokudhgi matergi mabor.\n To ngʼama oloka kar pondone nokaw piny,\n mi goda maler nobed mwandune.”\n ","Kendo enowach niya:\n “Buguru yo, bugeuru kendo ulose maber!\n Goluru gik madichwany joga e yo.”\n ","Nimar ma e gima Jal Man Malo Moloyo\n ma en Jal modak nyaka chiengʼ,\n ma nyinge ler wacho,\n “Adak kama ler man malo,\n kaachiel gi ngʼat mofwenyo richone\n kendo man-gi chuny mobolore,\n mondo aduog chuny ngʼat moboloreno\n kendo ajiw chuny ngʼat mofwenyo richone.\n ","Ok anabed ka adhawo ndalo duto,\n kata bedo gi ich wangʼ kinde duto,\n nimar katimo kamano,\n to chuny dhano biro nyosore e nyima,\n ma en muya mane aketo kuom dhano.\n ","Ne akecho gi timbene mamono ma ok rum,\n ne amiye kum, kendo apandone wangʼa ka an-gi mirima,\n to kata kamano nomedo mana\n dhiyo nyime gi timbene mamonogo.\n ","Aseneno yorene to kata kamano abiro change;\n abiro nyise yo kendo aho chunye;\n ","ka achiwo wende pak e dho jo-Israel man-gi kuyo.\n Kwe, kwe, ne jogo man machiegni kod man maboyo.\n Kendo abiro changogi,” Jehova Nyasaye owacho.\n ","To joricho chalo gi nam moduwore,\n ma ok nyal bedo gi kwe,\n ma apaka mage gingore kendo kelo chwodho.\n ","Nyasacha wacho niya,\n “Onge kwe ne joricho.”\n"],["“Gouru koko matek, kendo kik udog chien.\n Tingʼuru dwondi malo mana ka turumbete.\n Nyisuru joga malongʼo ngʼanyo margi\n kendo richo mar od joka Jakobo nyisgiuru.\n ","Nimar pile ka pile gidwara,\n ginenore joma nigi chuny mar ngʼeyo yorena,\n mana ka gima gin oganda matimo gima kare,\n kendo mapok oweyo chike Nyasachgi.\n Gikwaya ngʼado bura makare,\n kendo ginenore joma dwaro ni\n Nyasaye osud machiegni kodgi.\n ","Giwacho niya,\n ‘Angʼo momiyo wasebedo ka waweyo chiemo to ok ine?\n Bende angʼo momiyo wasebedo ka wahore malich\n to ok ikwan ma ka gimoro?’\n  “To kata kamano e kindeu mar tweyo chiemo,\n utimo mana kaka udwaro,\n kendo ukonyoru gi jotichu e yo marach.\n ","Tweyo chiemo maru rumo mana gi\n dhawo kod chuny malit,\n bende miyo ugoru e kindu uwegi.\n Ok unyal tweyo chiemo kaka utimo e ndalogi\n kuparo ni lemou nowinj e polo malo.\n ","Bende ma e kit tweyo chiemo ma aseyiero,\n ma ngʼato hore mana odiechiengʼ achiel kende?\n Koso en mana ka ngʼama okuyo kokulo wiye ka odundu mayamo yuko\n kata ngʼama onindo e pien gugru kotimo buru?\n Bende mano e gima uluongo ni\n tweyo chiemo ma en odiechiengʼ mowal ne Jehova Nyasaye.\n  ","“Donge ma e kit tweyo chiemo ma aseyiero:\n ni ugony tonde mag timbe maricho gi mag jok,\n mondo uwe joma otwe obed thuolo kendo utur jok duto?\n ","Donge en ni mondo upog chiembu ne joma\n kech kayo kendo urwak joma odhier maonge kuonde dak,\n bende ni mondo umi joma wuotho duk lewni,\n kendo kik upand wangʼu ne wedeu?\n ","Kutimo mago eka ler ma un-go nonen\n ka ler mar okinyi kendo chang maru nobi mapiyo;\n bende timu makare notel nyimu\n kendo teko gi duongʼ mar Jehova Nyasaye nodongʼnu chien.\n ","Omiyo iniluong Jehova Nyasaye kendo nodwoki;\n iniywagne mondo okonyi kendo nokoni ni: Eri antie.\n  “Ka uweyo sando ji\n kendo uweyo achaya kod weche mag oyiem,\n ","kendo ka utuonoru mondo ukony joma kech kayo\n mi uchopo dwaro mar joma isando.\n Eka ler maru norieny e mudho\n kendo otieno maru nochal mana ka dier odiechiengʼ tir.\n ","Jehova Nyasaye notelnu ndalo duto,\n obiro chopo dwarou e piny motwo,\n kendo motimo ongoro mi enomi dendu bed mojingʼ.\n Unuchal mana ka puodho mayudo pi maber,\n kendo ka soko ma pige ok rum.\n ","Jou ema nochak oger kuondeu mane omukore,\n kendo gini gedi ewi mise machon mane oketi,\n mi noluongi ni Jager Ohinga mane Omukore\n kendo ni Jalos Yore Matindo mane ji odakie.\n  ","“Ka ok uketho odiechiengʼ mar Sabato,\n kendo utimo dwarou e odiechienga maler,\n ka uwacho ni Sabato en chiengʼ mor,\n kendo mowal ni Jehova Nyasaye kumiye luor,\n ma ok utimo gik ma un ema udwaro,\n kendo ka uweyo wecheu manono,\n ","eka unubed moil kuom Jehova Nyasaye,\n mi oteru ewi piny kama otingʼore,\n bende nomiu chiemo kar mwandu mane osingore ne Jakobo kwaru.”\n Jehova Nyasaye ema owacho.\n"],["Adiera bad Jehova Nyasaye ok chiek ma ok dores joge,\n bende ite ok odino ma ok dowinj wach.\n ","To richou ema osepogou gi Nyasachu;\n richou ema omiyo osepandonu wangʼe mondo kik owinju.\n ","Nimar lwetu otimo remo,\n kendo usemulo richo.\n Dhou osewacho miriambo\n kendo leu osehulo gik mamono.\n ","Onge ngʼama dwaro tim makare;\n kata manyo bura miyalo gadiera.\n Gigeno mana kuom weche manono kendo giwacho miriambo,\n gimako ich mar chandruok kendo ginywolo mana richo.\n ","Gibutno e tong thuonde,\n kendo gichweyo mbuyi mar otiengʼ-otiengʼ.\n Ngʼato angʼata mochamo tongʼ-gi biro tho\n kendo kamoro oto to nyathi fu ema wuokie.\n ","Mbui margi ok nyal twangʼ-go nanga,\n bende ok ginyal umore giwegi gi gik ma giloso.\n Timbegi gin timbe richo;\n kendo timbe mag mahundu ni e lwetgi.\n ","Tiendegi reto kadhi timo richo;\n giyot ahinya mondo gichwer remo maonge ketho.\n Paro manie chunygi gin paro maricho\n kendo kamoro amora ma gidhiyoe;\n masira gi chandruok ema dongʼie.\n ","Ok gingʼeyo yo makelo kwe,\n onge tim makare e yoregi.\n Giseloko yorego obedo yore mogondore ogondore,\n kendo ngʼato angʼata mawuotho e yorego ok noyud kwe.\n  ","Omiyo ngʼado bura makare koro bor kodwa,\n kendo tim makare ok chop irwa.\n Wagombo ler, to mudho ema waneno;\n kendo wadwaro mondo piny oru,\n to mudho mandiwa ema wawuothoe.\n ","Wamulo kor udi mana ka muofni,\n kendo wamulo kuonde ma wawuothe,\n mana ka joma onge wengegi.\n Wachwanyore godiechiengʼ,\n mana ka gima en otieno\n kendo wachalo joma otho e kind joma rateke.\n ","Walak mana ka ondiegi\n kendo wadengo malit mana ka akuru.\n Wadwaro ngʼado bura makare to ok wayud kata achiel,\n kendo wamanyo ngʼama reswa to obor kodwa.\n  ","Nimar timbewa mamono opongʼo wangʼi\n kendo richowa elore e lela.\n Timbewa marichogo osiko kodwa\n kendo wayie timbewa mamonogo, ma gin:\n ","ngʼanyo kendo ketho e nyim Jehova Nyasaye,\n loko ngʼewa ne Nyasachwa,\n chano timo tulo kendo paro weche mag miriambo\n ka chunywa opongʼ kod wuond.\n ","Omiyo ngʼado bura makare ogol oko\n kendo tim makare ni mabor kodwa,\n adiera onge e yore matindo kendo tim makare ni kuma bor.\n ","Adiera ok nyal yudi,\n kendo ngʼat motangʼ ne richo chuny ji ojokgo.\n  Jehova Nyasaye norangogi kendo nokecho\n nikech ngʼado bura makare onge kuomgi.\n ","Ne oneno kaonge ngʼato kata achiel,\n kendo nobwok ni onge kata ngʼato madikony;\n omiyo bade owuon nokelone en owuon warruok\n kendo timne makare ema norite.\n ","Norwakore tim makare ka law akor mar nyinyo,\n kendo ne orwako warruok ka ogut lweny;\n bende ne orwako chulo kuor ka ngʼama rwako law,\n kendo nobolo mirima mager kuome ka law abola.\n ","Obiro chulo ngʼato ka ngʼato mana moromore gi timbene,\n obiro kumo wasike duto gi mirima mager\n kendo obiro kumo joma odakie dho nembe.\n ","Koa yo podho chiengʼ, ji noluor nying Jehova Nyasaye,\n kendo koa yo wuok chiengʼ, oganda nomiye duongʼ.\n Nimar nobi ka pi mongingore ma much Jehova Nyasaye osekudho.\n  ","Jehova Nyasaye wacho niya,\n “Jalno makelo Resruok nobi Sayun,\n mondo ores nyikwa Jakobo moseweyo richogi.”\n ","Jehova Nyasaye wacho niya, “Akwongʼora ni ma e singruokna kodgi. Roho mara man kuomu kod wechena ma aseketo e dhou nosik kodu chakre kawuono nyaka tiengʼ mabiro bangʼu koa kuom nyikwau kadhi nyaka kuom nyithindgi, wach ok nowuogi e dhog-gi ndalo duto nyaka chiengʼ,” Jehova Nyasaye ema owacho.\n"],["Aa malo mondo irieny nikech lerni osechopo,\n kendo duongʼ mar Jehova Nyasaye oserieny kuomi.\n ","Neye mudho okwako piny,\n kendo ogendini ni e mudho mandiwa,\n to Jehova Nyasaye oserieny kuomi\n kendo duongʼne osenenore kuomi.\n ","Ogendini nobi, e lerni,\n kendo ruodhi nobi koneno lerni mar okinyi.\n  ","Tingʼ wangʼi malo kingʼiyo koni gi koni:\n Gik moko duto ochokore kendo gibiro iri;\n yawuoti biro koa mabor\n kendo nyigi ikelo kotingʼ e bat.\n ","Eka inine mano mi inibed mamor\n ka chunyi opongʼ gi ilo,\n mwandu mogundho nokelni kokalo nam,\n kuomi ema mwandu mag ogendini noae.\n ","Kweth mag ngamia nopongʼ pinyi,\n ma gin ngamia matindo moa Midian gi Efa.\n Jogo duto moa Sheba ka gikelo dhahabu kod ubani,\n nobi ka gipako Jehova Nyasaye gi wer.\n ","Jamni duto mag Kedar nochokni,\n imbe mag Nebayoth nobed mitimogo misango;\n ginibed gigo mitimonago misango e\n kendona mar misango,\n mi duongʼ maler mar hekalu mara nenre.\n  ","Magi to gin angʼo mafuyo ka boche polo,\n kata ka akuche maduogo e utegi?\n ","Kuom adiera pinje manie dho nembe ngʼiya,\n motelonegi kabiro gin yiedhi mowuok Tarshish,\n makelo yawuotu koa mabor ka gitingʼo fedha kod dhahabu,\n magi biro miyogo nying Jehova Nyasaye duongʼ,\n Jal Maler mar Israel, nikech oseumi gi duongʼne.\n   ","Jopinje mamoko nochak oger ohinga maru\n kendo ruodhigi nobed jotichu.\n Kata obedo nine akumogi gi mirima,\n to kuom ngʼwonona koro abiro nyiso kechna mangʼeny.\n ","Dhorangeyeni biro siko ka oyaw,\n ok nochieg-gi odiechiengʼ kata otieno,\n mondo owe thuolo ogendini okelni\n mwandu moa e pinje ka ruodhigi otelonegi.\n ","Nimar ogendini kata pinjeruodhi ma ok notini norum;\n adier ibiro tiekgi chuth.\n  ","Duongʼ mar Lebanon nobini,\n yien mabeyo duto mag obudo kod saipras nokelni,\n mondo olosgo kara maler mar lemo\n kendo abiro miyo kar yweyo mar tienda duongʼ.\n ","Yawuot joma ne osandi nobi iri kakulore e nyimi;\n jogo duto mane ojari biro kulore e tiendi,\n kendo giniluongi ni Dala Maduongʼ ma en mar Jehova Nyasaye,\n ma en Sayun mar Jal Maler mar Israel.\n  ","Kata obedo ni osejwangʼi kendo osechayi,\n maonge ngʼama limi,\n abiro miyo ibed dala man-gi duongʼ mosiko\n kendo mor mar tiengʼ mabiro mangʼeny.\n ","Ibiro madho chak mag pinje mi\n nopiri gi thuno mar joka ruoth.\n Eka iningʼe ni An e Jehova Nyasaye,\n ma Jawarni, Jaresni, Nyasaye Maratego mar Jakobo.\n ","Kar mula anakelni dhahabu\n kendo fedha kar nyinyo.\n Kar yien anakel mula kendo nyinyo kar kite.\n Kwe ema nobed jaritni kendo tim makare ema notelni.\n ","Timbe mahundu ok nochak owinji e pinyu,\n tuo kata kethruok moro marach ok nochak owinji machiegni gi tongʼ magu,\n to iniluong ohinga magi ni Warruok\n kendo dhorangeyeni ni Pak.\n ","Wangʼ chiengʼ ok nobed lerni mar odiechiengʼ\n kata mana ler mar dwe ok nomenyi,\n nimar Jehova Nyasaye ema nobed ler mari\n kendo Nyasachi ema nobed duongʼ mari.\n ","Wangʼ chiengʼ ok nochak opodhi\n bende dwe ok nochak olal kendo;\n Jehova Nyasaye ema nobed lerni manyaka chiengʼ\n kendo ndalogi mag kuyo norum.\n ","Omiyo jogi duto nobed joma kare\n kendo piny nobed margi nyaka chiengʼ.\n Ginichal gi bad yath ma an ema\n apidho gi lweta awuon mondo omiya duongʼ.\n ","Ngʼat matinie kuomu nolokre oganda mangʼeny,\n kendo oganda matin nolokre piny maduongʼ man-gi teko.\n An Jehova Nyasaye ema nami\n gino timre piyo piyo ka kinde ochopo.\n"],["Roho mar Jehova Nyasaye Manyalo Gik Moko Duto ni kuoma,\n nikech Jehova Nyasaye osewira,\n mondo aland wach maber ne joma odhier.\n Oseora mondo akwe chuny jok modakie lit,\n kendo mondo aland ne joma otwe ni gin thuolo,\n bende mondo ahul ne joma otwe modakie mudho ni koro osegonygi.\n ","Bende oseora mondo aland ni ma e higa mar ngʼwono mar Jehova Nyasaye,\n kendo chiengʼ ma Nyasachwa biro chuloe kuor,\n kohoyo ji duto manie kuyo,\n ","abiro konyo jogo man-gi lit Sayun,\n kendo gik mabiro miyogi e magi:\n ketonegi maua mabeyo kar buru magi bukorego,\n kendo mor kar lit ma gin-go,\n kendo chiwo lewni mag pak kar chuny mool.\n Enoluong-gi ni yiend ober mag tim makare,\n mopidh gi Jehova Nyasaye,\n konyiso godo duongʼne.\n  ","Ginichak giger kuonde machon mane omukore,\n ka gidwoko kare kuonde mane okethore,\n kendo ginichak giger mier madongo mane\n okethore mosebedo kojwangʼ e tiengʼ ka tiengʼ.\n ","Jodak nobed jokwadh jambu,\n jopinje mamoko nopurnu puotheu mag cham,\n kod mago mag mzabibu.\n ","Kendo noluongu ni jodolo mag Jehova Nyasaye,\n kendo noluongu ni jotich Nyasachwa.\n Unucham mwandu mag pinje\n kendo unungʼaru gi sunga kuom mwandugigo.\n  ","Kar yudo wichkuot to joga noyud pok nyadiriyo,\n kendo kar yudo achaya to ginibed mamor gi pokgi;\n kuom mano giniyud pok nyadiriyo e pinygi,\n kendo mor mochwere nobed margi.\n  ","“Nimar an Jehova Nyasaye ahero adiera,\n amon gi mecho kod timbe mamono.\n Kuom adiera mara abiro miyogi pok\n kendo anatim kodgi singruok mosiko.\n ","Nyikwagi nongʼere e kind ogendini\n kendo nyithindgi nomi luor e kind ji.\n Ji duto monenogi nongʼe ni gin\n oganda ma Jehova Nyasaye ogwedho.”\n  ","An-gi mor maduongʼ e nying Jehova Nyasaye;\n chunya opongʼ gi ilo kuom Nyasacha.\n Nimar oserwaka gi lep warruok,\n kendo oboya gi law mar tim makare,\n mana kaka wuon kisera boyo wiye ka jadolo,\n kendo ka miaha morwakore gi thiwni mabeyo.\n ","Mana kaka lowo miyo cham twi,\n kendo kaka cham mae puodho thiewo,\n e kaka Jehova Nyasaye Manyalo Gik Moko\n Duto nomi tim makare kod pak thiew e dier ogendini duto.\n"],["Nikech Sayun ok analingʼ,\n bende nikech Jerusalem ok anasik kalingʼ,\n nyaka timne makare rieny ka yawruok mar piny,\n kendo warruokne obed marieny ka mach makakni.\n ","Ogendini none timni makare,\n kendo ruodhi duto none duongʼ mari;\n bangʼe noluongi gi nying manyien,\n ma Jehova Nyasaye biro chaki.\n ","Inibed kondo maber e lwet Jehova Nyasaye\n bende inibed osimb loch e lwet Nyasachi.\n ","Ok ginichak giluongi ni Kama Ojwangʼ\n kata chako pinyi ni kama Odongʼ Gunda.\n To noluongi ni Hefziba kendo pinyi noluongi ni Beula;\n nimar Jehova Nyasaye nobed kodi gi mor\n kendo pinyi nochal gi dhako mokendi.\n ","Kaka wuowi kendo nyako e kaka yawuoti nokendi;\n to bende kaka ngʼama okendo mor gi chiege,\n e kaka Nyasachi nobed mamor kodi.\n  ","Yaye Jerusalem, aseoro jorit e ohinga mari\n ok ginilingʼ odiechiengʼ gotieno.\n Un muluongo nying Jehova Nyasaye kik unyosru,\n ","kendo kik umiye yweyo nyaka chop olos Jerusalem\n mi omi obed dala marahuma mipako e piny ngima.\n  ","Jehova Nyasaye osesingore gi lwete ma korachwich\n kendo gi bade maratego ni,\n “Ok nachak ayie\n wasiku kaw chambu micham,\n jopinje mamoko bende ok nochak omadh divai manyien,\n ma usetiyone matek;\n ","to jogo mano kagi ema nochamgi,\n ka gipako Jehova Nyasaye,\n bende jogo ma choko olemb mzabibu ema nomadhgi\n e laru mar kara maler mar lemo.”\n  ","Kaluru, kaluru dhorangach!\n Losuru yo ne joga.\n Buguru, buguru yore!\n Goluru kite.\n Tingʼuru bandera malo mondo pinje one.\n  ","Jehova Nyasaye oselando wachne e tung pinje duto niya:\n “Wachne nyar Sayun ni, ‘Ne, Jaresni biro!\n Ne, michne ni e lwete\n kendo jogo mosegonyo wuotho kode.’ ”\n ","Enoluong-gi ni Oganda Maler,\n ma Jehova Nyasaye Osewalo;\n kendo noluongi ni Dala Midwaro Gwedho\n ma en Dala Maduongʼ Ma Ok Nochak Ojwangʼ.\n"],["Ma en ngʼa mabiro koa Bozra dala maduongʼ\n mar Edom korwako lewni makwar mochido?\n Ma en ngʼa morwakore gi law duongʼ,\n kowuotho gi sunga nikech teko ma en-go?\n  En an Jehova Nyasaye ema awuoyo gi tim makare makelo warruok.\n  ","Angʼo momiyo lepi kwar mana ka lep ngʼama\n nyono olemb mzabibu kabiyo?\n  ","Asenyono olemo mibiyo kenda;\n kendo ngʼato angʼata moa kuom ogendini mane ni koda.\n Ne anyonogi piny kakecho\n kendo ka an-gi mirima mager;\n mi rembgi okirore e lepa\n kendo omiyo lepa duto otimo remo.\n ","Nimar odiechieng chulo kuor ne ni e\n chunya kendo hik warruok osechopo.\n ","Ne angʼiyo koni gi koni to ne ok aneno\n ngʼama konya,\n omiyo lweta awuon ema ne ochiwo warruok;\n kendo mirimba awuon ema ne orita.\n ","Ne anyono ogendini kakecho;\n mi kuom mirimba ne amiyo gimer,\n kendo ne aolo rembgi e lowo.\n ","Abiro wuoyo kuom ngʼwono mar Jehova Nyasaye,\n kuom timbene madongo mowinjore gi pak,\n kaluwore gi gik moko duto ma Jehova Nyasaye osetimonwa.\n Ee, gik mangʼeny duto mosetimo ne oganda Israel,\n kaluwore gi kech mare kod timbene mag ngʼwono duto.\n ","Jehova Nyasaye nowacho niya,\n “Kuom adiera gin joga,\n yawuota ma ok nyal wuonda,”\n omiyo nobedo Jaresgi.\n ","E litgi duto en bende ne en gi lit\n kendo malaika mane ni e nyime ne oresogi.\n Kuom herane kod ngʼwonone neresogi;\n mi otingʼogi malo nyaka aa ndalo machon.\n ","Kata kamano ne gingʼanyo mi gimiyo\n Roho Maler mare okuyo.\n Omiyo nolokore obedo jasikgi\n kendo en owuon ne okedo kodgi.\n  ","Bangʼe joge ne oparo ndalo machon,\n ndalo mag Musa kod ogandane mi gipenjore niya,\n “Ere Jal mane otelonegi ka jakwadh rombe ka gikalo nam makwar?\n Ere Jal mane oketo Roho Maler mare kuomgi?\n ","Ere Jal mane ooro bade man-gi\n teko mondo obedie lwet Musa ma korachwich,\n mane obaro pi e nyimgi\n mondo nyinge oyud duongʼ mochwere?\n ","Ere Jal mane otelonegi nyaka kuonde matut?”\n Mana ka faras mangʼado thim, ne ok gichwanyore;\n ","mana kaka jamni maridore kochomo holo,\n negiyudo yweyo koa kuom Roho mar Jehova Nyasaye.\n Ma e kaka nitelo ne jogi\n kimiyorigo duongʼ.\n  ","Rang piny gie polo ka in e komi mar duongʼ,\n maler kendo man-gi teko?\n Ere hera matut gi teko misebedogo kodwa cha?\n Ngʼwono kod hoch mari isetuonowa.\n ","To ngʼe ni inie wuonwa kata obedo ni Ibrahim\n ok ongʼeyowa kendo Israel ok kwan ni wan joge,\n in, yaye Jehova Nyasaye, e wuonwa,\n Jareswa manyaka nene e nyingi.\n ","Yaye Jehova Nyasaye, angʼo momiyo wachandore e yoregi\n kendo chunywa pek ma ok wanyal chiwo luor ne in?\n Yie iduog irwa nikech wan jotichni,\n oganda ma gin girkeni mari.\n ","Kuom ndalo matin kende jogi ne orito kar dakni maler,\n to sani wasikwa osenyono moketho kari maler mar lemo.\n ","Wan magi kochakore chon to\n ok isebedo ruodhgi,\n to bende ok oseluong-gi gi nyingi.\n  "],["Mad ibar polo mondo ilor piny,\n mondo gode otetni e nyimi,\n ","mana kaka mach wangʼo yugi kendo yienyo pi,\n lor piny mondo wasiki ongʼe ni intie,\n kendo imi ogendini otetni e nyimi!\n ","Nimar kane itimo gik\n madongo mane ok wapar,\n ne ilor piny ma gode ne oyiengni e nyimi,\n ","nyaka aa nene onge ngʼama osewinjo,\n kendo onge it mosewinjo,\n bende onge wangʼ moseneno Nyasaye moro amora ma ok in,\n moserito joge mogeno kuome.\n ","Ikonyo joma nigi mor mar timo gik makare,\n ma gin joma paro yoregi.\n To kane wadhi nyime gi ketho e nyimi,\n to iyi nowangʼ. To koro ere kaka inyalo reswa?\n ","Waduto wasebedo ka jok mogak,\n kendo timbewa duto mabeyo chalo mana gi lewni mochido;\n waduto wasener mana ka it oboke,\n kendo richowa mamono kwadhowa\n oko mabor mana ka yamo.\n ","Onge ngʼato angʼata maluongo nyingi,\n kata matemo mondo opadre kuomi,\n nimar isepandonwa wangʼi kendo ijwangʼowa\n mabor nikech richo magwa.\n  ","Kata kamano, yaye Jehova Nyasaye, in e Wuonwa.\n Wan e lop chwech, to ine jachwechwa;\n kendo wan duto wan tich lweti.\n ","Yaye Jehova Nyasaye, kik ibed gi mirima mokadho apima,\n kik ipar richowa ndalo duto.\n Yaye Jehova Nyasaye, wakwayi,\n yie irangwa, nimar wan duto wan jogi.\n ","Miechi madongo maler olokore thim,\n kata mana Sayun owuon bende olokore thim,\n kendo Jerusalem odongʼ gunda.\n ","Hekalu marwa maler, kendo man-gi duongʼ mane kwerewa opakie,\n osewangʼ gi mach,\n kendo mwanduwa duto osekethore.\n ","Bangʼ magi duto, yaye Jehova Nyasaye,\n bende pod inyalo mana jwangʼowa?\n Adier dilingʼ thi kikumowa mokadho apima?\n"],["“Ne afwenyora ne joma ne ok openja,\n bende ne oyuda gi joma ne ok omanya.\n To ne oganda mane ok luong nyinga,\n ne awachonegi ni, ‘Eri an, eri an.’\n ","Odiechiengʼ duto aserieyo bada\n ne oganda ma wigi tek,\n jogo mawuotho e yore ma ok beyo,\n ka gitimo dwarogi giwegi,\n ","ma gin joma osiko mana\n ka miya mirima e wangʼa awuon,\n ka gitimo misengini e puothe,\n kendo giwangʼo ubani e kendo molos gi matafare;\n ","gibet e dier liete joma otho otieno duto ka,\n gipondo kuonde mobuto, gichamo ring anguro,\n kendo agulnigi otingʼo chiemo moko makwero;\n ","giwacho ni ji mamoko niya,\n ‘Bed mabor koda;\n kik isud buta,\n nimar aler moloyi!’\n Joma kamago gin mana iro mawuok e uma\n kendo ka mach maliel ma ok tho odiechiengʼ duto.\n  ","“To ne, wachno osiko kondiki e nyima ni:\n Ok analingʼ to abiro chulo kuor adimba;\n abiro chulo kuor kuneno,\n ","ma en richo magu kaachiel gi richo mag kwereu,”\n Jehova Nyasaye owacho.\n Nikech negitimo misengini e gode\n mine gidwanyo nyinga e gode matindo,\n omiyo abiro kumogi chuth ka gineno kuom timbegi mosekadho.\n ","Ma e gima Jehova Nyasaye wacho:\n “Mana kaka olemo maber inyalo yudi e saga marach,\n ma ji wach ni, ‘Kik wite,\n nimar pod nitie gima ber kuome,\n e kaka anatim e lo jotichna\n kendo ok anatiekgi duto.’\n ","Abiro kelo nyikwa joka Jakobo\n kendo joka Juda, jogo manokaw godena;\n ee joga mogen ma jotichna nokaw pinyno mi gidagie.\n ","Joga mosebedo ka manya nokwa jambgi\n Sharon kendo Holo mar Akor nobed lek mar dhog-gi.\n  ","“To un musejwangʼo Jehova Nyasaye kendo\n wiu osewil kod goda maler,\n un mupedho mesa mar misengini,\n kendo uloso sewni ne nyiseche manono.\n ","Aseketou e dho ligangla,\n kendo un duto unugo chongu kar nek;\n nimar ne aluongou,\n to onge ngʼama ne odwoko, ne awuoyo kodu\n to onge ngʼama nowinjo.\n Ne utimo timbe mamono e nyima,\n kendo uyiero mana gik mamorou.”\n ","Kuom mano ma e gima Jehova Nyasaye Manyalo Gik Moko Duto wacho:\n “Jotichna nochiem,\n to unudeny;\n jotichna nomethi,\n to unuwinj riyo;\n jotichna nobed gimor,\n to unune wichkuot.\n ","Jotichna nower,\n kamor opongʼo chunygi,\n to unuywagi ka lit opongʼo chunyu,\n kendo unudengi ka chunyu otur.\n ","Nyingu nobed gir kwongʼ\n e dier joga mayiero,\n nimar Jehova Nyasaye Manyalo Gik Moko Duto notieku chuth,\n kendo nomi jotichne madiera nying machielo.\n ","Ngʼato angʼata mano dwar gweth e piny\n nyaka luong mana nying Nyasaye madiera;\n kendo ngʼato angʼata ma nokwongʼre e piny,\n nokwongʼre mana gi nying Nyasaye madiera.\n Nimar chandruok machon wich nowilgo,\n kendo ginilal e wangʼa.”\n ","“Winjuru, abiro chweyo polo manyien kod piny manyien.\n Gik mosekadho ok nochak opar bende ok ginibi kata e paro.\n ","To bed mamor kendo gi ilo manyaka chiengʼ,\n gi gik ma abiro chweyo,\n nimar abiro chweyo Jerusalem obed dala makelo mor,\n kendo joma odakie obed gi ilo.\n ","Abiro bedo gi mor gi Jerusalem\n kendo bedo gi ilo nikech joga;\n ywak kod koko mar nduru ok nochak owinji kuome kendo.\n  ","“E polo manyien-no kod piny manyien-no\n ok nochak oyudie nyathi minywolo bangʼe dak mana kuom ndalo manok;\n kata ngʼat maduongʼ ma ok nodag matiek hike duto,\n ngʼat manotho ka hike mia achiel,\n nokwan mana ni otho ka pod en rawera;\n kendo ngʼat manotho ka hike pok ochopo higa mia achiel,\n nokwan mana ka ngʼama okwongʼ.\n ","Gibiro gero udi mi gidagie\n kendo gibiro pidho mzabibu mi gicham olembgi.\n ","Ok ginichak giger udi kae\n to jomoko nono ema dakie,\n kata pidho cham to jomoko nono ema biro chamo.\n Mana kaka yath dak amingʼa,\n e kaka joga nodagi,\n joga mayiero none mor kuom gik ma lwetgi oseloso.\n ","Ok gini chandre kayiem nono,\n kata nywolo nyithindo mokwongʼ;\n nimar ginibedi oganda ma Jehova Nyasaye,\n ogwedho gin kod nyikwagi.\n ","Abiro dwokogi kata kapok giluonga,\n kendo abiro winjogi kata kapok giwuoyo.\n ","Ondiek kod rombo nokwa kaachiel,\n sibuor nocham lum mana kaka faras,\n to lowo ema nobed chiemb thuol.\n Onge gima ginikethi e godega duto maler,”\n Jehova Nyasaye owacho.\n"],["Ma e gima Jehova Nyasaye wacho:\n “Polo e koma mar duongʼ,\n to piny e raten tienda.\n Koro ere kama dugerna e ot?\n To kar yweyo mara nobed kanye?\n ","Donge lweta ema osechweyo gigi\n duto momiyo gibedo mangima?”\n Jehova Nyasaye ema owacho.\n  “Ma e ngʼat ma ayiego ma en ngʼat ma hore\n kendo man-gi chuny motur,\n kendo ngʼama oluoro wachna.\n ","To ngʼato angʼata moyangʼo\n rwath katimogo misango chal gi ngʼat monego dhano,\n kendo ngʼato angʼata motimo misango mar rombo,\n chal gi ngʼama oturo ngʼut guok,\n kendo ngʼato angʼata mochiwo misango mar cham\n chal gi ngʼat mochiwo remb anguro,\n bende ngʼato angʼata mowangʼo ubani mangʼwe\n ngʼar mar rapar, chal gi ngʼama lamo nyiseche manono.\n Giseyiero yoregi giwegi kendo chunygi mor\n gi timbegi mag rondogo;\n ","omiyo an bende abiro yieronegi masiche\n mondo omakgi kendo abiro kelo kuomgi gik ma giluoro.\n Nimar kane aluongo, to onge ngʼat mane odwoka,\n kendo kane awuoyo, to onge ngʼat mane owinjo.\n Negitimo timbe mamono e nyima,\n kendo ne giyiero mana gik mamorogi.”\n  ","Winjuru wach Jehova Nyasaye,\n un jogo matetni kuwinjo dwonde:\n “Oweteni mochai kendo ok kwani ka gimoro\n nikech ihero nyinga osewacho niya,\n ‘Mad Jehova Nyasaye mi duongʼ,\n mondo omi wane morni!’\n Kata kamano gin giwegi ema ginine wichkuot.\n ","Winjuru kaka nduru wuok e dala maduongʼ,\n kendo winjuru kaka kokono wuok e hekalu!\n Ma en dwond Jehova Nyasaye kochulogo\n kuor ne wasike moromo gi timbegi.\n  ","“Kapok muoch ochako kaye,\n to osenywolo nyathi;\n kapok owinjo rem to osenywolo wuowi.\n ","En ngʼa mosewinjo wach machal kamano?\n En ngʼa moseneno gik machalo kamano?\n Bende piny dichwe godiechiengʼ\n achiel koso ogendini dichok dichiel?\n To mana e seche mane muoch ochako\n kayo Sayun ema nonywoloe nyithinde.\n ","Bende dawe sa ma dhako nywolie\n chopi mak amiye teko mar nywol?”\n Jehova Nyasaye owacho.\n “Bende dadin ich\n kochopo sa mar chiwo nyathi?”\n Nyasachi owacho.\n ","“Moruru gi Jerusalem kendo bed mamor kode,\n un duto muhere;\n beduru gi ilo maduongʼ,\n un duto man-gi kuyo nikech en.\n ","Nimar ibiro piru maber kudhodho thunde;\n kendo unumethi gi ilo mi ubed gi mor mogundho.”\n ","Nimar ma e gima Jehova Nyasaye wacho:\n “Abiro miyo kwe ma en-go mol ka aora\n kendo mwandu mag pinje namiye mamol ka oula;\n unubed mamor ka odhodhou kotingʼou e bade\n kendo kopirou e chonge.\n ","Mana kaka miyo hoyo nyathine,\n e kaka abiro hoyou;\n kendo noho chunyu e Jerusalem.”\n  ","Ka uneno ma, to chunyu nobed gi mor,\n kendo dendu nobed maber mana ka lum matwi ndalo chwiri;\n lwet Jehova Nyasaye nofwenyre ne jotichne,\n to mirimbe to none kuom wasike.\n ","To nee, Jehova Nyasaye biro gi mach,\n kendo gechene mag lweny chalo ka kalausi;\n obiro kelo mirimbe makakni,\n kendo chwat mare nopilre ka mach.\n ","Nimar mach kod ligangla\n ema Jehova Nyasaye noyalgo ji duto,\n kendo joma Jehova Nyasaye nonegi nobed mangʼeny.\n ","Jehova Nyasaye wacho niya, “Joma pwodhore kendo bedo maler mondo odhiye puothe, kamoro ka moro luwo wadgi kendo chamo ring anguro, oyieyo kod gik moko duto makwero norum duto dichiel.\n ","“An Jehova Nyasaye angʼeyo timbeni gi paroni achiegni biro mondo achok ogendini duto kod dhoudi mawacho dhok mopogore opogore kendo ginibi mi ginine duongʼ mara maler.\n ","“Anatim ranyisi e kindgi kendo anaor jomoko manok ma notony mane pok owinjo humba kata mane pok oneno duongʼ mara maler ma gin: Tarshish, Libya, Lud (mongʼere gi nying mar jolweny mongʼeyo kedo gi asere), jo-Tubal kod jo-Yunani kaachiel gi joma odak e dho nembe man kuonde maboyo. Gibiro nyiso duongʼna e kind ogendini.\n","Kendo ginikel oweteni duto koa e ogendini duto, e goda maler ma en Jerusalem kaka gir misango ne Jehova Nyasaye ka moko oidho farese, geche lweny, pundane kod ngamia,” Jehova Nyasaye owacho. “Gibiro kelogi mana kaka jo-Israel kelo misengini e od Jehova Nyasaye, ka gitingʼogi e tewni maler.\n","Kendo moko kuomgi bende nayier mondo obed jodolo kod jo-Lawi,” Jehova Nyasaye owacho.\n ","Jehova Nyasaye wacho niya, “Mana kaka polo manyien machweyo gi piny manyien nosiki e nyima, e kaka nyingi kod nying nyikwayi nosiki.\n","Mana kaka dwe por kendo podho kendo machielo por, bende mana kaka chiengʼ Sabato nyaka chiengʼ Sabato machielo e kaka ji duto biro bedo kendo kulore e nyima,” Jehova Nyasaye owacho.\n","“Giniwuogi mi gine ringre joma otho mosepiem koda, kudni machamogi ok notho kata mach mawangʼogi ok notho kendo ginibed gik ma piny ngima ojokgo.”\n"]],"Jeremiah":[["Weche Jeremia wuod Hilkia, achiel kuom jodolo man Anathoth e piny Benjamin.\n","Wach Jehova Nyasaye nobirone e higa mar apar gadek e loch Josia wuod Amon ruodh Juda,\n","kendo kokalo e loch Jehoyakim wuod Josia ruodh Juda, kodhi nyaka e dwe mar abich mar higa mar apar gachiel mar Zedekia wuod Josia ruodh Juda, sa mane joma odak Jerusalem dhi e twech.\n  ","Wach Jehova Nyasaye nobirona, kawacho niya,\n ","“Kane pok achweyi e ich ne angʼeyi,\n kane pok onywoli ne asewali tenge;\n ne ayieri kaka janabi ne pinje.”\n ","Ne awacho niya, “Yaye, Jehova Nyasaye Manyalo Gik Moko Duto, ok angʼeyo wuoyo; an mana rawera matin.”\n ","To Jehova Nyasaye nowachona niya, “Kik iwach ni, ‘An mana nyathi.’ Nyaka idhi ir ji duto maori irgi kendo iwach gimoro amora ma achiki.\n","Kik iluorgi, nimar an kodi kendo abiro resoi,” Jehova Nyasaye owacho.\n ","Eka Jehova Nyasaye norieyo bade kendo omulo dhoga mi owachona niya, “Koro, aseketo wechega e dhogi.\n","Ne, kawuononi ayieri ewi ogendini kod pinjeruodhi mondo ipudhi kendo iyiechi, mondo ikethi kendo ilok loch, mondo iger kendo ipudhi.”\n ","Wach Jehova Nyasaye nobirona niya: “En angʼo mineno, Jeremia?” Anto ne adwoke ni,\n “Aneno bad yath mar oyungu.”\n ","Jehova Nyasaye nowachona niya, “Ineno kare, nimar arito mondo ane ni wachna ochopo kare.”\n ","Wach Jehova Nyasaye nochako birona kendo kopenjo niya, “En angʼo mineno?”\n Anto ne adwoke niya, “Aneno agulu mayienyo, kolokore oa yo nyandwat.”\n ","Jehova Nyasaye nowachona, “Koa yo nyandwat masira ibiro ol kuom jogo duto modak e piny.\n","Achiegni luongo ji duto mag pinje ma yo nyandwat,” Jehova Nyasaye wacho.\n Ruodhigi biro biro kendo giniket kom duongʼ-gi\n e kar donjo mar dhorangeye Jerusalem;\n gibiro monjo ohingini duto molwore\n kendo monjo mier madongo duto mag Juda.\n ","Abiro ngʼadone joga bura\n nikech timbegi mamono mar jwangʼa,\n kuom wangʼo ubani ne nyiseche mamoko\n kendo lamo gima lwetgi oseloso.\n ","“Bed moikore! Chungʼ malo kendo wachnegi gimoro amora machiki. Kik iwe gibwogi, ka ok kamano to abiro bwogi e nyimgi.\n","Kawuono aseketi dala maduongʼ mochiel motegno, kendo gi siro mar chuma kod ohinga mar mula mondo ogengʼne piny ngima, ma gin ruodhi mag Juda, jotende, jodolo mage kod ji duto mag pinyno.\n","Gibiro kedo kodi to ok gini loyi, nimar an kodi kendo abiro resi,” Jehova Nyasaye owacho.\n"],["Wach Jehova Nyasaye nobirona:\n","“Dhi kendo igo milome ka Jerusalem winjo ni:\n  “Ma e gima Jehova Nyasaye wacho:\n “ ‘Aparo kaka ne ichiwori kane in rawera,\n ne ihera ka nyako moikore ne kend,\n ne iluwo bangʼa kama\n otimo ongoro,\n e piny ma ok purie.\n ","Israel ne en oganda maler ne Jehova Nyasaye,\n kaka olembege mokwongo chiek;\n jogo duto mane okidhe nomak kaka joketho,\n kendo masira nomakogi,’ ”\n Jehova Nyasaye owacho.\n  ","Winj wach Jehova Nyasaye, yaye od Jakobo,\n un dhoudi duto mag dhood Israel.\n ","Ma e gima Jehova Nyasaye wacho:\n “En ketho mane mane wuoneu oyudo kuoma,\n momiyo ne gibaro mabor koda?\n Negiluwo bangʼ nyiseche manono\n mi gibedo manono gin giwegi.\n ","Ne ok gipenjo ni, ‘Ere Jehova Nyasaye,\n mane ogolowa Misri,\n kendo otelonwa e thim ma ok nyag gimoro,\n ka wakalo piny motwo kod piny motimo bugni,\n piny ongoro kod mudho,\n piny maonge ngʼama wuothoe,\n kendo onge ngʼama odakie?’\n ","Ne akelou e piny momewo\n mondo ucham olembege kod nyak mage momewo.\n To ne ubiro mi unjawo pinya\n kendo umiyo girkeni maga obedo gima odwanyore.\n ","Jodolo ne ok openjo,\n ‘Ere Jehova Nyasaye?’\n Jogo matiyo gi chik ne ok ongʼeya;\n jotelo nongʼanyona.\n Jonabi nokoro gi Baal,\n ka giluwo nyiseche manono.”\n  ","Jehova Nyasaye wacho niya,\n “Emomiyo abiro kumou kendo.\n Bende abiro kumo nyikwau.\n ","Dhiuru loka e dho nembe mag Kitim\n kendo ungʼigi kaka gichalo,\n bende oruru ji Kedar mondo ginon maber;\n mondo gine anena ka gima chal kama nosebetie:\n ","Bende ogendini oseloko nyiseche nyaka nene?\n (Kata kamano bende ok gin nyiseche.)\n To joga osewilo duongʼ mar Nyasachgi,\n gi nyiseche manono maonge tiendgi.\n ","Kuom mano, agolonu chik, un polo,\n mondo uyiengni malich, kuwuoro kendo kudhier nono,”\n Jehova Nyasaye owacho.\n ","“Joga osetimo richo ariyo:\n Gisejwangʼa,\n an thidhna mar pi ngima,\n kendo gisekunyo degnigi giwegi,\n degni mobarore kendo ma ok nyal tingʼo pi.\n ","Bende Israel en jatich,\n ngʼat monywol ka misumba?\n Kare en angʼo momiyo iyake?\n ","Sibuoche oseruto;\n kendo gisemorne.\n Giseketho pinye;\n dalane owangʼ kendo odongʼ gunda.\n ","Bende, jo-Memfis gi jo-Tapanhes\n oselielo osimbo mar wiyi.\n ","Donge usekelo ma kuomu uwegi,\n ka ujwangʼo Jehova Nyasaye ma Nyasachu,\n kane otelonu e yo?\n ","Koro angʼo momiyo udhi Misri\n mondo umodh pi moa Shihor?\n Kendo angʼo momiyo udhi Asuria\n mondo umodh pi moa e Aora?\n ","Timbeu maricho biro kelonu kum;\n wech mane uweyago ema biro kelonu kum.\n Nonuru kendo ubiro ngʼeyo malongʼo,\n kaka en gima rach kendo lit ne un uwegi,\n ka ujwangʼo Jehova Nyasaye ma Nyasachu,\n kendo ubedo maonge kode gi luor kata matin,”\n Ruoth Nyasaye ma en Jehova Nyasaye Maratego, owacho kamano.\n  ","“Chon gi lala ne ituro jok magi\n kendo ichodo rateke motweyigo;\n kiwacho ni, ‘Ok anatini!’\n Adier, ewi gode matindo duto\n kendo e bwo yiende motimo otiep,\n ninindo piny ka jachode.\n ","Ne apidhoi kaka mzabibu mar kodhi,\n moyier makare kendo manyak.\n Kara ere kaka ne iweya mi idonjo e timbe moduwore,\n kendo ichalo gi mzabibu mar bungu.\n ","Kata bedni ilwoko lweti gi magadi\n kendo itiyo gi sabun mangʼeny,\n chilo mar ketho mari pod nitiere e nyima,”\n Jehova Nyasaye Manyalo Gik Moko Duto owacho.\n ","“Ere kaka diwachi ni,\n ‘Ok adwanyora; pod ok aringo aluwo bangʼ Baal?’\n Par kaka ne itimori e holo; par gima isetimo.\n In ngamia ma nyako ma rikni maringo ka gi kacha,\n ","punda mar thim mongʼiyo gi kama otwo,\n ma ngʼweyo yamo kodwaro thuondi;\n en ngʼa madigengʼe?\n Onge thuon manyalo thagore\n ka dware nikech yude yot ka kinde miringo kode ochopo.\n ","Kik iringi nyaka tiendi dongʼ\n nono kendo dwondi two.\n To ne iwacho, ‘Onge tiende!\n Ahero nyiseche mag pinje mamoko,\n kendo nyaka aluw bangʼ-gi.’ ”\n  ","“Kaka jakuo wiye kuot ka omake,\n omiyo od Israel wiye okuot,\n gin gi ruodhigi kod jotendgi,\n jodolo mag-gi kod jonabi mag-gi.\n ","Giwachone yien ni,\n ‘In wuonwa,’ kendo ne kidi ni,\n ‘In ema ne inywola.’\n Giselokona ngʼegi to ok wengegi,\n to sa ma gin e thagruok, giwacho niya,\n ‘Bi kendo ireswa!’\n ","Kare ere nyisecheu mane uloso ne un uwegi?\n We mondo gibi ka ginyalo resou ka un e thagruok!\n Nimar un gi nyiseche mangʼeny,\n mana kaka un gi dala mangʼeny, yaye Juda.”\n  ","“Angʼo momiyo ungʼadona bura? To un duto\n usengʼanyona,”\n Jehova Nyasaye ema owacho.\n ","“Kum mane akumogo jou nobedo kayiem nono;\n kendo ne ok gilokore.\n Liganglani osekidho jonabi magi mana\n kaka sibuor modenyo.”\n ","Un tiengʼ masani,\n paruru wach mar Jehova Nyasaye mawacho niya:\n “Bende asebedo piny motwo ne Israel kata\n ka piny motimo mudho mandiwa?\n Angʼo momiyo joga wacho kama:\n ‘Wan thuolo mondo waba abaya; ok wanabi iri kendo?’\n ","Bende miaha diwiye wil gi gik molichorego,\n kata nyako midhi kendo gi lepe mag kisera?\n Joga to wigi osewil koda, odiechienge ma ok kwan.\n ","Mano kaka in gi lony e dwaro hera!\n Kata mana mon ma timbegi richo,\n nyalo somo timbegi.\n ","Remb joma odhier ma unego\n yudore e lepu,\n kata obedo nine ok umakogi ka gituro uteu.”\n To kuom magi duto,\n ","iwacho ni, “ ‘Aonge ketho,\n kendo iye ok owangʼ koda.’\n To abiro ngʼadoni bura\n nikech iwacho ni, ‘Pod ok atimo richo.’\n ","Angʼo momiyo ilworori mangʼeny kiloko yoreni?\n Ibiro kuod wiyi gi Misri kaka nokuod wiyi gi Asuria.\n ","Bende ubiro aa kanyo gi lweteu ka uketo ewiu,\n nimar Jehova Nyasaye osedagi joma ugeno kuomgi;\n ok ginikonyu.”\n  "],["Jehova Nyasaye wacho niya,\n “Ka dichwo oriembo chiege\n kendo chiege odhi moweye mi okende gi dichwo machielo,\n bende dodog ir dhakoni kendo?\n Donge pinyni dibed mochido chuth?\n To isedak kaka ochot man-gi johera mangʼeny\n bende koro diduog ira?\n ","Tingʼ wangʼi malo mondo ingʼiane\n kuonde motimo ongoro motingʼore mondo ine.\n Bende nitiere kamoro amora modongʼ\n e piny mapok iterorigo?\n E dir yo ne ibet piny ka irito johera magi,\n ibet piny ka jakwath mamanyo pi ne dhoge e piny motwo.\n Isedwanyo piny gi chode mari,\n kod timbegi mamono.\n ","Emomiyo osetuonu koth,\n kendo kodh chwiri pod ok ochwe.\n Kata kamano in gi neno\n machalo gi mar ochot;\n wiyi bende ok kuodi nikech ionge gi wichkuot.\n ","Donge koro eka iwachona kama:\n Wuonwa, osiepna chakre tin-na,\n ","inisik ka iyi owangʼ?\n Bende mirimbi biro bedo manyaka chiengʼ?\n Ma e kaka iwuoyo,\n to itimo timbe mamono duto minyalo.”\n ","E kinde mar loch Ruoth Josia, Jehova Nyasaye nowachona niya, “Bende iseneno gima Israel ma ok ja-ratiro otimo? Osedhi ewi gode duto matindo maboyo kendo e bwo yiende duto motimo otiep mi osechodo kanyo.\n","Ne aparo ni kane osetimo magi duto to ne odhi duogo ira makmana ne ok odwogo, kendo kata mana nyamin mare ma Juda ma ok ja-ratiro noneno mano.\n","Ne amiyo Israel maonge gi yie baruwa mar weruok kendo mi ariembe nikech timbene duto mag chode. Kata kamano ne aneno ka nyamin-gi ma Juda maonge ratiro ne ok oluor; en bende nodhi kendo ochodo.\n","Nikech anjawo mar Israel nonenore gima tin, ne gidwanyo piny ka gilamo kite kod bepe.\n","To kuom magi duto, nyamin mare ma Juda ma ok ja-adiera ka en ne ok odwogo ira gi chunye duto, to mana kuom wuondruok,” Jehova Nyasaye ema owacho.\n ","Jehova Nyasaye nowachona niya, “Israel maonge gi yie ler moloyo Juda ma ok ja-adiera.\n","Dhi mondo iland wachni yo nyandwat ni:\n “Jehova Nyasaye wacho niya,\n ‘Duogi in Israel maonge gi yie,\n ok anabed gi mirima kodi kendo,\n nimar an jangʼwono,\n iya ok bi wangʼ kodi nyaka chiengʼ.\n ","Yie kethoni kende nikech isengʼanyone\n Jehova Nyasaye ma Nyasachi,\n isekayo timbegi mag ngʼwono mana ne nyiseche manono\n e bwo yiende motimo otiep,\n kendo pod ok iluora,’ ”\n Jehova Nyasaye ema owacho.\n ","Jehova Nyasaye wacho niya, “Dwoguru ira, un joga maonge yie, nimar an e chworu. Abiro yierou ka ngʼato achiel oa e dala to ji ariyo koa e anywola mi akelu Sayun.\n","Eka anamiu jokwath ma chunygi chal koda, mabiro telonu gi rieko kod winjo.”\n","Jehova Nyasaye wacho niya, “E ndalogo, kakwanu osemedore mangʼeny e piny, ji ok nochak owuo kawacho ni, ‘Sandug Muma mar singruok mar Jehova Nyasaye.’ Ok enodonji e parogi bende ok ginipare; ok nodware, kata moro ok nolosi kendo.\n","E kindeno gibiro luongo Jerusalem ni Kom Loch mar Jehova Nyasaye, kendo ogendini duto nochokre ei Jerusalem mondo omi nying Jehova Nyasaye duongʼ. Ok ginichak gitim tim wich teko, bende ok ginibed gi chuny mar timo richo.\n","E ndalogo od Juda biro riwore gi od Israel, kendo giduto ginibi ka gia e piny ma yo nyandwat nyaka e piny mane amiyo kwereu kaka girkeni.\n ","“An awuon ne awacho niya,\n “ ‘Mano kaka dabed mamor ka akawou kaka yawuota\n kendo amiu piny mowinjore,\n girkeni maber mogik mar piny moro amora.’\n Ne aparo ni unyalo luonga ni ‘Wuonwa,’\n kendo ni ok unuwe luwa.\n ","To mana ka dhako ma ok ja-ratiro ne chwore,\n omiyo usebedo maonge gadieri kuoma, yaye od Israel,”\n Jehova Nyasaye ema owacho.\n  ","Ywak iwinjo e kuonde motingʼore motimo ongoro,\n en kuyo gi secho mar jo-Israel,\n nikech gisejwangʼo yoregi,\n kendo wigi osewil gi Jehova Nyasaye ma Nyasachgi.\n  ","“Dwoguru, un joma onge yie;\n abiro thiedhou kuom baro weyo yo.”\n  “Ee, wabiro biro iri,\n nimar in Jehova Nyasaye ma Nyasachwa.\n ","Adiera lamo nyiseche mopa ewi gode matindo,\n kod gode madongo en wuond;\n adier kuom Jehova Nyasaye, ma Nyasachwa,\n ema warruok mar Israel yudore.\n ","Chakre tinwa nyiseche manono mag wichkuot\n osechamo olemb tije wuonewa,\n ma gin kweth mar jamni,\n kod kweth mag dhok, yawuotgi kod nyigi.\n ","We wanind piny e wichkuot marwa,\n kendo we timbewa maricho oumwa.\n Wasetimo richo ne Jehova Nyasaye ma Nyasachwa,\n wan kaachiel gi wuonewa;\n chakre ndalo mane wan rowere nyaka odiechiengni\n pod ok waluoro Jehova Nyasaye ma Nyasachwa.”\n "],["Jehova Nyasaye wacho niya,\n “Ka ibiro duogo, yaye Israel,\n to duog ira.\n Ka igolo nyisechegi mopa\n mamonogo e nyima ma ok ubaro,\n ","kendo kikwongʼori gi adiera gi bura makare kendo gi tim malongʼo ni,\n ‘Akwongʼora gi nying Jehova Nyasaye mangima,’\n eka abiro gwedho ogendini duto manie piny\n kendo ogendini duto biro miya duongʼ.”\n ","Ma e gima Jehova Nyasaye wachone jo-Juda kod Jerusalem:\n “Pururu puotheu mag mbora\n kendo kik ukom e kind kuthe.\n ","Terreuru nyangu uwegi ni Jehova Nyasaye,\n teruru chunjeu nyangu,\n un jo-Juda kod jo-Jerusalem,\n ka ok kamano to mirimba biro muoch mi liel ka mach,\n nikech tim mamono ma usetimo manowangʼu,\n maonge ngʼama nyalo kweye.”\n ","“Land e Juda\n kendo ior wach e Jerusalem kiwacho ni:\n ‘Gouru turumbete e piny duto!’\n Ywag matek kendo iwachi:\n ‘Chokreuru kaachiel!\n Waringuru wadhi e mier madongo mochiel motegno!’\n ","Oruru wach odhi Sayun!\n Ringuru udhi kar pondo ma ok odeko!\n Nimar akelo masira koa yo nyandwat,\n kata kethruok malich.”\n  ","Sibuor osewuok e kare mar pondo;\n jatiek ogendini osewuok oko.\n Oseweyo kare mondo otiek pinyu.\n Miechu nomuki madongʼ gunda,\n maonge ngʼama nodagie.\n ","Omiyo rwakuru lepu mag ywak,\n ywaguru kendo denguru,\n nimar mirimb Jehova Nyasaye mager pod ok oweyowa.\n  ","Jehova Nyasaye wacho niya,\n “Chiengʼno ruoth kod jotelo chunygi biro aa,\n jodolo nobed gi luoro maduongʼ,\n kendo jonabi nobed gi bwok maduongʼ.”\n ","Eka ne awacho, “Yaye Jehova Nyasaye Manyalo Gik Moko Duto, mano kaka isewuondo jogi kod Jerusalem ka iwacho ni, ‘Unubed gi kwe,’ mana sa ma ligangla ni e dwondwa.”\n ","E kindego jogi kod Jerusalem nonyisi niya, “Yamo maliet moa kama gimoro ok nyagie mana kama otwo futo kadhi ir joga, to ok mondo okwadhgi kata pwodhogi;\n","to yamo motegno moloyo mano aa kuoma. Koro asengʼadonegi bura.”\n ","Ne! Obiro ka boche polo,\n gechene mag lweny biro ka kalausi,\n farese mage ringo matek moloyo ongo.\n Kagiwacho niya, mano kaka wan gi lit!\n ","Yaye Jerusalem,\n luok timbe mamono manie chunyu mondo iresri.\n Nyaka karangʼo mi ibiro kano timbe richo e pachi?\n ","Koko wuok koa Dan,\n ka goyo milome mar masira koa e gode matindo mag Efraim.\n ","“Nyis ogendini\n kendo go milome ne Jerusalem niya,\n ‘Jolweny mager biro iru kawuok e piny mabor,\n ka gigoyo koko mar agengʼa\n mar lweny kuom mier madongo mag Juda.\n ","Gilwore mana ka joma rito puodho,\n nikech osengʼanyona,’ ”\n Jehova Nyasaye ema owacho.\n ","“Kiti kod timbegi iwuon\n osemiyo ma obiro kuomi.\n Ma en kum mari. Mano kaka olit!\n Mano kaka opowo nyaka e chuny!”\n  ","Yaye, iya nyawni,\n iya nyawni! An gi rem malit.\n Yaye, lit mager mar chunya!\n Chunya ridore, ok nyal lingʼ thi.\n Nimar asewinjo koko mar turumbete;\n asewinjo ywak mar kedo.\n ","Masira bangʼ masira;\n piny duto okethi.\n Ka diemo wangʼ nono hembena omuki,\n kara mar dak ka mil polo.\n ","Nyaka karangʼo mabiro nenoe kedo machalo kama,\n kendo winjo dwond turumbete?\n  ","“Joga ofuwo; ok gingʼeya.\n Gin nyithindo maonge wigi gionge rieko,\n gilony mana kuom timo timbe maricho;\n kendo ok gingʼeyo; kaka digitim maber.”\n  ","Ne angʼiyo piny,\n ne en nono kendo noonge gi kido;\n kendo bende ne angʼiyo e polo,\n to ler ne onge.\n ","Ne angʼiyo gode madongo\n kendo negiyiengni,\n to gode matindo duto ne rundore koni gi koni.\n ","Ne angʼicho to ne onge ji,\n winy duto manie kor polo nosefuyo molal.\n ","Ne angʼicho to piny\n mane miyo nolokore kama otwo;\n dalane duto nokethi e nyim mirimb Jehova Nyasaye mager.\n ","Ma e gima Jehova Nyasaye wacho:\n “Piny mangima ibiro kethi,\n kata kamano ok nakethe chutho.\n ","Omiyo piny biro dengo\n kendo polo malo notim mudho,\n nikech asewuoyo kendo ok analok pacha,\n asengʼado wach chuth kendo ok anadog chien.”\n  ","Ka dwol mar joidh farese\n kod jo-asere owinji,\n to dala ka dala golo aputh njiri.\n Moko dhi e bunge modinore;\n moko idho dhi ewi lwendni.\n Mier duto ji odarie;\n onge ngʼama odak eigi.\n  ","En angʼo mitimo,\n yaye ngʼama osetiekni?\n Angʼo momiyo irwakori gi law marakwaro\n kendo idusori gi gige dhahabu?\n Angʼo momiyo ibuko wangʼi gi rangi.\n Idusori kayiem nono.\n Johera magi jari;\n gidwaro mana ngimani.\n  ","Awinjo ywak kaka mar dhako mamuoch kayo,\n lit mana ka dhako ma nywolo nyathine makayo,\n ywak mar Nyar Sayun ka gamo yweyo,\n kotengʼo bedene kendo owacho,\n “To mano kaka apodho;\n ngimana omi jonek.”\n"],["“Wuothi e yore mag Jerusalem duto,\n rang koni gi koni kiparo,\n kendo kimanyo kuondege duto.\n Kinyalo yudo kata mana ngʼato achiel,\n ma ja-ratiro kendo madwaro adiera,\n to abiro ngʼwonone dala maduongʼni.\n ","Kata obedo ni gisingore niya,\n ‘Akwongʼora gi nying Jehova Nyasaye mangima,’\n pod gikwongʼore mar miriambo.”\n  ","Yaye Jehova Nyasaye, donge wengeni manyo adiera?\n Ne igoyogi, to ne ok giwinjo rem;\n ne ikidhogi matindo tindo, to ne ok gilokore.\n Negimiyo wengegi obedo matek moloyo\n kidi mi gitamore hulo richogi.\n ","To ne aparo ni, “Magi gin mana joma odhier;\n kendo gifuwo;\n nimar ok gingʼeyo yor Jehova Nyasaye\n kod dwaro mar Nyasachgi.\n ","Omiyo anadhi ir jotelo\n kendo awuo kodgi;\n adiera gingʼeyo yor Jehova Nyasaye,\n kod dwaro mar Nyasachgi.”\n To gi chuny achiel gin bende negituro jok,\n kendo gichodo rateke.\n ","Emomiyo sibuor moa e bungu nomonjgi,\n ondiek moa e thim nokidhgi,\n kwach noliwgi but miechgi\n mondo okidh matindo tindo,\n ngʼato angʼata manohedhre wuok oko,\n nimar ngʼanyo margi duongʼ\n kendo gisebaro nyadi mangʼeny.\n  ","Angʼo ma dimi awenu richou?\n Nyithindu osejwangʼa,\n kendo osekwongʼore gi nyiseche\n ma ok nyiseche.\n Asemiyogi gigo duto magidwaro,\n kata kamano giterore\n kendo gipongʼo ute ochode.\n ","Jogo oowre gi gombo,\n gichalo farese moyiengʼ,\n ma gombo ohewo ka moro,\n ka moro kuomgi gombo mana chi ngʼat machielo.\n ","Jehova Nyasaye wacho niya,\n “Donge dakumgi kuom ma?”\n Donge onego akel kum ne oganda machalo kama?\n  ","Dhi e puothege mag mzabibu\n kendo ichadhgi, to kik ikethgi chuth.\n Lwer bedene, nimar jogi ok gin mek Jehova Nyasaye.\n ","Jehova Nyasaye wacho niya,\n “Od Israel kod od Juda ok osebedona jo-ratiro chutho.”\n  ","Giseriambo kuom Jehova Nyasaye;\n kagiwacho, “Onge gima obiro timo!\n Ok wanahinyre; ok wanane ligangla kata kech.\n ","Jonabi chalo mana yamo\n kendo wach onge eigi;\n omiyo we gima giwacho otimre ne gin giwegi.”\n ","Emomiyo ma e gima Jehova Nyasaye, Nyasaye Maratego wacho:\n “Nikech ji osewacho wechegi,\n abiro keto wechega manie dhogi mach,\n to jogi nobed yien maliel.”\n ","Jehova Nyasaye wacho niya,\n “Yaye od Israel, akelo oganda moa mabor mondo oked kodu,\n gin oganda machon kendo man-gi sinani,\n jogo ma ok ungʼe dhogi,\n bende wechegi ok unyal winjo tiendgi.\n ","Gigegi mitingʼoe asere\n chalo gi liel ma dhoge oyawore;\n giduto gin jolweny maroteke.\n ","Giniyak chambu kod chiembu,\n ginitiek yawuotu gi nyiu;\n kendo ginineg jambu kod dhou,\n bende giniketh yiende mzabibu mau\n kod yiende mag ngʼopeu.\n Miechu madongo mochiel gohinga\n motegno mugeno kuomgi nokethi gi ligangla.”\n ","Jehova Nyasaye wacho niya, “To kata bende e ndalogo, ok anatieku chuth.\n","To ka ji openjo ni, ‘Angʼo momiyo Jehova Nyasaye ma Nyasachwa osetimonwa ma?’ Wachnegiuru ni, ‘Kaka usejwangʼa kendo usetiyone nyiseche mag pinje mamoko ei pinyu uwegi, omiyo koro ubiro tiyone ogendini mamoko ei piny ma ok maru.’\n ","“Land ma ne od Jakobo\n kendo go milomeno ne Juda:\n ","Winj ma, un jogo mofuwo kendo onge wigi,\n joma nigi wengegi to ok nen,\n joma nigi it to ok winj wach:\n ","Donge onego umiya luor?” Jehova Nyasaye owacho.\n “Donge dutetni e nyim wangʼa?\n Ne aketo kuoyo obedo kiewo mar nam,\n ragengʼ manyaka chiengʼ ma ok onyal kalo.\n Apaka nyalo gingore, to ok ginyal kalo;\n ginyalo ruto, to ok ginyal kalo dhi loka kocha.\n ","To jogi wigi tek kendo chunygi bor\n koda omiyo gisebaro mi giweya.\n ","Ok giwach e kindgi giwegi,\n ‘Mad waluor Jehova Nyasaye ma Nyasachwa,\n mamiyowa kodh chwiri kod kodh opon e kinde mowinjore,\n ma singonwa gadiera jumbe mag keyo.’\n ","Timbeu maricho osetamou nwangʼo gigi;\n richou osetamou neno maber.\n  ","“E dier joga nitiere joma timbegi mono\n ma buto ka jogo machiko winy,\n kendo kaka jogo maketo obadho mar mako ji.\n ","Kaka ute mopongʼ gi winy,\n e kaka utegi bende opongʼ gi wuondruok;\n gisebedo jo-mwandu,\n kendo joma nigi teko mangʼeny,\n ","kendo gisebedo machwe\n kendo dendgi leny.\n Timbegi mamono onge giko;\n ok gikony nyithi kiye mondo olo bura,\n bende ok gikony joma odhier e ratiro mag-gi,\n ","donge dakumgi kuom ma?”\n Jehova Nyasaye owacho.\n “Donge dakel kum mara\n kuom oganda machalo kama?\n  ","“Gima lich kendo mabwogo ji osetimore e piny:\n ","Jonabi koro miriambo,\n jodolo tiyo gi tekogi giwegi,\n kendo joga ohero mana gik ma kamago.\n To en angʼo ma ibiro timo e ndalo mogik?\n"],["“Un jo-Benjamin, ringuru utony!\n Ringuru ua Jerusalem!\n Gouru turumbete Tekoa!\n Keturu ranyisi ewi Beth Hakerem!\n Nimar masira aa yo nyandwat,\n kod kethruok malich.\n ","Anatiek nyar Sayun,\n ma ber neno kendo ma dende yom.\n ","Jokwath kod jambgi noked kode;\n ginigur hembegi molwore,\n ka moro ka moro rito kare owuon.”\n  ","“Ikri mar kedo kode!\n Wuoguru, wadhi wamonjgi e dier odiechiengʼ!\n To mano kaka ler mar odiechiengʼ bedo ma dimdim,\n kendo tipo mag odhiambo yware.\n ","Omiyo aa malo, wamonjgi gotieno\n kendo waketh ohingane motegno!”\n ","Ma e gima Jehova Nyasaye Maratego wacho:\n “Ngʼad yiende kendo iger pidhe\n mondo wamonj Jerusalem.\n Dala maduongʼni nyaka kum;\n nikech opongʼ gi joma hinyo jowadgi.\n ","Kaka soko olo pige oko,\n e kaka en bende oolo timbene mamono.\n Lweny kod kethruok mor e iye;\n tuone kod adhondene osiko e nyima.\n ","Winj siem, yaye Jerusalem,\n ka ok kamano to abiro weyi,\n mi awe pinyi nono,\n ma ngʼato angʼata ok nyal dak e iye.”\n ","Ma e gima Jehova Nyasaye Maratego wacho:\n “Mad gidwog jo-Israel modongʼ\n kaka jochok olemb mzabibu;\n ngʼauru bedeu e bede yath,\n mana kaka ngʼama pono olemo.”\n  ","En ngʼa ma anyalo wuoyogo\n kendo miyo siemni?\n En ngʼa manyalo winja?\n Itgi odino omiyo ok ginyal winjo wach.\n Wach Jehova Nyasaye chwanyogi;\n ok gine gima ber kuome.\n ","To apongʼ gi mirima mar Jehova Nyasaye,\n kendo ok anyal lingʼ kode.\n  “Ole oko kuom nyithindo manie yore,\n kendo kuom yawuowi mochokore kanyakla;\n dichwo kaachiel gi dhako gini nomaki,\n kod joma oti, jogo mahikgi oniangʼ.\n ","Utegi ibiro miyo joma moko,\n kaachiel gi puothegi kod mondegi,\n ka arieyo lweta kuom jogo modak e piny,”\n Jehova Nyasaye owacho.\n ","“Chakre ngʼama tin nyaka ngʼama duongʼ,\n giduto girikni ka gidwaro mwandu e yor miganga;\n jonabi kod jodolo chalre,\n giduto gin jo-miriambo.\n ","Githiedho adhonde mag joga mana\n ka gima ok en gima lich.\n Giwacho niya, ‘Kwe, kwe,’ kata mana ka kwe onge.\n ","Bende gin-gi wichkuot kuom timbegi makwero?\n Ooyo, gionge wichkuot kata mana matin;\n ok gingʼeyo kata kaka ginyalo wuondore.\n Omiyo gibiro podho mana kaka joma moko mopodho;\n kendo ibiro dwokgi piny kakumogi,”\n Jehova Nyasaye owacho.\n ","Ma e gima Jehova Nyasaye wacho:\n “Chunguru e akek yore\n kendo urang wangʼ yore machon;\n penjuru kuma yo maber nitie,\n mondo uwuothie, kendo unuyud yweyo e chunyu.\n To ne uwacho ni, ‘Ok wanaluwe.’\n ","Ne aketonu jorito kendo awacho,\n ‘Chikuru itu ne turumbete!’\n To ne uwacho, ‘Ok wanachik itwa.’\n ","Omiyo winjuru, yaye un ogendini;\n ranguru malongʼo, yaye un joneno,\n gima biro timore negi.\n ","Winji, yaye piny:\n Akelo masira ne jogi,\n ma en olemo mar pachgi maricho,\n nikech gitamore winjo wechena,\n kendo gisedagi chikna.\n ","Ere tiend ubani mangʼwe ngʼar moa kuom Sheba\n kata niangʼ ma milimili moa e piny mabor?\n Chiwo magu mag misengini miwangʼo pep ok ayiego;\n misango magu ok mora.”\n ","Emomiyo ma e gima Jehova Nyasaye wacho:\n “Anaket rachwany e nyim jogi.\n Wuone kod yawuowi nochwanyre kuomgi;\n jogo modak mokiewo kodgi kod osiepe nolal nono.”\n ","Ma e gima Jehova Nyasaye wacho:\n “Neuru, jolweny biro koa\n e piny man yo nyandwat;\n oganda maduongʼ itugo\n koa e tunge piny.\n ","Gimanore gi atungʼ kod tongʼ;\n giger kendo gionge ngʼwono.\n Gimor ka nam mogingore ka giriembo faresegi;\n gibiro ka ji mochanore komanore gi gige\n lweny mondo gimonju, yaye Nyar Sayun.”\n  ","Wasewinjo humbgi,\n kendo bedewa onge gi teko.\n Rem malich osemakowa,\n ka rem mar dhako mamuoch kayo.\n ","Kik udhi e puothe kata uwuothie yore,\n nimar jasigu nigi ligangla,\n kendo nitie luoro kamoro amora.\n ","Yaye joga, rwakuru lepu mag ywak\n kendo ngʼielreuru e buru;\n gouru nduru ka udengo malit mana ka ngʼama ywago wuode achiel kende,\n nimar apoya nono jaketh gik\n moko biro podho kuomwa.\n  ","“Aseketi rapim mipimogo chumbe\n to joga kama ikunye chumbe,\n mondo mi ingʼi kendo ipim yoregi.\n ","Giduto gin jongʼanyo ma tokgi tek ta,\n ka gidhi ka gi kacha mar kuotho.\n Gin nyinyo kod chuma; giduto gin jomecho.\n ","Kata obedo ni jotheth\n moko mach matek mondo oleny fedha,\n kendo opwodhi, to mano en mana kayiem nono;\n kamano bende joma\n richo ok nyal pwodhore.\n ","Iluongogi ni fedha mojwangʼ,\n nikech Jehova Nyasaye osejwangʼogi.”\n"],["Ma e wach mane obirone Jeremia koa kuom Jehova Nyasaye:\n","“Chungi e dhorangach mar od Jehova Nyasaye kendo kanyo land wachni:\n “ ‘Winjuru wach Jehova Nyasaye, un jo-Juda duto madonjo gie dhorangeyegi mondo olam Jehova Nyasaye.\n","Ma e gima Jehova Nyasaye Maratego, Nyasach jo-Israel, wacho: Lok yoreu kod timbeu, to anami udagi kaye.\n","Kik ugen kuom weche mag miriambo ka uwacho niya, “Ma en hekalu mar Jehova Nyasaye, hekalu mar Jehova Nyasaye, hekalu mar Jehova Nyasaye!”\n","Ka uloko yoreu gi timbeu adier kendo ungʼadone ngʼato ka ngʼato bura makare,\n","kendo ka ok umayo jadak, kiye kata mon ma chwogi otho kendo ok uchwero remb joma onge ketho, kendo ka ok uluwo bangʼ nyiseche manono ma dihinyu un uwegi,\n","to anami udag kae, e piny mane amiyo kwereu mondo odagie manyaka chiengʼ.\n","To neuru, ugeno kuom weche mag miriambo maonge tich.\n ","“ ‘Jehova Nyasaye wacho niya, Bende unukwal kendo uneki, uterru kendo ukwongʼru gi miriambo, uwangʼ ubani ni Baal kendo ulu bangʼ nyiseche manono ma pod ok ungʼeyo,\n","to bangʼe ubiro kendo uchungʼ e nyima e odni, ma Nyinga nitie, kendo uwacho ni, “Wasetony” utony mondo utim gik mamonogi?\n","Dibedi ni odni, ma iluongogo Nyinga, osebedonu kar pondo mar jomecho? To neuru arange! An Jehova Nyasaye ema asewacho kamano.\n ","“ ‘Koro dhi sani kama iluongo ni Shilo kama ne akwongo alosoe kar dak mar Nyinga, kendo mondo ine gima ne atimone nikech timbe mamono mag joga Israel.\n","E sa ma ne utimo gigi duto, Jehova Nyasaye wacho, ne awuoyo kodu anwoya, to ne ok uchiko itu; ne aluongou, to ne ok udwoka.\n","Emomiyo, gima ne atimone Shilo koro abiro timo ne ot miluongogo Nyinga, hekalu ma ugeno kuomeno, kama ne amiyou kod wuoneu.\n","Anadaru e nyima, mana kaka ne atimone oweteu duto, ma jo-Efraim.’\n ","“Omiyo kik ilamne jogi kata chiwo kwayo moro amora kata kwayonegi lamo; kik isaya, nimar ok anawinji.\n","Bende ineno gima gitimo e mier mag Juda kod yore mag Jerusalem?\n","Nyithindo choko yien, wuone moko mach, to mon dwalo mogo mondo gilos godo makati ne Ruoth ma Dhako mar Polo. Gichiwo misango miolo piny ne nyiseche manono mondo ochwanya ma mi iya wangʼ.\n","To uparo ni An ema gichwanyo? Jehova Nyasaye penjo. Donge gihinyore kendgi, kendo gikelo wichkuot ne gin giwegi?\n ","“ ‘Emomiyo ma e gima Jehova Nyasaye Manyalo Gik Moko Duto wacho: Ich wangʼ mara kod mirimba nool kaeni, kuom dhano kod le, kuom yiende manie puothe kod kuom olembe mag lowo, kendo nowangʼ ma ok nyal neg majno.\n ","“ ‘Ma e gima Jehova Nyasaye Maratego, ma Nyasach Israel wacho: Dhiuru nyime, meduru chiwo magu mag misengini miwangʼo pep e misengini magu mamoko kendo ucham ringʼogo un uwegi!\n","Nimar kane agolo kwereu Misri kendo awuoyo kodgi, ne ok amiyogi mana chike kuom misango miwangʼo pep kod misengini mamoko,\n","to ne achiwo chikni: Luorauru, to anabed Nyasachu kendo unubed joga. Wuothuru e yore duto machikou, mondo duto odhi kodu maber.\n","To ne ok gichiko itgi kata winja; makmana, negiluwo timbegi mag tok teko mag chunjegi maricho. Negidok chien ma ok gidhi nyime.\n","Kochakore e kinde mane kwereu oa Misri nyaka sani, odiechiengʼ ka odiechiengʼ, ne asiko aoronegi jotich ma jonabi.\n","To ne ok gichiko itgi kata winja. Tokgi ne tek ta kendo negitimo gik maricho moloyo mag kweregi.’\n ","“Ka inyisogi magi duto, ok giniwinji; ka iluongogi, ok gini miyi dwoko.\n","Emomiyo wachnegi ni, ‘Ma en oganda mapok omiyo Jehova Nyasaye ma Nyasache luor kata ok giwinj puonj. Adiera oselalnigi; kendo osea e dhogi.\n ","“ ‘Lieluru yie wiyeu oko kendo uwitgi; ywaguru e kuonde motingʼore malo motwo, nimar Jehova Nyasaye osekwedo kendo osejwangʼo tiengʼni mantiere e bwo mirimbe.\n ","“ ‘Jehova Nyasaye wacho ni jo-Juda osetimo timbe maricho e nyima. Giseketo nyisechegi manono e ot ma Nyinga nitiere kendo gisenjawe.\n","Gisegero kuonde motingʼore malo mar Tofeth e Holo mar Ben Hinom mondo gi wangʼ yawuotgi kod nyigi e mach ma en gima ne ok achiko, kata ne ok odonjo e pacha.\n","Omiyo bed motangʼ, ndalo biro, Jehova Nyasaye owacho, ma ji ok nochak oluonge ni Tofeth kata Holo mar Ben Hinom, to ni Holo mar Yengʼo, nimar giniyik joma otho ei Tofeth maonge thuolo modongʼ.\n","Eka ringre jogi nobed chiemo mar winy mafuyo e kor polo kod le mag bungu manie piny, kendo onge ngʼama nobwog-gi mondo gia.\n","Anatieki koko mar ilo gi mor kendo gi dwond miaha kod wuon kisera e dala Juda kod yore mag Jerusalem, nimar piny nodongʼ gunda.\n"],["“ ‘Jehova Nyasaye wacho ni e kindego, choke mag ruodhi kod jotelo mag Juda, choke mag jodolo kod jonabi, kendo choke mag jo-Jerusalem nogol oko e liete mag-gi.\n","Chokego noyar oko e nyim chiengʼ gi dwe kod sulwe duto manie polo mane gihero kendo tiyonegi ma bende negiluwo bangʼ-gi ka gipenjo rieko kendo lamogi. Ok nochokgi kata ikgi, to ginichal ka owuoyo manie lowo.\n","Kamoro amora ma ariembogi ka aterogie, to jogo duto motony mar oganda marachni noher tho kar ngima, Jehova Nyasaye Maratego owacho kamano.’\n ","“Wachnegi ni, ‘Ma e gima Jehova Nyasaye wacho:\n “ ‘Ka ji opodho mogore piny donge gia malo?\n Ka ngʼato oa, donge odwogo?\n ","Marangʼo jogi ongʼanyo oa?\n Angʼo momiyo Jerusalem siko ringo?\n Gimoko kuom miriambo; gitamore duogo.\n ","Asechiko ita malongʼo,\n to ok giwach gima adier.\n Onge ngʼama lokore weyo kuom timbegi mamono,\n kopenjo niya, “En angʼo ma asetimo?”\n Moro ka moro luwo yore owuon ka faras madhi e lweny.\n ","Kata mana nyamnaha manie\n kor polo ongʼeyo kindene moketne,\n kendo akuch odugla, opija gi ongo-wangʼ\n bende ongʼeyo ndalo mar dargi.\n To joga ok ongʼeyo dwach Jehova Nyasaye.\n  ","“ ‘Ere kaka inyalo wacho niya, “Wariek,\n nimar wan gi chik mar Jehova Nyasaye,”\n ka gadiera kalamb miriambo\n mar jondiko osetiyo kode e yor miriambo?\n ","Jomariek nokuod wigi;\n ginibed gi luoro mangʼeny kendo enomakgi.\n Nimar gisedagi wach Jehova Nyasaye,\n en rieko manade ma gin godo?\n ","Emomiyo anachiw mondegi\n ne joma moko kendo puothegi ne jomanyien.\n Kochakore kuom ngʼat matin nyaka ngʼat maduongʼ,\n giduto giwuor ne yudo ohala;\n jonabi gi jodolo machalre,\n giduto gitimo timbe wuondruok.\n ","Githiedho adhonde mag\n joga mana ka gima ok en gima lich.\n Giwacho niya, “Kwe, kwe,”\n kata kwe onge.\n ","Donge wigi kuot gi timbegi mamono?\n Ooyo, gionge wichkuot kata matin;\n bende gionge leny kata wichkuot.\n Omiyo ginipodhi e dier joma opodho;\n enolwargi piny ka ikumogi,\n Jehova Nyasaye owacho.\n  ","“ ‘Anakaw nyak mag-gi.\n Onge olemo manobedi e mzabibu.\n Onge olemb ngʼowu manobedi ewi yath,\n kendo itgi noner.\n Gima asemiyogi nomagi.’ ”\n An Jehova Nyasaye ema asewacho kamano.\n  ","Angʼo momiyo wabet ka?\n Chokreuru kaachiel!\n Waringuru wadhi e mier madongo mochiel motegno gohinga\n kendo watho kuno!\n Nimar Jehova Nyasaye,\n ma Nyasachwa osejwangʼowa mondo watho,\n kendo osemiyowa pi moketie sum mondo wamodhi,\n nikech wasetimo richo e nyime.\n ","Ne wageno kwe\n to onge ber mosebiro,\n bende ne wageno kinde mag chang,\n to ne nitie mana thagruok.\n ","Giro mar farese mag wasigu\n iwinjo koa Dan;\n kendo ywak farese mathuondi miyo piny tetni.\n Gibiro tieko piny duto kod gik moko manie iye,\n dala maduongʼ kod ji duto modak kanyo.\n  ","“Ne, anaor thuol man-gi kwiri e dieru,\n thuonde mager ma ok bo, kendo gini kau.”\n Jehova Nyasaye owacho.\n  ","Yaye Jahochna e lit,\n chunya ool.\n ","Winj ywak joga koa e piny man mabor:\n “Donge Jehova Nyasaye ni Sayun?\n Ruodhe bende pod ni kuno adier?”\n  “Angʼo momiyo gisemiya ich wangʼ gigigo ma giloso,\n kod nyisechegi mag pinje mamoko?”\n  ","“Ndalo keyo kod ndalo oro osekalo,\n to ok wakonyore.”\n  ","Nimar joga osehiny, an bende ahinyora;\n aywak kendo luoro omaka.\n ","Yath tinde orumo Gilead koso?\n Jathieth tinde onge kanyo koso?\n Kare ere gima omiyo adhond joga ok nyal chango?\n"],["Yaye, mad wiya bed ka soko mar pi\n kendo pi wangʼa mol ka aora!\n Dwaywak odiechiengʼ\n kod otieno nikech nek mar joga.\n ","Yaye, mad ne abed gi\n kar nindo michulo ne jowuoth e piny ongoro,\n mondo omi awe joga\n kendo adhi mabor kodgi;\n nimar giduto gin jochode,\n kanyakla mar joma onge adiera.\n  ","“Giketo lewgi moikore ka atungʼ,\n mondo gidirgo miriambo;\n to dhigi maber e piny\n ok nikech giwacho adiera.\n Gitimo richo bangʼ moro ka moro;\n ok gidewa.”\n Jehova Nyasaye ema owacho.\n ","“Beduru motangʼ gosiepeu;\n kik uket genou kuom oweteu.\n Nimar oweteu duto jo-miriambo,\n kendo osiep moro amora jakwoth.\n ","Osiep wuondo osiep,\n kendo onge ngʼama wacho adiera.\n Gisepuonjo lewgi wacho miriambo;\n kendo gisedonjo matut e richo\n ma ok ginyal wuokie.\n ","Idak e kind jo-miriambo;\n e wuondruokgino gisedagi yie kuoma.”\n Jehova Nyasaye ema owacho.\n ","Emomiyo ma e gima Jehova Nyasaye Maratego wacho:\n “Ne, abiro pwodhogi kendo temogi,\n nimar en angʼo machielo manyalo timo,\n nikech richo mar joga?\n ","Lewgi en asere man-gi kwiri;\n owacho miriambo.\n Gi dhoge owuoyo mamuol ne jabathe,\n to e chunye oketone obadho.”\n ","Jehova Nyasaye wacho niya,\n “Donge dakumgi ne ma?\n Donge dachul kuor\n ne oganda ma kama?”\n  ","Abiro ywak kendo dengo ne gode\n bende anaywag lege motwo, mosedongʼ nono,\n kendo onge gima wuothoe,\n bende ywak mar jamni ok winjie.\n Winy mafuyo e kor polo oseringo,\n kendo le osedhi.\n  ","“Anami Jerusalem obed gunda,\n kama ondiegi ema odakie;\n kendo anaketh mier mag Juda\n mondo ngʼato kik dag kanyo.”\n ","En ngʼa mariek manyalo winjo tiend ma? En ngʼa mosetiegi gi Jehova Nyasaye kendo nyalo lero tiende? Angʼo momiyo piny osekethi modongʼ nono ka kama otwo maonge ngʼama nyalo luwo?\n ","Jehova Nyasaye nowacho niya, “Nikech gisejwangʼo chikna, mane amiyogi; omiyo ok giseluora kata luwo chikna.\n","To giseluwo mana timbegi mag wich teko; bende giseluwo bangʼ Baal, mana kaka wuonegi nopuonjogi.”\n","Emomiyo, ma e gima Jehova Nyasaye Maratego ma Nyasach Israel, wacho: “Ne, anami jogi cham chiemo makech kendo modh pi sum.\n","Anakegi e dier ogendini ma gin kata wuonegi ok ongʼeyo, kendo analawgi gi ligangla manyaka atiekgi.”\n ","Ma e gima Jehova Nyasaye Maratego wacho:\n “Parane! Luonguru mon madengo mondo obi;\n to moloyo mago man-gi lony mamalo e ywak.\n ","Giret piyo\n mondo gidengnwa,\n nyaka wengewa pongʼ gi pi wangʼ\n ma oo kendo pi wangʼwa mol ma luokwa.\n ","Koko mar dengo iwinjo koa Sayun:\n ‘Mano kaka otiekowa!\n Mano kaka wichkuot marwa duongʼ!\n Nyaka waa e pinywa nikech utewa osemuki.’ ”\n  ","Koro, yaye mon,\n winjuru wach Jehova Nyasaye;\n yawuru itu ne weche mawuok e dhoge.\n Puonjuru nyiu dengo;\n puonjreuru ywak uwegi.\n ","Tho oseidho gie dirisni magwa\n kendo osedonjo kuondewa mochiel motegno gohinga;\n osengʼado nyithindo oko e yore\n kendo rowere e kuonde budho mag galamoro.\n ","Wach niya, “Ma e gima Jehova Nyasaye owacho:\n “ ‘Ringre joma otho nopie ka owuoyo e pap alanga,\n kaka cham mokaa gi jakeyo,\n maonge ngʼama nyalo chokogi.’ ”\n ","Ma e gima Jehova Nyasaye wacho:\n “Kik ngʼama riek sungre gi riekone\n kata ngʼama tek sungre gi tekone,\n kata ngʼama omewo sungre gi mwandu mage,\n ","to ngʼat ma sungore mondo osungre kama:\n ni ongʼeya, kendo owinja,\n ni An e Jehova Nyasaye, matimo ngʼwono,\n kendo mangʼado bura mar adier,\n kendo matimo gik makare e piny,\n nikech magi ema amorgo,”\n Jehova Nyasaye ema owacho.\n ","Jehova Nyasaye wacho niya, “Ndalo biro ma anakumie joma oter nyangu e ringruok kende\n","kaka Misri, Juda, Edom, Amon, Moab gi jogo duto modak kuonde motimo ongoro man maboyo. Nimar ogendinigi duto ok oter nyangu adier, kendo kata od Israel duto bende ok oter nyangu e chunygi.”\n"],["Winji gima Jehova Nyasaye wachoni, yaye od Israel.\n","Ma e gima Jehova Nyasaye wacho:\n “Kik ipuonjri yore ogendini\n kata ibed gi bwok gi ranyisi manie kor polo,\n kata obedo ni gibwogo ogendini.\n ","Nimar kit jogi kod timbegi onge tiende;\n gingʼado yien koa e bungu,\n bangʼe japecho paye gi koyo mare.\n ","Giwire gi fedha gi dhahabu;\n giriwe motegno gi musmal ka gigoye gi nyundo,\n mondo kik oyiengni.\n ","Mana kaka gima ibwogogo gik moko e puothe mag budho,\n e kaka nyisechegi manonogo ok nyal wuoyo;\n nyaka tingʼ-gi nikech ok ginyal wuotho.\n Kik uluorgi;\n ok ginyal hinyou\n kata timonu gima ber.”\n  ","Onge ngʼama chalo kodi, yaye Jehova Nyasaye;\n iduongʼ, kendo nyingi maratego nigi teko.\n ","En ngʼa ma ok onego miyi luor,\n yaye Ruodh ogendini?\n Ma gima iwinjori godo.\n Kuom jorieko duto mag ogendini kod\n kuom pinjeruodhigi duto,\n onge ngʼama chalo kodi.\n  ","Giduto gionge paro kendo gifuwo;\n ipuonjogi gi nyiseche manono mag bepe mopa maonge tich.\n ","Fedha mothedhi ikelo koa Tarshish\n kendo dhahabu koa Ufaz.\n Gima japecho kod jatheth oseloso\n irwako gi lewni marambulu gi maralik,\n giduto olosgi gi jotich molony.\n ","To Jehova Nyasaye e Nyasaye madieri;\n en e Nyasaye mangima, Ruoth manyaka chiengʼ.\n Ka iye owangʼ, to piny tetni;\n ogendini ok nyal mirimbe.\n ","“Nyisgi ma: ‘Nyiseche manonogi, mane ok ochweyo polo gi piny, nolal nono e piny kendo e bwo polo.’ ”\n ","To Nyasaye nochweyo piny gi tekone;\n ne ochako piny gi riekone,\n kendo oyaro polo gi ngʼeyo mare.\n ","Ka omor ka polo, to pige manie polo wuo;\n omiyo boche polo dhwolore koa e giko piny.\n Ooro mil polo gi koth\n kendo okelo yamo koa e kuondege mag keno.\n  ","Ji duto parogi ok ti\n kendo gionge ngʼeyo;\n jotheth duto wigi\n kuot gi nyisechegi manono ma githedho.\n Kido mage moloso gin gik manono;\n gionge muya eigi.\n ","Gionge tich, gin gik minyiero;\n ka ndalogi mar ngʼado bura ochopo,\n to ginilal nono.\n ","Jalno ma en Pok mar Jakobo ok chal kodgi,\n nimar en e Jachwech mar gik moko duto,\n nyaka Israel, ma en dhood girkeni mare,\n Jehova Nyasaye Maratego e nyinge.\n ","Chokuru giu duto mondo ua e pinyno,\n un joma ogengʼnigi.\n ","Nimar ma e gima Jehova Nyasaye wacho:\n “E kindeni machalo kama,\n abiro daro ji modak e pinyni;\n anakel sandruok kuomgi mondo mi omakgi.”\n  ","To mano kaka litna nikech hinyruok mara!\n Adhonda ok thiedhre!\n Kata kamano awacho ne an owuon ni,\n “Ma en twona, kendo nyaka angʼi kode.”\n ","Hemba okethi; tonde mitweyego duto ochodi.\n Yawuota oweya kendo ok gin koda;\n onge ngʼama odongʼ manyalo\n gurona hemba kata gerona kambi.\n ","Jokwath onge rieko to\n bende ok gipenj Jehova Nyasaye wach;\n mano emomiyo ok gidhi nyime maber\n kendo rombe mag-gi duto oke.\n ","Chik iti! Wach biro niya,\n tungni maduongʼ koa e piny man yo nyandwat!\n Anami dala mag Juda odongʼ nono,\n kama ondiegi ema odakie.\n ","Angʼeyo, yaye Jehova Nyasaye,\n ni ngima dhano ok en mare owuon;\n ok en mar dhano mondo ochik yorene.\n ","Rieya, Jehova Nyasaye, to mana gi bura\n makare ma ok e ich wangʼ,\n ka ok kamano to ditieka chuth.\n ","Ol mirimbi kuom\n ogendini ma ok ongʼeyi,\n kuom ji ma ok luong nyingi.\n Nimar gisetieko Jakobo;\n gisetieke chuth kendo giseketho dalane.\n"],["Ma e wach mane obirone Jeremia koa ir Jehova Nyasaye:\n","“Chik iti ne chike mag singruokni kendo inyis jo-Juda kod mago modak Jerusalem.\n","Nyisgi ni ma e gima Jehova Nyasaye, Nyasach Israel, wacho: ‘Okwongʼ ngʼatno ma ok oluoro gima singruokni dwaro,\n","chike mane amiyo kwereu kane agologi Misri, e kendo maliet makakni mach.’ Ne awacho ni, ‘Luora kendo itim gigo duto machikou to unubed joga, an bende nabed Nyasachu.\n","Bangʼe anachop singo mane asingone kwereu, mar miyogi piny mopongʼ gi chak kod mor kich’ ma en piny mauntiere kawuono.”\n Ne adwoko Jehova Nyasaye niya, “Amin.”\n ","Jehova Nyasaye nowachona niya, “Go milome mar wechegi duto e mier mag Juda kod jogo manie yore mag Jerusalem: ‘Chikuru itu ne chike mag singruokni kendo ulugi.\n","Kochakore kinde mane akelo kwereu koa Misri nyaka kawuono, ne asiemogi nyadingʼeny, ka awacho niya, “Luorauru.”\n","To ne ok gichiko itgi kata winja; kuom mano, negiluwo mana timbegi mag jendeke mag chunjegi maricho. Omiyo nakelo kuomgi kwongʼ duto mag singruok mane achikogi mondo gilu to ne ok girito.’ ”\n ","Eka Jehova Nyasaye nowachona, “Nitiere winjruok ma lingʼ-lingʼ e kind jo-Juda kod jogo modak Jerusalem.\n","Gisedok e richo mag kweregi, mane otamore winjo wechega. Giseluwo bangʼ nyiseche manono mondo gitinegi. Od Israel gi od Juda giduto oseketho singruok mane atimo gi kweregi.\n","Emomiyo ma e gima Jehova Nyasaye wacho: ‘Anakelnegi masira ma ok ginyal tonye. Kata bed ni giywakna, ok anawinjgi.\n","Mier mag Juda kod jo-Jerusalem nodhi kendo ywakne nyiseche manono ma giwangʼone ubani, to ok ginikonygi ngangʼ ka masira ochopo.\n","Un gi nyiseche manono mangʼeny mana kaka dalau, yaye Juda; bende kendo mar misango museiko mudwaro wangʼone nyasaye manono mar wichkuot miluongo ni Baal ngʼeny mana ka yore mag Jerusalem.’\n ","“Kik ilam ne jogi kata chiwonegi kwayo moro amora kata sayonegi, nikech ok anawinji ka gibiro ira e seche mag masira.\n ","“Angʼo ma jaherana timo e hekalu mara\n kochano timbe mamono gi ji mathoth?\n Bende ringʼo mowal tenge nyalo loko kum mari?\n Seche mitimo timbe marichogo,\n ema inie gi mor.”\n  ","Jehova Nyasaye noluongi ni yadh zeituni\n madongo maber man-gi olemo moolo maber.\n To mor matek mar yamb\n auka enowangʼe ka mach,\n kendo bedene notur.\n ","Jehova Nyasaye Maratego mane opidhou kaka yath osegolo chik mondo unwangʼ masira, nikech od Israel kod od Juda osetimo maricho kendo gisechwanya ma iya owangʼ kuom wangʼo ubani ne Baal.\n ","Nikech Jehova Nyasaye nohulona marach mane gichano timo, ne angʼeyo wachno, nimar e kindeno nosefwenyona gima negitimo.\n","Asebedo kaka nyarombo mamuol mitero kar yengʼo; ne ok afwenyo nine gisechano timona marach, kagiwacho niya,\n “Watiek yath kaachiel gi olembene;\n wagole oko oaye piny joma ngima,\n mondo nyinge kik par kendo.”\n ","To, yaye Jehova Nyasaye Maratego,\n in ma ingʼado bura gi ratiro kendo pimo chuny kod paro,\n yie ane mirimbi kuom jogi,\n nimar in ema aseketoni kwayona.\n ","“Emomiyo ma e gima Jehova Nyasaye wacho kuom jo-Anathoth madwaro ngimani, ‘Kik ikor e nying Jehova Nyasaye ka ok kamano to ibiro tho e lwetwa.’\n","Kuom mano Jehova Nyasaye Maratego wacho ni, ‘Anakumgi. Rowere mag-gi noneg gi ligangla, yawuotgi kod nyigi kech nonegi.\n","Onge ngʼato kuomgi manodongʼ, nikech anakel masira ne jo-Anathoth e higa manokumgie.’ ”\n"],["In kare kinde duto, yaye Jehova Nyasaye,\n sa moro amora makelo bucha e nyimi.\n To kata kamano we mondo awuoye kodi\n kuom ngʼado bura mari makare:\n Ere gima omiyo yore mag joma\n timbegi mono dhi maber?\n Angʼo momiyo jogo maonge yie odak maber?\n ","Isepidhogi, kendo tiendegi osenyaa;\n gidongo kendo ginywolo olemo.\n Wechegi osiko e dhogi kinde\n duto to chunygi bor kodi.\n ","Kata kamano ingʼeya, yaye Jehova Nyasaye;\n inena kendo ipimo pacha kaka aparo kuomi.\n Ywagi tenge kaka rombo mitero kar yengʼo!\n Ketgi tenge ne odiechieng yengʼo!\n ","Nyaka karangʼo ma piny biro\n siko kotwo kendo lum motwi e lege ner?\n Nikech joma odak e iye timbegi mono,\n le kod winy osetho.\n Kata kamano,\n jogo wacho, “Ok none gima timorenwa.”\n ","Ka isepiem gi jogo\n mawuotho gi tielo ma gioli,\n to ere kaka inyalo piem gi farese?\n Ka ichwanyori e piny man-gi kwe,\n ere kaka inyalo wuotho e bungu man Jordan?\n ","Oweteni ma jo-dalau bende osendhogi;\n kendo gisegolo ywak maduongʼ ka gikwedi.\n Kik igen kuomgi,\n kata obedo ni giwuoyo maber kuomi.\n  ","“Anajwangʼ oda, anabol girkeni maga;\n anachiw ngʼatno mahero e lwet wasike.\n ","Girkeni osebedona ka sibuor manie bungu.\n Orutona; omiyo amon kode.\n ","Donge girkeni maga osebedona\n ka kweth mag achudhe,\n ma achudhe mamoko lworo mondo okedgo?\n Dhi kendo ichok le mag bungu duto;\n kelgi mondo gikidh joga.\n ","Jokwath mangʼeny biro ketho puotha mar mzabibu\n kendo ginyon puotha;\n gibiro loko puotha mamiyo\n bedo puodho motwo mojwangʼ.\n ","Enobed puodho mojwangʼ,\n motwo, kendo machalo gunda e nyima;\n pinyno duto noyugno nikech onge ngʼama dewe.\n ","Kuonde duto mag ongoro\n motingʼore gi malo mantiere kama otwo,\n joketho nopongʼ,\n nimar ligangla Jehova Nyasaye notiekgi,\n koa e tungʼ piny konchiel nyaka komachielo;\n maonge ngʼama notony.\n ","Ginipidh ngano makmana ginikaa kuthe;\n gini nyagre gi tich to onge ohala ma giniyudi.\n Omiyo yuduru wichkuot mar\n keyo maru nikech mirimb Jehova Nyasaye mager.”\n ","Ma e gima Jehova Nyasaye wacho: “To ne jobatha duto ma timbegi mono mamayo joga Israel girkeni mane amiyogi, anapudhgi e pinjegi kendo anagol od Juda e diergi.\n","To bangʼ ka asegologi, anakechgi kendo, bende anaduog moro ka moro ir girkeni mare owuon kod pinye owuon.\n","Kendo ka gipuonjore maber yore mag joga kendo gikwongʼore gi nyinga, kagiwacho ni, ‘Akwongʼora gi nying Jehova Nyasaye mangima,’ mana kaka negipuonjo joga mondo okwongʼre ne Baal, eka gibiro dak e dier joga.\n","To ka oganda moro amora ok dwar chiko ite, to anapudhe chuth mi atieke,” Jehova Nyasaye ema owacho.\n"],["Ma e gima Jehova Nyasaye nowachona: “Dhi kendo ingʼiew kamba mar law kendo itweye e nungoni, to kik iweye omak pi.”\n","Omiyo nangʼiewo kamba, kaka Jehova Nyasaye nochika, mi atweye e nungona.\n ","Wach Jehova Nyasaye nobirona kendo mar ariyo:\n","“Kaw kamba mane ingʼiewo kendo itweyo e nungoni, kendo idhi Perath mi ipande kanyo e bur manie kind lwanda.”\n","Omiyo ne adhi mi apande Perath, mana kaka Jehova Nyasaye nonyisa.\n ","Bangʼ ndalo mangʼeny Jehova Nyasaye nowachona niya, “Dhi sani Perath kendo ikaw kamba mane anyisi ni ipand kanyo.”\n","Omiyo ne adhi Perath mi akunyo kambano kendo akawe kama ne apande, makmana nosekethore kendo obedo maonge tich chuth.\n ","Eka wach Jehova Nyasaye nobirona:\n","“Ma e gima Jehova Nyasaye wacho: ‘Anatiek sunga mar Juda kod sunga malich mar Jerusalem mana e yo machalre kamano.\n","Joma timbegi mono gi, motamore winjo wechega, matimo gima chunygi ema ohero, ma bende luwo bangʼ nyiseche manono mondo gitine kendo gilamgi, biro chalo gi kambani makoro onge tich chuth!’\n","Jehova Nyasaye owacho niya, ‘Nimar kaka okanda itweyo e nungo dhano, omiyo ne atweyo od Israel duto kod od Juda duto kuoma, mondo gibed joga miluongo gi nyinga, ma kelona pak kod duongʼ. To kata kamano negitamore winja.’\n ","“Wachnegi ni: ‘Ma e gima Jehova Nyasaye, ma Nyasach Israel, wacho: Ndede duto mag divai onego opongʼ gi divai.’ To kagiwacho ni, ‘Donge wangʼeyo ni ndede mag divai onego pongʼ gi divai?’\n","To nyisgi ni, ‘Ma e gima Jehova Nyasaye wacho: Anami ji duto modak e pinyni njawre gi mer, kaachiel gi ruodhi mobet e kom duongʼ mar Daudi, jodolo, jonabi kod jogo duto modak Jerusalem.\n","Jehova Nyasaye owacho niya, Anami ji duto tuomre ngʼato gi ngʼato, wuone kod yawuotgi machalre. Kechna gi herana kod ngʼwonona ok nomona tiekogi.’ ”\n ","Winji kendo ichik iti,\n kik ibed jangʼayi, nimar Jehova Nyasaye osewuoyo.\n ","Mi Jehova Nyasaye, ma Nyasachi duongʼ\n ka pod ok okelo mudho,\n kapok tiendeni ochwanyore,\n e gode matindo motimo mudho.\n Ugombo ler, to enoloke mudho\n mandiwa mi oloke kuyo malich.\n ","To ka ok uchiko itu,\n anaywagi apanda nikech sunga magu;\n wengena noywagi malit,\n ka gipongʼ gi pi wangʼ,\n nikech rombe mag Jehova Nyasaye noter e twech.\n  ","Wachne ruoth kod min ruoth niya,\n “Loruru uaye kombeu mag duongʼ,\n nimar osimbo mau mag duongʼ\n nolwar koa e wiyeu.”\n ","Mier madongo man Negev nolor,\n kendo onge ngʼama noyawgi.\n Juda duto noter e twech,\n notergi mabor chuth.\n  ","Tingʼuru wangʼu malo\n kendo une joma aa yo nyandwat.\n Ere kweth mane oket e lwetu,\n rombe mane usungorugo?\n ","Unuwach angʼo ka Jehova Nyasaye oketo ewiu,\n jogo mane uparo ni osiepeu kaka jotendu?\n Donge rem nokayi\n kaka dhako mamuoch kayo?\n ","Kendo ka ipenjori iwuon,\n “Angʼo momiyo ma osetimorena?”\n En nikech richo mau mangʼeny omiyo\n dugu oseneno kendo dendu osekethore.\n ","Bende ja-Kush nyalo loko kit\n piene kata kwach nyalo loko kido man kuome?\n Kamano bende ok inyal timo maber,\n in ngʼatno mongʼiyo gi timbe maricho.\n  ","“Anakeu ka mihudhwe\n miriembo gi yamb kalausi.\n ","Ma e pokni\n ma asechiwoni,”\n Jehova Nyasaye ema owacho,\n “nikech wiu osewil koda\n kendo useketo genou kuom nyiseche manono.\n ","Anaelu duge mi aum wengeu\n mondo omi wichkuot mau onere,\n ","kaka terruok mau kod gombo mau mandhaga,\n kod chode mau maonge wichkuot!\n Aseneno timbeu mamono\n ewi gode matindo kod e pewe.\n Mano kaka nine malit, yaye Jerusalem!\n Nyaka karangʼo mibiro bedo mochido?”\n"],["Ma e wach Jehova Nyasaye mane omiyo Jeremia e wach oro:\n ","“Juda ywak,\n mieche madongo winjo lit;\n gidengo ne piny,\n kendo ywak winjore koa Jerusalem.\n ","Joka ruoth oro jotichgi manyo pi;\n gidhi e sokni to ok giyud pi.\n Gidwogo gi agulni mag-gi ka ok otuome pi,\n ka giluor kendo gibuok, giumo wiyegi.\n ","Lo nigi okak nikech onge koth e piny;\n jopur luoro omako kendo giumo wiyegi.\n ","Kata mwanda manie puodho\n jwangʼo nyathine nikech onge lum.\n ","Punde mag bungu chungʼ\n ka kuonde motwo motingʼore gi malo,\n kendo gigamo yweyo ka ondiegi;\n wengegi ok nyal neno nimar onge kar kwath.”\n  ","Kata obedo ni richowa nyisowa ni wan joketho,\n yaye Jehova Nyasaye, tim gimoro nikech nyingi.\n Wasebaro waweyo yoreni;\n kendo wasetimo richo e nyimi.\n ","Yaye geno mar Israel,\n Jares mare e kinde mag thagruok,\n en angʼo momiyo ichalo wendo e piny,\n kaka jawuoth mobuoro otieno achiel?\n ","Ere gima omiyo ichalo gi ngʼat mobuok,\n kata ka jalweny maonge gi teko ma dokonygo ngʼato?\n In e dierwa, yaye Jehova Nyasaye,\n kendo iluongowa kod nyingi; kik ijwangʼwa!\n ","Ma e gima Jehova Nyasaye wacho kuom jogi:\n “Gihero bayo alanda\n kendo tiendegi ok ywe.\n Kuom mano, Jehova Nyasaye ok orwakogi;\n omiyo koro obiro paro timbegi mamono,\n kendo okumgi kuom richogi.”\n ","Eka Jehova Nyasaye nowachona, “Kik ilam mondo jogi odhi maber.\n","Kata ka gitweyo chiemo; ok anawinj ywakgi; kata bed ni gichiwo misango miwangʼo pep kod chiwo mag cham, ok anarwakgi. To kata kamano ananeg-gi gi ligangla, kech kod dera.”\n ","To ne awacho niya, “Yaye, Jehova Nyasaye Manyalo Gik Moko Duto, jonabi osebedo kanyisogi ni, ‘Ok unune ligangla kata kech bende ok nokau. Adiera, anamiu kwe mochwere kaeni.’ ”\n ","Eka Jehova Nyasaye nowachona, “Jonabigo koro miriambo e nyinga. Pok aorogi, kata walogi kata wuoyo kodgi. Ginyisou fweny manono, gikoro weche manono gilamo nyiseche manono kod pachgi giwegi morundore.\n","Emomiyo, ma e gima Jehova Nyasaye wacho kuom jonabi makoro e nyinga: Ne ok aorogi, kata bed ni giwacho niya, ‘Onge ligangla kata kech manobi e pinyni.’ Jonabi gogo-go notiek gi ligangla kod kech.\n","Kendo jogo ma gikorone nowit oko e yore mag Jerusalem nikech kech kod ligangla. Onge ngʼama noikgi kata mondegi, yawuotgi kata nyigi. Anaol kuomgi masiche mowinjore kodgi.\n ","“Wachnegi wachni:\n “ ‘Mad wangʼa pongʼ gi pi wangʼ\n otieno gi odiechiengʼ ma ok rum;\n ne nyara mangili, joga,\n osewinjo lit mar adhola,\n gi hinyruok mapek.\n ","Ka adhi e pinyno,\n aneno jogo monegi gi ligangla;\n ka adhi e dala maduongʼ,\n to aneno masiche ma kech okelo.\n Janabi kaachiel gi jadolo\n osedhi e piny ma ok gingʼeyo.’ ”\n  ","Bende isekwedo Juda chuth?\n Dibed ni ichayo Sayun?\n Angʼo momiyo isehinyowa ma ok wanyal chango?\n Ne wageno kwe to onge ber mosebiro,\n kinde mar chang to nitie mana thagruok.\n ","Yaye Jehova Nyasaye,\n wayie gi timbewa mamono kod ketho mag wuonewa;\n adiera wasetimoni richo.\n ","Ne kuom nyingi kik ijarwa;\n kik ijwangʼ kom duongʼ mari malich.\n Par singruok mari kodwa kendo kik ikethe.\n ","Bende nyiseche manono maonge\n tich mar ogendini bende nyalo kelo koth?\n Bende boche kendgi kelo ngʼidho?\n Ooyo, en in, yaye Jehova Nyasaye ma Nyasachwa.\n Emomiyo genowa ni kuomi,\n nimar in ema itimo magi duto.\n"],["Eka Jehova Nyasaye nowachona kama: “Kata dabed ni Musa gi Samuel ema nyalo chungʼ e nyima, to ok anyal weyonegi richogi. Golgi oko e nyima! Wegi gidhi!\n","To ka gipenji ni, ‘Ere kama wanyalo dhiyoe?’ To nyisgi ni, ‘Ma e gima Jehova Nyasaye wacho:\n “ ‘Mago matho ochomo, tho nonegi;\n mago ma ligangla ochomo, noneg gi ligangla;\n to mago ma kech ochomo, kech nonegi;\n to mago ma twech ochomo, noter e twech.’ ”\n ","Jehova Nyasaye owacho niya, “Abiro oro masiche angʼwen mopogore opogore, ma gin ligangla mar nek kod guogi maywayo gi mabor gi winy mafuyo e kor polo gi ondiegi mag bungu mondo okidhgi kendo tiekogi.\n","Anami pinjeruodhi duto mag piny bed gibuok kuomgi nikech gima Manase wuod Hezekia ruodh Juda notimo e Jerusalem.\n ","“Ere ngʼama nokechi,\n yaye Jerusalem? Ere ngʼama biro ywagi?\n Ere ngʼama nochungʼ ma penji kaka idhi?”\n ","Jehova Nyasaye owacho niya,\n “Isedaga. Isiko mana kibaro iweyo yo.\n Omiyo anaket lweta kuomi kendo tieki;\n ok anatimni ngʼwono kendo.\n ","Anapiedhgi gi odhech pietho e dhorangeye\n mag dala maduongʼ mar piny.\n Anakel lit kod kethruok ne joga,\n nimar gitamore loko yoregi.\n ","Anami mon ma chwogi otho mag-gi bedo mathoth\n moloyo kwoyo manie dho nam.\n E odiechiengʼ tir anakel ngʼama nego mana rowere;\n kendo apoya nono anakelnegi lit kod bwok maduongʼ.\n ","Miyo man-gi nyithindo abiriyo\n nobed mool matho.\n To chiengʼ marienyne nopodhi kapod en odiechiengʼ;\n wiye nokuodi kendo chunye nochandre.\n Ananeg jogo motony gi ligangla,\n e nyim wasikgi,”\n Jehova Nyasaye owacho.\n  ","Wuololo, minwa, angʼo momiyo ne inywola,\n an ngʼat ma piny ngima piemgo kendo kedogo!\n Pok aholo ngʼato kata an bende pok ohola,\n to kata kamano ji duto kwongʼa.\n ","Jehova Nyasaye nowacho,\n “Adier anaresi gi gima omiyo maber;\n adier anami wasiki sayi,\n e kinde mag masira kod kinde mag thagruok.\n  ","“Bende dhano nyalo turo chuma,\n chuma moa yo nyandwat kata mula?\n  ","“Mwandu magu kod mago ma\n ukano anachiw mondo yaki, maonge chudo,\n nikech richo magu duto e pinyu mangima.\n ","Anaketu ubed wasumbini ne wasiku\n e piny ma ok ungʼeyo,\n nimar mirimba biro moko mach mabiro wangʼou.”\n  ","In ingʼeyo, yaye Jehova Nyasaye;\n para kendo konya.\n Chul kuor ne joma sanda.\n Isenano koda omiyo kik iweya;\n par kaka osesanda kochaya nikech in.\n ","Ka wechegi nobiro,\n ne achamogi;\n ne gin morna,\n kendo ilo mar chunya,\n nimar iluonga gi nyingi,\n yaye Jehova Nyasaye Maratego.\n ","Ne ok abedo e kanyakla mar jojaro,\n ne ok atimo nyasi kodgi;\n to ne abedo kenda nikech lweti ne ni kuoma\n kendo ne ipongʼa gi mirima.\n ","Angʼo momiyo rem mara ok rum\n kendo adhonda lich ma ok nyal thiedhore?\n Bende inyalo bedona ka aora modwono,\n mana ka soko motwo?\n ","Emomiyo ma e gima Jehova Nyasaye wacho:\n “Ka ilokori iweyo richoni,\n anaduogi mondo itina;\n ka iwacho weche mowinjore, ma ok manono,\n to ni inibed ngʼat ma wuoyo e loya.\n We jogi oduog ira,\n to in kik idog irgi.\n ","Anaketi ibed ohinga ne jogi,\n ohinga moger motegno mar mula;\n giniked kodi to ok gini loyi,\n nimar an kodi mondo akonyi kendo resi,”\n Jehova Nyasaye owacho.\n ","“Anaresi e lwet joma timbegi mono\n kendo akonyi e lwet joma ger.”\n"],["Eka wach Jehova Nyasaye nobirona:\n","“Kik ikendi mondo kik inywol yawuowi kata nyiri ka.”\n","Nimar ma e gima Jehova Nyasaye wacho kuom yawuowi gi nyiri monywol e pinyni kendo kuom mon ma minegi kod chwo ma wuonegi:\n","“Ginitho gi tuoche maricho richo. Ok nogo nduchgi kata ik bende ok noikgi, to ginichal ka owuoyo manie lowo. Ligangla kod kech noneg-gi, to ringregi nobed chiemb winy mafuyo e kor polo kod le manie piny.”\n ","Nimar ma e gima Jehova Nyasaye wacho: “Kik idonj e ot mantiere chiemb liel; kik iywagi bende kik ikechgi, nikech asegolo gwethna, herana kod ngʼwonona kuom jogi.\n","Joma iwuoro to gi ji ajiya notho e pinyni. Ok noikgi kendo ok noywag-gi, bende onge ngʼama nongʼad dende kata lielo wiye nikech gin.\n","Onge ngʼama nochiw chiemo mondo oogo joma goyo nduch joma otho kata mana newuoro kata miyo bende onge ngʼama nomigi math mondo oogi.\n ","“Kendo kik idonj e ot mantiere nyasi ma ibed piny mondo ichiem kendo metho.\n","Nimar ma e gima Jehova Nyasaye Maratego, ma Nyasach Israel, wacho: E ndalo ngimau kendo ka uneno anatiek koko mar ilo kae kod wende mag nyako midhi kendi kod wuowi madhi kendo.\n ","“Ka inyiso jogi gigi duto to gipenji ni, ‘Angʼo momiyo Jehova Nyasaye osechikonwa masira malich ka ma? Angʼo ma wasetimo marach? Richo mane ma wasetimo ne Jehova Nyasaye ma Nyasachwa?’\n","Eka iwachnegi ni Jehova Nyasaye owacho ni, ‘Nikech wuoneu nojwangʼa, mi giluwo bangʼ nyiseche manono mi gitiyonegi kendo lamogi. Ne gikweda kendo ok girito chikna.\n","To usebedo joma timbegi mono moloyo wuoneu. Ne kaka ngʼato ka ngʼato kuomu luwo timbe manono mag chuny kar mondo gilwora.\n","Kuom mano, anawitu oko mar pinyni nyaka e piny ma un kata wuoneu ok osengʼeyo, kendo kanyo unutine nyiseche moko manono odiechiengʼ gi otieno, nimar ok anangʼwon-nu.’ ”\n ","Jehova Nyasaye owacho niya, “Kata kamano, ndalo biro, ma dhano ok nochak owachi ni, ‘Akwongʼora gi nying Jehova Nyasaye mangima, manogolo jo-Israel Misri,’\n","to giniwach ni, ‘Akwongʼora gi nying Jehova Nyasaye mangima, manogolo jo-Israel e piny ma yo nyandwat kendo koa e pinje duto kama ne oseriembogie.’ Nimar anadwog-gi e piny mane amiyo kweregi.”\n ","Jehova Nyasaye owacho niya, “To anaor jolupo mangʼeny kendo ginimakgi. Bangʼ mano anaor jodwar mangʼeny, kendo ginidwargi e got maduongʼ kod mago matindo kendo e kuonde pondo mokunyore e lwendni.\n","Wengena ne oneno timbegi duto; ok gipondona, bende richogo ok opondona.\n","Anachulgi nyadiriyo kuom timbegi mamono kod richo mag-gi, nikech gisenjawo pinya kod gigi mopa maonge ngima kendo gisepongʼo girkeni mara gi nyisechegi manono maonge tich.”\n ","Yaye Jehova Nyasaye, in e tekona kod ohingana,\n kar pondona e ndalo chandruok,\n in ema ogendini nobi iri koa e\n tungʼ piny ka tungʼ piny mi giwachi ni,\n “Wuonewa ne onge gimoro to mana nyiseche manono mag miriambo,\n nyiseche mopa maonge tich mane ok otimonegi ber moro amora.\n ","Bende ji loso nyisechegi giwegi?\n Ee, to ok gin nyiseche!”\n  ","“Emomiyo anapuonjgi\n kendo tinendeni anapuonjgi,\n tekona gi nyalona.\n Eka giningʼe\n ni nyinga en Jehova Nyasaye.”\n "],["Jehova Nyasaye wacho niya,\n “Richo mar Juda ondik gi kalamb chuma;\n ogor gi gima bith e chunygi,\n kendo e tunge\n kende mag misango miwangʼoe liswa.\n ","Kata mana nyithindgi paro\n kendegi mag misango miwangʼoe liswa,\n kod sirni mag Ashera\n mantie bath yiende motimo otiep,\n kendo e gode matindo motingʼore gi malo.\n ","Goda maduongʼ manie piny\n kod mwanduni gi nyak magi duto anami wasiki,\n kaachiel gi kuonde magi motingʼore gi malo,\n nikech richo manie pinyu duto.\n ","Kethou uwegi nomi nomau girkeni mane amiyou.\n Anami ubed wasumb wasiku e piny ma ok ungʼeyo,\n nimar usemedo mirimba,\n kendo enowangʼ nyaka chiengʼ.”\n ","Ma e gima Jehova Nyasaye wacho:\n “Okwongʼ ngʼatno ma genone ni kuom dhano,\n ngʼatno mogeno kuom ringruok\n mondo omiye teko,\n kendo ma chunye aa kuom Jehova Nyasaye.\n ","Enochal ka bungu manie thim;\n ok enowinj maber ka ber obiro.\n Enodag kuonde motwo motimo ongoro,\n kama otimo chumbi maonge ngʼama odakie.\n  ","“To ogwedh ngʼatno moketo\n geno mare kuom Jehova Nyasaye, kendo oyie kuome.\n ","Enochal gi yien mopidh\n but pi ma tiende nyaa e tiend aora.\n Ok obed gi luoro ka liet obiro;\n ite osiko mana ka ngʼich.\n Oonge gi parruok e higa mar oro\n kendo ok owe ma ok onyago olemo.”\n  ","Chuny en jawuond moloyo gik moko duto\n kendo ok nyal thiedhe.\n En ngʼa manyalo ngʼeye?\n  ","“An Jehova Nyasaye ema anono chuny\n kendo apimo paro,\n mondo achiwne ngʼato\n kaluwore gi timne,\n kendo kaluwore gi kaka kite chalo.”\n  ","Kaka winyo ma butno e tongʼ mane ok onywolo,\n e kaka ngʼatno mayudo mwandu gi yore ma ok kare.\n Ka nus ngimane oserumo, mwandune noweye,\n kendo gikone nonere malongʼo ni en ngʼama ofuwo.\n  ","Kom duongʼ, motingʼ malo aa chakruok,\n e kama ler mar lemo marwa.\n ","Yaye Jehova Nyasaye, geno mar Israel,\n jogo duto mojwangʼi noyud wichkuot.\n Jogo molokoni ngʼegi nondik nying-gi e buru\n nikech gisejwangʼo Jehova Nyasaye,\n soko mar pi ngima.\n  ","Changa, yaye Jehova Nyasaye,\n kendo anachangi;\n resa kendo anaresra,\n nimar in kendi ema apaki.\n ","Gisiko ka giwachona ni,\n “Ere wach Jehova Nyasaye? Dak otimre sani!”\n ","Pok aweyo bedo jakwath mari;\n ingʼeyo ni pok agombo odiechiengʼ mar thagruok.\n Gima wuok e dhoga ingʼeyo.\n ","Kik ilokrina masira;\n in e kar pondana e kinde mar thagruok.\n ","Mad jogo masanda ne wichkuot,\n to an kik wiya kuodi;\n mad gibed gi bwok maduongʼ\n to an kik ibwoga.\n Kel gigi kuomgi e kinde mar masira;\n kethgi gi kethruok manyadiriyo.\n ","Ma e gima Jehova Nyasaye nowachona: “Dhi kendo ichungʼ e dhorangach miluongo ni dhoranga ji, kama ruodhi mag Juda donjogo kendo wuok godo oko; chungʼ bende e rangeye duto mag Jerusalem.\n","Wachnegi, ‘Winj wach Jehova Nyasaye, yaye ruodhi mag Juda kod jo-Juda duto gi ngʼato angʼata modak e Jerusalem madonjo gie rangeyegi.\n","Ma e gima Jehova Nyasaye wacho: Bed motangʼ ma kik itingʼ misigo chiengʼ Sabato kata ikele kokalo e rangeye mag Jerusalem.\n","Kik ukel misike koa ei uteu kata timo tich moro chiengʼ Sabato, to rit chiengʼ Sabato maler, mana kaka ne achiko kwereu.\n","Kata kamano ne ok gichiko itgi kata winja; tokgi ne tek ta ma ok ginyal winjo wach kata winjo puonj.\n","To ka inyalo bedo motangʼ kiluora, Jehova Nyasaye owacho, kendo onge misigo mikadhogo dhoranga dala maduongʼni chiengʼ Sabato, to irito chiengʼ Sabato maler ma ok itimo tich moro chiengʼno,\n","eka ruodhi mabet e kom duongʼ Daudi nobi kakalo e rangeye mag dala maduongʼni gi jotendgi. Gin kod jotelo mag-gi ginibi ka giriembo geche kod farese, ka gin kaachiel gi jo-Juda kod jogo modak e Jerusalem, kendo dala maduongʼni enodage nyaka chiengʼ.\n","Ji nobi koa e dala mag Juda kod mier molworo Jerusalem, koae gwengʼ Benjamin gi tiend gode matindo ma yo podho chiengʼ, koa e piny manie gode matindo kod Negev, ka gikelo misango miwangʼo pep kod misengini mamoko, chiwo mag cham, ubani gi chiwo mag goyo erokamano e od Jehova Nyasaye.\n","To ka ok umiya luor mondo urit Sabato maler ma ok utingʼo misigo ka udonjo e rangeye Jerusalem chiengʼ Sabato, to anamok mach ma ok tho e rangeye mag Jerusalem manowangʼ kuondegi mochiel motegno.’ ”\n"],["Ma e wach mane obirone Jeremia koa ir Jehova Nyasaye:\n","“Dhiyo e od Jachwe agulni, kendo kanyo anamiyie otena.”\n","Omiyo ne adhi e od jachwe agulni, kendo ne ayude kar chwecho.\n","To agulu mane ichweyo gi lowo nokethore e lwete; omiyo jachwechno nochweye agulu machielo, kochweye maber kaka ne odwaro.\n ","Bangʼe wach Jehova Nyasaye nobirona:\n","Jehova Nyasaye owacho niya, “Yaye od Israel, donge anyalo timonu kaka jachwe agulni timo? Kaka lowo manie lwet jachwe agulni, e kaka un bende e lweta, yaye od Israel.\n","Kapo ni sa moro amora alando ni piny kata pinyruodhi opudh oko, kata kethgi matiekgi,\n","kendo ka ogandano mane asiemo olokore oweyo timbegi maricho, eka analok pacha mi ok anakelnegi masira mane asechano.\n","Kendo ka kinde machielo alando ni piny kata pinyruoth onego ger kendo gur motegno,\n","to kotimo tim marach e nyima kendo ok oluora, to anapar kendo kuom ber mane asechano mar timone.\n ","“Emomiyo koro wachne jo-Juda kod jogo modak Jerusalem, ‘Ma e gima Jehova Nyasaye wacho: Neuru! Aiko masira nikech un kendo achano chenro marach nikech un. Omiyo weuru yoreu maricho, ngʼato ka ngʼato, kendo ulok yoreu gi timbeu.’\n","To gini dwoke ni, ‘Onge tiende. Wanadhi nyime gi chenro magwa wawegi; ngʼato ka ngʼato kuomwa noluw mana timbe mamono mar chunye marach.’ ”\n ","Emomiyo ma e gima Jehova Nyasaye wacho:\n “Penjieuru ogendini:\n En ngʼa mosewinjo gima chalo kama?\n Gima lich mokadho osetim gi\n Nyako Ngili ma en Israel.\n ","Bende pe mag Lebanon rumo ngangʼ\n koa kuondege maridore motimo lwendni?\n Bende pige mangʼich mokwe mamol,\n koa kuonde maboyo dwono?\n ","To joga wigi osewil koda,\n giwangʼo ubani ne nyiseche mopa manono,\n manomiyo gichwanyore e yoregi\n kendo e yore matindo machon.\n Giseketogi gi wuotho e yore matindo mogondore,\n kendo e yore ma ok opa.\n ","Pinygi nodongʼ gunda,\n mi enobedi gima inyiero manyaka chiengʼ;\n jogo duto makalo bute nobwogi\n kendo gini kin wigi.\n ","Kaka yamo ma aa yo wuok chiengʼ,\n anakegi e nyim wasikgi;\n ananyisgi ngʼeya to ok wangʼa e\n kinde mar masichegi.”\n ","Negiwacho, “Biuru, wangʼad rieko mar hinyo Jeremia; nimar puonj mar chik mikelo gi jadolo ok nolal, kata ngʼado rieko moa kuom joma riek, kata weche moa ir jonabi. Omiyo biuru, wahangne wach kendo kik wachik itwa ne gimoro amora mowacho.”\n ","Winja, yaye Jehova Nyasaye;\n winj gima joma donjona wacho!\n ","Bende ber inyalo chul gi tim marach?\n To kata kamano gisekunyona bugo.\n Par nine achungʼ e nyimi\n kendo awuoyo ka akwayonegi,\n mondo kik iol mirimbi kuomgi.\n ","Omiyo we nyithindgi kech oka;\n bolgi e teko mar ligangla.\n We mondegi obed maonge nyithindo\n kendo mon ma chwogi otho;\n mad chwogi negi,\n rowere mag-gi negi gi ligangla e kedo.\n ","Mad ywak winji koa e utegi\n ka ikelo joma dwaro monjogi apoya nono,\n nimar gisekunyona bugo mondo gimaka\n kendo giseketo obadho mondo gimak godo tienda.\n ","To in ingʼeyo, yaye Jehova Nyasaye,\n chenrogi duto mar nega.\n Kik ingʼwon-negi kuom timbegi mag jendeke,\n kata rucho richo mag-gi e nyim wangʼi.\n Mad logi e nyimi;\n kendo kumgi e kinde mag mirimbi.\n"],["Ma e gima Jehova Nyasaye wacho: “Dhiyo kendo ingʼiew njage mar lowo kuom jachwe agulni. Dhi gi jodong ji moko kod jodolo\n","kendo idhi e Holo mar Ben Hinom, mantiere machiegni gi kar donjo mar Dhoranga Potshad. Go milome kanyo mar weche manyisi,\n","kendo iwach ni, ‘Winjuru wach Jehova Nyasaye, yaye ruodhi mag Juda kod jo-Jerusalem. Ma e gima Jehova Nyasaye Maratego, ma Nyasach Israel, wacho: Winjuru! Anakel masira kae mano mi it ngʼato ka ngʼato mowinjo nosakni,\n","nimar gisejwangʼa mi giseketo ka obedo mar nyiseche mamoko, gisewangʼo misengini e iye ne nyiseche ma gin kata wuonegi kata ruodhi mag Juda ne ok ongʼeyo, kendo gisepongʼo kae gi remb joma onge ketho.\n","Gisegero kuonde motingʼore gi malo ne Baal mondo giwangʼ yawuotgi e mach kaka chiwo ne Baal, gimoro mane ok achiko kata tuomo, bende ne onge e pacha.\n","Omiyo tangʼ, kinde biro, Jehova Nyasaye owacho, ma ji ok nochak oluong kae ni Tofeth kata Holo mar Ben Hinom, to noluonge ni Holo mar Nek.’\n ","“ ‘Ka eri ema nakethie chenro mag Juda kod Jerusalem. Anawe neg-gi gi ligangla e nyim wasikgi, e lwet jogo madwaro ngimagi, kendo anachiw ringregi kaka chiemo ne winy mafuyo e polo kod le manie piny.\n","Anaketh dala maduongʼni kendo mi obed gima ijaro; jogo duto makalo bute nohum nono kendo gininyiere ka gineno adhondene duto.\n","Anami gicham ringre yawuotgi kod nyigi, kendo ginichamre kendgi e kinde marach ma wasikgi ogengʼonigi ka dwaro ngimagi.’\n ","“Bangʼe initoo njageno ka jok midhigo neno,\n","kendo iwachnegi, ‘Ma e gima Jehova Nyasaye Maratego wacho: Anaketh pinyni kod dala maduongʼni mana kaka aguch jachwecho itoyo mi ok nyal los kendo. Giniyik joma otho ei Tofeth ma thuolo nobed maonge.\n","Ma e gima anatimne pinyni kod joma odak ka, Jehova Nyasaye owacho. Anami dala maduongʼni chal gi Tofeth.\n","Ute man Jerusalem kod mago mag ruodhi Juda nodwany mana machal gi ute man Tofeth, mane giwangʼoe ubani ewi tado mag udi ne gik mochwe mae kor polo kendo olo misango miolo piny ne nyiseche manono.’ ”\n ","Bangʼe Jeremia noduogo koa Tofeth, kama Jehova Nyasaye noore mondo okore wach, kendo nochungʼ e agola mar hekalu mar Jehova Nyasaye mi owachone ji duto ni,\n","“Ma e gima Jehova Nyasaye Maratego, ma Nyasach Israel, wacho: ‘Winjuru! Adhi kelone dala maduongʼni kod gwenge molwore masiche duto mane alando kuomgi, nikech ne tokgi tek ta kendo ne ok ginyal winjo wechena.’ ”\n"],["Ka jadolo Pashur wuod Imer, jatelo maduongʼ manie hekalu mar Jehova Nyasaye, nowinjo Jeremia kakoro gigie,\n","nomiyo Jeremia janabi ogo mi otweye e lodi mar Dhorangach Mamalo mar Benjamin mantiere e hekalu mar Jehova Nyasaye.\n","Kinyne, ka Pashur nogonye e lodi, Jeremia nowachone niya, “Jehova Nyasaye ok luongi ni Pashur, to oluongi ni Magor-Misabib.\n","Nimar ma e gima Jehova Nyasaye wacho: ‘Anami ibed masira ni in iwuon kaachiel gi osiepeni duto; gi wengeni iwuon ininegi ka inegogi gi ligangla mar wasikgi. Anachiw jo-Juda duto ni ruodh Babulon, manotergi e piny Babulon kata negogi gi ligangla.\n","Anami wasikgi mwandu duto mar dala maduongʼni gige duto moloso, gige duto ma nengogi tek kod mwandu duto mokan mag ruodhi Juda. Ginikawgi kaka gima opee mi notingʼ-gi ka iterogi Babulon.\n","To in, Pashur, kod jogo duto modak e odi noteru e twech Babulon. Kanyo unuthoe kendo noyiku, in kod osiepeni duto mane isekoronegi miriambo.’ ”\n ","Yaye Jehova Nyasaye, ne iwuonda kendo nowuonda;\n ne ihewa kendo iloya giteko.\n Itugo koda odiechiengʼ mangima;\n kendo ji duto nyiera.\n ","Sa moro amora ma awuoyo,\n aywak ka goyo milome mar lweny kod kethruok.\n Omiyo wach Jehova Nyasaye osekelona ayany\n kod wichkuot odiechiengʼ mangima.\n ","To ka awacho.\n “Ok analuonge kata wuoyo kendo e nyinge,”\n wachne chalo mach e chunya,\n mana ka mach marewo chokega.\n Aol gi tingʼe e chunya; adier, ok anyal.\n ","Awinjo ji mangʼeny kakwodho wach,\n “Bwok nitie koni gi koni!\n Wadonjneuru! Wadonjneuru!”\n Osiepena duto rito mondo dhoga okier,\n kagiwacho, “Sa moro inyalo wuonde;\n eka bangʼe wanapodh kuome kendo wanachul kuor kuome.”\n  ","To Jehova Nyasaye ni koda kaka jalweny maratego;\n omiyo jogo masanda nochwanyre kendo ok giniloya.\n Ok ginilo kendo ginibedi gi wichkuot malich;\n wichkuot margi wich ok nowil godo.\n ","Yaye Jehova Nyasaye Maratego,\n in ngʼatno manono joma ratiro,\n kendo manyo matut mar chuny kod paro,\n mad iol gero mari kuomgi,\n nimar ne in asetieko kora.\n  ","Werne Jehova Nyasaye! Pak Jehova Nyasaye!\n Oreso ngima joma nigidwaro,\n e lwet joma timbegi mono.\n  ","Okwongʼ chiengʼ mane onywola!\n Mad odiechiengʼ mane minwa onywola kik gwedhi!\n ","Okwongʼ ngʼatno mane okelone wuonwa wach,\n manomiye obedo gi mor, kowacho,\n “Nyathi monywolni en wuowi!”\n ","Mad ngʼatno chal gi mier mane\n Jehova Nyasaye owito oko maonge ngʼwono.\n Mad owinj dengo gokinyi\n kod ywak mar kedo e dier odiechiengʼ tir.\n ","Nimar ne ok onega e ich,\n ka ii minwa bedo kaka bur miika,\n noyawre nyaka chiengʼ.\n ","Angʼo momiyo ne awuok e ich\n mondo ane thagruok kod lit,\n kendo atiek odiechiengega e wichkuot?\n"],["Wach nobiro ne Jeremia koa ir Jehova Nyasaye kane Ruoth Zedekia noorone Pashur wuod Malkija kod jadolo Zefania wuod Maseya. Negiwacho:\n","“Koro lamnwa Jehova Nyasaye nikech Nebukadneza ruodh Babulon monjowa. Sa moro Jehova Nyasaye nyalo timonwa honni mana kaka osetimonwa e kinde mosekalo mondo omi oa kuomwa.”\n ","To Jeremia nodwokogi niya, “Nyisuru Zedekia,\n","‘Ma e gima Jehova Nyasaye, Nyasach Israel, wacho: Achiegni loko gige lweny manie lwetugo mondo ogou, magin mago mutiyogo mondo ukedgo gi ruodh Babulon kod jo-Babulon mantiere oko mar ohinga. Kendo anachokgi duto ei dala maduongʼni.\n","An awuon abiro kedo kodi ka iya owangʼ kendo ka an gi mirima mager.\n","Ananeg jogo modak e dala maduongʼni, chwo kaachiel gi le kendo masira malich noneg-gi.\n","Bangʼ mano, Jehova Nyasaye wacho, anachiw Zedekia ruodh Juda, jotende kod joma ni e dala maduongʼni ma notony e masira, ligangla kod kech, ne Nebukadneza ruodh Babulon to gi wasikgi madwaro ngimagi. Enoneg-gi gi ligangla; ok enowenegi kata kechogi kata ngʼwononegi.’\n ","“To bende, med nyiso ji ni, ‘Ma e gima Jehova Nyasaye wacho: Ne, aketo e nyimi yor ngima kod yor tho.\n","Ngʼato angʼata modak e dala maduongʼni noneg gi ligangla, kech kod masira. To ngʼatno mowuok kendo otingʼo bade ne jo-Babulon molworou; notony gi ngimane.\n","Aramo mar timo ne dala maduongʼni marach ma ok maber, Jehova Nyasaye owacho. Enochiwe e lwet ruodh Babulon, kendo enotieke gi mach.’\n ","“Kuom mano, wachne od joka ruoth mar od Juda ni, ‘Winj wach Jehova Nyasaye;\n","Yaye od Daudi, ma e gima Jehova Nyasaye wacho:\n “ ‘Ngʼad bura makare okinyi ka okinyi;\n kony ngʼatno ma imayo e lwet joma thire,\n ka ok kamano to mirimba noolre oko,\n kendo liel ka mach nikech\n timbe mamono misetimo nowangʼ,\n maonge ngʼama nyalo kweye.\n ","Ok adwari, in Jerusalem,\n un jogo modak ewi holoni,\n e got mar mesa motimo lwanda,\n Jehova Nyasaye owacho;\n un ma uwacho niya, “En ngʼa manyalo kwedowa?\n En ngʼa manyalo donjo kar pondowa?”\n ","Anakumu moromo gi timbeu,\n Jehova Nyasaye owacho.\n Anamok mach e bunge magu manowangʼ\n gimoro amora machiegni kodu.’ ”\n"],["Ma e gima Jehova Nyasaye wacho: “Dhiyo e kar dak mar ruodh Juda kendo iland wachni kanyo:\n","‘Winj wach Jehova Nyasaye, yaye ruodh Juda, un joma bet e kom duongʼ Daudi, in, jotendi kod jogi madonjo gie dhorangeyegi.\n","Ma e gima Jehova Nyasaye wacho: Tim gima nikare kendo mowinjore. Res ngʼatno e lwet ngʼama thire, ngʼatno mosemaye. Kik itim marach kata tugo lweny gi jadak, kiye kata mon ma chwogi otho, kendo kik ichwer remo maonge gi wach ka eri.\n","Nimar ka urito chikegi maber, eka ruodhi mabet e kom duongʼ mar Daudi nondonji gi e dhorangeye mag kar dak ruoth, ka giriembo geche kendo giidho farese, ka gin gi jotendgi kod jogegi.\n","To ka ok urito chikegi, Jehova Nyasaye wacho, akwongʼora an owuon ni kar dak ruodhni nolal nono.’ ”\n ","Nimar ma e gima Jehova Nyasaye wacho kuom kar dak mar ruodh Juda:\n “Kata obedo ni in kaka Gilead ne an,\n kaka wi got Lebanon,\n adiera analoku kaka kama otwo,\n ka mier maonge joma odakie.\n ","Anaor joma tiekou,\n ngʼato ka ngʼato gi gige lweny,\n kendo ginitongʼ sirniu mabeyo mag sida\n mi giwitgi ei mach.\n ","“Ji moa e pinje mangʼeny nokal e dala maduongʼni kendo ginipenjre kendgi giwegi ni, ‘Angʼo momiyo Jehova Nyasaye timo gima chalo kama ne dala maduongʼni?’\n","To dwoko nobed: ‘Nikech gisejwangʼo singruok mar Jehova Nyasaye ma Nyasachgi kendo giselamo kendo tiyone nyiseche mamoko.’ ”\n ","Kik uywag ruoth motho kata goyo nduru ne lal mare;\n to onego, uywag malit ne ngʼatno moter e twech,\n nikech ok enoduogi kata\n neno piny mane onywole kendo.\n ","Nimar ma e gima Jehova Nyasaye osewacho kawuoyo kuom Shalum wuod Josia, mane okawo loch bangʼ wuon-gi kaka ruodh Juda, “Osea ka kendo ok nodwogi.\n","Enotho kama gisetere e twech; ok enone pinyni kendo.”\n ","“Mano kaka none malit\n ngʼatno magero kare mar dak maonge ratiro,\n utene mamalo e yor mecho\n koketo jothurgi tiyo maonge chudo.\n ","Owacho, ‘Anagerne an owuon kar dak mara maduongʼ\n ka en-gi ute mamalo malach.’\n Omiyo oloso dirisni malach kuome,\n olwore gi fito mar yiend sida,\n kendo obuke gi range marakwaro.\n  ","“Bedo gi yiende mag sida\n mangʼeny nyalo miyo ibed ruoth?\n Donge wuonu ne nigi chiemo kod math?\n Notimo gima ratiro kendo nikare,\n omiyo duto nobedo maber kode.\n ","Ne ochungʼ motegno ne joma odhier\n kendo ni gidwaro, kendo duto nobedo maber kode.\n Donge mano e tiend ngʼeya?”\n Jehova Nyasaye owacho.\n ","“To wengeu kod chunyu ochikore\n mana e yor yudo ohala gi mecho,\n e chwero remo maonge gi wach\n kuom thiro ji kod lweny.”\n ","Emomiyo ma e gima Jehova Nyasaye wacho kuom Jehoyakim wuod Josia ruodh Juda:\n “Ok giniywage ni:\n ‘Yaye, owadwa! Yaye, nyamera!’\n Ok giniywage ni:\n ‘Yaye, jatenda! Yaye, duongʼ mari!’\n ","Enoyike ka punda,\n moywa kendo owit oko mar dhorangeye Jerusalem.”\n  ","“Dhiyo Lebanon kendo iywag matek,\n mad dwondi winjre Bashan,\n ywagi ka ia Abarim,\n nimar joma osiepenigo oseduny matindo tindo.\n ","Ne amiyou siem e kinde mane uparo ni uritoru maber,\n to ne iwacho ni, ‘Ok anachik ita!’\n Ma osebedo yori chakre ibed rawera;\n ok iseluora.\n ","Yamo noriemb jokwadhu duto,\n kendo joma osiepeni noter e twech.\n Eka wiyi nokuodi kendo nogengʼni\n nikech timbegi maricho.\n ","Un jogo modak Lebanon,\n modak e ute bao mag sida moger gi malo,\n mano kaka unuywag malit ka rem ochopo kuomu,\n rem machalo gi mar dhako mamuoch kayo!”\n ","Jehova Nyasaye owacho niya, “An Jehova Nyasaye mangima akwongʼora ni kata ne bed ni in Jehoyakin wuod Jehoyakim ruodh Juda, ni in e tere manie lweta ma korachwich, to pod dawuodhi oko.\n","Anachiwi ne jogo madwaro ngimani kendo miluoro. Abiro chiwou ne Nebukadneza ruodh Babulon kod jo-Babulon.\n","Anadiri oko kod miyo mane onywoli e piny machielo, kama onge ngʼama nonywole kuomu, kendo kanyo ema uduto unuthoe.\n","Ok unuduogie piny ma ugombo duogoeni.”\n ","Bende ngʼatni Jehoyakin en ngʼama ojar,\n agulu motore, gino maonge ngʼama dwaro?\n En angʼo momiyo en kod nyithinde\n nyaka witgi oko e piny ma ok gingʼeyo?\n ","Yaye piny, piny, piny,\n winj wach Jehova Nyasaye!\n ","Ma e gima Jehova Nyasaye wacho:\n “Kwan ngʼatni ka ngʼama onge nyathi,\n ngʼatno ma ok nyal dhi nyime maber,\n e kinde mar ngimane,\n nimar onge gunde mane dhi maber,\n onge manobed e kom duongʼ Daudi,\n kata bed gi loch kendo ei Juda.”\n"],["Jehova Nyasaye wacho niya, “Mano kaka unune malit un jokwath maketho kendo keyo romba kar kwadhgi!”\n","Emomiyo ma e gima Jehova Nyasaye, Nyasach Israel, wachone jokwath makwayo joga: “Nikech usekeyo romba kendo uriembogi kendo ok useritogi, anakumu kuom timbe mamono musetimo,” Jehova Nyasaye owacho.\n","Jehova Nyasaye wacho niya, “An awuon anachok romba modongʼ e pinje duto kuonde maseriembogie anadwog-gi legegi kama gibiro nyaa kendo kwan-gi nomedre.\n","Anamigi jokwath manoritgi, kendo ok ginibed maluor kata ok ginibwogi, bende onge manolal,” Jehova Nyasaye owacho.\n ","Jehova Nyasaye wacho niya,\n “Kinde biro ma anami Daudi Bad Yath makare,\n Ruoth manobed gi loch mar rieko\n kendo tim gima kare kendo ratiro e piny.\n ","E ndalone Juda noresi\n kendo Israel nodag gi kwe.\n Ma e nying ma ibiro luongego:\n Jehova Nyasaye mamiyo wabedo jo-ratiro.”\n ","Jehova Nyasaye wacho niya, “Ndalo biro ma ji ok nowach kendo ni, ‘Akwongʼora gi nying Jehova Nyasaye mangima, manogolo jo-Israel Misri,’\n","to giniwachi, ‘Akwongʼora gi nying Jehova Nyasaye mangima, mane ogolo nyithind Israel e piny ma yo nyandwat kendo e pinje duto mane oseriembogie.’ Bangʼe gibiro dak e pinygi giwegi.”\n ","Kuom jonabi:\n Chunya maiye ool;\n chokega duto tetni.\n Achalo ngʼama omer,\n mana ka ngʼama divai osemero,\n nikech Jehova Nyasaye kod wechene maler.\n ","Piny opongʼ gi joma terore;\n nikech kwongʼ, piny obaro okak\n kendo kuonde kwath otimo ongoro.\n Jonabi luwo bangʼ timbe mamono\n kendo gitiyo gi teko mag-gi e yo ma ok nikare.\n  ","Jehova Nyasaye wacho niya,\n “Jonabi kod jodolo ok oluoro Nyasaye;\n kata mana ei hekalu mara ayudoe timbegi maricho.”\n ","Jehova Nyasaye wacho niya,\n “Emomiyo yoregi nobed mapoth poth;\n notergi e mudho\n kendo kanyo ginipodhie piny.\n Anakel masira kuomgi\n e higa mokumgie.\n  ","“Kuom jonabi mag Samaria\n ne aneno gino mawangʼo ich:\n Ne gikoro e nying Baal\n kendo ma gimiyo joga Israel obayo yo.\n ","Kendo e kind jonabi\n mag Jerusalem aseneno gimoro malich mokadho:\n Giterore kendo gidak e ngima mar miriambo.\n Gijiwo joma timbegi mono,\n mondo omi kik ngʼato\n olokre owe timbene maricho.\n Giduto gichalo Sodom ne an;\n jo-Jerusalem chalo gi Gomora.”\n ","Emomiyo, ma e gima Jehova Nyasaye Maratego wacho kuom jonabi:\n “Anami gicham chiemo makech\n kendo modh pi motimo sum,\n nikech koa kuom jonabi mag\n Jerusalem kia Nyasaye oselandore e piny ngima.”\n ","Ma e gima Jehova Nyasaye Maratego wacho:\n “Kik uchik itu ne gigo ma jonabi koronu;\n gipongʼo itu gi geno mag miriambo.\n Giwachonu fweny moa e pachgi giwegi,\n ok moa e dho Jehova Nyasaye.\n ","Gisiko giwachone jogo ma jara ni,\n ‘Jehova Nyasaye wacho: Unubed gi kwe.’\n Kendo ne jogo maluwo timbe achach mag chunjegi wacho ni,\n ‘Onge gima biro hinyowa.’\n ","To en ngʼa kuomgi mosechungoe\n kar ngʼado bura mar Jehova Nyasaye,\n mondo one kata owinji wachne?\n ","Neuru, apaka mar Jehova Nyasaye\n nomwomre gi mirima,\n ka kalausi mafuyo e wiye joma timbegi richo.\n ","Mirimb Jehova Nyasaye ok nodog\n chien nyaka one ni ochopo thoro mar chunye.\n E ndalo mabiro iniwinj tiende malongʼo.\n ","Ne ok aoro jonabigi,\n kata kamano giseringo gi wechegi;\n ne ok awuoyo kodgi,\n to kata kamano gisekoro wach.\n ","To kane ginyalo chungoe\n kara mar ngʼado bura,\n dine gilando wechena ne joga\n kendo gilokore gia e yoregi mamono,\n kod timbegi mamono.”\n  ","Jehova Nyasaye wacho niya,\n “Ok an Nyasaye mantie machiegni kende,\n to an Nyasaye man mabor bende.”\n ","Jehova Nyasaye wacho niya,\n “Bende ngʼato nyalo pondo\n kuonde mopandore mondo omi kik anene?\n Donge apongʼo polo gi piny?”\n ","Jehova Nyasaye wacho niya, “Asewinjo gima jonabi makoro e nyinga gi miriambo wacho. Giwacho ni, ‘Ne aleko! Ne aleko!’\n","Nyaka karangʼo ma gigi nosik e chunje jonabi mariambogi, makoro gigo moa e pachgi giwegi?\n","Giparo ni lek ma ginyisore giwegi nomi ji wigi nowil gi nyinga, mana kaka wuonegi wigi nowil koda kaluwore gilamo mane gilamogo Baal.”\n","Jehova Nyasaye wacho niya, “We janabi man-gi lek owach lekne, to we ngʼat man giwachna owache gadiera. Nimar en angʼo ma miudhwe nyalo timo gi cham?”\n","Jehova Nyasaye wacho niya, “Donge wachna chalo gi mach kendo ka nyundo matoyo kidi matindo tindo?”\n ","Jehova Nyasaye wacho niya, “Emomiyo amon gi jonabi makwalo weche ma giwacho ni oa kuoma e kindgi giwegi.”\n","Jehova Nyasaye wacho niya, “Ee, ok ahero jonabi ma milo lewgi giwegi kagiwacho ni, ‘Jehova Nyasaye owacho.’ ”\n","Jehova Nyasaye wacho niya, “Adiera, ok ahero jogo makoro lek mag miriambo. Ginyisogi kendo giwito joga gi miriambo mag-gi maonge korgi gi atachgi, to ne ok aorogi kata yierogi. Ok gimi jogi ohala kata matin,” Jehova Nyasaye owacho.\n ","“Ka jogi, kata janabi kata jadolo, openji ni, ‘Wach mar Jehova Nyasaye en mane?’ To penjgi ni, ‘Wach mane? Anajwangʼu, Jehova Nyasaye owacho.’\n","Ka janabi kata jadolo kata ngʼato angʼata owacho ni, ‘Ma en wach mar Jehova Nyasaye,’ to anakum ngʼatno kod joode duto.\n","Ma e gima ngʼato ka ngʼato kuomu siko wachone osiepne kata watne: ‘Dwoko Jehova Nyasaye en angʼo?’ kata, ‘En angʼo ma Jehova Nyasaye wacho?’\n","To kik ichak iwach kendo ni, ‘wach mar Jehova Nyasaye,’ nikech wach ngʼato ka ngʼato owuon ema bedone wach maber bangʼe ijaro weche Nyasaye mangima, Jehova Nyasaye Maratego ma Nyasachwa.\n","Ma e gima usebedo ka unyiso janabi: ‘Jehova Nyasaye miyi dwoko mane?’ kata, ‘Jehova Nyasaye osewacho angʼo?’\n","Kata obedo ni iwacho ni, ‘Ma e wach mar Jehova Nyasaye,’ to ma e gima Jehova Nyasaye wacho: Ne itiyo gi weche ka iwacho ni, ‘Ma e wach mar Jehova Nyasaye,’ kata obedoni ne awachonu ni kik uwach ni, ‘Ma e wach mar Jehova Nyasaye.’\n","Emomiyo, adiera wiya nowil kodu kendo ma agolu oko e nyim wangʼa kaachiel gi dala maduongʼ mane amiyou kod wuoneu.\n","Anakelnu wichkuot manyaka chiengʼ ma en wichkuot ma wich ok nowilgo.”\n"],["Bangʼ ka Jehoyakin wuod Jehoyakim ruodh Juda kod jotelo, jopecho kod jogoro mag Juda ne oseter e twech koa Jerusalem nyaka Babulon gi Nebukadneza ruodh Babulon, Jehova Nyasaye nonyisa kikepni ariyo mag ngʼope koketi e nyim hekalu mar Jehova Nyasaye.\n","Okapu achiel ne nigi ngʼope mabeyo ahinya, kod mago mane osechiek chon; okapu machielo ne nigi ngʼope maricho, marach moloyo ma ok nyal cham.\n ","Eka Jehova Nyasaye nopenja niya, “En angʼo mineno, Jeremia?”\n Ne odwoko niya, “Aneno ngʼope. Mabeyo to beyo ahinya, to maricho to richo ahinya ma ok nyal cham.”\n ","Eka wach Jehova Nyasaye nobirona:\n","“Ma e gima Jehova Nyasaye, Nyasach Israel, wacho: ‘Ka ngʼope mabeyogi, akawo jogo moa Juda kodhi e twech kaka joma beyo, mane agolo kae kadhi e piny jo-Babulon.\n","Wengena nongʼigi mondo gidhi maber, kendo anadwog-gi e pinyni. Anagergi kendo ok anamukgi; anapidhgi kendo ok anapudhgi.\n","Anamigi chuny mar ngʼeya ni an Jehova Nyasaye. Ginibed joga kendo anabed Nyasachgi, nimar giniduog ira gi chunygi duto.’\n ","“Jehova Nyasaye wacho ni, ‘To mana kaka ngʼope maricho, ma ok nyal cham, e kaka anatimne Zedekia ruodh Juda, jotende kod jogo motony moa Jerusalem, kata obedo ni gidongʼ e pinyni kata gidak Misri.\n","Abiro kelo kuomgi achaya kendo joma ok dwar gi pinjeruodhi duto manie piny, ma wangʼo ich kendo itiyo godo kaka ranyisi, gima ibwogogo ji kendo ikwongʼogo, ka moro amora ma aterogie.\n","Anakel ligangla, kech kod masira kuomgi nyaka tiekgi e piny mane amiyogi kod wuonegi.’ ”\n"],["Wach nobiro ne Jeremia kuom jo-Juda e higa mar angʼwen mar Jehoyakim wuod Josia ruodh Juda, mane en higa mokwongo mar Nebukadneza ruodh Babulon.\n","Omiyo Jeremia janabi nowachone jo-Juda duto kod jogo duto modak Jerusalem niya:\n","Kuom higni piero ariyo gadek, kochakore e higa mar apar gadek mar Josia wuod Amon ruodh Juda nyaka kawuononi, wach Jehova Nyasaye osebirona kendo asewuoyonu pile ka pile, to pod ok uchiko itu.\n ","To kata obedo ni Jehova Nyasaye oseoronu jotichne ma jonabi duto pile ka pile, pod ok uchiko itu kata winjo.\n","Negiwacho niya, “Lokreuru koro, ngʼato ka ngʼato, uwe yoreu mamono kod timbeu maricho, kendo unyalo dak e piny mane Jehova Nyasaye omiyou kod wuoneu nyaka chiengʼ.\n","Kik ulu bangʼ nyiseche manono mondo utinegi kendo ulamgi; kik umi mirima maka gi gik ma lwetu oseloso. Eka ok anahinyu.”\n ","Jehova Nyasaye wacho niya, “To ne ok uwinja, kendo usechwanya gi gik ma lwetu oseloso, kendo usekelo hinyruok kuomu uwegi.”\n ","Emomiyo Jehova Nyasaye Maratego wacho kama: “Nikech utamuru winjo wechena,\n","analuong ji duto moa yo nyandwat kod jatichna Nebukadneza ruodh Babulon,” Jehova Nyasaye wacho, kendo giniked gi pinyni kod joma odakie kod ogendini molworogi duto. Anatiekgi chuth mi gibed gima bwogo ji kendo minyiero, kendo gima okethi nyaka chiengʼ.\n","Anagol kuomgi koko mar ilo kod mor, dwond miaha kod mar wuowi madwaro kendo, koko mar kite rego kod ler mar taya.\n","Pinyni mangima nobed piny mojwangʼ mokethore, kendo ogendinigi noti ne ruodh Babulon higni piero abiriyo.\n ","Jehova Nyasaye wacho niya, “To ka higni piero abiriyo orumo, anakum ruodh Babulon kod pinye, piny jo-Babulon, nikech ketho mag-gi, kendo anakethe nyaka chiengʼ.\n","Anakel kuom pinyno gik moko duto masewacho kuome, mago duto mondiki e kitabuni kendo okor gi Jeremia kuom ogendini duto.\n","Gin giwegi ginibed wasumbini pinje mangʼeny kod ruodhi maroteke; anachulgi kaluwore gitimbegi kod tije mag lwetgi.”\n ","Ma e gima Jehova Nyasaye, Nyasach Israel, nowachona: “Kaw e lweta kikombeni moole divai mopongʼ mar mirimba kendo iket ogendini duto ma aori kuomgi omadhe.\n","Ka gimadhe, ginibagni kendo ginilokre jonekni nikech ligangla ma abiro oro e kindgi.”\n","Omiyo ne akawo kikombe mane ni e lwet Jehova Nyasaye kendo ma aketo ogendini duto mane oora irgi omadhe.\n  ","Jerusalem kod dala duto mag Juda, ruodhi mag-gi kod jotende, mondo okethi kendo obed gima bwogo ji kendo gibed maonge luor kendo gima okwongʼ, mana kaka gin kawuono;\n ","jogo monego madh divai gin, Farao ruodh Misri, jotije, jotende, kod joge duto;\n","jopinje mamoko duto modak kanyo gi;\n ruodhi duto mar piny Uz;\n ruodhi duto mag jo-Filistia (mago mag Ashkelon, Gaza, Ekron kod jogo mane odongʼ Ashdod);\n ","Edom, Moab kod Amon;\n ","ruodhi duto mag Turo kod Sidon;\n ruodhi mag pinje mokiewo e dho nam loka kocha;\n ","Dedan, Tema, Buz kod jogo duto mantiere kuonde maboyo;\n ","ruodhi duto mag Arabu kod ruodhi duto mag welo modak kama otwo;\n ","kod ruodhi duto mag Zimri, Elam kod Media;\n ","kod ruodhi duto moa yo nyandwat, machiegni kod man maboyo, achiel bangʼ machielo, pinjeruodhi duto mantiere e wangʼ piny.\n Eka mogik, ruodh Sheshak bende nomadhe.\n  ","“Eka inyisgi ni, ‘Ma e gima Jehova Nyasaye Maratego, ma Nyasach Israel, wacho: Methi, mer kendo ngʼogi, mi ipodh piny ma ok inyal chungo malo kendo nikech ligangla ma anaor e dieru.’\n","To ka gitamore kawo kikombe e lweti kendo ok gimetho, to nyisgi ni, ‘Ma e gima Jehova Nyasaye Maratego wacho: Nyaka umadhe!\n","Neuru, asechako kelo masira kuom dala maduongʼ mondikie Nyinga, to adiera bende unyalo tony ne kum? Ok unutonyne kum nimar akelo ligangla kuom jogo modak e piny, Jehova Nyasaye Maratego owacho.’\n ","“Koro kor wechegi duto kuomgi kendo wachnegi ni:\n “ ‘Jehova Nyasaye noruti koa malo;\n nomor ka polo koa e kar dak mare maler,\n kendo oruti gi teko kuom pinye.\n Enokogi ka jogo ma biyo olemb mzabibu,\n kogoyo koko ne jogo modak e piny.\n ","Jehova Nyasaye wacho niya,\n Koko nowinjre e tungʼ piny ka tungʼ piny,\n nimar Jehova Nyasaye noyar gik modonjnego ogendini;\n nongʼadne ji duto bura\n kendo joma timbegi richo noneg gi ligangla.’ ”\n ","Ma e gima Jehova Nyasaye Maratego wacho:\n “Neuru! Masira landore ne oganda koganda,\n yamo mager futo koa e tunge piny.”\n ","E kindeno jogo moneg gi Jehova Nyasaye nokere kuonde duto kochakore e giko piny konchiel nyaka komachielo. Ok noywag-gi kata chokogi kata ikogi, to ginichal gi owuoyo mokee piny.\n ","Ywaguru kendo denguru; un jokwath;\n ngʼielreuru e buru, un jokwadh rombe.\n Nimar sa mar negou osechopo;\n unupodhi kendo ungʼinjru matindo tindo,\n ka agulu molos mongʼith.\n ","Onge kama jakwath noring dhiye,\n jokwadh rombe bende onge kama nopondie.\n ","Winj ywak jokwath,\n dengo mar jokwadh rombe,\n nimar Jehova Nyasaye ketho kuondegi mag kwath.\n ","Kuonde dak man-gi kwe iketho\n nikech mirima mager mar Jehova Nyasaye.\n ","Kaka sibuor enowe kare mar dak,\n kendo pinygi nodongʼ nono,\n nikech ligangla mar ngʼama thiro ji\n kendo ligangla mar mirimb Jehova Nyasaye mager.\n"],["E chakruok mar loch Jehoyakim wuod Josia ruodh Juda, wachni nobiro koa ir Jehova Nyasaye:\n","“Ma e gima Jehova Nyasaye wacho: Chungi e laru mar od Jehova Nyasaye kendo iwuo gi ji duto manie dala mar Juda ma lemoga e od Jehova Nyasaye. Nyisgi gik moko duto manyisi; kik iwe kata wach achiel.\n","Sa moro ginichik itgi kendo ngʼato ka ngʼato olokre owe yorene maricho. Eka analok pacha kendo ok anakel kuomgi masira mane achano nikech timbe maricho magisetimo.\n","Wachnegi ni, ‘Ma e gima Jehova Nyasaye wacho: Ka ok uwinja kendo uluwo chikena, ma aseketo e nyimu,\n","kendo ka ok uwinjo weche mag jotichna ma jonabi, maseoronu pile ka pile (kata kamano pod ok uwinjo),\n","bangʼe anami odni obed ka Shilo kendo dala maduongʼni ka gima okwongʼ e dier ogendini duto mag piny.’ ”\n ","Jodolo, jonabi kod ji duto nowinjo Jeremia kawacho wechegi e od Jehova Nyasaye.\n","To bangʼ ka Jeremia nosetieko nyiso ji duto gik moko duto mane Jehova Nyasaye ochike mondo owachi, jodolo, jonabi kod ji duto nomake kendo owachone niya, “Nyaka itho!\n","Angʼo ma omiyo ikoro e nying Jehova Nyasaye ni odni biro chalo ka Shilo kendo ni dala maduongʼni nojwangʼ kendo nokethi maonge ngʼama nodagie?” Kendo ji duto nochokore kolworo Jeremia e od Jehova Nyasaye.\n ","Ka jotend jo-Juda nowinjo wechegi, negia kar dak mar ruoth ma gidhi nyaka e od Jehova Nyasaye kendo negikawo keregi e kar donjo mar Dhorangach Manyien mar od Jehova Nyasaye.\n","Eka jodolo kod jonabi nowachone jotelo kod ji duto niya, “Ngʼatni onego ngʼadne buch nek nikech nokoro kuom dala maduongʼni. Usewinje gi itu uwegi!”\n ","Eka Jeremia nowachone jotelo duto kod ji duto niya, “Jehova Nyasaye ne oora mondo akor kuom odni kod dala maduongʼni gigo duto musewinjo.\n","Koro lokuru yoreu gi timbeu kendo uluor Nyasachu. Eka Jehova Nyasaye nolok pache kendo ok nokel masira kuomu mosechano timonu.\n","Anto an e lweti; timnauru gima uneno ka ber kendo nikare.\n","To ngʼeuru gadieri ni, ka unega, to unukel ketho kuom chwero remo maonge ketho kuomu uwegi kendo kuom dala maduongʼni gi jogo modak e iye, nimar adiera Jehova Nyasaye oseora iru mondo awachnu wechegi duto ka uwinjo gi itu.”\n ","Eka jotelo duto kod ji duto nowachone jodolo gi jonabi niya, “Ngʼatni ok onego ngʼadne buch tho! Osewuoyonwa e nying Jehova Nyasaye ma Nyasachwa.”\n ","Jodongo moko mag piny nosudo nyime e lela kendo owachone chokruok mangima mar ji ni,\n","“Mika maa Moresheth nokoro e ndalo Hezekia ruodh Juda. Nonyiso jo-Juda duto ni, ‘Ma e gima Jehova Nyasaye Maratego wacho:\n “ ‘Sayun ibiro pur ka puodho,\n Jerusalem biro dongʼ gunda,\n got matin mogerie hekalu nobed ka bungu motwere moyugno.’\n ","Bende Hezekia ruodh Juda kata ngʼato angʼata man Juda nonegi? Donge Hezekia noluoro Jehova Nyasaye kendo omanyo ngʼwono mare? Kendo donge Jehova Nyasaye noloko pache, mi omiyo ne ok okelo masira kuomgi? Wachiegni kelo masira malich kuomwa wawegi!”\n ","(Koro Uria wuod Shemaya moa Kiriath Jearim ne ngʼat machielo mane okoro e nying Jehova Nyasaye; nokoro mana gik machalre kuom dala maduongʼni kendo pinyni mana kaka Jeremia notimo.\n","Ka Ruoth Jehoyakim kod jotende duto nowinjo wechege, ruoth ne dwaro mondo onege. To Uria nowinjo ma kendo oringo ka luoro omake nyaka Misri.\n","Ruoth Jehoyakim, kata kamano, nooro Elnathan wuod Akbor nyaka Misri, kaachiel gi chwo mamoko.\n","Negigolo Uria Misri kendo gitere ne Ruoth Jehoyakim, mane omiyo onege gi ligangla kendo dende owiti e kar yiko mar ji ajiya.)\n ","Bende, Ahikam wuod Shafan noriwo Jeremia lwedo, kendo omiyo ne ok ochiwe e lwet jogo mondo onege.\n"],["E chakruok mar loch Zedekia wuod Josia ruodh Juda, wachni nobiro ne Jeremia koa ir Jehova Nyasaye:\n","Ma e gima Jehova Nyasaye nowachona: “Los jok gi tol kod lodi moriw kendo ikete e ngʼuti.\n","Eka ior wach ne ruodhi mag Edom, Moab, Amon, Turo kod Sidon kokalo kuom jombetre mosebiro Jerusalem ir Zedekia ruodh Juda.\n","Migi ote mar jotendgi kendo iwachi ni, ‘Ma e gima Jehova Nyasaye Maratego ma, Nyasach Israel, wacho: “Nyisuru jotendu kama:\n","Kuom tekona maduongʼ asechweyo piny gi joge kod le duto manie iye, kendo achiwo gigagi ne ngʼato angʼata mahero.\n","Koro anachiw pinjeu ne jatichna Nebukadneza ruodh Babulon; anami kata le mag bungu winje.\n","Ogendini duto notine kod wuode kod nyakware ma wuowi nyaka kinde mar pinye chopi; eka pinje mangʼeny kod ruodhi maroteke nokete obed jatichgi.\n ","“ ‘ “Jehova Nyasaye wacho niya: Kapo ni piny kata gwengʼ moro amora ok noti ne Nebukadneza ruodh Babulon kata kulo wiye e bwo jok mare, to anakum pinyno gi ligangla, kech kod masira, nyaka ane ni atieke gi lwete.\n","Omiyo kik uchik itu ne jonabi magu, jokor wach magu, joloknu lek, jo-nyakalondo kata ajuoke magu manyisou ni ok unutine ruodh Babulon.\n","Gikoronu miriambo ma biro miyo idarou mabor gi pinyu; anariembu kendo unutho.\n","To ka oganda moro amora enokulre e bwo jok mar ruodh Babulon mi otine, to anami ogandano odongʼ e pinye owuon mondo opure kendo mondo odagi kanyo, Jehova Nyasaye owacho.” ’ ”\n ","Ne amiyo Zedekia ruodh Juda wach achielni. Ne awacho niya, “Kul wiyi e bwo jok mar ruodh Babulon; tine kod joge, to ibiro dak.\n","Angʼo madimi in kod jogi tho e dho ligangla, kech kod masira mano ma Jehova Nyasaye osechano timo ni ogendini ma ok bi tiyone ruodh Babulon?\n","Kik uchik itu ne jonabi mawachonu ni, ‘Ok ubi tiyone ruodh Babulon,’ nimar gikoronu miriambo.\n","Jehova Nyasaye wacho ni, ‘Ok aorogi. Gikoro miriambo e nyinga. Emomiyo, anariembu kendo unulal nono, un kaachiel gi jonabi ma koronu.’ ”\n ","Eka ne awachone jodolo kod jogi duto niya, “Ma e gima Jehova Nyasaye wacho: Kik uchik itu ne jonabi mawacho ni, ‘Machiegnini koro gigo duto moa e od Jehova Nyasaye ibiro duogi koa Babulon.’ Gikoronu miriambo.\n","Kik iwinjgi. Tine ruodh Babulon, to inibed mangima. Angʼo momiyo dala maduongʼni nyaka kethi?\n","Ka gin jonabi kendo gin-gi wach Jehova Nyasaye, to mondo gikwa Jehova Nyasaye Maratego gigo mabeyo modongʼ e od Jehova Nyasaye kod e kar dak mar ruodh Juda kod e Jerusalem kik ter Babulon.\n","Nimar ma e gima Jehova Nyasaye Maratego wacho kuom sirni, Nam, gik minyalo tingʼ kod gik mamoko modongʼ e dala maduongʼni,\n","mane Nebukadneza ruodh Babulon ne ok okawo sa mane otero Jehoyakin wuod Jehoyakim ruodh Juda e twech kogole Jerusalem nyaka Babulon kaachiel gi joka ruoth moa Juda gi Jerusalem,\n","ee, ma e gima Jehova Nyasaye Maratego, ma Nyasach Israel, wacho kuom gigo mane odongʼ e od Jehova Nyasaye kendo e kar dak mar ruodh Juda kod e Jerusalem:\n","‘Notergi Babulon kendo kanyo ginidongʼ nyaka odiechiengʼ ma anabi kawogie. Eka anadwog-gi kendo aketgi kae.’ ” Jehova Nyasaye owacho.\n"],["E dwe mar abich mar higa nogono, higa mar angʼwen, e chakruok mar loch mar Zedekia ruodh Juda, janabi Hanania wuod Azur, manoa Gibeon, nowachona e od Jehova Nyasaye e nyim jodolo kod ji duto ni:\n","“Ma e gima Jehova Nyasaye Maratego, ma Nyasach Israel, wacho: ‘Anatur jok mar ruodh Babulon.\n","Kuom higni ariyo abiro duogo kae gik moko duto mag od Jehova Nyasaye mane Nebukadneza ruodh Babulon ogolo kae kendo otero Babulon.\n","Bende anaduog kae Jehoyakin wuod Jehoyakim ruodh Juda kod jogo mamoko duto mane oter e twech koa Juda mane odhi Babulon,’ Jehova Nyasaye owacho, ‘nimar anatur jok mar ruodh Babulon.’ ”\n ","Eka janabi Jeremia nodwoko janabi Hanania e nyim jodolo kod ji duto mane ochungʼ e od Jehova Nyasaye.\n","Nowacho niya, “Amin! Mad Jehova Nyasaye tim kamano! Mad Jehova Nyasaye chop singruok mar weche misekoro kuom kelo gige od Jehova Nyasaye kod joma notwe duto kae koa Babulon.\n","Kata kamano, chik iti ne gima adwaro wachonu ka uwinjo kendo ka ji duto winjo:\n","E kinde machon jonabi mane obiro moteloni kendo otelona nokoro kuom lweny, chandruok kod masira kuom pinje mangʼeny kod pinjeruodhi madongo.\n","To janabi makoro kwe nowinji mana ka ngʼatno moor gi Jehova Nyasaye adier mana ka gima okoro otimore.”\n ","Eka janabi Hanania nogolo jok e ngʼut janabi Jeremia kendo oture,\n","kendo nowacho e nyim ji duto niya, “Ma e gima Jehova Nyasaye wacho: ‘Mana e yo machalre gima ema anagolie jok mar Nebukadneza ruodh Babulon mane oketo e ngʼut ogendini kapok higni ariyo orumo.’ ” Bangʼ wacho ma, janabi Jeremia nochungo modhi.\n ","Mapiyo bangʼ ka janabi Hanania ne oseturo jok e ngʼut janabi Jeremia, wach Jehova Nyasaye nobiro ne Jeremia:\n","“Dhiyo kendo inyis Hanania, ‘Ma e gima Jehova Nyasaye wacho: Iseturo jok mar bao, to e kar mano enoketni jok mar chuma.\n","Ma e gima Jehova Nyasaye Maratego, ma Nyasach Israel, wacho: Anaket jok mar chuma e ngʼut ogendinigi mondo gitine Nebukadneza ruodh Babulon, kendo ginitine. Kendo anamiye teko ewi le mag bungu.’ ”\n ","Eka janabi Jeremia nowachone janabi Hanania, “Winji Hanania! Jehova Nyasaye pok oori, to isehoyo ogandagi mondo ogen kuom miriambo.\n","Emomiyo, ma e gima Jehova Nyasaye wacho: ‘Achiegni goli e pinyni. Mana e higani idhi tho, nikech iseyalo ngʼanyo ne Jehova Nyasaye.’ ”\n ","E dwe mar abiriyo mar higa onogono, Hanania janabi notho.\n"],["Ma e baruwa mane janabi Jeremia ooro koa Jerusalem ne jodongo mane otony e dier jotwech kod ne jodolo, jonabi kod ji mamoko duto mane Nebukadneza notero e twech koa Jerusalem nyaka Babulon.\n","(Ma ne en bangʼ ka Ruoth Jehoyakin kod min ruoth, jotelo mag agola kod jotend Juda gi Jerusalem, jopecho gi jogoro osedhi e twech koa Jerusalem.)\n","Nomiyo Elasa wuod Shafan kod Gemaria wuod Hilkia baruwa, jogo mane Zedekia ruodh Juda nooro Babulon ir Ruoth Nebukadneza. Kawacho niya:\n ","Ma e gima Jehova Nyasaye Maratego, ma Nyasach Israel, wacho ne jogo duto mane atero e twech koa Jerusalem nyaka Babulon:\n","“Geruru udi kendo udag kanyo; pidhuru puothe kendo ucham gik ma ginyago.\n","Nyomburu mondo onywol yawuowi kod nyiri; yuduru mon ne yawuotu kendo uchiw nyiu mondo onyuom, magin bende ginywol yawuotgi kod nyigi mondo kwanu omedre kendo kik udog chien.\n","Bende, dwaruru kwe kod mwandu mar dala maduongʼ ma aseterou e twech. Lamuru Jehova Nyasaye, ndalono nikech kodhi maber to un bende unudhi maber.”\n","Ee, ma e gima Jehova Nyasaye Maratego, ma Nyasach Israel, wacho: “Kik iwe jonabi kod joma neno wach e lek manie dieru wuondu. Kik uchik itu ne lek ma gileko nikech mano miyo gimedo leko.\n","Gikoro miriambo gi nyinga. Ok aorogi,” Jehova Nyasaye owacho.\n ","Ma e gima Jehova Nyasaye wacho: “Bangʼ ka usetieko higni piero abiriyo e Babulon, to anabi iru kendo achop singo mara mar ngʼwono mondo aduogu ka.”\n","Nimar Jehova Nyasaye wacho niya, “Angʼeyo chenro ma an-go kodu. Chenro mar dhi maber to ok mar hinyou, chenro mar miyou geno kod ngima mabiro.\n","Eka unuluonga mi anabi kendo ulama, to anawinju.\n","Unudwara kendo unuyuda ka udwara gi chunyu duto.\n","Ununwangʼa kendo anaduogu ka ua e twech. Anachoku ka ua e pinje duto kod kuonde ma asekeyoue kendo anaduogu kama ne uae ka aterou e twech,” Jehova Nyasaye owacho.\n ","Unyalo wacho niya, “Jehova Nyasaye osemiyowa jonabi ei Babulon,”\n","to ma e gima Jehova Nyasaye wacho kuom ruoth mobet e kom duongʼ mar Daudi kod jogo duto modongʼ e dala maduongʼni, jopinyu mane ok odhi kodu e twech;\n","adiera, ma e gima Jehova Nyasaye Maratego wacho: “Anaor ligangla, kech kod masira kuomgi kendo analokgi ka ngʼope maricho ma ok nyal cham.\n","Analawgi gi ligangla, kech kod masira kendo anami gibed joma bwogo gwenge duto manie piny kendo gir kwongʼ kod bwok, gima ok onego mi luor kendo ma jaricho, e dier ogendini duto mane aseriembogie.”\n","Jehova Nyasaye wacho niya, “Nimar pok giwinjo wechena, ma gin weche mane aoronegi kuom jotichna ma jonabi. To kata mana un joma ne oter e twech pok uwinja,” Jehova Nyasaye owacho.\n ","Emomiyo, winjuru wach Jehova Nyasaye, un joma ni e twech duto ma aseriembo koa Jerusalem nyaka Babulon.\n","Ma e gima Jehova Nyasaye Maratego, ma Nyasach Israel, wacho kuom Ahab wuod Kolaya kod Zedekia wuod Maseya, ma koronu miriambo e nyinga: “Anachiwgi ne Nebukadneza ruodh Babulon, kendo enoneg-gi e nyimu ka uneno.\n","Nikech gin, joma ni e twech duto moa Juda man Babulon noti gi kwongʼni kawacho ni: ‘Mad Jehova Nyasaye timnu mana kaka notimone Zedekia kod Ahab, mane ruodh Babulon owangʼo e mach.’\n","Nimar gisetimo gik mamono ei Israel; giseterore gi monde jobathgi kendo e nyinga gisewacho miriambo, mane ok anyisogi mondo giwachi. Angʼeye kendo an janeno kuom wachno,” Jehova Nyasaye owacho.\n ","Nyis Shemaya ja-Nehelam,\n","“Ma e gima Jehova Nyasaye Maratego ma Nyasach Israel, wacho: Ne ioro barupe e nyingi iwuon ne ji duto man Jerusalem, ne Zefania wuod Maseya jadolo, kendo ne jodolo mamoko duto. Ne iwachone Zefania ni,\n","‘Jehova Nyasaye oseyieri jadolo kar Jehoyada mondo ibed jarit od Jehova Nyasaye; omiyo koro ngʼato ma janeko mawuondore ni janabi onego itwe gi nyororo kod chuma molworo ngʼute.\n","Marangʼo pod ok imako Jeremia moa Anathoth, ma ketore ni janabi e dieru?\n","Oseoranwa wachni Babulon: Enobed kinde marabora. Emomiyo geruru udi kendo udagie eigi; pidhuru puothe kendo ucham gigo ma ginyago.’ ”\n ","Zefania jadolo, kata kamano, nosomo baruwani ne Jeremia janabi.\n","Eka wach Jehova Nyasaye nobiro ne Jeremia ni,\n","“Or wachni ne joma ni e twech duto: ‘Ma e gima Jehova Nyasaye wacho kuom Shemaya ja-Nehelam: Nikech Shemaya osekoronu, kata obedo ni ne ok aore, kendo osemiyo uyie gi miriambo,\n","ma e gima Jehova Nyasaye wacho: Adier, anakum Shemaya ja-Nehelam kod gunde. Onge ngʼama nodongʼ kuom joge, kata neno gik mabeyo mabiro timo ne joga, nikech oselando mondo ji ongʼanyna. An Jehova Nyasaye ema awacho kamano.’ ”\n"],["Ma e wach mane obirone Jeremia koa kuom Jehova Nyasaye:\n","“Ma e gima Jehova Nyasaye, Nyasach Israel, wacho: ‘Ndik e kitabu weche duto masewachoni.’\n","Jehova Nyasaye wacho niya, ‘Ndalo biro ma anaduog joga Israel kod Juda koa e twech kendo achokgi e piny mane amiyo kweregi mondo okaw,’ Jehova Nyasaye owacho.”\n ","Magi e weche mane Jehova Nyasaye owacho kuom Israel gi Juda:\n","“Ma e gima Jehova Nyasaye wacho:\n “ ‘Ywak mar luoro winjore,\n en bwok malich, to ok kwe.\n ","Koro lingʼuru mondo uparane:\n Bende dichwo nyalo nywolo nyithindo?\n To kare angʼo momiyo aneno dichwo ka dichwo maratego,\n komako iye ka dhako mamuoch kayo,\n ka luoro omakogi ka joma chiegni tho?\n ","Mano kaka odiechiengʼno nobed malich!\n Onge manochal kode.\n Enobed kinde mag chandruok ne Jakobo,\n to norese.’ ”\n  ","Jehova Nyasaye Maratego wacho niya,\n “ ‘E odiechiengʼno anatur jok manie ngʼutgi,\n kendo anachod nyoroche motwegigo;\n joma welo ok nochak oketgi wasumbini mag-gi kendo.\n ","To kata kamano ginitine Jehova Nyasaye ma Nyasachgi\n kod Daudi ruodhgi,\n ma anamigi.\n  ","“ ‘Omiyo kik iluor, yaye Jakobo jatichna;\n kik ibwogi, yaye Israel,’\n Jehova Nyasaye owacho.\n ‘Adier anaresi kia e piny mabor,\n in kaachiel gi nyikwayi koaye piny motwegie.\n Jakobo nobed gi kwe\n kendo norite maonge ngʼama nomiye luoro.\n ","Anabed kodi kendo anaresi,’\n Jehova Nyasaye wacho.\n ‘Kata obedo ni atieko chuth ogendini\n duto ma akeyou e diergi,\n ok anatieki chuth.\n Anakumu ka angʼadonu bura makare;\n ok anaweu ma ok akumou.’\n ","“Ma e gima Jehova Nyasaye wacho:\n “ ‘Adhola mari ok nyal thiedhi,\n hinyruok mari okalo chango.\n ","Onge ngʼama nyalo chiwo kwayoni kari,\n kendo onge gima nyalo thiedhoni adhola,\n kata manyalo changi.\n ","Joma ne osiepeni duto wigi osewil kodi;\n kendo ok gidewi.\n Asegoyi mana ka jasigu\n kendo kumi mana ka ngʼama kwiny,\n nikech ketho mari duongʼ\n kendo richoni ngʼeny.\n ","Angʼo momiyo iywak kuom adhondi,\n to in-gi rem ma ok thiedhre?\n Asekumou kamano nikech richou ngʼeny,\n kendo nikech timbeu maricho lich.\n  ","“ ‘To jogo duto motiekou notieki;\n wasiku duto noter e twech.\n Jogo momayou nomagi;\n jogo moketonu obadho anaketnegi obadho.\n ","Anamiyi ngima maber\n kendo anathiedh adhondeni,’\n Jehova Nyasaye ema owacho,\n ‘nikech iluongi ni ngʼama owit oko,\n Sayun maonge ngʼama dewo.’\n ","“Ma e gima Jehova Nyasaye wacho:\n “ ‘Anaduog mwandu mag hembe Jakobo\n kendo abed gi ngʼwono e kuondege mag dak;\n dala maduongʼ noger kendo e kuondege mano okethe,\n kendo kar dak ruoth noger e kare malongʼo.\n ","Jogi nodwok erokamano ka giwer\n kendo ka gikok gi mor.\n Anamed kwan mag-gi,\n kendo ok ginidog chien;\n mi anamigi duongʼ,\n kendo ok nokawgi matin.\n ","Nyithindgi nochal kaka e ndalo machon,\n kendo anagur anywolagi motegno,\n mi anakum jogo duto ma thirogi.\n ","Jatendgi nobed achiel kuomgi;\n jatendgi noa e diergi.\n Anakele machiegni kendo enobi machiegni koda,\n nimar en ngʼa manyalo chiwore,\n mondo obed machiegni koda?’ ”\n Jehova Nyasaye ema owacho.\n ","“ ‘Omiyo unubed joga,\n kendo anabed Nyasachu.’ ”\n  ","Neuru, apaka mar Jehova Nyasaye biro mwomore gi mirimbe,\n yamo mafuto malich ka futo e wiye joma timbegi mono.\n ","Mirima mager mar Jehova Nyasaye ok nodog chien\n nyaka one ni ochopo dwaro mar chunye.\n E ndalo ma biro iniwinj tiend wachni.\n"],["Jehova Nyasaye nowacho e kindeno niya, “Anabed Nyasach dhout Israel duto, kendo ginibed joga.”\n ","Ma e gima Jehova Nyasaye wacho:\n “Jogo motony e ligangla noyud ngʼwono e piny motimo ongoro;\n anabi mondo ami Israel yweyo.”\n ","Jehova Nyasaye nofwenyorenwa chon, kawacho niya:\n “Aseherou gihera manyaka chiengʼ;\n aseomou gihera mar ngʼwono.\n ","Anageru kendo to bende enogeru,\n yaye Israel ma nyako ngili.\n Bende unugo nyiduongeu kendo,\n mi udhi oko ma umiel gi ilo.\n ","Bende unupidh mzabibu e gode\n matindo mag Samaria;\n jopur nopidhgi,\n kendo ginibed mamor gi olembegi.\n ","Odiechiengʼ moro nobedie ma jorit noywagi\n e gode matindo mag Efraim niya,\n ‘Biuru wadhi Sayun, ir Jehova Nyasaye ma Nyasachwa.’ ”\n ","Ma e gima Jehova Nyasaye wacho:\n “Wer gi ilo ne Jakobo;\n kog matek ne jotelo madongo mag ogendini.\n Onego pak magu owinjre, kendo uwachi niya,\n ‘Yaye Jehova Nyasaye, res jogi, jo-Israel mane otony.’\n ","Ne, anakelgi ka gia e piny\n man yo nyandwat,\n kendo achokgi ka gia e tungʼ\n piny ka tungʼ piny duto.\n Dhano ma galamoro nodwogi motingʼo muofni\n kod rongʼonde,\n mine ma yach kod mamuoch kayo.\n ","Giniduogi ka giywak;\n gini lem sa ma aduogogi.\n Anatelnegi e bath aore man-gi pi,\n e kuonde mopie ma ok ginichwanyre,\n nikech an wuon Israel,\n kendo Efraim e wuoda makayo.\n  ","“Winjuru wach Jehova Nyasaye,\n yaye ogendini,\n kendo landeuru e kuonde maboyo manie dho nembe:\n ‘Ngʼama nokeyo jo-Israel nochokgi,\n kendo enorit rombe kaka jakwath.’\n ","Nimar Jehova Nyasaye nokony Jakobo\n e lwet wasike,\n kendo enoresgi e lwet jogo matek moloyogi.\n ","Ginibi kendo ginikogi gi ilo\n e kuonde motingʼore gi malo mag Sayun;\n ginibed gi ilo kuom chiwo mabup mar Jehova Nyasaye,\n ma gin cham, divai manyien kod mo,\n nyithi rombe kod dhok.\n Ginichal gi puodho moole pi maber,\n kendo ok ginibed gi kuyo kendo.\n ","Eka jotich ma nyiri nomiel\n kendo bed mamor,\n yawuowi matindo kod joma oti machalre.\n Analok ywakgi obed mor;\n anahogi kendo anamigi ilo kar kuyo.\n ","Anami jodolo gik mathoth mongundho,\n kendo joga nopongʼ,\n gi chiwo mara mabup,” Jehova Nyasaye owacho.\n ","Ma e gima Jehova Nyasaye wacho:\n “Dwol winjore Rama, ka goyo nduru,\n kendo ywak malich,\n Rael ywago nyithinde kendo odagi ni ok nyal hoye,\n nikech gisetho.”\n ","Ma e gima Jehova Nyasaye wacho:\n “Lingʼ iwe ywak kendo ywe pi wangʼi,\n nimar nochuli kuom tichni.\n Giniduogi ka gia e piny wasigu.” Jehova Nyasaye wacho.\n ","Jehova Nyasaye wacho niya,\n “Omiyo nitiere geno kuom ndaloni mabiro.\n Nyithindu nodwogi e pinygi giwegi.\n  ","“Adiera asewinjo ywak Efraim:\n Ne imiya kum ka nyaroya ma lelo,\n kendo osekuma.\n Duoga, kendo anaduogi,\n nikech in Jehova Nyasaye Nyasacha.\n ","Bangʼ kane asebaro, ne akwayo weruok;\n bangʼ kane wach osedonjona, ne agoyo agoga.\n Wiya nokuot kendo ne awinjo lit,\n nikech ne atingʼo wichkuot mar bedona rawera.\n ","Donge Efraim en wuoda makende,\n nyathi ma amor godo?\n Kata obedo ni awuoyoga kuome marach,\n to pod apare. Emomiyo chunya ywage,”\n an-gi kech kuome, Jehova Nyasaye owacho.\n  ","“Keturu ranyisi mag yore;\n keturu gik matayo ji.\n Paruru yore moriere, yorno miluwo.\n Duogi, yaye Israel ma nyako ngili, duogi e dalau.\n ","Nyaka karangʼo ma ibiro bayo,\n yaye nyako maonge adiera?\n Jehova Nyasaye enochwe gima nyien e piny,\n dhako nokwak dichwo.”\n ","Ma e gima Jehova Nyasaye Maratego, ma Nyasach Israel, wacho: “Kagologi gia e twech, joma ni e piny Juda kod dalagi noti gi wechegi kendo ni: ‘Jehova Nyasaye ogwedhu, yaye kar dak maler, yaye got mowal.’\n","Ji nodag kaachiel e kanyakla ei Juda kod miechgi duto, jopur kod jogo mawuotho ka gi kacha gi jambgi.\n","Anami joma ool teko kendo joma chunygi onyosore anajiw.”\n ","Kuom mani ne achiewo kendo ne angʼiyo alworana. To nindo mara nobedona mamit.\n ","Jehova Nyasaye wacho niya, “Ndalo biro ma anapidhe od Israel kod od Juda gi koth ji kod mar le.\n","Mana kaka ne angʼiyogi mondo apudhgi kendo kethogi, mondo awitgi oko ka atiekogi kendo kelonegi chandruok, anaritgi mondo agergi kendo pidhogi,” Jehova Nyasaye owacho.\n","“E ndalono ji ok nochak owach kendo niya,\n “ ‘Wuone osechamo olembe ma wach-wach,\n to leke nyithindo ema tho.’\n ","Makmana, ngʼato ka ngʼato notho nikech richone owuon; ngʼato angʼata mochano olemo ma wach-wach, lake owuon ema notho.”\n ","Jehova Nyasaye wacho niya, “Kinde biro ma anatim\n singruok manyien gi dhood jo-Israel kod dhood jo-Juda.\n ","Singruokno ok nochal gi mano\n mane atimo gi kweregi,\n kane amako lwetgi\n mi atelonegi kagologi e piny Misri,\n nikech negiketho singruokna,\n kata obedo nine an chworgi,”\n Jehova Nyasaye ema owacho.\n ","“Ma e singruok ma anatim\n gi dhood jo-Israel bangʼ ndalogo,” Jehova Nyasaye owacho.\n “Abiro keto chikena e pachgi\n kendo ndikogi e chunygi.\n Anabed Nyasachgi\n kendo ginibed joga.\n ","Koro ngʼato ok nochak opuonj jabathe,\n kata nyawadgi kowacho ni,\n ‘Ngʼe Jehova Nyasaye,’ nikech giduto giningʼeya,\n kochakore ngʼat matinie moloyo nyaka ngʼat maduongʼie moloyo,”\n Jehova Nyasaye owacho.\n “Nimar anawenegi timbegi maricho\n kendo ok anachak apar richogi kendo.”\n ","Ma e gima Jehova Nyasaye wacho,\n ngʼatno mayiero chiengʼ\n mondo orieny godiechiengʼ,\n machiko dwe gi sulwe\n mondo orieny gotieno,\n mamiyo apaka mag nam\n ruto, Jehova Nyasaye Maratego e nyinge:\n ","Jehova Nyasaye wacho niya,\n “Mana ka chikegi olal e wangʼa,\n e kaka nyikwa Israel nowe bedo oganda e nyima.”\n ","Ma e gima Jehova Nyasaye wacho:\n “Kane ni polo malo inyalo pim\n kendo mise mar piny inyalo many,\n eka anakwed nyikwa Israel\n nikech gigo duto magisetimo,”\n Jehova Nyasaye wacho.\n ","Jehova Nyasaye wacho niya, “Kinde biro, ma dala maduongʼ ibiro gerona kendo, kochakore Kar Ngʼicho Motingʼore gi Malo mar Hananel nyaka e Dhoranga Kona.\n","Tond pimo norie kochakore kanyo tir nyaka e got matin mar Gareb bangʼe ogomo kochiko Goa.\n","Holono duto mopongʼ gi ringre joma otho kendo kama ipuke buru, kod kuonde duto mokuny duto, nodhi e Holo mar Kidron man yo wuok chiengʼ mochopo nyaka e kona ma Dhoranga Faras, nobed maler ne Jehova Nyasaye. Dala maduongʼni ok nomuki kata kethi.”\n"],["Ma e wach mane obirone Jeremia koa kuom Jehova Nyasaye e higa mar apar mar Zedekia ruodh Juda, ma ne en higa mar apar gaboro mar Nebukadneza.\n","Jolwenj ruodh Babulon ne monjo Jerusalem, kendo Jeremia janabi ne otwe e agola moriti e kar dak mar ruodh Juda.\n ","Koro Zedekia ruodh Juda nokete e twech kanyo, kawacho niya, “Angʼo momiyo ikoro wach kamano? Ka iwacho ni, ‘Ma e gima Jehova Nyasaye owacho: Achiegni chiwo dala maduongʼni ne ruodh Babulon, kendo enoloye.\n","Zedekia ruodh Juda ok notony e lwet jo-Babulon to enochiwe ne ruodh Babulon, kendo enowuo kode wangʼ gi wangʼ mi enonene gi wengene owuon.\n","Noter Zedekia Babulon, kama enosikie nyaka atimne gima adwaro, Jehova Nyasaye owacho. Ka ukedo gi jo-Babulon, to ok unulogi.’ ”\n ","Jeremia nowacho niya, “Wach Jehova Nyasaye nobirona:\n","Hanamel wuod Shalum ma wuod owadgi wuonu nobi iri kendo nowach ni, ‘Ngʼiew lopa man Anathoth, nikech kaka watna machiegni koda en ratiro mari kendo tiji mondo ingʼiewe.’\n ","“Eka, mana kaka Jehova Nyasaye nosewacho, omera Hanamel nobiro ira e agola mar jarito kendo owacho ni, ‘Ngʼiew puotha man Anathoth kama Benjamin orito. Nikech en ratiro mari mondo ingʼiewe kendo ikawe, ngʼiewe ne in owuon.’\n “Ne angʼeyo ni ma ne en wach Jehova Nyasaye;\n","omiyo ne angʼiewo puodho man Anathoth kuom wuod owadgi wuonwa Hanamel kendo apimone shekel apar gabiriyo mar fedha.\n","Ne aketo seyi kendo agoyo amuri, ka joneno obedo, kendo apimo fedha e ratil.\n","Ne akawo barup ngʼiepo, mano mogoye amuri momwon motingʼo singruok kod chike mag ngʼiewo lowo, to gi mano ma ok omuon\n","kendo ne achiwo baruwani ne Baruk wuod Neria, wuod Maseya, e nyim omera Hanamel kod joneno mane ogo seyi e barup winjruok kod jo-Yahudi mane obet e agola mar jarito.\n ","“E nyimgi ne amiyo Baruk puonjgi:\n","‘Ma e gima Jehova Nyasaye Maratego, ma Nyasach Israel, wacho: Kaw barupegi, mago momwon kod ma ok omuon, kendo iketgi e agulu mar lowo mondo omi gibed amingʼa.\n","Nimar ma e gima Jehova Nyasaye Maratego, ma Nyasach Israel, wacho: Udi, puothe kod puothe mzabibu bende ibiro chak ngʼiew e pinyni.’\n ","“Bangʼ kane asechiwo barup ngʼiepo ne Baruk wuod Neria, ne alamo Jehova Nyasaye kama:\n ","“Yaye, Jehova Nyasaye Manyalo Gik Moko Duto, isechweyo polo gi piny kuom tekoni maduongʼ kod badi malach. Onge gima tekni.\n","Inyiso herani ne ji alufu to ikelo kum mar wuone ni nyithindgi. Yaye Nyasaye maduongʼ kendo maratego, ma nyinge en Jehova Nyasaye Maratego,\n","chenro magi dongo kendo timbegi lich. Wengeni oyawore ne yore duto mag ji; imiyo ngʼato mich kaluwore gi kite, kendo mowinjore gi timbene.\n","Ne itimo ranyisi kod honni e piny Misri kendo isiko kodgi nyaka kawuono, ei Israel kendo e dier ji duto, kendo pod in ngʼat marahuma nyaka chil kawuono.\n","Ne igolo jogi Israel oa Misri gi ranyisi kod honni, gi lweti maratego kod badi moyarore kod bwok malich.\n","Ne imiyogi pinyni mane isesingone kweregi, piny mopongʼ gi chak kod mor kich.\n","Negibiro kendo gikawo pinyno, to ne ok gilwori kata luwo chikeni; ne ok gitimo gik mane ichikogi mondo gitim. Omiyo ne ikelo kuomgi masichegi duto.\n ","“Ne kaka oger pidhe madongo but dala maduongʼ mondo gimonje kendo gikawe. Nikech ligangla, kech kod masiche, dala maduongʼ nochiwne jo-Babulon ma monje. Gima ne iwacho osetimore kaka koro inene.\n","To kata obedo ni dala maduongʼ enochiw ne jo-Babulon, in, yaye Jehova Nyasaye Manyalo Gik Moko Duto, wachona ni, ‘Ngʼiew puodhoni gi fedha kendo ngʼiepone mondo obed gi joneno.’ ”\n ","Eka wach Jehova Nyasaye nobiro ne Jeremia:\n","“An Jehova Nyasaye, Nyasach ogendini duto. Bende nitiere gima tekna?\n","Emomiyo, ma e gima Jehova Nyasaye wacho: Achiegni chiwo dala maduongʼni ne jo-Babulon kendo ne Nebukadneza ruodh Babulon, ma biro monje kendo kawe.\n","Jo-Babulon mamonjo dala maduongʼni nodonji kendo ginimok kuome mach; giniwangʼe pep, kaachiel gi udi kamane ji owangʼoe iya kuom wangʼo ubani ewi tedni ne Baal kendo kuom chiwo misango miolo piny ne nyiseche manono.\n ","“Jo-Israel gi jo-Juda pok otimo gimoro makmana timbe mamono e nyim wangʼa chakre tin-gi; adiera, jo-Israel pok otimo gimoro makmana chwanya gi gik ma lwetgi oloso, Jehova Nyasaye wacho.\n","Kochakore odiechiengʼ mane ogere nyaka sani, dala maduongʼni osemedo wangʼo iya kendo miya mirima ma chuna ni nyaka agole e nyim wangʼa.\n","Jo-Israel gi jo-Juda osechwanya gi timbegi duto mamono magisetimo, gin ruodhi mag-gi kod jotelo, jodolo kod jonabi mag-gi, joma chwo mag Juda kod Jerusalem.\n","Negilokona ngʼegi ma ok wengegi; kata obedo ni apuonjogi kendo amedo puonjogi, ne ok ginyal chiko itgi kata luwo puonjna.\n","Negiketo nyisechegi manono e ot ma Nyinga nitiere kendo ginjawe.\n","Negigero kuonde motingʼore gi malo ne Baal e Holo mar Ben Hinom mondo gitim misango gi yawuotgi kod nyigi ne Molek, kata kamano ne ok amiyogi chik mar timo kamano, kata mano ne onge e pacha niginyalo timo gima mono kamano kendo gimi Juda tim richo.\n ","“Iwuoyo kuom dala maduongʼni ni, ‘Gi ligangla, kech kod masiche enochiwe ne ruodh Babulon.’ To ma e gima Jehova Nyasaye, Nyasach Israel, wacho:\n","Adiera anachokgi duto gia e pinje duto kamane ariembogie gi ich wangʼ kod mirimba mager; anadwog-gi kae kendo awegi gidag gi kwe.\n","Ginibed joga, kendo anabed Nyasachgi.\n","Anami gibed gi chuny achiel kod tim achiel, mondo omi giluora manokel negiber kod nyithindgi manobi bangʼ-gi.\n","Analos singruok manyaka chiengʼ kodgi: Ok anawe timonegi maber, kendo anamigi giluora, mondo omi kik gilokre giweya.\n","Anabed gi mor kuom timonegi maber kendo adiera anaketgi e pinyni gi chunya duto kod parona duto.\n ","“Ma e gima Jehova Nyasaye wacho: Kaka asekelo masiche malich kama ne jogi, omiyo koro anamigi mwandu mane asingonegi.\n","Ka puothe mangʼeny osengʼiew e pinyni ma uwacho ni, ‘En kama ninono, maonge ji kata le, nimar osechiwe ne jo-Babulon.’\n","Puothe nongʼiew gi fedha, kendo barupe lowo nogoye sei kendo nogosingo kendo nobedgi joneno e gwengʼ Benjamin, e mier molworo Jerusalem, e mier mag Juda kendo e mier manie piny mantiere got matin, mar tiend gode ma yo podho chiengʼ kendo e Negev, nikech anadwog-gi ka gia e twech, Jehova Nyasaye wacho.”\n"],["Kane pod Jeremia oketi e agola kamane irite, wach Jehova Nyasaye nobirone mar ariyo ni:\n","“Ma e gima Jehova Nyasaye wacho, en ema nochweyo piny, Jehova Nyasaye mane olose kendo oketo mise mare, Jehova Nyasaye e nyinge:\n","‘Bi ira, kendo anaduoki, kendo ananyisi gik madongo ma ok ingʼeyo.’\n","Nimar ma e gima Jehova Nyasaye, Nyasach Israel, wacho kuom ute manie dala maduongʼni kod kuonde dak mar ruodh Juda ma osemuki mondo tigo kaka pidhe kod ligangla\n","kuom kedo gi jo-Babulon: ‘Ginipongʼ-gi gi ringre joma otho mabiro nego gi ich wangʼ mara kod mirimba. Anapand wangʼa ne dala maduongʼni nikech timbegi duto mamono.\n ","“ ‘Kata kamano, anamigi ngima kendo chang; anachang joga kendo anami gibed gi mor kuom kwe mathoth kod rit mogundho.\n","Anaduog Juda kod Israel koa e twech kendo analosgi gibed kaka ne gin chon.\n","Anapwodhgi kuom richo magisetimona kendo anawenegi richogi duto mag ngʼanyona.\n","Eka dala maduongʼni nomi abed gihuma, ilo, pak kod luor e nyim ogendini duto manie piny mawinjo gik moko duto mabeyo masetimone; kendo ginibed gi luoro mi ginitetni kuom gweth mogundho kod kwe masechiwone.’ \n ","“Ma e gima Jehova Nyasaye wacho: ‘Uwuoyo kuom dala maduongʼni niya, “Osedongʼ nono chuth, maonge ji kata jamni modakie.” Kata obedo ni mier mag Juda kod yore mag Jerusalem odongʼ nono kamano, maonge ji kata jamni modakie, to ubiro chako winjo,\n","mor gi ilo kuondego, dwond miaha kod wuon kisera, kod dwond jogo makelo chiwo mar goyo erokamano ne od Jehova Nyasaye. Negiwacho niya,\n “ ‘ “Goneuru Jehova Nyasaye Maratego erokamano,\n nimar Jehova Nyasaye ber;\n herane osiko nyaka chiengʼ.”\n Nimar anaduog gweth ne piny mane gin-go chon,’ Jehova Nyasaye owacho.\n ","“Ma e gima Jehova Nyasaye Maratego wacho: ‘Ka eri, mamono kendo maonge ji kata le, tiende ni e dalane duto nobedi kar kwath ma jokwath kwayoe rombegi.\n","E dala manie piny gode, mago mantie e tie gode man yo podho chiengʼ kod mago man Negev, mantiere e gwenge mag Benjamin, e mier molworo Jerusalem kod dala mag Juda, rombe nokal kendo e lwet ngʼatno ma kwanogi,’ Jehova Nyasaye owacho.\n ","“ ‘Ndalo biro ma abiro chopo singruokna mar ngʼwono mane aloso gi od Israel kod gi od Juda,’ Jehova Nyasaye ema owacho.\n ","“ ‘E ndalogo kendo e kindeno\n anami Bad Yath makare owuog e koth Daudi;\n enotim gima ratiro kendo nikare e piny.\n ","E ndalogo Juda noresi\n kendo Jerusalem nodag gi kwe.\n Ma e nying ma ibiro luongego:\n Jehova Nyasaye mamiyo wabedo jo-ratiro.’\n ","Nimar ma e gima Jehova Nyasaye wacho: ‘Daudi ok nobed maonge gi ngʼato manobedi e kom duongʼ mar od Israel,\n","kata jodolo, ma jo-Lawi, bende ok nobed maonge gi ngʼato machungʼ e nyima seche duto mar chiwo misengini miwangʼo pep, ka giwangʼo misengini mag cham kendo chiwo misengini.’ ”\n ","Wach Jehova Nyasaye nobiro ne Jeremia:\n","“Ma e gima Jehova Nyasaye wacho: ‘Ka inyalo ketho singruokna modiechiengʼ kod singruokna motieno, mondo omi odiechiengʼ kod otieno kik bi e sechegi mowinjore,\n","bangʼe singruokna gi Daudi jatichna kod singruokna gi jo-Lawi ma gin jodolo ma yalo e nyima inyalo kethi to Daudi ok nobed gi nyakware manobed gi loch e kom duongʼ mare.\n","Anami nyikwa Daudi jatichna kod jo-Lawi ma yalo e nyima bed mangʼeny mokalo akwana ka sulwe manie kor polo kendo ma ok nyal pim ka kwoyo manie dho nam.’ ”\n ","Wach Jehova Nyasaye nobiro ne Jeremia:\n","“Bende isefwenyo ni jogi wachoni ni, ‘Jehova Nyasaye osekwedo dhoudi ariyo mane oyiero’? Omiyo gijaro joga kendo ok gikawo joga ka oganda achiel.\n","Ma e gima Jehova Nyasaye wacho: ‘Ka dipo ni pod ok aketo singruokna godiechiengʼ gi otieno kod chike mogurore mar polo kod piny,\n","eka anakwed nyikwa Jakobo kod Daudi jatichna kendo ok anayier achiel kuom yawuote mondo obed jatelo ewi nyikwa Ibrahim, Isaka kod Jakobo. Nimar anaduognegi mwandugi mi anangʼwon-negi.’ ”\n"],["Ka Nebukadneza ruodh Babulon kod jolweny mage duto gi pinjeruodhi duto gi ji duto mane ni e gwengʼ mane orito ne kedo gi Jerusalem kod dala mane olwore duto, wachni nobiro ne Jeremia koa ir Jehova Nyasaye:\n","“Ma e gima Jehova Nyasaye, Nyasach Israel, wacho: Dhi ir Zedekia ruodh Juda kendo inyise kama, ‘Ma e gima Jehova Nyasaye wacho: Achiegni chiwo dala maduongʼni ne ruodh Babulon, kendo enowangʼe pep.\n","Ok initony ngangʼ e wachni to adiera enomaki kendo nochiwi ne en. Inine ruodh Babulon gi wengeni iwuon, kendo enowuo kodi wangʼ gi wangʼ kendo inidhi Babulon.\n ","“ ‘Kata kamano winj singruok mar Jehova Nyasaye, yaye Zedekia ruodh Juda. Ma e gima Jehova Nyasaye wacho kuomi: Ok enonegi gi ligangla;\n","initho gi kwe. Kaka ji noloso mach mar liel mar miyo wuonu luor; ruodhi machon mane otelo nyimi, mondo omi gilos mach mar miyi luor kendo mar ywak, “Aa, yaye jatelo!” An awuon aketo singoni, Jehova Nyasaye owacho.’ ”\n ","Eka Jeremia janabi nonyiso Zedekia ruodh Juda gigo duto e Jerusalem,\n","sa mane jolweny mar ruodh Babulon ne kedo gi Jerusalem kod mier madongo mamoko mag Juda mane pod odongʼ, ma gin Lakish kod Azeka. Magi kende e mier madongo mochiel motegno gohinga mane odongʼ e Juda.\n ","Wach Jehova Nyasaye nobiro ne Jeremia bangʼ ka Zedekia noloso winjruok gi ji duto man Jerusalem mondo oland ni wasumbini owe thuolo.\n","Ngʼato ka ngʼato ne onego we misumbane ma ja-Hibrania, madichwo kod ma dhako; onge ngʼama ne dongʼ gi ja-Yahudi wadgi e twech.\n","Omiyo jotelo duto kod ji mane odonjo e winjruokni noyie ni giniwe thuolo wasumbini mag-gi machwo kod mamon kendo ok ginibed e twech kendo. Ne giyie, kendo ne giwegi thuolo.\n","To bangʼe negiloko pachgi mi gikawo kendo wasumbinigi mane giseweyo thuolo mi giketogi gibedo wasumbini kendo.\n ","Eka wach Jehova Nyasaye nobiro ne Jeremia kama:\n","“Ma e gima Jehova Nyasaye, Nyasach Israel, wacho: Ne aketo winjruok gi kwereu mane agologi gia Misri, e piny mar bedo misumba. Ne awacho ni,\n","‘E higa mar abiriyo ka higa mar abiriyo ngʼato ka ngʼato kuomu nyaka we ja-Hibrania wadgi thuolo ma osebedo katiyone. Bangʼ ka osetiyone kuom higni auchiel, nyaka iweye thuolo.’ Wuoneu, kata kamano, ne ok owinja kata luoro chikna.\n","Kinde mosekadho machiegni, ne ikwayo weruok kendo ne itimo gima nikare e nyim wangʼa: Un duto ne uyie weyo oweteu thuolo. Bende ne utimo singruok e nyima e ot motingʼo Nyinga.\n","To koro uselokoru kendo usedwanyo nyinga; uduto usekawo wasumbini machwo kod mamon mane useweyo thuolo mondo gidhi kama gidwaro. Usechunogi mondo gibed wasumbini magu kendo.\n ","“Emomiyo, ma e gima Jehova Nyasaye wacho: Pod ok uluora; pod ok uyie weyo oweteu thuolo. Omiyo koro awacho mondo owenu thuolo mondo onegu gi ligangla, masiche kod kech. Anami ogendini manie piny duto bedo gibuok ka ginenou.\n","Chwo duto ma oseketho winjruokna kendo pod ok ochopo winjruok mane giloso e nyima, nakawgi ka nyaroya mane gingʼado nyadiriyo kendo giwuotho e kind lemogo.\n","Jotend Juda gi Jerusalem, jotelo mag agola, jodolo kod ji duto mag pinyni mane owuotho e kind lemo ariyogo,\n","anachiwgi ne wasikgi madwaro ngimagi. Ringregi motho nobed chiemb winy mafuyo e kor polo kod le manie piny.\n ","“Anachiw Zedekia ruodh Juda kod jotende ne wasike madwaro ngimagi, ne jolwenj ruodh Babulon, mosengʼanyo oa kuomu.\n","Anachiw chik, Jehova Nyasaye wacho, kendo anadwog-gi e dala maduongʼni. Giniked kode, ginikawe kendo giwangʼe pep. Kendo anaketh dala mag Juda mondo kik ngʼato angʼata dag kanyo.”\n"],["Ma e wach mane obirone Jeremia koa ir Jehova Nyasaye e kinde loch Jehoyakim wuod Josia ma ruodh Juda:\n","“Dhiyo ir anywola mar Rekab kendo igwelgi mondo gibi e achiel kuom agola mar od Jehova Nyasaye kendo imigi divai gimadhi.”\n ","Omiyo ne adhi mondo aom Jazania wuod Jeremia, ma wuod Habazinia gi owetene kod yawuote duto, anywola duto mag joka Rekab.\n","Ne akelogi e od Jehova Nyasaye, e agola mar yawuot Hanan wuod Igdalia ngʼat Nyasaye. Ne entiere machiegni gi agola mar jotelo, mane okalo mano mar Maseya wuod Shalum ma jarit dhood hekalu.\n","Eka ne apango bakunde mopongʼ gi divai kod kikombe moko e nyim chwo mag anywola mag Rekab kendo awachonegi niya, “Madhuru divai.”\n ","To negidwoko niya, “Ok wamadh divai, nikech kwarwa Jehonadab wuod Rekab nomiyowa chikni: ‘Un kata nyikwau ok onego madh divai.\n","Bende kik uger udi, kata komo kodhi kata pidho mzabibu; gigi ok onego ubed godo, to nyaka udag e hembe. Eka unudag kinde marabora e piny kama unie jokwath.’\n","Waserito gik moko duto mane kwarwa Jehonadab wuod Rekab ochikowa. Wan kod mondewa kata yawuotwa gi nyiwa pod ok omadho divai,\n","kata gero udi mondo wadagie kata bedo gi puothe mzabibu, kod puothe mag cham.\n","Wasedak e hembe kendo waserito gimoro amora ma kwarwa Jehonadab nochikowa.\n","To Nebukadneza ruodh Babulon nomonjo pinyni, ne wawacho ni, ‘Biuru, nyaka wadhi Jerusalem wapondne jolweny mag Babulon kod mag jo-Aram kapok gimakowa.’ Omiyo ne wadongʼ Jerusalem.”\n ","Eka wach Jehova Nyasaye nobiro ne Jeremia, kawacho niya:\n","“Ma e gima Jehova Nyasaye Maratego, ma Nyasach Israel, wacho: Dhiyo kendo inyis chwo ma Juda kod jo-Jerusalem ni, ‘Donge unyalo puonjoru kuom ma mi urit wechena?’ Jehova Nyasaye owacho.\n","‘Jehonadab wuod Rekab nochiwo chik ne yawuote ni kik madh divai kendo chikni oseriti. Nyaka kawuononi pod ok gimadho divai, nikech girito chik kwargi. To asewuoyo kinde ka kinde, to kata kamano pod ok umiya luor.\n","Pile ka pile ne aoro jotijena ma jonabi duto iru. Negiwacho niya, “Uduto nyaka uwe yoreu mamono kendo ulok timbeu; kik ulu bangʼ nyiseche manono mondo utinegi. Eka udag e piny ma asemiyou kod wuoneu.” To pod ok uchiko itu kata winja.\n","Nyikwa Jehonadab wuod Rekab oserito chike mane kweregi omiyogi, to jogi pod ok omiya luor.’\n ","“Emomiyo, ma e gima Jehova Nyasaye Maratego, ma Nyasach Israel, wacho: ‘Winjuru! Anakel kuom Juda kod ji duto modak Jerusalem kit masira moro amora mahero. Ne awuoyo kodgi, to ne ok giwinja; ne aluongogi, to ne ok gidwoka.’ ”\n ","Eka Jeremia nonyiso anywola mar joka Rekab niya, “Ma e gima Jehova Nyasaye Maratego, ma Nyasach Israel, wacho: ‘Userito chik mar kwaru Jehonadab kendo useluwo puonjne duto kendo usetimo gik moko duto mane ochikou.’\n","Emomiyo, ma e gima Jehova Nyasaye Maratego, ma Nyasach Israel, wacho: ‘Jehonadab wuod Rekab ok nobed maonge gi ngʼama tiyone.’ ”\n"],["E higa mar angʼwen mar Jehoyakim wuod Josia ruodh Juda, wachni nobiro ne Jeremia koa ir Jehova Nyasaye:\n","“Kaw kitabu kendo indikie weche duto ma asewacho kuom Israel gi Juda kod ogendini mamoko duto kochakore kinde mane achako wuoyo kodi e ndalo loch Josia nyaka sani.\n","Sa moro ka jo-Juda owinjo kuom masichegi ma achano mar kelo kuomgi, to giduto ginilokre giwe yoregi mamono; eka anawenegi timbegi mamono kod richo mag-gi.”\n ","Omiyo Jeremia noluongo Baruk wuod Neria, kendo Jeremia ne wachone to ondiko weche duto mane Jehova Nyasaye osewachone, Baruk nondikogi e kitabu.\n","Eka Jeremia nokone Baruk niya, “An otama; ok anyal dhi e hekalu mar Jehova Nyasaye.\n","Omiyo in dhi e od Jehova Nyasaye chiengʼ lamo gi tweyo chiemo kendo isomne ji koa e kitabuni weche Jehova Nyasaye mane indiko sa mane awachoni to indiko. Somnegi ne jo-Juda duto ma biro koa e miechgi.\n","Sa moro ginikel kwayogi e nyim Jehova Nyasaye, kendo giduto gilokre giwe yoregi mamono, nimar ich wangʼ gi mirima mikelone jogi gi Jehova Nyasaye duongʼ.”\n ","Baruk wuod Neria notimo gik moko duto mane Jeremia janabi onyise mondo otim; e hekalu mar Jehova Nyasaye nosomo weche Jehova Nyasaye koa e kitabu.\n","E dwe mar ochiko e higa mar abich mar loch Jehoyakim wuod Josia ruodh Juda, kinde mar tweyo e nyim Jehova Nyasaye nolandne ji duto manie Jerusalem kod jogo mane obiro koa e dala mag Juda.\n","Kochakore e agola mar Gemaria wuod Shafan ma jagoro, mane nitiere e laru man malo e kar donjo mar Dhorangach Manyien mar hekalu, Baruk nosomone ji duto e hekalu mar Jehova Nyasaye weche Jeremia koa e kitabu.\n ","Ka Mikaya wuod Gemaria, ma wuod Shafan, nowinjo weche duto mag Jehova Nyasaye moa e kitabu,\n","nodhi e agola mar jagoro mane ni e kar dak ruoth, kama ne jotelo nobetie: Elishama ma jagoro, Delaya wuod Shemaya, Elnathan wuod Akbor, Gemaria wuod Shafan, Zedekia wuod Hanania, kod jotelo mamoko duto.\n","Bangʼ ka Mikaya ne osenyisogi gik moko duto mane osewinjo ka Baruk somo ne ji koa e kitabu,\n","jotelogi duto nooro Jehudi wuod Nethania, ma wuod Shelemia, wuod Kushi, mondo owach ne Baruk niya, “Kel kitabu ma isesomone ji kendo ibi.” Omiyo Baruk wuod Neria nodhi irgi gi kitabuno e lwete.\n","Negiwachone, “Bed piny, kiyie, kendo isomnwago.”\n Omiyo Baruk nosomonegi.\n","Kane gi winjo wechegi duto, ne gingʼiyore giwegi ka giluor kendo giwachone Baruk niya, “Nyaka wanyis wechegi duto ne ruoth.”\n","Eka negipenjo Baruk niya, “Nyiswane, ere kaka ne indiko gigi duto? Jeremia ema nosomoni eka indikogi koso?”\n ","Baruk nodwoko niya, “En kamano, nowachona wechegi duto to nandikogi, kendo ne andiko gi wino e kitabu.”\n ","Eka jotelogo nonyiso Baruk, “In kaachiel gi Jeremia, dhiuru kendo upondi. Kik uwe ngʼato ngʼe kuma untie.”\n ","Bangʼ kane giseketo kitabu ei od Elishama jagoro, negidhi ir ruoth e laru kendo giwachone gimoro amora.\n","Ruoth nooro Jehudi mondo okel kitabuno, kendo Jehudi nokele koa kode ei od Elishama jagoro kendo nosomene ruoth kod jotelo duto kochungʼ e bathe.\n","Ne en dwe mar ochiko kendo ruoth nobet ei ot mar oyo mach e kinde mar chwiri.\n","Ka Jehudi nosesomo laini adek kata angʼwen mar kitabuno, ruoth nongʼadogi gi pala mabith kendo owitogi e kar hoyo mach, nyaka kitabuno duto nowangʼ e mach.\n","Ruoth gi jogo duto mane en godo mane owinjo wechegi ne ok obedo gi luoro moro, kata lepgi ne ok giyiecho.\n","Kata obedo ni Elnathan, Delaya kod Gemaria nokwero ruoth mondo kik wangʼ kitabuno, to ne ok onyal winjogi.\n","Makmana, ruoth nomiyo Jeramel, ma wuod ruoth, Seraya wuod Azriel gi Shelemia wuod Abdil chik, mondo omak Baruk jandiko kod Jeremia janabi. To Jehova Nyasaye nosepandogi.\n ","Bangʼ ka ruoth nosewangʼo kitabu mane otingʼo gik mane Baruk ondiko ka Jeremia somone, wach Jehova Nyasaye nobiro ne Jeremia:\n","“Kaw kitabu machielo kendo indikie weche duto mane ni e kitabu mokwongo-cha, mane Jehoyakim ruodh Juda owangʼo.\n","Bende nyis Jehoyakim ruodh Juda ni, ‘Ma e gima Jehova Nyasaye wacho: Ne iwangʼo kitabucha kendo iwacho niya, “Angʼo momiyo ne indiko kuome ni ruodh Babulon enobi kendo keth pinyni kendo ogol ji kaachiel gi le kuome?”\n","Emomiyo, ma e gima Jehova Nyasaye wacho kuom Jehoyakim ruodh Juda: Ok nobed gi ngʼama bedo e kom duongʼ Daudi; ringre nowit oko kendo nomo oko ne liet mar odiechiengʼ kendo ne thoo mar otieno.\n","Anakume gi nyithinde kod jogo marite nikech timbegi maricho; anakel kuomgi kod jogo modak Jerusalem gi jo-Juda kit masira moro amora mane asechanonegi, nikech gitamore winja.’ ”\n ","Omiyo Jeremia nokawo kitabu machielo kendo omiye Baruk wuod Neria jandik muma, kendo kaka Jeremia ne ohulo, Baruk nondiko e kitabuno weche duto mar kitabu mane Jehoyakim ruodh Juda nosewangʼo e mach kendo weche mangʼeny machalre nomed kuomgi.\n"],["Zedekia wuod Josia noket ruodh juda gi Nebukadneza ruodh Babulon; nobedo gi loch kar Jehoyakin wuod Jehoyakim.\n","En kata jorit mage kata jopinyno ne ok owinjo weche mane Jehova Nyasaye owacho kokalo kuom janabi Jeremia.\n ","Ruoth Zedekia, kata kamano, nooro Jehukal wuod Shelemia gi jadolo Zefania wuod Maseya ir janabi Jeremia gi wachni: “Kiyie to lamnwa Jehova Nyasaye ma Nyasachwa.”\n ","Koro Jeremia ne nigi thuolo mondo obi kendo odhi e dier ji, nimar ne pod ok okete e od twech.\n","Jolwenj Farao ne osewuok oa Misri, kendo ka jo-Babulon mane gero pidhe kolworo Jerusalem nowinjo wach mar biro margi, ne gidar gia Jerusalem.\n ","Eka wach Jehova Nyasaye nobiro ne janabi Jeremia niya:\n","“Ma e gima Jehova Nyasaye, ma Nyasach Israel, wacho: Nyis ruodh Juda, mane oorou mondo unona ni, ‘Jolwenj Farao, mosewuok mondo okonyu, biro dok e pinygi giwegi, Misri.\n","Eka jo-Babulon nodwogi kendo ginimonj dala maduongʼni; ginikawe kendo wangʼe pep.’\n ","“Ma e gima Jehova Nyasaye wacho: Kik uwuondru uwegi, kuparo ni, ‘Jo-Babulon gadiera biro weyowa.’ Ok giniweu ngangʼ!\n","Kata ka bed ni ne unyalo loyo jolwenj Babulon duto ma biro monjou kendo chwo mohiny kende ema odongʼ e hembegi, giniwuogi oko kendo giwangʼ dala maduongʼni.”\n ","Bangʼ ka jolwenj Babulon nose aa Jerusalem nikech jolwenj Farao,\n","Jeremia nochako wuok e dala maduongʼ mondo odhi e gwengʼ Benjamin mondo oyud pokne e dier joma ni kanyo.\n","To kane ochopo e Dhoranga Benjamin, jatend jorito, ma nyinge en Irija wuod Shelemia, ma wuod Hanania, nomake kendo owacho niya, “Nenore ni iweyowa idokne jo-Babulon!”\n ","“Mano ok adiera!” Jeremia nowachone. “Ok aringi adogne jo-Babulon.” To Irija ne ok nyal winje; kuom mano, nomako Jeremia kendo okele ir jotelo.\n","Igi nowangʼ gi Jeremia kendo negikete ogoye kendo otweye e od Jonathan ma jagoro, mane giloso obedo od twech.\n ","Jeremia noketi e od twech manie bwo ot, kama ne obetie kuom kinde marabora.\n","Eka Ruoth Zedekia nooro mondo okele e kar dak ruoth, kama ne openje akwala niya, “Bende nitiere wach moa kuom Jehova Nyasaye?”\n Jeremia nodwoko ni, “Nitiere, nikech nochiwi ni ruodh Babulon.”\n ","Eka Jeremia nowachone Ruoth Zedekia niya, “En ketho mane ma asetimoni kata ne jotendi kata ne jogi, momiyo iketa e od twech?\n","To koro ere jonabi mane okoroni ni, ‘Ruodh jo-Babulon ok nomonj pinyu kata in?’\n","To koro, ruodha, yie iwinja. We akel kwayona e nyimi: Kik idwoka e od Jonathan ma jagoro, ka ok kamano to abiro tho kanyo.”\n ","Eka Ruoth Zedekia nochiwo chik mondo Jeremia oket e laru jarito kendo miye makati koa e yore mag jolos makati odiechiengʼ ka odiechiengʼ, nyaka makati duto man e dala maduongʼno norumo.\n"],["Shefatia wuod Matan, Gedalia wuod Pashur, Jehukal wuod Shelemia, kod Pashur wuod Malkija nowinjo gima Jeremia ne nyiso ji duto sa mane owacho ni,\n","“Ma e gima Jehova Nyasaye wacho: ‘Ngʼato angʼata modak e dala maduongʼni noneg gi ligangla, kech kata masira, to ngʼato angʼata manodhi ir jo-Babulon nobed mangima. Notony gi ngimane; mi nobed mangima.’\n","Kendo ma e gima Jehova Nyasaye wacho: ‘Dala maduongʼni nyaka chiwne jolweny mar ruodh Babulon ma nokawe.’ ”\n ","Eka jotelo nowachone ruoth niya, “Ngʼatni onego negi. Onyoso chuny jolweny modongʼ e dala maduongʼ ni, kaachiel gi ji duto, gi gigo mowachonegi. Ngʼatni ok dwar dhi maber mar jogi to mana kethruokgi.”\n ","Ruoth Zedekia nowacho niya, “En e lwetu. Onge gima ruoth nyalo timo mondo okwed wachu.”\n ","Omiyo negikawo Jeremia ma giketo e bur mar Malkija, wuod ruoth, mane nitiere e laru mar jarito. Ne giloro Jeremia gi tonde ei burno; ne onge pi e iye, chwodho ema ne nitie, kendo Jeremia nonimo ei chwodho.\n ","To Ebed-Melek, ja-Kush, ma jatelo e kar dak ruoth, nowinjo nine giseketo Jeremia ei bur. Ka ruoth ne obet e Dhoranga Benjamin,\n","Ebed-Melek nowuok oa e kar dak ruoth kendo owachone ni,\n","“Jaduongʼ ma ruodha, jogi osetimo gima mono kuom gigo duto magisetimone janabi Jeremia. Giwite e bur, kama kech biro nege motho ka makati duto orumo e dala maduongʼ.”\n ","Eka ruoth nomiyo Ebed-Melek ja-Kush chik, “Kaw chwo piero adek koa kae kendo ugol janabi Jeremia e bur kapok otho.”\n ","Omiyo Ebed-Melek nokawo jogo kendo odhigo e agola manie bwo kar keno mar dala ruoth. Ne okawo lewni moyiech kod lewni moti kanyo kendo nolorogi piny gi tol ne Jeremia ei bur.\n","Ebed-Melek ja-Kush nowacho ne Jeremia niya, “Ket lewni mokengoregi kod lewni moti e yuothi mondo kik tol ridhi.” Jeremia notimo kamano,\n","mine giywaye gi tol ma gigole oko mar bur. Kendo Jeremia nodongʼ e laru mar jarito.\n ","Eka Ruoth Zedekia nooro wach mondo okelne janabi Jeremia kendo nokelnego e kar donjo mar adek mar hekalu mar Jehova Nyasaye. Ruoth nowachone niya, “Adhi penji gimoro. Kik ipanda wach.”\n ","Jeremia nowachone Zedekia niya, “Ka adwoki, donge ibiro nega? Kata ka anangʼadni rieko, bende iniwinja.”\n ","To Ruoth Zedekia nokwongʼore gi kwongʼruokni lingʼ-lingʼ ne Jeremia: “Akwongʼora gi nying Jehova Nyasaye mangima, mosemiyowa muya, ok ananegi kata chiwi ne jogo madwaro ngimani.”\n ","Eka Jeremia nowachone Zedekia niya, “Ma e gima Jehova Nyasaye Maratego, ma Nyasach Israel, wacho: ‘Ka ichiwori ne jotelo mag ruodh Babulon, ngimani noweni kendo dala maduongʼni ok nowangʼ, in kod joodi unubed mangima.\n","To ka ok ichiwori ne jotend ruodh Babulon, dala maduongʼni nomi jo-Babulon kendo giniwangʼe; un uwegi ok unutony e lwetgi.’ ”\n ","Ruoth Zedekia nowachone Jeremia niya, “Aluoro jo-Yahudi mosedhi ir jo-Babulon, nimar jo-Babulon nyalo chiwa e lwetgi mi gisanda.”\n ","Jeremia nodwoke niya, “Ok ginichiwi.” Luor Jehova Nyasaye kitimo gima anyisi. Eka inine maber, kendo ngimani noweni.\n","To ka itamori chiwori, ma e gima Jehova Nyasaye osefwenyona:\n","Mon duto mane odongʼ kar dak mar ruodh Juda nokelne jotelo mar ruodh Babulon. Mon-go nowachni ni:\n Osiepegi mane igenogo\n nowuondi kendo noloyi.\n Tiendegi oselingʼore e chwodho;\n osiepegi oseweyi.\n ","“Mondeu duto kod nyithindu nokelne jo-Babulon. Un uwegi ok unutony e lwetgi to enomaku gi ruodh Babulon; kendo dala maduongʼni nowangʼ mapodhi.”\n ","Eka Zedekia nowachone Jeremia niya, “Kik iwe ngʼato ongʼe twak-wani, ka ok kamano to inyalo tho.\n","Ka jotelo owinjo nine awuoyo kodi, kendo gibiro iri ma giwacho, ‘Nyiswa gima ne iwachone ruoth kendo gima ruoth nowachoni; kik ipandwa ka ok kamano to wabiro negi,’\n","to nyisgi ni, ‘Ne asayo ruoth mondo kik oora adog e od Jonathan mondo atho kanyo.’ ”\n ","Jotelo duto nobiro ir Jeremia mi gipenje, kendo nonyisogi gik moko duto mane ruoth ochike mondo awachi. Omiyo onge gima negichako ginyise, nimar onge ngʼama nowinjo twakgi gi ruoth.\n ","Kendo Jeremia nodongʼ e laru mar jarito nyaka odiechiengʼ ma Jerusalem nokaw.\n Ma e kaka Jerusalem ne okaw:\n"],["E higa mar ochiko mar Zedekia ruodh Juda, e dwe mar apar, Nebukadneza ruodh Babulon nodhi gi jolweny mage duto momonjo Jerusalem kendo ne gigoyone agengʼa.\n","To odiechiengʼ mar ochiko e dwe mar angʼwen e higa mar apar gachiel mar loch Zedekia, ohinga mar dala maduongʼno nomuki.\n","Eka jotelo duto mag ruodh Babulon nobiro kendo obet e Dhorangach Madiere: Negal-Shareza ma ja-Samgar, Nebo-Sasekim jatelo maduongʼ, Negal-Shareza jatelo mamalo maduongʼ kod jotelo mamoko duto mag ruodh Babulon.\n","Ka Zedekia ruodh Juda kod jolweny duto nonenogi, negiringo giwuok e dala maduongʼno gotieno ka gikalo e rangach man e kind ohinga ariyo man but puoth ruoth, kendo ka gichomo Araba.\n ","To jolwenj Babulon nolawogi kendo ojuko Zedekia e pewe mag Jeriko. Negimake mi gitere Ribla e piny Hamath ir Nebukadneza ruodh Babulon, kama nongʼadone bura.\n","E Ribla ruodh Babulon nonego yawuot Zedekia koneno bende nonego jo-Juda duto ma joka ruoth.\n","Eka nogolo wenge Zedekia oko kendo notweye gi rateke mag mula mondo notere Babulon.\n ","Jo-Babulon nowangʼo kar dak ruoth kod ute ji kendo negimuko ohinga mag Jerusalem.\n","Nebuzaradan ma jatend lweny mar piny nomako joma nodongʼ e dala maduongʼ moterogi e twech Babulon, kanyakla gi jogo mane osedhi ire, kod joma moko.\n","To Nebuzaradan ma jatend lweny noweyo e piny Juda joma odhier, mane onge gi gimoro; kendo e ndalogo nomiyogi puothe mzabibu kod puothe mamoko.\n ","Koro Nebukadneza ruodh Babulon nosechiwo chike kuom Jeremia kokalo kuom Nebuzaradan ma jatend lweny mar piny kowacho ni:\n","“Kawe kendo irite; kik ihinye to timne gimoro amora mokwayo.”\n","Omiyo Nebuzaradan ma jatend lweny, Nebushazban ma jatelo maduongʼ, Negal-Shareza ma jatelo mamalo kod jotelo duto mag ruodh Babulon\n","nooro wach mondo ogol Jeremia oa e laru mar jarito. Ne gitere ir Gedalia wuod Ahikam, ma wuod Shafan, mondo odwoke dalane. Omiyo nodongʼ e dier jogi owuon.\n ","Sa mane Jeremia nokan e laru mar jolweny, wach Jehova Nyasaye nobirone niya:\n","“Dhiyo kendo inyis Ebed-Melek ja-Kush, ‘Ma e gima Jehova Nyasaye Maratego, ma Nyasach Israel, wacho: Achiegni timo gik mane awacho ni natim ne dala maduongʼni, ka akelo ne masiche to ok kwe. E kindeno notimgi ka ineno.\n","Jehova Nyasaye wacho ni enoresi odiechiengʼno, ok nochiwi ne jogo miluoro.\n","Enoresi; ok nonegi gi ligangla to initony gi ngimani, nikech igeno kuoma,’ ” Jehova Nyasaye owacho.\n"],["Wach nobiro ne Jeremia koa kuom Jehova Nyasaye bangʼ ka Nebuzaradan ma jatend lweny mar piny nosegonye Rama. Noyudo ka Jeremia otwe gi nyororo e dier joma nomak duto mane oa Jerusalem kod Juda mane oter e twech Babulon.\n","Ka jatend lweny noyudo Jeremia, nowachone niya, “Jehova Nyasaye ma Nyasachi nochiko masirani ne pinyni.”\n","Kendo koro Jehova Nyasaye osemiyo otimore; osetimo kaka ne owacho ni obiro timo. Magi duto notimore nikech nutimo richo ne Jehova Nyasaye kendo ne ok gitimo dwaro mare.\n","To kawuononi aweyi thuolo ka agonyo nyoroche manie ngʼut lweti. Dhi koda Babulon, ka ihero, kendo anariti; to ka ok idwar, to kik ibi. Ne, piny ngima ni e lweti; dhi kamoro amora midwaro.\n","Kata kamano, ka Jeremia ne pod ok owuok, Nebuzaradan nomedo kawacho niya, “Dog ir Gedalia wuod Ahikam, ma wuod Shafan, ma ruodh Babulon oseyiero mondo orit mier mag Juda, kendo idag kode kaachiel gi ji, ka ok kamano to idhi kamoro amora mihero.”\n Eka jatend lweny nomiye gik moko kod mich bangʼe noweye odhi.\n","Omiyo Jeremia nodhi Mizpa ir Gedalia wuod Ahikam mi odak kode kaachiel gi ji mane odongʼ e pinyno.\n ","Ka jotend jolweny duto kod jogi mane pod ni e piny ma tambarare nowinjo ni ruodh Babulon noseyiero Gedalia wuod Ahikam kaka jatelo maduongʼ kendo okete jatelo mar chwo, mon kod nyithindo mane odhier moloyo e piny kendo mago mane ok oter e twech Babulon,\n","negibiro ir Gedalia e dala miluongo ni Mizpa. Jogo ne gin Ishmael wuod Nethania, Johanan gi Jonathan ma yawuot Karea, Seraya wuod Tanhumeth, yawuot Efai ma ja-Netofath, kod Jazania wuod ja-Maakath, kod jogi.\n","Gedalia wuod Ahikam, ma wuod Shafan, nokwongʼore kosingorenegi kaachiel gi jogo mane ni kodgi kawacho niya, “Kik uluor tiyone jo-Babulon. Daguru e pinyni kendo uti ne ruodh Babulon, to unudhi maber.\n","An awuon anadag Mizpa mondo achungʼ karu e nyim jo-Babulon mabiro irwa, to un onego uka olembe, divai, olembe mag ndalo oro gi mo, kendo uketgi e agulniu mag keno, kendo udag e dala ma usekawo.”\n ","Ka jo-Yahudi duto man Moab, Amon, Edom kod pinje mamoko nowinjo ni ruodh Babulon noweyo joma notony ei Juda kendo noyiero Gedalia wuod Ahikam, ma wuod Shafan, kaka jatendgi,\n","giduto negibiro e piny Juda, e Mizpa ir Gedalia, ka gia e pinje duto mane okegie. Kendo negikayo divai mathoth kod olembe mag ndalo oro.\n ","Johanan wuod Karea kod jotend lweny duto ma pod ne nitiere e piny ma tambarare nodhi Mizpa ir Gedalia\n","kendo owachone niya, “Bende ingʼeyo ni Baalis ruodh jo-Amon oseoro Ishmael wuod Nethania mondo okaw ngimani?” To Gedalia wuod Ahikam ne ok oyie gi wachgino.\n ","Eka Johanan wuod Karea nowachone Gedalia malingʼ-lingʼ ka en Mizpa niya, “Weya adhi kendo aneg Ishmael wuod Nethania, to onge ngʼama nongʼe. Angʼo momiyo odwaro kawo ngimani kendo omi jo-Yahudi duto mochokore buti oke kendo jo-Juda motony olal nono?”\n ","To Gedalia wuod Ahikam nowachone Johanan wuod Karea niya, “Kik itim gima chalo kamano! Gima iwacho kuom Ishmael ok adiera.”\n"],["E dwe mar abiriyo Ishmael wuod Nethania, ma wuod Elishama, mane aa e anywola mar joka ruoth kendo ma bende ne achiel kuom jotend ruoth, nobiro Mizpa gi ji apar ir Gedalia wuod Ahikam. E kinde mane gichiemo kanyakla kanyo,\n","Ishmael wuod Nethania kod ji apar mane ni kode nochungʼ malo kendo onego Gedalia wuod Ahikam, ma wuod Shafan, gi ligangla, ma ginego ngʼatno ma ruodh Babulon noyiero kaka jatelo e pinyno.\n","Ishmael nonego bende jo-Yahudi duto mane nigi Gedalia Mizpa, kaachiel gi jolwenj Babulon mane ni kanyo.\n ","Kinyne ka Gedalia nosenegi, ka pod ngʼato angʼata ne ok ongʼeyo wachni,\n","chwo piero aboro mane olielo tikgi mapoth, manoyiecho lepgi kendo mongʼado dendgi nobiro koa Shekem, Shilo kod Samaria, ka gikelo chiwo mar cham gi ubani e od Jehova Nyasaye.\n","Ishmael wuod Nethania noa Mizpa mondo orom kodgi, ka oywak e sache mane odhi. Kane oromo kodgi, nowachonegi niya, “Biuru ir Gedalia wuod Ahikam.”\n","Kane gidhi e dala maduongʼ, Ishmael wuod Nethania kod chwo mane ni kode nonegogi mi owitogi ei bur.\n","To ji apar kuomgi nowachone Ishmael niya, “Kik inegwa! Wan gi ngano kod shairi gi mo, kod mor kich, mwapando e puothe.” Omiyo noweyogi kendo ne ok onegogi gi joma moko.\n","Koro buche mane owitoe ringre chwo duto mane osenego kaachiel gi Gedalia ne en mano mane Ruoth Asa oloso kaka kar pondone kane okedo gi Baasha ruodh Israel. Ishmael wuod Nethania nopongʼe gi ringre joma otho.\n ","Ishmael nomako jogo mane odongʼ duto ei Mizpa mane gin nyi ruoth kaachiel gi jogo duto mane odongʼ kanyo, jogo mane Nebuzaradan jatend lweny mar piny noketo Gedalia wuod Ahikam mondo oriti. Ishmael wuod Nethania nomakogi kendo negichako ka gingʼado gidhi loka Amon.\n ","Ka Johanan wuod Karea kod jotend lweny duto mane ni kode nowinjo timbe njore duto mane Ishmael wuod Nethania nosetimo,\n","negikawo jolweny mag-gi duto mi gidhi mondo giked gi Ishmael wuod Nethania. Ne gijuke but pi maduongʼ man Gibeon.\n","Ka jogo mane nigi Ishmael omako noneno Johanan wuod Karea kod jotend lweny mane ni kode, negimor.\n","Jogo duto mane Ishmael omako Mizpa nolokore modhi ir Johanan wuod Karea.\n","To Ishmael wuod Nethania kod joge aboro notony oa ir Johanan mi giringo gidhi ir jo-Amon.\n ","Eka Johanan wuod Karea kod jotend lweny duto mane ni kode nokawo joma notony duto mane oa Mizpa, ma noreso e lwet Ishmael wuod Nethania bangʼ kane osenego Gedalia wuod Ahikam; mane gin jolweny, mon, nyithindo kod jodongo mane obirogo koa Gibeon.\n","Kendo negidhi nyime, ma gichungʼ Geruth Kimham but Bethlehem ka gidhi Misri,\n","mondo gipondne jo-Babulon. Ne giluorogi nikech Ishmael wuod Nethania nosenego Gedalia wuod Ahikam, mane ruodh Babulon oyiero kaka jatelo e pinyno.\n"],["Eka jotend lweny duto, kaachiel gi Johanan wuod Karea kod Jezania wuod Hoshaya, kod ji duto chakre matin nyaka maduongʼ nodhi ir\n","janabi Jeremia kendo owachone niya, “Kiyie to iwinj kwayowa kendo ilamnwa Jehova Nyasaye ma Nyasachi ne joma otonygi duto. Nimar kaka ineno sani, kata obedoni chon ne wangʼeny, to koro sani ji matin ema odongʼ.\n","Lem mondo Jehova Nyasaye ma Nyasachi onyiswa kuma wanyalo dhiyoe kendo gima wanyalo timo.”\n ","Janabi Jeremia nodwoko niya, “Asewinjou. Adier nyaka analamnu Jehova Nyasaye ma Nyasacha kaka usekwayo; ananyisu gimoro amora ma Jehova Nyasaye owacho kendo onge gima anapandnu.”\n ","Eka negiwachone Jeremia, “Mad Jehova Nyasaye bed ja-adiera kendo janeno makare kuomwa ka dipo ni timbewa ok oluwore gi gimoro ma Jehova Nyasaye ma Nyasachi ooroi godo irwa.\n","Kowinjore kata ka ok owinjore, wanaluor Jehova Nyasaye ma Nyasachwa, ma waori ire, mondo omi obed maber kodwa, nimar wanaluor Jehova Nyasaye ma Nyasachwa.”\n ","Bangʼ ndalo apar wach Jehova Nyasaye nobiro ne Jeremia.\n","Omiyo noluongo Johanan wuod Karea kod jotend lweny mane ni kode kod ji duto chakre matin nyaka maduongʼ.\n","Nowachonegi niya, “Ma e gima Jehova Nyasaye, Nyasach Israel, mane uora ire mondo aterne kwayou, wacho:\n","‘Ka idak e pinyni, anageru kendo ok anatieku; anapidhu to ok pudhou oko, nimar asebedo gi lit kuom masiche masekelo kuomu.\n","Kik uluor ruodh Babulon, makoro uluoro. Kik uluore, Jehova Nyasaye wacho, nimar an kodu kendo anaresu ua e lwetene.\n","Anatimnu ngʼwono mondo omi en bende ongʼwonnu kendo odwoku e pinyu.’\n ","“To ka uwacho, ‘Ok wanadagie pinyni,’ mamano mi ubed ma ok uluoro Jehova Nyasaye ma Nyasachu,\n","kendo ka uwacho ni, ‘Ooyo, wanadhi kendo wadag Misri, kama ok wana neye lweny kata winjo turumbete kata bedo gi kech mar makati,’\n","to uwinj wach Jehova Nyasaye, yaye joma otony modongʼ mag Juda. Ma e gima Jehova Nyasaye Maratego, ma Nyasach Israel, wacho: ‘Ka uramo ni nyaka udhi Misri kendo udhi udak kanyo,\n","to ngʼeuru ni ligangla ma uluoro nomaku, kendo kech mabwogou noluu nyaka Misri, kendo kanyo ema unuthoe.\n","Adiera, jogo duto moramo mondo odhi odag Misri noneg gi ligangla, kech kod masira maonge ngʼato angʼata ma notony e chandruok mabiro kelo kuomgi.’\n","Ma e gima Jehova Nyasaye Maratego, ma Nyasach Israel, wacho: ‘Kaka ich wangʼ mara kod mirimba aseolo kuom jogo modak Jerusalem, e kaka mirimba ibiro olo kuomu ka udhi Misri. Inibed gir kwongʼ kendo mabwogo ji, gima ingʼadogo bura kendo gir ajara; ok unuchak une kaeni kendo.’\n ","“Yaye jo-Juda modongʼ, Jehova Nyasaye osenyisou ni, ‘Kik udhi Misri.’ Beduru gadiera kuom ma: Asiemou kawuono\n","ni ne uketho ketho malich kane uora ir Jehova Nyasaye ma Nyasachu kendo uwacho ni, ‘Lamnwa Jehova Nyasaye ma Nyasachwa; nyiswa gik moko duto mowacho kendo wanatim kamano.’\n","Asewachonu kawuono, to pod ok uluoro Jehova Nyasaye ma Nyasachu kuom gigo duto mane oora mondo anyisu.\n","Omiyo koro, beduru gadieri kuom ma: Nonegu gi ligangla, kech kod masira kuma udwaro dhiye mondo udagie.”\n"],["Ka Jeremia notieko nyiso ji weche duto mag Jehova Nyasaye Nyasachgi, ma gin gik moko duto ma Jehova Nyasaye ne oore mondo onyisgi,\n","Azaria wuod Hoshaya gi Johanan wuod Karea kod chwo ma jo-jendeke duto nowachone Jeremia niya, “Iriambo! Jehova Nyasaye Nyasachwa pok oori mondo iwachnwa ni, ‘Kik udhi Misri mondo udag kuno.’\n","To Baruk wuod Neria thuyi kodwa mondo ichiw-wa ne jo-Babulon, mondo ginegwa kata terowa e twech Babulon.”\n ","Omiyo Johanan wuod Karea kod jotend lweny duto kod ji duto ne ok oluwo chik Jehova Nyasaye mar dak e piny Juda.\n","Kata kamano, Johanan wuod Karea kod jotend lweny duto notelo ne jo-Juda duto mane otony mi odwogo mondo odag e piny Juda koa e pinje duto mane okegie.\n","Bende negitelone chwo duto, mon kod nyithindo gi nyi ruoth mane Nebuzaradan ma jatend lweny noseweyo gi Gedalia wuod Ahikam, ma wuod Shafan, kod Jeremia janabi kod Baruk wuod Neria.\n","Omiyo negidhi Misri ka ok giluoro Jehova Nyasaye ma gichopo nyaka Tapanhes.\n ","E Tapanhes kuno wach Jehova Nyasaye nobiro ne Jeremia niya:\n","“Kane jo-Yahudi ne pod rango, kaw kite moko madongo mondo iyik gi lowo e kind matafare mochan e dhoranga dala Farao man Tapanhes.\n","Eka iwachnegi ni, ‘Ma e gima Jehova Nyasaye Maratego, ma Nyasach Israel, wacho: Analuong jatichna Nebukadneza ruodh Babulon, kendo anaket kom duongʼne ewi kitegi maseiko kae; mi ogur hembe e wigi.\n","Enobi kendo omonj Misri, konego jogo monego negi, komako jogo monego maki, kendo konego gi ligangla jogo monego negi gi ligangla.\n","Obiro moko mach kuom hekalu mag nyiseche mag Misri; enowangʼ hekalu mag-gi kendo enoter nyisechigi e twech. Kaka jakwath tweyo lepe e nungone, e kaka notwe Misri kuome owuon kendo noa kanyo ma ok ohinyore.\n","Enomuk sirni mowal milamo mag hekalu mar chiengʼ man Misri kendo enowangʼ hekalu mag nyiseche jo-Misri.’ ”\n"],["Wachni nobiro ne Jeremia kuom jo-Yahudi modak Misri Mamwalo man Migdol, Tapanhes gi Memfis kod Misri Mamalo:\n","“Ma e gima Jehova Nyasaye Maratego, ma Nyasach Israel, wacho: Ne ineno masira malich mane akelo kuom Jerusalem kod kuom dala duto mag Juda. Kawuono gidongʼ gunda kendo okethgi,\n","nikech timbe maricho magisetimo. Negimiya mirima ma iya owangʼ kuom wangʼo ubani kendo lamo nyiseche manono ma gin kata un kata wuoneu ne ok ongʼeyo.\n","Ne asiko ka aoro jotichna ma jonabi, mane giwacho ni, ‘Kik utim gima mononi ma ok ahero!’\n","To ne ok gichiko itgi kata winja; ne ok gilokore gia e timbegi mamono kata weyo wangʼo ubani ne nyiseche manono.\n","Emomiyo, mirimba mager nool oko; mine olandore kobebni e dala mag Juda kod yore mag Jerusalem kendo moketogi gibed gundini mokethore kaka gin kawuono.\n ","“Koro ma e gima Jehova Nyasaye Maratego, ma Nyasach Israel, wacho: Angʼo momiyo ukelo masira malich kuomu ka uweyo chwo gi mon, rawere gi nyithindo mayom, makoro onge joma otony koa kuom jo-Juda?\n","Angʼo momiyo uwangʼo iya gi gik ma lwetu oloso, uwangʼo ubani ne nyiseche manono ei Misri, kama osebiroe mondo udagie? Unutiekru kendu uwegi ka uloso ne un uwegi gigo mag kwongʼ gi ajara e dier ogendini duto manie piny.\n","Dibed ni wiu osewil gi timbe maricho mane wuoneu otimo kod mago mane otim gi ruodhi kaachiel gi monde ruodhi mag Juda to gi richo mane utimo kaachiel gi mondeu e piny Juda kod e yore mag Jerusalem?\n","Nyaka chil kawuono pod ok gibolore kata chiwo luor, bende pod ok girito chikena gi buchena mane amiyou kaachiel gi wuoneu.\n ","“Emomiyo, ma e gima Jehova Nyasaye Maratego, ma Nyasach Israel, wacho: Aramo chuth ni nyaka akel masira kuomu kendo atiek Juda duto.\n","Anakaw jo-Juda modongʼ mane oramo ni nyaka dhi Misri mondo gidak kanyo. Giduto ginirum Misri; noneg-gi gi ligangla kata ginitho nikech kech. Kochakore ngʼat matin nyaka ngʼat maduongʼ, noneg-gi gi ligangla kata gi kech. Ginibed gir kwongʼ kod bwok, joma ongʼadnegi bura kendo mijaro.\n","Anakum joma odak Misri gi ligangla, kech kod masira, mana kaka nakumo Jerusalem.\n","Onge jo-Juda mane odongʼ mane odhi dak Misri ma notony kata kwo ma ok odwogo e piny Juda, ma gigombo duogoe kendo dakie; onge manoduogi makmana ji moko manok manoringo lweny.”\n ","Eka chwo duto mane ongʼeyo ni mondegi wangʼo ubani ne nyiseche manono, kaachiel gi mon duto mane ni kanyo, ne gin oganda mangʼeny, kod ji duto manodak e piny Misri Mamwalo kod Mamalo, nowachone Jeremia niya,\n","“Ok wanawinj wach miwachonwa e nying Jehova Nyasaye!\n","Adier wanatim gik moko duto mane wawacho ni wanatim: Wanawangʼ ubani ne Ruoth ma Dhako mar Polo kendo wanamiye misango miolo piny mana kaka wan kod wuonewa, ruodhiwa kod jotendwa notimo e dala mag Juda kod yore mag Jerusalem. E kindeno ne wan gi chiemo mathoth kendo ne wamewo kendo ne onge hinyruok moro amora kuomwa.\n","To nyaka aa kinde mane waweyo wangʼo ubani ne Ruoth ma Dhako mar Polo kendo chiwone misango miolo piny, wasebedo maonge gimoro amora kendo ligangla gi kech osenegowa.”\n ","Mon-go nomedo wacho niya, “Kane wawangʼo ubani ne Ruoth ma Dhako mar Polo kendo chiwone misango miolo piny, donge chwowa nongʼeyo nine waloso kek machalo gi kite kendo wachiwone misango miolo piny?”\n ","Eka Jeremia nowachone ji duto, chwo kaachiel gi mon, mane dwoke niya,\n","“Uparo ni Jehova Nyasaye ne ok ongʼeyo wach misengini ma un gi kwereu, kod ruodhiu gi jotendu kaachiel gi jopinyu duto ne otimo e miech Juda kendo e yore mag Jerusalem? Koso uparo ni wiye osewil kodgi.\n","Ka Jehova Nyasaye ne ok nyal dhi nyime gineno timbeu mamono kod gigo magath mane utimo, pinyu nokwongʼ kendo odongʼ gunda maonge gima odakie, mana kaka en kawuono.\n","Nikech usewangʼo ubani kendo usetimo richo ne Jehova Nyasaye kendo pod ok uluore kata luwo chikene kata puonj mage kod dwaro mage, masirani osebiro kuomu, mana kaka unene sani.”\n ","Eka Jeremia nowachone ji duto, kaachiel gi mon, “Winjuru wach Jehova Nyasaye, un jo-Juda duto modak Misri.\n","Ma e gima Jehova Nyasaye Maratego, ma Nyasach Israel, wacho: Un gi mondu usenyiso gi timbeu gik mane usingoru ka uwacho ni, ‘Nyaka wachop singruok mane waketo mar wangʼo ubani kendo chiwo misango miolo piny ne Ruoth ma Dhako mar Polo.’\n “Dhiuru nyime, kendo utim gima ne usingo! Rituru singruoku!\n","To winj wach Jehova Nyasaye, un jo-Yahudi duto modak Misri: ‘Akwongʼora gi nyinga maduongʼ,’ Jehova Nyasaye owacho, ‘ni onge ngʼato angʼata moa Juda modak Misri manochak oluong nyinga kata kwongʼore niya, “Akwongʼora gi nying Jehova Nyasaye Manyalo Gik Moko Duto.”\n","Angʼiyo kaka dakelnegi hinyruok, to ok kelonegi ber; nimar un jo-Yahudi man Misri nonegu gi ligangla kod kech nyaka tieku pep.\n","Jogo mane otonyne ligangla kendo odwogo e piny Juda koa Misri nobed manok. Eka jo-Juda duto mane odongʼ mane obiro dak Misri nongʼe ni en wach ngʼa matiyo, mara koso margi.\n ","“ ‘Ma ema nobednu ranyisi ni anakumu kaeni, mondo omi ungʼe ni gima asechano timonu notimre.’\n","Ma e gima Jehova Nyasaye wacho: ‘Anachiw Farao Hofra ruodh Misri ne wasike madwaro ngimane, mana kaka ne achiwo Zedekia ruodh Juda ne Nebukadneza ruodh Babulon jasike mane dwaro ngimane.’ ”\n"],["Ma e gima janabi Jeremia nonyiso Baruk wuod Neria e higa mar angʼwen ma Jehoyakim wuod Josia ruodh Juda, bangʼ ka Baruk ne osendiko e kitabu weche mane Jeremia wachone to ondiko:\n","“Ma e gima Jehova Nyasaye, ma Nyasach Israel, wachoni, in Baruk:\n","Ne iwacho ni, ‘Mano kaka awinjo malit! Jehova Nyasaye osemedona rem; arumo nikech rem mapek ma an-go kendo aonge gi yweyo.’ ”\n ","Jehova Nyasaye nowacho, “Wachne kama: ‘Ma e gima Jehova Nyasaye wacho: Abiro muko gik moko duto masegero kendo pudho gik moko duto masepidho e piny ngima.\n","Bende inyalo dwaro gik madongo ne in owuon? Kik idwargi. Nimar anakel masira ne ji duto, Jehova Nyasaye wacho, to kamoro amora midhiyoe anares ngimani.’ ”\n"],["Ma e wach Jehova Nyasaye mane obirone janabi Jeremia kuom ogendini:\n  ","Kuom Misri:\n  Ma e ote ne jolwenj Farao Neko ruodh Misri, mane oloo Karkemish e Aora mar Yufrate gi Nebukadneza ruodh Babulon e higa mar angʼwen mar Jehoyakim wuod Josia ruodh Juda:\n ","“Ikuru okumba magu,\n madongo kod matindo,\n kendo uwuog udhi e kedo!\n ","Gauru farese, idhuru farese!\n Kawuru kereu kurwako oguteu mag lweny!\n Piaguru tongeu, rwakuru okumba mau!\n ","En angʼo ma aneno?\n Kihondko ogoyogi,\n kendo giringo ka gia kar lweny\n nikech thuondi mag-gi mag lweny oselo.\n Giringo ka luoro omakogi ma ok gingʼi ngʼegi,\n kendo gin-gi luoro malich koni gi koni,”\n Jehova Nyasaye wacho.\n ","“Joma yot ok nyal ringo\n kata joma otegno ok nyal tony.\n E yo nyandwat but Aora Yufrate\n gichwanyore kendo gipodho.\n  ","“Ma en ngʼa magingore ka aora Nael\n kendo mana ka aore ma pigegi bubni?\n ","Misri bubni ka aora Nael\n kendo mana ka aore ma pigegi bubni.\n Owacho ni, ‘Abiro gingora kendo anapongʼ piny;\n anaketh mier madongo kod ji modakie.’\n ","Wuoguru, yaye farese!\n Yaye, un joriemb geche, riembgiuru matek!\n Dhiuru nyime,\n yaye un jolweny machwo moa Kush,\n gi Put motingʼo okumbini,\n kaachiel gi chwo Lidia maywayo atungʼ.\n ","To odiechiengno en mar Ruoth,\n Jehova Nyasaye Maratego ma en odiechiengʼ,\n ma ochuloe kuor ni wasike.\n Ligangla noneki nyaka owinj ni orome,\n kendo nyaka otiek riyo mare gi remo.\n Nimar Ruoth, Jehova Nyasaye Maratego,\n nochiw misango e piny mantie yo\n nyandwat but Aora Yufrate.\n  ","“Dhiyo nyaka Gilead\n kendo imany yath, yaye Nyar Misri Mangili.\n To kata obedo ni imedo manyo yedhe\n to imenyo kayiem kendo ok inichangi.\n ","Ogendini nowinj wichkuot momaki;\n ywakni nopongʼ piny.\n Jolweny nochwanyre kuom moro ka moro;\n giduto ginipodhi kanyakla.”\n ","Ma e ote mane Jehova Nyasaye owachone Jeremia janabi kuom biro Nebukadneza ruodh Babulon mondo omonj Misri:\n ","“Land wachni e piny Misri,\n kendo igo milome e Migdol;\n Memfis gi Tapanhes ni:\n ‘Kawuru kereu kendo ikreuru,\n nimar ligangla nego jogo molwori.’\n ","En angʼo momiyo\n jolweny magu opie piny?\n Ok ginyal chungʼ,\n nimar Jehova Nyasaye nolwargi piny.\n ","Ginichwanyre moluwore oluwore;\n giniluowre kuom jowetegi.\n Giniwachi ni, ‘Aa malo,\n wadog ir jowa wawegi;\n kendo e pinywa owuon,\n mabor gi ligangla mar joma thiro ji.’\n ","E kanyono giniwach ni,\n ‘Farao ruodh Misri en mana jakoko matek,\n nikech thuolo mane en-go nobaye.’ ”\n  ","Ruoth wacho niya,\n “Akwongʼora gi nyinga awuon,\n ma en Jehova Nyasaye Maratego,\n ngʼato achiel nobi machalo gi Tabor e dier gode,\n kata ka Got Karmel mantie but nam.\n ","Pang gigi mar dhiyoe twech,\n un joma odak Misri,\n nimar Memfis nowe gunda,\n kendo tieke chuth maonge ngʼama nodagie.”\n  ","“Misri en nyaroya maber neno,\n to kalabugo birone koa yo nyandwat.\n ","Jolweny mondiki chal gi nyiroye machwe.\n Gin bende ginilokre kendo giring kanyakla,\n ok giniriti,\n nimar odiechiengʼ mar masira biro kuomgi,\n kinde margi mar kum.\n ","Misri nokudhi ka thuol maringo\n ka jasigu masudo machiegni gi teko;\n giniked kode gi ledhi,\n mana ka chwo matongʼo yiende.”\n ","Jehova Nyasaye wacho niya,\n “Ginibet bungu mare,\n kata obedo ni oyugno kamano.\n Gingʼeny moloyo dede, ok nyal kwan-gi.\n ","Nyar Misri nomi wichkuot,\n kendo nochiwe ne jogo moa yo nyandwat.”\n ","Jehova Nyasaye Maratego, ma Nyasach Israel, wacho niya, “Achiegni kelo kum kuom Amon ma nyasach Thebes, kuom Farao, kuom Misri gi nyisechene kod ruodhi mage, kod jogo mogeno kuom Farao.\n","Anachiwgi ne jogo madwaro ngimagi, ne Nebukadneza ruodh Babulon gi jotende. To kata kamano ji nodhi nyime dak Misri kaka chon,” Jehova Nyasaye owacho.\n ","“Kik iluor; yaye jatichna Jakobo;\n bende kik ibwogi, yaye Israel.\n Adiera abiro resi e piny mabor,\n kaachiel gi nyikwayi\n e piny mane otergie twech.\n Jakobo nodhi nyime ka nigi\n kwe gi dak maonge luoro,\n kendo onge ngʼama nobwoge.\n ","Kik iluor, yaye Jakobo jatichna, nimar an kodi.\n Kata obedo ni atieko ogendini\n duto ma asekeyou e diergi,\n ok anatieku chuth.\n Anakumu to mana gi bura makare;\n ok anaweu ngangʼ ma ok akumou,”\n Jehova Nyasaye owacho.\n"],["Ma e wach mar Jehova Nyasaye mane obirone janabi Jeremia kuom jo-Filistia kapok Farao nomonjo Gaza:\n  ","Ma e gima Jehova Nyasaye wacho:\n “Neuru kaka pige gingore e yo nyandwat;\n ginibed ataro mopongʼ.\n Giniyieny e piny\n kod gimoro amora manie iye,\n mier gi jok modak eigi.\n Ji noywagi;\n jogo duto modak e piny nodengi.\n ","Ka giwinjo\n koko mar tiend farese ma giro,\n kod koko mar geche wasigu\n to gi moor tiend gechegi.\n Wuone ok nokony nyithindgi;\n lwetgi kalandhidhi nomaki.\n ","Nimar odiechiengʼ\n osechopo mondo otiek jo-Filistia duto,\n kendo gengʼo joma notony duto\n mane nyalo konyo Turo kod Sidon.\n Jehova Nyasaye ochiegni tieko jo-Filistia,\n jogo mane otony moa e dho nam mar Kaftor.\n ","Jo-Gaza noliel wigi\n manyiso ni gin gi kuyo;\n kendo jo-Ashkelon noket malingʼ thii.\n Yaye un joma otony manie pewe,\n unungʼadru nyaka kara angʼo?\n  ","“Uywak ni, ‘Yaye ligangla mar Jehova Nyasaye,\n ibiro yweyo nyaka karangʼo?\n Dog ei olaloni;\n chungʼ kendo ilingʼ thi.’\n ","To ere kaka onyalo yweyo\n ka Jehova Nyasaye owuon osechiko,\n ka osechiwo chik\n mondo omonj Ashkelon to gi dho nam?”\n"],["To kuom Moab:\n  Ma e gima Jehova Nyasaye Maratego, ma Nyasach Israel wacho:\n “Mano kaka nobed malit ne Nebo,\n nimar enokethe.\n Kiriathaim nokuod wiye\n kendo enomake;\n kar pondogi nobed kama\n inyiero kendo nomuke.\n ","Pak mar Moab ok nobedi kendo;\n ji nochan kethruokne ei Heshbon kagiwacho kama:\n ‘Biuru, watiek pinyni.’\n Yaye joma odak Madmen,\n un bende ligangla nolawu mulingʼ thii.\n ","Winj ywak moa Horonaim,\n ywak mar duwruok maduongʼ gi kethruok.\n ","Moab nokethi;\n nyithinde matindo noywagre.\n ","Giidho ka giluwo yo madhi Luhith,\n gi ywak malit ka gidhi;\n e yo maridore kadhi Horonaim\n kendo ywak malit mar kethruok winjore.\n ","Ringuru! Ringuru ukony ngimau;\n muchal gi bungu manie thim!\n ","Nikech ugeno kuom timbeu kod mwandu mau,\n un bende nomaku,\n kendo Kemosh noter e twech,\n kanyakla gi jodolo mage kod jotelo mage.\n ","Jaketh gik moko nobi e dala\n ka dala kendo onge dala ma notony.\n Holo noum kendo got mar mesa nomuki,\n nikech Jehova Nyasaye osewacho.\n ","Ket chumbi kuom Moab,\n nimar enotieke;\n miechgi nodongʼ gunda,\n maonge ngʼama nodagi eigi.\n  ","“Okwongʼ ngʼat mayom yom e tich Jehova Nyasaye!\n Okwongʼ ngʼat ma okano liganglane ma ok ochwerogo remo!\n  ","“Moab oseyweyo chakre tin-ne,\n ka divai mowe mos e aguche,\n ma ok ool koa ei agulu achiel\n kiloko machielo kendo pod ok odhi e twech.\n Omiyo ndhathe pod nikare,\n kendo tik mare ok olokore.”\n ","Jehova Nyasaye wacho niya,\n “Kinde biro, ma anaor ji manopuke oko,\n kendo gini ole oko;\n giniwe agulni mage nono kendo toyo agulni mage.\n ","Eka Moab wiye nokuodi gi Kemosh,\n mana kaka od Israel wiye nokuot,\n kane gin-gi geno kuom Bethel.\n  ","“Ere kaka inyalo wacho ni, ‘Wan jokedo,\n ji mathuondi maroteke e lweny’?”\n ","Ruoth, ma nyinge Jehova Nyasaye Maratego wacho niya,\n “Moab nokethi kendo mier mage nomonji;\n yawuote mabeyo noter e kar nek.\n ","Podho mar Moab osechopone;\n masichene nobi mapiyo.\n ","Ywageuru, un jogo duto modak machiegni kode,\n un jogo duto mongʼeyo humbe;\n wachuru ni, ‘Mano kaka otur odunga mar loch maratego,\n mano kaka otur ludh duongʼ!’\n  ","“Auru malo e duongʼu ulor piny\n kendo ubedi e lowo motwo,\n yaye jodak mar Nyar Dibon,\n nimar ngʼama oketho Moab nobi\n mondo oked kodu,\n kendo otiek miechu madongo mochiel motegno gohinga.\n ","Chunguru e bath yo kendo ungʼi,\n un joma odak Aroer.\n Penj dichwo maringo\n kod dhako maringo, ni,\n Angʼo mosetimore?\n ","Okuod wi Moab,\n nimar ongʼinje matindo tindo.\n Dengi kendo iywag matek!\n Land e Arnon ni Moab okethi.\n ","Ngʼado bura osebiro\n e got mar mesa kuom Holon,\n Jaza kod Mefath,\n ","kuom Dibon,\n Nebo kod Beth Diblathaim,\n ","kuom Kiriathaim,\n Beth Gamul kod Beth Mion,\n ","kuom Kerioth gi\n Bozra, kuom mier duto mag Moab,\n man mabor kod mago man machiegni.\n ","Tung Moab ongʼad oko;\n bade otur,”\n Jehova Nyasaye ema owacho.\n  ","“Kete omer,\n nimar osetamore winjo Jehova Nyasaye.\n We Moab odwanyre e ngʼokne;\n we obed gima ijaro.\n ","Donge Israel ema ne ijaro?\n Bende nomake e dier jokwoge,\n ma itengʼone wiyi gi achaya sa moro\n amora miwuoyo kuome?\n ","Jwangʼuru miechu\n kendo udagi e kind lwendni,\n un joma odak Moab.\n Chaluru ka akuch odugla maloso ode e dho rogo.\n  ","“Wasewinjo sunga mar Moab,\n sungane mokadhore gi miriambo,\n sunga mare gi jendeke\n mare kod ngʼayi mar chunye.”\n ","Jehova Nyasaye wacho niya,\n “Angʼeyo mirimbe to oonge tiende,\n kendo ngʼayi mage ok nyal gimoro.\n ","Emomiyo aywak kadengo kuom Moab,\n nimar kuom Moab duto aywak,\n aywago jo-Kir Hareseth.\n ","Aywagou, kaka Jazer ywak,\n yaye mzabibu mag Sibma.\n Bedeni kar machopo e nam;\n negichopo nyaka e nam mar Jazer.\n Jaketh gik moko osepodho e olembegi\n mochiek kod olemo mar mzabibu.\n ","Ilo gi mor orumo e puoth olembe\n kod puothe mag Moab.\n Asechungo chwer mar divai koa\n e kuonde mibiyogie;\n onge ngʼama nyonogi gi koko mar ilo.\n Kata obedo ni nitiere koko,\n ok gin koko mar ilo.\n  ","“Dwond ywak mag-gi winjore\n koa Heshbon nyaka Eleale gi Jahaz,\n koa Zoar nyaka chop Horonaim gi Eglath Shelishiya,\n nimar kata pige mag Nimrim bende osetwo.\n ","E Moab anatiek jogo matimo misengini\n e kuonde motingʼore gi malo,\n kendo ma wangʼo ubani ne nyisechegi,”\n Jehova Nyasaye ema owacho.\n ","“Omiyo chunya ywagorene Moab ka asili;\n oywagore ka asili ne jo-Kir Hareseth.\n Mwandu mane giyudo oserumo.\n ","Wich ka wich oliel\n kendo yie tik ka yie tik ongʼad oko;\n lwedo ka lwedo otongʼ\n oko kendo nungo ka nungo oum gi law ywak.\n ","Ewi tat udi duto man Moab\n kendo e laru mar galamoro\n onge gimoro makmana ywak,\n nimar aseketho Moab ka\n agulu motore maonge ngʼama dwaro,”\n Jehova Nyasaye ema owacho.\n ","“Mano kaka otieke! Mano kaka gidengo!\n Mano kaka Moab loko ngʼeye kopondo nikech wichkuot!\n Moab osebedo gir ajara,\n gima bwogo ji duto man bute.”\n ","Ma e gima Jehova Nyasaye wacho:\n “Ne! Otenga fuyo kochiko piny,\n oyaro bwombene ewi Moab.\n ","Kerioth nomaki\n kendo kuondegi mag pondo nokaw.\n E odiechiengno chunje mag jolwenj Moab\n nochal gi chuny dhako mamuoch kayo.\n ","Moab notieki kaka oganda\n nikech ne otamore winjo Jehova Nyasaye.\n ","Masira maduongʼ gi bur matut\n kod otegu ritou, yaye jo-Moab,”\n Jehova Nyasaye ema owacho.\n ","“Ngʼatno manotem tony\n nikech masira nolwar e bur matut,\n ngʼatno manotem kawuok ei bur matut,\n nomak gi obadho;\n nimar anakel magi\n kuom Moab e higa mar kum,”\n Jehova Nyasaye ema owacho.\n  ","“E tipo mar Heshbon\n joma noringo odongʼ ka ok nyal,\n nimar mach osemoko liel Heshbon\n kendo ligek mach osewuok e dier Sihon;\n owangʼo lela wangʼ Moab,\n kod choke wich mag jongʼayigo!\n ","Mano kaka inine malit, yaye Moab!\n Jo-Kemosh otieki;\n yawuoti oter e twech,\n kendo nyigi oket wasumbini.\n  ","“Kata kamano anaduog gweth mag Moab\n e ndalo mabiro,”\n Jehova Nyasaye ema owacho.\n Ma e giko mar ngʼadone Moab bura.\n "],["Wach kuom jo-Amon:\n  Ma e gima Jehova Nyasaye wacho:\n “Onge yawuowi e Israel?\n Oonge gi jarit girkeni mage?\n To kare angʼo momiyo Molek osekawo mwandu Gad?\n Angʼo momiyo joge odak e dalane?”\n ","Jehova Nyasaye wacho niya,\n “To ndalo biro,\n ma anagoye koko mar lweny\n mondo oked gi Raba mar jo-Amon;\n enobed pith mar kethruok,\n kendo gwenge molworogi nowangʼ.\n Eka Israel noriemb\n jogo mane oriembogi,”\n Jehova Nyasaye ema owacho.\n ","“Dengi, yaye Heshbon, nimar Ai okethi!\n Ywaguru, yaye joma odak Raba!\n Rwakuru lepu mag ywak kendo uywagi;\n ringuru koni gi koni,\n e alwora mar dala,\n nimar Molek noter e twech,\n kaachiel gi jodolo mage kod jotelo mage.\n ","Angʼo momiyo usungoru kuom holo mau,\n sungruok kuom holo mau manyak?\n Yaye nyako ma ok ja-ratiro,\n igeno kuom mwandu magi kendo iwacho niya,\n Ngʼama biro monja?\n ","Anakel luoro kuomu koa\n kuom jogo duto man butu,”\n Ruoth, Jehova Nyasaye Maratego ema owacho.\n “Un duto noriembu,\n kendo onge ngʼama nochok joma noringo moke.\n  ","“Kata kamano bangʼe, anaduog mwandu jo-Amon,”\n Jehova Nyasaye ema owacho.\n ","Ma e gima Jehova Nyasaye Maratego wacho kuom Edom:\n  “Bende pod nitie rieko ei Teman?\n To puonj oselalne jorieko?\n To rieko mag-gi osetop?\n ","Lokreuru kendo uringi,\n ponduru e rogo mopandore,\n un joma odak Dedan, nimar anakel masira\n ne Esau e kinde ma anakume.\n ","Ka jopon olemb mzabibu obiro iru,\n donge digiwe olemb mzabibu matin?\n Ka jokwoge obiro gotieno,\n donge gibiro kwalo mwandu magu kaka ginyalo?\n ","To analony Esau duk;\n anael kuondege malingʼ-lingʼ,\n mondo omi kik opondi.\n Nyithinde, wedene gi jomodak bute nolal nono,\n kendo ok nochak obed chutho.\n ","Weuru kiye mau; anares ngimagi.\n Mondu duto ma chwogi otho,\n bende nyalo keto geno mag-gi kuoma.”\n ","Ma e gima Jehova Nyasaye wacho: “Ka jogo ma ok owinjore omadh kikombe nyaka madhe, to angʼo momiyo ok anyal kumi? Ok initony ma ok okumi, to nyaka imadhe.”\n","Jehova Nyasaye wacho niya, “Akwongʼora gi nyinga awuon, ni Bozra nokethi kendo nobed gir bwogo ji, gir jaro kendo nobed gir kwongʼ, kendo mieche duto nokethi chuth.”\n ","Asewinjo wach koa kuom Jehova Nyasaye kama:\n Jaote oseor mondo owach ne ogendini niya,\n “Chokreuru mondo umonje!\n Chungʼuru malo wadhi e kedo!”\n  ","“Koro abiro miyo udok matin\n e kind ogendini, kendo joma ijaro e dier ji.\n ","Luoro musemiyo ji kod\n sunga manie chunyu osewuondou,\n un jogo modak e kind lwendni,\n modak kuonde motingʼore gi malo mar got.\n Kata obedo ni ugero uteu mabor ka od otenga,\n koa kuno abiro dwokou piny,”\n Jehova Nyasaye owacho.\n ","“Edom nobed gima bwogo ji;\n jogo duto makalo bute nohum nono,\n kendo gininyiere ka gineno adhondene duto.”\n ","Jehova Nyasaye wacho niya,\n “Mana kaka Sodom gi Gomora nokethi,\n kaachiel gi mier mokiewo kodgi,\n e kaka en bende nobedi maonge\n ngʼato angʼata modak kanyo kendo.\n  ","“Ka sibuor mabiro koa\n e bungu moyugno mar Jordan nyaka\n kar kwath man-gi lum,\n anariemb Edom oa e pinye kadiemo wangʼ.\n En ngʼa mowal manyalo yiero ne ma?\n En ngʼa machalo koda kendo manyalo chungʼ koda?\n Koso jakwath mane manyalo chungʼ koda?”\n  ","Emomiyo, winj gima Jehova Nyasaye\n osechano timo ne Edom,\n gima oseramo ni nyaka otimne joma odak Teman:\n Nyithi rombe bende nokaw;\n enoketh chuth kuondegi mag kwath nikech gin.\n ","Piny noyiengni kowinjo ni ologi;\n ywakgi nowinjre nyaka e Nam Makwar.\n ","Ne! Otenga nofu kochomo malo\n kendo piny koyaro bwombene ewi Bozra.\n E odiechiengno chunje jolweny mag Edom\n nochal gi chuny dhako mamuoch kayo.\n ","Kuom Damaski:\n “Hamath gi Arpad luoro omako,\n nimar giwinjo wach marach,\n chunygi omoko,\n kendo nigi chandruok ka nam mogingore.\n ","Damaski osebedo maonge teko,\n osea gi ngʼwech,\n kendo achiedh-nade osemake;\n lit gi rem osemake,\n kaka rem mar dhako mamuoch kayo.\n ","Angʼo momiyo ok osejwangʼ\n dala maduongʼ mongʼere; dala mamor godo?\n ","Adiera, joge matindo nopodh e yore;\n jolweny mage duto nolingʼ thi odiechiengno,”\n Jehova Nyasaye Maratego owacho.\n ","“Anawangʼ ohingini mag Damaski;\n notiek kuonde mochiel motegno mag Ben-Hadad.”\n ","Kuom Kedar gi pinyruodhi mag Hazor, mane Nebukadneza ruodh Babulon omonjo:\n  Ma e gima Jehova Nyasaye wacho:\n “Chungʼuru malo,\n kendo umonj Keda,\n mi utiek joma aa yo wuok chiengʼ.\n ","Hembegi gi jambgi nokaw;\n kar dak margi nowal oko,\n kaachiel gi mwandugi duto kod ngamia.\n Ji nogonegi koko ni,\n ‘Masira maduongʼ koni gi koni!’ ”\n  ","Jehova Nyasaye wacho niya,\n “Ringuru piyo uayi!\n Daguru e rogo matut,\n un joma odak Hazor.\n Nebukadneza ruodh Babulon nigi paro marach kuomu;\n osechano timonu marach.\n  ","“Chunguru kendo umonj pinyni momewo,\n modak kodhil,”\n Jehova Nyasaye owacho,\n “piny maonge dhorangeye kata lodi;\n joge odak kendgi.\n ","Ngamia mag-gi noyaki\n kendo kweth mag dhogi nope.\n Anake joge mantie kuma bor e tunge piny\n kendo anakelnegi masira koa koni gi koni,”\n Jehova Nyasaye owacho.\n ","“Hazor nobed thim mar ondiegi,\n kama ojwangʼ nyaka chiengʼ.\n Onge ngʼama nodag kanyo;\n onge ngʼama nodag e iye.”\n ","Ma e wach Jehova Nyasaye mane obirone janabi Jeremia kuom Elam, e ndalo chakruok mar loch Zedekia ruodh Juda:\n  ","Ma e gima Jehova Nyasaye Maratego, wacho:\n “Ne, anatur atung Elam,\n girgi maduongʼ mar tekogi.\n ","Anamonj Elam gi yembe angʼwen moa\n e tunge angʼwen mar polo;\n anakegi e yembe angʼwen-go kendo onge piny ma\n jo-Elam momaki ok nodhiye.\n ","Anami Elam ongʼengʼ e nyim wasike,\n e nyim jogo madwaro tieko ngimagi;\n anakel masiche kuomgi,\n ma en mirimba mager,”\n Jehova Nyasaye ema owacho.\n “Analawgi gi ligangla\n manyaka atiekgi.”\n ","Jehova Nyasaye wacho niya,\n “Anaket koma mar duongʼ ei Elam,\n kendo atiek ruodhe kod jotende.”\n  ","“Kata kamano anaduog mwandu Elam\n e ndalo ma biro,”\n Jehova Nyasaye ema owacho.\n"],["Ma e wach mane Jehova Nyasaye owacho kuom Babulon kod piny jo-Babulon kokalo kuom Jeremia janabi:\n ","“Nyisuru kendo landuru e dier ogendini,\n tingʼuru bandera kendo landuru;\n kik upand gimoro, to wachni,\n ‘Babulon nomaki;\n Bel wiye nokuodi,\n Marduk luoro nogo ngoga.\n Gige mopa nokuod wigi\n kendo nyisechegi manono nopongʼ gi luoro.’\n ","Piny moa yo nyandwat nomonje\n kendo pinye nodongʼ gunda.\n Onge ngʼama nodag e iye;\n ji kaachiel gi le noringi.”\n  ","Jehova Nyasaye wacho niya,\n “E ndalogo, sa nogono,\n jo-Israel gi jo-Juda nodhi kaachiel\n ka pi wangʼ-gi chwer,\n ka gidwaro Jehova Nyasaye ma Nyasachgi.\n ","Ginipenj yo madhi Sayun\n kendo gilok wengegi kochiko kuno.\n Ginibi kendo ginitwere kuom\n Jehova Nyasaye e singruok mochwere,\n ma wich ok nowil godo.\n  ","“Joga osebedo rombe molal;\n jokwathgi osewitogi,\n kendo osemiyogi bayo e gode madongo.\n Negibayo e gode madongo gi gode matindo,\n kendo wigi ne owil gi kargi mar yweyo.\n ","Ngʼato angʼata mane oyudogi nokidhogi;\n wasikgi nowacho niya,\n ‘Ok wan joketho,\n nimar negitimo richo ni Jehova Nyasaye,\n kar kwadhgi madiera,\n Jehova Nyasaye, geno mar wuonegi.’\n  ","“Ringuru uwuog Babulon;\n ayeuru e piny jo-Babulon,\n kendo uchal gi diek motelone jamni.\n ","Anami ogendini maroteke\n moriwore moa yo nyandwat obi omonj Babulon.\n Ginikaw keregi mondo gimonje,\n kendo koa yo nyandwat enomake.\n Aserni mag-gi nochal gi jolweny molony,\n ma ok duogi gi lwetgi nono.”\n ","Jehova Nyasaye wacho niya,\n “Omiyo Babulon noyaki;\n jogo moyake nokaw gik moromogi.\n  ","“Nikech un gi ilo kendo umor,\n un joma ketho girkeni maga,\n nikech uchwe ka nyaroya machamo lum\n kendo ugiro ka farese,\n ","minu wiye nokuodi malich;\n ngʼatno mane onywolou nobed gi wichkuot maduongʼ.\n En ema nobedie ngʼat matin kuom ogendini,\n nochal thim, piny motimo ongoro, kama otwo.\n ","Nikech ich wangʼ mar Jehova Nyasaye,\n ok nobed gi joma odak e iye,\n to enobed gunda chuth.\n Jogo duto makalo Babulon,\n nobed gi bwok maduongʼ\n kendo nyiere nikech adhondene duto.\n  ","“Kawuru kereu e alwora mar Babulon,\n un duto maywayo atungʼ.\n Bayeuru gi asere! Kik uwe asere moro amora,\n nimar osetimo richo ne Jehova Nyasaye.\n ","Gone koko kuonde duto!\n Otingʼo bade kanyiso ni oloye,\n kuondene mag ngʼicho motingʼore gi malo podho,\n ohinga mage imuko.\n Nikech ma e chulo kuor mar Jehova Nyasaye,\n chulneuru kuor;\n timneuru kaka osetimo ni joma moko.\n ","Gol jachwoyo oko e Babulon,\n kod jakeyo gi pande mar keyo.\n Nikech ligangla mar ngʼama thiro ji\n we ngʼato ka ngʼato odog ir joge,\n we ngʼato ka ngʼato\n oringi odhi e pinye owuon.\n  ","“Israel chalo gi rombe mokee\n ma sibuor oseriembo.\n Mano mane okwongo kidhe ne en ruodh Asuria;\n mano mogik mane oturo chokege\n ne en Nebukadneza ruodh Babulon.”\n ","Emomiyo ma e gima Jehova Nyasaye Maratego, ma Nyasach Israel, wacho:\n “Anakum ruodh Babulon gi pinye\n kaka ne akumo ruodh Asuria.\n ","To anaduog Israel e kare\n mar kwath kendo enokwa e Karmel kod Bashan;\n noyiengʼ e gode matindo mag Efraim gi Gilead.”\n ","Jehova Nyasaye wacho niya,\n “E ndalogo, e sechego,\n nomany ketho Israel, to onge manoyudi,\n kendo ne richo Juda, to onge manoyudi,\n nimar anangʼwon-ne jogo mane odongʼ mane aweyo.”\n  ","Jehova Nyasaye wacho niya,\n “Monj piny Merathaim kod jogo modak Pekod.\n Lawgi, neg-gi kendo utiekgi duto.\n Timuru gimoro amora masechikou.\n ","Koko mar lweny ni e piny,\n koko mar kethruok maduongʼ!\n ","Mano kaka nyundo mar piny ngima otur\n kendo obarore!\n Mano kaka Babulon odongʼ,\n gunda e dier pinje!\n ","Achikonu obadho,\n yaye Babulon, kendo nomaku kapod ok ungʼeyo;\n noyudu kendo omaku nikech ne ukwedo Jehova Nyasaye.\n ","Jehova Nyasaye oseyawo kare mar kano gige lweny,\n kendo ogolo gige mag lweny mag mirimbe,\n nimar Jehova Nyasaye Manyalo Gik Moko Duto kendo Maratego nigi tich monego ti\n e piny jo-Babulon.\n ","Bi imonje gi kuma bor.\n Yiech deche mage; choke ka pith mar cham.\n Tieke chuth,\n kendo kik obed gi ngʼato moro amora motony.\n ","Neguru nyirwedhi mage duto;\n we gidhi e kar yengʼo!\n Mano kaka gininee malit!\n Nimar odiechiengʼ osechopo,\n kinde monego kumgi.\n ","Winjuru jo-Israel maringo\n kod matony koa Babulon,\n mawacho e Sayun ni mano kaka\n Jehova Nyasaye ma Nyasachwa osechulo kuor,\n kuor nikech hekalu mare.\n  ","“Chikuru jo-aserni\n mondo omonj Babulon,\n jogo duto maywayo atungʼ.\n Chokreuru bute; kik uwe ngʼato pondi.\n Chuleuru nikech timbene;\n timneuru kaka osetimo.\n Nimar ok osewinjo Jehova Nyasaye,\n Jal Maler mar Israel.”\n ","Jehova Nyasaye wacho niya,\n “Emomiyo, joge matindo nogore piny e yore;\n jolweny mage duto nonegi odiechiengno.”\n ","Ruoth, Jehova Nyasaye Maratego wacho niya,\n “Ne, ok adwari, yaye janjore,\n nimar odiechiengi osechopo,\n kinde mari mar kum.\n ","Janjore nochwanyre kendo podhi\n kendo onge ngʼama nochunge malo;\n anamok mach e dalane manowangʼ\n jogo duto man machiegni kode.”\n ","Ma e gima Jehova Nyasaye Maratego wacho:\n “Jo-Israel ithiro,\n kaachiel gi jo-Juda bende kamano.\n Joma ne omakogi nomakogi matek,\n ma ok nyal weyogi gidhi.\n ","Kata kamano Jawar margi en ratego;\n Jehova Nyasaye Maratego e nyinge.\n Enokonygi gi nyalone duto\n mondo omi gibed gi yweyo e pinygi;\n to jo-Babulon nomi obed gi tungni.”\n  ","Jehova Nyasaye wacho niya,\n “Ligangla notiek jo-Babulon!\n Notiek jogo modak Babulon\n kendo notiek jotende kod joge mariek!\n ","Ligangla notiek jonabi mage\n mag miriambo! Ginibed joma ofuwo.\n Ligangla notiek jolweny mage!\n Luoro maduongʼ nomakgi.\n ","Ligangla notiek faresege\n gi gechene kod welo duto mane ondiko e lweny!\n Ginibed ka mon.\n Ligangla notiek kuondegi mag\n kano mwandu kendo nokwalgi!\n ","Pige mag aoregi nodwon matuo.\n Nimar en piny mopongʼ gi nyiseche manono,\n ma gin nyiseche mamiyo neko nomaku.\n  ","“Omiyo gige thim kod ondiegi nodag kanyo,\n kendo kanyo tula nodagie.\n Onge gima nobedie kendo\n onge ngʼama nochak odagie e tienge duto.”\n ","Jehova Nyasaye wacho niya,\n “Mana kaka Nyasaye noketho Sodom gi Gomora,\n kaachiel gi mier mokiewo kodgi,\n e kaka en bende nobedi maonge ngʼato angʼata,\n modak kanyo kendo.\n  ","“Neuru! Jolweny biro koa yo nyandwat;\n oganda maduongʼ kod ruodhi mangʼeny itugo koa e tunge piny.\n ","Gimanore gi atungʼ kod tongʼ;\n giger kendo gionge ngʼwono.\n Gimor ka nam mogingore\n ka giriembo faresegi;\n gibiro ka ji mochanore komanore\n gi gige lweny mondo gimonju, yaye Nyar Babulon.\n ","Ruodh Babulon osewinjo humbgi;\n kendo bedene onge gi teko.\n Rem malich osemake,\n ka rem mar dhako mamuoch kayo.\n ","Mana ka sibuor mabiro koa\n e bungu moyugno mar Jordan,\n nyaka kar kwath man-gi lum,\n e kaka anariemb Babulon oa e pinye kadiemo wangʼ.\n En ngʼa mowal manyalo yiero ne ma?\n En ngʼa machalo koda kendo manyalo chungʼ koda?\n Koso jakwath mane manyalo chungʼ koda?”\n  ","Emomiyo, winj gima Jehova Nyasaye osechano timo ne Babulon,\n gima oseramo ni nyaka otimne piny jo-Babulon:\n Nyithi rombe bende nokaw;\n enoketh chuth kuondegi mag kwath nikech gin.\n ","E kinde ma Babulon nomaki piny noyiengni;\n ywakne nowinjre e dier pinje.\n"],["Ma e gima Jehova Nyasaye wacho:\n “Ne, anakel chunje maketho\n Kuom Babulon gi jo-Leb Kamai.\n ","Anaor ji moa e pinje mamoko Babulon\n mondo odhi opiedhe ka miudhwe kendo mondo oketh pinye;\n ginikwede e yo mora amora e odiechienge\n mar masira.\n ","Kik jadir asere rid atungʼ mare,\n kata kik orwak okumba mare.\n Kik ingʼwon-ne joge matindo;\n tiek jolweny mage duto.\n ","Ginineg-gi Babulon,\n kendo hinye ahinya e yorene.\n ","Nimar Israel gi Juda pod\n ok ojwangʼgi Nyasachgi, Jehova Nyasaye Maratego,\n kata obedo ni pinygi opongʼ\n gi ketho e nyim Jalno Maler mar Israel.\n  ","“Ringuru ua Babulon!\n Ringuru ukony ngimau!\n Kik tieku nikech richo mag-gi.\n En kinde ma Jehova Nyasaye chuloe kuor;\n enochule gima owinjore kode.\n ","Babulon ne en kikombe mar dhahabu\n e lwet Jehova Nyasaye; nomiyo piny duto omer.\n Ogendini nomadho divai mare;\n emomiyo koro neko osemakogi.\n ","Babulon nolwar apoya nono\n kendo notieke. Deng nikech en!\n Miye yath ne rem mare;\n sa moro onyalo chango.\n  ","“ ‘Ne wanyalo thiedho Babulon,\n to ok onyal chango;\n waweyeuru, kendo ngʼato ka ngʼato odhi e pinye owuon,\n nimar osengʼadne bura mochopo e polo,\n ogingore mochopo e polo.’\n  ","“ ‘Jehova Nyasaye oseketowa joma kare;\n biuru, we wawache ei Sayun,\n gima Jehova Nyasaye, ma Nyasachwa osetimo.’\n  ","“Piaguru aserni, kauru okumbini!\n Jehova Nyasaye osethuwo ruodhi mag Media kodgi,\n nikech chenro mare en ketho Babulon.\n Jehova Nyasaye nochul kuor ni hekalu mare.\n ","Tingʼuru banderane e ohinga mag Babulon!\n Med jolweny mamoko kijiwogi,\n ket jorito keregi, ikreuru mar monjogi!\n Jehova Nyasaye nodhi nyime gi chenro mare,\n buche moketo mondo otimre ni jo-Babulon.\n ","Un joma odak machiegni gi pige mangʼeny\n kendo momewo gi mwandu mangʼeny,\n gikou osechopo, sa ma itiekoue.\n ","Jehova Nyasaye Maratego\n osekwongʼore gi nyinge owuon:\n Adier anakelnu ji mangʼeny, ka bonyo,\n kendo ginikog gi ilo nikech loch molowugo.\n  ","“Nochweyo piny gi tekone;\n ne ochako piny gi riekone,\n kendo oyaro polo gi ngʼeyo mare.\n ","Ka omor ka polo, to pige manie polo wuo;\n omiyo boche polo dhwolore koa e giko piny.\n Ooro mil polo gi koth,\n kendo okelo yamo koa e kuondege mag keno.\n  ","“Ji duto parogi ok ti kendo gionge ngʼeyo;\n jotheth duto wigi kuot gi nyisechegi manono, ma githedho.\n Kido mage moloso gin gik manono;\n gionge muya eigi.\n ","Gionge tich, gin gik minyiero;\n ka ndalogi mar ngʼado bura ochopo, to ginilal nono.\n ","Jalno ma en Pok mar Jakobo\n ok chal kodgi,\n nimar en e Jachwech mar gik moko duto,\n kaachiel gi dhood girkeni mare,\n Jehova Nyasaye Maratego e nyinge.\n  ","“In e odungana mar lweny,\n gira mar kedo, in ema atiekogo ogendini,\n in ema akethogo pinjeruodhi,\n ","akonyora kodi kuom tieko faras gi jaithne,\n in ema atiekogo gach lweny kod jariembe,\n ","in ema anegogo dichwo gi dhako,\n in ema anegogo jaduongʼ kod rawere,\n in ema anegogo wuowi kod nyako,\n ","in ema anegogo jakwath gi rombe,\n in ema anegogo japur gi rwedhi,\n in ema anegogo ruodhi gi jotelo.”\n ","Jehova Nyasaye wacho niya, “E nyim wangʼu anachul Babulon kod jogo duto modak Babulon kuom gigo maricho magisetimo e Sayun.”\n ","Jehova Nyasaye wacho niya,\n “Ok adwari, yaye got maduongʼ maketho,\n un joma ketho piny ngima.\n Anarie bada kuomu,\n anadhiru piny kua e geng got,\n kendo ami ubed ka got mowangʼ.”\n ","Jehova Nyasaye wacho niya,\n “Onge lwanda mane kaw kuomi mar gero kona,\n kata kidi moro amora mar keto mise,\n nimar unudongʼ gunda nyaka chiengʼ.\n  ","“Tingʼuru bandera e piny!\n Gouru turumbete e dier ogendini!\n Ikuru ogendini mondo oked kode;\n luonguru pinjeruodhigi Ararat,\n Mini kod Ashkenaz mondo oked kode.\n Yieruru jatend lweny mondo oked kode;\n oruru farese mangʼeny ka bonyo.\n ","Ikuru ogendini\n mondo oked kod ruodhi mag Medes,\n jotendgi kod jodong-gi duto,\n kaachiel gi pinje duto ma gitelonegi.\n ","Piny tetni kendo nigi rem mapek,\n nimar chenro mar Jehova Nyasaye\n kuom Babulon osiko mondo piny Babulon odongʼ gunda,\n maonge ngʼama nodag kanyo.\n ","Jolwenj Babulon oseweyo kedo;\n gidongʼ e kuondegi mochiel motegno mag lweny.\n Tekogi orumo; gisebedo ka mon.\n Kuondegi mag dak osemoke mach;\n lodi mage mag rangeye otur.\n ","Jangʼwech achiel luwo bangʼ\n machielo kendo jaote luwo bangʼ jaote machielo,\n mondo olandne ruodh Babulon\n ni dalane maduongʼ mangima osemaki,\n ","kuonde mikalogo aora osemuki,\n odundu wangʼ,\n kendo jolweny luoro omako.”\n ","Ma e gima Jehova Nyasaye Maratego, ma Nyasach Israel, wacho:\n “Nyar Babulon chalo gi kar\n dino e seche minyone;\n kinde ma ikaye chiegni chopo.”\n  ","“Nebukadneza ruodh Babulon osetiekowa,\n oserundo pachwa,\n oselokowa agulu ma iye ninono.\n Ka thuol osemuonyowa\n kendo osepongʼo iye gi chiembwa,\n mi osengʼudhowa oko.”\n ","Joma odak Sayun wacho niya,\n “Mad masira ma gisekelonwa bed kuom Babulon.”\n Jerusalem wacho niya,\n “Mad rembwa bed ewi joma odak Babulon.”\n ","Emomiyo, ma e gima Jehova Nyasaye wacho:\n “Ne, anabed jakori kendo anakonyi e bura;\n anami nembe two kendo thidhna mage notwo.\n ","Babulon nobed pith mar kethruok,\n kar dak ondiegi, gima bwogo ji,\n kendo gima inyiero,\n kama onge ngʼama odakie.\n ","Joge duto ruto ka sibuoche matindo,\n gilengʼore ka nyithi sibuor.\n ","To ka ochiewgi,\n analosnigi nyasi mi gimer,\n mondo gikog gi mor;\n eka ginindi nyaka chiengʼ ma ok ginichiew,”\n Jehova Nyasaye wacho.\n ","“Anatiekgi ka rombe mitero kar yengʼo,\n ka imbe kod diek.\n  ","“Mano kaka Sheshak nomaki,\n sunga mar piny ngima norum!\n Mano kaka Babulon nobedi\n gima lich makelo bwok e kind ogendini!\n ","Nam nogingre kuom Babulon;\n apakane mawuo noume.\n ","Miech jo-Babulon nodongʼ gunda,\n kama otwo kendo piny motimo ongoro,\n piny maonge ngʼama odakie,\n kama onge ngʼama kalo e iye.\n ","Anakum Bel e Babulon\n kendo anami ongʼog gima ne osemuonyo.\n Ogendini ok nochak ochokre ire.\n Kendo ohinga mar Babulon nogore piny.\n  ","“Wuoguru oko uayi kuome, joga!\n Ringuru ukony ngimau!\n Ringuru uaye mirima mager mar Jehova Nyasaye.\n ","Kik chunyu jogi kata bedo maluor\n ka wach mofwongʼ owinjore e piny;\n wach mofwongʼ achiel biro higani,\n machielo noluwe,\n wach mofwongʼ mar masira e piny,\n kendo mar jatelo ma ok dwar,\n jatelo machielo.\n ","Nimar adiera kinde biro ma anakum\n nyiseche manono mag Babulon;\n pinye duto nobed gi wichkuot\n kendo joge duto mosenegi nolware iye.\n ","Eka polo gi piny kod gik moko duto manie igi\n nokog gi ilo nikech Babulon,\n nimar koa nyandwat\n jonek nomonje,”\n Jehova Nyasaye wacho.\n  ","“Babulon nyaka podhi\n nikech jo-Israel mane onegi,\n mana kaka ji duto,\n mosenegi e piny osepodho nikech Babulon.\n ","Un joma osetonyne ligangla,\n auru kendo kik ugalru!\n Paruru Jehova Nyasaye e piny mabor,\n kendo upar Jerusalem.”\n  ","“Ochawa, nimar oseyanywa\n kendo wichkuot oumo wengewa,\n nikech joma oa e pinje mamoko\n osedonjo e kuonde maler mar od Jehova Nyasaye.”\n  ","Jehova Nyasaye wacho niya,\n “To kinde biro,\n ma anakume nyisechege manono,\n kendo e pinye mangima\n joma nigi adhonde nobed gi rem malit.\n ","Kata ka Babulon ochopo e lwasi\n kendo ger ohingage motegno kuno,\n to anaor ji mondo okethe,”\n Jehova Nyasaye wacho.\n  ","“Ywak winjore koa Babulon,\n koko mar kethruok maduongʼ,\n koa e piny jo-Babulon.\n ","Jehova Nyasaye noketh Babulon;\n nomi koko olingʼ thi.\n Apaka mag wasigu nowuo ka pige mopongʼ;\n koko mar dwondgi nowinjre kendo.\n ","Jaketh nobi ketho Babulon;\n jolweny mage nomaki,\n kendo atungʼ mag-gi notur.\n Nimar Jehova Nyasaye en Nyasaye\n machulo kuor ni ji kuom richogi;\n enochul duto.”\n ","Ruoth, ma nyinge en Jehova Nyasaye Maratego wacho niya,\n “Anami jodonge kod jogo mariek mer,\n jotendgi, jodong-gi kod jolweny bende;\n gininindi nyaka chiengʼ kendo ok ginichiew.”\n ","Ma e gima Jehova Nyasaye Maratego wacho:\n “Ohinga mar Babulon mangʼongo nolwar piny\n kendo dhorangeye mage maboyo nomoke mach;\n ji chandore kayiem nono,\n tich matek mar jotich en mana ramoki mach.”\n ","Ma e ote mane Jeremia janabi omiyo jatend jotije Seraya wuod Neria, ma wuod Maseya, kane odhi Babulon gi Zedekia ruodh Juda e higa mar angʼwen mar lochne.\n","Jeremia nondiko e kitabu kuom masiche duto mano bi kuom Babulon, mago duto mane osendiki kuom Babulon.\n","Nowachone Seraya, “Ka ichopo Babulon, ne ni isomo wechegi mondo owinji.\n","Eka iwachi ni, yaye Jehova Nyasaye, isewacho ni ibiro ketho kae, mondo omi dhano kata le kik dag e iye; enodongʼ gunda nyaka chiengʼ.\n","Ka itieko somo kitabuni, twe kidi kuome kendo idire Yufrate.\n","Eka iwachi ni, ‘E kaka Babulon nonim ma ok nochak ochungʼ kendo nikech masira ma anakel kuome. Kendo joge nopodhi.’ ”\n Weche Jeremia ogik kae.\n "],["Zedekia ne ja-higni piero ariyo gachiel kane obedo ruoth, kendo nobedo e loch kodak Jerusalem kuom higni apar gachiel. Min mare ne nyinge Hamutal nyar Jeremia ma aa Libna.\n","Ne otimo richo e nyim Jehova Nyasaye, mana kaka Jehoyakim notimo.\n","Magi duto notimore ne Jerusalem kod Juda nikech mirimb Jehova Nyasaye, kendo giko to ne oriembogi oko e nyime.\n Koro Zedekia nongʼanyone ruodh Babulon.\n ","Omiyo e higa mar ochiko mar loch Zedekia, e odiechiengʼ mar apar mar dwe mar apar, Nebukadneza ruodh Babulon nodhi gi jolweny mage duto momonjo Jerusalem. Negilworo dala maduongʼno kendo ne gigoyone agengʼa koni gi koni.\n","Dala maduongʼno ne ogone agengʼa nyaka higa mar apar gachiel mar Ruoth Zedekia.\n ","E odiechiengʼ mar ochiko e dwe mar angʼwen kech mane ni e dala maduongʼno nomedore makoro ne onge chiemo mane ji nyalo chamo.\n","Bangʼ mano ohinga mar dala maduongʼno nomuki, kendo jolweny duto noringo ka tony gotieno ka gikalo e rangach man e kind ohinga ariyo man but puoth ruoth, kata obedo ni jo-Babulon nolworo dala maduongʼno kamano. Negiringo ka gichomo Araba,\n","to jolwenj Babulon nolawo Ruoth Zedekia kendo ojuke e pewe mag Jeriko. Jolweny mage duto noringo oweye moke,\n","kendo negimake.\n Ne gitere Ribla ir ruodh Babulon e piny Hamath, kama nongʼadone bura.\n","E Ribla ruodh Babulon nonego yawuot Zedekia koneno; bende nonego jotelo duto mag Juda.\n","Eka nogolo wenge Zedekia oko, notweye gi rateke mag mula kendo notere Babulon, kama ne okete e od twech nyaka chiengʼ mano thoe.\n ","E odiechiengʼ mar apar mar dwe mar abich, e higa mar apar gochiko mar loch Nebukadneza ruodh Babulon, Nebuzaradan jatend jolweny marito ruoth, ma en achiel kuom jodong ruodh Babulon, nobiro Jerusalem.\n","Nowangʼo hekalu mar Jehova Nyasaye, kar dak ruoth kod udi duto man Jerusalem. Bende nowangʼo udi duto moger mabeyo.\n","Jolweny duto mag Babulon mane ichiko gi jatend jolweny marito ruoth ne omuko ohinga duto moluoro Jerusalem.\n","Nebuzaradan jatend jolweny notero e twech jomoko kuom joma odhier kod jogo mane odongʼ e dala maduongʼno, kaachiel gi jogo molony e tij lwedo kod joma noringo modhi ir ruodh Babulon mondo otony.\n","To Nebuzaradan noweyo jopinyno moko mane odhier ahinya mondo oti e puothe mag mzabibu kod puothe mamoko.\n ","Jo-Babulon nomuko sirni mag mula, rachungi mag taya kod Karaya Maduongʼ mar mula mane ni e hekalu mar Jehova Nyasaye kendo ne gitero mulago duto nyaka Babulon.\n","Bende negikawo agulni, opawo, gir ngʼado otambi mar taya, tewni mikwoyogo remo, bakunde kod gik moko duto molos gi mula mane itiyogo e hekalu.\n","Jatend jolweny marito ruoth nokawo besen, gima iwangʼoe ubani, tewni mag kwoyo remo, agulni, rachung taya, dise kod bakunde mitiyogo e misango miolo piny, ma gin gik moko duto molos gi dhahabu maler kata fedha.\n ","Mula mane ogolo e sirni ariyo, gi Karaya Maduongʼ kod rwedhi apar gariyo mag mula e bwoye kod rachungi minyalo tingʼ mane Ruoth Solomon olosone hekalu mar Jehova Nyasaye, ne pek ma ok nyal pim.\n","Siro ka siro borne ne romo fut piero ariyo gochiko kendo alwora mare ne romo fut apar gochiko; sirnigo norokore kendo moro ka moro kore ne romo gi lith lwedo angʼwen.\n","Gima chalo agulu mar mula mane ni e ewi achiel kuom sirni borne kadhi malo ne romo fut aboro kendo nokede gi gik mongʼinore ongʼinore molwore koni gi koni. Siro machielo man-gi gik mongʼinore ongʼinore, ne chal kod mokwongo.\n","Ne nitiere gik mongʼinore ongʼinore piero ochiko gauchiel e bethe sirni, kwan gik mongʼinore ongʼinore duto ne gin mia achiel mane olworo gima otwangʼ mongʼith.\n ","Jatend jolweny marito ruoth nomako Seraya jadolo maduongʼ, gi Zefania jadolo maluwe kod ji adek ma jorit dhoot hekalu moterogi e twech.\n","To kuom joma ne odongʼ e dala maduongʼno, nomako jatelo mane ochungʼ ne jolweny, kod ji abiriyo ma jongʼad rieko ne ruoth. Bende nomako jagoro mane tichne en ndiko nying joma onego bed jolweny kod jodonge piero auchiel mane oyudi e dala maduongʼno.\n","Nebuzaradan jatend lweny nomakogi duto mokelogi Ribla ir ruodh Babulon.\n","Ruoth nogolo chik mondo neg-gi Ribla kanyo, e piny jo-Hamath.\n Omiyo Juda noter e twech mabor gi pinye owuon.\n  ","Ma e kwan mar joma Nebukadneza notero e twech:\n  e higa mar abiriyo,\n mane gin jo-Yahudi alufu adek gi piero adek;\n ","e hik Nebukadneza mar apar gaboro,\n ji mia aboro gi piero adek gariyo moa Jerusalem;\n ","e hike mar piero ariyo gadek,\n jo-Yahudi mia abiriyo gi piero angʼwen gabich mane oter e twech gi Nebuzaradan jatend lweny.\n  Giduto ne gin ji alufu angʼwen mia auchiel.\n ","E higa mar piero adek gabiriyo mar twech Jehoyakin ruodh Juda, e higa mane Evil-Merodak obedo ruodh Babulon, nogonyo Jehoyakin ruodh Juda kendo oweye thuolo koa e od twech e odiechiengʼ mar piero ariyo gabich mar dwe mar apar gariyo.\n","Nowuoyo kode modembore kendo nomiye kom duongʼ moloyo ruodhi mamoko mane ni kode e twech Babulon.\n","Omiyo Jehoyakin nolonyo lepe mag twech kendo e ndalo ngimane duto ne ochiemo pile pile e mesa ruoth.\n","Odiechiengʼ ka odiechiengʼ ruodh Babulon ne miyo Jehoyakin pok mowinjore kode ndalo duto mag ngimane, nyaka odiechiengʼno mar thone.\n"]],"Lamentations":[["Mano kaka dala maduongʼ mane ji ngʼenyie\n odongʼ nono!\n Kinde moro ne en dala malich miwuoro\n to koro ochalo gi dhako ma chwore otho!\n Ne en ruoth madhako e kind pinje,\n to tinde osebedo misumba.\n  ","Oywak malit gotieno,\n pi wangʼe ridore e lembe.\n Kuom joherane duto,\n onge moro manyalo hoye.\n Osiepene duto osendhoge\n kendo gisebedo jowasike.\n  ","Bangʼ sand gi tij achuna,\n Juda oseter e twech.\n Odak e dier ogendini\n kendo oonge kar yweyo.\n Jogo duto malawe osemake kapod en\n e chandruok malich.\n  ","Yore madhiyo Sayun ywagore,\n nimar onge ngʼato mabiro e nyasi mag sewni moyier.\n Dhorangeye duto odongʼ nono maonge ji,\n jodologe ywak ka chur,\n jotichge ma nyiri okuyo,\n to en owuon en gi lit malich.\n  ","Wasike ema tinde otelone,\n kendo wasikego dhi maber.\n Jehova Nyasaye osekelone chandruok\n nikech richone mangʼeny.\n Nyithinde oseter e twech, kendo gisebedo kaka joma omaki\n e nyim wasigu.\n  ","Duongʼ mar loch duto mane nyar Sayun nigo\n oserumo.\n Jodonge chalo gi mwanda modenyo\n ma ok yud lum machamo,\n giringo ka gionge\n gi teko e nyim joma lawogi.\n  ","E ndalo mane Jerusalem ni e chandruok kod chuny lit,\n noparo mwandune duto mane en-go e ndalo machon.\n Wasike nojare\n kendo onyiero kuom thagruok mage.\n  ","Jerusalem osetimo richo madongo\n omiyo koro osebedo mochido.\n Ji duto mane omiye luor koro ochaye,\n nimar giseneno duge;\n kendo koro oywak kochur\n nikech wiye kuot.\n  ","Chilo ma en-go omienore e lepe,\n ne ok odewo gima biro timorene bangʼe.\n Nopodho malich miwuoro,\n to onge ngʼama ne nyalo hoye.\n Yaye Jehova Nyasaye, neye chandruok ma an-go,\n nimar wasigu oseloyo.\n  ","Wasigu oseyako\n mwandune duto;\n oseneno ogendini ma jopiny\n ka donjoe kare maler mar lemo,\n jogo misekwero ni kik donji\n e kari maler mar lemo.\n  ","Joge duto chur kaywagore\n ka gimanyo chiemo;\n giloko mwandugi\n mondo giyud chiemo,\n mondo gibed mangima.\n “Yaye Jehova Nyasaye, neye kendo iparae,\n nimar ji ochaya.”\n  ","Un ji duto makadho, onge lich muneno kuom gima timorenani?\n Lokreuru anena mondo unee,\n ka bende nitiere masira machielo\n machalo gi masira moyudani,\n ma Jehova Nyasaye oseketo kuoma\n e odiechiengʼ mar mirimbe mager?\n  ","Ne ooro mach koa e polo,\n modonjo e chokena.\n Nochiko obadho momako tiendena\n kendo nodwoka chien.\n Nomiya abedo modhier kadongʼ kenda\n ka aol maonge teko odiechiengʼ duto.\n  ","Richona osetwe e ngʼuta ka jok;\n adier osetweyogi gi lwete owuon.\n Oseketgi e ngʼuta\n kendo Ruoth Nyasaye osetieko tekra,\n bende osejwangʼa\n e lwet joma ok anyal loyo.\n  ","“Ruoth Nyasaye\n osekwedo jolweny maga duto;\n osechoko jolweny\n mondo omonja,\n kendo otiek yawuota ma jolweny.\n Ruoth Nyasaye osekumo nyar Juda mapok ongʼeyo chwo\n e kare mar biyo olemb mzabibu.\n  ","“Ma emomiyo aywak\n kendo pi wangʼa mol e lemba.\n Onge ngʼat machiegni koda ma dihoya,\n bende onge ngʼat ma dikwe chunya.\n Nyithinda odongʼ kiye\n nikech wasigu oselocho.”\n  ","Sayun tingʼo bedene malo kaywak,\n to onge ngʼama nyalo hoye.\n Jehova Nyasaye oseketo chik ni Jakobo,\n ni jogo modak bute,\n mondo obed wasike;\n Jerusalem osebedo gima ochido\n e diergi.\n  ","Jehova Nyasaye en Nyasaye makare,\n to kata kamano ne angʼanyo ne chikene.\n Winjuru, un ji duto;\n kendo neeuru kaka achandora.\n Yawuota gi nyiga osemaki\n moter e twech.\n  ","Ne aluongo osiepena,\n to ne gindhoga.\n Jodolo maga gi jodonga\n notho e dala maduongʼ,\n kane gimanyo chiemo\n mondo gibed mangima.\n  ","Yaye Jehova Nyasaye, nee kaka anie chandruok malich!\n Iya nyawni,\n kendo chunya chandore malich,\n nikech ok aseluoro chikeni.\n Lweny nego ji oko mar dala\n to ei dala bende tho nekoe.\n  ","Ji osewinjo ywakna,\n to onge ngʼama dewa.\n Wasika duto osewinjo chandruokna;\n kendo gimor kuom gik ma isetimona.\n Mad ikel odiechiengʼ mane iselando\n mondo omi gichal koda.\n  ","We mondo timbegi mamono ochop e nyimi;\n kendo timnegi,\n mana kaka isetimona\n kuom richona duto.\n An gi pek mangʼeny\n kendo chunya onyosore.\n  "],["Mano kaka Ruoth Nyasaye osekumo Nyar Sayun\n gi mirimbe motwere ka rumbi!\n Duongʼ mar Israel ma yande otundo nyaka e polo,\n osewito piny,\n bende kuom mirimbe\n ok oseparo ni en raten mar tiende.\n  ","Ruoth Nyasaye oseketho\n mier duto mag Jakobo ka ok odewo;\n nikech mirimbe osemuko\n kuonde mochiel motegno mag Nyar Juda.\n Nokuodo wi jopinyno gi jotende\n mi odwoko lochgi chien.\n  ","Osetieko teko mar jo-Israel\n gi mirimbe mager,\n kendo osejwangʼogi\n e lwet wasikgi.\n Osewengʼo ka Jakobo kaka mach mager makakni\n ma wangʼo gik moko duto molwore.\n  ","Oseywayo atungʼe mar kedo\n gi joge mana ka gima gin wasike.\n Kaka jasigu neko,\n osenego jogo duto mane nenore mabeyo e wangʼ,\n kendo oseolo mirimbe oko\n ka mach kuom hemb Nyar Sayun.\n  ","Ruoth Nyasaye chalo gi jasigu;\n kendo osetieko Israel!\n Osemuko ute Israel duto mag ruoth\n kendo oseketho mieche mochiel motegno.\n Osemedo ywagruok\n kod kuyo ne Nyar Juda.\n  ","Oseketho kare mar dak mana ka puodho moketh chambe modongʼ nono,\n kendo osemuko kare mar romo.\n Jehova Nyasaye osemiyo Sayun wiye owil\n kod sewni moyier gi Sabatoge;\n kendo kuom mirimbe mager,\n osejwangʼo ruoth kaachiel gi jadolo.\n  ","Ruoth Nyasaye osedagi kendone mar misango\n kendo jwangʼo kare maler mar lemo.\n Osechiwo ohinga mag kuonde mag dak\n e lwet wasigu;\n gisegoyo koko e od Jehova Nyasaye\n mana kaka ne itimo e odiechiengʼ mar sawo moyier.\n  ","Jehova Nyasaye osechano muko ohinga\n molworo Nyar Sayun.\n Oserieyo rapim kendo ne ok ogengʼo lwete\n mondo kik okethe.\n Nomiyo chiel ma oko mar dala kod ohinga oyiengni,\n giduto kaachiel ne gimukore mi gigore piny.\n  ","Dhorangeyene osegore piny molal ei lowo,\n oseturo lodi mage kendo kethogi.\n Ruodhe gi jodonge oke e kind ogendini,\n chik onge koro,\n to jonabi mage koro ok yud fweny\n moa kuom Jehova Nyasaye.\n  ","Jodongo mag nyar Sayun,\n obedo piny kolingʼ thi,\n gisebuko wiyegi gi buru\n kendo girwako piende gugru.\n Nyi Jerusalem\n osekulo wiyegi piny.\n  ","Wangʼa ojony nikech ywak,\n chunya ool,\n kendo chandore malit\n nikech joga osetieki,\n kendo nyithindo kod nyithindo mayom kech nego\n e yore mag dala maduongʼ.\n  ","Kech negogi\n e kor minegi,\n ka jogo mohiny e lweny\n e yore mag dala maduongʼ,\n mi gipodhi,\n omiyo gipenjo minegi niya, “Ere chiemo kod divai?”\n  ","Yaye Nyar Jerusalem, en angʼo madawach kuomi?\n Koso en angʼo ma dapimigo?\n Yaye Nyar Sayun mapok ongʼeyo dichwo,\n en angʼo ma dapimigo,\n koso en angʼo ma dahoyigo?\n Adhola ma in-go tut mana ka nam.\n Ere ngʼama dithiedhnigo?\n  ","Fweny mane jonabi magi oneno\n ne ok adiera, to gin mana miriambo lilo,\n ne ok ginyisi richoni\n mondo omi kik teri e twech.\n To fweny mane ginyisi\n ne gin mana weche mag miriambo kendo ma wito ji.\n  ","Ji duto makadho buti\n pamo ni lwetegi;\n gijari kendo gikino wigi\n kuom gigo mosetimorene Nyar Jerusalem,\n ka gipenjore niya, “Bende ma e dala maduongʼ\n ma yande ongʼere ni dala maler,\n kendo mor mar piny mangima?”\n  ","Wasiki duto\n wuoyo marach kuomi;\n gijari ka gikayo lekegi\n kagiwacho niya, “Wasetieke chuth.\n Ma e ndalo mane wasebedo ka warito;\n adier, osechopo ma wanene.”\n  ","Jehova Nyasaye osetimo gima ne osechano;\n osechopo mano mane owacho,\n ma en gima nochiko chon.\n Osetieki ma ok odewo,\n kendo osemiyo wasigu goyoni siboi,\n komedogi teko.\n  ","Chunje ji ywak\n ni Ruoth Nyasaye.\n Yaye ohinga mar Nyar Sayun,\n we pi wangʼi omol ka aora,\n odiechiengʼ gotieno;\n kik iywe kata matin,\n kendo pi wangʼi kik chogi.\n  ","Aa malo, ywagi otieno duto,\n e kindego mag arita ma otieno chakore,\n kendo weche duto manie chunyi ol oko ka pi\n e nyim Ruoth Nyasaye.\n Tingʼ bedeni malo kilame\n nikech nyithindi,\n ma kech nego\n e wangʼ yore duto.\n  ","Yaye Jehova Nyasaye winjie wachni:\n En ngʼa misetimone gima lit machal kama?\n Bende mon dicham nyithindgi\n ma giserito maber kama?\n Koso jodolo gi jonabi dinegi\n e kama ler mar lemo mar Ruoth Nyasaye adier?\n  ","Jomatindo gi jomadongo nindo\n e yore motimo buru;\n yawuota gi nyiga\n oseneg gi ligangla.\n Isenegogi ka in gi mirima\n kendo isetiekogi ka ok idewo.\n  ","Ne iluongo masira koa kuonde duto\n mana ka ji mabiro e nyasi moro maduongʼ.\n E odiechiengʼ mar mirimb Jehova Nyasaye\n onge ngʼato mane otony kata mane odongʼ kangima.\n Kuom joga mane apidho\n kendo arito, wasika osetieko.\n  "],["An e ngʼat moseneno masira\n mane ayudo koa e lwet Jehova Nyasaye.\n ","Oseriemba mabor kendo miyo awuotho\n e mudho kar wuotho e ler;\n ","chutho osekuma\n kinde ka kinde ndalo duto.\n  ","Osemiyo denda odoko mool\n kendo chokena osetur.\n ","Osegoyona agengʼa kendo lwora\n komiya abedo gi chuny malit kod olo.\n ","Osemiyo adak ei mudho\n kaka jogo mane osetho chon.\n  ","Osechiela gi ohinga ma ok anyal ringo madhi;\n kendo oseketa piny kotweya gi nyororo.\n ","Kata ka aluongo kata kaywak ka dwaro kony,\n to ogengʼo lamona.\n ","Osedino yora gohinga moger gi kidi;\n omiyo awuotho e yore mobam.\n  ","Mana kaka ondieg bungu mobuto karito,\n kata ka sibuor mopondo,\n ","e kaka noywaya oko e yo mokidha\n kendo oweya maonge kaka dakonyra.\n ","Noywayo atungʼe\n kendo oketa thoro mar aserni mage.\n  ","Nochwoyo chunya gi aserene\n mowuodho e olalo mare.\n ","Nabedo ngʼat ma ji duto nyiero,\n ne gijara gi wer pile ka pile.\n ","Osepongʼo chunya\n gi gik makech kod olo.\n  ","Oseturo lekena gi kite mimuodo\n kendo osenyona piny e buru.\n ","Osemaya kwe;\n kendo wiya osewil kod mor ma yande an godo.\n ","Emomiyo awacho niya, “Chia mara oserumo\n kod gigo mane ageno kuom Jehova Nyasaye.”\n  ","Aparo chandruokna, wuodhena ma ok nikare,\n kaachiel gi lit gi kuyo.\n ","Aparogi maber,\n kendo an kod kuyo e chunya.\n ","To gima bende aparo\n mamiyo abedo gi geno ema:\n  ","Nikech hera maduongʼ mar Jehova Nyasaye osiko mochwere,\n kendo ngʼwonone ok rum omiyo ok otiekwa.\n ","Herani gi ngʼwononi nyien okinyi kokinyi,\n kendo adiera mari duongʼ.\n ","Abiro wacho kenda niya, “Jehova Nyasaye e pokna,\n omiyo abiro geno kuome.”\n  ","Jehova Nyasaye ber ne jogo ma genogi ni kuome,\n kendo ne ngʼatno madware,\n ","en gima ber\n rito warruok mar Jehova Nyasaye.\n ","Ber mondo ngʼato otingʼ jok\n kapod en ngʼama tin.\n  ","We obed kar kende owuon kolingʼ,\n nimar Jehova Nyasaye osetweyone jokno.\n ","We oik wiye ei buru,\n dipoka pod en gi geno.\n ","We ochiw lembe ne ngʼatno ma digoye\n kendo oyie bedo ngʼat ma ji jaro,\n  ","nikech Ruoth Nyasaye ok nyal jwangʼo ngʼato\n nyaka chiengʼ.\n ","Kata obedo ni okelo kuyo, to obiro nyiso ngʼwono,\n nikech herane ma ok rum duongʼ ahinya,\n ","nimar Nyasaye ok kel chandruok goyiem,\n kata mana kuyo ni nyithind ji.\n  ","Donge Jehova Nyasaye neno kisando ji duto\n manie twech,\n ","kata kitamo ngʼato e ratiro mare\n e nyim Nyasaye Man Malo Moloyo,\n ","kata ka iketho buch ngʼato,\n donge Ruoth Nyasaye neno gik ma kamago?\n  ","En ngʼa manyalo wuoyo kendo miyo gimoro timre\n ka ok en Ruoth Nyasaye ema owacho?\n ","Donge masiche kod ber wuok mana\n koa kuom Nyasaye Man Malo Moloyo?\n ","Ere gima omiyo ngʼato angʼata mangima ngʼur\n ka okume nikech richoge?\n  ","Weuru wanon timbewa kendo wapar ane kaka gichalo,\n eka wadog ir Jehova Nyasaye.\n ","Wachiwuru chunywa kendo watingʼ bedewa malo\n e nyim Nyasaye manie polo, kawawacho niya,\n ","Wasetimo richo kendo ngʼanyo,\n to ok iseweyonwa.\n  ","Iselawowa ka in gi mirima;\n mi inegowa ka ok idewo.\n ","Iseumori gi boche polo\n mondo lemo moro amora kik chop iri.\n ","Isemiyo wabedo ka yugi\n kendo ka owuoyo e kind ogendini.\n  ","“Wasikwa duto\n wuoyo kuomwa marach gi ajara.\n ","Luoro gi obadho ritowa\n kendo kethruok gi masira ochomowa.”\n ","Pi wangʼa mol ka aora\n nikech joga osenegi.\n  ","Pi wangʼa biro chwer ma ok chogi,\n maonge ngʼama konyo,\n ","nyaka chop Jehova Nyasaye nokul wangʼe piny\n ma onena gie polo.\n ","Gima aneno miyo chunya kuyo\n nikech gik matimore ne mon duto mar dalawa maduongʼ.\n  ","Jogo mane wasika kayiem nono\n nomanya ka winyo.\n ","Negitemo mondo gitiek ngimana ka giluta ei bur;\n kendo negibaya gi kite;\n ","pi noima mine aparo\n ni achiegni tho.\n  ","Naluongo nyingi, yaye Jehova Nyasaye,\n ka an ei bur matut.\n ","Kane akwayi ni mondo ikonya\n to ne iwinjo ywakna.\n ","Nibiro machiegni kane aluongi\n kendo ne iwachona niya, “Kik iluor ngangʼ.”\n  ","Yaye Ruoth Nyasaye ne itingʼo tingʼna,\n kendo ne ireso ngimana.\n ","Yaye Jehova Nyasaye, iseneno, rach mosetimna,\n ngʼad bucha kare!\n ","Iseneno kaka ne gichulona kuor,\n kod timbe mamono mane gichano timona.\n  ","Yaye Jehova Nyasaye, isewinjo ayany mag-gi,\n kaachiel gi timbe mamono ma gichano timona,\n ","ma gin gigo ma joma wasika wacho kuoma\n kendo kuodhago lingʼ-lingʼ odiechiengʼ duto.\n ","Koro negie nikech kata gibedo piny kata chungo to nyinga\n ema giwuoyoe kokalo kuom wendegi.\n  ","Yaye Jehova Nyasaye, migi kum moromo gi timbegi kaluwore\n gi gik ma lwetgi osetimo.\n ","Mi gibed gi chuny matek\n kendo mad kwongʼ mari obed kuomgi.\n ","Yaye Jehova Nyasaye, mad ilawgi gi mirima,\n kendo itiekgi gia e piny mane ichweyo.\n  "],["Mano kaka dhahabu osewito berne,\n dhahabu maberie moloyo obedo marach!\n Kite maler okere\n e akerkeke mag yore duto.\n  ","Mano kaka yawuot Sayun mabeyo,\n ma yande bergi ne romre gi pek mar dhahabu,\n tinde ipimo mana gi agulni mag lowo,\n ma en tich lwedo mar jachwe aguch lowo!\n  ","Kata mana ondiegi chiwo thundegi\n mondo nyithindgi odhodhi,\n to joga osebedo jogo maonge chuny,\n gichalo udo manie thim.\n  ","Nikech riyo oloyo nyathi madhoth\n mi koro lewe omoko e dande;\n kendo nyithindo kwayo chiemo,\n to onge ngʼama migi.\n  ","Joma yande chamo chiemo mamit,\n koro gin jokwecho mojwangʼ e wangʼ yore;\n to jogo ma yande odak e ngima maber\n koro nindo e pidh yugi.\n  ","Kum mar joga\n duongʼ moloyo mano mar Sodom,\n mane lochne okethi mapiyo piyo nono\n maonge ngʼama nobiro mondo okonye.\n  ","Jotendgi ne ler marieny moloyo pe\n kendo rachar maloyo chak,\n dendgi ne pichni moloyo mo;\n kendo nenruok margi ne chalo gi kidi ma nengone tek.\n  ","To koro gin rotenge moloyo oyare\n ma kata irom kodgi e wangʼ yore to ok nyal ngʼegi,\n nimar pien ringregi osejowore kuom chokegi;\n kendo osebedo motwo ka yien.\n  ","Joma notho e lweny ber moloyo\n jogo ma kech onego;\n kech chamogi ma gidhero\n nikech cham onge e puothe.\n  ","Mon madhoth\n notedo nyithindgi giwegi,\n mobedo chiembgi\n ka joga ne inego itieko.\n  ","Jehova Nyasaye oseolo mirimbe mangʼeny\n ka iye owangʼ.\n Osemoko mach Sayun\n moketho mise mage.\n  ","Ruodhi mag piny ne ok oyie,\n kata ji mag piny bende ne ok oyie,\n ni wasigu kod jolweny nyalo donjo\n e dhorangeye mag Jerusalem.\n  ","To mano notimore\n nikech richo mag jonabi mage,\n kod kethruok mag jodolo mage\n mane ochwero remb joma kare.\n  ","Koro gidigni e wangʼ yore\n ka joma muofni.\n Gidwanyore gi remo\n maonge ngʼato madihedhre mulo lepgi.\n  ","Ji ywak kagoyonegi koko niya,\n “Dhiuru kucha! Ok uler!”\n Mabor kucha, mabor kucha!\n Kik umulwa!\n Ka giringo giaa kendo gibayo abaya,\n ji mag ogendini wacho ni,\n “Ok ginyal dak kodwa kendo.”\n  ","Jehova Nyasaye owuon osekeyogi e pinje;\n kendo koro ok odewgi.\n Jodolo ok yud duongʼ,\n kendo jodongo ok mi luor.\n  ","Kata kamano, wengewa nojony,\n ka warango gima dikonywa;\n to oganda mane wageno kuome ni nyalo konyowa\n ne ok nyal konyowa.\n  ","Ji ne manyowa kamoro amora mawaluwo,\n omiyo ne ok wanyal wuotho e wangʼ yorewa.\n Luoro nomakowa nikech ndalowa nosechopo machiegni\n kendo thowa ne osekayo.\n  ","Jogo mane lawowa ne ringo mapiyo\n maloyo ongo mafuyo e kor polo;\n negilawowa e kor gode madongo\n kendo negibutonwa e thim.\n  ","Ngʼatno mowir mar Jehova Nyasaye,\n mane wakwano kaka ngimawa,\n nomaki e obadho mane gichiko.\n Ne waparo ni e bwo tipone\n wanyalo bedo mangima e dier ogendini.\n  ","Moruru kendo beduru moil, yaye Nyar Edom,\n un jogo modak e piny Uz.\n To un bende, kikombeno ibiro miyou;\n kendo ubiro mer mi udongʼ duge.\n  ","Yaye jo-Sayun, kum mane okumugo biro rumo;\n bende ok nochak omed ndalou mar twech.\n To un jo-Edom, obiro kumou nikech richou\n kendo timbeu mamono obiro elo e lela.\n  "],["Yaye Jehova Nyasaye, parie gima osetimorenwa;\n rangwa mondo ineye wichkuot ma wan-go.\n ","Girkeni mawa osemi jopinje mamoko,\n to miechwa to osekaw gi ji ma welo.\n ","Wasedongʼ kiye,\n to minewa chalo mon ma chwogi otho.\n ","Nyaka wangʼiew pi mawamodho;\n yiendwa ma wachwako nyaka wachul nengo eka wayudgi.\n ","Jogo malawowa nikodwa machiegni;\n waol kendo waonge yweyo.\n ","Ne wachiwore ni Misri kod Asuria\n mondo wayud chiemo moromo.\n ","Kwerewa notimo richo, to koro gionge,\n to wan ema ikumowa kargi.\n ","Wasumbini ema tinde otelonwa,\n kendo onge ngʼama resowa e lwetgi.\n ","Wayudo chiembwa e yo matek manyalo hinyo ngimawa\n nikech lweny manie thim.\n ","Dendwa owre mana ka mach\n nikech tuo ma kech kelonwa.\n ","Mon osemak githuon e Sayun,\n to nyiri e miech Juda.\n ","Jodong gwengʼ oselier gi lwetegi e yien,\n to jomadongo ok osemi luor.\n ","Jomatindo tiyo matek kuonde mag rego,\n to yawuowi chandore ka gitingʼo yien mapek.\n ","Jodongo onge e dhoranga dala maduongʼ;\n kendo jomatindo oseweyo wero wendegi.\n ","Mor oserumo e chunywa;\n miendwa oselokore ywak.\n ","Osimbo mar duongʼ oselwar oa e wiwa.\n Yaye, masira omakowa, nikech wasetimo richo.\n ","Nikech gik ma osetimorenwagi,\n chunywa ool kendo wengewa osejony,\n ","nimar got Sayun, osejwangʼ modongʼ gunda\n ma ondiegi ema kwayoe.\n  ","Yaye Jehova Nyasaye, lochni osiko manyaka chiengʼ\n kendo ochwere e tiengʼ ka tiengʼ.\n ","Ere gima omiyo wiyi wil kodwa kinde duto?\n Ere gima omiyo ijwangʼowa kuom kinde malach kamano?\n ","Yaye Jehova Nyasaye, dwogwa iri;\n kendo ndalowa obed manyien kaka ne wan chon.\n ","Ka ok itimonwa kamano, to nyiso ni isedagiwa\n kendo in gi mirima kodwa ma ok nyal pim.\n"]],"Ezekiel":[["E higa mar piero adek, e dwe mar angʼwen, e odiechiengʼ mar abich, kane an kod joma ni e twech e bath Aora mar Kebar, polo ne oyawore mi naneno fweny moa kuom Nyasaye.\n ","E odiechiengʼ mar abich mar dweno, kane ruoth Jehoyakin osetieko higni abich e twech,\n","wach Jehova Nyasaye nobiro ne Ezekiel jadolo, ma wuod Buzi, ka en piny Babulon e bath Aora Kebar, e piny jo-Babulon. Kanyo ema bad Jehova Nyasaye nobetie kuome.\n ","Nangʼicho mi naneno kodh yamo kabiro koa yo nyandwat. Nobiro gi bor polo mangʼongo gi mil polo mapiachore kendo maler maduongʼ olworo koni gi koni. Chuny majno ne chalo gi chuma maliet,\n","to ei majno ne nitie gimoro machalo gi gik mangima angʼwen. E nenruokgi ne gin gi kido machalo dhano,\n","to moro ka moro kuomgi ne nigi lela wangʼ angʼwen, kod bwombe angʼwen.\n","Tiendegi ne oriere tir, to pat tiendegi ne chalo ombongʼ nyaroya, kendo ngʼangʼni ka mula moywe maler.\n","E bwo bwombegi, e bethegi angʼwen, ne gin gi lwedo mag dhano. Kargi duto angʼwen ne gin gi lela wenge kod bwombe,\n","kendo ne gitudore moro gi moro gi bwombegi. Moro ka moro ne huyo kochomo nyime tir; ne ok gilokre ka gidhi.\n ","Lela wangʼe ne chal kama: Kargi angʼwen moro ka moro ne nigi lela wangʼ mar dhano, to e bethegi korachwich, moro ka moro ne nigi lela wangʼ mar sibuor, to e bethegi koracham ne gin gi lela wangʼ mar rwath. Giduto ne gin gi lela wangʼ mar ongo.\n","Kamano e kaka lela wangʼe ne chalo. Bwombegi noyarore kochomo malo, to moro ka moro ne nigi bwombe ariyo, kendo bwomb ka bwomb nomakore gi bwomb gima ochwe machielo e bathe koni gi koni, kod bwombe ariyo mamoko moumogo dende.\n","Moro ka moro ne huyo kochomo nyime tir. Kamoro amora mane Roho mar Nyasaye dhiye ema gin bende negidhiye ma ok gilokre ka gingʼiyo chien.\n","Nenruok mag gik mangimago ne chalo gi mach mar makaa kata toje maliel. Mach ne wuok e nyim gik mangimago karingo koni gi koni, ne en mach mangʼangʼni kendo polo bende ne mil e iye.\n","Gik mangimago ne ringo matek koni gi koni mana ka mil polo.\n ","Kane arango gik mangimago maber, naneno tiend gari moro piny e lowo e bath moro ka moro kuomgi man-gi lela wenge angʼwen.\n","Ma e kaka nenruok mar tiende garigo ne chalo kod kaka nolosgi. Ne gimil ka kit ombo marieny, kendo kargi angʼwen-go duto ne ginenore machalre. Moro ka moro kuomgi ne nenore ka gima olos machal gi tiend gari mochungʼ ariwa ewi tiend gari machielo.\n","Kane gisudo to neginyalo luwo yore angʼwen mane gik mangimago ochomo, ka ok tiendegi obayo yorego.\n","Gik momako tiendegigo ne dongo mamiyo ji hum, kendo kargi angʼwen negipongʼ gi wenge e bethegi alwora koni gi koni.\n ","Ka gik mangimago ne sudo, to tiende mane ni bathgi bende ne sudo, kendo kane gik mangimago aa malo, to tiendego bende ne aa malo.\n","Kamoro amora mane Roho mar Nyasaye dhiye, gin bende negidhiye, kendo tiende bende ne aa dhi kodgi, nikech chuny gik mangima ne ni e tiendego.\n","Kane gik mangimago ochungʼ kar tiendgi; to gin bende negichungʼ kar tiendgi, kendo kane gik mangimago aa malo, to tiende garigo bende ne aa malo kodgi, nikech roho mar gik mangimago ne ni e tiendegi.\n ","Ewi gik mangimago ne nitie gimoro machalo gima opedhore mane nyilni ka pe, kendo malich.\n","E bwo gima opedhoreno, bwombegi ne oyarore ka moro ka moro ochomo nyawadgi, kendo ka moro ka moro nigi bwombene moumogo dende.\n","Ka gik mangimago ne sudo, ne awinjo ka bwombegi kwadhore, ka chalo gi mor mar pi mamol matek, kata gi dwond Jal Maratego, kata gi mahu mar jolweny. Kane gichungʼ gi tiendgi, to bwombegi ne lor piny.\n ","Eka dwol moro nobiro koa ewi gima opedhore mane ni e wigi, kane oyudo gichungʼ to bwombegi ne lor piny.\n","To ewi gima opedhore mane ni e wigino ne nitie gimoro machalo gi kom duongʼ molosi gi kidi ma nengone tek miluongo ni safir, kendo malo kanyo e kom duongʼno, gimoro nobetie machalo dhano.\n","Chakre e nungone kadhi malo naneno kochalo gi mula maliet molut e mach kendo chakre e nungone kadhi piny nochalo gi mach kendo ler mangʼangʼni nolwore.\n","Duongʼ maler mane olworeno ne chalo gi lihudu manie boche polo e odiechieng koth.\n Ma e kaka nenruok mar kit duongʼ mar Jehova Nyasaye ne chalo. Kane anene, napodho ka lela wangʼa ochomo piny, kendo nawinjo dwond ngʼat ma wuoyo.\n"],["Nowachona niya, “Wuod dhano, aa malo ichungʼ mondo awuo kodi.”\n","Ka noyudo owuoyo, Roho mar Nyasaye nobiro kuoma mi ochunga gi tienda, mine awinje kowuoyo koda.\n ","Nowacho niya; “Wuod dhano, aori ir jo-Israel. Aori ir oganda ma jongʼanyo. Gin kaachiel gi kweregi gisebedo ka gingʼanyona nyaka kawuono.\n","Joma aori irgi gin joma wigi tek ma ok winj wach. Wachnegi kama: ‘Ma e gima Jehova Nyasaye Manyalo Gik Moko Duto wacho.’\n","Kata giyie winji kata gidagi, nikech gin anywola ma jongʼanyo, to gibiro ngʼeyo ni janabi moro osebet e diergi.\n","To in wuod dhano, kik iluorgi, kendo kata wechegi kik iluor. Kik iluor, kata obedo ni pedo gi kuthe oluori koni gi koni, kendo idak kanyachiel gi thomoni; kik iluor gik ma giwacho kendo kata bwok kik gibwogi, kata obedo ni gin anywola mohero ngʼanyo.\n","Nyaka iwachnegi wechena, kata giyie winjo kata gidagi, nikech gihero ngʼanyo.\n","To in, wuod dhano winj gima anyisi. Kik ingʼany kaka jogo mohero ngʼanyo; yaw dhogi mondo icham gima amiyi.”\n ","Eka ne angʼicho, kendo ne aneno lwedo morie kochoma. Lwedono notingʼo ndiko modol,\n","mane oyaro e nyima. E bathe koni gi koni ne ondikie weche mag ywagruok gi kuyo kod achiedh-nade.\n"],["Nomedo wachona niya, “Wuod dhano, cham gima ni e nyimi, cham weche mondikie kalatasni, bangʼe idhi iwuo gi dhood Israel.”\n","Omiyo ne ayawo dhoga, mi nomiya weche mondikie kalatasni mondo acham.\n ","Eka nowachona niya, “Wuod dhano, cham weche mamiyi mondik e kalatasni, mondo ipongʼ-go iyi.” Omiyo ne achame, kendo ne omit ka mor kich e dhoga.\n ","Koro nowachona niya, Wuod dhano, koro dhi ir dhood Israel mondo iwach nigi wechena.\n","Ok aori ir joma wacho dhok mikia kata ma dhogi tek, to iori ir dhood Israel.\n","Ok ir ogendini mathoth ma dhogi ikia kata ma dhogi winjo tek, ma ok inyal winjo tiend weche ma giwacho. Chutho gin ka dine aori irgi to dine giwinji.\n","To dhood Israel ok oikore winji nikech ok oikore winja, nimar gin joma chunygi tek kendo tokgi tek.\n","To abiro miyo wangʼi bed matek kendo wiyi bed matek mana kaka gin.\n","Abiro miyo toki bed matek ka lwanda matek mogik, kendo matek moloyo kit ombo. Kik iluorgi kendo kata bwok kik ibwogi, kata obedo ni gin dhoot mohero ngʼanyo.\n ","Kendo nowachona niya, Wuod dhano, ket chunyi kendo iwinj weche ma awachoni maber.\n","Dhi sani ir jopinyu manie twech kendo iwuo kodgi, bed ni giyie winji kata gidagi. Wach nigi niya, “Ma e gima Jehova Nyasaye Manyalo Gik Moko Duto owacho, kata giyie winji kata gidagi.”\n ","Eka Roho mar Nyasaye notingʼa malo, kendo ne awinjo koko maduongʼ malich. Mad duongʼ mar Jehova Nyasaye yud pak e kar dakne!\n","Ne en koko mag bwombe gik mangima mane fwadhore kuom moro gi wadgi kod koko mar tiendegi mane ni bathgi; koko maduongʼ malich.\n","Eka Roho mar Nyasaye koro notingʼa malo mi ogola kanyo, kendo ne adhi ka iya owangʼ kendo chunya opongʼ gi mirima, ka lwedo maratego mar Jehova Nyasaye ne ni kuoma.\n","Ne abiro ir joma otwe mane odak Tel Abib but Aora Kebar. Kendo kanyo, kama ne gidakieno; nabet e diergi kuom ndalo abiriyo ka adhier nono.\n ","Kane ndalo abiriyo orumo, wach Jehova Nyasaye nobirona kama:\n","Wuod dhano, aseketi jarito mar dhood Israel, omiyo winj wach ma awacho, kendo imigi siem ma amiyi.\n","Ka awachone ngʼama timbene richo ni, ibiro tho ma ok itony, to in ok isieme kata ok iwuoyo kode mondo igole e yorene maricho, eka ires ngimane, to ngʼat ma timbene richono biro tho nikech richone, to abiro keto rembe e wiyi.\n","To ka isiemo ngʼat ma timbene richo to odagi lokore mondo owe timbene maricho, to ngʼatno notho nikech richone, to in inires ngimani.\n ","Bende, ka ngʼat makare oweyo timbene mabeyo motimo richo, kendo ka aketo rachwany e nyime, to enotho. To nikech ne ok ikwere, enotho nikech richone owuon. Gik mabeyo mosetimo ok nopar, to rembe to naketi e wiyi.\n","To kaponi isiemo ngʼat makare ni kik otim richo, mi ok otimo, to kuom adier, obiro bedo mangima nikech nowinjo siem, kendo in bende inires ngimani.\n ","Bad Jehova Nyasaye ne ni kuoma kanyo, kendo nowachona niya, “Aa malo mondo idhi e pap, kendo abiro wuoyo kodi kuno.”\n","Omiyo ne aa malo mi awuok adhi oko e pap, kendo duongʼ mar Jehova Nyasaye nochungʼ kanyo, machal gi duongʼ manoyudo aseneno e bath Aora Kebar, mine apodho auma.\n ","Eka Roho mar Nyasaye nobiro kuoma mochunga malo. Ne owuoyo koda mowacho niya, “Dhiyo mondo ilorri e odi.\n","To in, wuod dhano, gibiro tweyi gi ngoche, kendo gibiro ridi matek ma ok inyal wuok mondo idhi ir jou.\n","Abiro miyo lewi moki e dandi, mondo eka ilingʼ ma ok inyal kwerogi, kata obedo ni gin dhoot mohero ngʼanyo kamano.\n","To ka achako awuoyo kodi kendo to abiro yawo dhogi, kendo ibiro wachonegi ni, ‘Ma e gima Jehova Nyasaye Manyalo Gik Moko Duto wacho.’ Ngʼat mohero winji obi owinji awinja, to ngʼat motamore winji bende otamre otama; nikech gin dhoot mohero ngʼanyo.\n"],["“Koro, wuod dhano, kaw matafare kendo ikete e nyimi mi igor dala maduongʼ mar Jerusalem kuome.\n","Bangʼe kuny buche molwore duto, mi idhurne lowo kendo iketne kambe mag jolweny moikore monje, kod lodi mitwomogo ohinga.\n","Bangʼ mano, kaw tawo mar nyinyo mondo ichungi kaka ohinga mar nyinyo e kindi gi dala, eka ilokri ichom wangʼi kuome. Ibiro gone agengʼa, to adwaro ni ipim kaka ibiro goyone agengʼa, kaka ranyisi ni dhood Israel.\n ","“Bangʼe inind gi bathi koracham kendo ket richo mar dhood Israel kuomi. Nyaka itingʼ richogi kuom ndalo mininde gi bathigo duto.\n","Aseketoni kar romb odiechiengʼ marom gi higni magisetimoe richo. Omiyo ibiro tingʼo richo mag dhood Israel kuom ndalo 390.\n ","“Kisetieko mano to chak inind piny kendo; to koro tim kamano gi bathi korachwich, mondo itingʼ richo mag dhood Juda. Aseketoni ndalo 40, ka odiechiengʼ kodiechiengʼ ochungʼ kar higa achiel.\n","Lok wangʼi ochom agengʼa mar Jerusalem kendo irie badi kikoro wach kuome.\n","Abiro tweyi gi tonde ma ok inyal lokori koni gi koni, nyaka chop itieki ndalogi mag goyo agengʼa.\n ","“To in kaw ngano gi shairi gi oganda kod ngʼor gi bel kod mariwa. Ketgi e dag keno kendo ti kodgi kuom losoni makati. Cham makatino kuom ndalo mia adek gi piero ochiko mibiro bedo kinindo gi bathi konchiel.\n","Pim chiemo moromo achiel kuom abich mar kilo mibiro chamo odiechiengʼ kodiechiengʼ, kendo chiem mana kiluwo chenro mar chiemo miloso.\n","Pi bende ibiro modho mana mopim, nus lita odiechiengʼ kodiechiengʼ, kiluwo chenro miloso mar modho.\n","Cham chiemono mana kaka dicham kek mar shairi, kendo tede e nyim ji ka gineni, kitiyo gi oko dhano kaka owuoyo.”\n","Jehova Nyasaye nowacho niya, “Kamano e kaka dhood Israel biro chamo chiemo mogak e dier ogendini kuma abiro terogie twech.”\n ","Eka nawacho niya, “Yaye, Jehova Nyasaye Manyalo Gik Moko Duto! Nyaka nene pok adwanyora kamano. Nyaka aa e tin-na pok achamo gima oyud kotho, kata ma le mag bungu okidho. Ringʼo mogak moro amora pok odonjo e dhoga nyaka nene.”\n ","To nowachona niya, “Onge wach, kara abiro yieni mondo ited makatini e maj owuoch dhiangʼ kar tedo gi oko mar dhano kaka owuoyo.”\n ","Eka nowachona niya, “Wuod dhano, abiro gengʼo chiemo kik donji Jerusalem. Ji biro chamo chiemo mopim ka gin gi parruok mathoth kendo gibiro modho pi mopim ka midhiero omakogi,\n","nikech chiemo gi pi nodog manok. Ngʼato ka ngʼato nowuor kaka nyawadgi chal, kendo dendgi nochire nikech richogi.\n"],["“Koro, wuod dhano, kaw ligangla mabith kendo iti kode kaka wembe mar jaliedo, mondo iliel kode yie wiyi kod yie tiki. Bangʼe ikaw rapim ipimie yiergo kendo ipog-gi nyadidek.\n","Ka ndaloni mag goyo agengʼa orumo, wangʼ achiel kuom adek mag yierego gi mach e dier dala Jerusalem. Kaw achiel ewi adek mamoko ingʼad gi ligangla, kilworogo dala. Achiel ewi adek moko to ke mondo yamo odhigo. Nikech abiro lawogi gi ligangla moseywa oko e olalo mare.\n","To kaw yier moko matin itwe e riak lawi.\n","Bende, kaw yier moko kuom yier modongʼ mondo iwiti e mach kendo iwangʼ-gi mi girum. Mach moro biro landore koa kanyo nyaka dhood Israel duto.\n ","“Ma e gima Jehova Nyasaye Manyalo Gik Moko Duto owacho, Ma en Jerusalem ma aseketo e dier ogendini, ka pinje duto olwore.\n","To kuom timbene mamono osengʼanyo oweyo chikena gi yorena moloyo ogendini gi pinje mamoko molwore. Osedagi chikena kendo oweyo luwo yorena.\n ","“Emomiyo, ma e gima Jehova Nyasaye Manyalo Gik Moko Duto wacho: Isebedo ngʼama wiye tek moloyo ogendini moluori kendo pok iluwo yorena kata rito chikena. Kata mana chike mag ogendini molwori otamoi rito.\n ","“Kuom mano, ma e gima Jehova Nyasaye Manyalo Gik Moko Duto owacho: An awuon ema amon kodi, Jerusalem, kendo abiro miyi kum ka ogendini duto neno.\n","Nikech timbeni mamono, abiro timoni gima ne pok atimo nyaka nene kendo ma ok nachak atim kendo.\n","Emomiyo wuone biro chamo nyithindgi e dieru, kendo nyithindo biro chamo wuonegi. Abiro miyou kum kendo abiro kiro jou motony ne yembe.\n","Nikech usedwanyo kara maler mar lemo gi nyisecheu manono kod timbeu mamono, mana kaka antie, an Jehova Nyasaye Manyalo Gik Moko Duto ni abiro golo ngʼwonona kuomu. Ok abi ngʼiyou gi kech, kendo kata wech ok abi weyou mak atimonu marach.\n","Achiel kuom adek tuo mosieko biro nego, to ka ok kamano to kech biro negogi e dieru; achiel kuom adek mamoko ligangla biro nego ka gin oko mar ohinga maru; kendo achiel kuom adek abiro kiro ne yembe kendo abiro lawo gi ligangla mowuodhi e olalo mare.\n ","“Bangʼe mirimba biro rumo kendo gero mara kodgi biro kwe mos, nikech anatiek mirimba kenda, kendo ka asetoyo mirimba kuomgi to giningʼe ni an Jehova Nyasaye ema asewuoyo kuom nyiego mara.\n ","“Abiro miyo ubed ka gunda mojwangʼ kendo gima ocha e dier ogendini mokiewo kodu, ma joma kalo wuoro kendo gone siboi.\n","Ubiro bedo gima piny nyiero, mamako dho ji, mamiyo ji tangʼ kendo mabwogo ogendini mokiew kodu; ka amiyou kum gi mirima, gi gero kendo ka akwerou ka akecho. An Jehova Nyasaye ema asewacho.\n","Ka abiro bayou gi asernina motingʼo tho kendo maketho gik moko, to abiro dirogi mondo atieku. Abiro kelo, kendo abiro medo kelo kech kendo abiro gengʼo chiemo mondo kik chopnu Jerusalem.\n","Abiro oro kech kendo abiro olo ondiegi mager kuomu, kendo gigi biro miyo udongʼ migumba. Tuoche mosieko kod chwero remo yweyou pep, kendo abiro kelo ligangla mondo oked kodu. An Jehova Nyasaye ema asewacho.”\n"],["Wach Jehova Nyasaye nobirona kawacho niya,\n","“Wuod dhano chom wangʼi kuom gode mag Israel. Kor wach kuomgi,\n","kiwacho ni, ‘Yaye gode mag Israel, winjuru wach Jehova Nyasaye Manyalo Gik Moko Duto. Ma e gima Jehova Nyasaye Manyalo Gik Moko Duto wacho ni gode madongo gi matindo, kendo ni bugni gi holni: Achiegni kelo ligangla mabiro kidhou, kendo abiro ketho kuonde motingʼore malo magu.\n","Kendeu mag misango ibiro kethi kendo kendeu miwangʼoe ubani ibiro muki, bende abiro keto ringre jo-Israel motho e nyim nyisecheu manono.\n","Abiro keyo ringre jo-Israel e nyim nyisechigi manono, kendo abiro keyo chokeu e alwora mag kendeu mag misango.\n","Kamoro amora mudakie, miechugo ibiro keth chuth kendo ibiro muki kuonde motingʼore malo, mondo kendeu mag misango keth chuth mi tieki, kendo nyisecheu manono muki mi rum, kendeu muwangʼoe ubani bende ibiro muki, kaachiel gi gimoro amora museloso.\n","Jou biro podho piny koseneg-gi e dieru, kendo unungʼe ni An e Jehova Nyasaye.\n ","“ ‘To abiro reso ngima moko kuomgi, nikech jomoko kuomu biro tony ne ligangla, ka ibiro keyou e dier pinje gi ogendini.\n","Eka joma otony nopara, ka gin e pinje mibiro terogie twech, kaka gisechwanya gi chunjegi mandhaga mosebaro oweya kendo gi wengegi ma gisegombogo nyiseche mopa. Gibiro hum gi kitgi giwegi kuom gik maricho magisetimo kendo kuom timbegi mamono duto.\n","Kendo gibiro ngʼeyo ni An e Jehova Nyasaye, kendo ni ne ok awuo awuoya ni abiro kelo nigi masirani.\n ","“ ‘Ma e gima Jehova Nyasaye Manyalo Gik Moko Duto wacho: Tengʼuru lweteu kendo gouru tiendeu piny kuywagoru niya, “Mano lit manade!” Nikech gik maricho gi mamono duto mag jo-dhood Israel, nikech gibiro podho e dho ligangla, gi kech kod tuoche.\n","Ngʼat man mabor tuoche nonegi, to ngʼat man machiegni nopodhi gi ligangla, kendo ngʼat motony, ma nores ngimane, kech nonegi. Kamano e kaka abiro toyo mirimba kuomgi.\n","Kendo gibiro ngʼeyo ni An e Jehova Nyasaye, ka jogi monegi opie e dier nyisechegi mopa kolworo kendegi mag misango, kendo kopongʼo kuonde motingʼore gi ewi gode malo kendo e bwo yiende duto motimo otiep gi yiende mag ober duto, kuonde mane gichiwoe ubani madungʼ tik mangʼwe ngʼar ne nyisechegi mopa duto.\n","Kendo abiro rieyo bada kuomgi mi ami piny lokre kama ok nyal dagie kendo, kochakore piny motwo nyaka Dibla, kamoro amora ma gidakie. Eka giningʼe ni An e Jehova Nyasaye.’ ”\n"],["Wach Jehova Nyasaye nobirona kama:\n","“Wuod dhano, ma e gima Jehova Nyasaye Manyalo Gik Moko Duto wacho ni piny Israel:\n “ ‘Giko osechopo!\n Giko osechopo e tunge piny duto angʼwen!\n ","Giko koro ochopo kuomu,\n kendo abiro toyo mirimba kuomu.\n Abiro ngʼadonu bura kaluwore gi yoreu,\n kendo abiro chulou kuom timbeu duto mamono.\n ","Ok abi timonu ngʼwono;\n bende ok abi weyou ma ok akumou.\n Abiro chulou ma ok orem kuom wuodhu\n kendo kuom timbeu mamono.\n Eka unungʼe ni An e Jehova Nyasaye.’\n  ","“Ma e gima Jehova Nyasaye Manyalo Gik Moko Duto wacho:\n “ ‘Masiche mapok one biro makou!\n Neuru obiro!\n ","Giko osechopo!\n Giko osechopo!\n Osechopo mondo otieki.\n Osechopo adier!\n ","Chandruok osechopo kuomu,\n un joma odak e piny.\n Kinde osechopo! Odiechiengʼ okayo machiegni.\n Nitie luoro maduongʼ, ewi gode, to ok mor.\n ","Achiegni olo mirimba mager kuomu\n kendo abiro toyo mirimba kuomu.\n Abiro ngʼadonu bura kaluwore gi yoreu\n kendo abiro chulou kaluwore gi timbeu duto mamono.\n ","Ok abi timonu ngʼwono;\n bende ok abi weyou ma ok akumou.\n Abiro kumou kaluwore gi yoreu\n kod timbeu mamono manie dieru.\n Eka unungʼe ni an Jehova Nyasaye, ema akumou.\n ","“ ‘Neuru odiechiengʼno!\n Odiechiengno koro osechopo!\n Chandruok osechopo,\n kum osedonjo,\n kendo sunga maru osenenore ratiro!\n ","Timbeu manono osemedore,\n molokore gima ingʼadonugo bura.\n Onge ngʼama ibiro we kuom ji,\n kata kuom ogandano,\n kata mwandu,\n kata gimoro amora maber notieki.\n ","Kinde osechopo,\n kendo odiechiengʼ osetundo.\n Kik jangʼiewo bed mamor\n kata jauso kik bed mokuyo,\n nikech mirimba ni kuom oganda duto.\n ","Jauso ok bi dwokne lowo\n kaponi pod gingima giduto.\n Nikech wach mokor kuom oganda duto\n ok bi loki.\n Onge kata ngʼato achiel\n mabiro reso ngimagi nikech richogi.\n  ","“ ‘Kata gigo turumbete,\n kendo giik gik moko duto mag lweny,\n to onge ngʼama biro dhi e lweny,\n nikech mirimba ni kuom oganda duto.\n ","Wasigu ni oko gi ligangla;\n to tuoche kod kech ni e mier.\n Joma ni e gwengʼ\n noneg gi ligangla;\n to joma ni ei dala maduongʼ\n kech gi tuoche nonegi.\n ","Joma otony modongʼ\n noringi kadhi ei gode.\n Ginichur ka akuche modak ei holo,\n giduto giniywagi,\n nikech richogi.\n ","Bede duto biro wengni;\n kendo chonge duto biro nyosore.\n ","Gibiro rwakore gi piende gugru\n kendo midhiero biro pongʼo chunygi.\n Ginibed gi wichkuot,\n kendo ibiro liel yie wigi.\n  ","“ ‘Gibiro wito fedha mag-gi e wangʼ yore,\n kendo dhahabu mag-gi biro lokore nigi gima ogak.\n Fedha gi dhahabu mag-gi\n ok bi resogi,\n e odiechiengʼ mar mirimb Jehova Nyasaye.\n Gigo ok notieknegi kech\n kata migi giyiengʼ,\n nikech gigo osemiyo gidonjo e richo.\n ","Negidoko jongʼayi nikech ne gin gi kite ma nengogi tek,\n kendo negitiyo kodgi kuom loso nyiseche manono.\n Negitiyo kodgi kuom loso kido manono;\n emomiyo abiro miyo gigi dokonegi gima ogak.\n ","Abiro kawe mi achiwe ni jopinje mamoko kaka gik mope,\n kendo kaka gik moyaki,\n nachiwe ne joma timbegi mono modak e piny,\n kendo gini dwanye.\n ","Abiro jwangʼogi\n kendo jomecho biro dwanyo kara mageno.\n Gibiro donjo e iye kanyo\n mi gidwanye.\n  ","“ ‘Losuru nyoroche,\n nikech piny opongʼ gi remo mosechwer,\n kendo dala maduongʼ opongʼ gi mahundu.\n ","Abiro kelo piny ma timbene mono mogik\n mondo okaw miechgi.\n Abiro tieko ngʼayi mar joma roteke,\n kendo ibiro dwanyo kuonde maler mag-gi.\n ","Ka masira obiro,\n to ginidwar kwe to ok giniyudi.\n ","Masira nobi ewi masira,\n kendo weche mifwongʼo mabwogo ji nowinji kuonde duto.\n Ginitem mondo giyud fweny moa kuom janabi,\n gi puonj mag chike moa kuom jadolo,\n kod rieko ma jodongo ngʼado,\n to mago duto nobed maonge.\n ","Ruoth noywagi,\n wuod ruoth makawo loch kare chunye nonyosre,\n kendo bede ji manie piny notetni.\n Abiro tiyo kodgi kaluwore gi timbegi,\n kendo abiro ngʼadonegi bura kaluwore gi chikegi.\n Eka giningʼe ni An e Jehova Nyasaye.’ ”\n"],["Tarik abich dwe mar auchiel higa mar auchiel, kane abet e oda ka jodongo mag Juda nobet e nyima, teko mar Jehova Nyasaye Manyalo Gik Moko Duto nobiro kuoma.\n","Ne angʼicho, kendo ne aneno gima kite chalo gi dhano. Chakre kama ne chalo nungone kadhi piny, nechalo mach, kite ne ler kendo rieny ka chuma mopiagi.\n","Norieyo gimoro mane chalo gi bat mine okawa gi yie wiya. Roho mar Nyasaye notingʼa malo nyaka kind piny gi polo, kendo ka an ei fweny mag Nyasaye, notera Jerusalem, nyaka kama idonjogo e rangach man yo nyandwat, mar agola maiye, kama ne nitie kido mar nyasaye manono ma Nyasaye mon-go.\n","Kendo e nyima kanyo, ne nitie duongʼ mar Nyasaye mar Israel, mana kaka nobet e fweny mane aseneno e holocha.\n ","Eka nowachona niya, “Wuod dhano, ngʼi yo nyandwat.” Ne angʼiyo kuno, kendo ei kar donjo man yo nyandwat mar rangach michopogo e kendo mar misango, ne aneno kido mar nyasaye manono ma Nyasaye mon-go.\n ","Nowachona kendo niya, “Wuod dhano, bende ineno gik ma dhood Israel timo ka, ma gin gik mamono mokalo awacha, gik mabiro riemba mabor gi kara maler mar lemo? To ibiro medo neno gik moko maricho moloyo mago.”\n ","Eka nokela nyaka kama idonjogo e laru. Ne angʼicho mine aneno bur e kor ot.\n","Nowachona niya, “Wuod dhano, koro kuny kor ot.” Omiyo ne akunyo kor ot kendo ne aneno dhoot kanyo.\n ","To nowachona niya, “Donji e iye mondo ine gik maricho kendo makwero ma gitimo kanyo.”\n","Omiyo ne adonjo e iye, kendo ne angʼicho, mi aneno kit gik mamol duto kod le makwero kod nyiseche molosi mag dhood Israel, kogor e kor odni.\n","Jodongo piero abiriyo mag dhood Israel nochungʼ e nyimgi, kendo Jazania wuod Shafan nochungʼ kodgi kanyo. Moro ka moro kuomgi notingʼo san miwangʼe ubani e lwete, kendo ubani ne dhwolo iro madungʼ tik kochomo malo.\n ","Nowachona niya, “Wuod dhano, bende iseneno gik ma jodong dhood Israel timo e mudho, ka ngʼato ka ngʼato kuomgi odich mana e abich nyasache? Giwacho ni, ‘Jehova Nyasaye ok newa; nikech Jehova Nyasaye osejwangʼo piny.’ ”\n","Nochako owacho kendo niya, “Ibiro nenogi ka gitimo gik mochido moloyo misenenogo.”\n ","Eka nokela nyaka kama idonjogo e dhorangach man yo nyandwat mar od Jehova Nyasaye, kendo naneno mon kobet kanyo, ka ywago Tamuz.\n","Nowachona ni, “Bende ineno gima timoreni, wuod dhano? Ibiro neno gik mochido moloyo ma.”\n ","Eka nokela e laru maiye mar od Jehova Nyasaye, kendo kanyo, gie kama idonjogo e hekalu, e kind kendo mar misango gi kama owe yo mikadhe, ne nitie ji madirom piero ariyo gabich. Negiloko dier ngʼegi ni hekalu mar Jehova Nyasaye, kendo ka wengegi ochomo yo wuok chiengʼ, negikulore ne wangʼ chiengʼ man yo wuok chiengʼ.\n ","Nopenja niya, “Bende ineno gima timoreni, wuod dhano? Bende en wach matin adier mondo jo-Juda odhi nyime gi gik mamono ma gitimo kaeni? Bende owinjore gipongʼ piny gi mahundu kendo gidhi nyime giwangʼo iya? Ne kaka gitwenyona umgi!\n","Emomiyo koro abiro tiyo kodgi gi mirima. Ok abi timonegi tim ngʼwono kendo ok abi weyo mak akumogi. Kata obedo ni gilama matek manade, to ok anadewgi ngangʼ!”\n"],["Eka ne awinjo koluongo gi dwol maduongʼ niya, “Kel jorito mag dala maduongʼ kae, ka moro ka moro nigi gir kedo lweny e lwete.”\n","Eka ne aneno ji auchiel kabiro koa yo rangach mamalo, ka moro ka moro kuomgi otingʼo gir lweny mager e lwete. Ne nitie ngʼato kodgi morwako law mayom mane otingʼo gir ndiko e bathe. Negidonjo mi gichungʼ e bath kendo mar misango mar nyinyo.\n ","To duongʼ mar Nyasaye mar Israel nodar oa ewi kerubi kama ne osebetie, mi ohuyo modhi obet ewi kama idonjogo ei hekalu. Bangʼe Jehova Nyasaye noluongo ngʼat mane orwako law mayom-cha, mane otingʼo gir ndiko e bathe,\n","mi owachone niya, “Dhi e dala Jerusalem duto mondo iket kido e lela wangʼ joma okuyo kendo ma chunygi chandore kuom gik mamono mitimonigi.”\n ","Nowachone joma moko ka awinjo niya, “Luweuru kamoro amora modhiye e dalano kendo uneg ngʼato angʼata ma ok ukechogi kata ngʼwononegi.\n","Neguru jomadongo gi jomatindo, jotich ma nyiri gi ma yawuowi, mon kod nyithindo, to kik umul ngʼato angʼata man-gi kido e lela wangʼe. Chakuru timo kamano e kara maler mar lemo.” Kuom mano negichako gi jodongo mane ni e nyim hekalu.\n ","Eka nowachonegi niya, “Dhiuru mondo udwany hekalu kendo pongʼuru laru mage gi ringre joma onegi. Dhiuru!” Omiyo ne giwuok mi gidhi kendo negichako nego ji e dalano duto.\n","E kinde mane gineko, kane adongʼ kenda, ne apodho piny auma, mi aywagora niya, “Yaye Jehova Nyasaye Manyalo Gik Moko Duto, bende dineg mitiek pep oganda jo-Israel manok modongʼ e thuolo miolee mirimbi kuom Jerusalem?”\n ","Nodwoka niya, “Richo mar dhood Israel gi dhood Juda duongʼ mokalo apima; piny opongʼ gi remo michwero kendo dala maduongʼ opongʼ gi timbe mobam. Giwacho ni, ‘Jehova Nyasaye osejwangʼo piny kendo; Jehova Nyasaye ok ne gik matimore.’\n","Omiyo ok abi kechogi kata ngʼwononigi ma ok akumogi, to abiro kumogi kuom gik magisetimo.”\n ","Bangʼe ngʼat mane orwako law mayom-cha mane otingʼo gir ndiko e bathe noduogo wach kawacho niya, “Asetimo kaka ne ichiko.”\n"],["Ne aneno gima chalo gi kom duongʼ molos gi kidi ma nengone tek miluongo ni safir ka ni ewi kama oyarore mane oumo kerubi.\n","Jehova Nyasaye nowachone ngʼat mane orwako law mayom niya, “Dhiyo e kind tiende kerubi kendo ijow mach maliel manie kind kerubi gi lweti mondo ikegi e dalano duto.” Kendo ne odhi modonjo kaneno.\n ","To noyudo kerubigo ochungʼ yo milambo mar hekalu e kinde mane ngʼatno odonjo, kendo bor polo nopongʼo laru maiye.\n","Duongʼ mar Jehova Nyasaye nodum oa ewi kerubi modhi nyaka kama idonjogo e hekalu. Bor polo nopongʼo hekalu, kendo laru nopongʼ gi ler mar duongʼ mar Jehova Nyasaye.\n","Koko mag bwombe kerubi ne nyalo winjore nyaka e laru ma oko, mana kaka dwond Nyasaye Maratego.\n ","Eka Jehova Nyasaye nochiko ngʼat morwako law mayomno niya, “Jow mach gi lweti e kind kerubi,” kendo nodhi mochungʼ e bath tiend moro.\n","Eka kerubi achiel norieyo bade nyaka e mach mane ni butgi. Nopogo mach moko mi oketo e lwet ngʼat mane orwako law mayomno, kendo ngʼatno nokawo majno mowuok odhi.\n","E bwo bwombe kerubi ne aneno gik machalo gi lwedo mag dhano.\n ","Ne angʼicho mine aneno tiende angʼwen e bath kerubi, ka moro ka moro ni e bath kerubigo. Tiendego ne mil ka kite ma nengogi tek.\n","Kite angʼwen-go ne chalre duto; moro ka moro kuomgi ne chalo gi tielo mochungʼ ariwa ewi tiend wadgi.\n","Kane gidhi, ne gichomo kuonde angʼwen mane kerubi ochomo. Tiendego ne ok dhi kuma opogore gi kuma ne kerubi dhiye. Kerubigo ne chomo mana kuma wiyegi ochomo tir, ma ok gilokore sa ma gidhi.\n","Dendgi duto kaka, diengʼegi, bedegi, bwombegi, kod tiendegi angʼwen-go ne nigi wenge maneno maler.\n","Ne awinjo kiluongo tiendegi niya, “Tiende malworore.”\n","Kerubigo moro ka moro ne nigi lela wenge angʼwen: Lela wangʼ achiel ne mar kerubi, mar ariyo ne lela wangʼ dhano, mar adek ne lela wangʼ sibuor, to mar angʼwen ne lela wangʼ ongo.\n ","Eka kerubigo nohuyo kochomo malo. Magi e gik mangima angʼwen manoyudo aseneno e bath Aora Kebar.\n","Kane kerubigo dhi to tiendegi mane ni e bethegi bende ne dhi; kendo kane giyaro bwombegi mondo gihu, to tiendegi siko kodgi.\n","Kane kerubigo ochungʼ to tiendego bende ne chungʼ kodgi, nikech chuny gik mangimago ne ni ei tiendego.\n ","Eka duongʼ mar Jehova Nyasaye nodar moa e dho hekalu mochungʼ ewi kerubigo gi yo ka malo.\n","Kerubigo noyaro bwombegi kendo negichako huyo ka gidhi malo ka anenogi, kendo kane gidhi, tiendego bende ne dhi kodgi. Negidhi mi gichungʼ e dhorangach mar od Jehova Nyasaye man yo wuok chiengʼ, kendo duongʼ mar Nyasaye mar Israel ne ni e wigi malo.\n ","Magi e gik mangima mane aseneno e bwo Nyasaye mar Israel e bath Aora Kebar, kendo koro nayango ni gin kerubi.\n","Moro ka moro kuomgi ne nigi lela wenge angʼwen gi bwombe angʼwen, kendo e bwo bwombegi ne nitie gima chalo gi lwete dhano.\n","Lela wengegi ne nigi kido machal gi mago mane oyudo aseneno e bath Aora Kebar, ka moro ka moro ochomo nyime tir.\n"],["Eka Roho mar Nyasaye notingʼa malo mokela nyaka e dhoranga od Jehova Nyasaye mochomo yo wuok chiengʼ. E dhorangach kanyo, ne nitie ji piero ariyo gabich, to ji ariyo kuomgi ne gin Jazania wuod Azur kod Pelatia wuod Benaya, mane gin jotend ji.\n","Jehova Nyasaye nowachona niya, “Wuod dhano, magi e joma chano timbe maricho kendo mangʼado riekni maricho e dalani.\n","Giwacho ni, ‘Donge kinde mag gero udi osechopo machiegni? Dala maduongʼni en agulu mitede, to wan to wan ringʼo!’\n","Kuom mano, yaye wuod dhano, kor wach kendo ikor wach kuomgi mak iweyo.”\n ","Eka Roho mar Jehova Nyasaye nobiro kuoma, kendo nonyisa kama: Ma e gima Jehova Nyasaye wacho, yaye dhood Israel, angʼeyo gik ma uwacho kendo gik ma uparo e chunyu.\n","Usenego ji mangʼeny e dala maduongʼni mi upongʼo yorene gi ringre joma otho.\n ","Emomiyo Jehova Nyasaye Manyalo Gik Moko Duto wacho kama: Ringre joma otho ma usepuko kanyo e ringʼo, to dala maduongʼni e agulu, kaka uwachono, to abiro riembou mi agolu oko.\n","Uluoro ligangla, to liganglano ema abiro tiekougo, Jehova Nyasaye Manyalo Gik Moko Duto owacho.\n","Abiro riembou oko e dala maduongʼni mi aketu e lwet ogendini mamoko mabiro sandou.\n","Ubiro podho e lak ligangla, kendo abiro kelonu chandruok e tongʼ ka tongʼ mar Israel. Eka unungʼe ni An e Jehova Nyasaye.\n","Dala maduongʼni ok nobednu agulu, to un bende ok nubed ringʼo e iye. Abiro kelonu chandruok e tongʼ duto mag Israel.\n","Kendo unungʼe ni An e Jehova Nyasaye, nikech ok useluwo buchena kata rito chikena, to useluwo mana yore mag ogendini molworou.\n ","Kane pod akoro wach kamano, Pelatia wuod Benaya notho. Eka napodho piny auma kendo aywak gi dwol maduongʼ kawacho niya, “Yaye, Jehova Nyasaye Manyalo Gik Moko Duto, bende ditiek pep jo-Israel mane otony kamano adier?”\n ","Wach Jehova Nyasaye nobirona kama:\n","“Wuod dhano, oweteni, ma gin oweteni mahie kendo ma wedeni moa e rembu kod dhood Israel duto, ema jo-Jerusalem osewuoyo kuomgi kawacho ni, ‘Gisedhi mabor gi Jehova Nyasaye, kendo lopni osemiwa kaka girkeni marwa.’\n ","“Kuom mano wach ni, ‘Ma e gima Jehova Nyasaye Manyalo Gik Moko Duto wacho: Kata obedo ni ne ariembogi mabor ahinya e dier ogendini kendo ne akeyogi e dier pinje, to kuom kinde matin asebedonegi kama ler mar lemo e pinje ma gisedhiyego.’\n ","“Kuom mano wach ni, ‘Ma e gima Jehova Nyasaye Manyalo Gik Moko Duto wacho: Abiro chokou kagolou e pinje ma osekeyoue, kendo abiro dwogonu piny Israel.’\n ","“Gibiro dok e piny Israel mi gigol nyiseche manono kod kido mopa mage.\n","Anamigi chuny ma ok parre, kendo anaket chuny manyien eigi; abiro golo kuomgi chuny matek ka lwanda kendo anachwenegi chuny manyien.\n","Eka ginilu buchena kendo ginibed gi chuny mar rito chikena. Ginibed joga, kendo anabed Nyasachgi.\n","Abiro kumo joma chunygi otwere kuom kido mag-gi maricho kod nyisechegi manono. Jehova Nyasaye Manyalo Gik Moko Duto osewacho.”\n ","Eka kerubi, kaachiel gi tiende ka ni e bathgi, noyaro bwombegi, kendo duongʼ mar Nyasach Israel ne ni e wigi gimalo.\n","Duongʼ mar Jehova Nyasaye nodhi malo koa ei dala maduongʼ kendo nochungʼ ewi got man yo wuok chiengʼ mar dalano.\n","Roho mar Nyasaye notingʼa motera nyaka ir jogo mane ni e twech e piny Babulon, ka an e fweny mane Roho mar Nyasaye omiya.\n Eka fweny mane asenenono noa moweya,\n","kendo ne anyiso jogo mane ni e twechgo gik moko duto mane Jehova Nyasaye osenyisa.\n"],["Wach Jehova Nyasaye nobirona kama:\n","“Wuod dhano, idak e dier joma jongʼanyo. Gin gi wenge mondo ginen-go to ok ginen, kendo gin gi itgi mondo giwinjgo, to ok giwinj wach, nikech gin joma jongʼanyo.\n ","“Kuom mano, wuod dhano, kaw gigi midhigo e twech, mana godiechiengʼ ka gineni, wuogi ia kama intie idhi kamachielo. Dipo ka mano omiyo giwinjo tiend wach, kata obedo ni gin anywola ma jongʼanyo kamano.\n","Godiechiengʼ ka piny ler, kendo ka gineni, kaw gigi miseiko mar dhi e twech. To kochopo odhiambo e kinde ma chiengʼ podho, to we mondo gineni mana ka ngʼama itero twech.\n","Ka gineni kamano, pow kor ot kendo gol misiki midhigo e twech gi kama ipowono.\n","Ketgi e goki mana ka gineni kendo itingʼ-gi ia kodgi ka piny yuso. Um lela wangʼi, mondo kik ine piny giwangʼi, nikech aseketi ranyisi ne dhood Israel.”\n ","Omiyo ne atimo kaka ne ochika. Ne agolo misika mane aseiko ne wuodh dhi e twech godiechiengʼ. Eka godhiambo ka chiengʼ dhi podho ne akunyo kor ot gi lwetena. Ne akawo giga awuokgo ka piny oyuso, ka atingʼogi e gokena koni gi koni ka gineno.\n ","To kinyne gokinyi wach Jehova Nyasaye nobirona kama:\n","Wuod dhano, donge dhood jo-Israel ma jongʼanyogo nopenji niya, En angʼo mitimoni?\n ","“Nyisgi ni ma e gima Jehova Nyasaye Manyalo Gik Moko Duto wacho kama: ‘Oteni oor ne wuod ruoth man Jerusalem kod oganda mar dhood Israel duto man kanyo.’\n","Wachnegi ni, ‘An ranyisi ni un!’\n “Mana kaka asetimono e kaka ibiro timo nigi. Gibiro dhi e twech kaka joma omaki.\n ","“Wuod ruoth manie diergi biro tingʼo misikene e goke ka piny imore mi oa, kendo ibiro powone kor ot mondo okalie. Obiro umo wangʼe mondo kik one piny kuma odhiye.\n","Abiro rieyone tonda mondo amakego mi kawe komoko e obadhona. Abiro tere nyaka Babulon, piny jo-Kaldea, to kata kamano ok none pinyno gi wangʼe, kendo kuno ema nothoe.\n","Abiro keyo jodonge, joma ngʼadone rieko, kod joma rite ne yembe, kendo ji nodwar mondo oneg-gi to ok noyudgi.\n ","“Gibiro ngʼeyo ni An e Jehova Nyasaye, e kinde ma anabolgi e dier ogendini kendo akegi e dier pinje.\n","To abiro reso jomoko manok kuomgi e dho ligangla gi kech, kod masiche, mondo e pinje ma gidhiyego ginyis jogo timbegi duto mamono. Eka giningʼe ni An e Jehova Nyasaye.”\n ","Wach Jehova Nyasaye nobirona ni:\n","“Wuod dhano, sa ma ichiemo kata imodho pigi to tetni ka gima kibaji ogoyi.\n","Nyis jo-Juda ni ma e gima Jehova Nyasaye Manyalo Gik Moko Duto wacho kuom joma odak Jerusalem kod piny Israel: Gibiro chamo chiembgi gi kibaji kendo gibiro modho pigegi ka chunygi parore, nikech ibiro lony pinygi mi we nono li nikech timbe mahundu mag ji duto modak kanyo.\n","Mier matindo duto ma ji odakie biro dongʼ nono li kendo piny biro dongʼ gunda. Eka unungʼe ni An e Jehova Nyasaye.”\n ","Wach Jehova Nyasaye nobirona kama:\n","“Wuod dhano, ma en ngero manade ma ugoyo e piny Israel ni, ‘Ndalo dhi adhiya, to pok wasenene fweny moro amora kotimore?’\n","Nyisgi ni ma e gima Jehova Nyasaye Manyalo Gik Moko Duto wacho: Abiro tieko ngeroni, kendo ji ok nochak ogoe kendo e piny Israel. Wachnegi ni, ‘Ndalo okayo machiegni ma fweny duto biro timoree.’\n","Nimar fweny mag miriambo kod weche mikoro miwuondogo ji ok nochak obedi e dier jo-Israel.\n","To an Jehova Nyasaye anawach gima adwaro kendo gino notimre ma ok orem. Nimar e ndalou, un dhood mohero ngʼanyo, abiro timo gimoro amora ma asewacho, Jehova Nyasaye Manyalo Gik Moko Duto owacho.”\n ","Wach Jehova Nyasaye nobirona kama:\n","Wuod dhano, dhood Israel wacho ni, Fweny moneno gin mag higni mathoth ma pod biro nyime, kendo okoro weche mag higni manyime.\n ","“Kuom mano wachnegi ni ma e gima Jehova Nyasaye Manyalo Gik Moko Duto wacho: Onge weche masewacho makoro biro deko, Gimoro amora ma awacho biro chopo kare, Jehova Nyasaye Manyalo Gik Moko Duto osewacho.”\n"],["Wach Jehova Nyasaye nobirona kama:\n","“Wuod dhano, kor wach kuom jokoro mag Israel makoro sani. Wachne joma koro gik ma wigi omiyogi kama: ‘Winjuru wach Jehova Nyasaye!\n","Ma e gima Jehova Nyasaye Manyalo Gik Moko Duto wacho: Okwongʼ jokoro mofuwo maluwo mana gik ma chunjegi giwegi oparo to onge gima giseneno!\n","Yaye Israel, jokoro magu chalo mana gi ondiegi modak e gunda.\n","Pod ok udhi mondo udhi ulos ohinga mar Israel momukore mondo obed motegno mar kedo lweny e odiechiengʼ mar Jehova Nyasaye.\n","Fweny ma gineno ok gin adier kendo gikoro weche mag miriambo. Giwacho niya, “Jehova Nyasaye osewacho,” to Jehova Nyasaye to ok oorogi, kendo pod gin gi geno ni weche ma gikorogo biro timore.\n","Donge fweny ma useneno en miriambo, kendo gik mukoro gin mag wuond ka uwacho niya, “Jehova Nyasaye osewacho,” to an Jehova Nyasaye pok awacho gimoro?\n ","“ ‘Kuom mano ma e gima Jehova Nyasaye Manyalo Gik Moko Duto wacho: Nikech wecheu mag miriambo kod weche mukoro mag wuond, akwedou.\n","Abiro kumo jokoro maneno fweny mag miriambo kendo koro weche mag wuond. Ok ginibed e buch joga, kendo nying-gi ok nondiki e kitepe mar dhood Israel, bende ok ginidonji e piny Israel. Eka unungʼe ni An e Jehova Nyasaye Manyalo Gik Moko Duto.\n ","“ ‘Nikech gimiyo joga lal, kagiwacho niya, “Kwe,” to kwe to onge, kendo nikech ka ji ogero kor ot mayom yom moro to giwire gi lowo marachar,\n","kuom mano, nyis joma wire gi lowo marachar ni obiro podho. Koth maduongʼ biro chue, kendo abiro oro pe madongo dongo, kod yamb ahiti makudho matek.\n","Ka ohinga oruombore piny, to donge ji nopenju niya, “To lowo marachar mane uwirego cha koro ere?”\n ","“ ‘Kuom mano, ma e gima Jehova Nyasaye Manyalo Gik Moko Duto wacho kama: Kuom mirimba mager abiro kelo yamb ahiti, kendo kuom mirimba abiro kelo koth maduongʼ kod pe mi oketh ohingano chuth.\n","Abiro muko ohinga ma usewiro gi lowo maracharno mi opie piny kendo mise mare ema none kodongʼ. E kinde ma ohingano noruombre piny, to un bende notieku; kendo unungʼe ni An e Jehova Nyasaye.\n","Omiyo ananyis mirimba mager kuom ohinga kod joma ne owire gi lowo marachar. Abiro wachonu ni, “Ohinga oselal nono kaachiel gi jomane owire gi lowo marachar,\n","ma gin jokor wach mag Israel mane okoro wach ni jo-Jerusalem kendo mane nenone fweny mag kwe, ka kwe mane ginenono to ne onge, Jehova Nyasaye Manyalo Gik Moko Duto osewacho.” ’ \n ","“Koro, wuod dhano, chom wangʼi kuom nyi jou makoro weche ma giparo. Kor wach kuomgi,\n","kendo iwachnegi ni, ‘Ma e gima Jehova Nyasaye Manyalo Gik Moko Duto wacho: Okwongʼ mon mokwoyo bilo ma giritorego e ngʼut lwetgi kendo maloso kitembini ma borgi opogore opogore mar umo wiyegi mondo giket ngima ji e chandruok. Uparo ni dayienu uket ngima joga e chandruok to magu to urito maber?\n","Usemiyo nyinga oyany e dier joga mondo uyudgo mogo matin mar shairi gi ngʼinjo mar makati. Kuom wuondo joga mohero miriambo, usenego jomane ok onego otho to useweyo joma ok owinjore obed mangima.\n ","“ ‘Kuom mano, ma e gima Jehova Nyasaye Manyalo Gik Moko Duto wacho: Adagi bilo muritorugo mamiyo uketo ngima ji e chandruok mana ka winy mochik gobadho, kendo abiro yudhogi oko e lwetu, mi agony joma usemako otony ka winyo.\n","Abiro yiecho kitembini ma uumogo lela wengeu mi ares joga e lwetu, kendo ok ginichak gibed e bwo tekou. Eka unungʼe ni An e Jehova Nyasaye.\n","Nikech ne uchando chuny joma kare gi miriambou, ka an to ne ok amiyogi kuyo, kendo nikech ne ujiwo joma timbegi richo mondo kik gilokre giwe timbegi maricho eka gires ngimagi,\n","emomiyo ok unuchak une fweny mag miriambo kendo kata koro mag wuondo ji ok unutim. Abiro reso joga e lwetu. Kendo ka atimo kamano eka unungʼe ni An e Jehova Nyasaye.’ ”\n"],["Jodong Israel moko nobiro ira kendo negibet e nyima tir.\n","Eka wach Jehova Nyasaye nobirona kama:\n","“Wuod dhano, jogi oseketo nyisechegi ma giloso giwegi e chunjegi kendo giseketo rachwany mamiyo ji podho e nyimgi. Bende owinjore koro ayienegi mondo gipenja wach adier?\n","Kuom mano, wuo kodgi kendo inyisgi ni, ‘Ma e gima Jehova Nyasaye Manyalo Gik Moko Duto wacho: Ka ja-Israel moro amora oketo chunye kuom lamo nyiseche manono kendo oketo rachwany mamiyo ji podho e nyime, bangʼe to odhi ir jakor wach, to an Jehova Nyasaye awuon anadwoke kaluwore gi kethone maduongʼ mar lamo nyiseche ma dhano oloso.\n","Anatim kamano mondo aduog chunje jo-Israel duto moseweya kadhi lamo nyisechegi manono.’\n ","“Kuom mano wachne dhood Israel ni, Ma e gima Jehova Nyasaye Manyalo Gik Moko Duto wacho: Lokreuru! Wereuru gi nyisecheu muloso kendo kwedreuru gi timbeu mamono duto!\n ","“Ka ja-Israel moro amora kata ka japiny moro modak e piny Israel opogore koda mi oketo geno kuom lamo nyiseche manono kendo oketo rachwany marach mamiyo ji podho e nyime, bangʼe to odhi ir jakor wach mondo openje wach, to an Jehova Nyasaye awuon ema nadwoke.\n","Anabed mamon kode mi akete kaka ranyisi misiemogo joma ochaya. Abiro ngʼado kare oko e dier joga. Eka unungʼe ni An e Jehova Nyasaye.\n ","“ ‘Kendo ka achiel kuom jokor wachgo okoro wach moro, to an Jehova Nyasaye abiro rundo pache, ma wachneno ok notimre, kendo anatiek jakor wachno mi agole kuom joga ma jo-Israel.\n","Kethogi nobed e wigi giwegi, jakor wach nokwan ni jaketho mana kaka ngʼama odhi ire mondo okorne wach bende jaketho.\n","Eka jo-Israel ok nochak obar mi weya kendo ok ginidwanyre gi richogi duto kendo. Ginibed joga to an anabed Nyasachgi, Jehova Nyasaye Manyalo Gik Moko Duto Osewacho.’ ”\n ","Wach Jehova Nyasaye nobirona kama:\n","Wuod dhano, ka piny moro otimona richo kuom bedo joma ok jo-ratiro kendo; ka arieyo bada kuomgi mi angʼado oko chiembgi mapile, mi aoro kech kuomgi kendo anego joge kaachiel gi jambgi,\n","to kata dine bed ni ji adekgi ema bedie, Nowa, Daniel kod Ayub to digires mana ngimagi giwegi nikech timbegi makare, Jehova Nyasaye Manyalo Gik Moko Duto osewacho.\n ","“Kata kapo ni aoro le mager e pinyno mi giweye maonge nyithindo, mi pinyno olokore thim motwo ma dhano ok nyal kadhoe nikech le magergo,\n","to akwongʼora gi Nyinga awuon an Jehova Nyasaye Manyalo Gik Moko Duto ni kata dabed ni ji adekgi ni e iye, to ok digires kata mana ngima yawuotgi kata nyigi giwegi. Gin kendgi ema noresgi, to piny to noketh chuth.\n ","“Kata kapo ni aoro ligangla mondo oketh pinyno duto kendo anego jogi machwo kaachiel gi le ma gipidho,\n","to mana kaka antie an Jehova Nyasaye Manyalo Gik Moko Duto ni kata dabed ni ji adekgi ni e iye, to ok digires kata mana ngima yawuotgi kata dine bed ni adekgi ni e iye, to ok digires kata mana ngima yawuotgi kata mar nyigi giwegi. Gin kendgi ema noresgi.\n ","“Kata kapo ni aoro dera e pinyno kendo aolo mirimba kuome, ka anego ji gi le duto modakie,\n","to mana kaka antie an Jehova Nyasaye Manyalo Gik Moko Duto ni kata dine bed ni Nowa gi Daniel kod Ayub ni e iye, to ok digires kata mana ngima yawuotgi kata mar nyigi giwegi. Ginires mana ngimagi giwegi nikech timgi makare.\n ","“Kuom mano ma e gima Jehova Nyasaye Manyalo Gik Moko Duto wacho: Mano kaka nobed marach moloyo kuom Jerusalem ka anaor kum maga angʼwen ma gin ligangla gi kech, gi le mager kod dera, mondo aneg joge kod le mage duto!\n","Kata kamano, jomoko manok notony midongʼ, ma gin yawuowi gi nyiri ma nogol oko kuomgi. Ginibi iri, kendo ka ineno timbegi gi yoregi, to iniyud hoch kuom masira ma asekelo kuom Jerusalem, ma gin masiche duto masekelo kuome.\n","Iniyud hoch ka ineno timbegi gi yoregi, nimar inifweny ni onge gima asetimone maonge gima omiyo, Jehova Nyasaye Manyalo Gik Moko Duto osewacho.”\n"],["Wach Jehova Nyasaye nobirona kama:\n","“Wuod dhano, ere kaka yadh mzabibu ber moloyo bad yien moro amora manie bungu?\n","Bende inyalo gol kuome bao malosgo gimoro minyalo tigo? Bende inyalo los kode gig mocho?\n","Koso ka odire e mach kaka gima liel mi mach owangʼe koni gi koni kendo orewo diere, bende dochak obed gima inyalo tigo gimoro amora?\n","Ka mokwongo ne oonge tich kane pok gimoro otime, donge en gima tek moloyo mondo olose obed gima nigi tich bangʼ ka mach, osewangʼe kendo orewore?\n ","“Kuom mano, ma e gima Jehova Nyasaye Manyalo Gik Moko Duto wacho: Kaka asechiwo yadh mzabibu e dier yiende mag bungu modoko gima ichwakogo mach, e kaka abiro timo ne joma odak Jerusalem.\n","Abiro kumogi kata obedo ni gisewuok e mach, to mach pod biro mana wangʼogi. Kendo kinde ma abiro kumogi to unungʼe ni An e Jehova Nyasaye.\n","Abiro miyo piny doko kama otwo nikech ok gisebedo jo-ratiro, Jehova Nyasaye Manyalo Gik Moko Duto owacho.”\n"],["Wach Jehova Nyasaye nobirona kama:\n","“Wuod dhano, nyis Jerusalem timbene mamono duto e wangʼe,\n","kendo wachne ni ma e gima Jehova Nyasaye Manyalo Gik Moko Duto wacho ni Jerusalem: ‘Kweregi nonywol e piny Kanaan, kendo wuonu ne en ja-Amor, to minu ne ja-Hiti.\n","Odiechiengʼ mane onywolie, pendi ne ok ongʼadi, kata luok ne ok olwoki gi pi mondo ibed maler, to bende ne ok owiri gi chumbi kendo ne ok oboyi gi lewni.\n","Onge ngʼama nokechi kata mane nigi ngʼwono moromo mar timoni achiel kuom gigi. Kar yudo kech to ne odiri oko e pap, nikech odiechiengʼ mane onywolie ema ne ochak chayie.\n ","“ ‘Chiengʼ moro kane akalo machiegni kodi ne ayudo ka ithachori gi rembi iwuon kendo kata obedo ni nitimo remo kamano to ne awachoni ni ibed mangima.\n","Ne amiyo idongo ka yien mopidhi e puodho. Ne idongo kendo ne ibedo motegno, mine idoko yath motegno kendo ma jaber moloyo yedhe duto. Thundeni nobiro, kendo yie wiyi nodongo mabeyo, to kata kamano ne in duk thirith.\n ","“ ‘Bangʼe ne achako akalo machiegni, kendo kane arangi to ne aneno ni ne isebedo mopongʼ moromo hero, omiyo ne ayaro bath nangana mi aumogo dugi. Natimo kodi singruok kakwongʼora midoko mara, Jehova Nyasaye Manyalo Gik Moko Duto owacho.\n ","“ ‘Bangʼe ne aluoki gi pi kendo ne arudho remo mane omieni mi awiri gi mo.\n","Ne arwaki gi lewni mogorie gik mabeyo kendo ne arwakoni wuoche akada mayom. Ne arwakoni law mayom kendo ne aumi gi lewni ma nengogi tek.\n","Ne amiyi tigo ma nengogi tek kaka: Bangli e bedeni kod tigo ne aliero e ngʼuti,\n","kendo ne aketo tere e umi, gi sitadi e iti koni gi koni, bangʼe to ne asidhoni osimbo ma jaber e wiyi.\n","Omiyo ne ilichori gi fedha kod dhahabu, kendo lepi nolosi gi usi mayom gi usi mapek ma nengone tek kod nanga mogorie gik mabeyo. Chiembi to ne mogo moreg mayom gi mor kich kod mor zeituni. Ne imedo bedo dhako ma jaber manomiyo ibedo ruoth madhako.\n","Kendo humbi nolandore e pinje kuom ber mane ibergo, nikech duongʼ mane amiyi nomiyo berni oromo chuth, Jehova Nyasaye Manyalo Gik Moko Duto osewacho.\n ","“ ‘To ne igeno kuom berni, kendo ne ikonyori gi huma mari mondo ibedgo ochot. Ne ilokori ochot mochiwore ni ngʼato angʼata makadho machiegni kendo berni nodoko mare.\n","Ne ikawo moko kuom lewni mabeyo mane amiyi mi idhi ipedho kuonde motingʼore gi malo, kuma ne itime timbegi mag chode. Gik ma kamago ne pok owinji, kendo ok owinjore gitimre ngangʼ.\n","Gik ma nengogi tek molos gi dhahabu gi fedha mane amiyi bende ne ikawo mi ilosogo nyisechegi machwo mondo ichodi.\n","Kendo ne ikawo lepi mogorie gik mabeyo mi irwakonegi kendo ne iketo moya gi ubanina e nyimgi.\n","Bende, chiemo ma An awuon ema ne amiyi kaka mogo mayom, mor zeituni kod mor kich mane amiyi mondo icham mi ichiwonegi kaka misango madungʼ tik mangʼwe ngʼar. Mano e gima notimore, Jehova Nyasaye Manyalo Gik Moko Duto osewacho.\n ","“ ‘Bende ne ikawo yawuoti gi nyigi mane inywolona mi ichiwogi kaka misango ni nyisechegi. Timbegi mag chode ne ok oromi?\n","Ne iyangʼo nyithinda kendo ichiwogi kaka misango ne nyiseche ma dhano oloso.\n","Kuom timbeni duto mamono gi chode mane idonje, ne ok iparo ndalo mane pod itin, kindego mane in duk, kane ayudi ka remo olwoki.\n ","“ ‘Bangʼ timbeni mamonogo duto, Jehova Nyasaye Manyalo Gik Moko Duto wacho niya, yaye, yaye in ngʼama okwongʼ! Kaachiel gi kethogi mamoko duto,\n","ne iloso ni in iwuon kama otingʼore gi malo kendo ne igero kuonde motingʼore gi malo mag kamoro amora.\n","E nyim yore duto mag dala, ne igeroe kuonde motingʼore gi malo ma ilame nyisecheni mine injawo berni, kane ichiwo dendi ne ngʼato angʼata mane kadho buti nikech ringri nomedo oowre ni terruok.\n","Ne iterori gi jo-Misri, jo-libambani mane oowore ni chode, mine imedo miya mirima, nikech ringri ne omedo oowore ne terruok.\n","Omiyo ne amiyi kum mi adiyo kiewo mari; ne ajwangʼou e lwet wasiki ma jowuoro, ma gin nyi jo-Filistia, kendo gin bende timbegi manjore nobwogogi.\n","Jo-Asuria bende ni iterorigo, nikech gombo mari nokalo konyo, kendo kata gin bende ne ok giromi.\n","Bangʼe, gomboni mandhaga ne oywayi mi iterori nyaka gi jo-Babulon, ma gin johala madongo, to kata gin bende ne ok giromi.\n ","“ ‘Jehova Nyasaye Manyalo Gik Moko Duto owacho ni mano kaka nenore ni chunyi ok nigi chandruok kuom timbe mitimogi duto, kibedo ochot ma wangʼe tek!\n","Kane iloso ni in iwuon kuonde motingʼore gi malo e akek yore duto mag dala kendo igero ni iwuon kuonde motingʼore mag lemo kamoro amora, to in ne ok ichalo gi ochot, nikech ne ok idwaro chudo moro amora.\n ","“ ‘In dhako ma jachodeni! Igeno chwo mamoko moloyo chwori iwuon!\n","Ochode duto ichulo, to in to ichiwo mich ni joma terore kodi duto, kendo imiyogi asoya mondo gibi iri eka gichopni dwarogi maricho.\n","Omiyo kit terruok mari opogore adier gi terruok mag ji mamoko, nikech in ok chwo manyi mondo ichopnegi gombogi. Ipogori ndi, nikech in ema ichulo ji mondo oterre kodi to in ok gichuli.\n ","“ ‘Kuom mano, in ochot, winj wach Jehova Nyasaye!\n","Ma e gima Jehova Nyasaye Manyalo Gik Moko Duto wacho: Nikech ne ibedo gi gombo mi ilonyori duk michiwo ringre ka dhako ma jachode ni joherani, kendo ni nyisecheni mamono makwero, bende ne inego nyithindi ka misango ni nyisechegi manonogo,\n","mano emomiyo abiro choko joherani duto mosemiyi mor, moriwo ji duto mane ihero nyaka mane ichayo. Abiro chokogi kendo abiro ketogi mondo gilwori koni gi koni, bangʼe to alonyi duk e nyimgi duto, kendo ginine dugi.\n","Abiro ngʼadoni buch kum mikumogo mon machodo kendo machwero remo, kendo abiro chuli kuor mar remo mar mirimba gi nyieka mager.\n","Ka asetimoni kamano to abiro boli e lwet joherani kendo gibiro muko thucheni kod kuondeni motingʼore gi malo milame nyisechegi. Gibiro lonyo lepi mi giweyi duk, kendo gibiro kawo kitegi ma nengogi tek mi giweyi duk.\n","Gibiro chokoni jo-jendeke mi gichielgi gi kite kendo gibiro tongʼi matindo tindo gi liganglagi.\n","Gibiro wangʼo uteni kendo gibiro kumi e nyim mon mangʼeny. Abiro tieko timbegi mag chode kendo ok inichak ichul joherani.\n","Eka bangʼe mirimba biro rumo kendo nyiego mara mager biro weyi; chunya biro lendo kendo mirimba biro rumo.\n ","“ ‘Nikech ne ok iparo ndalo mane pod itin, to ne iwangʼo iya gi gigi duto, omiyo abiro kumi, Jehova Nyasaye Manyalo Gik Moko Duto owacho. Donge timbegi duto mamono ne imedo gi dwanyruok?\n ","“ ‘Ngero migoyo e piny Israel ni, “Nyako okawo kit min, nowach kuomi.”\n","In nyar minu adier, nikech minu nochayo chwore gi nyithinde; kendo ichal gi nyimineni adier, nikech nyimineni bende nochayo chwogi gi nyithindgi. Minu ne en ja-Hiti to wuonu ne en ja-Amor.\n","Nyaminu maduongʼ ne en Samaria, mane odak gi nyige yo Nyandwat; to nyaminu matin, mane odak gi nyige yo milambo, ne en Sodom.\n","Ok ne iwuotho e yoreni kendo iluwo timbeni mamono, to ne ikethori moloyogi mapiyo nono kuom timbeni duto mobam.\n","Akwongʼora gi nyinga awuon an Jehova Nyasaye Manyalo Gik Moko Duto ni kata mana nyameru ma Sodom gi nyige ne ok otimo gik maricho machal gi gik ma in kod nyigi usetimoni.\n ","“ ‘Koro ma e richo mane nyameru ma Sodom otimo. En kod nyige ne wigi tek kendo ne giyiengʼ ahinya ma ok gidew jomoko machandore. Ne ok gikonyo joma odhier gi joma ni gidwaro.\n","Ne gin jongʼayi kendo negitimo gik mamono e nyima. Emomiyo ne ariembogi e nyima kaka useneno atimoni.\n","Kata mana jo-Samaria to ne ok otimo kata mana nus mar richo ma usetimoni. Usetimo gik mamono mathoth mohingogi, kendo usemiyo nyimineu onenore ka gima gin joma kare nikech gik musetimogi duto.\n","Kuom mano, tingʼ wichkuot mari kendi, nikech isegonyo nyiminegi mobedo thuolo kaka joma beyo moloyi. Nikech richogi ne richo moloyo mag-gi, omiyo koro ginenore joma kare mohingi. Omiyo koro ne wichkuot kendo tingʼ achaya mochayigo kendi iwuon, nikech in ema isemiyo nyiminegi onenore joma kare moloyi.\n ","“ ‘To kata kamano, abiro dwoko ne Sodom gi nyige mwanduge, kendo mwandu Samaria gi nyige bende abiro dwoko nigi, kod mwandugi bende abiro dwokoni kaachiel kodgi,\n","mondo itingʼ achaya mari kendo ine wichkuot kuom gik moko duto misetimo kuom miyogi hoch.\n","Nyimineni ma gin Sodom gi nyige kod Samaria gi nyige, biro lokore mi gibed gima ne gin chon; kendo in bende, kaachiel gi nyigi ibiro lokori mi ibed kaka ne ichalo chon.\n","Ne ok inyal kata luongo nying nyameru ma Sodom gi nyinge e kinde mane sunga omaki,\n","kane timbeni maricho pok oel. To kata kamano, sani koro ochayi gi nyi Edom kaachiel gi joma odak bute kod nyi jo-Filistia, jogo duto modak e alwora mari ochayi.\n","Ibiro tingʼo chandruok duto mosebironi nikech timbeni mamono kendo nikech timbeni moyombore, Jehova Nyasaye osewacho.\n ","“ ‘Ma e gima Jehova Nyasaye Manyalo Gik Moko Duto wacho: Abiro tiyo kodi kaluwore gi gima onego iyudi, nikech iseketho winjruok mane an-go kodi kuom ketho singruok.\n","Kata kamano, pod abiro paro singruok mane atimo kodi kane pod itin, kendo abiro guro singruok mosiko kodi.\n","Eka inipar yoreni mi wiyi kuodi, kendo inirwak nyimineni madongo mohingi kod matindoni. Anamiyigi kaka nyigi, to ok natim kamano kotenore kuom singruok mara kodi.\n","Omiyo abiro guro singruok mara kodi, kendo ibiro ngʼeyo ni An e Jehova Nyasaye.\n","Bangʼe ka aseweyonu richou kuom gik moko duto musetimo, to ubiro paro kendo wiu biro kuot, kendo ok unuchak uwuo kendo nikech unuyie ni ok unyal, Jehova Nyasaye Manyalo Gik Moko Duto owacho.’ ”\n"],["Wach Jehova Nyasaye nobirona kama:\n","“Wuod dhano, nyis dhood Israel ngero moro.\n","Wachnegi ni ma e gima Jehova Nyasaye Manyalo Gik Moko Duto wacho: ‘Ne nitie ongo moro maduongʼ man kod bwombe madongo dongo kendo man-gi yier mokiko okiko kendo maboyo, nobiro Lebanon. Ongono nopiyo ewi yiend sida,\n","mi ojako chuny yien-no mane pod dongo, kendo ne otingʼe odhi kode mabor nyaka e piny moro ma jo-ohala madongo, odakie kendo nopidhe e dala maduongʼ mar jo-ohalago.\n ","“ ‘Ne okawo kothe moko moa e puotheu kendo noketogi e lowo mamiyo. Nopidhe e tiend aora kama pi ngʼenyie mana kaka ipidho yien ma bedene odolore-odolore mati kuode ma pi nitie,\n","mine odongo modoko yiend mzabibu molak kendo oriere gi piny. Bedene nodongo modolore ochomo ongono, to tiendene to nomako lowo motegno. Omiyo nodoko yiend mzabibu ma bedene otimo otiep.\n ","“ ‘To ne nitie ongo moro machielo maduongʼ ma bwombene otegno kendo opongʼ gi yier. Yiend mzabibuno koro tiendene ne lak koa kamane opidhe kochome kendo bedene bende nochako yarore kochome mondo oyud pi.\n","Ne oyudo osepidhe e lowo maber kendo ma pi ngʼenyie mondo bedene othiew, onyag olemo, kendo obed yiend mzabibu maber.’\n ","“Wachnegi ni ma e gima Jehova Nyasaye Manyalo Gik Moko Duto wacho: ‘Bende obiro dongo maber adier? Donge ibiro pudhe mi lwer olembene mi otwo? Kata otem loth kendo to obiro mana ner. Ok obi dwaro ngʼat maratego kata ji mangʼeny mondo opudhe oko gi tiendene.\n","To kata ka opidhe kendo, bende dolodh maber? Donge obiro ner chuth ka yamb ugwe ogoye moner e puodho kamane odonge?’ ”\n ","Eka wach Jehova Nyasaye nobirona kama:\n","“Wachne oganda ma jongʼanyogo ni, ‘Donge ungʼeyo tiend gigi?’ Wachnegi ni, ‘Ruodh Babulon nodhi Jerusalem momake ruodhe kod joge momew mi nodhi kodgi nyaka Babulon.\n","Bangʼe ne okaw ngʼato moro moa e dhood joka ruoth kendo noloso kode winjruok e yor kwongʼruok. Nomako bende joma idewo mag pinyno mi odhigo,\n","mondo omi pinyruodhno otieki ma ok nyal chungʼ kendo, kendo odhi nyime mana korito winjruok mane oketi.\n","To ruoth noketho winjruok ma notimo kode kooro joote Misri mondo oom farese kod jolweny mangʼeny. To bende onyalo loyo lweny adier? Bende ngʼama timo gik ma kamago nyalo tony adier? Bende doketh winjruok mi otony?\n ","“ ‘Akwongʼora gi nyinga awuon an Jehova Nyasaye Manyalo Gik Moko Duto ni obiro tho e piny Babulon, ma piny mar ruoth mane okete e loch, mosechayo singruok mane otimo kode, kendo moseketho winjruok mane otimne.\n","Farao kaachiel gi jolwenje maroteke kod oganda maduongʼ makedone ok bi konye e lweny, kata bed ni ogero raidhi kod ohinga mar agengʼa chiengʼ ma nakethie ngima ji mangʼeny.\n","Ne ochayo singruok kuom ketho winjruok. Nikech ne ok orito singruok mane osetimo, ok enotonyne kum.\n ","“ ‘Kuom mano, ma e gima Jehova Nyasaye Manyalo Gik Moko Duto wacho: Akwongʼora gi nyinga awuon ni abiro kume nikech ne ok orito singruokna kod winjruok mane atimo kode.\n","Abiro chikone obadho mondo amakego. Abiro kele nyaka Babulon mi akume kuno nikech ne ok orito adierana.\n","Jokedo mage duto ma notony gi ngʼwech biro podho e lak ligangla, kendo joge modongʼ noke kuonde duto. Eka unungʼe ni an Jehova Nyasaye ema asewuoyo.\n ","“ ‘Ma e gima Jehova Nyasaye Manyalo Gik Moko Duto wacho: An awuon ema abiro kawo chuny maloth ewi midimidi mar yadh sida mi achak apidhe. Abiro chodo chunye ma pod yom e wiye malo mogik mi apidhi ewi got moro mabor moyombo gode.\n","Ewi gode madongo mag Israel ema abiro pidhee, kendo obiro yaro bedene kendo obiro nyago olemo mi obed yiend sida maratipo. Kit winy mopogore opogore biro gero utegi kuome, kendo gibiro yudo kar dak gi kar yweyo e bedene.\n","Yiende duto mag puodho biro ngʼeyo ni an Jehova Nyasaye ema amiyo yien marabora doko machiek, to yien machiek amiyo dongo mi dok marabora. Amiyo yien momiyo maralum two to amiyo yien motwo loth.\n “ ‘An Jehova Nyasaye ema asewuoyo kendo abiro time.’ ”\n"],["Wach Jehova Nyasaye nobirona kama:\n","“Bende isewinjo ngero ma ji osiko kawacho e piny Israel niya,\n “ ‘Wuone osechamo olemo manumu,\n to nyithindo ema lekegi tho?’\n ","“Akwongʼora gi nyinga awuon an Jehova Nyasaye Manyalo Gik Moko Duto ni ok unuchak ugo ngeroni e piny Israel.\n","Nikech ji duto mangima gin maga, wuoro kaachiel gi wuowi, giduto machalre. Ngʼato ka ngʼato biro tho mana nikech richone owuon.\n ","“Kaponi nitie ngʼat moro makare moluwo adiera\n kendo timo gima kare.\n ","Ok ochiem ewi gode milame nyiseche manono\n kata ngʼiyo nyiseche manono mag dhood Israel.\n Kendo ok odwanyre gi chi nyawadgi\n kata bedo e achiel gi dhako manie kindene mar neno malo.\n ","Ok othir ngʼato angʼata to odwoko gima osingne kar hola momiyo ngʼato\n Ok omaa ngʼato gire githuon,\n to omiyo joma odenyo chiemo\n kendo ochiwo lewni ne joma ni duk.\n ","Ok ohol ji gige mondo oyudie ohala,\n kata ohala mokadho tongʼ ok okaw.\n Ok oyie mondo lwete otim gima rach\n kendo ongʼado bura maber e kind ji ka ok odew wangʼ.\n ","Oluwo buchena,\n kendo orito chikena gadiera.\n Ngʼat ma kamano en ngʼat makare,\n omiyo enobed mangima adier,\n Jehova Nyasaye Manyalo Gik Moko Duto owacho.\n ","“Kapo ni en gi wuowi mohero lweny, kata mohero chwero remo kata matimo achiel kuom gigi\n","mane wuon mare ne ok otimo kaka:\n “Ochiemo ewi gode milame nyiseche mamoko.\n Odwanyore gi chi nyawadgi.\n ","Othiro joma odhier gi joma ochando.\n Omayo ji gigegi githuon.\n Ok odwok gik mane omako koholo ji gowi.\n Ogeno nyiseche mag dhano.\n Otimo gik makwero.\n Oholo ji gige mondo oyudie ohala\n ","Kendo okawo ohala mokalo tongʼ.\n Ngʼat ma kamano, bende nyalo bedo mangima adier? Ok onyal! Nikech osetimo gik mamonogi duto, ibiro nege mak olewo kendo rembe biro bet e wiye owuon.\n ","“To kaponi wuowini nigi wuode moro maneno richo duto ma wuon-gi timo, to kata obedo ni osenenogi; to en to pod ok otimo gik ma kamago:\n ","“Ok ochiem e gode milame nyiseche mamoko\n kata rango nyiseche mag dhood Israel.\n Ok odwanyre gi chi nyawadgi\n ","Ok othir ngʼato angʼata\n kata mako gir ngʼato eka ohole gimoro.\n Ok omaa ngʼato gire githuon\n to ochiwo chiembe ne joma odenyo,\n kendo ochiwo lewni ne joma ni duk.\n ","Otamo lwete mondo kik otim richo\n kendo ok okaw asoya kata ohala mokalo tongʼ.\n Orito chikena kendo oluwo buchena.\n Ok obi tho nikech richo wuon mare to obiro bedo mangima kuom adier.\n","To wuon mare to biro tho nikech richone owuon, nikech ne ongʼanyo ni ji kendo ne omayo owadgi githuon kendo nikech ne otimo gik maricho e dier jo-dalagi.\n ","“To eka upenjo ni, Angʼo momiyo wuowi ok kwan ka jaketho kuom ketho mar wuon?” Nikech wuowi osetimo gima adier kendo makare kendo nikech oseketo chunye mar rito buchena duto, obiro bedo mangima adier.\n","Ngʼama timo richo ema biro tho. Wuowi ok bi kwan ni jaketho nikech ketho mar wuoro, kendo wuoro ok bi kwan ni jaketho nikech ketho mar wuode. Tim makare mar ngʼama kare ibiro ketne owuon kendo tim mamono mar ngʼama rach biro bedo mare owuon.\n ","“To ka ngʼat ma timbene richo olokore oweyo richone mosetimo mi orito buchena kendo otimo gima ber kendo makare, to obiro bedo mangima kuom adier; ok obi tho.\n","Ok nokwane jaketho kuom richo duto mosetimo. Nikech gik makare mosetimo, obiro bedo mangima.\n","Uparo ni berna ka jaricho otho? Donge en morna ka gilokore giweyo timbegi maricho mondo gibed mangima? Jehova Nyasaye Manyalo Gik Moko Duto ema owacho.\n ","“To ka ngʼat makare olokore oweyo timbene makare mi otimo richo kendo otimo gik mamono machalo gi mago ma ngʼat ma timbene richo timo, bende dobed mangima adier? Gik mabeyo mosetimo kata achiel ok nopar. Nikech timne mar bedo ngʼama ok ja-ratiro kendo nikech richo mosetimo, obiro tho.\n ","“To ka pod uwacho ni, ‘Yore mag Ruoth Nyasaye ok nikare.’ To winjuru, yaye dhood Israel: Bende yorena ok nikare adier? Donge yoreu ema ok nikare?\n","Ka ngʼama kare olokore oweyo timbene makare mi otimo richo to timneno ema biro nege. Obiro tho nikech richo mosetimono.\n","To ka ngʼat ma timbene richo olokore oweyo timbene maricho mosetimo, mi otimo tim makare kendo adier, to ok obi otho.\n","Nikech oparo ketho duto moseketho kendo olokore owegi, obiro bedo mangima kuom adier; ok obi tho.\n","To dhood Israel pod wacho mana ni, ‘Yore mag Ruoth Nyasaye ok nikare.’ To winjuru, yaye dhood Israel: Bende yorena ok nikare adier? Donge yoreu ema ok nikare?\n ","“Kuom mano, yaye dhood Israel, abiro ngʼadonu bura, ngʼato ka ngʼato kuomu kaluwore gi yorene owuon, Jehova Nyasaye Manyalo Gik Moko Duto osewacho. Lokreuru! Weuru ketho duto musetimo, eka richo ok nobednu obadho.\n","Pogreuru gi ketho duto musetimo, kendo beduru gi chuny manyien kod paro malongʼo. Udwaro ni utho nangʼo, yaye dhood Israel?\n","Nikech ok en morna ka ngʼato tho, Jehova Nyasaye Manyalo Gik Moko Duto ema owacho. Weuru timo richo mondo ubed mangima!\n"],["“Chwog wend ywak moro mondo iywag-go yawuot ruodhi mag Israel,\n","kendo iywag kiwacho niya,\n “ ‘Mano kaka minu ne en sibuor madhako malich\n e dier sibuoche!\n Ne onindo e dier sibuoche matindo\n kendo ne opidho nyithinde.\n ","Ne opidho achiel kuom nyithinde\n mi odoko sibuor maratego.\n Ne opuonjore mako le\n kendo odoko jacham ji.\n ","Pinje nowinjo humbe\n kendo ne gikunyone bur mi onyumore.\n Ne giywaye gi nyororo\n mi gitere nyaka e piny Misri.\n  ","“ ‘Kane oneno ka genone ok ochopo,\n ka gik mane ogeno yudo oyombe,\n nokawo nyathine machielo,\n kendo nolose obedo sibuor maratego.\n ","Ne oruto e dier sibuoche,\n nikech koro nosedoko sibuor maratego.\n Nopuonjore mako le\n kendo nodoko jacham ji.\n ","Ne omuko ohinga mag-gi motegno\n kendo noketho miechgi chuth.\n Piny kaachiel gi ji duto mane ni e iye\n luoro nomako kane giwinje koruto.\n ","Eka pinje noriworene momonje,\n pinje duto mane oa e gwenge molwore.\n Ne gikunyone bur\n mi onyumore.\n ","Ne gitweye gi nyororo mi giywaye oko\n kendo negikele ne ruodh Babulon.\n Ne gitere e od twech,\n mondo omi ruto mare kik winjre,\n kendo ewi gode mag Israel.\n  ","“ ‘Minu ne chalo gi yiend mzabibu e puothi mar mzabibu\n mopidhi but pi;\n ne onyak maber kendo nopongʼ gi bedene\n nikech pi mane ngʼeny.\n ","Bedene ne otegno,\n kendo noromo bedo ludh loch mar ruoth.\n Nodongo marabora\n moyombo yiende duto,\n kendo nochungʼ maonge yien mipimego\n nikech bedene mathoth mane en-go,\n ","To kata kamano, ne opudhe gi mirima mager\n mi ogoye piny.\n Yamo ma aa yo wuok chiengʼ nomiyo oner;\n olembege ne olwer mogol kuome;\n kendo bedene maroteke bende notwo\n mi mach nowangʼogi.\n ","Koro tinde opidhe e piny motimo ongoro,\n ma en piny motwo kendo man-gi riyo.\n ","Mach nolandore koa e achiel kuom bedene madongo\n mi nowangʼo olembene.\n Onge bade motegno mane owe kuome\n moromo bedo ludh loch mar jatelo.’\n Ma en wend ywak kendo onego oti kode kaka wend ywak.”\n"],["Tarik apar dwe mar abich e higa mar abiriyo, jodong Israel moko nobiro ira mondo openj wach kuom Jehova Nyasaye mine girito mondo giwinj tiend wachno.\n ","Eka wach Jehova Nyasaye nobirona kama:\n","Wuod dhano, wuo gi jodong Israel kendo iwachnegi ni ma e gima Jehova Nyasaye Manyalo Gik Moko Duto wacho, Bende unyalo biro ira adier mondo upenja wach? Akwongʼora gi nyinga awuon ni ok abi yienu upenja wach, Jehova Nyasaye Manyalo Gik Moko Duto osewacho.\n ","Donge ibiro ngʼadonegi bura? Donge ibiro ngʼadonegi bura, wuod dhano? Ka en kamano, to mi gingʼe timbe mamono mag kweregi\n","kendo iwachnegi ni ma e gima Jehova Nyasaye Manyalo Gik Moko Duto wacho: E odiechiengʼ mane ayieroe Israel, ne asingora ni dhood joka Jakobo kendo ne afwenyoranegi e piny Misri. Ne asingoranegi ka awachonegi niya, “An e Jehova Nyasaye ma Nyasachu.”\n","Chiengʼno ne asingoranegi ni anagolgi e piny Misri mi atergi e piny mane asemanyo mi ayudonegi, ma en piny mopongʼ gi chak kod mor kich kendo piny maber moloyo pinje duto.\n","Kendo ne awachonegi niya, “Neuru ni ngʼato ka ngʼato kuomu owito kido manono ma usechomo wengeu kuomgi kendo kik udok mogak kuom lamo nyiseche manono mag Misri. An e Jehova Nyasaye ma Nyasachu.”\n ","To ne gingʼanyona kendo negitamore winja; ne ok giwito kido manono mane gisechomo wengegi kuome kagilamo, bende ne ok giweyo nyiseche manono mag jo-Misri. Omiyo ne awacho ni abiro olo mirimba mager kuomgi ka aketo mirimba kuomgi e piny Misri.\n","To nikech nyinga, ne atimo gima ne nyalo miyo kik yanye e nyim ogendini mane gidak e diergi, kendo mane ongʼeyo ni ne asefwenyora ni jo-Israel kane agologi e piny Misri.\n","Kuom mano ne agologi e piny Misri mi akelogi e piny motimo ongoro.\n","Ne amiyogi buchena kendo ne amiyo gingʼeyo chikena, nikech ngʼat marito buchena gi chikena ema biro bedo mangima.\n","Bende ne amiyogi Sabato maga kaka ranyisi e kinda kodgi, mondo omi gingʼe ni an Jehova Nyasaye ema ne amiyo gibedo maler.\n ","Kata kamano, jo-Israel nongʼanyona e thim. Ne ok giluwo buchena, kendo ne gidagi rito chikena. Ne ok girito chikena kata obedo ni chikego miyo gibedo mangima ok girito Sabato maga. Omiyo ne awacho ni abiro olo mirimba kuomgi kendo abiro tiekogi e thim.\n","To nikech nyinga, ne atimo gimane nyalo miyo kik yanye e nyim ogendini mane oneno ka agologi e diergi.\n","Bende ne asingoranegi e thim nine ok abi kelogi nyaka e piny mane asemiyogi, ma en piny mopongʼ gi chak kod mor kich, kendo en piny maber moloyo pinje duto\n","nikech ne gidagi luwo chikena gi buchena kendo ne ok girito Sabato maga. Ne ok atimo kamano nikech chunjegi ne otwere kuom nyisechegi manono.\n","To kata kamano ne akechogi kendo ne ok anegogi kata tiekogi chuth e thim.\n","Ne awachone nyithindgi e thim niya, “Weuru luwo puonj mane wuoneu oketo kata rito chike mag-gi, kendo kik udwanyru gi nyisechegi manono.\n","An Jehova Nyasaye ma Nyasachu; luwuru buchena kendo rituru chikena maber.\n","Rituru Sabato maga e yo maler, mondo gibedi ranyisi e kinda kodu. Eka unungʼe ni An e Jehova Nyasaye ma Nyasachu.”\n ","To nyithindogo nongʼanyona kama: Ne ok giluwo buchena, ne ok girito chikena, kata obedo ni ngʼat moritogi bedo mangima, kendo ne ok girito Sabato maga. Omiyo ne awacho ni ne abiro olo mirimba kuomgi kendo tiekogi e thim.\n","To ne angʼwononegi ma ok atimo kamano mondo nyinga kik kethre e kind ogendini mane oneno kagolo jo-Israel e piny Misri.\n","Ne asingoranegi e thim kakwongʼora ni abiro keyogi e dier ogendini e piny ngima,\n","nikech ne ok girito chikena gi buchena kendo ne ok girito Sabato maga, ka chunygi osiko kagombo nyiseche manono mag kweregi.\n","Ne aweyogi bende mondo oritgi gi buche maricho kendo e bwo chike mane ok nyal rito ngimagi.\n","Ne aweyogi thuolo mondo chiwo mane gigolo omi gidok mogak; ma en misango mar nyithindgi duto makayo, mondo omi kihondko omakgi eka gingʼe ni An e Jehova Nyasaye!\n ","“Kuom mano, wuod dhano, wuo gi Israel kendo iwachnegi ni, ‘Ma e gima Jehova Nyasaye Manyalo Gik Moko Duto wacho: Ma e yo machielo ma kwereu noweyago kayanya:\n","Kane akelogi e piny mane asingora ni anamigi, to kane gineno wi thur moro amora gi yien moloth to negitimo misenginigi kanyo, kendo negigolo chiwo mag-gi mane ochiewo mirimba, kendo ne giwangʼo ubani madungʼ tik mangʼwe ngʼar kendo gipuko misangogi miolo piny.\n","Eka nawacho nigi ni: Withur musiko kudhiye ni to nangʼo?’ ” Kanyo pod iluongo ni Bama nyaka chil kawuono.\n ","Kuom mano, wachne dhood Israel kama: Ma e gima Jehova Nyasaye Manyalo Gik Moko Duto wacho: Un bende ubiro dwanyoru kaka kwereu notimo ka gilamo nyisechegi manono?\n","Ka uchiwo mich kendo uchiwo yawuotu kaka misango miwangʼo e mach, to mano nyiso ni pod udwanyoru mana gi nyisecheu manono nyaka kawuono. Bende dayienu mondo upenja wach adier, yaye dhood Israel? Akwongʼora gi nyinga awuon, an Jehova Nyasaye Manyalo Gik Moko Duto ni ok abi yienu upenja wach.\n ","Ka uparo ni udwaro chalo gi ogendini mamoko, kata ka dhoudi moa e pinje mamoko malamo gik mopa ma gin bao kod kidi, to mano ok bi timore.\n","Akwongʼora gi nyinga awuon, an Jehova Nyasaye Manyalo Gik Moko Duto ni abiro tiyou gi tekona duto gi mirimba mager.\n","Abiro golou gi tekona duto gi mirimba mager e dier ogendini ka ua e pinje duto mosekeue.\n","Abiro terou e thim mag ogendini kendo kuno ema anangʼadnue bura e wangʼu kuneno.\n","Kaka ne ayalo kwereu e thim mar piny Misri, e kaka abiro yalou, Jehova Nyasaye Manyalo Gik Moko Duto osewacho.\n","Abiro kwanou achiel achiel ka un e bwo lochna, kendo abiro miyo ubed joma orito singruokna.\n","Abiro pogou gi joma osiko kedo koda kendo ngʼanyona, kata obedo ni abiro gologi oko e piny ma gidake sani, to ok ginidonj e piny Israel. Eka unungʼe ni An e Jehova Nyasaye.\n ","“To in, yaye dhood Israel, ma e gima Jehova Nyasaye Manyalo Gik Moko Duto wacho: Dhiuru uti ne nyisecheu, un duto ngʼato gi ngʼato! To gikone ni ubiro luora kendo ok unumi nyinga maler kethre kuom chiwo mich ni nyisecheu manono.\n","Jehova Nyasaye Manyalo Gik Moko Duto wacho niya: Ewi goda maler, ma en got mabor mar Israel, kendo e piny nogono, dhood Israel duto kar rombgi biro tiyonae, kendo kanyo ema anarwakgie. Kanyo ema anadwarie chiwo mau kod mich mau mabeyo moloyo, kaachiel gi misengni mau duto maler.\n","Abiro rwakou kaka ubani madungʼ tik mangʼwe ngʼar ka anagolu ua e dier ogendini kendo ka anachoku ua e pinje ma osekeue, kendo ananyisranu kaka ngʼama ler e dieru ka ogendini neno gi wengegi.\n","Eka unungʼe ni An e Jehova Nyasaye, ka anaduogu e piny Israel, piny mane asingora kakwongʼora ni anami kwereu.\n","Kanyo ema unuparie timbeu kod yoreu duto ma usedwanyorugo, kendo ok unubed mamor gi timbe mamono duto musetimo.\n","Unungʼe ni An e Jehova Nyasaye, ka anati e dieru nikech nyinga, to ok nikech yoreu maricho kod timbeu mobam, yaye dhood Israel, Jehova Nyasaye Manyalo Gik Moko Duto osewacho.”\n ","Wach Jehova Nyasaye nobirona kama:\n","Wuod dhano, chom wangʼi yo milambo; yal wach kuom jo-milambo kendo ikor wach kuom bungu manie piny milambo.\n","Wach ni bungu man yo milambo kama: Winj wach Jehova Nyasaye. Ma e gima Jehova Nyasaye Manyalo Gik Moko Duto wacho: Achiegni moko mach kuomi, kendo obiro tieko yiendegi duto, manumu kaachiel gi motwo. Mach mabebni ok nonegi, kendo ji duto kochakore milambo nyaka nyandwat, majni norew wengegi.\n","Ji duto none ni an Jehova Nyasaye ema asemoko majno, kendo ok notho.\n ","Eka nawacho niya, “Yaye Jehova Nyasaye Manyalo Gik Moko Duto, giwuoyo kuoma kagiwacho ni, ‘Donge owuoyonwa mana gi ngeche?’ ”\n"],["Wach Jehova Nyasaye nobirona kama:\n","“Wuod dhano, chom wangʼi kuom Jerusalem kendo iyal wach kikwedo kama ler mar lemo. Kor wach kuom piny Israel,\n","kendo iwachne ni ma e gima Jehova Nyasaye wacho: ‘Adagi. Abiro wuodho ligangla oko e olalo mare mi aneg joma kare gi joma timbegi richo, ka agologi kuomi.\n","Nikech abiro nego joma kare kod joma timbegi richo, ligangla biro wuodhore e olalo mare mitiek ngʼato angʼata, chakre yo milambo nyaka yo nyandwat.\n","Eka ji duto nongʼe ni an Jehova Nyasaye ema asewuodho liganglana kagolo e olalo mare. Ok nodogi e olalone kendo.’\n ","“Emomiyo chur, in wuod dhano! Chur e nyimgi gi chuny motur kod kuyo malit.\n","Kendo ka gipenji ni, ‘Angʼo momiyo ichur?’ To iniwachnegi ni, ‘Nikech wach moro mabiro timore. Bende nyisgi ni e kindeno kihondko nomakgi kendo bedegi nowengni, mi chir ma gin-go nolal nono kendo chongegi notetni.’ Kindeno osechopo kendo gigo biro timore ma ok orem, an Jehova Nyasaye Manyalo Gik Moko Duto ema owacho.”\n ","Wach Jehova Nyasaye nochako obirona kama:\n","“Wuod dhano, kor wach kinyiso ji ni Jehova Nyasaye wacho kama:\n “ ‘Ligangla,\n yaye ligangla mopiagi mabith kendo oywe maler,\n ","opiage mondo oneki\n kendo oyweye mondo omil ka polo!\n “ ‘Bende dwamor adier kuom ludh loch mar Juda wuoda? Nikech mano to kede akeda ma ligangla ohewo.\n ","“ ‘Omiyo ligangla ema koro iyweyo\n mondo ochak tich,\n ipiage kendo iyweye\n mondo okete e lwet janek.\n ","Wuod dhano, go nduru kendo dengi,\n nikech liganglano ochomo joga;\n ochomo yawuot ruodhi mag Israel duto.\n Osedirgi e dho ligangla\n kaachiel gi joga.\n Emomiyo go nduru kindego nikech wachno!\n ","“ ‘Adier tem biro ma ok olew, kendo ludh loch mar Juda ok bi siko. Ere gima odongʼ maditim ni joma ochayo ligangla, Jehova Nyasaye Manyalo Gik Moko Duto osewacho.’\n ","“Kuom mano, wuod dhano, kor wach\n kendo ipam lweti kanyakla.\n We ligangla mondo oneg ji nyadiriyo\n kata nyadidek.\n En ligangla mar nek,\n adier en ligangla mar nek maduongʼ,\n moluorogi.\n ","Aseketo ligangla mar nek\n e dhorangeyeni duto,\n mondo omi chunygi onyosre\n kendo ji mangʼeny notho.\n Abwogo dalagi gi ligangla mamil ka polo,\n kendo moikore mondo oneki.\n ","Yaye in ligangla mabith neg ji koni gi koni,\n kendo ineg ji kamoro amora michomo.\n ","An bende abiro pamo lweta,\n kendo mirimba mager biro rumo.\n An Jehova Nyasaye ema asewacho kamano.”\n ","Wach Jehova Nyasaye nobirona kama:\n","“Wuod dhano, ket ranyisi mar ligangla kar yore ariyo ma ruodh Babulon biro luwo gi jolwenje, ranyisigo nyaka chakre e piny Babulon. Ket ranyisi moro e akerkeke yorego ma siemo dala maduongʼ.\n","Ket ranyisi kama yo pogorego mondo onyis yo madonjo Raba mar jo-Amon, to machielo madonjo Juda kendo moro madonjo Jerusalem mochiel motegno.\n","Nimar ruodh Babulon biro chungʼ e akerkeke mar yo, kama yore ariyogo oriworego mondo ogo gagi kama: Obiro goyo ombulu gi ligangla kendo obiro penjo nyisechege molamo wach, bende obiro rango chuny chiayo motimgo misango mondo ongʼe yo monego oluw.\n","Otingʼo asere mondik ni Jerusalem e lwete ma korachwich, mondo omi ongʼe ni odhi Jerusalem, kogiyo sigich lweny kendo oloso lodi mitwomogo dhorangeye, bende ogingo pidhe mag lowo kendo okunyo buche milworogo ohinga.\n","Obiro nenore kaka chich mar miriambo ni joma oseloso kode winjruok, to obiro paronigi kethogi mi okawgi kaka wasumbini.\n ","“Kuom mano, ma e gima Jehova Nyasaye Manyalo Gik Moko Duto wacho kama: ‘Nikech usemiyo richou onenore kuom kethou mutimo, kendo ka unyiso richou oyanga kuom gik mutimo; omiyo koro ibiro teru e twech kaka wasumbini.\n ","“ ‘Yaye ruodh jo-Israel ma timbene mono kendo richo, in bende ndaloni osechopo ma ibiro kumie mogik.\n","Ma e gima Jehova Nyasaye Manyalo Gik Moko Duto wacho: Lony kilemba mitweyo e wiye kendo igol osimbo mar loch. Nikech gik moko ok bi bedo kaka ne gin chon: Joma ni piny ibiro tingʼ malo, to joma idewo wangʼ-gi ibiro dwok piny.\n","Yaye gunda, yaye gunda, abiro miyo obed gunda adier! Ok nolose kendo nyaka chop ngʼat ma wuon-go hie nobi, kendo en ema anamiyego.’\n ","“To in wuod dhano, kor wach kendo ni, ‘Ma e gima Jehova Nyasaye Manyalo Gik Moko Duto wacho kuom jo-Amon gi ayenjegi:\n “ ‘Ligangla, yaye ligangla,\n osewuodhi oko,\n opiage kendo oyweye maler\n komil ka polo mondo oneki!\n ","Kata obedo ni osene fweny mag miriambo kuomi\n kendo osego gagi mag miriambo kuomi,\n to ibiro yieyogi e ngʼut,\n joma timbegi richo mibiro negi,\n joma odiechieng-gi ochopo\n kendo e kinde ma onego kumgie osechopo.\n  ","“ ‘Dwok ligangla e olalone.\n Kama ne onywolie,\n e lop kwereni,\n ema abiro ngʼadonie bura.\n ","Abiro olo mirimba mager kuomi\n kendo abiro olo mirimba maliel ka mach kuomi;\n bende abiro e lwet jo-mahundu,\n ma gin joma olony e ketho gik moko.\n ","Ubiro doko mafuta mimokogo mach\n rembu biro chwer e pinyu,\n ok nochak oparu kendo;\n nimar an Jehova Nyasaye ema asewacho kamano!’ ”\n"],["Wach Jehova Nyasaye nobirona kama:\n  ","“Wuod dhano, donge dingʼadni Jerusalem bura? Donge dingʼadni dala maduongʼ michwere remoni bura? Ka inyalo timo kamano to chome tir gi timbene mamono duto\n","kendo iwachne ni: ‘Ma e gima Jehova Nyasaye Manyalo Gik Moko Duto wacho: Yaye dala maduongʼ makelo ni en owuon chandruok kuom chwero remo e dier joge, kendo dwanyore owuon kuom loso nyiseche manono,\n","isedoko jaketho nikech remo misechwero, kendo isedoko mogak nikech nyiseche miseloso. Isemiyo ndaloni odoko machwok, kendo giko mar ndalo midakgo e piny osechopo. Kuom mano, abiro miyo idoko gima ogendini mamoko jaro kendo abiro miyo pinje duto nyieri.\n","Joma odak machiegni kod joma odak mabor kodi biro jari, yaye in dala maduongʼ ma humbe rach, kendo mopongʼ gi koko.\n ","“ ‘Neye kaka jotend Israel modak e dieru konyore gi tekogi mar chwero remo.\n","Isejwangʼo wuone gi mine marach; ithiro jopinje mamoko modak e dieru; nyithind kiye gi mon ma chwogi otho bende isando.\n","Isechayo giga maler moket tenge ne tichna kendo isedwanyo Sabato maga.\n","Idak gi acheje moikore ne chwero remo, kaachiel gi joma chiemo ewi gode mitime lisweche, kod joma timo timbe ma ok owinjore.\n","Idak gi joma terore gi mond wuonegi; kendo joma riwore gi mon mantiere e kindegi mag neno malo kendo mogak.\n","Nitie chwo modak kodi matimo tim mamono ka giterore gi monde ji, nyaka mond yawuotgi kendo gi nyiminegi hie, ma nyathi wuon mare.\n","Idak gi joma oyie kawo asoya mondo gichwer remo; umayo ji kendo ukawo ohala malangʼ kuom gik muholo ji; kendo kuom wuochu mokalo tongʼ, uwuondo joweteu kumayogi marach. Kendo wiu osewil koda, an Jehova Nyasaye Manyalo Gik Moko Duto ema asewacho kamano.\n ","“ ‘Asingora adier ni abiro rieyo bada mi akumu kuom ohala museyudo e yo ma ok kare, kendo kuom remo musechwero e dieru.\n","Bende chir ma un-go sani biro siko, kata bedeu bende biro siko kotegno, chiengʼ ma anabi mondo akumu? An Jehova Nyasaye ema asewacho kendo abiro timo kamano.\n","Abiro keyou e dier ogendini mi ateru e pinje mopogore opogore; bende abiro neno ni gak mugakgo orumo.\n","Ka osejaru e dier ogendini, eka unungʼe ni An e Jehova Nyasaye.’ ”\n ","Eka wach Jehova Nyasaye nobirona kama:\n","“Wuod dhano, dhood Israel osedoko chuoth fedha e nyima; giduto gin kaka gik maonge tich modongʼ bangʼ lenyo mula, kata nyinyo, kata fedha, kata chuma, kata kendo miwangʼoe gigo. Giduto gin mana chwodho mag fedha.\n","Kuom mano, ma e gima Jehova Nyasaye Manyalo Gik Moko Duto wacho: ‘Nikech un duto usedoko chuoth fedha, abiro chokou kaachiel nyaka Jerusalem.\n","Mana kaka ji choko fedha, mula, chuma kod nyinyo mopogore opogore e karaya mondo olenygi gi mach mager e kendo, e kaka abiro chokou ka iya owangʼ kendo ka an gi mirima mager mi aketu ei dala maduongʼ kendo atieku kanyo.\n","Abiro chokou kendo abiro riembou gi mirimba mager, mi unuleny nono ka un e iye.\n","Kaka ilenyo fedha e kendo, e kaka un bende nolenyu kuom mach, kendo unungʼe ni an Jehova Nyasaye ema aseolo mirimba mager kuomu.’ ”\n ","Wach Jehova Nyasaye nobirona kama:\n","“Wuod dhano, wach ni piny ni, ‘In piny mapok oneno koth kata nyidho gi wangʼe e kinde mane akelo mirimba.’\n","Nitiere kit winjruok marach e kind jotelo manie pinyno machalo mana gi sibuor maruto to kidho le momako; ginego ji, gimayo ji mwandugi gi gig-gi mabeyo kendo gimiyo mon mangʼeny doko mon ma chwogi otho.\n","Jonabi mage ketho chikena kendo dwanyo giga maler; ok gine pogruok manie kind gik maler gi gik mamoko; gipuonjo ni onge pogruok manie kind gik ma ok ler gi gik maler; kendo gidino wengegi ni rito Sabato maga, momiyo koro nyinga ok mi duongʼ e diergi.\n","Jotelo mag pinyno chalo ondiegi makidho le ma gimako; gichwero remo kendo ginego ji mondo owenigi thuolo mar yudo ohala e yor mecho.\n","Jonabi mage to umo timbegi gi fweny mag miriambo kod gagi mag wuond. Giwacho ni, ‘Ma e gima Jehova Nyasaye Manyalo Gik Moko Duto wacho,’ ka Jehova Nyasaye to pok owuoyo.\n","Jopiny mecho e yor wuond kendo mayo ji githuon; githiro joma odhier gi joma ochando kendo gisando jodak, ka gituonogi adiera margi.\n ","“Ne amanyo ngʼato moro e diergi mane nyalo gero ohinga kendo mane nyalo chungʼ e nyima kaka ogayi mochungʼne piny, mondo kik akethe, to ne ok ayudo ngʼato.\n","Omiyo koro abiro olo mirimba kuomgi kendo abiro tiekogi gi mirimba mager, ka aketo e wigi giwegi gik moko duto maricho gisetimo, Jehova Nyasaye Manyalo Gik Moko Duto ema owacho.”\n"],["Wach Jehova Nyasaye nobirona kama:\n","“Wuod dhano, ne nitie mon ariyo mane nyi dhako achiel.\n","Negilokore ochode e piny Misri, kendo negichako chodo kapod gin nyiri matindo. Thundegi ne omul kendo ringregi mane pod silili ne odwany e pinyno.\n","Nyako maduongʼ ne nyinge Ohola, to nyamingi ne en Oholiba. Ne gin joga kendo neginywolo yawuowi gi nyiri. Ohola en Samaria to Oholiba en Jerusalem.\n ","“Ohola nohore gi timbe mag chode kane pod en mara; kendo ne en gombo mar chode mathoth gi joherane ma jolweny mag Asuria;\n","mane rwako lewni marambulu gi jotendgi kod jotend jolweny, ma giduto ne gin yawuowi matindo mabeyo moidho farese.\n","Nochiwore kaka ochot ne jo-Asuria duto mosomo kendo ne odwanyore gi nyiseche manono duto mag ngʼato angʼata mane chunye gombo.\n","Ne ok oweyo ngima mar chode mane ochako kapod en Misri, kuma ne chwo teroree kode kane pod otin, kendo nodwanyo ringrene mane pod silili, kendo nochopo gombo duto mag ringregi kuome.\n ","“Kuom mano, ne aweye e lwet chotnego, mane gin jo-Asuria, ma gombone noketee.\n","Ne gilonye duk, negikawo yawuote gi nyige gidhigo, kendo neginege gi ligangla. Nolokre ngero e kind mon wetene, kendo nonwangʼo kum mowinjore kode.\n ","“Nyamin mare ma Oholiba kata obedo ni noneno gik mane otimore ni nyamin, to gombone gi chode mare nomedore mi nokethore moloyo nyamin.\n","En bende nohewo jo-Asuria gi gombo; kaachiel gi jotendgi, jolweny momanore gi gige kedo, kendo moidho farese; giduto en gin yawuowi maber neno.\n","Ne aneno kaka en bende nodwanyore; giduto kargi nyiri ariyo negiluwo yo machalre.\n ","“To en chodene noyombore. Kane oneno pichni mag joma chwo mogur e kor ot, ma gin pichni mag jo-Kaldea mogor makwar,\n","kotweyo kamba madongo e nungogi kendo korwako kilemba mabeyo e wigi; ka giduto gichalo jotend farese lweny maywayo geche mag, jo-Babulon modak Kaldea.\n","Kane onenogi anena nii to nogombogi matek mooro joote irgi nyaka Kaldea.\n","Bangʼ mano jo-Babulon nobirone, modhi kode nyaka e kitanda mar chode, kendo ne gidwanye ka gipongʼ gi gombo. Kane jogo osedwanye kamano to ne olokore oweyogi kopongʼ gi mirima.\n","Kane odhi nyime kochodo gi wangʼ teko kendo koelo duge ne chwo, ne alokora aweye ka apongʼ gi mirima, mana kaka ne alokora aweyo nyamin.\n","To kaka nomedo paro ndalo mane otin, kinde mane en ochot e piny Misri, e kaka nomedo donjo matut e chode.\n","Kinde mane en Misri nogombo joma ne timo kode hera, joma duongʼ-gi ne chalo gi mar punda, kendo ma nyodo mane gigolo ne chalo mar faras.\n","Omiyo ne in-gi gombo mar chode kane pod in nyako matin e kinde mane in Misri, kane chwo mulo dendi kendo rucho thundeni ma pod tindo.\n ","“Kuom mano, Oholiba, ma e gima Jehova Nyasaye Manyalo Gik Moko Duto wacho: Abiro wako joherani mondo oked kodi, jogo mane ilokori iweyo ka iyi owangʼ, kendo abiro kelogi mondo giked kodi ka gia koni gi koni;\n","ma gin jo-Babulon, gi jo-Kaldea, chwo duto moa Pekod gi Shoa kod Koa, kaachiel gi jo-Asuria duto kodgi; yawuowi maber neno, ma giduto gin jotelo, jotend jolweny, gi joriemb farese, kod jotelo madongo, ka giduto giidho farese.\n","Gibiro bironi gi gig lweny, gi farese maywayo geche to gi oganda maratipo; gibiro kawo ruothegi mondo giked kodi ka gilwori giketi diere, ka gitingʼo kuodi madongo gi matindo, kendo ka girwako ogute mag lweny. Abiro chiwi e lwetgi mondo okumi, kendo gibiro kumi kaluwore gi chikgi giwegi.\n","Abiro chomi tir gi mirimba mopongʼ gi nyiego kendo gibiro tiyi gi mirima mapek. Gibiro ngʼado umi gi iti oko, to joma notony e lwetgi nopodhi e dho ligangla. Gibiro kawo yawuoti gi nyigi gidhigo, to jogo kuomu ma notony mach nowangʼ.\n","Bende gibiro lonyi duk mi gikaw gik milichorigo ma nengogi tek mi gidhigo.\n","Kamano e kaka anatiek timbeni mag chode mane ichako kane pod in Misri. Ok inichak igomb dok e timbenigo, Misri bende ok inichak ipar kendo.\n ","“Nikech ma e gima Jehova Nyasaye Manyalo Gik Moko Duto wacho: Achiegni chiwi e lwet joma ichayo, kendo e lwet jomane ilokori iweyo ka in-gi mirima.\n","Ginibed mamon kodi kendo gibiro kawo gimoro amora ma isetiyone e ngimani duto. Gibiro weyi duk nono li, kendo wichkuot mar chodeni ibiro el e lela.\n","Gomboni mar chode ema osekeloni chandruokni, nikech ne ihawo ogendini mamoko gi gombo, kendo nikech ne idwanyori gi nyisechegi manono.\n","Iseluwo yor nyameru; emomiyo abiro keto kikombene e lweti.\n ","“Ma e gima Jehova Nyasaye Manyalo Gik Moko Duto wacho:\n “Ibiro madho kikombe mar nyaminu,\n kikombe moyarore kendo matut;\n en kikombe mabiro keloni achaya gi wichkuot\n nikech otingʼo gik mangʼeny.\n ","En kikombe mar mer kod kuyo,\n machalo mana gi kikombe mar masira kod kethruok,\n ma Samaria nyaminu nomethoe.\n ","Ibiro madhe mi ilungʼe pep;\n ibiro goye piny motere matindo tindo,\n kendo obiro yiecho thundeni.\n Jehova Nyasaye Manyalo Gik Moko Duto ema osewacho kamano.\n  ","“Emomiyo ma e gima Jehova Nyasaye Manyalo Gik Moko Duto wacho: Nikech wiu osewil koda kendo usejwangʼa, koro nyaka uyud pok maromre gi timbeu mag chode.”\n ","Jehova Nyasaye nowachona kama: “Wuod dhano, donge inyalo ngʼado bura ni Ohola gi Oholiba? Ka inyalo timo kamano to chomgi tir gi timbegi mamonogo,\n","nikech giseterore kendo remo ni e lwetgi. Negiterore gi nyisechegi manono; ne gichiwonegi koda ka nyithindgi mane ginywolona, kaka chiembgi.\n","Gimachielo magisetimona ema: Gisedwanyo kara maler mar lemo kendo giseketho Sabato maga e odiechiengʼ achiel machalre.\n","E odiechiengʼ nogono mane gichiwe nyithindgi kaka misango ni nyisechegi manono, ema negidonjoe e kara maler mar lemo mi gidwanye. Mano e gima negitimo e oda.\n ","“Bende negioro joote mondo odhi oluong chwo moa e piny mabor mi jogo nobiro. Eka mon ariyogo noluokore mi owiro wangʼ-gi kendo olichore gi gik ma nengogi tek.\n","Negibedo e kom molos maber kendo mayom, gi mesa mopedhi maber kama nuketoe ubani mangʼwe ngʼar kaachiel gi modhi mangʼwe ngʼar mane onego bed mara.\n ","“Bangʼe mahu mar oganda ma ok dew gimoro nowinjo; ne gin jo-Sebea moa e thim kaachiel gi joma chwo mojwangʼore. Ne girwakonegi bangli kendo ne gitweyonegi otembini mabeyo e wigi.\n","Eka ne awacho kuom ngʼat mane timbe chode osenurono ni, ‘Koro we giti kode kaka ochot, nikech mano e gima en.’\n","Kendo negiterore kode. Mana kaka chwo terore gi ochode e kaka negiterore gi mon mokethorego, ma gin Ohola gi Oholiba.\n","Joma kare nokwed mon-go kuom timbegi mag terruok kod chwero remo, nikech terruok kod chwero remo ni e lwetgi.\n ","“Ma e gima Jehova Nyasaye Manyalo Gik Moko Duto wacho: Kel oganda mar jo-mahundu mondo omonj-gi kendo oyakgi.\n","Ogandago biro chielogi gi kite kendo gibiro negogi gi ligangla mag-gi; gibiro nego yawuotgi gi nyigi, kendo gibiro wangʼo utegi.\n ","“Omiyo mano e kaka abiro tieko timbe mag chode e pinyno, mondo obed siem ni mon duto kik terre kaka mon ariyogo osetimo.\n","Ibiro yudo kum kuom kethruok mari kendo ibiro tingʼo chandruok ma richoni mar lamo nyiseche manono okeloni. Eka iningʼe ni An e Jehova Nyasaye Manyalo Gik Moko Duto.”\n"],["Tarik apar, dwe mar apar, e higa mar ochiko, wach Jehova Nyasaye nobirona kama:\n","Wuod dhano, ndik tarigni piny, nikech ruodh Babulon oseluoro Jerusalem kawuononi.\n","Gone oganda mohero ngʼanyoni ngeroni, kendo wach nigi ni ma e gima Jehova Nyasaye Manyalo Gik Moko Duto wacho:\n “ ‘Ket aguch tedo e kendo;\n kendo iol pi e iye.\n ","Ket ringʼo mosengʼadi matindo tindo e iye,\n ringʼo machwe duto; ma gin em gi bat.\n Pongʼe gi choke machwe duto;\n ","kendo yier chiayo mopugno mogik ei kweth.\n Chan yiende mabeyo e bwoye ni chokego;\n eka chwakeuru maber,\n mondo ochiegi maber nyak choke.\n  ","“ ‘Nikech ma e gima Jehova Nyasaye Manyalo Gik Moko Duto wacho:\n “ ‘Okwongʼ dala maduongʼ michweroe remo,\n ma en agulu motimo chilo,\n agulu ma chinde ok bi rumo.\n Goluru ringʼo duto e iye achiel kachiel\n ma ok uweyo moro e iye kata matin.\n  ","“ ‘Nikech remo mane ochwero ni kuome:\n ne oole e lwanda nono;\n ne ok oole e lowo,\n kama buru ne nyalo ume.\n ","An bende aseweyo rembeno ewi lwandano\n ma ok oume mondo owangʼ iya,\n mi achul kuor.\n  ","“ ‘Kuom mano, ma e gima Jehova Nyasaye Manyalo Gik Moko Duto owacho:\n “ ‘Okwongʼ dala maduongʼ machwero remo!\n An bende abiro chanone yiende modhi malo.\n ","Omiyo chan yien\n kendo imok mach.\n Ted ringʼono maber,\n kiriwe gi apilo;\n kendo ne ni chokegi otedore maber.\n ","Eka iketi agulu ma iye ninono ewi makaa\n mi odok maliet kendo nyinje lokre makwar,\n mondo omi chilone duto oleny oko\n kendo chinde wangʼ marum.\n ","Asetemo konye motamore;\n chilo momoko kuome pek ma ok wuogi,\n kata wangʼ gi mach.\n ","“ ‘Timbeni mag chode osemiyo ibet modwanyore. Ne atemo luoki, to ne ok inyal bedo maler, koro ok ibi bedo maler nyaka mirimba mochomi rum.\n  ","“ ‘An Jehova Nyasaye ema asewacho kamano. Sa osechopo mondo ati tija monego atim. Ok abi kechi; ok abi ngʼwononi, bende ok abi lokora. Ibiro ngʼadni bura kaluwore gi timbeni gi yoreni, Jehova Nyasaye Manyalo Gik Moko Duto ema owacho.’ ”\n ","Wach Jehova Nyasaye nobirona kama:\n","“Wuod dhano, abiro mayi ngʼat ma chunyi ohero ahinya apoya nono. Kik ingʼur, kik iywagi bende pi wangʼi kik chwer.\n","Chunyi to inyalo omo aoma mos, to kik itim timbe mag ywak kaka wuotho gi wich nono, wuotho gi tielo nono maonge wuoche bende kik ium lela wangʼi kendo kik icham chiemb liel.”\n ","Omiyo ne awuoyo gi ji gokinyi, to godhiambono chiega notho. Kinyne gokinyi ne atimo kaka ne osechika mondo atim.\n ","Eka ji nopenja niya, “Donge inyalo nyisowae yo ma gik mitimogi omakowago?”\n ","Omiyo ne awachonegi niya, “Wach Jehova Nyasaye nobirona kama:\n","Wachne dhood Israel ni, ‘Ma e gima Jehova Nyasaye Manyalo Gik Moko Duto owacho: Achiegni ketho kara maler mar lemo ma en kama sungau nitie, momako wengeu, kendo muhero gi lala. Yawuotu gi nyiu muweyo chien biro podho e dho ligangla.\n","Ubiro timo kaka asetimo. Ok ubi umo lela wengeu kata chamo chiemb liel.\n","Ubiro rwako arwaka kilembau ewiu kaka pile, kod pat pat magu e tiendeu. Ok ubi ywak kata goyo nduru, to chira biro makou kendo ubiro chur nikech richou.\n","Ezekiel biro bedonu ranyisi; ubiro timo mana kaka osetimo. Ka mano otimore to ubiro ngʼeyo ni An e Jehova Nyasaye Manyalo Gik Moko Duto.’\n ","“To in, wuod dhano, chiengʼ ma anamagie ohinga margi, gi morgi kod duongʼ-gi; bende anamagi gima wengegi omokeno, kendo ma chunygi ohero gi lala; kaachiel gi yawuotgi kod nyigi.\n","Odiechiengno em ngʼat ma notony nobi iri kendo nonyisi gik mosetimore.\n","To dhogi noyawre sa nogono; mi iniwuo kode kendo ok inilingʼ. Kuom mano, inibednegi ranyisi, kendo giningʼe ni An e Jehova Nyasaye.”\n"],["Wach Jehova Nyasaye nobirona kama:\n","“Wuod dhano, chom wangʼi kuom jo-Amon kendo kor wach kuomgi kikwedogi.\n","Wachnegi ni: ‘Winjuru wach ma Jehova Nyasaye Manyalo Gik Moko Duto wacho: Un jo-Amon ne ubedo mamor ka kara maler mar lemo odwany, kendo ka piny Israel okethi, kendo ka jo-Juda oter e twech,\n","emomiyo abiro chiwi ni joma aa wuok chiengʼ kaka girkeni margi. Gibiro gero kambi mag-gi kendo gibiro guro hembegi e dieru; gibiro chamo olembeu kendo gibiro madho chak maru.\n","Abiro loko Raba pap ma ngamia kwaye to Amon kama rombe yweye. Eka unungʼe ni An e Jehova Nyasaye.\n","Nimar ma e gima Jehova Nyasaye Manyalo Gik Moko Duto wacho: Nikech usepamo lweteu kendo usegoyo tiendeu piny, kuhimo piny Israel gie chunyu kendo umor ka gineno malit,\n","kuom mano abiro chiwou kaka gima oyaki ni ogendini. Abiro ngʼado karu oko e dier ogendini kendo abiro tiekou mi ulal ua e piny. Abiro kethou, kendo ubiro ngʼeyo ni An e Jehova Nyasaye.’ ”\n ","“Ma e gima Jehova Nyasaye Manyalo Gik Moko Duto wacho: ‘Nikech Moab gi Seir nowacho niya, “Neye, dhood Juda koro chalre gi ogendini mamoko duto,”\n","Kuom mano, abiro yawo miech Moab manie tungʼ pinje kuma omew mogik, ne wasike, chakre Beth Jeshimoth, gi Baal Meon kod Kiriathaim, ma gin duongʼ mar pinyno.\n","Abiro chiwo Moab kaachiel gi jo-Amon ne joma aa yo Wuok chiengʼ kaka girkeni margi, mondo omi jo-Amon ok nopar kendo e dier ogendini;\n","kendo abiro kumo jo-Moab gi kum. Eka giningʼe ni An e Jehova Nyasaye.’ ”\n ","“Ma e gima Jehova Nyasaye Manyalo Gik Moko Duto wacho: ‘Nikech Edom nochulo kuor ne dhood Juda mi gidoko joketho kuom timo mano,\n","omiyo ma e gima Jehova Nyasaye Manyalo Gik Moko Duto wacho: Abiro kumo Edom mi aneg ji duto kod le modak e pinyno. Abiro loke gunda, kendo chakre Teman nyaka Dedan gibiro podho e dho ligangla.\n","Abiro chulo kuor kuom Edom gi lwet joga Israel, kendo gibiro tiyo Edom kaluwore gi ich wangʼ mara kod mirimba mager; gibiro ngʼeyo kaka kuor mara chalo, Jehova Nyasaye Manyalo Gik Moko Duto osewacho.’ ”\n ","“Ma e gima Jehova Nyasaye Manyalo Gik Moko Duto wacho: ‘Nikech jo-Filistia nochulo kuor gi ich wangʼ ka gigoyo siboi e chunygi kendo ka giramo ni nyaka gitiek Juda nikech sigu machon ma ok rum,\n","omiyo ma e gima Jehova Nyasaye Manyalo Gik Moko Duto wacho: Achiegni kumo jo-Filistia, kendo abiro ngʼado kar jo-Kereth oko mi atiek jogi modongʼ e dho nam.\n","Abiro chopo tija mar chulo kuor kuomgi, kendo abiro kuomgi ka iya owangʼ matek. Eka giningʼe ni An e Jehova Nyasaye, ka anachulnigi kuor.’ ”\n"],["Odiechiengʼ mokwongo mar dwe, e higa mar apar gachiel, wach Jehova Nyasaye nobirona kama:\n","“Wuod dhano, Turo ogoyo mahu kuom Jerusalem kama: Dhorangeye mag ogendini osekethore, kendo dhoudi mage koro oyaworena malach; mi odongʼ gunda, omiyo koro abiro dhi maber.\n","Kuom mano, ma e gima Jehova Nyasaye Manyalo Gik Moko Duto wacho: Akwedi, yaye Turo, kendo abiro kelo pinje mathoth mondo oked kodi, mana ka nam madhwolo apakane.\n","Gibiro ketho ohinga mag Turo kendo gibiro muko chiel mag-gi mag siro lweny; abiro ywero lope momewo oko mi odongʼ lwanda lilo.\n","Lwandano nolokre chula ma jolupo moye tondegi nikech an Jehova Nyasaye Manyalo Gik Moko Duto asewacho kamano. In Turo, ogendini noyaki,\n","kendo gininegi joma odak e miechi gi ligangla ma ok ni e chula. Eka giningʼe ni An e Jehova Nyasaye.\n ","“Nikech ma e gima Jehova Nyasaye Manyalo Gik Moko Duto owacho: Nebukadneza ruodh Babulon, ma en ruoth maduongʼie moloyo ruodhi mag pinyni, biro biro koa nyandwat ka en gi farese mathoth gi geche mag lweny, gi joidh farese gi oganda lweny maduongʼ mondo omonj Turo.\n","Jogi modak e mier ma ok ni e chula noneg gi ligangla; wasikigo nokuny buche mi giket pidhe mag lowo mogingore e bath ohingani, kendo ginimonji ka gigengʼore gi kuodi.\n","Obiro chomo ohinga magi gi lodi mage madongo mag muko gik moko, mi omuk kuondegi motingʼore gi malo gi gige mag lweny.\n","Faresene nobed mangʼeny miwuoro mi buru ma tiendegi dhwolo ka giringo noumi. Ohinga magi noyiengni kowinjo koko mag farese mag lweny gi geche man-gi tiende ariyo mag lweny kod geche moum wigi man-gi tiende angʼwen, chiengʼ ma enodonj gie dhorangeyeni kaka ji donjo e dala maduongʼ ma ohinga mare osenyon mopiel piny.\n","Ombongʼ faresene nonyon yore duto mag dalani maduongʼ, obiro nego jogi duto gi ligangla, kendo siro magi maroteke nopodh piny.\n","Gibiro yako mwandugi kendo ginikaw gigi mag ohala; gibiro muko ohinga magi mi gigo piny, kendo gibiro ketho utegi mabeyo mi gidir kitegi, gi bepegi, gi matafare motore-otore e nam.\n","Abiro tieko wendegi mag kokogo kendo thumbe duto migoyo mag nyatiti ok nochak owinji kendo.\n","Abiro loki lwanda lilo, mi ilokri kama jolupo moyoe tonde. Ok nochak ogeri kendo, nikech an Jehova Nyasaye Manyalo Gik Moko Duto ema asewacho kamano.\n ","“Ma e gima Jehova Nyasaye Manyalo Gik Moko Duto wacho ne Turo: Donge pinje manie dho nembe biro tetni kowinjo koko mar podho mari, chiengʼ ma joma ohinyore marach nochur gi rem kendo ka inego ji e pinye?\n","Eka yawuot ruodhi duto mag pinje manie dho nam nowuog e kombegi mag loch kendo ginilony lepgi mag loch gi lepgi motwangʼ gi usi mabeyo beyo. Ginibed piny ka gihum nono kendo ka gisiko gitetni, nikech umako dhogi.\n","Ginichuognu wer moro ma giywagougo, kendo giniwachnu ni:\n “ ‘Mano kaka otieki malit,\n yaye dala maduongʼ mongʼere,\n ma jonam odakie!\n Ne in gi teko maduongʼ ewi nembe madongo,\n in kaachiel gi jogi;\n ne ikelo bwok maduongʼ\n ne ji duto modak kuno.\n ","Koro pinje manie dho nam tetni\n e odiechiengʼ mar podho mari;\n kendo chula manie nam\n luoro omako nikech podho mari.’\n ","“Ma e gima Jehova Nyasaye Manyalo Gik Moko Duto wacho: Ka anami ibed dala maduongʼ modongʼ gunda, machal gi mier madongo matinde ji ok odakie, kendo ka analuong nembe matut mondo oimi gi ataro mar pi,\n","abiro teri e piny joma otho, mondo idag kuno gi joma nosetho chon. Abiro miyo idagi e piny manie bwo lowono, kibudho e bur matut e kind gik machon mokethore mi ok inichak iduog e piny joma ngima.\n","Abiro miyo giko mari bedo marach miwuoro, kendo ok nochak oneni kendo. Ji nomanyi, to ok nochak oyudi kendo, Jehova Nyasaye Manyalo Gik Moko Duto ema owacho.”\n"],["Wach Jehova Nyasaye nobirona kama:\n","“Wuod dhano, chwog wer miywagogo Turo.\n","Wachne Turo ma en dala moger e dho nam kendo maloko ohala gi ji duto modak e dho nam ni, ‘Ma e gima Jehova Nyasaye Manyalo Gik Moko Duto wacho:\n “ ‘Yaye Turo, iwacho niya,\n “Ajaber kendo alongʼo chuth.”\n ","Kar dakni ne ni e dho nembe madongo;\n joma nogeri nogeri ma jaber kendo malongʼo chuth.\n ","Negiloso bepeni duto\n gi yiende mabeyo moa Senir;\n ne gikaw bepe mag sida moa Lebanon\n mondo gilosnigo tanga mar yie?\n ","Ngai to ne giseloso gi bepe\n mag yiend ober moa Bashan,\n to bepe mag saipras moa e dho nembe mag saipras\n ema ne gilosogo kuonde bet magi,\n mane olangi gi lak liech.\n ","Tangani nolos gi nanga maber mochwe gi usi moa Misri\n kendo mano ema nobedo bandechi;\n tandaruwa moumigo nokiko rambulu gi ralik,\n moa e dho nembe mag Elisha.\n ","Jo-Sidon gi Arvad ema ne kiewoni ngai;\n yaye Turo, jogi molony ema ne jokwangʼ kaka jogi ma jonam.\n ","Jopecho mongʼith moa Gebal noidhi\n kaka jokiew ngai kendo jochung nanga mari.\n Yiedhi duto manie nam kaachiel gi joma gitingʼo nobiro iri\n mondo gilok ohala gi mwandugi.\n  ","“ ‘Jo-Pasia, gi jo-Lidia kod jo-Put\n ne gin jolweny magi makedoni.\n Negiliero okumbnigi gi ogutegi mag lweny e ohingagi\n kendo mano nomiyi duongʼ.\n ","Jo-Arvad kod jo-Helek\n nolworo ohingani koni gi koni karito;\n Jo-Gamad noidho wi uteu\n moger maboyo mag rito.\n Ne gingʼawo okumbnigi molworo ohinga magi;\n kendo negimiyo berni obedo malongʼo chuth.\n ","“ ‘Jo-Tarshish noloko kodi nikech mwandugi mangʼeny mag ohala; ne giwilo kodi fedha gi nyinyo gi chumbe, kod kite mamoko ma nengogi tek.\n ","“ ‘Jo-Yunani, gi jo-Tubal kod jo-Meshek ne oloko kodi; ne giwilo kodu wasumbini kod gik molos gi mula ka gingʼiewogo gigi mag ohala.\n ","“ ‘Jo-Beth Togarma nowilo kodi farese mag tich, gi farese mag lweny kod kenje ka giwilo gi gig-gi mag ohala.\n ","“ ‘Jo-Rodo bende noloko kodi, kendo ogendini mathoth modak e dho nembe bende nongʼiewo gik moko kuomi, ka gichuli lak liech kod bepe marotenge motegno kendo mabeyo.\n ","“ ‘Jo-Aram bende ne oloko kodi nikech gik mane iloso mangʼeny. Gin ne giwilo kodi tarkus, gi lewni maralik, gi lewni mochwe gi lwedo, gi lewni ma nengogi tek kaka korol gi rubi. Ne giwilo kodi gigi ka gin to gikawo gigi mag ohala.\n ","“ ‘Jo-Juda gi jo-Israel bende noloko kodi. Gin ne giwilo kodi ngano moa Minith gi kal, gi mor kich, gi mo kod yedhe madungʼ tik mangʼwe ngʼar mane giwilo gi mwandugi mag ohala.\n ","“ ‘Jo-Damaski notimo kodi ohala, ka giwilo kodi divai moa Helbon kod yie rombe moa Zahar nikech gik mane iloso mangʼeny, kendo nikech mwandu maduongʼ mag gigeni mag ohala.\n ","“ ‘Jo-Dan gi jo-Yunani moa Uzal bende nongʼiewo mwandugi mag ohala. Ne giwilo kodi nyinyo mothedhi, gi yedhe maloso chiemo mamit kod modhi miwirruokgo.\n ","“ ‘Dedan noloko kodi piende mipedho ne farese.\n ","“ ‘Jo-Arabu gi yawuot ruodhi mag Kedar duto bende ne gin jogi milokogo ohala. Negiloko kodi gi nyirombe, gi imbe, kod diek.\n ","“ ‘Jo-ohala madongo moa Sheba gi Rama bende ne oloko kodi. Negikawo mwandugi mag ohala ka giwilo, gi yedhe maloso chiemo mamit gi kite ma nengogi tek kod dhahabu.\n ","“ ‘Jo-Haran, jo-Kanne, jo-Eden kod jo-ohala madongo moa Sheba gi Ashur kod Kilmad bende ne oloko kodi.\n","Negibiro e chirni magi duto, ka giwilo kodi nengni mabeyo beyo maralik mogorie kido mabeyo, kaachiel gi mukeka mar dier ot mogorie kido malombo wangʼ kod tonde mokadi motegno.\n ","“ ‘Yiedhi madongo moa Tarshish\n ema ne mwandugi mag ohala.\n Ne ichalo gi yiedhi\n manie nam motingʼore mapek.\n ","Jokwangʼ ngai magi\n teri oko nyaka e nembe madongo.\n To kata kamano yamb ugwe biro ngʼinji matindo tindo\n e chuny nam.\n ","Mwanduni gi gik milokogo ohala, gi gik mikano;\n gi jogi makedoni e pi, gi jokwangʼ magi,\n gi jogi mahondhoni yiedhi;\n gi jo-ohala magi, gi jolweny magi duto\n kod ji duto moidho yieno,\n biro nimo e chuny nam\n e odiechiengʼ ma yieno nobarre.\n ","Mier manie dho nembe noyiengni matek,\n ka jokwangʼ mag-gi ywak matek.\n ","Jogo duto makiewo ngai\n nowe yiedhigi;\n Jolweny makedo e pi kod jokwangʼ duto\n nochungʼ kodhier e dho nam.\n ","Ginitingʼ dwondgi mi giywag malit nikech in;\n kendo ginibuk wiyegi gi buru ka gingʼielore e buru.\n ","Gibiro lielo wiyegi nikech in\n kendo gibiro rwako lep ywak.\n Gibiro ywagi malit ka chunygi\n nigi kuyo mapek.\n ","Kinde ma gibiro dengo kendo giywagi\n to ginichuogni wer ma giywagigo kama:\n “Bende nitie kama osekethi kaka Turo\n ma en dala ma nembe olworo?”\n ","Ka gigi mag ohala ne ikwangʼo e nembe\n to ne pinje mangʼeny obedo mamor,\n imiyo ruodhi mangʼeny mag pinje odoko jomoko\n gi mwandugi mathoth kod gigi mag ohala.\n ","To koro ibarori e nam\n mi isikori piny e chuny pige;\n mwanduni mag ohala duto kaachiel gi jokwangʼ magi\n osenimo kodi piny.\n ","Ji duto modak e dho nembe\n dhogi omoko kuom gima osetimoreni;\n ruodhi mag-gi obwok matek kendo gitetni\n bende luoro omakogi.\n ","Jo-ohala madongo manie pinje mamoko liyo ka wuoro;\n giko mari obedo marach miwuoro,\n kendo ok nochak oneni kendo.’ ”\n"],["Wach Jehova Nyasaye nobirona kama:\n","“Wuod dhano, Nyis ruodh Turo niya, Ma e gima Jehova Nyasaye Manyalo Gik Moko Duto wacho:\n “ ‘Sunga manie chunyi\n omiyo iwacho niya, “An nyasaye;\n Abet e kom duongʼ mar nyasaye moro\n modak e chuny nembe.”\n To chutho in mana dhano, to ok in nyasaye,\n kata obedo ni iketori ni iriek kaka nyasaye.\n ","Koso chunyi wuondi ni iriek moloyo Daniel?\n Iparo ni onge gima opondoni?\n ","Nikech iriek bende in gi winjo matut,\n isekano mwandu mathoth mana ne in iwuon,\n bende isechoko fedha gi dhahabu mangʼeny,\n mi ikanogi e dereni mag keno.\n ","Rieko ma in-go mangʼeny kuom loko ohala\n osekonyi medo mwandu ewi mwandugi,\n kendo nikech mwandunigo\n koro isebedo gi sunga e chunyi.\n ","“ ‘Kuom mano, ma e gima Jehova Nyasaye Manyalo Gik Moko Duto wacho:\n “ ‘Kata iparo ni iriek\n ka nyasaye kamano,\n ","to abiro kelo joma oa e pinje moko mondo omonji,\n gin pinje mager ahinya,\n kendo gibiro gi ligangla mi gitiekgo mwanduni duto\n ma iseyudo kuom riekoni kendo misungorigo.\n ","Gibiro negi gi nek marach mi giboli e bur matut,\n kendo ibiro tho tho marach,\n e chuny nam.\n ","Bende koro iniwach ni, “An nyasaye,”\n ka joma biro negigo ochomi tir?\n Inibed dhano adhana matho, ma ok nyasaye,\n e lwet joma negi.\n ","Initho tho marach\n e lwet jopinje mamoko ma ok oter nyangu.\n Jehova Nyasaye Manyalo Gik Moko Duto osewacho.’ ”\n  ","Wach Jehova Nyasaye nobirona kama:\n","“Wuod dhano, chwog wend ywak kuom ruodh Turo kiwachone ni: ‘Ma e gima Jehova Nyasaye Manyalo Gik Moko Duto Wacho:\n “ ‘Ne in ranyisi maber ni ji,\n ne ipongʼ gi rieko kendo ne iber neno.\n ","Ne idak e Eden,\n e puoth Nyasaye;\n ne irwakori gi kite mopogore opogore ma nengogi tek kaka:\n rubi, gi topaz, gi emerald,\n gi krisolit, gi oniks kod jaspa,\n gi safir, gi tarkus kod beril.\n Gigi duto ne owir manyilni gi dhahabu\n kendo ne olosnigi e kinde mane ochweyie.\n ","Ne owiri kaka malaika ma jarit miluongo ni kerubi,\n nikech mano e gima ne achanoni,\n mondo ibedi.\n Ne idak e got maler mar Nyasaye;\n kendo ne iwuotho e kind kite maliet ka mach.\n ","Yoreni duto ne ler maonge ketho kata achiel\n chakre chiengʼ mane ochweyie,\n nyaka chop chiengʼ mane oyudie ketho kuomi.\n ","Kuom ohala mane itimo alanda\n ne ipongʼ gi timbe mag mahundu,\n mine idoko jaricho.\n Emomiyo ne adiri oko ka wichkuot omaki,\n ka agoli e got mar Nyasaye,\n kendo ne ariembi chuth, yaye kerubi ma jarit,\n mi ia e dier kite maliet ka mach.\n ","Chunyi nobedo gi sunga\n nikech ber mane ibergo,\n kendo ne iketho riekoni\n nikech duongʼ mane in-go.\n Omiyo ne adiri makeli nyaka e piny;\n mibedo gima ruodhi mag piny rango amingʼa ka wuoro.\n ","Isechido kara maler mar lemo\n kuom richoni mathoth mag ohandi mimayogo ji.\n Omiyo ne amoko mach kuomi,\n mine owangʼi motieki,\n bende ne amiyo ilokori buru manie lowo\n e nyim ji duto mane rangi.\n ","Ogendini duto mane ongʼeyi,\n to dhogi omoko koneni;\n giko mari osebedo marach miwuoro\n kendo ok nochak oneni kendo.’ ”\n ","Wach Jehova Nyasaye nobirona kama:\n","“Wuod dhano, chom wangʼi kuom Sidon; kor wach kuome\n","kendo iwachne ni: ‘Ma e gima Jehova Nyasaye Manyalo Gik Moko Duto wacho:\n “ ‘Adagi, yaye Sidon,\n kendo abiro donjora kodi ka ayudo duongʼ.\n Gibiro ngʼeyo ni An e Jehova Nyasaye,\n chiengʼ ma akumo Sidon,\n mi anyisra kaka An ngʼama ler e diergi.\n ","Abiro oro tuoche malandore kuome,\n kendo abiro miyo remo mol e wangʼ yorene mag dala.\n Joma onegi biro podho e iye\n ka ligangla olwore koni gi koni.\n Eka giningʼe ni An e Jehova Nyasaye.\n ","“ ‘Jo-Israel ok nochak obedi gi jobutgi machalo kuth pedo machwopo malit kata machalo kudho mabith. Eka giningʼe ni An e Jehova Nyasaye Manyalo Gik Moko Duto.\n ","“ ‘Ma e gima Jehova Nyasaye Manyalo Gik Moko Duto wacho: Ka anachok jo-Israel ka agologi oko e dier ogendini kuonde ma gikiree, to ananyisra kaka ngʼama ler manie e diergi e kind ogendinigo. Eka ginidag e pinygi giwegi, piny mane amiyo Jakobo jatichna.\n","Ginidag kanyo gi kwe kendo giniger udi kendo ginipidh mzabibu e puothegi; ginidag gi kwe ka akumo pinje molworogi duto mane jarogi. Eka giningʼe ni An e Jehova Nyasaye ma Nyasachgi.’ ”\n"],["Odiechiengʼ mar apar gariyo, dwe mar apar, higa mar apar, wach Jehova Nyasaye nobirona kama:\n","“Wuod dhano, chom wangʼi kuom Farao ruodh Misri kendo ikor wach kuome kaachiel gi piny Misri duto.\n","Wuo kode kendo iwachne ni: ‘Ma e gima Jehova Nyasaye Manyalo Gik Moko Duto wacho:\n “ ‘Adagi, in Farao ruodh Misri,\n ichalo gi thuond rachier\n modak e aore magi.\n In to iwacho niya, “Aora Nael en mara,\n mane aloso gi lweta awuon.”\n ","To abiro keto olowu e dhogi\n kendo abiro miyo rech duto manie aoreni mokie kalagaklani.\n Abiro goli oko e aoreni,\n ka rech duto omoko e kalagaklani.\n ","Abiro boli e piny motimo ongoro,\n in kaachiel gi rech duto manie aoreni.\n Ibiro podho e dier pap alanga\n kendo ok nochoki kata kwanyi.\n Abiro chiwi kaka chiemo ne le mager mag piny\n kendo ne winy mafuyo e kor polo.\n ","Eka ji duto modak Misri nongʼe ni An e Jehova Nyasaye.\n  “ ‘Isebedo mayom yom ka odundu ni dhood Israel.\n","Kane gimaki gi lwetgi to ne ipilori mi ichwo gokgi; to kane giyiengore kuomi to ne itur ma imiyo odingʼ-gi owil.\n ","“ ‘Kuom mano, ma e gima Jehova Nyasaye Manyalo Gik Moko Duto wacho: Abiro kedo kodi gi ligangla kendo abiro nego jogi gi jambgi.\n","Piny Misri biro dongʼ gunda mokethore maonge tich. Eka giningʼe ni An e Jehova Nyasaye.\n “ ‘Nikech ne iwacho niya, “Aora Nael en mara; ma aloso gi lweta awuon,”\n","kuom mano, adagi kaachiel gi aoregi, kendo abiro loko piny Misri kama okethore, motwo kendo maonge tich, chakre Migdol nyaka Aswan, machop nyaka tongʼne gi Kush.\n","Onge tiend dhano kata le ma noluwe; onge ngʼama nodag kanyo kuom higni piero angʼwen.\n","Abiro miyo piny Misri doko piny mokethore e dier pinje mokethore, kendo mier mage madongo biro bedo kanyakla mar mier madongo ma ji odarie kuom ogendini, ka akeyogi e kind pinje.\n ","“ ‘Kata kamano ma e gima Jehova Nyasaye Manyalo Gik Moko Duto wacho: Bangʼ higni piero angʼwen anachok jo-Misri kagologi e pinje mane akeyogie.\n","Abiro dwogogi kagologi e twech, mi aduokgi yo ka Malo mar Misri, e lop kweregi. Kanyo ginibedie mayom yom moloyo ogendini duto.\n","Enobed pinyruoth mayom yomie moloyo pinjeruodhi duto kendo ok nochak otingʼre oyombi pinje mamoko kendo. Abiro miyo obed manyap mogik ma ok nochak obed gi loch ewi pinje mamoko.\n","Misri ok nochak obedi kama jo-Israel okete genogi kendo, to nobedi gima paronigi richogi sa asaya ma ginilokre ire mondo gikwae kony. Eka giningʼe ni An e Jehova Nyasaye Manyalo Gik Moko Duto.’ ”\n ","Tarik achiel, dwe mar achiel, e higa mar piero ariyo gabiriyo, wach Jehova Nyasaye nobirana kama:\n","“Wuod dhano, Nebukadneza ruodh Babulon nochoko jolwenje mondo oked matek gi piny Turo; wiyegi noluny kendo gokgi nobuth. To kata kamano en kaachiel gi jolweny mage ne ok giyudo mich moro amora kuom tijno mane otele mar kedo gi Turo.\n","Kuom mano, ma e gima Jehova Nyasaye Manyalo Gik Moko Duto wacho: Abiro chiwo Misri e lwet Nebukadneza ruodh Babulon, kendo obiro tingʼo mwandune odhigo. Obiro yako kendo oketho pinyno kaka chudo mar jolweny mage.\n","Asemiye Misri kaka mich kuom tichne, nikech en kod jolweny mage ne gitiyona, Jehova Nyasaye Manyalo Gik Moko Duto osewacho.\n ","“Odiechiengno anami tungʼ moro dongi e dhood Israel, kendo anayaw dhogi e diergi. Eka giningʼe ni An e Jehova Nyasaye.”\n"],["Wach Jehova Nyasaye nobirona kama:\n","“Wuod dhano, kor wach ni, ‘An Jehova Nyasaye Manyalo Gik Moko Duto wacho kama:\n “ ‘Ywaguru kendo uwach niya,\n “Mano kaka masira maduongʼ nobed chiengʼno!”\n ","Nimar odiechiengno osudo machiegni,\n adier odiechiengʼ Jehova Nyasaye chiegni;\n enobed odiechiengʼ ma piny dudoe,\n ma en kinde mar masira ne ogendini.\n ","Lweny nobed e piny Misri\n kendo Kush nobed gi rem malit.\n Ji notho e piny Misri,\n to mwandugi noyaki,\n kendo mise mag-gi nomuki.\n ","Kush gi Put, gi Lidia gi Arabia duto; kod Libya gi jopiny singruok bende nopodhi e dho ligangla kaachiel gi Misri.\n ","“ ‘Ma e gima Jehova Nyasaye wacho:\n “ ‘Jokor Misri nopodhi\n kendo tekone mosungorego norem.\n Chakre Migdol nyaka Aswan\n Ginipodhi duto e dho ligangla manie diergi,\n Jehova Nyasaye Manyalo Gik Moko Duto osewacho.\n ","Ginidongʼ gunda,\n e kind pinje modongʼ gunda,\n kendo miechgi madongo\n nokethre e kind mier madongo mokethore.\n ","Eka kinde ma anatiek Misri gi mach,\n kendo aneg joma konye,\n eka giningʼe ni An e Jehova Nyasaye.\n ","“ ‘E odiechiengno joote nodhi koa ira e yiedhi mondo obwog jo-Kush modak kodhialore. Achiedh-nade nomakgi chiengʼ mikethoe Misri, nikech gino biro timore adier.\n  ","“ ‘Ma e gima Jehova Nyasaye Manyalo Gik Moko Duto wacho:\n “ ‘Abiro keto giko mar oganda maduongʼ mar jo-Misri\n ka atiyo gi lwet Nebukadneza ruodh Babulon.\n ","En kaachiel gi jolweny mage,\n ma gin joma mirimbgi ger moloyo ogendini duto,\n nokel mondo otiek ji e pinyno.\n Giniked gi jo-Misri\n kendo piny nopongʼ gi joma onegi.\n ","Abiro miyo aore mag Nael dwon,\n kendo abiro jwangʼo pinyno e lwet joma richo.\n Abiro loko piny gunda,\n kaachiel gi gik moko duto manie iye\n ka atiyo gi lwet ogendini mamoko.\n An Jehova Nyasaye ema asewacho.\n  ","“ ‘Ma e gima Jehova Nyasaye Manyalo Gik Moko Duto wacho niya,\n “ ‘Abiro ketho nyiseche ma dhano oloso\n kendo abiro tieko kido molosi man Memfis.\n Onge ruoth ma nobed gi loch e piny Misri,\n kendo abiro miyo luoro landre e pinyno duto.\n ","Abiro miyo yo ka Malo mar Misri doko gunda,\n Zoan to abiro chinyoe mach,\n to Thebes to abiro kumo.\n ","Abiro olo mirimba mager kuom Pelusiuma\n en kar konyruok mar Misri,\n kendo abiro tieko oganda maduongʼ modak Thebes.\n ","Abiro moko mach kuom Misri;\n to Pelusiuma biro bedo gi rem malit.\n Koth maduongʼ nochwe Thebes mamuk ohinga mare;\n to Memfis biro bedo gi chandruok ma ok rum.\n ","Yawuowi matindo mag Heliopolis gi Bubastis\n notieki gi ligangla,\n kendo mier madongo nomaki ma ter e twech.\n ","Odiechiengno nolokre mudho ni dala mar Tapanhes,\n ka aturo jok mar jo-Misri;\n kendo kanyo ema tekone mosungorego nochop e giko.\n Ibiro ume gi boche polo, kendo mier mage matindo nomaki\n ma ter e twech.\n ","Kamano e kaka abiro kumo jo-Misri,\n mi giningʼe ni An e Jehova Nyasaye.’ ”\n ","Chiengʼ mar abiriyo, dwe mar achiel, e higa mar apar gachiel, wach Jehova Nyasaye nobirona kama:\n","“Wuod dhano, aseturo bad Farao ruodh Misri. Ok osemake mondo ochangi, kata riech pok orieye gi bepe mondo obed motegno, manyalo mako ligangla.\n","Kuom mano, ma e gima Jehova Nyasaye Manyalo Gik Moko Duto wacho: Adagi Farao ruodh Misri. Abiro turo bedege ariyo duto, bade ma pod ngima gi bade mosetur, kendo abiro miyo ligangla lwar koa e lwete.\n","Abiro keyo jo-Misri e dier ogendini bende anami gikeree e kind pinje.\n","Abiro jiwo bede ruodh Babulon kendo abiro keto liganglana e lwete, to abiro turo bede Farao, kendo obiro chur e nyime ka ngʼat mohinyore marach machiegni tho.\n","Abiro jiwo bede ruodh Babulon, to bede Farao thudhno biro mako. Eka giningʼe ni An e Jehova Nyasaye, ka anaket liganglana e lwet ruodh Babulon mi omonjgo jo-Misri.\n","Abiro keyo jo-Misri e dier ogendini bende anami gikeree e kind pinje. Eka giningʼe ni An e Jehova Nyasaye.”\n"],["Chiengʼ mokwongo mar dwe mar adek, e higa mar apar gachiel wach Jehova Nyasaye nobirona kama:\n","Wuod dhano, wach ni Farao ruodh Misri kaachiel gi ogandane mag lweny kama:\n En ngʼa ma inyalo pim kodi?\n ","Parie Asuria, machon ne chalo yiend sida e piny Lebanon,\n ne en gi bede mabeyo mokar moimo bungu duto.\n Nodongo marabora kodhi malo\n ma wiye oyombo wi yiende duto manie bungu.\n ","Aore duto manie bwo lowo,\n ne miyo yien-go dongo,\n nikech ne gitero pi,\n kama yien-go opidhie;\n kendo negikeyo pi,\n ne yiende duto mopidh e bunguno.\n ","Omiyo nodongo marabora\n ma oyombo yiende duto mag bungu;\n bedene madongo nomedo yarore\n kendo bedene matindo nodongo ma roboche,\n kendo noyarore nikech negiyudo pi moromogi.\n ","Winy duto mafuyo e kor polono\n gedo e bedene,\n kendo le duto mag bungu\n nonywol e bwo bedene;\n to pinje duto maroteke\n ne yweyo e bwo tipone.\n ","Ne en yien ma jaber,\n kendo bedene nokar,\n nikech tiende nochopo nyaka\n e pige mogundho man e bwo lowo.\n ","Bepe mag sida manie puoth Nyasaye\n ne ok nyal pim kode,\n kata yiende mag obudo,\n ne onge gi bede madongo kaka mage;\n to bende onge yien moro amora makore poth moriere tir\n mane inyalo pim gi bedene,\n chutho, onge yath moro amora e puoth Nyasaye\n mane jaber moloye.\n ","Ne alose malongʼo\n kendo mapichni gi bede mogundho,\n mi nodoko yath ma yedhe duto mag Eden,\n puoth Nyasaye timogo nyiego.\n ","Kuom mano, ma e gima Jehova Nyasaye Manyalo Gik Moko Duto wacho: Nikech yadhno nodongo marabora kochomo polo kendo kane odongo marabora kamano sunga nomake.\n","Kuom mano, ne abole e lwet jatend pinje mondo otiye kaluwore gi timbene maricho.\n","Ne asedage kendo jopinje moko mager notongʼe mowite kucha. Bedene madongo nopodho ewi gode kendo ei holni duto; bedene mamoko noriere piny kotur otur e holni madiny mag piny. Ogendini duto mag piny nowuok oa e bwo tipone modar oweye.\n","Winy duto mafuyo e kor polo nopiyo e yath mopodhono, kendo le duto mag bungu nonyonore e bedene madongo mopodhogo.\n","Kuom mano, onge yath moro kata bed ni oyudo pi mangʼeny manade manochak odong mabor ma wiye chop e polo kamano. Giduto nyaka githo mana kaka dhano tho mi gidhi e piny joma otho.\n ","Ma e gima Jehova Nyasaye Manyalo Gik Moko Duto wacho: Chiengʼ ma yadhno dhi e piny joma otho, anami pi manie bwo lowo ime kendo ywage. Anagengʼ aore mondo kik mol kendo anakel mudho e got Lebanon mana nikech en mi ami yien manie bungu duto two mana nikech en.\n","Namiyo pinje oyiengni kane giwinjo mor mar podho mare, chiengʼ mane atere e liel kaachiel gi joma otho. Eka yiende duto mag Eden, ma gin yiende mabeyo mogik mag Lebanon gin yiende duto mane pi oromo maber, chunygi noduogo e piny mamwalo.\n","Joma nodak e bwo tipone kod pinje mane jokore bende notho kaachiel kode, kendo ne giriwore gi joma ne otho e lweny.\n ","“En yien mane man Eden minyalo pimo kodi kuom duongʼ gi lich? To kata kamano, in bende ibiro dwoki piny kaachiel gi yiende mag Eden nyaka e piny mamwalo. Ibiro rieri piny e dier joma ok oter nyangu, kendo iki gi joma noneg e lweny.”\n Mano en Farao kod jokedo mage duto, Jehova Nyasaye Manyalo Gik Moko Duto osewacho.\n"],["Chiengʼ mokwongo mar dwe mar apar gariyo, e higa mar apar gariyo, wach Jehova Nyasaye nobirona kawacho niya:\n","“Wuod dhano, chwog wend ywak ni Farao ruodh Misri, kendo wachne ni:\n “ ‘Ichalo ka sibuor e kind ogendini,\n ichalo gi thuol malich mantie e chuny nembe madongo,\n ka imuomo aoreni\n ka ithacho pi gi tiendeni,\n kendo ka iduwo pige mag aore magi.\n ","“ ‘Ma e gima Jehova Nyasaye Manyalo Gik Moko Duto wacho:\n “ ‘Abiro konyora gi oganda mar ji mangʼeny,\n mi abol gogo mara kuomi,\n kendo gibiro maki gi gogono ma ok inyal bwodho.\n ","Abiro diri oko e lowo\n kendo abiro boli e dier pap malach.\n Abiro chiko winy duto manie kor polo mondo onur kuomi,\n kendo le mager duto mag piny biro chami mi giyiengʼ.\n ","Anadhur ringri modongʼ motop ewi gode\n kendo apongʼo holni gi chokeni.\n ","Abiro budo lowo gi rembi mamol\n koa ewi gode,\n kendo holni biro pongʼ gi ringri.\n ","Chiengʼ ma anatieki mi aum kor polo\n to sulwe ok norieny;\n kendo wangʼ chiengʼ gi boche polo ok nobedie\n bende dwe ok norieny.\n ","Ler duto marieny e polo\n anami lokreni mudho;\n anakel mudho mondo oum pinyi,\n Jehova Nyasaye Manyalo Gik Moko Duto osewacho.\n ","Abiro miyo chuny ji mangʼeny chandre,\n chiengʼ ma anakel kethruokni e dier ogendini,\n kendo e dier pinje mapok ingʼeyo.\n ","Abiro miyo ji mangʼeny dhogi moki ka gineni,\n kendo ruodhigi luoro nomaki,\n nikech en chiengʼ ma nomonjgie.\n E odiechiengʼ ma inipodhie,\n moro ka moro kuomgi notetni,\n seche duto ka giparo ni gin bende gibiro tho.\n ","“ ‘Nikech ma e gima Jehova Nyasaye Manyalo Gik Moko Duto wacho:\n “ ‘Ligangla mar ruodh Babulon\n biro lwar kuomi.\n ","Abiro miyo ogandani\n podhi e dho ligangla mag joma roteke;\n gin joma ger maonge joma ipimogo e piny ngima.\n Gibiro tieko sunga mar Misri\n kendo ogandane duto ibiro tieko.\n ","Abiro nego kweth mag dhogi duto\n kamoro amora ma gimodhoe,\n bangʼe pi ok nochak odure nikech dhano\n kata jamni ma diduwe nobed maonge.\n ","Bangʼe anami pigene chak dok maler\n kendo anami aorene mol mayom,\n maonge gima gengʼe.\n Jehova Nyasaye Manyalo Gik Moko Duto osewacho.’\n ","Ka aketho piny Misri mi olokore thim,\n kendo anego gik moko duto modak kuno,\n bende anego ji duto modak kuno,\n eka giningʼe ni An e Jehova Nyasaye.\n ","“Ma e wend ywak ma gibiro dengonego. Nyi ogendini biro dengo ka were; gibiro were ka giywago kode Misri gi ogandane duto, Jehova Nyasaye Manyalo Gik Moko Duto osewacho.”\n ","E higa mar apar gariyo, tarik apar gachiel mar dwe, wach Jehova Nyasaye nobirona kama:\n","“Wuod dhano, ywag jo-Misri ma oganda maduongʼ, kendo iwitgi e piny joma otho kendo gibed kuno gi ogendini mamoko maroteke.\n","Penj-gi ni, ‘Uparo ni oheru moloyo joma moko? Dhiuru e bur mondo un bende uriwru gi jogo mane osetho chon.’\n","Gibiro podho e dier joma onegi gi ligangla. Oseik ligangla ni lweny mondo mi otieke gi ogandane duto.\n","Thuondi maroteke biro nyiso jo-Misri gi jogo mane konyogi ni, ‘Gisebiro piny ei bur kendo koro giriere piny gi joma ne ok ongʼeyo Nyasaye, ma gin joma ne onegi gi ligangla.’\n ","“Asuria ni kanyo gi jolwenje duto, kolwore gi liete mag joma osenego duto, ma gin ji duto moseneg gi ligangla.\n","Lieteni ni e buche matut duto kendo jolweny mage onindo piny kolworo liende. Ji duto mane osebedo ka bwogo ji e piny joma ngima osenegi, kendo koro oseneg-gi gi ligangla.\n ","“Elam ni kuno, kaachiel gi ogandane duto kolworo liende. Giduto oseneg-gi, kendo gisepodho e dho ligangla. Ji duto mane osebedo ka bwogo ji e piny joma ngima osedhi piny ei lowo ka ok otergi nyangu. Wichkuot koro omakogi kaachiel gi joma ridore kochomo bur matut.\n","Oselosne kar nindo e kind joma onegi, ka ogandane duto olworo liende. Gin duto ok otergi nyangu, kendo ligangla onegogi. Nikech mbi margi noselandore e piny joma ngima, gin bende koro wigi okuot kaachiel gi joma ridore kochomo bur matut; osepielgi kaachiel gi joma ne osenegi.\n ","“Meshek gi Tubal bende ni kuno, kaachiel gi ogandagi duto kolworo lietegi. Gin duto ok otergi nyangu, kendo ligangla osenegogi, nikech ne gichando ji e piny joma ngima.\n","Donge koro giriere piny e dier jokedo mamoko ma ok oter nyangu mosepodho, ma osedhi e bur kaachiel gi gigegi mag lweny, kendo makoro osepiel wiyegi e liganglagi? Kum mar richogi koro omako nyaka chokegi, kata obedo ni mbi mag jolwenygi ne olandore e piny joma ngima duto.\n ","“To in bende, Farao, ibiro turi mi irieri piny kaachiel gi joma ok oter nyangu, kendo gi joma ligangla onego.\n ","“Edom ni kuno, kaachiel gi ruodhi mage kod yawuot ruodhi mage. Kata obedo ni gin gi teko mangʼeny, to koro opielgi kaachiel gi joma ligangla onego. Opielgi piny gi joma ok oter nyangu, giriere piny e dier joma ridore kochomo bur matut.\n ","“Yawuot ruodhi duto modak yo nyandwat kaachiel gi jo-Sidon duto bende ni kuno. Gin bende giselal gi joma onegi ka wigi okuot, kata obedo ni negigoyo ji gi kihondko kuom tekogi mangʼeny. Koro giriere piny ka ok otergi nyangu, kaachiel gi joma ligangla onego, kendo wigi okuot kaachiel gi joma ridore kochomo bur matut.\n ","“Farao owuon, kaachiel gi jolwenje duto biro nenogi kendo chunye nodwogi koneno ogandane duto mane onegi gi ligangla, Jehova Nyasaye Manyalo Gik Moko Duto osewacho.\n","Kata obedo ni ne ayiene mondo obwog piny joma ngima, to Farao gi joge duto biro riere piny e bur kaachiel gi joma ok oter nyangu, gi jogo duto ma onegi gi ligangla, Jehova Nyasaye Manyalo Gik Moko Duto owacho.”\n"],["Wach Jehova Nyasaye nobirona kama:\n","“Wuod dhano, wuo gi jothuru kendo iwachnegi ni, ‘Ka akelo lweny e piny moro, kendo ka jopinyno oyiero achiel kuom jogi mi okete kaka jarito margi,\n","kendo ka oneno jolweny ka biro mondo oked kodu, bangʼe to ogoyo turumbete mondo ji oikre,\n","to ka dipo ni ngʼato owinjo dwond tungʼ, to ok odewo siemno, mi ligangla obiro monege, to rembe nobed e wiye owuon.\n","Nikech ne owinjo dwond tungʼ to ok odewo, rembe nobed e wiye owuon. To ka dine owinj siem, to dine oreso ngimane.\n","To ka jaritono oneno ka wasigu biro, to ok ogoyo tungʼ mondo ji oikre, mi wasigugo obiro monego ngʼato achiel kuomgi, to ngʼatno notho nikech richone, to anaket rembe ewi jaritono.’\n ","“Wuod dhano, aseketi jarito mar dhood Israel, omiyo winj wachna kendo imigi siem moa kuoma.\n","Ka awacho ne ngʼama timbene richo ni, ‘Yaye ngʼama rach, ibiro tho ma ok itony,’ to itamori wuoyo kode mondo igole e yorene maricho, to ngʼat ma timbene richono biro tho nikech richone, to anaket rembe e wiyi.\n","To ka isiemo ngʼat ma timbene richo mondo owe yorenego, to ok otimo kamano, to obiro tho nikech richone, to in to inires ngimani.\n ","“Wuod dhano, wach ne dhood Israel ni, ‘Ma e gima uwacho: “Kethowa gi richowa pek turowa kendo ni dendwa dhi adhiya. Koro ere kaka dwabed mangima.” ’\n","Wachnegi ni, ‘Akwongʼora gi nyinga awuon an Jehova Nyasaye Manyalo Gik Moko Duto ni ok amor ka ngʼat ma timbene richo otho, to amor ka gilokore giweyo yoregi maricho mondo gibed mangima. Lokreuru! Lokreuru uwe yoreu maricho! Udwaro tho nangʼo, yaye dhood Israel?’\n ","“Emomiyo, wuod dhano, wachne jothuru ni, ‘Tim makare mar ngʼat makare ok bi rese ka odagi winjo wach, kendo ketho mar ngʼat ma timbene richo ok bi miyo opodhi ka olokore oweyogi. Ka ngʼat makare otimo richo to timbene makare mosetimogo ok nyal miyo obed mangima.’\n","Ka anyiso ngʼat makare ni kuom adier obiro bedo mangima, kaeto ngʼatno ogeno timne makareno kendo otimo richo, to gik mosetimo mabeyogo duto ok nopar. Enotho nikech gima rach mosetimo.\n","Kendo ka awachone ngʼama timbene richo ni, ‘Ibiro tho ma ok itony,’ to ka olokore oweyo richone motimo gima adier kendo makare,\n","ka odwoko gige ji mane omako kuom gik mane ohologi, gi gik mane okwalo kendo koluwo buche machiwo ngima, kendo oweyo timo richo, to enobed mangima adier kendo ok enotho.\n","Onge richo moro amora mosetimo ma nopar mi kwan e wiye. Osetimo gima adier kendo makare, obiro bedo mangima adier.\n ","“Makmana jothuru pod wacho ni, ‘Yore mag Ruoth Nyasaye ok nikare!’ To chutho yoregi ema onge adiera.\n","Ka ngʼat makare olokore oweyo timbene mabeyo motimo richo, to obiro tho nikech timneno.\n","Kendo ka ngʼat ma timbene richo olokore oweyo timbene maricho motimo gima adiera kendo makare to obiro bedo mangima kuom timo kamano.\n","Makmana pod uwacho, yaye dhood Israel, ni, ‘Yore Ruoth Nyasaye ok nikare!’ To abiro ngʼado bura ni ngʼato ka ngʼato kuomu kaluwore gi yorene owuon.”\n ","Chiengʼ mar abich mar dwe mar apar, e higa mar apar gariyo, ngʼat moro mane oyudo otony koa Jerusalem nobiro ira kendo owacho niya, “Dala maduongʼ osepodho!”\n","To kochopo godhiambo ma bangʼe kinyne ngʼatno ne biroe ira, bad Jehova Nyasaye ne ni kuoma, kendo ne oyawo dhoga ka ngʼatno ne pok ochopo ira gokinyi. Omiyo dhoga ne oyawore kendo koro ne ok alingʼ mak awuoyo.\n ","Eka wach Jehova Nyasaye nobirana kama:\n","“Wuod dhano, joma odak e dala momukore e piny Israel wacho ni, ‘Ibrahim ne en mana ngʼat achiel kende, to kata kamano nokawo piny. To wan wangʼeny, omiyo koro osemiwa pinyni kaka girkeni.’\n","Kuom mano wach nigi ni, ‘Ma e gima Jehova Nyasaye Manyalo Gik Moko Duto wacho: Nikech uchamo ringʼo motimo remo kendo ugeno kuom nyisecheu muloso kendo uchwero remo, bende dukaw piny adier?\n","Ugeno kuom ligangla maru, utimo gik mamono, kendo ngʼato ka ngʼato kuomu ketho chi nyawadgi. Bende dukaw piny adier ka uchalo kamano?’\n ","“Wachnegi kama: ‘Ma e gima Jehova Nyasaye Manyalo Gik Moko Duto wacho: Akwongʼora gi nyinga awuon ni joma odongʼ e dala mosemuki biro tho e lweny, to joma ni oko e gwengʼ abiro chiwo ni le mag bungu mondo onegi. Joma oringo opondo kuonde mochiel motegno kod rogo biro tho kod tuoche malandore ma ok rum.\n","Abiro miyo pinyno lokore gunda, kendo tekre mosungorego biro rumo, kendo gode mag Israel nobed moyugno maonge ngʼama nyalo wuothe mi ngʼadi.\n","Eka giningʼe ni An e Jehova Nyasaye, ka aseloko pinyno gunda nikech gik mamono duto magisetimo.’\n ","“To in, wuod dhano, jothuru ochokore wuoyo kuomi ka gichokore e tok ohinga kendo ka gin e dhoutegi, ka moro ka moro kuomgi wacho ne wadgi ni, ‘Bi mondo uwinjie wach moa kuom Jehova Nyasaye.’\n","Joga biro iri, kaka gihero timo, kendo gibet e nyimi mondo giwinj wecheni, to ok gitim gik miwachonegi. Gihulo gi dhogi kaka gin joma ochiwore ne Nyasaye, to chunygi to owuor ne gik mimayo ji.\n","Chutho, ichalonegi mana ngʼama wero wende hera gi dwol mamit kendo mongʼeyo goyo thum maber, nikech giwinjo wecheni to ok gitimgi.\n ","“Ka magi duto notimre kendo gibiro timore mak orem, eka giningʼe ni janabi moro kara ne ni e diergi.”\n"],["Wach Jehova Nyasaye nobirona kama:\n","“Wuod dhano, kor wach kuom jokwath mag Israel, kiwachonegi kama: ‘Ma e gima Jehova Nyasaye Manyalo Gik Moko Duto wacho: Unune malit un jokwath mag Israel ma ritore kendgi! Donge jokwath onego orit rombe?\n","Umadho chak, urwakoru gi yie rombe kendo uyangʼo chiayo machwe mabeyo mondo ucham, to ok urit rombe.\n","Pok umedo rombe mool teko, pok uthiedho matuo, kendo kata mago mohinyore pok umako nigi kuonde mowil. Pok udwogo mago morwenyo kendo pok umanyo mago molal. Useritogi gi kwinyo kod gero.\n","Omiyo ne gike nikech ne onge jakwath, kendo kane gike kamano to negidoko chiemb ondiegi.\n","Rombena nobayo ewi gode madongo duto gi gode matindo. Ne gike e piny duto, kendo onge ngʼama nomanyogi kata manodwarogi.\n ","“ ‘Kuom mano, winjuru wach Jehova Nyasaye, un jokwath:\n","Akwongʼora gi nyinga awuon, an Jehova Nyasaye Manyalo Gik Moko Duto ni, nikech rombena onge jakwath kendo nikech mano osemiyo oyakgi mi gilokore chiemb ondiegi, kendo nikech joma kwayona ne ok omanyo rombena to ne giritore mana gin giwegi,\n","Omiyo, un jokwath, winjuru gima Jehova Nyasaye wacho:\n","Ma e gima Jehova Nyasaye Manyalo Gik Moko Duto wacho: Adagi jokwath bende abiro keto chandruok mag rombena e wigi. Abiro gologi e tij rito romba mondo kik giyud gik ma giritorego gin giwegi. Abiro reso romba e dhogi, kendo romba koro ok nobed chiembgi kendo. Jehova Nyasaye Manyalo Gik Moko Duto ema owacho.\n ","“ ‘Nikech ma e gima Jehova Nyasaye Manyalo Gik Moko Duto wacho: Abiro manyo romba an awuon kendo abiro kwayogi.\n","Mana kaka jakwath choko rombene moke ka en kodgi, e kaka abiro choke rombena. E odiechiengʼ achiel moro motimo rumbi gi mudho, abiro resogi ka agologi kuonde duto mane gikee.\n","Abiro dwogogi ka agologi e dier pinje mi akelgi e lopgi giwegi. Abiro kwayogi ewi gode mag Israel, kendo e holni gi pewe duto manie pinygi.\n","Abiro kwayogi e lek maber, kendo ewi gode ma roboche mag Israel nobed lek ma gikwaye. E lek kuno ema giniyweye bangʼ ka giseyiengʼ, kendo kuno ginichiemie lek momew manie ewi gode mag Israel.\n","An awuon ema anarit rombena kendo anami ginind piny ka giyweyo, Jehova Nyasaye Manyalo Gik Moko Duto osewacho.\n","Abiro manyo rombega molal mi aduog mago molal. Abiro mako mago motur kendo mago mool abiro medo teko, to mago machwe kendo ma tekogi ngʼeny abiro tieko. Abiro kwayo rombega gi adiera.\n ","“ ‘To un rombena, ma e gima Jehova Nyasaye Manyalo Gik Moko Duto wacho: Abiro ngʼado bura e kind rombo achiel gi nyawadgi, kendo e kind imbe kod nywogi.\n","Donge lek mabeyo oromou kwaye? Bende en gima kare mondo unyon lek mau mamoko gi tiendeu? Donge pi maler momiu mar modho oromou? Bende en gima kare mondo uchid pi mamoko gi tiendeu?\n","Bende rombega nyalo chamo lum ma usenyono kendo modho pi ma useduwo gi tiendu?\n ","“ ‘Kuom mano ma e gima Jehova Nyasaye Manyalo Gik Moko Duto wacho nigi: Neuru, an awuon abiro ngʼado bura e kind rombe machwe kod rombe modhero.\n","Nikech ugoyo joweteu matuo gi mba kendo utuomogi gi wiu, mi umiyogi gipogore gia e kweth kendo gikee,\n","omiyo abiro reso rombega kendo ok unuchak usandgi. Abiro ngʼado bura e kind rombo gi wadgi.\n","Abiro keto jakwath achiel maritogi, ma en jatichna Daudi, kendo enoritgi maber mi enobed jakwadhgi.\n","An Jehova Nyasaye anabed Nyasachgi, to jatichna Daudi nobed kaka ruoth e diergi. An Jehova Nyasaye ema asewacho.\n ","“ ‘Abiro timo singruok mar kwe kodgi, kendo abiro golo le mager e piny mondo giyud thuolo mar dak e piny motwo kendo ginindi ei bunge kaonge gima giluoro.\n","Abiro gwedhogi, kaachiel gi kuonde molworo goda matin. Abiro oro koth machwe piyo kinde ma idware; adier, gweth miwuoro nobedie.\n","Yiende mopidhi biro nyago olembgi kendo lowo biro chiego cham; kendo ji biro dak gi kwe e pinygi e kinde ma anaturie jok mag chuma manie ngʼutgi, kendo ma anaresgie kagolo e lwet joma nolokogi wasumbini, ema giningʼe ni an Jehova Nyasaye.\n","Joma ok jo-Yahudi ok nochak oyak gigi kendo, le makwiny ok nochak oneg-gi. Ginidag kaonge gima giluoro, kendo onge ngʼama nomigi luoro.\n","Abiro miyo gidagi e lowo mongʼere kuom cham mochiego, kendo kech mager momako pinygi ok nochak ochamgi. Bende ok ginichak gine achaya mar ogendini mamoko.\n","Eka giningʼe ni, an Jehova Nyasaye ma Nyasachgi antie kodgi, kendo ni gin, jo-dhood Israel, gin joga, Jehova Nyasaye Manyalo Gik Moko Duto osewacho.\n","Un joga, un e kweth jamba ma akwayo, kendo an e Nyasachu, an Jehova Nyasaye Manyalo Gik Moko Duto ema owacho.’ ”\n"],["Wach Jehova Nyasaye nobirona kama:\n","“Wuod dhano, chom wangʼi ikwed Got Seir, kendo kor wach makwedogi\n","kiwacho ni: ‘Ma e gima Jehova Nyasaye Manyalo Gik Moko Duto wacho: Adagi in Got Seir, kendo abiro rieyo bada kuomi mi aloki gunda.\n","Abiro muko mieche matindo duto mi ilokri gunda. Eka iningʼe ni An e Jehova Nyasaye.\n ","“ ‘Nikech nyaka aa chon isebedo ka imako sadha gi jo-Israel kendo nikech ne ichiwogi ne ligangla e kinde mane masira omakogi, kendo kane gin e chuny kum margi,\n","kuom mano, mana kaka antie, an Jehova Nyasaye Manyalo Gik Moko Duto awacho kama: Abiro jwangʼi ni chwero remo, kendo chwero remo biro lawi ma ok noweyi.\n","Abiro miyo Got Seir doko gunda ma gimoro onge, kendo abiro riembo joma donjo e iye kendo wuokie.\n","Abiro pongʼo gode magi gi ringre joma otho, joma ligangla onego biro podho ewi godeni matindo, kaachiel gi holni kod kuonde rogo duto.\n","Abiro loki gunda nyaka chiengʼ, kendo miechi matindo ji ok nodagie. Eka iningʼe ni An e Jehova Nyasaye.\n ","“ ‘Nikech isewacho ni, Ogendini ariyogi gi pinjegi biro bedo mawa kendo wabiro kawogi, kata obedo ni an Jehova Nyasaye ne antie,\n","kuom mano, mana kaka antie, an Jehova Nyasaye Manyalo Gik Moko Duto awacho kama: In bende abiro chwadi kaluwore gi mirimbi kod nyiego mane itimo gi joga kane ichayogi gi achaya maduongʼ, kendo kum ma abiro kumigo biro miyo gingʼeya.\n","Eka iningʼe ni an Jehova Nyasaye asewinjo weche mag achaya duto misewacho kuom gode mag Israel. Ne iwacho niya, “Oseketh dalagi chuth kendo osechiwonwagi mondo watiekgi.”\n","Ne isungorina kendo ne iwuoyo marach kuoma ka ok iritori, kendo ne awinjo gik moko duto mane iwacho.\n","Ma e gima Jehova Nyasaye Manyalo Gik Moko Duto wacho: Sa ma piny duto biro bedo mamor kodi ema abiro tiekie.\n","Nikech in bende ne ibedo mamor kane iketho girkeni mar dhood Israel, kamano e kaka abiro timoni in bende. Ibiro dongʼ gunda, yaye Got Seir, in kaachiel gi Edom duto. Eka giningʼe ni An e Jehova Nyasaye.’ ”\n"],["“Wuod dhano, kor wach kuom gode mag Israel, kendo wachnegi ni, ‘Yaye gode mag Israel, winjuru wach Jehova Nyasaye.\n","Ma e gima Jehova Nyasaye Manyalo Gik Moko Duto wacho: Wasigu nogoyonu siboi kawacho niya, “Donge uwuoro! Gode machon maboyo koro osedoko mawa.” ’\n","Kuom mano, kor wach kiwacho kama: ‘Ma e gima Jehova Nyasaye Manyalo Gik Moko Duto wacho: Nikech negimonjo pinyu ma giketho kuonde duto mage mine udongʼ maonge nyalo e kind ogendini mamoko, kane gijarou kendo giwuoyo kuomu marach,\n","kuom mano, yaye un gode mag Israel, winjuru gima an Jehova Nyasaye Manyalo Gik Moko Duto wacho ni gode madongo gi matindo, kaachiel gi aore kod holni, gi kuonde modongʼ gundni, mane ogendini mokiewo gi jo-Israel oyako kendo oyiero.\n","Ma e gima Jehova Nyasaye Manyalo Gik Moko Duto wacho: Asewuoyo ka an gi nyiego maliel ka mach kuom ogendini mamoko duto, kendo kuom piny Edom duto, nikech negiloko pinya margi, kendo ne giyako lege mage, ka chunygi opongʼ gi mor.’\n","Kuom mano, kor wach kuom piny Israel, kendo wach ni gode madongo gi matindo, kaachiel gi rogo kod holni kama: ‘Ma e gima Jehova Nyasaye Manyalo Gik Moko Duto wacho: Awuoyo ka an gi mirima mager, nikech usewinjo marach ka ogendini jarou.\n","Emomiyo ma e gima Jehova Nyasaye Manyalo Gik Moko Duto wacho: Akwongʼora ni ogendini molworou noyud wichkuot.\n ","“ ‘To un, joga Israel, yien nochak odong e gode mag Israel, mi nyagnu olembe, nikech ubiro dok e piny machiegni.\n","Aikora mar konyou kendo abiro rangou gi ngʼwono; mi puotheu pur mi pidhie kothe, un oganda mar dhood Israel duto,\n","abiro miyo unyaa mi udok mangʼeny. Mier matindo ji biro dakie, kendo kuonde momukore ibiro gero kendo.\n","Abiro medo kar kwan mar ji kod mar jamni modak e dieru, kendo gibiro medore mi gidok mathoth mokalo akwana. Abiro miyo ji gedo kuomu kaka chon, kendo abiro miyo unyaa moloyo kaka chon. Eka unungʼe ni An e Jehova Nyasaye.\n","Abiro keto ji, ma gin joga Israel, mondo owuoth kuomu. Gibiro kawou, kendo ubiro bedo girkeni margi, kendo ok unuchak umagi nyithindgi.\n ","“ ‘Ma e gima Jehova Nyasaye Manyalo Gik Moko Duto wacho: Nikech ji wachonu niya, “Unego ji kendo umayo ogandau nyithindgi,”\n","omiyo koro ok ubi nego ji kata miyo ogandau dongʼ migumba, Jehova Nyasaye Manyalo Gik Moko Duto owacho.\n","Ok anachak ayie uwinj siboi mar ogendini; kendo ok unuchak une malit ka ji jarou kata ka gimiyo pinyu podho, Jehova Nyasaye Manyalo Gik Moko Duto osewacho.’ ”\n ","Wach Jehova Nyasaye nochako obirona kendo kama:\n","“Wuod dhano, ka oganda mar jo-Israel ne pod odak e pinygi giwegi, ne gidwanye gi yoregi kod timbegi mamono. Timbegi ne ogak kaka gak mar dhako e nyima e kinde ma oneno malo.\n","Omiyo ne aolo mirimba kuomgi nikech ne gisechwero remo e piny, kendo nikech ne gisedwanye gi nyisechegi mopa.\n","Ne akeyogi e dier ogendini, kendo negidak e kind ogendini mopogore opogore. Ne angʼadonegi bura kaluwore gi yoregi kod timbegi mamono.\n","Kendo kuonde duto mane gidhiyoe e dier ogendini to ne gichayo nyinga maler, nikech ji ne wuoyo kuomgi kawacho ni, ‘Magi gin jo-Jehova Nyasaye, to ne oriembogi e lope.’\n","Ne aparo mondo atim gimoro ne nyinga maler, ma dhood Israel nosedwanyo e dier ogendini kuonde mane gidhiye.\n ","“Emomiyo wachne dhood Israel ni, ‘Ma e gima Jehova Nyasaye Manyalo Gik Moko Duto wacho: Ok abi timo gigo nikech un, yaye dhood Israel, to abiro timogi nikech nyinga maler, ma usedwanyo e dier ogendini kuonde duto musedhiyoe.\n","Abiro nyiso kaka nyinga marahuma musedwanyo e dier ogendini, ler, nyingno musechido e diergi. Eka ogendini nongʼe ni An e Jehova Nyasaye, chiengʼ ma ananyisra kaka ngʼama ler ka uneno gi wangʼu, Jehova Nyasaye Manyalo Gik Moko Duto osewacho.\n ","“ ‘Nikech abiro golou oko e dier ogendini; chokou kagolou e pinje duto mi aduogu kendo e lopu uwegi.\n","Abiro kiro pi maler kuomu mi udok jomaler; abiro pwodhou kuom timbeu mamono kendo kuom nyisecheu duto mopa.\n","Abiro miyou chuny manyien kod paro manyien; kendo anagol kuomu chuny matek ka lwanda mi amiu chuny mayom ka ringʼo.\n","Abiro olo Roho mara kuomu, mi aket ulu buchena kendo uket chunyu mar rito chikena.\n","Ubiro dak e piny mane amiyo kwereu; unubed joga to anabed Nyasachu.\n","Abiro resou kuom gik moko duto ma dimi ubed mogak. Abiro kelonu cham mi ubed gi cham mogundho kendo ok anawe ubed gi kech.\n","Anami olembeu kod cham mag puotheu nyag mangʼeny, kendo ok unuchak une wichkuot e dier ogendini nikech wach kech.\n","Eka unupar yoreu kod timbeu maricho, kendo unucharu kendu nikech richou kod timbeu mamonogo.\n","Adwaro ni ungʼe ni gigi duto ok atim nikech un, Jehova Nyasaye Manyalo Gik Moko Duto osewacho. Yaye dhood Israel, neuru wichkuot kuom timbeu mamono!\n ","“ ‘Ma e gima Jehova Nyasaye Manyalo Gik Moko Duto wacho: Odiechiengʼ ma anapwodhie kuom richoni duto, anami ji odagi e miechi kendo, kendo kuonde momukore magi nochak oger.\n","Piny motwo nopur, ka joma kadho e diergi neno, kendo ok nowegi ginind mbora.\n","Giniwach niya, “Lopni ma yande okethi mowe nono koro osedoko machal gi puoth Eden, kendo mier madongo mane omuki kendo okethi molokore gunda tinde ochiel motegno kendo ji odakie.”\n","Eka ogendini modongʼ molworou nongʼe ni an Jehova Nyasaye ema asegero gik mane omuki, kendo an ema asechako akomo puothe mane odongʼ mbora. An Jehova Nyasaye ema asewuoyo kamano, kendo abiro timo gima awacho.’\n ","“Ma e gima Jehova Nyasaye Manyalo Gik Moko Duto wacho: Abiro winjo kwayo jo-Israel kendo mi atimnegi kama: Abiro miyo ogendini doko mangʼeny ka rombe,\n","adier ginibed mangʼeny mana ka jamni mitimogo misango Jerusalem e kinde mag nyasi mitimo higa ka higa. Omiyo mier madongo mokethore biro pongʼ gi kweth mag ji. Eka giningʼe ni An e Jehova Nyasaye.”\n"],["Teko Jehova Nyasaye ne ni kuoma, kendo ne ogola oko kuom teko mar Roho mare mi otera e dier holo moro; kama choke opongʼo.\n","Nowuotho koda e dier chokego koni gi koni, komako lweta, kendo naneno choke madongo mangʼeny motamore akwana, kanie dier holono; ne gin choke motwo kururu.\n","Ne openja niya, “Wuod dhano, chokegi bende nyalo bet mangima adier?”\n Ne awacho niya, “Yaye Jehova Nyasaye Manyalo Gik Moko Duto, in kendi ema inyalo ngʼeyo.”\n ","Eka nowachona niya, “Kor wach ni chokegi kiwachonegi niya, Choke motwo, winjuru wach Jehova Nyasaye!\n","Ma e gima Jehova Nyasaye Manyalo Gik Moko Duto wacho ni chokegi: Abiro kudho much ngima kuomu, mi unudok mangima.\n","Abiro keto leche kuomu kendo abiro miyo ringʼo gi pien um dendu kendo abiro kudho much ngima kuomu mi unudok mangima. Eka unungʼe ni An e Jehova Nyasaye.”\n ","Omiyo ne akoro wach kaka ne ochika. To kane oyudo akoro wach kamano, to ne apo ka awinjo ka choke rwadore matek, kendo chokego nochako tudore, ka moro ka moro kuomgi chomore gi wadgi.\n","Ne angʼicho kendo naneno ka leche gi ringʼo chako bet e chokego, kendo pien noumogi, to kata kamano ne pod gionge gi ngima.\n ","Eka nowacho niya, “Kor wach ni yamo, in wuod dhano, kendo wachne ni, Ma e gima Jehova Nyasaye Manyalo Gik Moko Duto wacho: Kudhi kia e tunge angʼwen mag piny, kendo idonj kuom joma nosenegi mondo gidok mangima.”\n","Omiyo ne akoro kaka ne ochika, mi much ngima nodonjo kuomgi; kendo negidoko mangima; ma gichungʼ malo gi tiendgi, ka gin oganda lweny maduongʼ miwuoro!\n ","Eka nowachona niya, “Wuod dhano, jo-Israel chalo gi chokegi. Giwacho ni, ‘Chokewa otwo kendo genowa orumo; osengʼad karwa oko.’\n","Emomiyo kor wach kendo iwachnegi ni: ‘Ma e gima Jehova Nyasaye Manyalo Gik Moko Duto wacho: Yaye un joga, abiro elo lieteu mi agolu oko kendo aduogu e piny Israel.\n","Eka un, ma un joga, unungʼe ni An e Jehova Nyasaye, ka anael lieteu mi agolu oko kuomgi.\n","Abiro keto Roho mara kuomu mi udok mangima, kendo abiro miyo udag e pinyu uwegi. Eka unungʼe ni an Jehova Nyasaye ema asewuoyo kendo asetimo kamano. Jehova Nyasaye ema owacho.’ ”\n ","Wach Jehova Nyasaye nobirona kama:\n","“Wuod dhano, kaw bao moro mopa mondo indikie wechegi ni, ‘Mar jo-Juda gi dhout Israel mamoko mawinjore kode.’ Eka ikaw bao mopa machielo kendo indikie wechegi, ‘Mar Josef (ma en mar Efraim) kod dhout Israel mamoko duto mawinjore kode.’\n","Riw bepe ariyogo obed bao achiel mondo gibed gimoro achiel e lweti.\n ","“Ka jou openji ni, ‘Donge inyalo nyiswae tiend wachni?’\n","To wachnegi ni, ‘Ma e gima Jehova Nyasaye Manyalo Gik Moko Duto wacho: Abiro kawo bap Josef, manie lwet Efraim, kod dhout Israel mamoko duto mawinjore kode, kendo abiro tude gi bap Juda, mi gidok bepe mopa achiel, kendo gibiro doko bepe mopa achiel e lweta.’\n","Lier kete misendikogo e nyim wengegi\n","kendo iwachnegi ni, ‘Ma e gima Jehova Nyasaye Manyalo Gik Moko Duto wacho: Abiro golo jo-Israel oko e dier ogendini kuonde ma gisedhiyoe. Abiro chokogi kagologi koni gi koni mi aduog-gi e pinygi giwegi.\n","Abiro miyo gibed oganda achiel e piny, ewi gode mag Israel. Ruoth achiel ema noritgi kargi duto, kendo ok ginichak gibed pinje ariyo, kata pinjeruodhi ariyo mopogore.\n","Ok ginichak gidwanyre gi nyisechegi ma giloso gi kido mamono, kata gi timo gik makwero, nikech anawargi kuom richogi duto mag dok chien, kendo anapwodhgi. Ginibed joga, to anabed Nyasachgi.’\n ","“ ‘Daudi jatichna nobed ruodhgi kendo giduto ginibed gi jakwath achiel. Gibiro luwo chikena kendo gibiro rito buchena ka gitangʼ.\n","Gibiro dak e piny mane amiyo jatichna ma Jakobo, ma en piny mane kwereu odakie. Gin kaachiel gi nyithindgi kod nyikwagi, gibiro dak kuno nyaka chiengʼ, kendo Daudi jatichna nobed ruodhgi nyaka chiengʼ.\n","Abiro timo singruok mar kwe kodgi, enobed singruok mochwere. Abiro gurogi motegno kendo abiro miyo kwan-gi medre, kendo abiro keto kara maler mar lemo e diergi nyaka chiengʼ.\n","Kar dakna nobed kodgi; anabed Nyasachgi, kendo ginibed joga.\n","Eka ogendini nongʼe ni an Jehova Nyasaye ema amiyo jo-Israel obedo maler ka kara maler mar lemo obedo e diergi nyaka chiengʼ.’ ”\n"],["Wach Jehova Nyasaye nobirona kama:\n","“Wuod dhano, chom wangʼi kuom Gog manie piny Magog, ma en ruoth maduongʼ e kind ruodhi mamoko mag Meshek gi Tubal, kor wach kuome\n","kendo wach ni, ‘Ma e gima Jehova Nyasaye Manyalo Gik Moko Duto wacho: Adagi, in Gog, ruoth maduongʼ moloyo Meshek kod Tubal.\n","Abiro wichi mi aket olowu e dandi kendo agoli oko kaachiel gi jolweny magi duto, gi faresegi, gi joriemb faresegi momanore gi gigegi mag lweny, kod oganda mag lweny maduongʼ momanore gi kuodi madongo kod matindo, ka giduto gimilo liganglagi.\n","Piny Pasia, gi Kush kod Put bende nobed kodgi, ka giduto gitingʼo kuodi kendo girwako ogute mag lweny,\n","kaachiel gi Gomer gi jokedo mage duto, kod Beth Togarma man tungʼ mar nyandwat gi jokedo mage duto magin pinje mangʼeny man kodi.\n ","“ ‘Ikri, in kaachiel gi gigi mag lweny kod jolweny molwori mondo itelnegi kudhi e kedo.\n","Bangʼ ndalo mangʼeny ibiro dwar ni imanri gi gigi mag lweny. E higni mabiro ibiro monjo piny moro ma ji osebedo kodakie gi kwe maonge lweny, ma en piny ma joge nochoki oter e gode mag Israel kogol e pinje mathoth ma yande chon okethi modongʼ nono. Ne ogolgi e dier ogendini kendo koro gidak gi kwe giduto.\n","In kaachiel gi jokedo magi duto kod pinje mathoth ma jokori duto biro dhi malo, ka gidudo ka koth maduongʼ madwa chue; inichal gi bor polo moimo piny.\n ","“ ‘Ma e gima Jehova Nyasaye Manyalo Gik Moko Duto wacho: Ka kindeno ochopo to inibed gi paro marach.\n","Iniwach niya, “Abiro monjo piny moro ma mier mantie ok ochiel, abiro goyo piny ma joma odakie ohero kwe kendo onge gima obadho, ma gin joma odak mak ochielo miechgi gi ohinga kendo ma ok lor dhorangeyegi gi thigo kata gi chumbe.\n","Abiro yeko kendo mecho kendo anamonj kuonde mane okethore chon to tinde ji odakie. Gin joma ne osechaki kigolo e pinje mamoko momew kod jamni kod mwandu mamoko e dier pinje mamoko.”\n","Sheba gi Dedan kod jo-ohala madongo mag Tarshish kaachiel gi sibuochegi madongo biro wachoni niya, “Mit ka isebiro mar ketho gik moko? Isechoko jolweny magi mondo iyeki; mondo itingʼ fedha gi dhahabu, kendo ikaw jamni gi gik moko idhigo kendo ikaw gik moyaki mathoth?” ’\n ","“Kuom mano, wuod dhano, kor wach ni Gog niya: Ma e gima Jehova Nyasaye Manyalo Gik Moko Duto wacho: Odiechiengno, ka joga ma jo-Israel odak gi kwe, donge mano dibedie maberni?\n","Ibiro biro ka ia e gwengʼi man tungʼ mar nyandwat, in kaachiel gi pinje mangʼeny ma jokori, ka giduto giidho farese, ka gin jolweny kendo maroteke.\n","Ibiro muomori ir joga Israel mana ka boche polo moumo piny. E ndalo mabiro, yaye Gog, abiro miyo iked gi pinya, mondo eka ogendini mamoko ongʼeya ka ananyisra kaka ngʼama ler ka atiyo kodi ka gineno gi wengegi.\n ","“ ‘Ma e gima Jehova Nyasaye Manyalo Gik Moko Duto wacho: Donge in ema ne awuoyo kuomi ndalo mokalo ka atiyo gi jotichna ma jonabi mag Israel? Kindeno ne gikoro wach kuom higni mangʼeny nine abiro miyo iked kodgi.\n","Ma e gima biro timore e odiechiengno: Ka Gog nomonj piny Israel, mirimba maliet nochiew, Jehova Nyasaye Manyalo Gik Moko Duto osewacho.\n","Awacho ka aramo gi mirimba mager ni anami piny yiengni matek e piny Israel.\n","Rech manie nam, winy manie kor polo, le manie piny, gimoro amora mamol piny e lowo kod ji duto modak e wangʼ piny notetni e nyima. Gode nomukre, kuonde modhi malo nonyumre piny kendo ohinga duto nogore piny.\n","Analuong ligangla moro manotiek Gog e gode maga duto, Jehova Nyasaye Manyalo Gik Moko Duto osewacho. Ligangla ma ngʼato ka ngʼato nigo nokedgo mana gi owadgi.\n","Anangʼadne bura ka kelone masiche kod tho, anakel koth maduongʼ gi pe madongo kod kite maliel mach kuome kendo kuom pinje mangʼeny ma jokore.\n","Kendo kuom timo kamano ananyis duongʼna gi lerna, kendo anami angʼera e nyim ogendini mathoth. Eka giningʼe ni An e Jehova Nyasaye.’\n"],["“Wuod dhano, kor wach kuom Gog, kendo iwach ni, ‘Ma e gima Jehova Nyasaye Manyalo Gik Moko Duto wacho: Adagi, in Gog, ruoth maduongʼ moloyo mar Meshek gi Tubal.\n","Abiro wichi mi atweyi gi tol kendo aywayi e lowo. Abiro keli ka agoli tungʼ nyandwat kendo abiro ori mondo iked gi gode mag Israel.\n","Eka abiro goyo atungʼ mari manie lweti koracham gi asernigi manie lweti korachwich mi lwar piny.\n","Ibiro podho e gode mag Israel, in kaachiel gi jokedo magi duto gi pinje duto ma jokori. Abiro chiwi kaka chiemo ne kit winy duto machamo ringʼo kod le mager.\n","Ibiro podho e pap, nikech asewuoyo, Jehova Nyasaye Manyalo Gik Moko Duto osewacho.\n","Abiro oro mach kuom Magog kendo kuom joma odak gi kwe e dho nembe, kendo gibiro ngʼeyo ni An e Jehova Nyasaye.\n ","“ ‘Abiro miyo nyinga maler ngʼere e dier joga ma jo-Israel. Ok abi yie kendo mondo nyinga maler odwany, bende ogendini biro ngʼeyo ni an Jehova Nyasaye An Ngʼama Ler mar Israel.\n","Chiengʼ ma awuoyo kuomeno biro bedo ma ok olewo. Mae odiechiengʼ ma asebedo ka awuoyo kuome. Jehova Nyasaye Manyalo Gik Moko Duto ema osewacho.\n ","“ ‘Eka joma odak e mier matindo mag Israel nowuog oko mi giti gi gigegi mag lweny kaka yien mitedogo, kendo giniwangʼ okumbni madongo gi matindo, kuode kod aserni, arunge mag lweny kod tonge. Kuom higni abiriyo giniti kodgi kuom chwako mach.\n","Ok ginimod yien e thim kata tongʼo yien e bunge nikech giniti kod gigegi mag lweny kuom chwako mach. Giniyak gige joma ne oyakogi kendo ginipe jogo mane opeyogi; Jehova Nyasaye Manyalo Gik Moko Duto osewacho.\n ","“ ‘Chiengʼno anami Gog kar yiko e piny Israel, e holo ma jowuoth madhiyo wuok chiengʼ luwo ka gichomo Nam Maduongʼ. Enolor yor jowuoth, nikech Gog gi ogandane duto noiki kanyo. Omiyo noluonge ni Holo mar Hamon Gog.\n ","“ ‘Kuom dweche abiriyo, oganda mar Israel nobed modich ka ikogi mondo eka gipwodh piny.\n","Ji duto modak e piny noikgi, kendo odiechiengʼ ma anayudie duongʼ nobed odiechiengʼ ma giparo kinde duto, Jehova Nyasaye Manyalo Gik Moko Duto osewacho.\n ","“ ‘Bangʼ ka dweche abiriyogo oserumo, noyier ji ma nosik kawuotho e piny mondo oik ringre joma otho ma giyudo ka pod oriere ewi lowo mondo gipwodh piny obed maler.\n","Giniwuoth e piny koni gi koni ka gimenyo, to ka ngʼato kuomgi oneno chok dhano; to enochung ranyisi moro bute, mondo jokuny liete onene maber kendo oike e Holo mar Hamon Gog.\n","To dala moro miluongo ni Hamona bende nobed kanyo. Kendo kamano e kaka ginipwodh piny.’\n ","“Wuod dhano, ma e gima Jehova Nyasaye Manyalo Gik Moko Duto wacho: Go dhok ne kit winy duto gi le mager duto, kiwachonegi ni, ‘Chokreuru duto kendo biuru kaachiel, kua kuonde duto ma untie, ne misango ma alosonu ma en misango maduongʼ manie gode mag Israel. Ubiro chamo ringʼo kendo ubiro madho remo kanyo.\n","Ubiro chamo ring joma roteke kendo ubiro madho remb yawuot ruodhi mag piny, mana ka gima gin imbe gi nyithi rombe, kata diek gi rwedhi, ma gin chiayo machwe duto moa Bashan.\n","Kama alosonue misangono ubiro chamo boche ma uyiengʼ kendo ubiro madho remo mi umer.\n","E mesana unuchamie farese gi joithgi; joma roteke gi jolweny mayoreyore,’ Jehova Nyasaye Manyalo Gik Moko Duto ema owacho.\n ","“Abiro nyiso duongʼna e dier ogendini, kendo ogendini duto biro neno kum ma akumogigo kod chwat ma achwadogigo.\n","Chakre chiengʼno kadhi nyime, dhood Israel biro ngʼeyo ni An e Jehova Nyasaye ma Nyasachgi.\n","Kendo pinje nongʼe ni jo-Israel nodhi e twech nikech richogi, kendo ne ok gibedona jo-ratiro. Omiyo ne alokonegi ngʼeya kendo ne achiwogi ni wasikgi, mi giduto negipodho e dho ligangla.\n","Ne atimonegi maromre gi dwanyruokgi kod timbegi mamono mi alokonegi ngʼeya.\n ","“Kuom mano, ma e gima Jehova Nyasaye Manyalo Gik Moko Duto wacho: Koro abiro duogo Jakobo ka agole e twech kendo abiro bedo gi kech kuom jo-Israel duto; kendo ok nayie nyinga maler kethre.\n","Wigi nowil gi wichkuot margi kod ketho duto mane gikethonago kane gidak gi kwe e pinygi kaonge ngʼama bwogogi.\n","Ka aseduogogi ka agologi e dier ogendini, kendo ka asechokogi gia e pinje mag wasikgi, to ananyisranegi kaka ngʼama ler ka ogendini mathoth neno.\n","Eka giningʼe ni An e Jehova Nyasaye ma Nyasachgi, nikech kata obedo nine aterogi e twech e dier ogendini, to abiro chokogi kaachiel e pinygi giwegi, ma ok aweyo moro kuomgi chien.\n","Koro ok nachak aloknegi ngʼeya, nikech abiro olo Roho mar Nyasaye mara e dhood Israel, Jehova Nyasaye Manyalo Gik Moko Duto osewacho.”\n"],["E higa mar piero ariyo gabich kane wan e twech; odiechiengʼ mar apar mar dwe mokwongo, mane en higa mar apar gangʼwen bangʼ podho mar dala maduongʼ mar Jerusalem; chiengʼno bad Jehova Nyasaye ne ni kuoma, kendo ne otera kuno.\n","Kane an e fweny kamano, Nyasaye notera nyaka e piny Israel mi nochunga ewi got moro mabor ahinya. To e bath godno ma yo milambo ne aneno ute moger machalo dala maduongʼ.\n","Ne okawa motera kuno, kendo ne aneno ngʼato ma kite chalo gi mula; ne ochungʼ e dhorangach kotingʼo fut molos gi law mayom kod odundu mar pimo e lwete.\n","Ngʼatno nowachona niya, “Wuod dhano, ne giwangʼi kendo ket chunyi mondo ingʼe gik moko duto abiro nyisi, nikech mano emomiyo osekeli ka. Nyis jo-Israel gik moko duto mineno.”\n ","Ne aneno ohinga moro molworo kama hekalu nitie. Ngʼatno nokaw odundu mar pimo mane ni e lwete ma borne ne romo fut apar. Ne opimo ohinga, kendo lach kore gi borne ne romo fut apar moro ka moro.\n ","Eka nodhi nyaka rangach mochomo yo wuok chiengʼ. Noidho raidhi mi opimo lach baw mar rangach midonjogo. Nonwangʼo ka lachne ne en fut apar.\n","Rangajno ne nigi agola malach motingʼo ute mag jorito mane fut apar maromre to kindgi nopogi gi kor ot ma lachne ne fut aboro kuom borgi gi lachgi. To agola mar ohinga mane nitie e dhorangajno ne romo fut apar.\n ","Eka nopimo agola mochomo kama idonjogo,\n","lachne ne romo fut apar, to lach mar sirnine ariyogo ne romo fut adek. Agola mar dhorangach midonjogo nochomo hekalu.\n ","Ne nitie udi adek adek mag jorito e bath ei dhorangach man yo wuok chiengʼ. Bathe udigo ne romre koni gi koni, kendo lach kor ot mane opogogi ne romre duto koni gi koni.\n","Eka nopimo lach mar kor dhorangach mi noromo fut piero ariyo gi ariyo, to bor mar aripe ne en fut apar gaboro.\n","E nyim udi mag joritogo moro ka moro, ne nitie ohinga moro machiek ma borne kadhi malo noromo fut achiel gi nus, to udigo, moro ka moro, ne romre e borgi gi lachgi, fut ochiko ochiko.\n","Eka nopimo lach mar rangach kochakore ewi ohinga mar achiel kuom ute matindo tindogo, man yo ka tok ot, nyaka chop ewi ohinga momanyore kode, monwangʼo ni oromo fut piero ariyo gabich gi nus, kochakore ewi tat ot achiel nyaka machielo.\n","Ne opimo dho ohinga mochomo ei rangach moyudo ni lachne en fut piero adek gauchiel. Pimono nochopo nyaka ewi agola momanyore gi laru.\n","Bor mar yo moa e dhorangach nyaka e laru ne romo fut piero adek.\n","Nitie otuchi matindo tindo e kor ot ma oko mag udigo duto, kendo e kor ot ma iye manie kind udi. E kor udi ma yo ka iye momanyore gi yo mokadho e kind udigo, nogorie yiend othidhe.\n ","Eka nokela nyaka e laru ma oko mar hekalu. Kanyo ne aneno agola moko moger, kod yo momwon motegno mane olosi molworo laru duto. Agolago noriedo e bath yo momwon motegnono, kendo ne gin piero adek.\n","Yo momwon motegnono noringo e bath yo maduongʼ midonjogo, kendo lachne ne romre gi borne. Yo momwon motegnono ne en yo mapiny.\n","Eka nopimo bor man e kind yo ka ii kama idonjogo nyaka oko mar agola ma iye. Nonwangʼo ni oromo fut apar gabich yo ka bathe mochomo yo wuok chiengʼ kod bathe mochomo yo nyandwat.\n ","Eka nopimo bor gi lach mar rangach mochomo yo nyandwat, midonjogo e laru ma oko.\n","Udi mag rito mane oger adek e bathe konchiel kendo adek e bath yo momwon motegno koni gi koni, gi ohingage moliero gi malo kod agola mare ne pimgi romre kod mago manie rangach midonjogo mokwongo. Ne en fut piero abiriyo gabich kuom borne kod fut piero adek gabiriyo gi nus kuom lachne.\n","Otuchi mage minenogo gi agola mage kod othidhe mogor kuome ne pimgi romre gi mago manie rangach mochomo yo wuok chiengʼ. Kama iluwo kidonjogo kanyo ne nigi raidhi abiriyo, kendo agola mare nochomore kode tir.\n","Ne nitie rangach midonjogo e laru ma iye mochomore gi rangach man yo nyandwat, machalre gi machielo mane ni koma ochomo yo wuok chiengʼ. Ne opimo bor manie kindgi moyudo ka en fut mia achiel gi piero abich.\n ","Eka notera nyaka yo milambo kendo naneno rangach mochomo kuno. Nopimo sirnigo kod agola mare, kendo ne giromre e pim kaka mamoko.\n","Rangach midonjogo kod agola mage ne nigi otuchi madiny molworogi machalre gi otuchi mane oriedo e rangeye mamoko. Borne ne oromo fut piero abiriyo gabich kendo lachne en fut piero adek gabiriyo gi nus.\n","Kama iluwo kidonjo kanyo ne nigi raidhi abiriyo, kendo agola mare ne ngʼiyore kodgi tir. Ne ogor othidhe e kor ohinga moliero gi malo e bathe koni gi koni.\n","Laru ma iye bende ne nigi rangach moro mochomo yo milambo, kendo ne opimo rangajni nyaka rangach ma oko man yo milambo. En noromo fut mia achiel gi piero abich.\n ","Eka nokela nyaka e laru maiye, kokalo koda e rangach man yo milambo, kendo nopimo rangajno. Pimne ne romre gi pim mar rangeye mamoko duto.\n","Utege matindo mag rito, gi ohinga mage mochwore e kor ohinga ma oko kod agola mare ne romre gi mamoko duto kuom pim. Rangach midonjogo kod agola mare ne nigi dirisni molwore duto. Borne ne en fut piero abiriyo gabich to lachne ne en fut piero adek gabiriyo gi nus.\n","Agolni mag rangeye molworo laru maiye lachne ne en fut piero adek gabiriyo gi nus, to tutne ne en fut abiriyo gi nus.\n","Agola mare nochomo laru ma oko, sirnige ne ogorie yiend othidhe, kendo raidhi mi idho eka ichop kanyo ne gin aboro.\n ","Eka nokela nyaka e laru maiye man yo wuok chiengʼ, kendo nopimo rangach midonjogo, pimne ne romre gi pim mar rangeye mamoko duto.\n","Utege matindo mag rito, gi ohinga mage mochwore e kor ohinga ma oko kod agola mare ne pimgi romre gi mamoko duto kuom pim. Rangach midonjogo kod agola mare ne nigi otuchi moriedo kolwore duto. Borne noromo fut piero abiriyo gabich to lachne ne en fut piero adek gabiriyo gi nus.\n","Sirni momako agola mare nochomo laru ma oko; sirnige nogorie yiende mag othidhe oko gi iye, kendo raidhi mi idho eka ichop kanyo ne gin aboro.\n ","Eka nokalo e rangach man yo nyandwat kendo nopime. Pimne ne romre gi rangeje mamoko,\n","mana kaka utege matindo mag rito, gi ohinga mage mochwore e kor ohinga ma oko kod agola mare, kendo ne en gi dirisni moriedo kolwore duto. Borne noromo fut piero abiriyo gabich to lachne ne en fut piero adek gabiriyo gi nus.\n","Sirni momako agola mare nochomo laru ma oko; sirnige nogorie yiende mag othidhe oko gi iye, kendo raidhi mi idho eka ichop kanyo ne gin aboro.\n ","Ot moro man-gi dhoot ne ni e bath agola e dhorangeye maiye mag donjo moro ka moro, kama ne ilwokoe ringʼo mitimogo misengini miwangʼo pep.\n","Ei agola mar rangach midonjogo ne nitie mesni ariyo bathe koni gi koni, ewi mesnigo ema ne iyangʼoe jamni mitimogo misengini mopogore opogore kaka misengini miwangʼo pep, misengini mag golo richo, kod misengini mag pwodhoruok e richo.\n","E tok ohinga mar rangach midonjogo, man but raidhi rangach midonjogo man yo nyandwat ne nitie mesni ariyo, kendo e bath raidhi koni gi koni bende ne nitie mesni ariyo.\n","Omiyo ne nitie mesni angʼwen e bath rangach midonjogo konchiel kod angʼwen mamoko e bathe komachielo, giduto gin, mesni aboro mane iyangʼoe misengini.\n","Bende ne nitie mesni angʼwen molos gi kite mopa mane owe ni misengini miwangʼo pep, ma moro ka moro borne ne romo fut ariyo gi nus, lachne ne en fut ariyo gi nus, to borne modhi malo ne en fut achiel gi nus. E wigi noketie gik miyangʼogo misengini miwangʼo pep kod misengini mamoko.\n","Kendo mbedo ma dhogi ariyo, ma moro ka moro bat achiel, ne ochwo e ohinga, kaluwore gi yo ka iye. Mesnigo ne mar keto ringʼo mag misengini.\n ","E bath rangach man yo nyandwat e laru maiye, ne nitie ot moro mochomo yo milambo; to e bath rangach man yo milambo ne nitie ot machielo machal gi mano mochomo yo nyandwat.\n","Nowachona niya, “Ot mochomo milambo en mar jodolo matiyo ei hekalu,\n","to ot mochomo nyandwat en mar jodolo matiyo e kendo mar misango. Jodologo duto nyaka bed jo-Lawi ma nyikwa Zadok, kendo gin kendo gin kende ema moyienigi sudo machiegni gi Jehova Nyasaye mondo gitine.”\n ","Eka nopimo laruno mi oyudo ni bethene duto ne romre, ka gin gi fut mia achiel gi piero abich moro ka moro borne gi lachne. Kendo mar misango ne ni e nyim hekaluno.\n ","Nokela nyaka e agola mar hekalu kendo nopimo sirni mag agolano; bethene ne romo fut abiriyo gi nus koni gi koni. Lach mar kama idonjogo ne romo fut piero ariyo gachiel kendo ohinga mage mochwore e kor ohinga ma oko ne romo fut angʼwen gi nus bathe koni gi koni.\n","Lach mar agola ne en fut piero adek, kendo chakre nyime nyaka toke noromo fut apar gaboro. Ne inyalo chopi kanyo kiidho raidhi man-gi raidhi mangʼeny, kendo ne nitie sirni mochungi motegno mane osiro bath gama koni gi koni.\n"],["Bangʼe ngʼatno nokela nyaka kama ler ma oko, kendo nopimo sirnine, lach sirnigo ne romo fut ochiko bathe koni gi koni.\n","Rangach midonjogo lachne noromo fut apar gabich, kendo ohinga mochwore e kor ohinga ma oko mane ni e bathe koni gi koni noromo fut abiriyo gi nus. Bende nopimo kama ler man-gi oko, ma borne ne en fut piero auchiel, to lachne ne en fut piero adek.\n ","Eka nodhi nyaka ei kama ler mar lemo mi nopimo sirni mag rangach midonjogo, siro ka siro lachne ne en fut adek. Lach mar rangach midonjogo ne en fut ochiko, kendo lach mar ohinga mochwore e kor ohinga ma oko, mane olworo bathe koni gi koni ne romo fut apar gi nus.\n","Eka nopimo bor gi lach mar kama ler mar lemo; mi noyudo ni en fut piero adek maromre moro ka moro, kopime ariwa mar giko kama ler ma oko. Nowachona niya, “Ma e Kama Ler Moloyo.”\n ","Eka nopimo ohinga mar hekalu; ne olach moromo fut ochiko, kendo udi mag jorito manie bath hekalu koni gi koni ne romo fut auchiel moro ka moro.\n","Udigo ne mag gorofe adek, ma udi piero adek adek kuomgi ni e gorofa ka gorofa. Kia malo, to lach mar kor udi mag hekalu ne dongo mi bath udigo konchiel norenjore ewi ohinga, mondo yien moriw masirogi kik pow kor udi mag hekalu.\n","Lach ute matindo mane oger e alwora mar hekalugo duto ne medore ka dhi malo. Kuom mano, ot ka ot mane ni ewi wadgi ne duongʼ moloyo mano mane olwore e wiye. Ne nitie raidhi modhi malo koa e dier ot mapiny mogik nyaka dier ot mamalo mogik. Raidhini ne okalo e dier ot madiere.\n ","Naneno kaka hekalu ne nigi otuchi mag kor ot maboyo moger molwore duto, kendo otuchigo ema nobedo kaka mise mag ute matindo tindo mane ni e alwora hekalu. Borne modhi malo ne en fut ochiko, kendo wiye ne romre gi mise mag udi mane oger momakore gi hekaluno, to lachne ne romo fut abiriyo gi nus.\n","Lach mar ohinga ma oko mar ute matindo tindo mane ni e alwora hekalugo noromo fut abiriyo gi nus. Kama owe thuolo mane ni e kind ute matindo mane ni e alwora hekalu\n","kod ute mag jodolo ne lachgi oromo fut piero adek kolworo hekalu duto.\n","Ne nitiere dhoudi midonjogo e ute matindo mane ni e alwora hekalugo mane ngʼado kama owe thuolono, achiel ne ni yo nyandwat, to machielo ne ni yo milambo; kendo lach mar kama ne owe thuolo, mane ndiri olworo koni gi koni, ne oromo fut abiriyo gi nus e alworane duto.\n ","Ot mane ngʼiyore gi laru mar hekalu gi yo podho chiengʼ ne lachne oromo fut mia achiel gabich. Ohinga molworo odno ne lachne oromo fut abiriyo gi nus; to borne noromo fut mia achiel gi piero adek gabich.\n ","Eka nopimo hekalu; manoyudo ni borne oromo fut mia achiel gi piero abich, kendo laru mare kod odno kaachiel gi ohinga mage bende noromo fut mia achiel gi piero abich.\n","Lach mar laru mar hekalu man yo wuok chiengʼ, kaachiel gi yo ka nyim hekalu, noromo fut mia achiel gi piero abich.\n ","Eka nopimo bor momanyore gi laru manie tok hekalu, kaachiel gi lach mar kor udi mane ni e bethene koni gi koni; moyudo ni oromo fut mia achiel gi piero abich.\n Laru maduongʼ gi kama ler mar lemo kod agola mangʼiyore gi laru,\n","kaachiel gi ndiri mag-gi kod dirisni matindo tindo, gi lach mar kor udi mane ni e bethene kargi adekgo; gi gik moko duto kaachiel gi ndiri ne oum wigi gi bao. Dier ot gi ohinga mar ot mochopo nyaka gamb dirise, kod dirise bende ne oum kamano.\n","E kor udi ma yo ka iye gi yo ka oko mar kama ler mar lemo kadhi malo nyaka kuonde duto ma iye molworo kama ler mar lemo,\n","nogerie kerubi kod yiende mag othith. Yiende mag othithgo noger molworo ot e kido mar kerubi kod kido mar othidhe. Kerubigo moro ka moro ne nigi lela wenge ariyo:\n","lela wangʼ achiel mochomo yiend othith konchiel ne en lela wangʼ dhano, to lela wangʼ machielo mochomo yiend othith komachielo ne en lela wangʼ sibuor. Mano e kaka hekalu duto nogor.\n","Chakre e dier ot nyaka e nyim kama idonjogo ma oko, ne nitie kerubi kod yiend othith mopa molworo hekalu duto.\n ","Hekalu ma oko ne nigi sirni mag dhoot ma borgi gi lachgi romre, kendo mago mag dhoot midonjogo e Kama Ler Moloyo bende ne chalo kamano.\n","Ne nitie kendo mar misango molos gi bao ma borne ne oromo fut angʼwen gi nus, to borne modhi malo gi ariwa ne oromo fut adek maromre, kondene gi bathe moriere piny kod bethene nolos gi bao. Ngʼatno nowachona niya, “Ma en mesa manie nyim Jehova Nyasaye.”\n","Hekalu ma oko gi Kama Ler Moloyo ne nigi dhoudi mayawore ariyo moro ka moro.\n","Dhoot ka dhoot ne nigi pata ariyo, mane gin pata ariyo ma dhoudigo nolierie.\n","Kendo nogor kerubi gi yiende mag othith e dhoudi mag hekalu ma oko, machal gi mago mane ni e kor udi, kendo ne nitie sandug bao molier e gama mar hekalu.\n","E kor ohinga manie bethe gama mar hekalu ne nitie otuchi matindo tindo mane okedie yiend othidhe e bethegi koni gi koni. Udi matindo mag hekalu bende ne nigi gama moyware gi oko.\n"],["Eka ngʼatno notelona motera yo nyandwat nyaka e laru ma oko kendo nokela nyaka e ute matindo mongʼiyore gi laru mar hekalu kendo mongʼiyore gi ohinga ma oko man yo nyandwat.\n","Ot ma dhoode nochomo yo nyandwat borne ne oromo fut mia achiel gi piero abich, to lachne ne romo fut piero abiriyo gabich.\n","Bathe konchiel nochomo koma nodongʼ nono ma borne ne romo fut piero adek molworo hekalu, to bathe komachielo nochomo koma omuon gi kite motegno mag laru ma oko. Odno noger kadhi malo udi adek.\n","E nyim ute matindogo ne nitie yo miluwo gi yo ka iye ma lachne ne en fut apar gabich, to borne ne en fut mia achiel gi piero abich. Dhoudi midonjogo e utego nochomo yo nyandwat.\n","Udi matindo mane ni e gorofa ma malo ne diny moloyo mago mane ni e gorofa madiere kod mapiny ma piny, nikech kuonde miluwo mochiel nokawo kama duongʼ moloyo.\n","Udi mane ni e gorofa mar adek ne onge gi sirni kaka mago mane ni e laru; kuom mano dier utegi ne tindo moloyo mago mapiny gi madiere.\n","Ne nitie bende ohinga ma oko mane oringo e laini achiel mopimore gi utego kod laru ma oko; ohingano nochwalore e nyim udi mapinygo maromo fut piero abiriyo gabich.\n","Udi moriedo machiegni gi bath laru ma oko borgi ne oromo fut piero abiriyo gabich, to udi mane oriedo machiegni mogik gi kama ler mar lemo noromo fut mia achiel gi piero abich.\n","Kama idonjogo e ute mapiny ne ni yo wuok chiengʼ, ka ngʼato donjo eigi koa e laru ma oko.\n ","Kochomo yo milambo, koluwore gi bor mar ohinga mar laru ma oko, kendo momakore gi laru mar hekalu kendo ka omanyore gi ohinga ma oko,\n","ne nitie ute apar gachiel man-gi yo miluwo e nyimgi. Utegi ne chalo gi ute mane ni yo nyandwat; borgi kod lachgi ne chalre, kendo kuonde wuok kod pim margi bende ne chalre. Dhoudi mag ute man yo nyandwat\n","ne chalre gi dhoudi mag udi mane ni yo milambo. Ne nitie dhoot moro kama yo miwuothoe ochakore mane oringo e laini achiel gi ohinga machielo machal kode mane yawore kochomo yo wuok chiengʼ. Dhoodno ema ne idonjogo e utego.\n ","Eka nowachona niya, “Udi mane ni yo nyandwat gi yo milambo mochomo laru mar hekalu ne gin ute jodolo, kama jodolo mabiro e nyim Jehova Nyasaye biro chame chiwo maler mogik. Kanyo ema gibiro ketoe chiwo maler mogik, ma gin chiwo mag cham, misengini mag golo richo kod chiwo mipwodhogo chunje ma bura oloyo, nikech kanyo en kama ler.\n","Ka jodolo osedonjo hekalu to ok oyienegi wuok kanyo mi gidonji e laru ma oko kapok gilonyo lepgi mag dolo giweyo kanyo, nikech lewnigo owal ni Nyasaye. Nyaka girwak lewni mamoko kapok gidhi but kuonde ma owe thuolo ni ji mamoko.”\n ","Kane osetieko pimo gik moko mantie ei hekalu, notelona kotera oko gi yo rangach man yo wuok chiengʼ kendo nopimo alworane duto:\n","Nopimo yo wuok chiengʼ gi gir pimo; mi noromo fut mia abiriyo gi piero abich.\n","Nopimo yo nyandwat, gi gir pimo mi noromo fut mia abiriyo gi piero abich.\n","Nopimo yo milambo, gi gir pimo mi noromo fut mia abiriyo gi piero abich.\n","Eka nochomo yo podho chiengʼ kendo opime gi gir pimo mi noromo fut mia abiriyo gi piero abich.\n","Kamano e kaka nopimo bethene angʼwen duto kanyo. Bethenego ne nigi ohinga molwore duto, ma borne gi lachne ne oromo fut mia abiriyo gi piero abich maromre, mondo opog kind kama ler gi kama oriwo ji duto.\n"],["Eka ngʼatno nokela nyaka e rangach mochomo yo wuok chiengʼ,\n","kendo naneno duongʼ mar Nyasach Israel kabiro koa yo wuok chiengʼ. Dwonde ne chalo gi mor mar pi maringo matek, kendo lerne nomiyo piny rieny.\n","Fweny mane aneno ne chalo gi fweny mamoko mane oyudo aseneno kane obiro ketho dala maduongʼ kendo ka fweny mane aseneno e bath Aora Kebar, kendo ne apodho piny auma.\n","Duongʼ mar Jehova Nyasaye nodonjo ei hekalu koluwo rangach mochomo yo wuok chiengʼ.\n","Eka Roho mar Nyasaye notingʼa malo mi nokela nyaka ei agola maiye, kendo duongʼ mar Jehova Nyasaye nopongʼo hekalu.\n ","Kane oyudo ngʼatno ochungʼ e batha, nawinjo dwond ngʼat moro kawuoyo koda koa ei hekalu.\n","Nowacho niya, “Wuod dhano, ma en kama kom duongʼ mara nitie, kendo en e raten mar tienda. Ma e kama abiro dakie e dier jo-Israel nyaka chiengʼ. Jo-dhood Israel, ruodhigi kaachiel gi ogandani duto ok nochak okel wichkuot ni nyinga maler kendo kuom timbegi mag chode, kod nyiseche motho mag ruodhi mag-gi manie kuonde motingʼore mag-gi.\n","Kane giketo ndirigi mag timo misango but ndiriga mag misango kod sirnigi e bath sirniga, ma ohinga kende ema opoga kodgi, ne gidwanyo nyinga maler gi timbegi mamono. Omiyo mirima nomaka mi atiekogi.\n","Anadag e diergi nyaka chiengʼ ka giweyo timbegi mag chode kendo lamo nyiseche motho mag ruodhigi.\n ","“Wuod dhano, wach ni jo-Israel kaka hekalu chalo, eka wigi okuodi kuom timbegi maricho. We gipar matut kuome kaka ochalo,\n","kendo ka wigi okuot kuom gik moko duto magisetimo, to nyisgi goro mar hekaluni kaka ochane, kuonde wuok kod kuonde donjo mage, goro mare duto kod tongʼ mage gi chikene. Ndik gigi piny e nyimgi mondo omi gibed jo-adiera kuom luwo goro mar hekalu kod chikene duto.\n ","“Chik hekalu ema: Wi got mogerie hekaluni nobed maler moloyo. Mano e chik mar hekalu.\n ","“Rapim mar kendo mar misango mar hekalu ne chalo kama: bor mar wi gima noketie kendo mar misango ne romo fut achiel gi nus, kendo nolach moloyo kendono gi nus mar fut. Bethene koni gi koni notingʼore malo moloyo nus mar fut. To bor modhi malo mar kendo mar misango ema:\n","kochakore e mise mare man piny nyaka e ndiri michake gedo ne en fut adek kadhi malo kendo lachne en fut achiel gi nus, kendo koa e ndiri matin nyaka ndiri maduongʼ en fut achiel kadhi malo kendo lachne en fut achiel gi nus.\n","Bor mar kendo mar misango koa ewi ndiri mare en fut auchiel, kendo tungene angʼwen ochomore kochomo malo koa e kendono.\n","Bethe kendo mar misango duto koni gi koni romre: borne gi lachne en fut apar gaboro.\n","Bethe ndiri mamalo duto romre ma borne gi lachne en fut piero ariyo gachiel moro ka moro. Raidhi kendono oger kochomo yo wuok chiengʼ.”\n ","Eka nowachona niya, “Wuod dhano, ma e gima Jehova Nyasaye Manyalo Gik Moko Duto wacho: Magi ema nobed chike miluwo kitimo misengini miwangʼo pep kod remo mikiro ewi kendo mar misango e kinde migere:\n","Nyaka ichiw nyarwath ma pod tin kaka misango mar golo richo ni jodolo; ma gin jo-Lawi, mowuok e anywola joka Zadok, en ema ne osudo buta machiegni mondo otina, Jehova Nyasaye Manyalo Gik Moko Duto osewacho.\n","Nyaka ikaw remb nyarwadhno moko kendo imien e tunge angʼwen mag kendo mar misango kendo e konde angʼwen mag ndiri mamalo kendo e alwora duto mag raten, mondo kuom timo kamano ipwodh kendo mar misango kendo obed maler.\n","Onego ikaw nyarwath mar misango mar golo richo kendo iwangʼe kama oyangne ei alwora mar hekalu gioko mar kama ler mar lemo.\n ","“Odiechiengʼ mar ariyo nyaka ichiw nywok maonge songa kaka misango mar golo richo, kendo kendo mar misango nyaka pwodhi kaka ne opwodhe gi remb nyarwath.\n","Kisetieko pwodhe to nyaka ichiw nyarwath ma pod tin kod im mogol e kweth, maonge songa duto kargi ariyogo.\n","Nyaka ichiwgi e nyim Jehova Nyasaye, kendo jodolo nyaka kir chumbi kuomgi kendo otim kodgi misango kaka misango miwangʼo pep ni Jehova Nyasaye.\n ","“Kuom ndalo abiriyo nyaka chiw nywok pile ka pile kaka misango mar golo richo; bende nyaka ichiw nyarwath ma pod tin kod im mogol e kweth giduto kargi ariyogo nyaka bed maonge songa.\n","Kuom ndalo abiriyo, jodolo nyaka pwodh kendo mar misango mondo obed maler; kendo kamano e kaka giniwale.\n","Kochopo giko mar odiechiengegi, kochakore e odiechiengʼ mar aboro, jodolo nyaka chiw misengini magu miwangʼo pep kod misengini magu mag lalruok ewi kendo mar misango. Bangʼe eka anayie kodu, Jehova Nyasaye Manyalo Gik Moko Duto osewacho.”\n"],["Eka ngʼatno noduoga nyaka e rangach ma oko mar kama ler mar lemo, mochomo yo wuok chiengʼ, kendo ne olore.\n","Jehova Nyasaye nowachona niya, “Rangajni nyaka sik kolor. Ok onego yawe, kendo ok oyie ni ngʼato mondo oluwe kadonjo. Nyaka osik kolore nikech Jehova Nyasaye, ma Nyasach Israel, oseluwe kadonjo.\n","Wuod ruoth kende ema oyiene mar bet piny gi ei rangach mondo ochiem e nyim Jehova Nyasaye. To nyaka odonji koluwo bwo gama mar kar donjo kendo kanyo ema ochak oluw kodok.”\n ","Eka ngʼatno nokela koluwo koda rangach man yo nyandwat mochomo nyim hekalu tir. Nangʼicho, kendo naneno duongʼ mar Jehova Nyasaye kopongʼo hekalu mar Jehova Nyasaye, mi napodho piny auma.\n ","Jehova Nyasaye nowachona niya, “Wuod dhano, nen maber, chik iti mos kendo ket chunyi mondo itim gik moko duto ma anyisi kuom chike duto mag hekalu mar Jehova Nyasaye. Ket chunyi mar yango yo midonjogo e hekalu kod yore duto miwuokgo kama ler mar lemo.\n","Nyis jo-dhood Israel ma jongʼanyogo kama: ‘Ma e gima Jehova Nyasaye Manyalo Gik Moko Duto wacho: Yaye dhood Israel, timbeu mamono oroma!\n","Kaachiel gi timbeu mamono mamoko duto, ne ukelo ogendini mamoko ma ok oter nyangu gie chunygi gi ringregi nyaka ei kara maler mar lemo, mine udwanyo hekaluna kane uchiwona chiemo gi boche kod remo, kendo ne uketho singruokna kodu.\n","Kar timo gima owinjore utim gi giga maler, to ne uketo jomoko nono mondo ema orit kara maler mar lemo.\n","Ma e gima Jehova Nyasaye Manyalo Gik Moko Duto wacho: Onge ogendini ma ok oter nyangu gie chunygi kata kuom ringregi moyie negidonjo kara maler mar lemo, kata obed ni gin oganda ma oko modak e dier jo-Israel.\n ","“ ‘To jo-Lawi mane odhi mabor koda ka jo-Israel nobaro oweya, mago mane obaro oweya ka giluwo nyisechegi manono, nyaka yud kum maromre gi richogi.\n","Ginyalo mana tiyona e kara maler mar lemo ka girito dhorangeye mag hekalu kendo ka gikonyo tije moko e iye; ginyalo yangʼo jamni mitimogo misengini miwangʼo pep kendo ginyalo chiwo misengini ni ji ka gichungʼ e nyimgi kendo gitiyonegi.\n","To nikech negitiyo nigi e nyim nyisechegi manono, mi gimiyo jo-dhood Israel opodho e richo, omiyo asekwongʼora chuth ni nyaka giyud kum maromre gi richogi, Jehova Nyasaye Manyalo Gik Moko Duto osewacho.\n","Ok oyienigi sudo buta machiegni mondo gitina kaka jodolo, kata mondo gibi machiegni gi gira moro amora maler, kata gi chiwo maga maler mogik. Nyaka gitingʼ wichkuot mar timbegi mamono.\n","To kata kamano pod abiro ketogi jorit mag tijega mag hekalu kod tije duto monego otim e iye.\n ","“ ‘To jodolo ma jo-Lawi kendo ma nyikwa Zadok mane otiyo tijegi gi adiera e kara maler mar lemo kane jo-Israel obaro oweya, oyienigi sudo buta machiegni mondo giti e nyima. Ginyalo chungʼ e nyima ka gichiwo misengini mag boche gi remo, Jehova Nyasaye Manyalo Gik Moko Duto osewacho.\n","Gin kendgi ema onego gidonji e kara maler mar lemo; gin kendgi ema oyienigi sudo machiegni gi mesana mondo giti e nyima kendo gitim tijena.\n ","“ ‘Ka gidonjo e dhorangeye mag laru ma iye, to nyaka girwak lewni marep-rep. Ok oyienegi rwako lewni mapek molos gi yie rombe ka gitiyo e dhorangeye mag laru ma iye, kata ei hekalu.\n","Nyaka gitwe kilemba molos gi lewni marep-rep e wiyegi, kendo nyaka gitwe lewni marep-rep e nungogi. Ok oyienigi rwako gimoro amora manyalo miyo luya chamgi.\n","Kagiwuok oko mondo gidonji e laru ma oko kama ji nitie to nyaka gigol oko lewni mane girwako ka gitiyo, kendo nyaka giwegi e udi maler mowal, ka girwako lepgi mamoko, mondo kik gikel chandruok ni joma orere e lewnigo.\n ","“ ‘Ok oyienigi lielo yie wigi kata weyo yie wigi dongo maboyo, to nyaka gine ni yier wiyegi obusi maber.\n","Ok oyiene jadolo madho divai seche modonjo e laru maiye.\n","Bende ok oyienigi kendo mon ma chwogi otho, kata mon moweyo chwogi. Ginyalo kendo mana nyiri masilili mag jo-Israel, kata dhako ma chwore otho ma chwore ne jadolo.\n","Jadolo onego puonj joga pogruok manie kind gik maler mowal kod gik moko amoka moriwo ji duto, kendo nyaka ginyisgi kaka ginyalo pogo kind gik mochido gi gik mopwodhi.\n ","“ ‘Ka nitie winjruok marach moro amora e kind ji, to jodolo nyaka bed jongʼad bura kendo nyaka gilos wachno kaluwore gi buchena. Nyaka girit chikena gi yorena morito nyasi maga moyiedhi duto, kendo nyaka girit Sabato maga kaka odiechienge maler.\n ","“ ‘Jadolo nyaka ritre, kendo kik osud machiegni gi ringre ngʼama otho ma dimi obed mogak. To kapo ni ngʼama othono en wuon mare kata min mare, kata wuode kata nyare, kata owadgi kata nyamin mapok odhi tedo, to oyiene mondo obed mogak.\n","Ka osepwodhore, to nyaka orit kuom ndalo abiriyo.\n","Odiechiengʼ mowinjore odonji e laru maiye mar kama ler mar lemo mondo oti tij dolo e kama ler mar lemo, to nyaka ochiw misango mar golo richo ni en owuon, Jehova Nyasaye Manyalo Gik Moko Duto osewacho.\n ","“ ‘An e girkeni kende ma jadolo nigo. Kik umigi mwandu moro amora e piny Israel. An ema abiro bedo mwandugi.\n","Gibiro chamo misengini mag cham, misengini mag golo richo kod misengini mag pwodhruok; kendo gimoro amora manie piny Israel mowal ni Jehova Nyasaye nobed margi.\n","Chambu mabeyo mogik duto mukwongo kayo kaachiel gi chiwo magu duto makende biro bedo mag jodolo. Chiemo mokwong tedo mag chambgi nomi jodolo eka ginigwedh miechu.\n","Jodolo ok oyienegi chamo gimoro amora motho kende kata ma ondiek onego, bed ni en winyo kata le.\n"],["“ ‘Ka ipogo pinyni ni dhout Israel kaka girkeni, to nyaka uwal tenge lowo ma borne romo fut alufu piero adek gabiriyo gi mia abich, to lachne en fut alufu piero adek. Kama owal ni Jehova Nyasaye duto nobed maler.\n","Kuom lopno, ma borne gi lachne en fut mia abiriyo gi piero abich maromre noket tenge mondo gerie kama ler mar lemo, kendo nowe thuolo alwora ma hekaluno maromo fut piero abiriyo gabich.\n","To e kuom lopno, ema unupim kendo uket tenge kama borne romo fut alufu piero adek gabiriyo gi mia abich, to lachne romo fut alufu apar gabich. Iye kanyo ema kama ler mar lemo nobedie, ma en Kama Ler Moloyo.\n","Enobed migawo mar lowo mowal ni jodolo machiwo misango e kama ler mar lemo kendo ka gisudo machiegni ka gitiyo e nyim Jehova Nyasaye. Enobed kama utegi mag dak nitie ma en bende e kama ler mogerie kar lemo.\n","Jo-Lawi matiyo ei hekalu nomi kama borne romo fut alufu piero adek gabiriyo gi mia abich, to lachne romo fut alufu apar gabich kaka mwandugi, mondo gernigie ute ma gidakie.\n ","“ ‘Weuru lowo tenge ma lachne romo fut alufu abiriyo gi mia abich, to borne romo fut alufu piero adek gabiriyo gi mia abich ni dala maduongʼ, enobed mogoyo tongʼ gi lowo mowal ni Nyasayeno kendo nobed mar jo-Israel duto.\n ","“ ‘Wuod ruoth noyud lowo mogoyo tongʼ gi alwora mar gwengʼ maler kod kama ogerie dala maduongʼ. Yo podho chiengʼ lop wuod ruoth nochop nyaka e dho nam, to yo wuok chiengʼ lopno nogiki e tongʼ piny. Kuom mano borne koa yo wuok chiengʼ nyaka yo podho chiengʼ nobed maromre gi lowo mopogne dhoot ka dhoot mar Israel.\n","Lopni nobed mwandune e piny Israel. Kendo joma aketo ruoth ok nochak oti joga githuon, to ginimi jo-dhood Israel thuolo mar kawo piny kaka margi kaluwore gi ogandagi.\n ","“ ‘Ma e gima Jehova Nyasaye Manyalo Gik Moko Duto wacho: Usedhi mabor moromo, yaye yawuot ruodhi mag Israel! Weuru mahundu mau kendo weuru tiyo ji githuon, to timuru gik ma adier kendo makare. Weuru sando joga, Jehova Nyasaye Manyalo Gik Moko Duto osewacho.\n","Tiuru gi ratil makare gi gorogoro makare kod debe makare.\n","Debe achiel nyaka pongʼ gi gorogoro maromre kendo gorogoro aboro ema nyaka pongʼ debe achiel, ka debe to bedo gorogoro nyadi boro. Gorogoro ema nyaka bed gir pimo moyiedhi mipongʼogo gik moko.\n","Rapim mar shekel nyaka bed marom gi rapim 20 mag gera. Shekel piero ariyo koriw gi shekel piero ariyo gabich kendo oriwe shekel apar gabich romo mina achiel.\n ","“ ‘Ma e mich makende monego uchiw: Kuom debe achiel mar ngano unuchiw achiel ewi aboro mar gorogoro, to kuom debe achiel mar shairi unuchiw achiel ewi auchiel mar gorogoro.\n","Mor zeituni bende nyaka uket tenge achiel kuom mia achiel muyudo kuom olemo ma yiendu onyago. Nyaka upim morno gi rapim mar bath (bath apar romre gi homer achiel, kendo gi rapim miluongo ni kor).\n","Bende unukaw rombo achiel kugolo e kweth ka kweth mag rombe mia ariyo mogol e lege mag Israel kuonde ma lum ngʼichie mogik. Magi notigo kod mich mag cham, gi misango miwangʼo pep kod misango mar lalruok mondo olosne ji yor pwodhruok, Jehova Nyasaye Manyalo Gik Moko Duto osewacho.\n","Jopinyno duto nyaka ti kaachiel e chiwo makendeni mondo ruoth oyud kaka konyore e Israel.\n","Mano nobedi tij ruodh Israel mondo misengini miwangʼo pep, chiwo mag cham kod misango miolo piny, Sawo mar Dwe manyien kod mago mag Sabato e kinde mag sawo moyier duto mag jo-dhood Israel. En ema obiro chiwo misengini mag golo richo, gi chiwo mag cham gi misengini miwangʼo pep kod misengini mag lalruok mondo olosgo yor pwodhruok ni dhood Israel.\n ","“ ‘Ma e gima Jehova Nyasaye Manyalo Gik Moko Duto wacho: E dwe mokwongo chiengʼ mokwongo nyaka ukaw nyarwath maonge songa mondo upwodhgo kama ler mar lemo.\n","Jadolo nyaka kaw remo moko kuom misengini mag golo richo kendo oketi e sirni mag dhood hekalu, kendo e konde angʼwen mag gama mamalo mar kendo mar misango, kendo ewi sirni mar rangach midonjogo e laru maiye.\n","Unutim machalre kamano bende e odiechiengʼ mar abiriyo ne ngʼato angʼata motimo richo ka ok ochano, kata kuom kia, mondo upwodhgo hekalu.\n ","“ ‘Tarik apar gangʼwen mar dwe mokwongo, nyaka upar chiengʼ Pasaka, ma en nyasi makawo ndalo abiriyo, kendo e kindeno ruodh piny nyaka cham makati ma ok oketie thowi.\n","E odiechiengno, ruodh piny nyaka chiw rwath kaka misango mogologo richone owuon kod richo ji duto modak e pinye.\n","Odiechiengʼ kodiechiengʼ, kuom ndalo abiriyogo duto mag sawo, nyaka ochiw rwedhi abiriyo gi imbe abiriyo maonge songa, kaka misango miwangʼo pep ni Jehova Nyasaye, kaachiel gi nywok kaka misango mar golo richo.\n","Nyaka ochiw chiwo mar cham maromo kilo apar gachiel ne rwath ka rwath, kendo kilo apar gachiel ne im ka im, kaachiel gi mo maromo lita adek gi nus kuom kilo apar gachiel mar cham ka cham.\n ","“ ‘Kuom ndalo abiriyogo duto mag sawo, machakore e dwe mar abiriyo, chiengʼ tarik apar gabich, nyaka ochiw gik moko machalre, ma gin, misengini mag golo richo, misengini miwangʼo pep, kaachiel gi chiwo mag cham gi mo.\n"],["“ ‘Ma e gima Jehova Nyasaye Manyalo Gik Moko Duto wacho: Rangach mar laru maiye mochomo yo wuok chiengʼ nyaka sik kolor kuom ndalo auchiel mitiye, to chiengʼ Sabato kod chiengʼ Dwe Mowuok Manyien nyaka yawe.\n","Ruoth marito piny nyaka wuog e laru oko midhiyo e ot maduongʼ manie dhorangach ma yo wuok chiengʼ mi ochungʼ e bath sirni mag dhorangajno. E kindeno jodolo notimne misengini miwangʼo pep kod mag lalruok. Nyaka olam Nyasaye kochungʼ e bath siro mar rangach eka owuog odhi oko, to rangach nyaka sik koyaw nyaka piny imre.\n","Ndalo mag Sabato kod Dwe Mowuok Manyien, jopinyno nyaka lem e nyim Jehova Nyasaye gie dhorangach midonjogo.\n","Misango miwangʼo pep ma ruodh piny okelo ni Jehova Nyasaye chiengʼ Sabato nyaka bed nyirombe auchiel kod im achiel maonge songa kargi ariyogo.\n","Chiwo mar cham michiwo kaachiel gi im nyaka rom debe achiel, to chiwo mar cham michiwo kaachiel gi nyirombe to ngʼato nyalo chiwo kaka osengʼado e chunye, kaachiel gi kube achiel mar mo kuom debe ka debe.\n","E odiechiengʼ mar Dwe Mowuok Manyien, nyaka ochiw nyarwath gi nyirombe auchiel kod im, maonge songa kargi duto.\n","Nyaka ochiw chiwo mar cham debe achiel kaachiel gi rwath michiwego, kod debe achiel machielo gi im, to kuom nyarombo ka nyarombo onyalo kelo cham mangʼeny kaka en owuon ema ohero. Kuom debe ka debe mar cham, to onyalo kelo mo zeituni moromo lita angʼwen.\n","Ka ruodh piny donjo to nyaka odonji gie agola mar rangach, kendo kowuok to nyaka owuog koluwo kanyono.\n ","“ ‘Ka jopinyno obiro e nyim Jehova Nyasaye e kinde mag sewni moyier, ngʼato angʼata modonjo koluwo rangach man yo nyandwat mondo olem nyaka wuog koluwo rangach man yo milambo; to ngʼato angʼata modonjo gi rangach ma yo milambo nyaka wuogi gi rangach ma yo nyandwat. Ok oyiene ngʼato angʼata dok koluwo rangach mane odonjogo, to ngʼato ka ngʼato nyaka wuog oko koluwo rangach mangʼiyore gi mano mane odonjogo.\n","Ruodh pinyno nyaka tim kaka ji duto mamoko timo; nyaka odonji ka gidonjo kendo owuogi kagiwuok.\n ","“ ‘E sawo ka sawo kod nyasi ka nyasi moyiedhi, chiwo mar cham nyaka bed debe achiel gi rwath, debe achiel gi im, to kuom nyirombe, ngʼato nyalo chiwo kaka osengʼado e chunye, kaachiel gi kube achiel mar mo kuom debe ka debe.\n ","“ ‘Ka ruodh pinyno kelo chiwo mar hera ni Jehova Nyasaye, obed misango miwangʼo pep kata chiwo mar lalruok, to nyaka yawne rangach mochomo yo wuok chiengʼ. Enochiw misangone miwangʼo pepno kata chiwo mage mag lalruok mana kaka ojatimo chiengʼ Sabato. Eka enowuog odhi oko, kendo kosewuok odhi oko, to nolor rangach.\n ","“ ‘Pile ka pile nyaka uchiw ni Jehova Nyasaye nyaim ma hike achiel maonge songa kaka misango miwangʼo pep; nyaka uchiwe okinyi kokinyi.\n","Bende nyaka uchiw chiwo mag cham kaachiel kode okinyi kokinyi, maromo achiel ewi auchiel mar debe kod mo maromo achiel kuom adek mar okebe, mar dwalo mogo. Chik mar chiwo mar chamni ne Jehova Nyasaye en chik mochwere.\n","Kamano e kaka nyarombo gi chiwo mar cham kod mo ibiro chiwo okinyi kokinyi seche duto michiwoe misango miwangʼo pep.\n ","“ ‘Ma e gima Jehova Nyasaye Manyalo Gik Moko Duto wacho: Ka ruodh pinyno ogolo mich moro kuom girkeni mare momiyo achiel kuom yawuote, to michno nobed girkeni mar nyikwaye bende, kaka girkeni margi.\n","To ka dipo ni ochiwo mich kuom girkeni mare ne achiel kuom jotichne, to jatichneno nyalo rite nyaka chop higa mar weye thuolo; bangʼ mano michno nyaka dwoki ni ruodh pinyno. Girkeni mar ruodh pinyno en mar yawuote kende; en pokgi.\n","Ruodh pinyno ok oyiene kawo girkeni moro amora mar ji, komayogi mwandugi. Ruodhno nyaka pog yawuote maa mwandune owuon kaka girkeni mondo omi kik ngʼata moro amora opogi gi mwandune.’ ”\n ","Eka ngʼatno nokela kakalo koda kar donjo man e dir rangach midonjogo e ute maler mowal mochomo nyandwat, mane gin mag jodolo, kendo nonyisa kamoro mane nitie yo ka tungʼ mogik mare.\n","Nowachona niya, “Ka e kama jodolo biro chiwoe misango mar pwodhruok e ketho gi misango mar golo richo kendo ma gibiro tedoe chiwo mar cham, mondo ogengʼ-gi kik gibi e laru ma oko mi gimi ji dok mogak.”\n ","Bangʼe ne okela nyaka e laru ma oko kendo notelona kolworo koda kondene angʼwen, mi naneno ei kona ka kona laru machielo.\n","Ei konde angʼwen mag laru ma oko ne nitie laru ma oko mopondo, ma borgi noromo fut piero auchiel, to lachgi oromo fut piero angʼwen gabich. Laru ka laru mane ni e ii konde angʼwen-go ne romre.\n","Gie ii moro ka moro mar laru angʼwen-go ne nitie ndiri mar kidi, ma bwoye piny ne ogerie kuonde mikudhe mach e alwora duto.\n","Nowachona niya, “Magi e kuonde tedo ma joma tiyo e hekalu biro tedoe misengini mag ji.”\n"],["Ngʼatno nochako oduoga e rangach midonjogo e hekalu, kendo naneno pi kamol e bwo kama idonjogo ei hekalu kochomo yo wuok chiengʼ (nikech hekalu noger kochomo yo wuok chiengʼ). Pigno ne mol koridore mwalo kokadho yo milambo mar hekalu, ma bende ni yo milambo mar kendo mar misango.\n","Eka nogola oko kawuok gie rangach man yo nyandwat kendo notelona kawuok oko nyaka rangach ma oko mochomo yo wuok chiengʼ, kendo pi ne mol kawuok yo milambo.\n ","To ngʼatno nowuotho kochomo yo wuok chiengʼ kotingʼo gir pimo e lwete noketo kido mopimo kama borne oromo fut alufu achiel gi mia abich, bangʼe to notelona ka ayoro pi kama tutne ne chopo e ofunj tielo.\n","Nochako oketo kido machielo, mopimo kama borne oromo fut alufu achiel gi mia abich, kendo notelona ka ayoro pi kama tutne ne chopo ewi chonga. Nochako opimo kama machielo, ma borne romo fut alufu achiel gi mia abich kendo notelona ka ayoro pi kama tutne ne chopo e nungona.\n","Nochako oketo kido machielo mopimo kama borne oromo fut alufu achiel gi mia abich, to koro pigno nolokore aora mane ok anyal kadho nikech pigno nopongʼ kendo notut makoro ne anyalo mana goe abal. Koro en aora mane onge ngʼama nyalo kalo.\n","Nopenja niya, “Wuod dhano, bende ineno gini?”\n Eka notelona modwoka nyaka e bath aora.\n","Kane achopo kanyo, naneno yiende mathoth mokalo akwana e bath aora koni gi koni.\n","Nowachona niya, “Pigni mol kochomo gwengʼ man yo wuok chiengʼ kendo odhi piny kokadho Araba nyaka e Nam Makwar. Ka oolo pige, to pi man kanyo thiwore doko maliw.\n","Kamoro amora ma aorano molie to kit gik mangima duto biro dakie. Rech biro bedo mangʼeny nikech pigni mol kanyo kendo miyo pi motimo chumbi bedo maliw, omiyo kamoro amora ma aorano okale, gimoro amora biro dakie.\n","Joywa rech biro riedo e dho aora; chakre En Gedi nyaka En Eglaim, kuonde miyare gogo noyudre. Rech noyudre kanyo mopogore opogore, mana kaka rech mayudore e Nam Mediterania.\n","To kuonde motimo thidhna gi otodo, to ok nolokre mi dok maliw. Ginibed kuonde ma ji yude bala kod chumbi.\n","Kit yiende mayoreyore manyago olembe nodongi e bath aorano koni gi koni. Itgi ok noner, kendo olembgi ok norem mak oyudore. Gininyag olemo dwe ka dwe, nikech pi mawuok e kama ler mar lemo mol nyaka irgi. Olembegi nokonyruokgo kaka chiemo, to obokegi notigo kuom thieth.”\n ","Ma e gima Jehova Nyasaye Manyalo Gik Moko Duto wacho: “Ma e kaka onego pogi pinyni kaka girkeni ni ogendini apar gariyo mag Israel, ka joka Josef to yudo nyadiriyo.\n","Nyaka ipoge maromre moro ka moro kuomgi. Nikech ne asingora ka akwongʼora ni anachiwe ni kwereu, kendo pinyni nobed girkeni maru.\n  ","“Kama e kaka pinyno nopogi:\n  “Bathe mochomo yo nyandwat nokaw kochakore Nam maduongʼ mar Mediterania koluwo bath yo mar Hethlon kendo kokalo Lebo Hamath nyaka Zedad,\n","Berotha kod Sibraim (manie tongʼ mar Damaski kod Hamath), nyaka ochopi Hazer Hatikon, manie tongʼ mar Hauran.\n","Tongʼno noyarre kochakore e nam nyaka Hazar Enan, kogoyo tongʼ gi Damaski kod Hamath man yo nyandwat. Ma ema nobed tongʼ man yo nyandwat.\n ","Tongʼ mar pinyno gi yo wuok chiengʼ noring e kind Hauran gi Damaski, koluwo ariwa mar Jordan, e kind Gilead gi piny Israel, nyaka nam man yo wuok chiengʼ, kendo nochopi nyaka Tamar. Ma ema nobed tongʼ man yo wuok chiengʼ.\n ","Tongʼ mar pinyno gi yo milambo nochakre koa Tamar michopi nyaka pige mag Meriba Kadesh, kendo nolandre koa kanyo nyaka Wadi mar Piny Misri nyaka ochopi Nam maduongʼ mar Mediterania. Ma ema nobed tongʼ man yo milambo.\n ","Kiep piny gi yo podho chiengʼ nogiki e Nam Mediterania nyaka kama ngʼiyore gi Lebo Hamath. Ma ema nobed tongʼ man yo podho chiengʼ.\n  ","“Inipog pinyni ni ngʼato ka ngʼata kuomu kaluwore gi oganda ka oganda mar Israel.\n","Onego ichiwe kaka girkeni maru kendo ni jodak modak e dieru man-gi nyithindo. Nyaka ikawgi gin bende kaka nyithind Israel mahie. Gin bende nyaka chiwnegi girkeni kaachiel kodu kaka imiyo oganda jo-Israel mamoko.\n","Kamoro amora ma jadak moro odakie e dier oganda jo-Israel moro amora ema inipogne girkeni mare,” Jehova Nyasaye Manyalo Gik Moko Duto osewacho.\n"],["“Magi e ogandago, ka ochan moro ka moro gi nyinge:\n  “E tongʼ pinyno ma yo nyandwat, Dan noyud lowo kochakore e yo moa Hethlon nyaka Lebo Hamath; nyaka dala mar Hazar Enan motundo nyaka e piny manie kind Damaski kod Hamath. Lopgino nochakre yo wuok chiengʼ nyaka yo podho chiengʼ.\n ","Lop dhood Asher ema nogo tongʼ gi lop Dan kochakore yo wuok chiengʼ nyaka yo podho chiengʼ.\n ","Lop dhood Naftali ema nogo tongʼ gi lop Asher, kochakore yo wuok chiengʼ nyaka yo podho chiengʼ.\n ","Lop Manase ema nogo tongʼ gi lop Naftali, kochakore yo wuok chiengʼ nyaka yo podho chiengʼ.\n ","Lop Efraim ema nogo tongʼ gi lop Manase, kochakore yo wuok chiengʼ nyaka yo podho chiengʼ.\n ","Lop Reuben ema nogo tongʼ gi lop Efraim, kochakore yo wuok chiengʼ nyaka yo podho chiengʼ.\n ","Lop Juda ema nogo tongʼ gi lop Reuben, kochakore yo wuok chiengʼ nyaka yo podho chiengʼ.\n  ","“Lowo mogoyo tongʼ gi Juda chakre wuok chiengʼ nyaka podho chiengʼ ema nobed migawo mowinjore ichiw kaka mich makende. Lachne nobed kilomita apar gariyo gi nus, to borne koa yo wuok chiengʼ nyaka yo podho chiengʼ, nobed maromre gi mano mipogone dhoot ka dhoot. E dier lowono tir e kama nogerie kama ler mar lemo.\n ","“Pok makende mowinjore ichiw ni Jehova Nyasaye nobed kilomita apar gariyo gi nus kuom borne kendo nobed kilomita abich kuom lachne.\n","Ma ema nobed hekalu mopwodhi ni jodolo. Enobed kilomita apar gariyo gi nus kuom borne man yo nyandwat, lachne kilomita abich yo podho chiengʼ kendo lachne ma yo podho chiengʼ bende kilomita abich, bangʼe borne mochomo yo milambo nobed kilomita apar gariyo gi nus. E dier lowono tir e kama nogerie kama ler mar lemo mar Jehova Nyasaye.\n","Ma ema nobed lop jo-Zadok, ma gin jodolo maler mopwodhi, mane otiyona gadiera, kendo mane ok obaro oweyo yo kaka jo-Lawi mamoko notimo, kane jo-Israel obaro oweyo yo.\n","Enobed mich makende mimiyogi, kogol kuom bath lowo maler mopwodhi, ma en kama ler moloyo momigi, mokiewo gi lop jo-Lawi.\n ","“Bath lop jodologo ema nongʼadne jo-Lawi kaka pok margi; ma borne norom kilomita apar gariyo, to lachne nobed kilomita abich; lopno borne duto nobed kilomita apar gariyo gi nus, to lachne nobed kilomita abich.\n","Ok oyienigi kawo chudo moro kata wilo bath lopno kata matin. En e lowo maber mogik kendo ok nyal chiwe e lwedo mamoko, nikech oler kendo owale ni Jehova Nyasaye.\n ","“Kama odongʼ, ma lachne romo kilomita ariyo gi nus, to borne romo kilomita apar gariyo gi nus notigo tije mapile mag dala maduongʼ, kuom gero udi kendo kaka lek mar jamni. Dala maduongʼ nobed e diere tir,\n","kendo pim mare nochal kama: Bathe mochomo nyandwat, kilomita ariyo, bathe mochomo milambo, kilomita ariyo, bathe mochomo wuok chiengʼ, kilomita ariyo, kendo bathe mochomo podho chiengʼ, kilomita ariyo.\n","Kuonde mowe kaka lek mikwaye mag dala maduongʼ nobed fut mia angʼwen gi apar, bathe mochomo yo nyandwat, fut mia angʼwen gi apar, yo milambo, fut mia angʼwen gi apar, yo wuok chiengʼ kod fut mia angʼwen gi apar yo podho chiengʼ.\n","Gima odongʼ kuom lopno; motongʼ gi lowo maler mopwodhi, momakore kode nobed kilomita abich, bathe mochomo wuok chiengʼ kod kilomita abich, bathe mochomo yo podho chiengʼ. Gimoro amora machiek e dala maduongʼno ema nobed chiemb joma tiyo kanyo.\n","Jotich moa e dala maduongʼ ma pure noa e oganda mar Israel.\n","Bethe lopni nobed maromre, kilomita apar gariyo gi nus koni gi koni. Iniket tenge bathe koma ler mopwodhi kaka mich makende, kaachiel gi lowo mogerie dala maduongʼ.\n ","“Lowo modongʼ kolworo bath lowo maler mopwodhi koni gi koni kaachiel gi lowo mowe ni dala maduongʼ nobed mar ruoth. Lowo maler mopwodhi koa yo wuok chiengʼ nyaka podho chiengʼ nobedi kilomita apar gariyo gi nus maromre koni gi koni. Lope ariyogi duto borgi nobed maromre gi lope mopogne dhoot ka dhoot kendo ginibed mag ruoth. Lowo maler mopwodhi kaachiel gi kama ler mar lemo mar hekalu nobed e diergi tir.\n","Omiyo lop jo-Lawi gi lowo mogerie dala maduongʼ nobedie dier lowo mar ruoth. To lop ruoth nobed e kind tongʼ mar Juda kod kiep Benjamin.\n  ","“To pok mar dhoudi mamoko duto modongʼ nochal kama:\n  “Benjamin noyud lowo kochakore yo podho chiengʼ nyaka yo wuok chiengʼ.\n ","Lop dhood Simeon ema nogo tongʼ gi lop Benjamin kochakore yo wuok chiengʼ nyaka yo podho chiengʼ.\n ","Lop dhood Isakar ema nogo tongʼ gi lop Simeon kochakore yo wuok chiengʼ nyaka yo podho chiengʼ.\n ","Lop dhood Zebulun ema nogo tongʼ gi lop Isakar kochakore yo wuok chiengʼ nyaka yo podho chiengʼ.\n ","Lop dhood Gad ema nogo tongʼ gi Zebulun kochakore wuok chiengʼ nyaka podho chiengʼ.\n ","Yo milambo mar lowo mopogne Gad nochakore Tamar nyaka e sokni mag Meriba Kadesh, eka bangʼe nochom Wadi manie piny Misri nyaka e Nam maduongʼ mar Mediterania.\n  ","“Ma e lowo monego ipogi ni dhout Israel kaka girkeni margi, kendo lowo mopogne dhoot ka dhoot ema nobed margi.” Jehova Nyasaye Manyalo Gik Moko Duto osewacho.\n ","“Kuonde tony mag wuokie dala maduongʼ e magi:\n  “Kochakore yo nyandwat, ma borne romo kilomita ariyo,\n","dhorangeye mag dala maduongʼ nochak nying moluwore gi nying dhout Israel. Dhorangeye adek man yo nyandwat noluong ni rangaj Reuben, rangaj Juda kod rangaj Lawi.\n ","Yo wuok chiengʼ, ma en kilomita ariyo, rangeye adek nobedie, ma gin: rangaj Josef, rangaj Benjamin gi rangaj Dan.\n ","Yo milambo, ma pimne romo kilomita ariyo, rangeye adek nobedie, ma gin: rangaj Simeon, rangaj Isakar gi rangaj Zebulun.\n ","Yo podho chiengʼ ma en kilomita ariyo, rangeye adek nobedie, ma gin: rangaj Gad, rangaj Asher, gi rangaj Naftali.\n  ","“Bor mar dala maduongʼno duto nobed kilomita ochiko.\n  “Kendo chakre ndalono nying dala maduongʼno noluong ni:\n Jehova Nyasaye nika.”\n"]],"Daniel":[["E higa mar adek mar loch Jehoyakim, ruodh Juda, Nebukadneza ruodh Babulon nobiro Jerusalem molwore gi jolweny mondo okawe.\n","Bangʼe Jehova Nyasaye nochiwo Jehoyakim ruodh Juda e lwete, kaachiel gi gik moko mitiyogo e hekalu mar Nyasaye. Notingʼo gigi motero nyaka e hekalu mar nyasache, man Babulon, kendo noketogi ei od kano mwandu mar nyasache.\n ","Eka ruoth nogolo chik ni Ashpenaz, ma jatelo maduongʼ mar jotij od ngʼado bura mondo okelne jo-Israel moko mogen mane oa e anywola joka ruoth,\n","ma gin yawuowi matindo man-gi chia maonge songa, molony e migepe duto mag rieko, mosomo malach, ma wach donjonegi piyo kendo mowinjore gi tiyo e od ruoth. Ne onego opuonjgi dho jo-Babulon kaachiel gi weche mamoko mag jo-Babulon.\n","Ruoth noketonigi chiemo mar odiechiengʼ kodiechiengʼ moromogi kod kongʼo moa e mesane. Ne onego otieggi kuom higni adek bangʼe gichak tiyo ka ruoth.\n ","Kuom joma noa e dhood Juda ne gin: Daniel, Hanania, Mishael gi Azaria.\n","Jatelo maduongʼ nomiyogi nying manyien machal kama: Daniel nochako ni Belteshazar; Hanania nochako ni Shadrak; Mishael nochako ni Meshak; to Azaria nochako ni Abednego.\n ","Daniel to nongʼado e chunye ni ok nobed mogak kuom chamo chiemo kendo madho divai moa e od ruoth, omiyo nokwayo jatelo maduongʼ thuolo mondo oweye kik ocham chiemo mogakgo.\n","Nyasaye nosemiyo jatelo maduongʼ obedo mangʼwon gi Daniel,\n","to kata kamano jatelono nowachone Daniel niya, “Aluoro ruodha nikech en ema ogolo chik ni mondo uchiem kendo umethi. Angʼo dimi inenri matin moloyo mbesini mamoko? Ka ok atimoni kamano, to onyalo nega.”\n ","Eka Daniel nowachone jarit mane jatelo maduongʼ oketo mondo orit Daniel, Hanania, Mishael gi Azaria niya,\n","“Kiyie to tem ane jotichni kuom ndalo apar; ka ok imiyowa gimoro amora makmana alot gi pi modho.\n","Bangʼ mano to ipimwa gi yawuowi mamoko machamo chiemo moa e od ruoth mondo ineane ka bende nitie pogruok, eka itim ne jotichni kaluwore gi gima ineno.”\n","Omiyo ne oyie gi wachno mi otemogi kuom ndalo apar.\n ","Bangʼ ndalo apargo ndendgi ne ber moloyo mar yawuowi mane chamo chiemo moa e od ruoth.\n","Kuom mano, jaritono ne ok omiyogi chiemb od ruoth kod divai, to ne omiyogi mana alot kende.\n ","Nyasaye nomiyo yawuowi angʼwen-go, ngʼeyo gi lony mar winjo tiend kit ndiko duto gi puonjruok. Kendo Daniel ne nigi rieko matut mar loko tiend fweny ka fweny kod lek ka lek.\n ","Kane ochopo kinde mane onego ter yawuowigo ir ruoth, jatelo maduongʼ nokelogi e nyim Nebukadneza.\n","Ruoth nowuoyo kodgi, kendo ne ok oyudo ngʼama ne nyalo romo gi Daniel, Hanania, Mishael kod Azaria, omiyo yawuowi angʼwen-go nochako tiyo ne ruoth.\n","E kit rieko duto gi lony kuom winjo tiend weche matek mane ruoth otemogie gi penjo, noyudo ka giriek moloyo ajuoke gi jokor wach duto mane ni e pinyruodhe duto nyadipar.\n ","Kendo Daniel nodhi nyime katiyo kanyo nyaka higa mokwongo mar loch mar ruoth miluongo ni Sairas.\n"],["E higa mar ariyo mar loch Nebukadneza, noleko lek mayoreyore, kendo lekgo nochando chunye ma omone nindo.\n","Omiyo ruoth nogolo chik mondo okelne ajuoke, jokor wach, jo-nyakalondo kod jorieko ma jo-Kaldea mondo onyise gima noleko. Kane gidonjo mi gichungʼ e nyim ruoth,\n","nowachonegi niya, “Aseleko lek moro mosechanda ahinya kendo adwaro mondo angʼe tiende.”\n ","Eka jokor wach nodwoko ruoth gi dho jo-Aram niya, “Mad idag amingʼa, yaye ruoth nyis jotichni lek ma iseleko eka wabiro nyisi tiende.”\n ","Ruoth nodwoko jokor wach niya, “Ma e gima asengʼado e pacha ma ok anyal loko kama: Ka ok unyisa gima ne aleko, kendo ka ok unyisa tiende, to ibiro kidhu matindo tindo, kendo uteu biro lokore pidhe mag owuoyo.\n","To ka unyisa gima ne aleko kendo unyisa tiende, to ubiro yudo mich gi osimbo kod duongʼ malich. Omiyo nyisauru leknano kendo nyisauru tiende.”\n ","To negichako gidwoke kendo niya, “Ruoth mondo onyis jotichne lek moseleko, eka wabiro nyise tiende.”\n ","Eka ruoth nodwoko niya, “Angʼeyo ratiro ni utemo mana ketho seche, nikech ungʼeyo ni gima asengʼado e chunya ma ok anyal loko ema:\n","Ka ok unyisa lek maseleko, to chandruok achiel kende ema ochomou. Usewinjoru e kindu mondo unyisa gik manyalo wita kod gik maricho, kuparo ni mano biro miyo alok pacha. Kuom mano, nyisauru leknano, eka abiro ngʼeyo ni unyalo lokona tiende.”\n ","Jokor wach nodwoko ruoth niya, “Onge dhano moro amora e piny manyalo timo gima ruoth penjoni! Bende onge ruoth moro amora, bed ni oduongʼ kendo en gi nyalo machal nadi, mosepenjo ajwoga, ja-nyakalondo kata jakor wach moro amora gima chalo kamano.\n","Gima ruoth penjono tek ma ok nyalre. Onge ngʼama nyalo lero tiende ni ruoth, makmana nyiseche, to gin ok gidag gi ji.”\n ","Ma nomiyo mirima omako ruoth kendo nodoko mager, mi nogolo chik mana gisano mondo oneg joma riek duto manie piny Babulon.\n","Omiyo chik nowuok mondo onegi joma riek duto, kendo noor ji mondo omany Daniel gi osiepene, mondo gin bende oneg-gi.\n ","Ka Ariok, jatend askeche morito ruoth nosewuok oko mondo oneg joma riek mag Babulon, Daniel nowuoyo kode gi rieko kod paro matut.\n","Nopenjo jatelo mane oa ka ruothno niya, “Angʼo momiyo ruoth nogolo chik mager kamano?” Eka Ariok nonyiso Daniel gima omiyo nogol chik ma kamano.\n","Ka Daniel nowinjo tiend gima ne timore, nodhi nyaka e nyim ruoth mokwaye mondo omede thuolo, eka obed gi nyalo mar lokone tiend lekne.\n ","Eka Daniel nodok e ode kendo nonyiso osiepene ma Hanania, Mishael kod Azaria wachno.\n","Nojiwogi mondo gikwa Nyasach polo mondo okechgi kuom midhieroni, mondo en, kaachiel gi osiepene, gi joma riek mamoko man Babulon kik neg-gi.\n","Otienono nonyis Daniel tiend midhierono e lek. Eka Daniel nopako Nyasach polo,\n","kowacho niya:\n Nying Nyasaye mondo opaki mochwere manyaka chiengʼ;\n nikech rieko kod teko gin mage.\n ","En ema ochano ndalo mag chwiri kod opon;\n bende en ema oketo ruodhi e loch kendo ogologi.\n Ochiwo rieko ne joma riek\n kod ngʼeyo ne joma nigi winjo.\n ","Ofwenyo gik matut kendo mopondo;\n ongʼeyo gima opondo e mudho, kendo ler odak kode.\n ","Agoyoni erokamano, kendo apaki, yaye Nyasach kwerena:\n Isemiya rieko gi teko,\n isemiyo angʼeyo gima ne wakwayi,\n isemiyo wangʼeyo tiend lek mar ruoth.\n ","Eka Daniel nodhi ir Ariok, ngʼat mane ruoth oketo mondo oneg joma riek man Babulon, kendo nowachone niya, “Kik itiek joma riek man Babulon. Tera ir ruoth mondo alokne tiend lekneno.”\n ","Ariok notero Daniel ir ruoth sano, kendo nowacho niya, “Aseyudo ngʼat moro moa e dhood Juda, manie twech e pinywa, manyalo nyiso ruoth tiend lekneno.”\n ","Ruoth nopenjo Daniel (ma bende ne iluongo ni Belteshazar) niya, “Bende inyalo nyisa tiend gima ne aneno e lekna?”\n ","Daniel nodwoko niya, “Onge ngʼama riek moro amora, kata jakor wach kata ajwoga kata ja-nyakalondo manyalo nyiso ruoth tiend midhiero mosepenjoni,\n","makmana nitie Nyasaye moro e polo mafwenyo tiend midhierni. Osenyiso ruoth Nebukadneza gik mabiro timore ndalo mabiro. Lekni kod fweny duto mane obiro e pachi kane inindo e kitandani e magi:\n ","“Kane oyudo inindo kanyo, yaye ruoth, pachi nolokore momako gik mabiro timore, kendo Jal mafwenyo tiend midhierni nonyisi gik mabiro timore.\n","To an ok oseelna tiend midhieroni nikech ariek moloyo ji mamoko mangima, to oseelnago mondo in, yaye ruoth, ingʼe tiende, kendo mondo ingʼe gima nobiro e pachi.\n ","“Kane ingʼicho, yaye ruoth, to ne ineno e nyimi kido moro maduongʼ marieny kendo malich kineno.\n","Kido mochweno ne olos gi dhahabu lilo, to kore gi bedene nolos gi fedha. Bund iye gi embene to nolos gi nyinyo,\n","ogwendene nolos gi chuma, to tiendene nolos gi chuma mokikore gi lowo mowangʼ.\n","Kane oyudo irange, lwanda moro ne omuki, to ok gi lwet dhano. Lwandano notuomo kido mochweno gi yo ka tiendene mane olos gi chuma gi lowo, mi otoyogi matindo tindo.\n","Eka chuma gi lowo, gi nyinyo, gi fedha gi dhahabu notore mongʼinjore matindo tindo, kendo negilokore machal gi mihudhi molwar kar dino cham e ndalo oro. Yamo nobiro moywerogi oko duto, maonge kata buru matin mane odongʼ. To Lwanda mane otuomo kido mochweno nolokore got marangʼongo kendo nopongʼo piny duto.\n ","“Mano e lekno, kendo koro wabiro loke ne ruoth.\n","Yaye ruoth, in e ruoth mar ruodhi. Nyasach polo asemiyi loch gi teko gi nyalo kod duongʼ;\n","oseketo ji duto modak e piny ngima e lweti, kaachiel gi le mag bungu kod winy mafuyo e kor polo. Kendo kamoro amora ma gidakie, oseketi jatelo mag-gi duto. Omiyo koro in e wich mar kido mane ilekono.\n ","“Bangʼ lochni, pinyruoth moro machielo nobi, ma lochne ok nobed maduongʼ ka mari. Bangʼ mano pinyruoth molos gi nyinyo nobed gi loch ewi piny duto.\n","Mogik, pinyruoth mar angʼwen matek ka chuma nobi, nikech chuma toyo kendo rego gimoro amora, to kaka chuma toyo gik moko matindo tindo, e kaka en bende obiro rego kendo toyo pinyruodhi mamoko duto.\n","Mana kaka ne ineno ka tiend kidono gi lith tiendene olos gi chuma mokikore gi lowo mowangʼ mano e kaka nobed pinyruoth mopogore kende; to kata kamano, enobed gi teko moko mag chuma e iye, mana kaka ne ineno chuma mokikore gi lowo mowangʼ.\n","Mana kaka lith tiendene nolos gi chuma mokikore gi lowo mowangʼ, e kaka pinyruodhni bende biro bedo matek kuonde moko, to kuonde moko nobed maonge teko.\n","Mana kaka ne ineno ka oriw chuma gi lowo mowangʼ, e kaka jo-pinyruodhno nobed joma oriw, to ok ginisik ka giriwore, nikech chuma moriw gi lowo ok nyal siko koriwore.\n ","“E kinde mag ruodhigo, Nyasach polo nochung pinyruoth moro ma ok nokethi nyaka chiengʼ, kendo ma ok nowene oganda machielo. Enoreg pinjeruodhigo duto nyaka okelgi e gikogi, to en owuon to nosik nyaka chiengʼ.”\n","Ma e tiend fweny mar lwanda mane omuki e got moro, to ok gi lwet dhano ma en lwanda mane otoyo chuma gi nyinyo gi lowo, gi fedha gi dhahabu matindo tindo.\n Nyasaye maduongʼ osenyiso ruoth gima biro timore e ndalo mabiro. Lekni en adier, kendo lok molokego bende en adier chuth.\n ","Eka ruoth Nebukadneza nopodho piny auma e nyim Daniel mi nomiye duongʼ kendo nogolo chik mondo otimne misango kendo oket ubani e nyime.\n","Ruoth nowachone Daniel niya, “Adier, Nyasachi en Nyasach nyiseche, kendo en Ruoth mar ruodhi, kendo en Jal maelo tiend midhierni, nikech ne in gi nyalo mar elona tiend midhieroni.”\n ","Eka ruoth noketo Daniel e telo mamalo kendo nomiye mich mathoth. Nokete jatelo e piny Babulon duto, kendo nomiye teko ewi joma riek duto man Babulon.\n","To bende, kaka Daniel nokwaye, ruoth noyiero Shadrak, Meshak gi Abednego kaka jotend gwenge mag Babulon, to Daniel owuon to nodongʼ mana katiyo e dala ruoth.\n"],["Ruoth Nebukadneza noloso kido moro mar dhahabu ma borne noromo fut piero aboro gaboro gi nus, to lachne ne en fut apar, kendo nochunge e paw Dura e piny Babulon.\n","Eka ruoth nogolo chik mondo ochokne jorit pinje gi jochik jotich, gi jotelo, gi jongʼad rieko, gi jokeno, gi jongʼad bura, gi joyal buche kod jotelo duto mag gwenge, mondo gibi e nyasi mar pwodho kido mane osechungono.\n","Kuom mano jorit pinje, jochik jotich, ruodhi, jongʼad rieko, jokeno, jongʼad bura, joyal buche kod jotelo mamoko duto mag gwenge nochokore kaachiel mondo gigwedh kido ma ruoth Nebukadneza nosechungo, kendo negichungʼ e nyime.\n ","Eka jaote nokok matek niya, “Ma e gima ochiku mondo utim, yaye ogendini, gi pinje kod ji moa e dhoudi mopogore opogore.\n","Ka uwinjo ywak mar tungʼ, asili, nyagweru, nyatiti, orutu kod kit thumbe mayoreyore, to nyaka upodhi piny auma kendo ulam kido mar dhahabu ma ruoth Nebukadneza osechungoni.\n","Ngʼato angʼata ma ok opodho piny auma mondo olam kidono to ibiro dir e mach makakni.”\n ","Kuom mano e sa mane giwinjoe ywak mar tungʼ, asili, nyagweru, nyatiti, orutu kod kit thumbe mayoreyore, ogendini duto, pinje kod ji duto moa e dhoudi mopogore opogore ne olamo kido mar dhahabu ma ruoth Nebukadneza nochungo.\n ","E ndalogo jorieko ma jo-Kaldea moko nosudo nyime kendo negikwedo jo-Yahudi.\n","Negiwachone ruoth Nebukadneza niya, “Yaye ruoth, dag nyaka chiengʼ!\n","Isegolo chik, yaye ruoth, ni ngʼato ka ngʼato mowinjo ywak mar tungʼ, asili, nyagweru, nyatiti, orutu kod kit thumbe mayoreyore to nyaka podhi piny auma kendo lam kido mar dhahabu,\n","kendo ni ngʼato angʼata ma ok opodho piny auma mondo olam kidono to ibiro dir e mach makakni.\n","To nitie jo-Yahudi moko ma iseketo jorit e migepe mopogore opogore e piny Babulon ma gin Shadrak, Meshak kod Abednego, motamore timo gima iwacho, yaye ruoth. Gin ok giti ne nyisechegi, to bende ok gilam kido mar dhahabu misechungo.”\n ","Mirima mager nomako Nebukadneza mi nogolo chik mondo okel Shadrak, Meshak kod Abednego e nyime. Omiyo nokel jogi e nyim ruoth,\n","kendo Nebukadneza nowachonegi niya, “Bende en adier, Shadrak, Meshak kod Abednego, ni ok uti ne nyisechena kendo ok ulam kido mar dhahabu masechungo?\n","Ka uwinjo ywak mar tungʼ, asili, nyagweru, nyatiti, orutu kod kit thumbe mayoreyore, mi upodho piny auma kendo ulamo kido maseloso, to mano ber. To ka ok upodho piny auma mi ulame, to ibiro diru e mach makakni. Koso uparo ni nitie nyasaye moro manyalo resou e lweta?”\n ","Shadrak, Meshak kod Abednego nodwoko ruoth niya, “Yaye Nebukadneza, onge tiende mondo wapwore e nyimi kuom wachni.\n","Ka dipo odirwa ei mach makakni, to Nyasaye mwatiyone nigi teko mar resowa, kendo obiro resowa kogolowa e lweti, yaye ruoth.\n","To kata ka dipo ni ok otimo kamano, to wadwaro ni mondo ingʼe, yaye ruoth, ni ok wabi tiyone nyisecheni kata lamo kido mar dhahabu misechungo.”\n ","Kuom mano, mirima mager nomako Nebukadneza gi Shadrak, Meshak kod Abednego kendo chunye nokethore kodgi. Nogolo chik mondo ochwak mach maliet moloyo lietne mapile nyadibiriyo,\n","kendo nochiko moko kuom askechege maroteke mane ni e oganda mar jolweny mage mondo gitwe Shadrak, Meshak kod Abednego kendo gidirgi ei mach makakni.\n","Omiyo jogi notwe, ka girwako kandho mag-gi, sirwechegi, kilemba mag-gi kod lewni mamoko, mi nodirgi ei mach makakni.\n","Ruoth nogolo chik mondo odir jogi e mach mapiyo, kendo liet mar mach kende ema ne onego jolweny mane otero Shadrak, Meshak kod Abednego,\n","kendo ji adekgo notwe motegno kanyakla modirgi ei mach makakni.\n ","Eka ruoth Nebukadneza nochungʼ malo ka dhoge omoko kendo nopenjo jongʼad rieko mage niya, “Donge ji adek ema ne watweyo mi wadiro e mach?”\n Negidwoke niya, “En kamano, yaye ruodh.”\n ","To nodwoko niya, “Neuru! Aneno ji angʼwen kawuotho koni gi koni e mach, ka gin thuolo kendo onge gima ohinyogi, kendo ngʼat mar angʼwen chalo gi wuod nyiseche.”\n ","Eka Nebukadneza nosudo machiegni gi mach makaknino kendo nokok matek niya, “Shadrak, Meshak kod Abednego, ma jotich Nyasaye Mamalo Mogik, wuoguru oko! Biuru ka!”\n Omiyo Shadrak, Meshak kod Abednego nowuok e mach kabiro ire,\n","kendo jorit pinje, jochik tich, jotelo, kod jongʼad rieko mag ruoth nosudo butgi machiegni molworogi. Negineno ka mach ne ok owangʼogi, onge yie wigi kata achiel mane mach oreyo, kandho mag-gi bende ne ok orewore, to bende ne ok gidungʼ kata mana iro.\n ","Eka Nebukadneza nowacho niya, “Opak Nyasach Shadrak, Meshak kod Abednego nikech en ema oseoro malaikane mi oreso jotichne! Negigeno kuome mi gidagi luwo chikna kendo ne giyie wito ngimagi kar tiyona kata lamo nyasaye moro machielo ma ok Nyasachgi giwegi.\n","Kuom mano, agolo chik ni ogendini duto gi ji moa e dhoudi mopogore opogore ma dipo ni owacho gimoro marach kuom Nyasach Shadrak, Meshak kod Abednego mondo negi kendo utegi mondo omuki mi lokre pidhe, nikech onge nyasaye moro machielo manyalo reso ji e yo machal kama.”\n ","Eka ruoth nochoro Shadrak, Meshak kod Abednego e telo mamalo e piny Babulon.\n"],["Ruoth Nebukadneza,\n Nolando ni ji duto gi ogendini kod ji moa e dhoudi mopogore opogore modak e piny ngima niya:\n Mad udag e ngima maber kod kwe.\n ","En morna mondo anyisu kuom honni gi ranyisi miwuoro ma Nyasaye Mamalo Mogik osetimona.\n","Mano kaka ranyisi mage dongo,\n ","An Nebukadneza, noyudo ka an e dalana mar loch ka adhi maber kendo achano mwanduna.\n","Kane oyudo anindo e kitandana, ne aleko lek mane obwoga, omiyo ne abedo gi luoro ahinya.\n","Kuom mano nagolo chik mondo okel jomariek duto mag Babulon e nyima mondo olokna tiend lekno.\n","Omiyo ajuoke, gi jokor wach, gi jorieko ma jo-Kaldea, gi jo-nyakalondo duto nobiro, mine anyisogi lekno, to ne ok ginyal lokona tiende.\n","Mogik, Daniel nobiro e nyima kendo ne anyise leknano. (Daniel iluongo gi nying nyasacha ni Belteshazar, kendo chuny mar nyiseche maler ni kuome.)\n ","Ne awachone niya, “Belteshazar ajwoga moloyo ajuoke duto, angʼeyo ni chuny mar nyiseche maler ni kuomi, kendo onge midhiero moro amora matek manyalo tami. Lekna ema, loknago.\n","Lek mane aneno kane anindo e kitandana ema: Ne aneno e nyima yien moro mochungʼ e chuny piny kendo yien-no ne bor ahinya.\n","Yien-no nodongo maduongʼ kendo motegno, kendo wiye nochopo nyaka e polo, to bende ne inyalo nene e tungʼ piny koni gi koni.\n","It yien-no ne beyo, bende olembene ne ogundho, kendo gik moko duto ne yudo chiembgi kuome. Tipone ema ne le mag bungu duto oloso kuonde dak mag-gi, kendo winy mafuyo e kor polo nodak e bedene. Gik mangima duto ne yudo chiembgi kuome.\n ","“Kane pod aparo lek mane aleko, to ne jaote mar Nyasaye obiro ka olor oa e polo.\n","Nokok gi dwol maduongʼ ni, ‘Tongʼ yien-no oko kendo lwer bedene kod obokene kendo iwit olembene mabor. Le duto modak e tipone kod winy mogedo e bedene mondo oringi.\n","Osiki mare gi tiendene to we kodongʼ ei lowo, kitweye gi nyinyo kod mula, e dier lum madongo e bungu.\n “ ‘Weye mondo thoo omiye ngʼich, kendo odag kaachiel gi le e dier yiende mag piny.\n","Pache mondo olokre mi pogre gi pach dhano, to mondo omiye paro mar kit le moro, kuom higni abiriyo.\n ","“ ‘Malaike ma jorit ema ongʼado kalando wachni ni nyaka otimre, mondo joma ngima ongʼe ni Nyasaye Mamalo Mogik nigi teko ewi pinjeruodhi, kendo en ema ochiwogi ni ngʼato angʼata mohero, kendo onyalo keto dhano adhana mondo otel ni ji.’\n ","“Ma e lek maseleko, an ruoth Nebukadneza awuon. Koro, Belteshazar, nyisa tiende, nikech onge ngʼato kata achiel e dier joma riek duto manie pinyruodha manyalo lokona tiende. To in inyalo, nikech chuny mar nyiseche maler ni kuomi.”\n ","Eka Daniel ma bende nochaki ni Belteshazar wachni nobwogo molingʼ kendo luoro nomake. Omiyo ruoth nowacho ni Belteshazar niya, “Kik kibaji goyi nikech lekno kata nikech gima tiende nyiso.”\n Belteshazar nodwoko niya, “Ruodha, ka dine bed ni lekni ne ni kuom wasiki kendo tiende ne ni kuom joma kedo kodi, to dine ber!\n","Yaye ruodha, yien mane ineno, mane odongo maduongʼ kendo motegno ma wiye ochopo e polo kendo nenore e piny ngima,\n","kendo ma ite beyo, manyago olemo mangʼeny, mamiyo gik moko duto chiemo, machiwo kar dak ne le mag bungu kendo ma winy mafuyo e kor polo e in.\n","Ruoth isebedo maduongʼ kendo maratego; humbi osemedore mochopo e kor polo, kendo lochni ochweyo nyaka aa tungʼ piny koni gi koni.\n ","“Yaye ruoth, ne ineno malaika ma jarit koa e polo, kawacho ni, ‘Tongʼ yien-no oko kendo ilwer bedene, to osiki odongʼ ei lowo, kitweyo gi nyinyo kod mula, e dier lum madongo e bungu. We mondo thoo omiye ngʼich kendo odag gi le adier yiende mag piny kuom higni abiriyo.’\n ","“Yaye ruoth ma ruodha koro adwaro lokoni tiend leknino bende lekno nyiso bura ma Jal Man Malo Mogik osengʼadoni.\n","Ibiro riembi e dier ji kendo ibiro dak gi le mager; ibiro chamo lum kaka dhiangʼ, kendo thoo biro miyi ngʼich. Ma notimreni kuom higni abiriyo manyaka ingʼe ni Jal Man Malo Mogik nigi teko ewi pinjeruodhi duto, kendo ochiwogi ne ngʼato angʼata ma chunye ohero.\n","Chik mane ogol mondo owe osiki mar yien gi tiendene nyiso ni pinyruodhi ibiro duogni chiengʼ ma iniyie ni polo ema nigi loch.\n","Emomiyo, yie iti gi rieko ma angʼadoni, yaye ruoth: Lokri iwe richoni itim gima kare, kendo we timbeni maricho ibed mangʼwon ne joma ithiro. Kitimo kamano, to dipo ka omedni ndalo mag ngima maber.”\n ","Gigi duto notimore ne ruoth Nebukadneza.\n","Bangʼ dweche apar gariyo, kane ruoth wuotho ewi ode mamalo e piny Babulon,\n","nowacho niya, “Ma donge e Babulon maduongʼ masegero gi tekra kod nyalona kaka kar dakna mondo onyis duongʼ mar lochna?”\n ","Kane pok ruoth otieko wuoyo, dwol noa e polo kawacho niya, “Yaye ruoth Nebukadneza gima biro timoreni en ni pinyruodhi osemayi.\n","Ibiro riembi ia kuom ji kendo ibiro dak gi le mager; kichamo lum gi dhogi ka dhiangʼ kuom higni abiriyo kendo iningʼe ni Jal Man Malo Mogik nigi teko ewi pinjeruodhi duto kendo ochiwogi ni ngʼato angʼata mohero.”\n ","To mana gie sechego gik mane owachi kuom Nebukadneza notimore. Noriembe oa kuom ji kendo nochamo lum gi dhoge ka dhiangʼ. Tho noloko dende mangʼich mi yie wiye nodongo ka yie ongo kendo kokene nodongo maboyo machal gi kok winyo.\n  ","Bangʼ ka higni abiriyogo noserumo, an Nebukadneza nangʼiyo polo, kendo pacha noduogo kare. Eka napako Jal Man Malo Mogik, mangima manyaka chiengʼ kamiye luor kod duongʼ kendo napake.\n","Ogendini duto manie piny\n ","E sa ma pacha noduogeno, duongʼna gi lichna bende noduogna mondo pinyruodha ochak obed gi duongʼ. Jongʼadna rieko kod jodonga nomanya, kendo nochak oketa e lochna mi nabedo gi duongʼ moloyo kaka nachalo chon.\n","Koro an Nebukadneza, apako, adendo kendo amiyo Ruodh Polo duongʼ, nikech gik moko duto motimo nikare kendo yorene duto oriere tir. To joma wuotho ka sungore to odwoko piny.\n"],["Ruoth Belshazar noloso nyasi maduongʼ ne jodonge alufu achiel kendo nomadho kodgi divai.\n","Kane Belshazar madho divai, nogolo chik mondo okel e nyime tewni mag dhahabu kod mag fedha ma Nebukadneza kwargi nogolo e hekalu mane nitie Jerusalem, mondo ruoth kaachiel gi jodonge gi monde kod jotichne ma nyiri mane oloko monde omethgo.\n","Omiyo negikelo tewni mag dhahabu mane ogol e hekalu mar Nyasaye mane ni Jerusalem, kendo ruoth kaachiel gi jodonge gi monde kod jotichne ma nyiri mane oloko monde nometho gi tewnigo.\n","E seche mane gimadho divai, negipako nyiseche mag dhahabu gi fedha gi mula gi nyinyo gi bao kod kidi.\n ","Lwet dhano nothinyore mondiko e kor ot apoya nono, but kama ichunge taya ei od ruoth. Ruoth noneno lwedono kandiko.\n","Lela wangʼ ruoth nojowore, kendo nobwok matek, mi chongene notuomore, kendo fuond embene nonyosore.\n ","Ruoth nogolo chik mondo okelne jokor wach, joma riek ma jo-Kaldea kod jo-nyakalondo kendo nowachone jomariek ma Babulon niya, “Ngʼato angʼata mosomo ndikoni kendo onyisa tiende, to ibiro rwakne law maralik kendo ibiro ketne thiwni mar dhahabu e ngʼute, bende ibiro kete jalupna mar adek kuom duongʼ e pinyruoth.”\n ","Eka jomariek duto mag ruoth nodonjo e ot, to ne ok ginyal somo ndikono kata nyiso ruoth tiende.\n","Kuom mano Ruoth Belshazar nomedo bedo maluor, kendo lela wangʼe nomedo jowore, kendo jodonge nodhier nono.\n ","Ka jaod ruoth nowinjo dwond ruoth gi jodonge, nobiro ei ot kama ne nyasi timore. Nowacho niya, “Yaye ruoth, dag amingʼa! Chunyi kik chandre! Lela wangʼi owe jowore!\n","Nitie ngʼat moro e pinyruodhi ka ma chuny mar nyiseche maler ni kuome. E kinde mag loch wuonu, noyud ni en gi paro matut, gi ngʼeyo kod rieko machalo gi mago mag nyiseche. Ruoth Nebukadneza ma wuonu, nokete jatelo maduongʼ mar ajuoke, jokor wach, joma riek mag jo-Kaldea kod jo-nyakalondo.”\n","Ngʼat ma nyinge Daniel ni, ma ruoth ne luongo ni Belteshazar, noyud ni nigi rieko, ngʼeyo kod winjo, kaachiel gi nyalo mar loko lekgi, nyiso tiend weche ma tiendgi tek kendo konyo e weche matek machando ji. Luong Daniel, kendo obiro huloni tiend ndikono.\n ","Omiyo nokel Daniel e nyim ruoth, kendo ruoth nopenje niya, In e Daniel ma achiel kuom joma otwe mane wuora ma ruoth okelo koa e piny Juda?\n","Asewinjo ni chuny mar nyiseche maler ni kuomi, kendo ni in gi rieko matut, ngʼeyo kod rieko mokalo apima.\n","Ne osekel joma riek gi jokor wach e nyima mondo gisom ndikoni kendo ginyisa tiende, to ne ok ginyal nyisa tiende.\n","To asewinjo ni in inyalo loko tiend weche mopondo ka ikonyo e weche matek machando ji. Kinyalo somo ndikoni mi inyisa tiende to ibiro rwakni law maralik kendo ibiro ketni thiwni mar dhahabu e ngʼuti, kendo ibiro keti jalupna mar adek kuom duongʼ e pinyruoth.\n ","Eka Daniel nodwoko ruoth niya, “Inyalo bedo abeda gi michnigo mondo ikonyrigo iwuon, kendo poknigo bende inyalo anyala miyo ngʼat machielo. Kata kamano, abiro somo ne ruoth ndikoni kendo abiro nyise tiende.\n ","“Ruoth, ma en Nyasaye Man Malo Moloyo noketo Nebukadneza wuonu e loch kendo nomiye teko, duongʼ kod huma.\n","Nikech loch kod teko mamalo mane omiye, ogendini duto, gi pinje duto, gi ji mawacho dhok mopogore opogore ne tetni e nyime kendo noluore. Joma ruoth ne dwaro ni onegi, ne onego; to joma ne odwaro ngʼwonone, nongʼwononegi; joma ne odwaro medo teko e loch, nomedo teko; kendo joma nodwaro lonyo e telo, nolonyo alonya.\n","To ka nodoko jasunga ma wiye tek, kendo mopongʼ gi achaya, nogole oko e loch kendo omaye duongʼne.\n","Noriembe e dier ji kendo nomiye paro mar kit le bende nodak gi kenje mag thim kendo nochamo lum kaka dhok tho nomiye ngʼich, nyaka noyie ni Nyasaye Mamalo Mogik nigi teko ewi pinjeruodhi mag dhano kendo oketo ngʼato angʼata mohero e wigi.\n ","“To in wuode, yaye Belshazar, pok ibolori, kata obedo ni ne ingʼeyo wechegi duto.\n","Kar bolori to isetingʼori malo mondo iked gi Ruodh polo. Isegolo chik mi okelni tewni kigolo e hekalu Mare, kendo in, kaachiel gi jodongi gi mondi kod jotichni ma nyiri miloko mondi, usemadho kodgi divai. Ne upako nyiseche mag fedha, gi dhahabu, gi mula, gi nyinyo, gi yien mopa kod kidi, ma ok nyal neno kata winjo kata ngʼeyo tiend gimoro. To Nyasaye motingʼo ngimani e lwete kaachiel gi yoregi duto, to ne idagi miyo luor.\n","Mano emomiyo Nyasaye nooro lwedo mondo ondik wechego.\n ","“Ma e gima nondiki:\n mene, mene, tekel, parsin.\n ","“Ma e tiend wechegi, moro ka moro:\n “ : Nyasaye osekwano ndaloni mag loch kendo osekele e gikone.\n ","“ : Osepimi e ratil moyudi ni irem.\n ","“ : Pinyruodhi osepogi kendo osemiye jo-Medes gi jo-Pasia.”\n ","Bangʼ ka Daniel noseloko lekno, Belshazar nogolo chik mondo orwak ne Daniel law maralik, oket ne thiwni mar dhahabu e ngʼute, kendo nokete jalup ruoth mar adek e pinyruoth duto.\n ","Gotienono Belshazar ruodh jo-Babulon nonegi,\n","kendo Darius ja-Media nokawo loch mar piny ka en ja-higni piero auchiel gariyo.\n"],["Darius noneno ni en gima ber mondo oyier jotelo mia achiel gi piero ariyo mondo okonye rito pinyruodhe duto.\n","Eka noyiero Daniel gi ji ariyo mamoko mondo obed jotend jotelogo. Jorit pinjegi nomi chik ni nyaka gidwok wach ni jotelo adekgi, mondo kik gimoro dhi marach ne ruoth.\n","To Daniel noloyo jotend jorit pinje mamoko duto, nikech lony mamalo mane en-go, mi ruoth koro ne chano mondo omiye teko mar rito piny duto.\n","Mano nomiyo jotend jorit pinje gi jodongo notemo mondo ondhog Daniel e tije mar rito piny, to ne otamogi yudo. Ne ok ginyal yudo ketho moro amora kuome, nikech ne en ja-adiera e yore duto, kendo ne oonge gi tim mar kawo malangʼ, kata mar jwangʼo tich.\n","Bangʼ temo yore duto, jogi nowacho niya, “Ok wabi yudo wach moro amora ma wanyalo ketogo ketho kuom Daniel, makmana ka en gima omulo chik Nyasache.”\n ","Kuom mano, jotend jorit pinje, kaachiel gi jodongo, nodhi ir ruoth ma giwachone niya, “Yaye ruoth Darius, mad idag amingʼa!\n","Jotend jotich duto mag ruoth, kaachiel gi jochik jotich, gi jorit pinje, gi jongʼad rieko kod jotend jorit pinje osewinjore ni ruoth onego ogol chik, kendo one ni chikno otiyo, mondo ngʼato angʼata molamo nyasaye moro amora kata dhano moro amora kuom ndalo piero adek mabiro, ma ok in, yaye ruoth, to mondo obol e bur sibuoche.\n","Koro, yaye ruoth, gol chikno, kendo ndike piny, ma ok nyal loke mana kaka chik jo-Medes gi jo-Pasia ma ok nyal loki.”\n","Omiyo ruoth Darius nondiko chikno mogoyoe sei mar ruoth.\n ","Kane Daniel owinjo ni oseket sei e chikno nodhi e ode kama ne nitie ot moro man-gi dirise mochomo yo Jerusalem. Odiechiengʼ kodiechiengʼ Daniel ne goyo chonge piny kodwoko erokamano ni Nyasache nyadidek mana kaka nosebedo kotimo pile.\n","Eka chiengʼ moro jogi nodhi ire ka gin kanyakla mine giyudo Daniel ka lemo kendo kwayo Nyasache mondo okonye.\n","Omiyo negidhi ir ruoth kendo ne giwuoyo kode kuom chik mane osegolo: Donge nyocha iketo chik mindiko piny ni kuom ndalo piero adek mabiro ngʼato angʼata molamo nyasaye kata dhano moro amora ma ok in, yaye ruoth, to ibiro bol e bur sibuoche?\n Ruoth nodwoko niya, “Chikno osiko mana kaka chike jo-Medes gi jo-Pasia, ma ok nyal loki.”\n ","Eka negiwachone ruoth niya, “Daniel ma en achiel kuom jo-Juda mane oter e twech, ok osedewi, yaye ruoth, bende ok osedewo chik mane iketo e ndiko. Pod olamo kido nyadidek e odiechiengʼ achiel.”\n","Kane ruoth owinjo wachno, chunye nochandore; moramo ni nyaka ores Daniel, kendo notimo duto mane onyalo odiechiengno duto chakre okinyi nyaka odhiambo mondo okonye.\n ","Eka jogo duto nodhi ir ruoth mi giwacho niya, “Yaye ruoth, ngʼe ni kaluwore gi chik jo-Medes gi jo-Pasia, to onge chik ma ruoth osegolo manyalo lokore.”\n ","Omiyo ruoth nogolo chik, kendo negikelo Daniel mi gibole e bur sibuoche, kendo ruoth nowachone Daniel niya, “Mad Nyasachi, mitiyone ndalo duto, konyi!”\n ","Bangʼ mano nokel kidi modin-go dho bur, kendo ruoth noketo sei gi lwete owuon gi mar jodonge, mondo kik ngʼato angʼata ores Daniel.\n","Eka ruoth nodok e ode kendo otienono duto ne ok ochiemo bende ne ok oyie mondo joma mielne obi e nyime bende nindo notamore tere.\n ","Okinyi mangʼich ka ugwe chako wuok, ruoth noa malo moreto nyaka e bur sibuoche.\n","Kane ochopo machiegni gi bur sibuoche, noluongo Daniel gi dwol maduongʼ ka chunye parore niya, “Daniel, jatij Nyasaye Mangima, bende Nyasachi mitiyone ndalo duto oseresi e dho sibuochego?”\n ","Daniel nodwoko niya, “Yaye ruoth, mad idag amingʼa!”\n","Nyasacha nooro malaikane, momako dho sibuoche. Ok gisehinya, nikech noyud ka aonge ketho e nyime, to kata in, yaye ruoth, pok atimo gimoro amora marach e nyimi.\n ","Ruoth ne mor ahinya mi nogolo chik mondo ogol Daniel ei bur sibuoche. Kane ogol Daniel oko e bur sibuoche, to ne ok noyudi kama lit moro amora e dende, nikech nogeno kuom Nyasache kinde duto.\n ","Ruoth nogolo chik, mi joma nohango ne Daniel wach nokel nobol e bur sibuoche, kaachiel gi mondgi gi nyithindgi. To sibuoche nongamogi gi ewi yamo kapok gichopo piny, kendo noturo chokegi duto matindo tindo.\n ","Eka ruoth Darius nondiko ne ogendini duto, gi pinje duto kod ji duto mawacho dhok mopogore opogore e piny duto kama:\n “Mad Nyasaye med gwedhou ahinya!”\n ","Asegolo chik ne pinje duto manie bwo lochna ni mondo ji duto oluor Nyasach Daniel kendo omiye duongʼ.\n","En ema oreso kendo okonyo ji;\n ","Kuom mano Daniel nomedo dhi maber e ndalo loch mar Darius kendo e ndalo loch mar Sairas ja-Pasia.\n"],["E higa mokwongo mar loch Belshazar ruoth Babulon, Daniel noleko kendo noneno fweny mopogore opogore kane oyudo oyweyo e kitandane. Nondiko lekneno e kitabu.\n ","Daniel nowacho niya, “E fwenyna ma naneno gotieno, ne angʼicho, kendo e nyima ne nitie yembe angʼwen mag polo mane yuko nam maduongʼ.\n","Ondiegi angʼwen moko malich, ma moro ka moro opogore gi nyawadgi, nowuok koa e nam.\n ","“Ondiek mokwongo ne chalo gi sibuor, kendo bwombene ne chalo gi mag ongo. Kane pod angʼiye to ne aneno ka bwombene olwar piny kendo ondiegino nochungʼ gi tiendene ka dhano, kendo nomiye paro ka mar dhano.\n ","“Bangʼe ne achako aneno ondiek mar ariyo, mane chalo gi dubu. Ondiegino nonindo gibathe kotingʼo ngʼede adek e dhoge kendo ne awinjo dwol moro kanyise ni, ‘Aa malo kendo ichiem nyaka iyiengʼ!’\n ","“Bangʼ mano, ne achako aneno ondiek mar adek mane chalo gi kwach. Ne en gi bwombe angʼwen e diengʼeye machalo gi bwombe winyo. Ondiegni ne nigi wiye angʼwen, kendo ne omiye teko mar bedo gi loch.\n ","“Bangʼ mano, kane pod aleko ne aneno ondiek mar angʼwen. Ne en ondiek manenore malich kendo man-gi teko ma kineno to ibuok malich kendo luoro maki. Ne en gi leke madongo machalo nyinyo; nosiko kochiemo achiema kendo gimoro amora mane odongʼ nonyono piny gi tiendene. En nopogore gi ondiegi adek mokwongo ka bende ne en gi tunge apar.\n ","“Kane oyudo pod aparo kuom tungego, ne aneno tungʼ moro matin kawuok e kind tunge mamokogo; tungʼno nomuko tunge adek mane ni kanyo chon mondo omi odongi. Tungʼni ne nigi wenge machalo gi wenge dhano kod dhok ma wuoyo gi sunga.\n ","“Kane oyudo pod angʼicho,\n “kombe mag loch ne oketi kanyo\n Kendo Ngʼat Machon Manyaka nene nobet e kome.\n Lepe ne tar ka pe,\n yie wiye ne rachar ka yier rombe.\n Kom duongʼ mare ne chalo mach maliel\n kendo tiendene nosiko kotimo mach maliel aliela.\n ","Mach nodhuolore e nyime,\n mana ka aora mamol!\n Ji gana gi gana ne tiyone;\n kendo ji tara gi tara nochungʼ e nyime.\n Bangʼe noel kitepe\n eka bura nochakore.\n ","“Eka namedo winjo weche mag achaya mane wuok e tungʼno, kendo nomedo timo kamano nyaka ondiegno nonegi mi ringre nokethi kendo obol e mach makakni.\n","Ondiegi mamoko noyudo osetiek lochgi, to makmana nine pod owegi mangima kuom ndalo manok.\n ","“Bende ne achako aneno fweny moro gotieno mi aneno ngʼat moro machalo wuod dhano kalor biro e boche polo, kodhi ir Nyasaye Maratego kendo notelne nyaka e nyime.\n","Eka nomiye teko gi duongʼ kod loch; kendo ogendini duto gi pinje duto kod jogo duto mawacho dhok mopogore opogore nolame. Lochne en loch mosiko nyaka chiengʼ, kendo pinyruodhe en pinyruoth ma ok nyal tieki ngangʼ.\n ","“An Daniel, chunya nochandore, kendo fweny mane aneno mopogore opogore nodhiera nono.\n","Ne adhi ir achiel kuom joma nochungʼ kanyo mi napenje tiend lek mane aseleko.\n “Omiyo nonyisa, tiend wechegi kowacho niya,\n","‘Ondiegi angʼwen malichgo gin pinjeruodhi angʼwen mabiro bet e piny e ndalo mabiro.\n","To jomaler mar Nyasaye Man Malo Moloyo ema biro rito pinjego kendo ginibed gi loch nyaka chiengʼ.’\n ","“Bangʼ mano ne adwaro ngʼeyo tiend ngech ondiek mar angʼwen, ondiegno nopogore gi ondiegi mamoko kendo nomiyo ji luoro ahinya; ne en gi leke mag chuma kod kogno mag mula kendo nosiko kochiemo achiema kendo onyono gi tiende gimoro amora mane odongʼ piny.\n","Bende nadwaro ngʼeyo kuom tunge apar mane otwi e wiye kendo kuom tungʼ machielo mane owuok bangʼe momuko tunge adek mamokoka; tungʼno ne nigi wenge kendo weche mag sunga ne wuok e dhoge. Tungʼno ne nenore maduongʼ moloyo tunge moko.\n","Kane pod amedo ngʼicho to tungʼni notugo lweny gi jomaler mi oloyogi,\n","nyaka ne Nyasaye Maratego obiro mongʼado bura kachwako jomaler mar Nyasaye Man Malo Moloyo, kendo kinde koro nosechopo ma jo-Nyasaye yude loch mar rito piny.\n ","“Eka nonyisa niya: ‘Ondiek mar angʼwen en pinyruoth mar angʼwen mabiro bet e piny. Obiro pogore gi pinjeruodhi duto, kendo obiro mako piny duto, monyone kendo otieke chuth.\n","Tunge apar gin ruodhi apar mabiro wuok e pinyruodhni. To bangʼ e ruoth moro biro wuok, mopogore gi mago motelo, kendo enolo adekgo.\n","Obiro wuoyo marach kuom Nyasaye Man Malo Moloyo kendo obiro sando jo-Nyasaye koloko chike mag lemogi kod sewni mag-gi. Jo-Nyasaye nobed e bwo lochne kuom higni adek gi nus.\n ","“ ‘Bangʼ mano bura nongʼadi, mi nomaye lochne duto mondo otieke chuth.\n","Eka loch, gi teko kod duongʼ mag pinjeruodhi manie bwo polo noket e lwet jo-Nyasaye, ma gin jo-Nyasaye Man Malo Moloyo. Pinyruodhe nobed pinyruoth mochwere, kendo ruodhi duto nolame kendo miye luor.’\n ","“Mano e giko wechego. An, Daniel, wechego nochando chunya, mi nabuok kuom gik mane aneno, to kata kamano ne ok awachone ngʼato wechego.”\n"],["E higa mar adek mar loch mar ruoth Belshazar, an Daniel, naneno fweny, bangʼ fweny mane aseneno mokwongo.\n","E fwenynano ne aneno ka an e ohinga mar rito dala mar Susa e gwengʼ mar Elam kendo ka an e bath aora mar Ulai.\n","Natingʼo wangʼa mi aneno im moro man-gi tunge ariyo, kuchungʼ e bath aora kendo tungene ne boyo. Achiel kuom tungenego ne bor moloyo mano mane otwi achien.\n","Naketo wangʼa ka aneno kaka imno ringo kochomo yo podho chiengʼ, gi yo nyandwat kod yo milambo. Onge le moro amora mane nyalo sire, kata mane nyalo resore kuom tekone. Notimo kaka en ema ohero, kendo nodoko rahuma.\n ","Kane oyudo pod aparo tiend wachni, to apoya nono nywok moro man-gi tunge mabitho motwi e kind wengene nobiro koa yo podho chiengʼ kowuotho e piny ngima ma tiendene ok nyon lowo.\n","Nobiro kochomo im man-gi tunge ariyo mane aseneno kochungʼ e bath aora, kendo nochome gi ngʼwech tir ka en gi mirima mager.\n","Nanene komonjo im gi tekre duto, kendo nochwoye momuko tungene duto ariyo. Im ne onge teko ma dimi ochungʼ e nyime kendo nywogno nogoye piny e lowo monyone piny, to onge ngʼama ne nyalo reso im mi gol e tekone.\n","Nywogno nomedo bedo gi teko, to kata obedo ni ne en ratego kamano, to tunge maduongʼno notur mi tunge angʼwen mamoko notwi kanyo kamoro ka moro siemo tunge angʼwen mag polo.\n ","Bangʼe tungʼ moro nochako otwi koa kuom tunge angʼwen-go, nochako kotin to bangʼe achien nodongo ka en gi teko kochomo yo milambo gi yo wuok chiengʼ kod yo Piny Maber mar Israel.\n","Tekone nomedore mochopo nyaka e kor polo, kendo nowito sulwe moko e piny mi onyonogi.\n","Nopiem gi jatend ogendini mag polo, nomiyo misengini mane itimone jatelono orumo kendo kare maler mar lemo bende nokethi.\n","Nikech ngʼanyone, oganda mar joler kod misengni mitimo pile ka pile noket e lwete. Gimoro amora mane otimo ne odhi maber, kendo adiera nojwangʼ.\n ","Eka nawinjo malaika moro kapenjo malaika wadgi niya, “Biro kawo kinde marom nadi mondo fwenyni ochop kare; ma en fweny man kuom misengini mitimo pile ka pile, gi ngʼanyo makelo kethruok, gi ketho kama ler mar lemo kod nyono oganda mar Jehova Nyasaye piny?”\n ","Nowachona niya, “Fwenyno biro kawo ndalo alufu ariyo mia adek odiechiengʼ gotieno; eka kama ler mar lemo nopwodhi kendo.”\n ","An, Daniel, kane oyudo pod aparo kuom wachni kendo angʼe tiende, napo kaneno gima chalo gi dhano kochungʼ e nyima.\n","Eka nawinjo ngʼato kaluongo koa yo aora Ulai niya, “Gabriel, nyis ngʼatni tiend fweny mosenenono.”\n ","Kane osudo but kama ne achungʼe, luoro nomaka mine apodho piny auma. To nowachona niya, “Wuod dhano, bed gi ngʼeyo ni fweny misenenoni wuoyo kuom ndalo giko.”\n ","Kane pod owuoyo koda ka akulo wiya piny, nindo matut notera. Eka nomula mi ochunga malo.\n ","Nowacho ni: “Adwaro nyisi gigo mabiro timore e kinde mag masiche, nikech fweny mosenyisini nyiso gik mabiro timore e ndalo giko.\n","Im matunge ariyo mane inenono ochungʼ kar ruodhi mag Media gi Pasia.\n","Nywok moyugnono en ruodh jo-Yunani, to tung marangʼongo manie pat wangʼe e ruoth mokwongo.\n","Tunge angʼwen mane okaw kar mano mane omuk oko ochungʼ kar pinjeruodhi angʼwen mabiro chakore e pinye to ok bi bedo gi teko marom gi mare.\n ","“E kinde ma lochgi chiegni rumo, jongʼanyo notim timbe maricho mogik, ruoth moro nobi ma wangʼe tek kendo matimo gik maricho.\n","Nodok maratego ahinya, to ok gi tekre owuon. Enokel kethruok maduongʼ kendo enolochi e gimoro amora motimo. Enotiek joma roteke kod jomaler.\n","Obiro miyo miriambo medore, kendo obiro kawore ni oyombo ji. E seche ma giparo ni gidhi maber, obiro nego ji mangʼeny kendo obiro chungʼ mondo oked gi Ruoth mar ruodhi. Kata kamano ibiro tieke, to ok gi teko mar dhano.\n ","“Fweny mag okinyi godhiambo mosenyisi gin adier, to kik ihulgi ni ngʼato nikech gin gik mabiro timore bangʼe e ndalo mabiro.”\n ","An Daniel, tekra norumo, kendo nabedo matuo kuom ndalo mangʼeny. Eka ne achungo malo, kendo adhi nyime gi tije ruoth. Fweny mane aneno nomako dhoga; kendo ne ok anyal winjo tiende maber.\n"],["E higa mokwongo mar Darius wuod Ahasuerus (ma ja-Media), mane en ruodh Babulon duto,\n","an Daniel nafwenyo tiend Ndiko, kaluwore gi wach Jehova Nyasaye mane oyudo osemiyo Janabi Jeremia, ni kethruok mar Jerusalem biro tieko higni piero abiriyo.\n","Omiyo ne adhi ir Ruoth Nyasaye ka alamo, ka aywakne kendo ka ariyo kech, kendo ne arwako law kuyo ka abukora gi buru.\n ","Ne alamo Jehova Nyasaye Nyasacha kendo ne ahulo richona kama:\n “Yaye Ruoth Nyasaye maduongʼ kendo malich, Nyasaye marito singruokne mar hera gi ji duto mohere kendo morito chikene,\n","wasetimo richo kendo wasetimo marach. Wasetimo timbe maricho kendo wasengʼanyo; waselokore waweyo yoreni gi chikeni.\n","Ok wasechiko itwa ne jotichni ma jonabi mane owuoyo gi ruodhi mawa gi yawuot ruodhi kod wuonewa, gi jopinywa duto, e nyingi.\n ","“Ruoth Nyasaye, to wan jo-Juda, joma odak Jerusalem kod jo-Israel, modak machiegni kod modak maboyo, e pinje duto misekeyowae wichkuot osemakowa kawuononi, nikech wasebedoni joma ok jo-ratiro.\n","Yaye Jehova Nyasaye, wan kaachiel gi ruodhi mawa, gi yawuot ruodhi, kod wuonewa, wichkuot omakowa nikech waseketho e nyimi.\n","Ruoth Nyasachwa kecho ji kendo oweyo ne ji richogi, kata obedo ni wasengʼanyone kamano;\n","ok waseluoro Jehova Nyasaye ma Nyasachwa, kata rito chike mane omiyowa kokalo kuom jotichne ma jonabi.\n","Jo-Israel duto oseweyo luwo chikeni, kendo giseluwo yoregi giwegi, mi gidagi luori.\n “Kuom mano kwongʼ kod ngʼado bura mane osingi mondiki e kitap Chik Musa, ma jatich Nyasaye, oseol kuomwa, nikech wasetimo richo e nyimi.\n","Masira maduongʼ mane iwacho ni inikel kuomwa kaachiel gi jatendwa isetimo. E bwo polo onge gima osetim machalo gi gima osetimore ne Jerusalem, e piny duto.\n","Masichegi duto osebiro kuomwa, mana kaka ondiki e Chik Musa, to kata kamano pok wakwayo Jehova Nyasaye ma Nyasachwa ngʼwono, ka walokore waweyo richowa kendo waketo chunywa mar luwo adiera mare.\n","Jehova Nyasaye ok osedeko mar kelo masira kuomwa, nikech Jehova Nyasaye ma Nyasachwa nikare e gik moko duto motimo; kata obedo ni wasedagi winje kamano.\n ","“Yaye Ruoth Nyasachwa, in mane igolo jogi e piny Misri gi teko mari, kendo imiyo nyingi obedo gi duongʼ mosiko nyaka kawuono, wasetimo richo e nyimi kendo wasetimo marach.\n","Yaye Ruoth Nyasaye, kaluwore gi gik moko duto makare mitimo, yie iwe bedo gi mirima kod gero gi Jerusalem dalani maduongʼ kendo godi maler. Richowa gi timbe mamono mag kwerewa osemiyo Jerusalem kod jogi obedo joma ijaro gi jogo modak mokiewo kodwa.\n ","“Koro Nyasachwa, winj lamo gi kwayo mar jatichni. Nikech nyingi, yaye Ruoth Nyasaye, yie itim ngʼwono mondo kari maler mar lemo ochak oger.\n","Chik iti, yaye Nyasaye, mondo iwinj kwayowa, kendo ineye kaka dala maduongʼ mochungʼ kar nyingi okethore. Ok waketni kwayogi nikech wan joma kare, to watimo kamano nikech kechni maduongʼ.\n","Yaye Jehova Nyasaye, yie iwinjwa! Yaye Jehova Nyasaye, yie iwenwa! Yaye Jehova Nyasaye, winjwa kendo ikonywa ma ok ideko, nikech dalani maduongʼ kod jogi miluongo gi nyingi.”\n ","Kane pod awuoyo kendo alamo, ka ahulo richona kaachiel gi richo mag joga ma jo-Israel, kendo kane pod aketo kwayona ne Jehova Nyasaye Nyasacha kuom gode maler, kendo\n","kane pod anie lamo, Gabriel, ngʼat mane oyudo aseneno e fweny motelo, nobiro ira ka huyo matek kar seche mitime misengni mag odhiambo.\n","Ne owuoyo koda kowachona niya, “Daniel, koro asebiro mondo amiyi ngʼeyo tiend fweny.\n","E sa ma ne ichakoe lemo, ema nodwoki, omiyo asebiro mondo anyisigo, nikech in ngʼat moher ahinya. Kuom mano, koro chik iti mondo iwinj tiend fwenyno:\n ","“Higni mia angʼwen gi piero ochiko en kar romb kinde moseketi ne jou kendo ne dalau maler mondo otiek ketho mondo one ni richo orumo mondo opwodh ji kuom richo. Osechiw thuolono mondo tim makare mochwere obi, mondo oum fweny kod koro, kendo mondo owir Kama Ler Moloyo.\n ","“Kuom mano bed kingʼeyo kendo kiwinjo tiend wachni kama: Chakre chiengʼ mane ogolie chik mondo ochak oger Jerusalem, nyaka chop biro mar Jal Mowir, ma Ruoth, biro bedo kinde maromo higni mia angʼwen gi piero ochiko kod higni mia angʼwen gi piero adek gangʼwen. Ibiro gere kendo, ka en gi yorene mag dala kod buche matut molwore, to nogere e kinde mag chandruok.\n","Bangʼ higni mia angʼwen gi piero adek gangʼwen Jal Mowir noneg kayiem nono. Jatelo moro nobi manoketh dala maduongʼ gi kama ler mar lemo. Giko nobi mamuomore ka ohula maduongʼ kendo lweny kod masiche madongo dongo nobedie mana kaka Nyasaye nosechano.\n","Obiro timo winjruok gi ji mangʼeny kuom kinde maromo higni abiriyo. To e nus mar higni abiriyogo, enomi ji we timo misengini kod kelo chiwo. Gima kwero makelo kethruok nochungʼ e osuch hekalu, nyaka ngʼat mane okete kanyo chop e giko mane Nyasaye oketone.”\n"],["E higa mar adek mar loch Sairas ruodh Pasia, nonyis Daniel (ma bende iluongo ni Belteshazar) tiend fwenyno mane oseneno. Wachno ne en adier, kendo ne en kuom lweny moro maduongʼ! Tiend wachno nobirone e fweny.\n ","E kindeno, an Daniel, noyudo akuyo kuom jumbe adek,\n","ka ok acham chiemo moro amora moa e od ruoth bende ringʼo kata divai ne ok donji e dhoga, kendo ne ok awirora gi mo moro amora nyaka jumbe adekgo norumo.\n ","Tarik piero ariyo gangʼwen mar dwe mokwongo, kane oyudo achungʼ e geng aora maduongʼ ma Tigris,\n","ne atingʼo wangʼa kendo e nyima kanyo naneno ngʼato morwako law mayom, kendo notweyo kamba molos gi dhahabu malerie mogik e nungone.\n","Dende nechalo gi kidi ma nengone tek miluongo ni krisolit, lela wangʼe ne chalo gi mil polo, to wengene ne mil ka mach makakni, bedene gi tiendene ne mil ka mula morudhi maler, kendo dwonde ne chalo gi dwond oganda maduongʼ.\n ","An Daniel kenda ema naneno fwenyno joma ne ni koda to ne ok onene, kata kamano luoro maduongʼ nomakogi mi negitony gi ngʼwech mi gipondo.\n","Omiyo ne adongʼ kenda, ka angʼiyo fweny maduongʼni; tekra norumo, lela wangʼa notwo ka gima atho, kendo nanyosora marumo.\n","Bangʼe nawinje kowuoyo, mine achikone ita; nindo matut notera, kendo napodho piny auma.\n ","Lwedo moro nomula, mi nomiyo tiendena gi bedena ochako tetni.\n","Nowachona niya, “Daniel, in ngʼat ma Nyasaye ogeno ahinya, aa malo kendo par matut kuom weche ma adwaro nyisigi, nikech koro oseora iri.” To ka nowachona kamano, nachungʼ malo ka atetni.\n ","Nomedo wachona ni, Daniel, kik iluor. Odiechiengʼ mane ichake keto chunyi mar winjo tiend wachni, kendo kane ibolori e nyim Nyasachi, ema wechegi ne owinjie, kendo koro asebiro mondo akelni dwoko margi.\n","Makmana pinyruodh Pasia nogengʼona kuom ndalo piero ariyo gachiel. Eka bangʼe Mikael, ma en achiel kuom malaike madongo, nobiro mondo okonya, nikech ruodh Pasia ogengʼona.\n","Omiyo asebiro mondo alerni tiend gima biro timore ne jou, nimar fweny misenenono wuoyo kuom gik mabiro timore e ndalo mabiro.\n ","Kane oyudo owachona wachni ne akulo wiya piny, kendo dhoga nomoko.\n","Eka ngʼat moro machalo dhano nomulo dhoga, mi nayawo dhoga kendo nachako wuoyo. Ne awachone ngʼama nochungʼ e nyima niya, “Ruodha, chandruok oromo chunya nikech fweny ma aseneno, kendo anyosora marumo.\n","Ere kaka an, jatichni, dawuo kodi, in, ruodha? Tekra orumo kendo kata yweyo otama.”\n ","Eka ngʼatno nochako omula kendo mi omiya teko.\n","Nowachona niya, “We luor, yaye in ngʼat ma Nyasaye ogeno ahinya. Bed gi kwe! Yud teko sani, bed motegno.”\n Ne ayudo teko e sa mane owuoyoe kodano, kendo nawacho niya, “Ruodha, wuo awuoya, nikech koro iseduogona teko.”\n ","Nowachona niya, “Bende ingʼeyo gimomiyo asebiro iri? Onego adogi ma ok adeko mondo aked gi ruodh Pasia, to ka asedhi, ruodh jo-Yunani biro biro;\n","to mokwongo, abiro nyisi gima ondiki e Kitabu mar Adiera. (Onge ngʼama osebedo ka konya kedo kod ruodhigo makmana Mikael malaika ma jarit piny.\n"],["To e higa mokwongo mar Darius Ja-Median, ne achungʼ motegno mondo akonye kendo arite.)\n ","“Koro we anyisi fweny mabiro timore e piny Pasia: Ruodhi adek moko nobedie eka ruoth mar angʼwen nobi, ma nobed gi mwandu mathoth moloyo ruodhi mamoko duto. Bangʼ yudo duongʼ nikech mwandune, obiro thuwo ogendini gi jo-Yunani.\n","Eka ruoth moro maratego nobi, manobed jatelo man-gi teko maduongʼ kendo notim gimoro amora mohero.\n","To bangʼ biro mare, pinyruodhe nopogi matindo tindo, e migepe angʼwen. Ok nopoge ne nyithinde, kendo kata teko mane en-go motelo ok nobedgo, nikech pinyruodhe nopudh oko kendo nomi joma moko.\n ","“Ruoth ma milambo nobed maratego, to kata kamano achiel kuom jatend jolweny mage nobed maratego moloye, kendo enolo pinyruodhe owuon gi teko maduongʼ.\n","Bangʼ higni moko, ginibed pinjeruodhi mawinjore. Nyar ruoth mar Milambo nodhi ir ruoth mar Nyandwat mondo olos winjruok, to winjruogno ok nobedo amingʼa, kendo en bende, gi tekone, ok nosiki. E ndalono ruoth mar milambo nochiw nyare, kaachiel gi joritne ruoth kod jotichne ma nyako.\n ","“Ngʼat moro moa e anywolane biro wuok mondo okaw kare. Enomonj jolweny mag ruoth mar Nyandwat mi odonji nyaka e ohingane mochiel motegno kendo obiro kedo kodgi mi ologi.\n","Obiro mayogi nyisechegi, kido molos gi chuma kod gigegi mamoko ma nengogi tek molos gi fedha gi dhahabu mi odhi kodgi nyaka Misri. Kuom higni moko enowe kedo gi ruodh Nyandwat.\n","Eka ruoth mar Nyandwat nomonj bath pinyruoth mar Milambo, to noloye moriembe nyaka e pinye owuon.\n","Yawuote noikre ne lweny kendo ginichok oganda maduongʼ mar jolweny, ma noywe kamoro amora ma gichomo mana ka ohula ma ok gengʼre, kendo giniked mi gichop nyaka ei ohinga mare.\n ","“Eka ruoth mar milambo noyar ne lweny mondo oked gi ruoth mar nyandwat ma bende nigi oganda maduongʼ mar jolweny, to giko en ni bende noloye.\n","Bangʼ ka jolweny mag wasike osenegi, sunga nomak ruoth mar milambo mi nomed nego ji gana gi gana, to kata kamano lochneno nobed mar kinde matin.\n","Ruoth mar Nyandwat nochok jolweny mamoko, ma nobed monj maduongʼ moloyo mano mokwongo; kendo bangʼ higni mamoko, enomonje gi jolweny mathoth man-gi gige lweny motegno.\n ","“E kindeno ji mathoth nowuogi mondo oked gi ruoth mar milambo. Jo-mahundu modak e dieru nongʼany mondo fweny mane iseneno ochop kare to ok gininyal.\n","Bangʼe ruoth mar Nyandwat nobi mi noger kuonde goyo agengʼa kendo ginikaw dala moro mochiel motegno. Jokedo mag Milambo ok nobed gi teko mar sirogi, kata mana jolwenjgi mabeyo mogik ok nobed gi teko mar siro lweny.\n","Jamonj ji-cha notim gima en ema ohero; onge ngʼama nonyal chungʼ e nyime mondo oked kode. Enomanre maber mar kedo gi Piny Maber, kendo enobed gi teko mar kethe.\n","Enochan mondo obi gi teko mar pinyruodhe duto, kendo enolos winjruok gi ruoth mar Milambo, kendo enomiye nyare mondo okendi, eka olo pinyno, to chenrogego ok noti, kendo ok nokonye.\n","Bangʼe nolokre ochom pinje manie dho nam, kendo nokaw thothgi, kata kamano jatend jolweny moro notiek achaya mochechogono, kendo nodwok achayagego e wiye owuon.\n","Bangʼ mano, nodog kuonde mochiel motegno manie pinygi, to kata kamano noloye ma ok nochak owinje kendo.\n ","“Ruoth machielo manokaw kare noor jasol osuru ir ji mondo pinye obed gi mwandu marahuma. To kata kamano, notieke, bangʼ higni manok, to ok gi mirima kata e lweny.\n ","“En noluwe gi ngʼat moro ma timbene richo ma ok owinjore bedo ruoth. Ngʼatni nomonj pinyruoth kinde ma jopiny paro ni gin gi kwe kendo enokaw pinyno kokonyore gi weche ma miriambo.\n","Eka jolweny mangʼeny mapiem kode notiek duto koneno gi wangʼe, kendo en kaachiel gi ruoth moro mar singruok notiekgi.\n","Bangʼ timo winjruok kode, nokaw loch kokonyore gi weche mag miriambo kendo kokonyore gi ji matin nono.\n","E kinde ma pinje moko mag pinyruoth nobed kagalo ni gidhi maber, enomonjgi, kendo enolochi e yo ma wuonege kata kwerege ne pok olochogo. Enopog gik momayo ji githuon, gi gik moyako kod mwandu duto ne jolupne. Enochan bende mar loko loje mag kuonde mochiel motegno, to notim kamano kuom kinde matin kende.\n ","“Enoked gi ruodh milambo, ka en gi oganda maduongʼ mar jolweny. To ruoth mar milambo bende notug lweny ka en gi jolweny maratipo kendo ma tekregi ngʼeny, kata kamano ok enonyal sire nikech jolwenyge moko nondhoge.\n","Joma chamo chiemo mopogne joka ruoth notem mondo onege; jolweny mage notieki kendo thothgi noneg gi ligangla.\n","Ruodhi ariyogo nobedi e mesa achiel ka gichano timo gik maricho kendo ka moro ka moro wuondo nyawadgi, to parogino ok notimre, nikech gikogi pod nobi abiya, ka kinde ochopo.\n","Ruodh Milambo nodog e pinye owuon ka en gi mwandu mathoth, to enoket chunye mar kedo gi singruok maler. Enotimne singruok maler gima en ema ohero eka nodog e pinygi.\n ","“Ka kinde mosechan ochopo, enomonj piny Milambo kendo, to koro gima notimre nopogre gi mano mane osetimore mokwongo.\n","Joma oa yo podho chiengʼ mar pinje manie dho nam nobi gi yiedhigi mondo oked kode mi luoro nomake. Bangʼ mano nodog ka en gi mirima mager mondo oked gi ngʼat man-gi singruok maler. Enoluw weche mag joma oseweyo luwo singruok malerno.\n ","“Jolwenje momanore gi gig lweny nowuog mondo gidwany kama ochiel motegno mar hekalu kendo ginitiek misengini mitimo pile pile. Eka ginichung gima kwero makelo kethruok kanyo.\n","Ruoth nongʼad rieko ne joma oseweyo singruokgi, to kata kamano joma ongʼeyo Nyasachgi nochungʼ motegno.\n ","“Joma nigi rieko e kindeno nopuonj ji mangʼeny, kata obedo ni ginipodhi e dho ligangla kuom kinde matin; kendo nowangʼ-gi gi mach, kendo omakgi, kendo oyakgi,\n","to giniyud kony matin ka gipodho, kendo jomoko mangʼeny mawuondore nodonj lingʼ-lingʼ diergi.\n","Moko kuom joma riek noyud chandruok, mondo pwodhgi, ikgi kendo ketgi kare nyaka ndalo giko chopi, nikech chiengʼ giko nyaka bi ka kinde ochopo.\n ","“Ruodhno notim gimoro amora mohero. Enodhialre kendo enotingʼre malo moyombo nyasaye moro amora, kendo enowach gik mapok owinji kuom Nyasaye mar nyiseche. Enobed gi loch nyaka kinde mar mirima mager rum, nikech gik mosechan nyaka timre.\n","Ok nodew nyiseche kwerene, kata nyasach mon miluongo ni Tamuz, kata nyasaye moro amora, to enoketre malo moyombogi duto.\n","Kar dewo nyisechegigo, to obiro mana miyo duongʼ mana nyasaye mar kuonde mochiel motegno, to nyasaye ma kwerene ne ok olamo obiro miyo duongʼ gi dhahabu kod fedha, gi kite ma nengogi tek kod mich ma nengogi tek.\n","Enomuk kuonde mochiel motegno maonge ngʼama nyalo muko, kotiyo gi teko mar nyasaye moro ma ji okia kendo enochiw mich madongo ne jomo okawe nolich. Jogo enoketi jotelo mag ji mangʼeny kendo enopognegi lowo mar dwokonegi erokamano.\n ","“To ka giko koro chiegni, ruodh Milambo notug kode lweny, kendo ruodh Nyandwat bende nowuogne gi geche mathoth mag lweny, gi farese kod yiedhi moriedo. Enomonj pinje mathoth kendo enoywegi ka ohula.\n","Piny maber bende enomonji. Pinje mangʼeny nopodhi, makmana piny Edom gi Moab kod jotend Amon ema noresi e lwete.\n","Lochne nolandre kuom pinje mangʼeny kendo kata mana Misri ok notony e lwete.\n","Enobed gi teko ewi mwandu duto kaka dhahabu gi fedha, kod mwandu duto mag Misri, kendo jo-Libya gi jo-Kush bende noluore.\n","Kata kamano, weche mane owinji koa yo Wuok chiengʼ gi yo Nyandwat nomiye luoro, kendo mano nomede mirima mondo omi onegi kendo otieki ji mangʼeny.\n","Enochung hembene mag lochne e kind nembe e tie got maler ma jaber. Kata kamano gikone nochopi, kendo onge ngʼama nokonye.\n"],["“E kindeno Mikael, malaika maduongʼ marito jou, biro thinyore. Kindeno nobed kinde mag chandruok malich mapok one nyaka ne ogendini chak bet e piny. Ka kindeno ochopo to nores jou ma nying-gi oyud kondiki e kitap Nyasaye.\n","Ji mangʼeny mane osetho nochier ka moko kuomgi chier e ngima mochwere, to moko kuomgi nochier e wichkuot kod achaya mochwere.\n","Joma riek norieny ka ler mar polo, kendo jogo mane opuonjo ji mangʼeny mondo otim gik makare norieny ka sulwe nyaka chiengʼ.\n","To in Daniel, um kitabuni kendo idine godok nyaka chop ndalo giko. To e ndalono ji mangʼeny nodhi koni gi koni ka gimanyo rieko.”\n  ","Eka an Daniel nangʼicho, kendo e nyima kanyo ji mamoko ariyo nochungʼe, achiel e geng aora koni to machielo e geng aora komachielo.\n","Achiel kuom ji ariyo-ka nopenjo ngʼat mane orwako law mayom mane oyudo ochungʼ ewi pi ei aora niya, “Gik malichgi biro kawo kinde marom nadi mondo gitimre?”\n ","Ngʼat morwakore gi law mayom mane ni e chuny pi aorano, notingʼo lwete korachwich kod lwete koracham malo kochomo polo, kendo ne awinje kokwongʼore gi Nying Jal Mangima Manyaka Chiengʼ; kowacho niya, “Odongʼ kinde maromo higni adek gi nus kendo ka sand misandogo jo-Nyasaye oserumo to noyud ka gigi duto osetimore.”\n ","Ne awinjo gima owacho, to ne ok angʼeyo tiendgi. Omiyo napenjo niya, “Ruodha, giko mag gigi duto biro chalo nadi?”\n ","Nodwoka niya, “Daniel, koro dhi adhiya, nikech wechegi odin kendo okan nyaka chop chiengʼ giko.\n","Ji mangʼeny ibiro pwodhi mi gidok maler kendo maonge songa, to joma richo nomed bedo maricho. Joma richo ok nowinj tiend wechegi kata achiel, to jomariek to nowinj tiendgi.\n ","“Chakre chiengʼ ma misengini mitimo pile nokethie, nyaka chop chiengʼ ma gima kwero makelo kethruok nochungie, nokaw higni adek gi nus kata odiechienge alufu achiel mia ariyo gi piero ochiko (1,290).\n","Ogwedh ngʼat marito kendo machopo nyaka giko mar higni adek gi nus kata odiechienge alufu achiel mia adek gi piero adek gabich (1,335).\n ","“To in Daniel, sik kuom Nyasaye nyaka ndalo giko. Bangʼe initho, to achien inichier miyud pokni chiengʼ giko piny.”\n"]],"Hosea":[["Wach Jehova Nyasaye mane obiro ne Hosea wuod Beeri e ndalo loch Uzia, gi Jotham gi Ahaz kod Hezekia, ruodhi mag Juda, e ndalo loch Jeroboam wuod Jehoash ruodh Israel.\n  ","Kane Jehova Nyasaye ochako miyo Hosea wachne monego owachi, Jehova Nyasaye nowachone niya, “Dhiyo ikend dhako ma jachode kendo inywol kode nyithindo mag dwanyruokne, nikech piny oseketho kotimo richo mar chode marachie moloyo mi giseweyo Jehova Nyasaye.”\n","Omiyo Hosea nodhi mokendo Gomer nyar Diblaim, mine omako ich monywolone wuowi.\n ","Eka Jehova Nyasaye nowachone Hosea niya, “Chak nyathi nying ni Jezreel nikech achiegni kumo dhood Jehu kuom nek mane otimore Jezreel kendo adhi tieko pinyruoth mar Israel.\n","E odiechiengno abiro ketho atungʼ mar pinyruodh Israel e Holo mar Jezreel.”\n ","Gomer ne omako ich kendo mi onywolo nyathi ma nyako. Eka Jehova Nyasaye nowachone Hosea niya, “Luonge ni Lo-Ruhama nimar ok abi achak anyis hera ni dhood Israel kata mana ngʼwononegi.\n","Kata kamano, abiro nyiso herana ne dhood Juda kendo abiro resogi to ok abi resogi gi atungʼ, kata ligangla kata gige lweny kata gi farese kata gi jomoidho farese, to an Jehova Nyasaye ma Nyasachgi ema anaresgi.”\n ","Bangʼ kane Gomer oseweyo dhodho Lo-Ruhama, nonywolo nyathi machielo ma wuowi.\n","Eka Jehova Nyasaye nowacho niya, “Luonge ni Lo-Ami nimar ok un joga, An bende ok An Nyasachu.\n ","“To kata obedo kamano, jo-Israel nobed mathoth ka kwoyo manie dho nam ma ok nyal pim kata kwano. Kama ne owachnegi ni, ‘Ok un joga,’ ibiro luongogi ni ‘yawuot Nyasaye mangima.’\n","Jo-Juda gi jo-Israel nochak riwre kendo giniyier jatelo achiel kendo giniwuogi ka gia e pinje mane ginie wasumbini nimar odiechiengʼ mar Jezreel nobed maduongʼ miwuoro.”\n"],["“Luonguru oweteu ni ‘Joga,’ kendo luonguru nyimineu ni ‘Joma ahero.’ ”\n ","“Kwer minu, kwere,\n nikech ok en jaoda,\n kendo ok an chwore.\n Onego owe wangʼ maneno mar chode\n kendo gi yorene mag dwanyruok.\n ","Ka ok kamano to abiro lonye duk\n modongʼ kaka ne onywole;\n anakete ochal kaka lop ongoro,\n analoke kaka lowo motwo mobaro okak,\n kendo ananege kod riyo mar pi.\n ","Ok anaher nyithinde,\n nikech gin nyithindo mane oyud e yor chode.\n ","Min-gi ok osebedo ja-ratiro\n kendo osemako ich gi anjawo.\n Owacho ni, ‘Abiro luwo bangʼ joherana,\n mamiya chiemba kod piga,\n yie rombe gi pamba michweyogo lewni, mo kod math.’\n ","Omiyo anagengʼ yore kod bungu maduongʼ mar kudho;\n abiro dinone chuth ma ok noyud yo mowuok godo oko.\n ","Enolaw bangʼ jochodenego to ok nomakgi;\n enomanygi to ok noyudgi.\n Bangʼe to enowachi niya,\n Abiro dokne chwora mokwongo,\n nimar ndalono ne awinjo maber moloyo sani.\n ","Ok osengʼeyo adier ni an\n ema ne amiye cham, divai manyien kod mo,\n an bende ema ne adhiale gi fedha gi dhahabu mangʼenygo\n mane gitiyo nego Baal.\n  ","“Kuom mano abiro kawo chamba ka osechiek,\n gi divaina manyien ka oseikore.\n Bende anakaw yie rombona gi pambana mitwangʼo godo lewni\n mane onego oum-go duge.\n ","Koro abiro nyiso ayanga gombo mare mar chode\n e lela e nyim joherane;\n kendo onge ngʼama nogole e lweta.\n ","Nyasi duto ma en-go anakethi:\n nyasi mar higa ka higa, mar dwe ka dwe,\n mar Sabato kod nyasi motimo juma ka juma.\n ","Anaketh yiendene mag mzabibu gi yiend ngʼopene\n mane owacho ni ne chudone moa kuom joherane.\n Abiro ketogi bunge,\n kendo le mag bungu nokethgi.”\n  ","Jehova Nyasaye wacho niya,\n “Anakume kuom ndalo duto\n mane owangʼo ubani ne Baal;\n korwakore gi gik mabeyo ahinya\n kolombogo joherane,\n to an ne wiye owil koda.\n  ","“Kuom mano abiro hoye,\n mi adhi kode e piny motimo ongoro,\n kendo abiro wuoyo kode gi muolo.\n ","Kanyo abiro dwokone puothe mar mzabibu,\n Kendo analos holo mar Akor obed dhood geno.\n Kanyo nowerie mana kaka nower kapod otin,\n mana ka chiengʼ mane owuok koa Misri.”\n  ","Jehova Nyasaye owacho niya,\n “Odiechiengʼno iniluonga ni ‘chwora,’\n to ok inichak iluonga ni ‘jatenda.’\n ","Abiro golo nyinge mag Baal oa e dhoge.\n Nying Baal ok nochak owuo kuomgi kendo.\n ","Chiengʼno anaketnegi singruok\n e kindgi gi le mag thim gi winy manie kor polo,\n gi chwech mamol e lowo,\n atungʼ gi ligangla to abiro turo,\n kendo lweny bende anatiek e piny,\n mondo gik moko duto obed gi kwe.\n ","Abiro timo kodi singruok mar kend mondo ibed mara chuth;\n abiro timo kodi singruok mar kend e yo maler kendo maratiro,\n gihera kod kech.\n ","Abiro timo kodi singruok mar kend e yo mar adiera,\n kendo ibiro yie kuom Jehova Nyasaye.”\n  ","Jehova Nyasaye wacho niya,\n “E odiechiengno abiro dwoko kwayou ma boche polo,\n nochiw koth ne piny,\n ","kendo cham biro nyak e piny,\n kaachiel gi divai manyien kod mo zeituni,\n mi giduto ginyag Jezreel.\n ","Abiro pidhe e piny ne an awuon;\n abiro nyiso herana ni ngʼat mane aluongo ni ‘Ok jaherana.’\n Anawach ni joma iluongo ni,\n ‘Joma ok joga,’ ni, ‘Un joga’;\n kendo ginidwoka ni, ‘In Nyasachwa.’ ”\n"],["Jehova Nyasaye nowachona niya, “Dhiyo, inyis herani ni chiegi kendo, kata obedo ni ohere gi ngʼama chielo, kendo en jachode. Here kaka Nyasaye ohero jo-Israel, kata obedo ni gisebaro ka gihero nyiseche moko kendo gihero chiwonigi misengini mag mzabibu motwo.”\n ","Omiyo ne angʼiewe kuom shekel apar gabich mag fedha gi gunde ariyo mag shairi.\n","Eka ne awachone niya, “Nyaka idag koda kuom ndalo mathoth; nyaka iwe timbegi mag chode kata riwori gi ngʼato, to abiro dak kodi.”\n ","Nimar jo-Israel biro dak ndalo mangʼeny ka gionge gi ruoth kata jotelo, ka ok gitim misango maonge kido moro milamo, kata law akor mar dolo miluongo ni efod kata nyiseche manono.\n","To bangʼe jo-Israel biro duogo ka gidwaro Jehova Nyasaye ma Nyasachgi gi Daudi ruodhgi. Ginibi ka gitetni e nyim Jehova Nyasaye kendo e gwethne e ndalo mogik.\n"],["Winjuru wach Jehova Nyasaye, un jo-Israel,\n nikech Jehova Nyasaye nigi wach modonjonugo,\n un ji modak e piny:\n “Onge adiera, onge hera,\n bende udagi yie ni Nyasaye nitie e piny.\n ","Nitie mana kwongʼ, miriambo kod nek,\n kuo gi chode;\n kendo giketho singruok duto,\n kendo chwero remo timore monwore.\n ","Nikech ma, piny opongʼ gi kuyo\n kendo ji modak e iye dhero kendo tho;\n ondiegi manie thim gi winy mafuyo e kor polo\n gi rech manie nembe tho.\n  ","“Kik ngʼato kel wach mar donjo,\n kik ngʼato donjne wadgi,\n nimar jou chalo\n mana ka joma donjo ni jadolo.\n ","Uchwanyoru odiechiengʼ gotieno\n to jonabi bende chwanyore mana kaka un.\n Omiyo abiro tieko minu.\n ","Joga itieko nikech chando ngʼeyo.\n  “Nikech utamoru dwaro ngʼeyo,\n an bende adagiu kaka jodolona;\n nikech usejwangʼo chike mag Nyasachu,\n an bende anajwangʼ nyithindu.\n ","Kaka jodolo medore,\n e kaka gimedo timo richo e nyima;\n gisewilo duongʼ margi gi gima kelo wichkuot.\n ","Giyiengʼ gi richo mag joga,\n bende gimor gi timbegi maricho.\n ","Kendo obiro bet ni: Kaka ji chalo e\n kaka jodolo bende chalo.\n To abiro kumogi kuom yoregigo,\n kendo anachulgi machal gi timbegi.\n  ","“Gibiro chiemo to ok giniyiengʼ;\n gibiro chodo to ok gini nywolre,\n nikech giseweyo Jehova Nyasaye,\n mondo gichiwre\n","ne chode,\n ne kongʼo machon kod kongʼo manyien,\n magolo winjo mar joga.\n ","Gipenjo wach kuom nyasaye molos gi bao\n kendo idwokogi gi yien mopa.\n Chuny mar chode terogi mabor;\n ok gin jo-adier ne Nyasachgi.\n ","Gitimo misango ewi gode maboyo\n kendo gitimo Sewni kuonde motingʼore gi malo,\n e tiend yiend ober, gi omburi kod yiende mamoko madongo dongo kendo boyo,\n kama otimo tipo maber.\n Emomiyo nyiu lokore ochode\n to mond yawuotu to donjo e chode.\n  ","“Ok anakum nyiu\n ka gibedo ochode,\n kata mond yawuotu\n ka terore,\n nikech chwo giwegi\n ema dhi ir mon ma jochode,\n gi mon manie hekalu mar Baal.\n Joma onge ngʼeyo\n biro yudo chandruok!\n  ","“Yaye Israel, kata obedo ni utimo anjawo mar chode,\n kik umi Juda donj e timbego.\n  “Kik udhi Gilgal;\n kik udhi Beth Aven.\n Kendo kik ukwongʼru kuwacho niya,\n ‘Akwongʼora gi nying Jehova Nyasaye mangima!’\n ","Jo-Israel wigi tek\n mana ka roya bwongʼ ma wiye tek.\n Ere kaka Jehova Nyasaye nyalo kwayogi e lek\n kaka ikwayo rombe e lek man-gi lum?\n ","Jo-Efraim oriwore gi nyiseche manono;\n weyeuru kamano!\n ","Kata ka kong-gi orumo,\n to gidhi nyime gi timbegi mag chode;\n jotendgi ohero timbe makelo wichkuot.\n ","Kalausi biro tingʼogi matergi mabor,\n kendo misenginigi nokelnegi wichkuot.”\n"],["“Winjuru ma, un jodolo!\n Chikuru itu, un jo-Israel!\n Winjuru, yaye jood ruoth!\n Kumni obironu:\n Usebedo obadho e Mizpa,\n gogo mopedhi ewi Tabor.\n ","Joma ongʼanyo ni e tho malich.\n Abiro kumogi giduto.\n ","Angʼeyo gik moko duto kuom Efraim;\n onge gima opondona kuom jo-Israel.\n Efraim, un to usedoko kaka ochot;\n to jo-Israel timo timbe modwanyore.\n  ","“Timbegi omonogi\n duogo ir Nyasachgi.\n Tim marach mar chode ni e chunygi;\n ok giyie kuom Jehova Nyasaye.\n ","Sungruok mar jo-Israel nyiso rachgi;\n jo-Israel kaachiel gi Efraim podho e richogi;\n kendo jo-Juda bende podho kodgi.\n ","Ka gidhi gi kweth dhogi kaachiel gi chiachgi\n mondo gitim misengni ni Jehova Nyasaye,\n to ok giniyude\n nikech osewuok moa kuomgi.\n ","Gisebedo joma ok jo-adiera ni Jehova Nyasaye;\n ginywolo nyithindo ma kimirwa.\n Sewni ma gitimo ka dwe owuok\n biro tiekogi kaachiel gi puothegi.\n  ","“Gouru turumbete e dala mar Gibea,\n gouru abu e dala mar Rama.\n Gouru nduru mar lweny e dala mar Beth Aven;\n yaye, jo-Benjamin teluru.\n ","Efraim biro bet gunda\n ka chiengʼ makumogie ochopo.\n Alando gima nyaka timre\n e kind dhout Israel.\n ","Jotend Juda chalo gi joma\n ochoro kite man e kiewo.\n Abiro olo mirimba kuomgi\n mana ka pi oula.\n ","Jo-Efraim ibiro toyo\n ka bura oloyogi,\n nikech giketo chunygi mar luwo nyiseche manono.\n ","Achalo gi oguyo ne jo-Efraim,\n achalo gima otop ne jo-Juda.\n  ","“Ka Efraim noneno tuone,\n kendo Juda oneno adhondene,\n eka Efraim nodwaro kony kuom Asuria,\n kendo gikwayo kony ir ruoth maduongʼ.\n To ok onyal thiedhou,\n ok onyal thiedho adhondeu.\n ","Abiro bedo ka sibuor ni Efraim,\n kaka sibuor malich ni Juda.\n Abiro kidhogi matindo tindo bangʼe to abiro weyogi.\n Anatingʼ-gi matergi mabor,\n maonge ngʼama nyalo resogi.\n ","Bangʼe to anadog kar dakna,\n nyaka chop kinde maginiyie ni giseketho.\n Giniduog ira ka gidwara gi chunygi duto\n nikech thagruok malit magiseyudo.”\n"],["“Biuru mondo wadog ir Jehova Nyasaye.\n Osekidhowa matindo tindo\n to obiro changowa;\n osehinyowa\n to obiro tweyo adhondewa.\n ","Bangʼ ndalo ariyo obiro duogo chunywa\n to e odiechiengʼ mar adek obiro resowa,\n mondo omi wadag kode.\n ","Waluonguru Jehova Nyasaye;\n wadhiuru nyime gi luongo nyinge.\n Mana kaka chiengʼ wuok,\n e kaka obiro wuok;\n enobi irwa mana ka kodh chwiri,\n mana ka koth mabiro bangʼ chwiri mamiyo lowo bedo mangʼich.”\n  ","“Angʼo madatimni Efraim?\n Angʼo ma datim kodi, in Juda?\n Herani chalo gi ongʼwengʼo mar okinyi,\n kata gi thoo mar okinyi malal nono ka nyango tegno.\n ","Emomiyo an kaachiel gi jonabi maga wangʼadou matindo tindo,\n ne anegou gi weche mawuok e dhoga;\n buche mane angʼadonu nobiro kuomo mapiyo mana ka mil polo.\n ","Nimar adwaro ni ukech joweteu, to ok ni uchiwna misango,\n kendo ngʼeyo Nyasaye ber moloyo misengini miwangʼo pep.\n ","Mana kaka Adam, giseketho singruok mane atimo kodgi,\n ne ok gibedo jo-adier koda e ndalono.\n ","Gilead en dala machwo ma jo-mahundu odakie,\n en dala mosechwerie remb ji.\n ","Jodolo chalo mana gi jomecho\n ma pondo ne ji e dir yo,\n ka girito ngʼat makadho\n mondo gima.\n Gineko e yo madhi Shekem,\n gitimo timbe mahundu makwodo wich.\n ","Aseneno gima lich\n e od Israel.\n Kanyo Efraim osechiwore ne chode\n kendo Israel osedwanyore.\n  ","“To un bende jo-Juda\n kinde ma ingʼadonue bura osechopo.\n  “Abiro gwedho ogandana e kinde manaduogie ka gia e twech,\n"],["e kinde ka kinde madwaro changoe Israel,\n to richo mag Efraim elore\n kendo timbe mahundu mag Samaria fwenyore.\n Gihero wacho miriambo,\n jokwoge turo udi,\n jonjore mayo ji e yore;\n ","to ok gisefwenyo\n ni aparo timbegi duto maricho.\n Richogi oduodogi,\n kendo ni e wangʼa ndalo duto.\n  ","“Gimoro ruoth gi timbegi marichogo,\n yawuot ruoth bende gimiyo mor gi miriambo.\n ","Giduto gin joma terore,\n giore ka kendo,\n ma jated makati oweyo chwaloe mach\n nyaka otiek dwelo mi makati kuodi moromo tedo.\n ","E odiechiengʼ mar nyasi ruodhwa\n yawuot ruoth madho divai mamer,\n mi riw lwetgi gi jo-ajara.\n ","Chunygi chalo gi kendo,\n gidhi ire ka gisechano timo timbe mochido.\n Gombogi liet ka maa otieno,\n kochopo okinyi to omuoch ka mach maliel.\n ","Giduto giliet ka kendo,\n gikidho jotendgi.\n Ruodhigi bende gitieko,\n to onge ngʼato kuomgi maluonga.\n  ","“Efraim riwore gi ogendini,\n kendo ochalo gi makati ma ok okuot.\n ","Ogendini tieko tekone,\n to ok ofweny.\n Lwar okuorore e yie wiye,\n to ok ongʼeyo.\n ","Tok teko mar jo-Israel bedonegi janeno ka ngʼadonegi bura,\n to kata magi duto timorene,\n to ok oduogi ir Jehova Nyasaye ma Nyasache,\n kata mana manye.\n  ","“Efraim chalo kaka akuch odugla\n mawuondo yot kendo mofuwo,\n giluongo Misri\n to gilokore gidhi Asuria.\n ","Ka gidhi, to abiro bolo goka kuomgi;\n analwargi piny ka winy mafuyo malo.\n Ka anenogi ka gichokore kanyakla,\n to anamakgi duto.\n ","Okwongʼ-gi,\n nikech gisebedo mabor koda!\n Kethruok ne gin,\n nikech gisekweda!\n Asedwaro mondo aduog-gi ira\n to giriambo kuoma.\n ","Ok giywagna koa e chunygi\n makmana gidengo e kitendinigi.\n Gichokore kanyakla ne cham kod divai manyien\n to giringo gijwangʼa.\n ","Ne atiegogi ma amiyo gibedo motegno\n to gichano gik maricho kuoma.\n ","Gitamore duogo ir Nyasaye Man Malo Moloyo;\n gichalo atungʼ ma ok nyal tigo.\n Jotendgi noneg gi ligangla\n nikech wechegi mag nyadhi.\n Kuom mano nojargi\n e piny Misri.”\n"],["“Ket turumbete e dhogi mondo igo!\n Ongo ni ewi od Jehova Nyasaye,\n nikech ji oseketho singruokna\n kendo gisekwedo chikna.\n ","Jo-Israel noywakna niya,\n ‘Yaye Nyasachwa, wayangi!’\n ","To wasigu biro lawo Israel\n nikech gisekwedo gima ber.\n ","Giketo ruodhi e loch ka ok gipenja;\n kendo giyiero jotelo ka ok gingʼeyo parona.\n Giloso nyiseche manono\n kuom fedha gi dhahabu ma gin-go,\n to magi kelonegi mana kethruok.\n ","Yaye Samaria, wit oko nyasachi mar nyaroya!\n Mirimba ger kodgi.\n Nyaka karangʼo ma ok ginyal bedo maler?\n ","Gin joma oa Israel!\n Nyaroyani oselos mana gi lwet dhano omiyo\n ok en Nyasaye.\n Nyaroya mar Samaria-no\n noto matindo tindo.\n  ","“Gichwoyo yamo\n to gikayo kalausi.\n Gin gi cham ma ok ket wiye;\n kendo ok onyal kelo mogo.\n To kane onyalo nyago cham,\n to jopinje mamoko dochame duto.\n ","Israel osetiek duto;\n kendo sani en e kind ogendini,\n mana kaka gima nono.\n ","Gisedhi nyaka Asuria\n mana kaka kanyna mar bungu mabayo abaya.\n Efraim oseusore ne joherane.\n ","Kata obedo ni giseusore kendgi e kind ogendini,\n abiro chokogi kaachiel.\n Gibiro lal nono\n kendo enosandgi e bwo loch mar ruoth maratego.\n  ","“Kata ka obedo ni Efraim nogero kende mangʼeny mag misango mar golo richo,\n kendegi osebedo mar timo richo.\n ","Ne andiko negi gik mangʼeny mag chikena,\n to ne gikawogi kaka gigo ma welo kuomgi.\n ","Gichiwo misengni mokelna\n kendo gichamo ring misenginigo,\n to Jehova Nyasaye ok mor kodgi.\n Omiyo sani obiro paro anjawo ma gitimo\n kendo enokumgi kuom richogi.\n Ginidogi Misri.\n ","Jo-Israel wigi osewil gi Jachwechgi,\n mi gigero ute mag ruodhi;\n Juda osechielo mier madongo mangʼeny.\n To anaor mach e miechgi madongogo\n mitiek kargi mar pondono.”\n"],["Kik umor, yaye Israel;\n bende kik ubed gi ilo kaka ogendini mamoko.\n Nimar ok usebedo jo-adiera ne Nyasachu;\n usehero chudo mar ochot michulougo,\n e kuonde dino cham.\n ","Kuonde ma idinoe cham kod kuonde mibiyoe divai ok nopidh ji;\n kendo divai manyien ok nokonygi.\n ","Ok ginidongʼ e piny Jehova Nyasaye;\n Efraim nodog Misri,\n kendo ginicham chiemo ma ok opwodhi e piny Asuria.\n ","Ok gini olne Jehova Nyasaye misango mar divai,\n bende misengini ma gichiwo ok nomor Jehova Nyasaye ngangʼ.\n Misengini machalo kamano nochal negi mana kaka chiemb joma ywak;\n kendo jogo mochamogi nobed mogak.\n Chiemoni nobed margi giwegi;\n omiyo ok nokele e hekalu mar Jehova Nyasaye.\n  ","Unutim angʼo e odiechiengu mowal mar nyasi,\n kata ka odiechienge nyasi mar Jehova Nyasaye ochopo?\n ","Kata ka gitony e kethruok,\n Misri nochokgi,\n kendo Memfis noikgi.\n Mwandu mag fedha noum gi pedo\n kendo kuthe noum hembegi.\n ","Kinde mag kum biro\n kendo kinde mag ngʼado bura osechopo.\n Omiyo jo-Israel nyaka ngʼe wachni.\n Nikech richou ngʼeny\n kendo kinyou lich miwuoro,\n janabi ikwano ka ngʼama ofuwo,\n to ngʼat matiyo gi much Nyasaye ka janeko.\n ","Janabi, kaachiel gi Nyasacha\n e jarit mar Efraim,\n kata kamano obadho rite e yorene duto,\n kendo akweda bende rite e od Nyasache.\n ","Gisedonjo matut e timbe mag miganga\n mana ka ndalo mag Gibea.\n Nyasaye nopar timbegi mamono\n kendo enokumgi e richogi.\n  ","“Kane ayudo Israel\n ne ochalo mana kayudo olemb mzabibu e piny motwo,\n kane aneno kwereu,\n ne chalo mana ka gima aneno olemo monyak mokwongo mar ngʼowu.\n To kane gibiro Baal Peor,\n negichiwore lamo nyiseche manono makwodo wich,\n kendo negibedo modwanyore mana ka gima ne giherono.\n ","Duongʼ mar Efraim noweye mana ka winyo ma huyo mi lal nono,\n omiyo ok ginichak ginywol nyithindo,\n mondegi ok nobed ma yach kendo onge nyathi manomak ichne.\n ","Kata ka gipidho nyithindo,\n to namigi gibed gi kuyo kuom moro ka moro.\n Okwongʼ-gi,\n ka alokora mi ajwangʼogi!\n ","Aseneno Efraim, mana kaka ne aneno Turo,\n ka opidhi kama omiyo,\n to Efraim nokel nyithinde\n ni janek.”\n  ","Chiwnegi, yaye Jehova Nyasaye,\n en angʼo ma dimigi?\n Migi mana iye magore piny\n kendo thunde motwo.\n  ","“Nikech timbegi mag anjawo e Gilgal,\n ne ok aherogi kanyo.\n Nikech timbegi mag richo,\n abiro riembgi oko e oda.\n Ok anachak ahergi;\n jotendgi duto gin joma timbegi richo.\n ","Midekre osemako Efraim,\n kendo tiendene ner,\n ok ginyag olemo.\n Kata ka ginywolo nyithindo,\n to ananeg nyithindgi ma gihero ahinyago.”\n  ","Nyasacha nokwedgi\n nikech ok gisewinje,\n ginibedi joma tangni e dier ogendini.\n "],["Israel ne en mzabibu malandore;\n ne onyago olembene owuon.\n Ka olembene ne medore,\n nomedo gero kende mag misango;\n kendo ka pinye ne medo mewo,\n to nomedo loso kido milamo.\n ","Chunygi opongʼ gi miriambo\n kendo koro nyaka gitingʼ mana kum marom kodgi.\n Jehova Nyasaye nomuk kendegi mag misango\n kendo kitegi ma gilamo bende nokethi.\n  ","Eka giniwachi, “Waonge ruoth\n nikech watamore miyo Jehova Nyasaye luor.\n To kata kane wan gi ruoth,\n to dotimonwa angʼo?”\n ","Githoro wacho weche manono\n ka gikwongʼore gi miriambo,\n kendo giloso winjruok ma ok nyal konyogi;\n emomiyo buche mag larruok medore\n mana ka buya malandore e puothe mosepur.\n ","Ji modak Samaria luoro osemako\n nikech nyaroya molos gi dhahabu mar Beth Aven.\n Joge noywage,\n kamano bende e kaka jodologe malamo nyiseche manono noywage,\n mago mosebedo gi mor kuom berne\n nikech osegole kuomgi kitere e twech.\n ","Enotingʼe kitere Asuria\n kaka mich ne ruoth maduongʼ.\n Efraim noma duongʼne to Israel nokuod wiye\n nikech nyisechene molos gi bao.\n ","Samaria kod ruodhige nolew gi malo\n mana ka bad yien malewo gi malo ewi pi.\n ","Kuonde motingʼore malo mag anjawo nokethi,\n en emomiyo jo-Israel timo richo.\n Kuthe kod buya ema biro dongo\n maim kendegi mag misango.\n Eka giniwach ne gode madongo niya, “Umwauru!”\n Kendo ne gode matindo niya, “Rwombreuru kuomwa!”\n  ","“Nyaka aa ndalo mar Gibea,\n isebedo ka itimo richo, yaye Israel,\n to kanyo ema isesike.\n Donge lweny notieko\n jotim richo man Gibea?\n ","Ka ahero to abiro kumogi;\n ogendini nonywaknegi,\n maketgi e twech kuom richogi duto.\n ","Efraim en nyaroya mobo\n mohero dino cham;\n omiyo anatwe jok\n e ngʼute maberno.\n Anariemb Efraim,\n to Juda nyaka pur,\n kendo Jakobo biro baro lowo.\n ","Chwouru adiera ne un uwegi,\n kaa-uru olemo mar hera ma ok rum,\n kendo baruru lopu mapok opur,\n nimar en kinde mar manyo Jehova Nyasaye,\n nyaka chop\n ool tim makare kuomu.\n ","To nikech usechwoyo anjawo,\n usekayo timbe maricho,\n kendo usechamo olemb miriambo.\n Nikech usegeno kuom tekou uwegi\n kendo kuom jolwenju mangʼeny,\n ","kuom mano koko mar lweny biro monjo jou,\n ma mi kuondeu mochiel motegno nomuki,\n mana kaka Shalman nomuko Beth Arbel e odiechieng lweny,\n kama mine kod nyithindgi nodhir mopodho.\n ","Ma e kaka notimre ne un bende, yaye Bethel,\n nikech anjawo maru duongʼ.\n Ka odiechiengno ochopo,\n ruodh Israel notiek chuth.”\n"],["“Ka Israel ne pod nyathi, ne ahere,\n kendo ne aluongo wuoda ka agolo Misri.\n ","To kaka ne amedo luongo Israel\n e kaka nomedo dhi mabor koda.\n Negichiwo misengini ne Baal\n kendo wangʼo ubani ne kido molosi.\n ","An owuon ema napuonjo Efraim wuotho,\n ka amakogi gi bedegi,\n to ne ok gifwenyo ni ne en\n An mane ochangogi.\n ","Ne atelonegi gi ngʼwono mathoth\n kaachiel gihera ma ok rum;\n ne agolo jok mapek e ngʼutgi\n kendo akulora piny mondo apidhgi.\n  ","“Donge ginidog Misri\n kendo Asuria nobedi gi loch kuomgi,\n nikech gitamore weyo richogi?\n ","Ligangla nomil e miechgi madongo\n manoketh lodi mag rangeyegi,\n kendo chenro duto magin-go norum.\n ","Joga oramo chuth mondo oweya.\n Kata giluong Nyasaye Man Malo Moloyo,\n to ok notingʼ-gi malo e yo moro amora.\n  ","“Ere kaka anyalo jwangʼou, Efraim?\n Ere kaka dabolu Israel?\n Ere kaka datiu ka Adma?\n Ere kaka damiu ubed machal gi Zeboim?\n Ok anyal timonu kamano;\n nikech aseloko pacha kendo akechou.\n ","Ok anaol mirimba mager\n bende ok analokra mi aketh Efraim bende.\n Nimar an Nyasaye, ok an dhano,\n Jal Maler e dieru.\n Ok anabi gi mirima.\n ","Gibiro luwo Jehova Nyasaye,\n noruti ka sibuor.\n Kuruto,\n to nyithinde duto nobi ire katetni kagiwuok yo podho chiengʼ.\n ","Ginibi ire ka gitetni\n ka winy moa Misri,\n ka akuche moa Asuria.\n Anami gibed e miechgi,”\n Jehova Nyasaye owacho.\n ","Efraim oselwora gi miriambo,\n od jo-Israel en kar wuond.\n Juda ok winj Nyasaye;\n adier ok giwinj Jal Maler ma ja-adiera.\n"],["Efraim geno gima onge,\n olawo yamb wuok chiengʼ odiechiengʼ duto,\n kendo omedo miriambo kod gero.\n Oketo winjruok gi Asuria\n kendo ooro mor zeituni ne jo-Misri.\n ","Jehova Nyasaye nigi bura kuom jo-Juda;\n enokum Jakobo kaluwore gi yorene;\n kendo enochule kaluwore gi timbene.\n ","Kane pod en ei min nomako tiend owadgi,\n kaka dhano nomako amen gi Nyasaye.\n ","Ne oii gi malaika mi oloye;\n eka noywak kendo kwayo mondo otimne ngʼwono.\n Noyude Bethel\n kendo mowuoyo kode kanyo.\n ","Jehova Nyasaye Maratego,\n Jehova Nyasaye e nyinge mongʼerego!\n ","To nyaka uduog ir Nyasachu;\n beduru johera kendo joma ngʼado bura makare,\n bende keturu chunyu kuom Nyasachu kinde duto.\n  ","Jalok ohala tiyo gi ratinde mag miriambo;\n ohero mecho.\n ","Efraim sungore kawacho ni,\n “An jamoko momewo, kendo asebedo ja-mwandu.\n Gi mwanduna duto ok giniyud gimoro kuoma\n ma miganga kata richo.”\n  ","“An Jehova Nyasaye Nyasachu mane ogolou e piny Misri,\n anami udagi e hembeu kendo,\n mana kaka ndalo\n mane utimoe nyasi mag sawo mau.\n ","Ne awuoyo kod jonabi,\n ka anyisogi fweny mangʼeny,\n kendo kawacho ngeche kokalo kuomgi.”\n  ","Bende Gilead nigi anjawo?\n Joge gin joma nono!\n Bende gitimo misengini gi rwedhi, Gilgal?\n Kendegi mag misengini biro chalo,\n kaka kite modhurore e puodho mopur.\n ","Jakobo noringo modhi e piny mar Aram;\n Israel notiyo mondo oyud dhako,\n kendo nochulo nengo mare kokwayo rombe.\n ","Jehova Nyasaye nokonyore gi janabi ma ogolo Israel oa Misri,\n adier ne ooro janabi mondo orite.\n ","To Efraim osemiye obedo mager mobedo gi mirima;\n Ruodhe nowe timbene maricho mag chwero remo e wiye,\n kendo nochule kuom ngʼanyone.\n"],["Kane Efraim owuoyo, to ji ne tetni,\n nodhiale e piny Israel.\n To notimo richo kuom lamo Baal, mi notho.\n ","Koro gimedo timo richo,\n bende giloso nyisechegi mag fedha mondo gilam,\n ma gin kido molos gi rieko mangʼeny,\n magi duto gin tich jopa bepe.\n Wachore kuom jogi niya,\n “Gitimo misango gi dhano,\n kendo ginyodho kido molos mar nyaroya.”\n ","Emomiyo ginichal mana kaka ongʼwengʼo mokinyi,\n bende kaka thoo mar okinyi malal nono ka nyango owuok,\n bende kaka mihudhwe ma yamo keyo kar dino,\n bende kaka iro mawuok e dirisa.\n  ","“To An e Jehova Nyasaye ma Nyasachu\n mane ogolou ua e piny Misri.\n Ok unyal yango Nyasaye moro amora ma ok An,\n onge Jawar machielo makmana An.\n ","Ne aritou e piny motwo,\n maliel ka mach.\n ","Kane apidhogi ne giyiengʼ chuth;\n kane giseyiengʼ to sunga nomakogi;\n ma wigi owil koda.\n ","Omiyo anabi irgi ka sibuor,\n kendo ka kwach abiro buto negi e bath yo.\n ","Anamonjgi mi ayiechgi matindo tindo\n mana ka ondiek ma omaa nyithinde.\n Anatiekgi mana ka sibuor,\n bende le mag bungu noyiechgi matindo tindo.\n  ","“Osetieku yaye Israel, nikech ok udwara,\n ok udwar jakonyu.\n ","Ere ruodhu mondo koro oresu?\n Ere jotendu e miechu,\n mane usekwayo ni,\n ‘Miwa ruodh kod jotendwa?’\n ","Kuom ich wangʼ mare ne amiyou ruoth\n kendo e mirimba ne agole oko.\n ","Timbe mamono mag Efraim osekan,\n kendo richoge osendik e kitabu.\n ","Rem machalo gi mar dhako mamuoch kayo nobine,\n to en nyathi maonge gi rieko,\n ma ka sa ochopo monego owuog e ich\n to okia kama iwuok godo.\n  ","“Abiro resogi kuom teko mar piny joma otho\n kendo anakonygi kuom tho.\n In tho, ere masicheni duto,\n kata in piny joma otho, ere kethruokni?\n  “Ok anakeche,\n ","kata ka obedo ni odhi maber kamano e kind owetene.\n Yamb yor wuok chiengʼ moa ir Jehova Nyasaye nobi,\n kakudho koa e piny motwo,\n ma pigene mag sokni mamol nodwon,\n kod yewni mokuny bende nodwon.\n Mwandune manie dechege\n noyaki duto.\n ","Jo-Samaria nokum kuom richogi\n nikech gisengʼanyo ne Nyasachgi.\n Noneg-gi gi ligangla;\n nyithindgi matindo nochwad piny,\n to mondgi mapek nobar iyegi.”\n"],["Dwoguru ir Jehova Nyasaye ma Nyasachu, yaye Israel.\n Richou ema osemiyo upodho.\n ","Kaw wechegi\n kendo uduog ir Jehova Nyasaye!\n Wachne kama:\n “Wenwa richowa duto,\n kendo yie irwakwa gi ngʼwono,\n mi wanapaki gi dhowa.\n ","Asuria ok nyal resowa,\n bende ok wana idhi faresegi mag lweny.\n Ok wanachak wawach kendo ni,\n ‘Nyisechewa’ ne gik mwaloso gi lwetwa wawegi,\n nimar kuomi, ema, nyithi kiye yude kech.”\n  ","“Anachang-gi kuom baro margi mane gibarogo,\n kendo anahergi maonge achuna,\n nimar mirimba osewuok kuomgi.\n ","Anachal mana ka thoo mar okinyi ne Israel;\n kendo nolodhi mana ka ondanyo,\n kendo tiende nokar\n mana ka yiend Lebanon;\n ","bade nolodhi makee.\n Enobed maber ka yiend zeituni,\n kendo nodungʼ mangʼwe ngʼar ka yiend Lebanon.\n ","Ji nochak odag e tipone.\n Nonyaa maber mana ka cham,\n kendo nonyag maber ka mzabibu\n mi nobed gi huma ka divai moa Lebanon.\n ","Yaye Efraim en angʼo ma datim gi nyiseche manonogi kendo?\n Anadwoke kendo rite,\n achalo gi obudo mangʼich,\n nyak mari aa kuoma.”\n  ","En ngʼat mane mariek?\n Obiro fwenyo tiend gigi.\n En ngʼat mane manyalo fwenyo tiend wechegi?\n Obiro ngʼeyogi.\n Yore mag Jehova Nyasaye nikare,\n joma nikare ema wuothoe,\n to joma jendeke to chwanyore.\n"]],"Joel":[["Wach Jehova Nyasaye mane obiro ne Joel wuod Pethuel.\n  ","Winjuru ma, un jodongo;\n chikuru itu, un duto ma udak e piny.\n Bende gima chalo kama osetimore e ndalou,\n kata e ndalo mag kwereu?\n ","Nyis nyithindu wachni,\n kendo nyithindu onyis nyithindgi,\n kendo nyithindgi bende onyis tiengʼ maluwogi.\n ","Gik ma mony mar bonyo oweyo,\n bonyo madongo osechamo;\n gik ma bonyo madongo oweyo\n bonyo matindo osechamo,\n gik ma bonyo matindo oweyo\n bonyo mamoko nochamo.\n  ","Un jomer, chiewuru kendo ywaguru!\n Gouru nduru, un duto ma jomath mag divai;\n gouru nduru nikech divai manyien,\n nikech oseyudhe ogole e dhou.\n ","Oganda moro osemonjo pinya, en oganda maratego\n kendo gingʼeny mokadho akwana;\n en gi leke mag sibuor madichwo,\n leke mager mag sibuor madhako.\n ","Oselwero it mzabibu maga,\n kendo ketho yiende ngʼopega.\n Osepoko potgi\n mi owitogi kucho,\n kendo oweyo bedegi kodongʼ rachere.\n  ","Ywaguru ka ukuyo ka dhako ma pod tin ma orwakore gi law kuyo,\n ka oywago chwore mane ohange.\n ","Chiwo mag cham kod misango miolo piny\n orumo e od Jehova Nyasaye.\n Jodolo ywak\n joma tiyo e nyim Jehova Nyasaye ywak.\n ","Puothe okethore,\n lowo otwo;\n cham okethore,\n divai manyien orumo,\n mo bende onge.\n  ","Kik ugen gimoro un jopur,\n denguru un jopidh mzabibu,\n beduru mokuyo nikech ngano gi shairi,\n nikech cham mochiek manie puothe okethore.\n ","Mzabibu osetwo\n kendo ngʼowu osener,\n olemo mongʼinore, gi othidhe kod mapera\n kaachiel gi yiende duto mag puodho osetwo.\n Adier mor mar dhano\n bende oserumo.\n ","Yaye un jodolo, rwakreuru gi pien gugru kuywak;\n denguru kendo gouru nduru,\n un joma tiyo e nyim kendo mar misango.\n Biuru, mondo uywagru otieno duto,\n un joma tiyo e nyim kendo mar misango,\n nikech cham mag misango kod misengini miolo piny,\n onge e od Nyasachwa.\n ","Landuru lemo gi riyo kech maler\n kendo luonguru chokruok maler.\n Chokuru jodongo\n kod ji duto modakie piny,\n mondo gibi e od Jehova Nyasaye ma Nyasachu,\n mondo giywagre ne Jehova Nyasaye.\n  ","Mano kaka odiechiengno lich!\n Nimar odiechieng Jehova Nyasaye chiegni,\n enobi kaka kethruok moa kuom Nyasaye Maratego.\n  ","Donge chiemo osegol oko e nyim wangʼwa;\n donge ilo kod mor onge e od Nyasachwa?\n ","Kothe otop\n motwo ei lowo.\n Ute keno okethore,\n dere osego piny,\n nikech cham onge.\n ","Mano kaka dhok chur!\n Kweth mag jamni tangni koni gi koni,\n nikech gionge lek;\n kata mana kweth mag rombe sandore.\n  ","In ema aluongi, yaye Jehova Nyasaye,\n nikech mach osewangʼo pewe mag kwath,\n kendo ligek mach osewangʼo yiende duto manie pap.\n ","Koda ka le mag thim bende tangni ka dwari nikech\n aore duto oseduono,\n kendo mach osewangʼo pewe mag kwath.\n"],["Gouru tungʼ e Sayun;\n kendo gouru milome e goda maler.\n  Ji duto modak e piny mondo otetni,\n nikech odiechiengʼ mar Jehova Nyasaye biro.\n Osesudo machiegni.\n ","En odiechiengʼ mar mudho kod kuyo,\n kendo en odiechieng mar rumbi kod mudho mandiwa.\n Ochalo gi piny moyawore ma lerne rieny e kor gode;\n oganda mangʼongo kendo maratego mar jolweny biro,\n mane pok one nyaka nene,\n kendo ok nochak one ndalo mabiro nyaka chiengʼ.\n  ","Mach wengʼo nyimgi,\n to bangʼ-gi ligek mach bebnie.\n Piny chalo gi puoth Eden yo ka nyimgi\n to ka bangʼ-gi piny otwo modongʼ nono,\n onge gimoro manyalo pusorenegi matony.\n ","Kitgi chalo kaka farese;\n Gilengʼore kaka jolweny moidho farese.\n ","Gilengʼore ewi gode gi koko machalo koko mag geche lweny,\n kendo kaka mach makakni kawangʼo yugi,\n kendo mana kaka oganda mar jolweny maroteke machanore ne lweny.\n  ","Ka ogendini goyo wangʼni kuomgi,\n to gidhier nono kendo wengegi lil.\n ","Gibiro ka giger ka jokedo;\n gilwenyo ohinga ka jolweny.\n Gipangore wangʼ achiel ka gichanore,\n ma ok gilok yorgi.\n ","Ok gituomre, moro ka moro pangore\n kochimo nyime tir.\n Gimuomo gik madigengʼ-gi\n ka ok giketho kaka gichanore.\n ","Gichomo dala maduongʼ gireto,\n giringo ka gilwenyo ohinga,\n giidho nyaka ei udi;\n kendo gidonjo gie dirisni mana ka jokwoge.\n  ","Piny tetni e nyimgi,\n polo bende yiengni,\n chiengʼ gi dwe lokore mudho,\n to sulwe bende ok rieny.\n ","Jehova Nyasaye kok matek\n e nyim jolweny mage;\n jolweny mage ok nyal kwan,\n joma winje gin joma roteke.\n Odiechieng Jehova Nyasaye duongʼ;\n kendo olich mokadho.\n En ngʼa manyalo siro odiechiengno?\n ","Jehova Nyasaye owacho ni,\n “Kata sani, dwoguru ira gi chunyu duto,\n ka uriyo kech kendo uywak kendo udengo.”\n  ","Lokuru chunyu,\n to ok lepu.\n Dwoguru ir Jehova Nyasaye, ma Nyasachu,\n nikech ongʼwon kendo okecho ji,\n iye ok wangʼ piyo kendo ojahera,\n bende chunye lendo kuom kelo ne ji masira kata chwat.\n ","En ngʼa mongʼeyo? Onyalo lokore mi okechu\n kendo owenu gweth,\n kendo ubed gi chiwo mag cham kod misengini\n miolo piny muchiwo ni Jehova Nyasaye, Nyasachu.\n  ","Gouru turumbete e Sayun,\n landuru lemo mar riyo kech maler,\n luonguru chokruok maler.\n ","Chokuru ji kanyakla,\n pwodhuru chokruok mar oganda,\n chokuru jodongo kaachiel,\n keluru nyithindo kaachiel,\n koda nyithindo madhodho thuno.\n Wuowi monyombo machiegni mondo owuogi oa e ode,\n kendo miaha mondo owuogi oa kachiena.\n ","Jodolo, matiyo e nyim Jehova Nyasaye,\n mondo oywagi, e kind agola gi\n kendo mar misango mar hekalu.\n Giywag kagiwacho niya, “Yaye Jehova Nyasaye,\n kik itiek jogi.\n Kik imi girkeni mari obed gima ichayo,\n ma ogendini wuoyo kuome marach.\n Angʼo ma dimi giwachi e dier ogendini niya,\n ‘Ere Nyasachgi?’ ”\n ","Eka Jehova Nyasaye nyiego nomaki\n nikech pinye kendo nokech joge.\n ","Jehova Nyasaye nodwokgi kowacho niya,\n “Abiro miyou cham gi divai manyien kod mo zeituni,\n moromo yiengʼou chuth;\n ok anachak ami ubed\n jogo michayo e dier ogendini.\n  ","“Anariemb jolweny moa nyandwat madhi mabor kodu,\n anariembu nyaka e thim motwo,\n joge motelo nodhi e nam man yo wuok chiengʼ,\n to modongʼ nodhi e nam man yo podho chiengʼ.\n To jogi motho biro dungʼ,\n mi dungʼne nopongʼ piny.”\n  Adiera osetimo gik madongo.\n ","Yaye piny, weuru luor;\n bed mamor kendo moil,\n adiera Jehova Nyasaye osetimo gik madongo.\n ","Yaye le manie thim, weuru luor;\n nikech pewe kwath koro loth,\n yiende nyago olembegi;\n Ngʼowu gi mzabibu golo mwandugi.\n ","Yaye jo-Sayun moruru,\n beduru moil kuom Jehova Nyasaye, ma Nyasachu,\n nikech osemiyou\n koth mar chwiri e yo makare,\n asemiyou ngʼidho mogundho,\n moriwo kodh chwiri kod kodh opon, mana kaka chon.\n ","Kuonde dino cham nopongʼ gi cham;\n kendo degi nopongʼ mi-oo oko gi divai manyien kod mo.\n  ","“Abiro chulou kuom higni ma bonyo osechamo;\n bonyo madongo gi matindo,\n gi bonyo mamoko gi mony mar bonyo;\n ma gin oganda maduongʼ mar jolweny mara mane aoro e dieru.\n ","Unubed gi chiemo mathoth, ma uchamo nyaka unuyiengʼ,\n kendo unupak nying Jehova Nyasaye,\n ma Nyasachu, mosetimonu timbe miwuoro.\n Wi joga ok nochak okuod kendo.\n ","Eka unungʼe ni antie ei Israel,\n ni An e Jehova Nyasaye, ma Nyasachu,\n kendo ni onge moro machielo;\n wi joga ok nochak okuod kendo.”\n ","“Bangʼe,\n anaol Roho Maler mara kuom ji duto.\n Yawuotu gi nyiu nokor wach,\n jodongu nolek lek,\n jou matindo none fweny.\n ","Kata mana jotichna machwo gi mamon,\n bende, naol Roho Maler mara kuomgi ndalono.\n ","Anatim honni miwuoro e kor polo\n to e piny,\n remo gi mach kod iro madhwolore nobedie.\n ","Wangʼ chiengʼ nolokre mudho\n to dwe nolokre remo,\n kapok odiechiengʼ maduongʼ kendo malich mar Jehova Nyasaye ochopo.\n ","To ngʼato ka ngʼato maluongo\n nying Jehova Nyasaye noresi;\n nikech ewi got Sayun kendo ei Jerusalem\n resruok nobedie,\n mana kaka Jehova Nyasaye osewacho,\n e dier joma otony\n ma Jehova Nyasaye oluongo.”\n"],["“E ndalogo kendo e sano,\n ka anadwok ni Juda gi Jerusalem mwandugi mane olalnegi.\n ","Abiro choko pinje duto\n mi akelgi mwalo e Holo mar paw Jehoshafat.\n Kanyono ema anangʼad nigi e bura,\n kuom girkeni mara, ma gin joga ma jo-Israel,\n nikech negikeyo joga e kind pinje\n kendo gikawo pinya gipogo.\n ","Negigoyo ombulu kuom joga\n kendo negiloko ohala mar hono yawuowi ka giwilo gi ochode;\n nyiri to negiuso ka giwilo gi divai,\n mondo gimadhi.\n ","“Yaye, jo-Turo gi jo-Sidon, kod joma odak e gwenge mag Filistia, ulawa nangʼo? Koso uchulona kuor nikech gimoro masetimo? Ka uchulona kuor to abiro dwoko timbeu e wiwu uwegi kuom gima usetimo moruyore kendo mapiyo.\n","Nimar usekawo fedha gi dhahabu mara, kendo usedar gi mwanduga mabeyo mogik e hekalu mau.\n","Ne uuso jo-Juda gi Jerusalem ne jo-Yunani, eka utergi mabor gi pinygi mane onywolgie.\n ","“Neuru, abiro wakogi ka agologi kuonde mane uusogie, kendo naket e wiwu uwegi gima usetimo.\n","Abiro miyo jo-Juda ngʼiewo yawuotu, gin to giniusgi ne jo-Sabea, ma en piny mabor miwuoro,” Jehova Nyasaye osewacho.\n ","Landuru wachni e dier pinje,\n Ikreuru ne lweny!\n Jolweny magu duto oikre ne kedo!\n Jokedo duto mondo osudre machiegni mondo gitug lweny.\n ","Thedhuru kwe mau olokre ligengni,\n to rabeti mau obed tonge.\n Ngʼat ma ngoro mondo owach niya,\n “An gi teko!”\n ","Biuru piyo, un ogendini duto moa kuonde duto,\n mondo uchokru kanyo.\n  Yaye Jehova Nyasaye kel jokedo magi olor kanyo!\n  ","“Pinje mondo owakre,\n gichom Holo mar Jehoshafat,\n nikech anabed kanyo\n mondo angʼad bura ne pinje duto moa koni gi koni.\n ","Runduru musmeno,\n nikech cham ochiek.\n Biuru, unyon yiend Zeituni\n nikech kar biyo mzabibu opongʼ,\n kendo degni opongʼ mopukore.\n Mano kaka timbegi maricho dongo!”\n  ","Mano oganda maduongʼ manade, mano kaka gingʼeny\n ka ginie holo ma en kar ngʼado bura!\n Nikech odiechieng Jehova Nyasaye chiegni chopo\n e holo mar ngʼado paro.\n ","Chiengʼ gi dwe nolokre mudho,\n kendo sulwe ok nochak orieny.\n ","Jehova Nyasaye noruti koa Sayun\n kendo nomor koa Jerusalem.\n Piny gi Polo noyiengni;\n to Jehova Nyasaye nobed kar pondo mar joge;\n nobed ragengʼ ne jo-Israel.\n ","“Eka unungʼe ni An, Jehova Nyasaye, ma Nyasachu,\n adak e Sayun, goda maler.\n Jerusalem nobed kama ler,\n ogendini mamoko ok nochak omonje kendo.\n  ","“Odiechiengʼno divai manyien nochwer kawuok ewi gode;\n kendo chak nomol kawuok ewi thuche,\n holo mag pi nopongʼ chuth.\n Soko nomol koa e od Jehova Nyasaye\n kendo pi moaye sokono biro mol e holo mar Shitim.\n ","Misri nobed piny ma ji odar oweyo,\n kendo Edom nobed piny ongoro maonge tich,\n nikech timbe mahundu mane otimone jo-Juda,\n mane gichweroe remo maonge ketho e pinygi.\n ","Juda nobed kama ji odakie nyaka chiengʼ\n kendo Jerusalem bende tienge gi tienge.\n ","Kethogi mar chwero remo mapok aweyonegi,\n abiro weyonegi.”\n  Jehova Nyasaye odak Sayun!\n"]],"Amos":[["Magi e weche Amos mane en achiel kuom jokwath mane odak Tekoa. Wechegi ne oneno kuom Israel higni ariyo kane piny pok oyiengni, kendo e kindeno Uzia ema ne ruodh Juda, to Jeroboam ma wuod Joash to ne ruodh Israel.\n   ","Nowacho niya,\n “Jehova Nyasaye ruto koa Sayun,\n kendo dwonde mor koa Jerusalem;\n lege ma jokwath kwayoe two,\n kendo wi got Karmel mosebedo ka ngʼich koro ner.”\n ","Jehova Nyasaye wacho niya,\n “Jo-Damaski osebedo katimo richo mangʼeny,\n omiyo ok abi weyo ma ok akumogi.\n Nikech gisesando jo-Gilead,\n ka gigoyogi kod gima bith molos gi nyinyo,\n ","kuom mano abiro oro mach e od Hazael,\n ma biro wangʼo ohinga mochiel motegno mag Ben-Hadad.\n ","Abiro muko dhoranga Damaski,\n kendo abiro riembo joma odak e Holo mar Aven,\n kaachiel gi ngʼat motingʼo ludh Jehova Nyasaye man Beth Eden.\n Jo-Aram ibiro dar miter mabor e twech e piny Kir,”\n Jehova Nyasaye owacho.\n ","Jehova Nyasaye wacho niya,\n “Jo-Gaza osebedo katimo richo mangʼeny,\n omiyo ok abi weyo ma ok akumogi.\n Nikech gisemako ogendini duto\n mi giterogi e twech e piny Edom,\n ","kuom mano abiro oro mach\n mi owangʼ ohinga mag Gaza mochiel motegno.\n ","Abiro riembo ruodh Ashdod\n kaachiel gi ngʼat motingʼo ludh Jehova Nyasaye man Ashkelon.\n Abiro kumo dala mar Ekron,\n kendo abiro nego jo-Filistia duto modongʼ,”\n Jehova Nyasaye Manyalo Gik Moko Duto owacho.\n ","Jehova Nyasaye wacho niya,\n “Nikech richo adek ma jo-Turo osetimo,\n kata richo angʼwen, omiyo ok abi weyo ma ok akumogi.\n Nikech gisemako ogendini duto mi giterogi e twech e piny Edom,\n ma ok girito winjruok mar osiep mane gitimo kodgi,\n ","kuom mano abiro oro mach\n mi wangʼ ohinga mag Turo mochiel motegno.”\n ","Jehova Nyasaye wacho niya,\n “Nikech richo adek ma jo-Edom osetimo,\n kata richo angʼwen, omiyo ok abi weyo ma ok akumogi.\n Nikech nolawo owadgi gi ligangla\n ka oonge gi ngʼwono,\n kendo ne osiko mana\n ka omako kode sadha,\n ","kuom mano, abiro oro mach mi wangʼ Teman,\n kendo enowangʼ ohinga mochiel motegno mag Bozra.”\n ","Jehova Nyasaye wacho niya,\n “Nikech richo adek ma jo-Amon osetimo,\n kata richo angʼwen, omiyo ok abi weyo ma ok akumogi.\n Nikech gisenego mine ma yach mag Gilead\n mondo omi giyar tongʼ mag lopegi,\n ","kuom mano abiro moko mach e ohinga mag Raba\n kendo abiro wangʼo kuonde mochiel motegno mag dalano.\n Mahu nowinjre chiengʼ kedo\n kendo lweny nobed mager.\n ","Ruodhigi kaachiel gi jodong-gi\n ibiro daro miter e twech,”\n Jehova Nyasaye owacho.\n"],["Jehova Nyasaye wacho niya,\n “Nikech richo adek ma jo-Moab osetimo, kata richo angʼwen,\n omiyo ok abi weyo ma ok akumogi.\n Nikech ne giwangʼo\n choke mag ruodh Edom molokore buru,\n ","kuom mano abiro oro mach e piny Moab\n mondo owangʼ kuonde mochiel motegno mag Kerioth.\n Jo-Moab biro tho ei lweny mager,\n ka jolweny giyo sigich lweny kendo tungʼ ywak.\n ","Abiro nego ruodh Moab\n kaachiel gi jotend pinyno duto,”\n Jehova Nyasaye owacho.\n ","Jehova Nyasaye wacho niya,\n “Nikech richo adek ma jo-Juda osetimo, kata richo angʼwen,\n omiyo ok abi weyo ma ok akumogi.\n Nikech gisetamore rito chike Jehova Nyasaye\n kod buchene,\n kendo osewuondgi\n mi gisebaro giluwo bangʼ nyiseche manono mag kweregi,\n ","kuom mano abiro oro mach e piny Juda,\n kod kuonde mochiel motegno mag Jerusalem.”\n ","Jehova Nyasaye wacho niya,\n “Nikech richo adek ma jo-Israel osetimo, kata richo angʼwen,\n omiyo ok abi weyo ma ok akumogi.\n Nikech ungʼiewo joma kare gi fedha,\n to joma odhier ma ok nyal chudo, to ungʼiewo gi pat pat.\n ","Unyono jochan piny mana ka buru\n kendo ok ungʼad bura makare,\n ne joma odhier.\n Wuowi gi wuon mare terore gi nyako achiel\n kendo udwanyo Nyinga Maler.\n ","Ginindo piny\n e lewni mosing but kende mag misango.\n Divai ma gikawo kuom joma gigoyo faini\n gimadho e od nyasachgi.\n  ","“Ne atieko jo-Amor mana ka gineno,\n kata obedo nine gin roboche ka yiend sida,\n kendo roteke ka yiend ober.\n Ne aketho olembene\n kod tiendene!\n ","Ne agolou e piny Misri,\n mi atelonu higni piero angʼwen e thim,\n ni mondo amiu piny jo-Amor.\n  ","“Ne awalo yawuotu mondo obed jonabi,\n to moko e dieru naketo mondo obed jo-Nazir.\n Donge mano en adier, yaye jo-Israel?”\n Jehova Nyasaye owacho.\n ","“Ne umiyo jo-Nazir omadho divai,\n kendo nukwero jonabi ni kik gikor wach.\n  ","“Sani koro abiro diyou piny kama untie,\n mana ka cham mopongʼo gari mayiecho gari.\n ","Joma ongʼeyo ngʼwech sani koro ok bi tony,\n joma rateke abiro keto bedo mool,\n bende nyaka jalweny manenore ni ger ok bi konyo ngimane.\n ","Kata jadir asere ok noyud thuolo mar ringo,\n kendo jangʼwech ma jalweny ok noresre,\n kaachiel gi jalweny moidho faras bende ok notony.\n ","To kata mana jolweny mathuondi moloyo\n noring duge chiengʼno,”\n Jehova Nyasaye owacho.\n"],["Un oganda jo-Israel duto mane agolo e piny Misri, winjuru wach ma an Jehova Nyasaye awachonu:\n ","“Un kende ema aseyiero\n kuom ogendini duto manie piny;\n mano emomiyo abiro kumou\n kuom richou duto musetimo.”\n  ","Uparo ni ji ariyo nyalo wuotho kaachiel\n kapok giwinjore?\n ","Bende sibuor nyalo ruto e thim\n ka oonge gi gima ochamo?\n Bende nyathi sibuor nyalo ngʼur e gono mare\n kapok oyudo gima ochamo?\n ","Koso winyo nyalo moko e obadho nade\n ka ok ochike gi kudni?\n Koso obadho dimeki nade\n kaonge gima otuge?\n ","Bende tungʼ mar lweny nyalo ywak e dala\n ma ok omiyo ji otetni?\n Koso ere gima nyalo timore e dala\n ma ok Jehova Nyasaye ema oyie mondo otimre?\n  ","Adier, onge gima Jehova Nyasaye Manyalo Gik Moko Duto nyalo timo e dala\n ma ok ofwenyo, ne jotichne ma jonabi.\n  ","Ka sibuor oruto,\n to ere ngʼama ok dibed maluor?\n Kata ere janabi madilingʼ alingʼa\n ma ok ohulo gima Jehova Nyasaye Manyalo Gik Moko Duto onyise?\n  ","Gouru milome e kuonde mochiel motegno mag Ashdod\n kaachiel gi Misri:\n “Chokreuru kanyakla e gode molworo Samaria,\n mondo uneye timbe mamono matimore e dalano,\n kendo kaka isando ji kuno.”\n  ","Jehova Nyasaye wacho niya, “Jogo ok ongʼeyo timo tim makare\n kendo utegi madongogi opongʼ mana gi gik moyaki.”\n ","Kuom mano, ma e gima Jehova Nyasaye Manyalo Gik Moko Duto wacho:\n “Wasigu biro monjou\n maketh kuondeu mochiel motegno,\n kendo giyak mwandu magu.”\n ","Jehova Nyasaye wacho niya,\n “Mana kaka jakwath reso lemo ariyo kata it rombo modongʼ ma sibuor pok ochamo,\n e kaka Nyasaye nores,\n jo-Israel manok modak Samaria\n ka gin e dho kitandagi,\n kaachiel gi man Damaski ka gibet e kombegi.”\n ","Ruoth Nyasaye, ma en Jehova Nyasaye Maratego wacho niya, “Koro chikuru itu mondo usiem nyikwa Jakobo.\n ","“Chiengʼ ma abiro kumoe nyithi Israel kuom richogi,\n bende e ndalo ma abiro kethoe kende mag misango miwangʼoe liswa man Bethel,\n kendo anangʼad tunge kendego mag misango\n mi ginipodh piny.\n ","Anamuk udi mudakie e ndalo mag chwiri\n kaachiel gi mago mudakie ndalo mag oro;\n udi ma ukedo igi gi lak liech biro dongʼ gundni\n kendo uteu madongo duto abiro ketho,”\n Jehova Nyasaye owacho.\n"],["Winjuru wachni, un mond Samaria machwe ka dwesni ma Bashan,\n un mon masando jochan, un muthago joma odhier,\n kendo uwachone chwou niya,\n “Kelnwa gik ma wanyalo madho!”\n ","Jehova Nyasaye Manyalo Gik Moko Duto osesingore niya,\n “Ndalo biro chopo ma wasigu noywau gi olope kendo ngʼato ka ngʼato kuomu,\n nochal mana ka rech ma olowu omako.\n ","Ginigolu oko mar dala\n ka giluwo kodu kuonde momukore mag ohinga,\n kendo gibiro witou oko kuchomo Hamon,”\n Jehova Nyasaye owacho.\n ","“Dhiuru Bethel mondo utim richo;\n kendo dhiuru Gilgal mondo umed timoe richo.\n Keluru misengini magu okinyi kokinyi\n kendo keluru achiel kuom apar magu bangʼ higni adek ka higni adek.\n ","Chiwuru makati moketie thowi kaka misango mar dwoko erokamano,\n kendo landuru wach kusungoru,\n un jo-Israel kuom chiwo mar hera,\n nimar mano ema uwinjo\n ka morou ka usiko kutimo,”\n Jehova Nyasaye Manyalo Gik Moko Duto owacho.\n  ","“Ne akelo kech e miechu duto,\n kendo nubedo maonge chiemo,\n to kata kamano pod utamoru duogo ira,”\n Jehova Nyasaye owacho.\n  ","“Ne amako koth mondo kik chue\n kane pod odongʼ dweche adek to piny chiek.\n Ne amiyo koth ochwe e mier moko,\n to ok e mier mamoko.\n Ne ochwe e puothe moko,\n to puothe mane ok ochweye, to ne wangʼ.\n ","Ji ne wuotho awuotha e mier kamanyo pi modho,\n kendo ne ok ginyal yudo pi moromogi,\n to kata kuom mago duto pod utamoru duogo ira,”\n Jehova Nyasaye owacho.\n  ","“Kuom kinde mangʼeny ne aoro dera\n mi oketho chambu gi puotheu mag mzabibu.\n Bonyo noketho puotheu mag ngʼowu kod mag zeituni,\n to kata kuom mago duto pod utamoru duogo ira,”\n mano e wach Jehova Nyasaye.\n  ","“Ne akelonu tuoche mag buche\n machal gi mane akelo ni jo-Misri.\n Ne anego yawuotu mangʼeny kod ligangla\n kaachiel gi fareseu mag lweny.\n Bende ne amiyo tik marach mar joma otho othingʼou e kuondeu mag bworo,\n to kata kuom mago duto pod ne utamoru duoga ira,”\n Jehova Nyasaye owacho.\n  ","“Ne atieko jomoko kuomu mana kaka ne atieko Sodom gi Gomora,\n kendo ne uchalo mana gi yien moyudh kawangʼ e mach,\n to kata kuom mago duto pod ne utamoru duoga ira,”\n Jehova Nyasaye owacho.\n  ","“Kuom mano, ma e gima abiro timonu un jo-Israel,\n to nikech abiro timonu kama,\n koro ikreuru mondo urom gi Nyasachu, yaye Israel.”\n  ","Jal mane ochweyo gode\n bende ema nochweyo yamo,\n onyiso dhano parone,\n bende en ema oloko ler mar odiechiengʼ bedo mudho,\n en e ruodh piny duto;\n nyinge en Jehova Nyasaye, ma Nyasaye Maratego.\n"],["Chikuru itu un dhood Israel mondo uwinjie wende ywak ma asechuogonu:\n ","“Israel ma en nyako ngili koro osepodho,\n kendo ok nochak oa malo,\n nimar osepodho e pinye owuon\n maonge ngʼama nyalo chunge.”\n ","Jehova Nyasaye Manyalo Gik Moko Duto wacho niya,\n “Dala maduongʼ mane ooro joge mag lweny alufu achiel mondo oked ne jo-Israel,\n mia achiel kende ema biro duogo,\n to mano mooro joge mag lweny mia achiel,\n apar kende ema biro duogo.”\n ","Jehova Nyasaye wacho ni dhood Israel niya,\n “Dwarauru eka unubed mangima,\n ","kik udhi Bethel,\n kendo kik udhi Gilgal,\n to bende kik ukadhi nyaka Bersheba,\n nimar jo-Gilgal duto ibiro daro matergi e twech,\n kendo Bethel biro mana lal nono.”\n ","Dwaruru Jehova Nyasaye eka unubed mangima,\n nono to obiro tieko joka Josef ka mach mawengʼo,\n en mach mabiro wangʼo jo-Bethel\n maonge ngʼama nyalo nego.\n  ","Mano en wach manade ka uloko bura makare bedo lit,\n kendo utuono joga gik monego giyudi.\n  ","Jehova Nyasaye ema nochweyo Yugni gi Ratego,\n en ema omiyo piny ru,\n kendo yuso,\n en bende ema oluongo pi nam\n mondo obi, kendo ologi e piny,\n nyinge iluongo ni Jehova Nyasaye.\n ","En ema oketho mier mochiel motegno\n kendo omuko ohinga mag dala.\n  ","Un umon gi ngʼama odonjo ni jaketho,\n kendo usin gi ngʼat mawacho adiera.\n  ","Usethiro joma odhier\n ma kata cham matin magin godo usechunogi ma gimiyou kaka asoya.\n Kuom mano, usegero udi mabeyo mag kidi,\n to ok unudagie,\n to bende ok unumadhi divai\n mag mzabibu mabeyo musepidho,\n ","nikech aneno ka un kod ketho mangʼeny\n kendo richou sani okadho akwana,\n nikech usando joma ungʼeyo ni onge gi ketho,\n kendo uchamo asoya,\n to kata mana joma odhier manie dieru\n bende utamo mondo kik yud bura makare.\n ","Emomiyo ngʼat mariek lingʼ alingʼa e kinde ma kama\n nikech gin kinde mag richo.\n  ","Dwaruru ber, to ok rach,\n mondo ubed mangima,\n eka Jehova Nyasaye, ma en Nyasaye Maratego nobed kodu\n mana kaka uparono.\n ","Beduru mamon gi timbe maricho, to heruru timbe mabeyo;\n ngʼaduru bura makare e ute buche.\n Ka utimo kamano, to dipo ka Jehova Nyasaye,\n ma Nyasaye Maratego nyalo timo ngʼwono\n ni joka Josef mane otony oa e twech.\n ","Kuom mano, Ruoth Nyasaye, ma en Jehova Nyasaye Maratego wacho niya,\n “Ywak biro winjore e yore duto mag dala,\n kendo ji magoyo nduru ibiro winjo kuonde mag chokruok;\n jopur bende noluong mondo oywagi\n kaachiel gi joma olony e ywak.\n ","E puothe duto mag mzabibu ywak nobedie,\n nikech abiro biro mondo amiu kum,”\n Jehova Nyasaye owacho.\n ","Yaye unune malit un joma gombo\n mondo odiechieng Jehova Nyasaye ochopi!\n En angʼo momiyo ugombo odiechiengno mar Jehova Nyasaye mondo ochopi?\n Enobed chiengʼ mudho to ok chiengʼ ler!\n ","Chiengʼno nochal mana gi ngʼat ma sibuor lawo,\n to oromo gi ondiek,\n kata nochal gi ngʼat modonjo e ot,\n moyiengo lwete e kor ot, mi thuol okaye!\n ","Donge odiechiengno mar Jehova Nyasaye nobed odiechieng mudho mandiwa,\n molil maonge chiengʼ ler, kendo ma chiengʼ ok norienyie?\n  ","“Asin kendo amon gi sewni mutimona,\n bende ok amor gi chokruok mau ma ulosona.\n ","Kata obedo ni ukelona misengini miwangʼo pep kod misengini mag cham,\n to ok anayiego;\n bende kata obedo ni ukelona misengini mag lalruok\n to ok abi yiego.\n ","Weuru baro wiya gi wendeu mag pak,\n nikech ok adwar winjo thumbe mugoyogo.\n ","Weuru mondo bura makare ema mondo omol ka pi aora,\n kendo tim makare ema omol ka aora ma ok dwon.\n  ","“Yaye jo-Israel, bende ne ukelona misengini kata chiwo moro amora\n kuom higni piero angʼwen mane un e thim?\n ","Ne utingʼo kuonde lemo mag ruodhu malo,\n ne utingʼo nyiseche manono,\n mag sulwe ma Sakuth gi Kaiwan,\n mane uloso ni un uwegi,\n ","omiyo abiro darou mi ateru e piny twech mabor mayombo Damaski,”\n Jehova Nyasaye, ma nyinge en Nyasaye Maratego, ema owacho.\n"],["“Mano kaka unune malit un joma odak maber e Sayun,\n kod un joma nigi geno ni gode mag Samaria nyalo resogi,\n kaachiel gi un joma omi luor mag oganda maduongʼ,\n ma jo-Israel dhi irgi\n mondo oyud konyruok!\n ","Dhiuru uneye Kalne, mi uchop nyaka Hamath,\n eka bangʼe ulor udhi nyaka Gath manie piny jo-Filistia.\n Uparo ni pinjego ber moloyo pinjeu?\n Koso uparo ni nitiere piny maduongʼ moloyo pinyu?\n ","Un joma ok odewo odiechieng bura mabiro,\n to kata kamano timbeu medo mana kelonu chandruok!\n ","Un joma nindo e kitendini mokedi gi lak liech,\n kendo utaroru e kombeu madongo,\n kuchamo nyirombe mayom ma jambu onywolo,\n kod nyirwethu machwe mopidh maber.\n ","Un joma goyo thum kaka Daudi nogoyo\n kendo uchuogo wende mag nyatiti.\n ","Un joma madho divai mangʼeny gi agwetni madongo,\n kendo uwiroru gi modhi mangʼwe ngʼar ma nengogi tek,\n to ok ane ka un gi lit kata ka joka Josef rumo kamano.\n ","Kuom mano, un e joma ibiro kuongo daro kitero e twech,\n kendo mano ema biro bedo giko mar dhialruoku.”\n ","Jehova Nyasaye Manyalo Gik Moko Duto, ma en Jehova Nyasaye Maratego, osekwongʼore kosingore owuon niya,\n “Asin gi sunga mar joka Jakobo,\n kendo asin nyaka gi ohinga mag-gi moger motegno;\n omiyo abiro chiwo dalagi kod gik moko\n manie iye e lwet wasigu.”\n ","Ka ji apar odongʼ kata e ot achiel, to gin bende gibiro tho.\n","To ka achiel kuom wede joma othogo obiro mondo okaw wadgi mondo owangʼ, to nopenj ngʼat motonyno niya, “Bende ngʼato ni kodi kanyo?” Ngʼatno nodwoke niya, “ooyo,” kendo nowachne niya, “Lingʼ thi nikech ok onego waluong nying Jehova Nyasaye ka.”\n ","Jehova Nyasaye osegolo chik,\n kendo obiro muko udi madongo malokre pidhe,\n to udi matindo obiro toyo matindo tindo.\n  ","Bende farese nyalo ringo e kite,\n koso ngʼato nyalo puro wi kitego gi dhok?\n Kata kamano, un to uloko bura makare bedo gima kech,\n bende tim makare uloko gima rach.\n ","Umor ka umonjo jo-Lo Debir ka upakoru niya,\n “Donge ne waloyo jo-Karnaim gi tekowa wawegi?”\n  ","Omiyo Jehova Nyasaye ma en Nyasaye Maratego wacho niya,\n “Yaye jo-Israel, abiro kelo oganda moro mondo omonju,\n ka gisandou chakre Lebo Hamath nyaka\n e holo mar Araba.”\n"],["Fweny mane Jehova Nyasaye Manyalo Gik Moko Duto okelona ema: Ne aneno rumbi mar det bonyo monywol e chakruok mar opon ka cham mar ruoth osekaa.\n","Kane bonyogo osechamo gimoro amora mangʼich e piny, ne aywak kawacho niya, “Yaye Jehova Nyasaye Manyalo Gik Moko Duto, ngʼwon-ne jogi ma joka Jakobo. Ere kaka ginyalo tony, to ginok kama?”\n ","Omiyo chuny Jehova Nyasaye nolendo mowacho niya,\n “Gima kamano ok bi timore.”\n ","Fweny machielo mane Jehova Nyasaye Manyalo Gik Moko Duto okelona ema: Ne aneno kooro mach maduongʼ mondo owangʼ nam manie bwo piny, kendo otiek gik moko duto manie piny.\n","Eka ne aywak niya, “Yaye Jehova Nyasaye Manyalo Gik Moko Duto, ngʼuonne jogi ma joka Jakobo. Ere kaka ginyalo tony, to ginok kama?”\n ","Omiyo chuny Jehova Nyasaye nolendo.\n Jehova Nyasaye Manyalo Gik Moko Duto nowacho niya, “Mae bende ok bi timore.”\n  ","Fweny moro machielo mane okelona ema: Ne aneno Ruoth Nyasaye kochungʼ e kor ot kotingʼo tol mar rapim mipimogo kor ot e lwete mondo one ane ka kor ot oriere tir.\n","Kendo Jehova Nyasaye nopenja niya, “Amos, en angʼo mineno?”\n Ne adwoke niya, “Aneno tol mar rapim mipimogo kor ot.”\n Eka Ruoth Nyasaye nowachona niya, “Apimo chuny joga Israel gi rapim kendo ok anachak awenegi.\n ","“Kuonde lemo duto mag joka Isaka ibiro kethi\n kendo kuonde maler duto mag Israel ibiro kethi;\n kendo anabi gi ligangla mondo aked gi dhood Jeroboam.”\n ","Eka Amazia jadolo mar Bethel nooro wach ne Jeroboam ma ruodh Israel niya, “Amos, koro piem kodi ei Israel, kendo wechene biro ketho piny.\n","Amos wacho niya,\n “ ‘Jeroboam ibiro nego gi ligangla\n kendo nyithind Israel ibiro dar e pinygi,\n mi tergi e twech e piny mabor.’ ”\n ","Eka Amazia nowachone Amos niya, “Dhi kucha, jakoroni! Dhiyo e piny jo-Juda mondo ikor weche kuno eka iyudgo kaka dichiem.\n","Kik ichak ikor wach moro amora e Bethel-ka nikech ma en kama ler mar lemo mar ruoth kod hekalu mar pinyruoth.”\n ","Eka Amos nodwoko Amazia niya, “An ok an janabi, to bende ok an kata nyathi janabi. Anto an mana jakwath kendo jarit ngʼowu.\n","To Jehova Nyasaye ema noluonga ka akwayo rombe, mine owachona ni, ‘Dhiyo mondo ikor wach ne joga Israel.’\n","Kuom mano, koro winj wach Jehova Nyasaye. Iwacho niya,\n “ ‘Kik ikor wach kuom jo-Israel,\n kendo ni kik iwach weche manono kuom joka Isaka.’\n ","“ ‘Kuom mano, koro winji gima Jehova Nyasaye wacho:\n “ ‘Kochakore sani to chiegi biro bedo jachode e dala mar Samaria,\n kendo yawuoti kod nyigi, to koro ibiro negi gi ligangla.\n Lopi ibiro kawo kendo pogi,\n in iwuon, to initho e piny moro nono mabor gi ka,\n kendo jo-Israel nodar,\n mi tergi e twech!’ ”\n"],["Fweny mane Jehova Nyasaye Manyalo Gik Moko Duto okelona ema: Ne aneno atonga mopongʼ gi olemo mochiek.\n","Eka Jehova Nyasaye nopenja niya, “Amos, ineno angʼo?”\n Ne adwoke niya, “Aneno atonga mopongʼ gi olemo mochiek.”\n Eka Jehova Nyasaye nowachona niya, “Mano e kaka joga Israel oseikore ni kum kendo ok anawegi ma ok akumogi.”\n ","Jehova Nyasaye Manyalo Gik Moko Duto wacho niya, “Chiengʼno wende ma iwero e hekalu nolokre mag ywak, ka ringre joma otho opie kuonde duto, kendo piny to olingʼ thi!”\n ","Winjuru un joma sando jochan,\n kendo mosiko mana kamayo joma odhier puothegi,\n ","kuwacho niya,\n “Mad ndalo mag lemo mar dwe manyien rum piyo,\n mondo wayud thuolo mar uso cham.”\n Bende upenjoru niya,\n “Ndalo mag Sabato to biro rumo karangʼo\n mondo wagol chambwa warundi,\n eka wanyalo choro nengo malo,\n kendo tiyo gi rapim ma ok nikare,\n ma wawuondogo jongʼiewo!\n ","E kindeno wabiro uso cham maricho e nengo maber,\n bangʼe wabiro ngʼiewo joma odhier e nengo marom,\n gi nengo mingʼiewogo pat pat mondo gibed wasumbini magwa.”\n ","Jehova Nyasaye ma Nyasach joka Jakobo osekwongʼore ni wiye ok nowil gi timbegi maricho.\n ","“Donge gima kamano biro miyo piny yiengni\n mi ji duto modak e iye ywagi?\n Piny duto biro pongʼ ma oo oko\n mana ka aora Nael manie piny Misri.”\n ","Jehova Nyasaye Manyalo Gik Moko Duto wacho niya,\n “Chiengʼno anami chiengʼ podhi e chuny odiechiengʼ tir,\n kendo anami piny lokre mudho godiechiengʼ.\n ","Sewni mau mag lemo nolokre ywak mar tho,\n wendeu mag mor, to nolokre dengo.\n Uduto anami urwakru gi pien gugru\n ka ulielo wiyeu mapoth.\n Unuchal kod joma ywago wuodgi ma miderma,\n kendo odiechiengʼno nobed malit mapok ne kone e piny.”\n  ","Jehova Nyasaye Manyalo Gik Moko Duto wacho niya,\n “Ndalo biro ma abiro kelo kech e piny,\n to ok nobed kech mar chiemo, kata riyo mar pi,\n to nobed riyo mar winjo wach Jehova Nyasaye.\n ","Ji nowuoth kadawo kochakore nyandwat e dho nam achiel nyaka dho nam machielo\n kendo ginidigni chakre yo nyandwat nyaka yo wuok chiengʼ,\n ka gimanyo kama digiyudie wach Jehova Nyasaye,\n to ok giniyudi kata matin.\n ","“Chiengʼno\n “nyiri mabeyo kod yawuowi maroteke\n nopodh piny ni kech riyo.\n ","Ji duto makwongʼore gi nying Ashima,\n ma nyasaye madhako mar Samaria,\n kata makwongʼore gi nyasach Dan,\n kendo gi nyasach Bersheba,\n nopodh chuth,\n ma ok ginichak gia malo.”\n"],["Ne aneno Ruoth Nyasaye kochungʼ e bath kendo mar misango, mi owachona niya,\n “Muk sirni duto mag hekalu\n mondo agola oyiengni.\n Mukgi mondo gilwar ewi ji,\n to joma otony,\n to abiro tieko gi ligangla,\n kendo onge ngʼat ma noringi kata notony.\n ","Kata dabed ni gikunyo bur matut mi gichopo nyaka e piny joma otho,\n to kata mana kuno abiro chopoe mi agolgi oko.\n Kata dabed ni giidho mi gichopo e polo,\n to kata kuno abiro chopoe mi aduog-gi piny.\n ","Kata dabed ni gipondo ewi got Karmel,\n to kata mana kuno anadwargi mi amakgi.\n To kata dabed ni gipondona e bwo nam piny,\n to kata mana kuno anachik thuol mikagi.\n ","Kata dabed ni wasikgi oterogi e twech,\n to kata mana kuno abiro oro ligangla mondo otiekgi.\n  “Anachom wangʼa kuomgi\n mondo atimnegi marach to ok maber.”\n  ","Ruoth Nyasaye, ma en Jehova Nyasaye Maratego,\n ma komulo piny, to piny leny,\n kendo ji duto modak e piny ywak.\n Piny duto tingʼore malo,\n bangʼe to opie ka aora Nael man Misri!\n ","Jehova Nyasaye gero ute e polo\n kendo orenjo mise mag polo e piny,\n bangʼe oluongo pi nam mondo obi\n kendo oologi e piny, Jehova Nyasaye e nyinge.\n  ","“Donge jo-Israel chalo\n mana gi jo-Kush?” Jehova Nyasaye owacho.\n “Donge an ema ne agolo jo-Israel koa Misri,\n jo-Filistia koa Kaftor,\n kendo jo-Aram koa Kir?\n  ","“Adier wangʼ Jehova Nyasaye Manyalo Gik Moko Duto\n rango pinyruoth motimo richo.\n Abiro ketho pinyruodhno e wangʼ piny,\n to kata kamano,\n ok anatiek\n joka Jakobo duto,”\n Jehova Nyasaye ema owacho.\n ","“Anagol chik\n kendo abiro piedho jo-Israel,\n e kind ogendini duto,\n ka cham mipiedho e odheru,\n kendo kata wangʼ cham achiel ok nolwar piny.\n ","Joga duto ma joketho\n ibiro nego gi ligangla,\n kata mana mago mawacho ni,\n ‘Masira ok noyudwa kata chopo kuomwa.’\n ","“Chiengʼno anachung od Daudi\n mosepodho.\n Analos ohingane kod\n kuondene momukore duto.\n Anachak agere\n mi ochal kaka,\n ne entie chon,\n ","mondo jo-Israel okaw jo-Edom modongʼ kaka margi\n kod ogendini mamoko maluongo nyinga,”\n Jehova Nyasaye mabiro miyo gima kamano timore ema owacho.\n ","Jehova Nyasaye wacho niya,\n “Ndalo biro ma cham biro bedo mangʼeny,\n ibiro golo pur ka ji pod keyo,\n kendo mzabibu nonyagi mathoth,\n kendo gibiro keto kodhi ka ji pod loso divai.\n Yiend mzabibu mangʼeny maber nonyag mathoth e gode duto\n mi unubed gi divai mangʼeny.\n ","Bangʼe abiro miyo joga Israel duogi.\n  “Kendo gibiro gero miechgi mane olokore gundni ma ginidagie,\n eka gibiro pidho yiend mzabibu,\n kendo madho divai mare.\n Gibiro puro puothegi,\n kendo chamo nyak margi.\n ","Abiro guro jo-Israel\n e pinygi mane amiyogi,\n kendo onge ngʼama nochak ogolgi kendo,”\n Jehova Nyasaye ma Nyasachi owacho.\n"]],"Obadiah":[["Fweny mag Obadia.\n   Magi e weche ma Jehova Nyasaye Manyalo Gik Moko Duto wacho kuom Edom.\n Wasewinjo wach; koa kuom Jehova Nyasaye.\n Jaote oseor ir ogendini mondo owach niya,\n “Chunguru, wadhi waked kode.”\n  ","“To neuru, abiro miyo udok matin e kind ogendini,\n bende ibiro chau ahinya.\n ","Sunga manie chunyu osewuondou,\n un mudak e kind lwendni,\n kendo ugero miechu kuonde motingʼore,\n un ma uwacho kendu niya,\n ‘En ngʼa manyalo dwokowa piny?’\n ","To kata obedo ni unyalo fuyo malo mabor ka ongo,\n kendo ugero kar daku maber e kind sulwe malo,\n to koa kuno abiro dwokou piny,”\n Jehova Nyasaye owacho.\n ","“Ka jokwoge obironu,\n jomecho mag otieno,\n to mano kaka masira malich ritou,\n donge gibiro kwalo mwandu magu kaka ginyalo?\n Ka jopon mzabibu obiro iru\n donge digiwe olemb mzabibu matin?\n ","To mano kaka Esau ibiro choko gigene\n kendo mwandune mopandi noyaki!\n ","Ogendini ma uriworugo biro sembou nyaka giko mar tongʼ;\n osiepeu biro wuondou ma lowu;\n kendo joma chamo chiembu biro ketonu obadho,\n to ok unufweny.”\n  ","Jehova Nyasaye wacho niya,\n “Odiechiengʼno donge abiro tieko jorieko mag Edom,\n jogo man-gi winjo e gode mag Esau?\n ","Jolweny magi, yaye Teman,\n biro bedo kod bwok kendo ji duto modak,\n e gode mag Esau ibiro negi.\n ","Nikech lweny mane utimone owadu Jakobo\n unubed gi wichkuot;\n mi nokethu nyaka chiengʼ.\n ","Chiengʼ mane ichungʼ tenge\n ka joma moko donjo e dhorangeyene,\n kendo gigoyo ombulu\n ne Jerusalem,\n ne ichal mana kodgi.\n ","Ne ok onego ungʼigi kod achaya\n chiengʼ masichgi,\n bende ne ok onego ubed mamor\n chiengʼ mane ikethoe Juda,\n kata bedo gi ngʼayi\n chiengʼ chandruokgi.\n ","Ne ok onego udonj e dhorangeye mag joga\n chiengʼ mane masira omakogi,\n kata ngʼiyogi gachaya e thagruokgi,\n kata kawo mwandugi,\n e chiengʼ thagruokgi\n gi chiengʼ masichegi.\n ","Ne ok onego uchungʼ e akek yore,\n ka ugengʼone jogegi maringo,\n kendo ne ok onego uchiw jogegi motony e lwet wasikgi\n chiengʼ chandruokgi.\n  ","“Chiengʼ Jehova Nyasaye okayo machiegni\n ne ogendini duto,\n bende kaka isetimo e kaka notimni,\n timbeni nodwogi e wiyi iwuon.\n ","Mana kaka ne umer ewi goda maler\n e kaka ogendini duto, biro metho ametha,\n ginimeth ametha\n ma ginichal joma onge.\n ","To ewi got mar Sayun tony nobedie,\n mi enobed kama ler,\n kendo od Jakobo\n nokaw girkeni mage.\n ","Od Jakobo nobed mach\n kendo od Josef mach nokaknie,\n od Esau nobed chuk mach,\n mi ginimoke moliel pep,\n onge ngʼat ma notony\n koa e od Esau.”\n Jehova Nyasaye osewacho.\n  ","Jo-Negev nokaw\n piny gode mag Esau,\n kendo joma odak e tiend gode\n nokaw piny jo-Filistia,\n ginikaw nyaka piny Efraim gi Samaria,\n eka jo-Benjamin nokaw piny Gilead.\n ","To oganda mar jo-Israel mane oter e twech e piny Kanaan,\n nokaw pinyno nyaka chop Zarefath,\n kendo jo-Jerusalem manie twech,\n e piny Sefarad biro kawo miech Negev.\n ","Jores noidhi ewi got mar Sayun,\n mi ginibed kod loch ewi gode mag Esau,\n kendo pinyruoth duto nobed e lwet Jehova Nyasaye.\n"]],"Jonah":[["Wach Jehova Nyasaye ne obiro ne Jona wuod Amitai kama:\n","“Wuogi idhiyo e dala maduongʼ mar Nineve, mondo iyalne kisieme nikech timbene mamono osechopo e nyima.”\n ","To Jona noringo oa e nyim Jehova Nyasaye kochomo Tarshish. Ne olor modhi Jopa, kumane oyudoe yie mane dhi e dho wadhno. Bangʼ chulo nengo wuoth noidho mokwangʼ kodhiyo Tarshish mondo oring oa e nyim Jehova Nyasaye.\n ","Eka Jehova Nyasaye nooro yamo maduongʼ e nam, kendo ahiti mager notugore ma yie koro ne dwaro barore.\n","Jokwangʼ duto ne luoro omako mi ngʼato ka ngʼato kuomgi ne oywak ne nyasache owuon. Ne gidiro mwandu duto mane gin-go e nam mondo yie odongʼ mayot.\n To ne oyudo Jona oselor e ot ma piny mar yie, kuma ne oriere mi nindo okwanye mogoye ngoga.\n","Jatend yie nolor piny ire mowachone niya, “Mara angʼo in to inindo? Aa malo mondo iywagne nyasachi! Dipo ka oparowa, mondo kik watho.”\n ","Eka jokwangʼ duto nowuoyo e kindgi giwegi niya, “Bi wagouru ombulu mondo wangʼe ngʼama okelo masirani.” Negigoyo ombulu, mi ombulu nolwar kuom Jona.\n ","Omiyo negipenje niya, “Wachnwa ane ni en angʼo mokelonwa chandruokgi duto? En tich mane mitiyo? In japiny mane? To iwuok e oganda mane?”\n ","To nodwokogi niya, “An ja-Hibrania kendo alamo Jehova Nyasaye, ma Nyasach polo, mane ochweyo nam kod piny.”\n ","Wachno nobwogogi mine gipenjo niya, “En angʼo misetimo?” (To negingʼeyo ni oringo oa e nyim Jehova Nyasaye nikech ne oyudo osenyisogi kamano).\n ","To nam ne medo mana gingore, omiyo negipenje niya, “Watimni angʼo mondo nam okwenwa?”\n ","Nodwokogi niya, “Kawauru ubola e nam, eka obiro kwe. Angʼeyo ni kethona emomiyo ahiti maduongʼni osebiro kuomu.”\n ","Kar timo kamano, jogo ne otemo kar nyalogi mondo gikwangʼ gidogi e dho wath. To ne ok ginyal, nimar nam nomedo gingore marach moloyo kaka ne en mokwongo.\n","Eka ne giywakne Jehova Nyasaye niya, “Yaye Jehova Nyasaye, kiyie to kik iwewa watho kuom kawo ngima ngʼatni. Kik ikwanwa kaka joketho kuom nego ngʼama onge ketho, nimar in, yaye Jehova Nyasaye, isetimo dwaroni.”\n","Eka negikawo Jona mi gibolo e nam, kendo apaka mar nam mane ger nokwe.\n","Wachni nomiyo jogo oluoro Jehova Nyasaye ahinya, mine gichiwo misango ne Jehova Nyasaye kendo ne gisingorene.\n ","To Jehova Nyasaye nokelo rech marangʼongo mondo omwony Jona, kendo Jona nenie ei rechno kuom ndalo adek odiechiengʼ gotieno.\n"],["Kane Jona ne ni ei rech, nolamo Jehova Nyasaye.\n","Nowacho niya,\n “Ei masichena naluongo Jehova Nyasaye\n kendo nodwoka.\n Ei bur matut ne aywak mondo ikonya\n mane iwinjo ywakna.\n ","Niluta kuma tut mar nam,\n nyaka kama tutne ogikie piny,\n mi ataro noketa diere;\n kendo apaka kod ahiti madongo duto nokadho kuoma.\n ","Ne awacho ni,\n ‘Oseriemba e wangʼi;\n to kata kamano,\n pod abiro siko ka angʼiyo hekalu mari maler.’\n ","Pi mane olwora nobwoga kendo kude mag nam\n bende noima kendo buya mag nam nogajore e wiya.\n ","Nalutora nyaka e tiend gode mag nam\n kendo piny nouma chuth nyaka chiengʼ.\n To nigola oko kangima\n e bur matut, yaye Jehova Nyasaye, ma Nyasacha.\n  ","“Ka chunya ne dwaro aa ne apari Jehova Nyasaye,\n kendo lemona nochopo nyaka e hekalu mari maler.\n  ","“Joma otwere kalamo nyiseche manono,\n jwangʼo ngʼwono mado bedo margi.\n ","An to napaki kod wend goyo erokamano\n mi natimni misango.\n Gima asesingora nachop kare\n nikech warruok wuok kuom Jehova Nyasaye.”\n ","Kendo Jehova Nyasaye nowuoyo gi rech mi rechno nongʼogo Jona oko e dho wath kama otwo.\n"],["Eka wach Jehova Nyasaye ne obiro ni Jona mar ariyo kama:\n","“Dhiyo e dala maduongʼ mar Nineve, kendo iwachne jo-dalano weche mane anyisi.”\n ","Jona notimo kaka Jehova Nyasaye nowacho modhiyo Nineve. To Nineve ne en dala maduongʼ kendo mogen ma limbene ne dwaro wuoth ndalo adek eka itiek iye duto.\n","Chiengʼ mokwongo kane Jona osedonjo e dier dalano, nogoyo milome kowacho niya, “Odongʼ ndalo piero angʼwen kende to itieko Nineve duto.”\n","Jo-Nineve, nolokore moyie kuom Nyasaye kendo negingʼado wach mondo ji duto otwe chiemo, kochakore jomadongo e diergi nyaka jomatindo duto, ka girwako pien gugru.\n ","Kane wach ochopo ne ruodh Nineve, ne oa malo e kom duongʼ mare molonyo lepe mag loch mi norwako pien gugru nobet piny e buru.\n","Eka ruoth gi jodonge nogolo chik e Nineve kawacho niya:\n “Kik dhano kata chiayo kata dhok bil gimoro, bende kik yienegi gichiem kata modho.\n","To we dhano kod le oumre gi pien gugru, ngʼato ka ngʼato oluong Nyasaye piyo piyo, to kendo giwe timbegi maricho ma achach.\n","To en ngʼa mongʼeyo? Dipo ka mirimb Nyasaye odok chien, mi owe ich wangʼ kendo ongʼwon-nwa mi ok otiekowa.”\n ","Kane Nyasaye oneno gik mane gitimo ka giweyo timbegi maricho, nokechogi mi koro ne ok okelonigi masiche duto mane osewacho ni obiro kelo nigi.\n"],["To Jona nokecho ahinya makoro ne oonge gi mor e chunye.\n","Nolamo Jehova Nyasaye kowacho niya, “Yaye Jehova Nyasaye, donge ma e gima ne awacho kane pod an thurwa, ma bende ema nomiyo aringo piyo kachomo Tarshish, ne angʼeyo ni in Nyasaye ma jangʼwono kendo ma jakech, ihori mos kendo herani ogundho, Nyasaye maweyo kelo kum.\n","Omiyo koro sani, yaye Jehova Nyasaye, kaw ngimana oa e piny nikech ber katho moloyo dongʼ kangima.”\n ","To Jehova Nyasaye nodwoko niya, “Bende in gi ratiro mondo iyi owangʼ?”\n ","Jona nowuok modhi obedo piny yor wuok chiengʼ mar dala maduongʼno, mi nogero kiru kanyo nobetie tipone koyweyo kendo korito neno gima dhi timore ne dalano.\n","To Jehova Nyasaye nomiyo otanglo otwi modongo kendo oumo Jona mondo okel tipo ne wiye, ma dimi obed gi kwe, mi Jona nopongʼ gi mor kuom otanglono.\n","To kane ochopo kogwen kinyne, Nyasaye ne omiyo kudni ochwoyo otanglono, mi notwo.\n","Kane chiengʼ owuok gokinyi, Nyasaye nokelo yamo maliet moa yo wuok chiengʼ, mi chiengʼ ochamo wi Jona, kendo chiengʼno nomiyo dende onyosore. Kuom mano, nogombo mondo otho, kowacho niya, “Dine obedo maber katho moloyo bedo mangima.”\n ","To Nyasaye nowachone Jona niya, “Bende in gi ratiro mar kecho nikech otanglo?”\n To nodwoko niya, “Ee, ber ka akecho, kendo iya owangʼ ahinya, monego atho.”\n ","To Jehova Nyasaye nowacho niya, “Isebedo kigeno kuom otangloni, mane ok irito kata ne ok imiyo dongo, ne owuok mi odongo otieno achiel, kendo otho otieno machielo.\n","To an donge dakech Nineve dala maduongʼ man kod ji alufu mia achiel kod piero ariyo ma ok nyal pogo lwetgi ma korachwich gi ma koracham kaachiel kod jambgi mangʼeny?”\n"]],"Micah":[["Wach Jehova Nyasaye mane obiro ne Mika ja-Moresheth e ndalo loch Jotham, Ahaz kod Hezekia Ruodhi mag Juda e fweny mane oneno kuom Samaria kod Jerusalem.\n   ","Winjuru, yaye un ogendini duto.\n Chik iti yaye piny gi ji duto modakie iye,\n mondo Jehova Nyasaye mar oganda lweny obed janeno kuomu,\n mondo Ruoth Nyasaye otim kamano gie hekalu mare maler.\n ","Neuru! Jehova Nyasaye biro kowuok e kar dakne;\n olor piny kendo onyono kuonde ma otingʼore mag piny.\n ","Gode noleny e bwoye\n kendo holni nobarore kapogore koni gi koni,\n mana ka odok mobolie mach,\n kendo mana ka pi maburore koa ewi thur.\n ","Magi duto timore nikech bayo yo mar Jakobo,\n nikech richo mar dhood Israel.\n Bayo yo mar Jakobo to en angʼo?\n Donge en Samaria?\n Koso kama otingʼore mar Juda to kanye?\n Donge en Jerusalem?\n  ","“Kuom mano analok Samaria obed pith mar yugi,\n kama ipidhoe mzabibu.\n Abiro olo kite mag dalano nyaka e holo\n kendo abiro weyo mise mage nono li.\n ","Gige mopa molamo ibiro toyo matindo tindo;\n kendo mich mag hekalu mochiwo ibiro wangʼ gi mach;\n abiro ketho kido mage molos duto.\n Nikech michgo nochoko koa e chudo mar ochot,\n omiyo koro ibiro ti kodgi kaka chudo mar ochot.”\n ","Kuom mano, abiro ywak kendo dengo;\n abiro wuotho duk kod tienda nono.\n Anaywag ka ondiek manie thim\n kendo nadengi ka tula.\n ","Nikech adhondene ok thiedhre;\n kata mana Juda adhondenego osemako.\n Masira osechopo nyaka e dhoranga joga,\n nyaka ei Jerusalem.\n ","Kik unyis jo-Gath wachni\n bende kik uywagi kata matin.\n E dala Beth Ofra\n ngʼielreuru e buru.\n ","Un joma odak Shafir\n kadhuru ka un duge kod wichkuot.\n Jogo modak Zanaan\n ok nowuog oko.\n Beth Ezel ni e kuyo\n nikech gima orite osemaye.\n ","Joma odak Maroth chunygi chandore ka nigi rem mapek\n ka girito kony,\n nikech masira osebiro koa kuom Jehova Nyasaye mochopo\n nyaka dhoranga Jerusalem.\n ","Un joma odak Lakish\n tweuru fareseu e gecheu mag lweny.\n Un ema ne umiyo nyar Sayun odonjo e richo,\n nikech timbe jo-Israel maricho noa kuomu.\n ","Emomiyo gouru oriti\n ne jo-Meresheth Gath, ok nochak ochungʼ kendo.\n Dala maduongʼ mar Akzib\n osewuondo ruodhi mag Israel.\n ","Un joma odak Maresha,\n abiro ketou e lwet wasiku mabiro loyou.\n Ruodh Israel\n biro pondo e rogo man Adulam.\n ","Lieluru wiyeu mapoth ka udengo\n nikech nyithindo muketo e chunyu ibiro mau miter e twech kaka wasumbini;\n keturu bondou mapoth\n mana ka achuth.\n"],["Mano kaka nobed malit ne joma chano timo richo,\n ka giriere e kitendinigi!\n Gokinyi ka chiengʼ wuok to gichopo chenrogi\n nikech gin gi teko mar timo kamano.\n ","Gigombo puothe gi udi mag ji\n kendo gikawogi githuon.\n Giwuondo ngʼato ma gimaa dalane\n kendo kata anywolagi bende gimayo girkeni magi.\n ","Emomiyo Jehova Nyasaye wacho kama:\n “Achano kelo chandruok ne jogi\n maonge ngʼama notony.\n Ok unuchak uwuothi gi ngʼayi\n nikech enobed kinde mar masira.\n ","E ndalono ji nogou ngero;\n kendo ginichuognu wer malit mar kuyo ni:\n ‘Osetiekwa chuth,\n mwanduwa osepog jomoko nono.\n Eri omayowagi!\n Opogo puothewa ne joma ndhogowa.’ ”\n  ","Kuom mano ok unubed gi ngʼato kata achiel e chokruok mar Jehova Nyasaye\n ma nogo ombulu kipogo lowo.\n ","Jonabi mag-gi wacho niya, “Kik ukor wach.\n Kik ukor wach kuom gigi;\n wichkuot ok nomakwa.”\n ","Yaye od Jakobo, inyalo wacho niya:\n “Bende Roho mar Jehova Nyasaye dikechi?\n Bende dotim gik ma kamago?”\n  “Donge wechena timo maber ne ngʼatno\n ma yorene oriere?\n ","E ndalogi,\n joga oselokore wasik ji.\n Ulonyo oko lewni ma nengogi tek\n kuom joma kadho ka ok udewo,\n mana ka joma odwogo oa e lweny.\n ","Umonjo monde joga\n kendo uriembogi e miechgi mabeyo.\n Umayogi chuth gweth\n ma asegwedhogo nyithindgi.\n ","Auru malo, dhiuru kucha!\n Nikech kae ok en kar yweyo maru,\n nimar odwanyore,\n kendo okethore ma ok nyal kony.\n ","Ka ja-miriambo ma jawuond obiro kawacho niya,\n ‘Abiro koronu wach mondo ubed gi divai gi kongʼo mangʼeny,’\n to ngʼat makamano ema bedo janabi ma jogi ohero!\n ","“Abiro chokou un duto ma ok orem, yaye joka Jakobo;\n abiro kelo jo-Israel modongʼ kaachiel ma ok orem.\n Anakelgi kaachiel ka rombe manie abila,\n kendo kaka jamni manie lek.\n Kanyo nopongʼ gi ji.\n ","Jal mayawo yore modinore nodhi nyimgi kotelonegi.\n Ginimuom rangach mi gitony.\n Ruodhgi nokwong okadh kotelonegi.\n Jehova Nyasaye notelnegi.”\n"],["Eka ne awacho niya,\n “Winjuru un jotelo maka Jakobo,\n un jotelo mag dhood Israel.\n Donge onego ungʼe ngʼado bura kare.\n ","Umon gi gik mabeyo to uhero gik maricho;\n ukidho pien joga oko\n ka uyiecho ringʼo oko e chokegi.\n ","Uchamo ringre joga,\n uyiecho pien dendgi,\n kendo utoyo chokegi matindo tindo.\n Ukengogi ka ringʼo midwa chielo,\n ka ringʼo midwa tedo e agulu?”\n  ","Kinde biro ma giniywag ne Jehova Nyasaye\n to ok enodwokgi ngangʼ.\n Kindeno enopandnegi wangʼe\n nikech gik maricho magisetimo.\n ","Ma e gima Jehova Nyasaye wacho:\n “Ne jonabi mane omiyo joga obaro oweyo yo,\n ka ngʼato omiyogi chiemo\n to giwacho ni, ‘kwe nitie,’\n to ka ok omiyogi chiemo,\n to giikore tugo kode lweny.\n ","Kuom mano otieno biro choponu ma ok nune fweny,\n mudho nojuku ma ok nungʼe weche mopondo.\n Chiengʼ biro podho ne jonabi\n kendo odiechiengʼ nolokrenegi mudho.\n ","Jokor wach wigi biro kuot\n kendo jo-nyakalondo none wichkuot.\n Dhogi nomoki\n nikech ok giniyud dwoko moa kuom Nyasaye.”\n  ","An to apongʼ gi teko,\n apongʼ gi Roho mar Jehova Nyasaye,\n kod adiera kod nyalo mar hulo ne joka Jakobo kethogi,\n mar nyiso jo-Israel richogi\n gi kethogi.\n  ","Winjuru wachni, un jotelo mag dhood Jakobo,\n un jotelo mag dhood Israel,\n un ma usin gadiera\n kendo uriambo,\n ","un mugero Sayun gi remo,\n to Jerusalem gi timbe mamono.\n ","Jotende ngʼado bura ka omigi asoya.\n Jodolo mag-gi bende puonjo weche mag chik komigi chudo,\n kendo jonabi mage koro wach mana komigi chudo.\n To pod giyiengore mana kuom Jehova Nyasaye kagiwacho niya,\n “Donge Jehova Nyasaye ni e dierwa,\n onge masira mabiro makowa.”\n ","Emomiyo Sayun\n ibiro pur ka puodho,\n Jerusalem biro dongʼ gunda,\n got matin mogerie hekalu nobed ka bungu motwere moyugno.\n"],["E ndalo giko\n got mogerie hekalu mar Jehova Nyasaye nobed gi teko e kind gode duto molwore,\n kendo ibiro tingʼe malo moyombo gode duto\n kendo ogendini duto nobi ma pongʼe.\n ","Ogendini mangʼeny nobi kawacho niya,\n “Biuru wadhi e got mar Jehova Nyasaye,\n e od Nyasach Jakobo.\n Enopuonjwa wechene\n mondo wawuothie e yorene.”\n Chik nowuog Sayun,\n kendo wach Jehova Nyasaye nowuog koa Jerusalem.\n ","Obiro ngʼado bura e kind ogendini\n kendo nokel kwe e kind pinje marateke man machiegni kod mago man mabor.\n Ginithedh ligengligi olokre kwe mag pur\n kendo tongegi ginithedhi olokre pende keyo.\n Onge piny mano kedi gi nyawadgi gi ligangla\n bende ok ginichak gipuonjre ne lweny kendo.\n ","Ngʼato ka ngʼato nobed e bwo yiende owuon mar mzabibu\n kendo e bwo yiende owuon mar ngʼowu,\n kendo onge ngʼama nochak omigi luoro\n nikech Jehova Nyasaye Maratego osewacho.\n ","Kata obedo ni ogendini mamoko duto\n nyalo wuotho e nying nyisechegi,\n wan to wabiro\n wuotho e nying Jehova Nyasaye ma Nyasachwa manyaka chiengʼ.\n ","Jehova Nyasaye wacho kama,\n “E odiechiengno anachok rongʼonde,\n gi joma oter e twech\n kod joma asekelo negi lit.\n ","Abiro miyo rongʼode dongʼ kangima,\n to joma odhi e twech nobed oganda motegno,\n Jehova Nyasaye noritgi e got mar Sayun\n chakre odiechiengno nyaka chiengʼ.\n ","Yaye, in kama oger motingʼore mar rito rombe,\n in ohinga mar Sayun,\n ibiro duogni duongʼ mari machon;\n nyar Jerusalem nobed jatelo.”\n  ","Angʼo momiyo koro iywak matek kamano,\n ionge gi ruoth koso?\n Dipo ka jangʼadni rieko osetho,\n marem chami mana ka dhako mamuoch kayo?\n ","Ywari gi rem, yaye Nyar Sayun,\n mana ka dhako mamuoch kayo,\n nikech koro ochuni ni nyaka iwe dala maduongʼ\n mondo idhi idagie pap nono.\n Ibiro dhi Babulon\n kendo kuno ema nokonyie.\n Jehova Nyasaye noresi kuno\n kogoli e lwet wasiki.\n  ","To koro ogendini mangʼeny\n osechokore mondo giked kodi.\n Giwacho niya, “Wamiye obed mogak,\n wagouru siboi ni Sayun.”\n ","To gikia\n pach Jehova Nyasaye.\n Ok giwinj chenrone,\n En ema ochokogi ka cham midino e dier ot.\n ","“Chungi idin cham, yaye nyar Sayun,\n nikech abiro sidhoni tunge mag chuma.\n Abiro rwakoni ombongʼ tielo mag nyinyo\n kendo ibiro toyo matindo tindo pinje mangʼeny.”\n Mwandu magiseyudo e yore mobam ubiro walone Jehova Nyasaye,\n mwandugi nochiwne Ruoth Nyasaye mar piny duto.\n"],["Chokuru jokedo mau, yaye dala maduongʼ mar jokedo,\n nikech wasikwa osegonwa agengʼa.\n Gibiro goyo\n lemb ruodh jo-Israel gi luth.\n  ","“To in Bethlehem Efratha,\n kata obedo ni itin e dier dhout Juda,\n kuomi ema ngʼat manobedna\n jatend Israel nowuogie,\n ngʼat machakruok mare noa chon,\n kinde machon gi lala.”\n  ","Kuom mano Israel ibiro jwangʼ\n nyaka kinde ma dhako man-gi ich nonywolie nyathi,\n kendo owetene mamoko nodwogi\n mi riwre gi jo-Israel.\n  ","Enochungʼ mi okwa rombe\n gi teko mar Jehova Nyasaye,\n ka en gi duongʼ mar Jehova Nyasaye ma Nyasache.\n Joge nodag maonge luoro\n nikech duongʼne nochop e tunge piny,\n ","kendo en owuon ema nobed kwe margi.\n Ka jo-Asuria omonjo pinywa,\n kendo ka ginyono kuondewa mochiel motegno,\n to wabiro yiero jokwath abiriyo mondo oked kodgi;\n adier jotendwa aboro norad kodgi.\n ","Gibiro loyo piny jo-Asuria gi ligangla,\n piny jo-Nimrod ibiro loyo gi ligangla mowuodhi.\n Noresgi e lwet jo-Asuria\n ka nomonj pinywa,\n kendo ka nochopi e tongʼwa.\n  ","Joka Jakobo modongʼ\n nobed e dier ogendini mangʼeny,\n mana ka thoo moa kuom Jehova Nyasaye\n kata ka ngʼidho ma omoko e lum,\n malal apoya nono ne dhano\n bende ok nyal rito dhano.\n ","Joka Jakobo modongʼ nobed e dier ogendini,\n ginibed e dier ji mayoreyore,\n mana ka sibuor e dier le mag bungu,\n kata ka sibuor matin e dier rombe,\n makidho kendo nyulo kokadho,\n maonge ngʼama nyalo resogi.\n ","Notingʼ lweti malo kiseloyo wasiki,\n kendo joma kedo kodi duto notieki.\n ","Jehova Nyasaye owacho niya,\n “E odiechiengno anaketh fareseu\n kendo nabanj gecheu mag lweny.\n ","Anaketh mier madongo manie pinyu mochiel motegno\n kendo anamuk ohingau.\n ","Abiro tieko timbeu mag jwok\n ma ok unuchak ugo gagi kendo.\n ","Abiro ketho kido mopa mau\n kod kite mulamo manie dieru.\n Ok unuchak ukulru piny\n ne gik ma lwetu oloso.\n ","Abiro muko sirni mag nyasachu ma Ashera mi agol kuomu\n kendo abiro ketho miechu madongo chuth.\n ","Anachul kuor gi mirima\n kod gero kuom ogendini ma osedagi luora.”\n"],["Winj gima Jehova Nyasaye wacho:\n “Chungʼ malo, ket kwayoni e nyim gode;\n thuche mondo owinj wach ma in-go.\n  ","“Un gode, winjuru wach ma Jehova Nyasaye nigo kodu,\n chikuru itu un mise mochwere mag piny.\n Nikech Jehova Nyasaye nigi wach kod joge;\n en gi bura gi jo-Israel.\n  ","“Un joga en angʼo ma asetimonu?\n Asemiyou tingʼ mapek e yo mane? Dwokauru ane.\n ","Ne agolou e piny Misri\n kendo agonyou thuolo e piny wasumbini.\n Ne aoro Musa, mondo otelnu,\n bende naoro Harun gi Miriam.\n ","Un joga parieuru\n kaka Balak ruodh jo-Moab nongʼado rieko,\n kendo kaka Balaam wuod Beor nodwoko.\n Parieuru wuoth mane uago Shitim nyaka Gilgal,\n mondo mi ungʼe timbe makare mag Jehova Nyasaye.”\n  ","En angʼo ma dabigo e nyim Jehova Nyasaye\n kendo akulrago e nyim Nyasaye moloyo?\n Dabi e nyime gi misengini miwangʼo pep\n koso gi nyiroye ma jo-higa achiel?\n ","Donge Jehova Nyasaye dibed mamor ka akelone imbe alufe gi alufe,\n kata ka kelone moo mamol ka aora?\n Dachiw nyathina makayo eka wena kethona,\n koso nyodo mar ringra eka wena richona?\n ","Osenyisi gima ber yaye dhano.\n To angʼo ma Jehova Nyasaye dwaro ni itim?\n Odwaro ni iti gadiera kendo iher kecho ji\n kendo iwuoth mobolore e nyim Nyasachi.\n ","Winjuru! Luong Jehova Nyasaye ne dala maduongʼ\n chutho luoro nyingi en rieko.\n “Yie kum momiyi kaachiel gi ngʼama ochiwe.\n ","Yaye oganda ma timbegi mono, bende wiya pod diwil awila\n gi mwandu-u muyudo e yor mecho,\n kod giu mag pimo mokwongʼ?\n ","Bende dagony ngʼat man-gi rapim mag mayo ji\n gi gorogoro modi?\n ","Joge machwo momewo\n gin joma ohero lweny.\n To joge mamoko duto gin jo-miriambo\n kendo lewgi wacho miriambo.\n ","Kuom mano, asechako tiekou,\n kendo asechako kethou nikech richou.\n ","Ubiro chiemo to ok unuyiengʼ;\n unusik mana ka udenyo.\n Unukan gik moko to ok ginikonyu,\n nikech gik mukano nachiwne jowasiku.\n ","Unupidh cham to ok unukagi;\n ubiro biyo zeituni to ok unukonyru gi modhigi un uwegi,\n bende ubiro biyo mzabibu\n to ok unumadh divai mag-gi.\n ","Useluwo buche mag Omri\n kod timbe duto mag jood Ahab,\n kendo useluwo kitgi gi timbegi.\n Emomiyo abiro weyou ne kethruok\n kendo jowu ibiro chaa.\n Ubiro tingʼo ajara mag ogendini duto.”\n"],["Mano kaka midhiero omaka malit!\n Chutho achalo ngʼat ma hulo\n e puoth mzabibu e ndalo oro.\n Onge olemb mzabibu mochokore ma dacham,\n ngʼope mokwongo chiek ma agombo bende onge.\n ","Joma oluoro Nyasaye bende osetieki morumo e piny;\n ja-ratiro onge kata mana achiel modongʼ.\n Ji duto pondo karito mondo ochwer remo,\n moro ka moro manyo nyawadgi mondo odwodi.\n ","Lweteni duto ariyo olony e timo richo.\n Jatelo dwaro mich githuon,\n jangʼad bura kawo asoya,\n jogi maroteke chuno ji gi timo gigegi magidwaro,\n giduto kaachiel giwinjore e wachni.\n ","Joma nenore ni longʼo kuomgi; chalo gi kuth oriangʼ.\n Joma ikwano ni odimbore mogik eigi richo moloyo kuth chiedo.\n Odiechieng jorito mau osechopo,\n odiechiengʼ ma Nyasaye limoue.\n Ma e kinde ma ikeyoue.\n ","Kik igen kuom ngʼama odak e bathi\n kata osiepni kik iyiego.\n Wuo kitangʼ kata gi chiegi\n ma ugenorugo.\n ","Nikech wuowi koro ochayo wuon mare,\n kendo nyako noked kod min mare;\n chi wuowi bende noked gi damare,\n wasik ngʼato nobed joode owuon.\n  ","Anto amanyo Jehova Nyasaye gi wangʼa ka an kod geno,\n arito Nyasaye ma Jawarna;\n kendo Nyasacha biro winja.\n ","In jasika kik inyiera\n kata obedoni asepodho to abiro chungʼ kendo!\n Kata obedo ni abet e mudho\n to Jehova Nyasaye biro doko lerna.\n ","Nikech aseketho e nyim Jehova Nyasaye\n ayie tingʼo mirimbe,\n nyaka chop oket kwayona kare,\n mi oyud ni aonge ketho.\n Obiro kela e ler\n mi ane adierane.\n ","Eka wasika none gima otimore\n mi ginipongʼ gi wichkuot,\n gin mane giwacho niya,\n “Ere Jehova Nyasaye ma Nyasachino?”\n Wangʼa none koselogi;\n kata mana sani ibiro nyon-gi piny,\n mana kaka chwodho inyono e yore manie dala.\n  ","Odiechiengʼ migeroe ohinga mare biro chopo,\n en odiechiengʼ manoyarie tongʼni.\n ","E odiechiengʼno ji nobi iri\n koa Asuria kod mier madongo mag Misri,\n koa chakre Misri nyaka Yufrate\n koa bath nam koni nyaka bath nam komachielo,\n kendo koa got koni nyaka got komachielo.\n ","Piny biro dongʼ nono,\n nikech timbe maricho mag ji modak e iye.\n ","Kwa jogi gi ludh odunga mari,\n kweth mag girkeni magi,\n modak kendgi ei bungu,\n e dier puothe momewo.\n Wegi gichiem Bashan gi Gilead\n mana kaka ndalo machon.\n  ","“Mana kaka ndalo mane ua Misri,\n abiro nyisogi timbena madongo miwuoro.”\n  ","Ogendini biro nenogi mi wigi kuodi\n ka osemagi tekogi duto.\n Giniket lwetgi e dhogi\n kendo itgi biro dino.\n ","Gibiro nangʼo lowo ka thuol,\n ka le malak gi bund-igi e buru.\n Gibiro wuok ka gia e kuondegi mag pondo ka gitetni.\n Gibiro lokore gidok ir Jehova Nyasaye, ma Nyasachwa,\n ka giluor kendo un bende gibiro luorou.\n ","En Nyasaye mane machalo kodi\n ma ngʼwono ne joge modongʼ,\n kendo weyonegi richogi?\n Iyi ok wangʼ nyaka chiengʼ,\n to imor mar kecho jogi.\n ","Ibiro kechowa kendo,\n ibiro nyono richowa e tiendi,\n kendo idir kethruokwa duto e bwo nam.\n ","Ibiro bedo ja-adiera ne Jakobo\n kendo ibiro kecho Ibrahim,\n kaka ne isingori kikwongʼori ne kwerewa,\n e ndalo machon.\n"]],"Nahum":[["Wach Nyasaye kuom Nineve. Kitap fweny mar Nahum ja-Elkosh.\n  ","Jehova Nyasaye en Nyasaye ma janyiego kendo machulo kuor.\n Jehova Nyasaye chulo kuor kendo en gi mirima.\n Jehova Nyasaye chulo kuor ne joma kwede\n kendo kumne osiko kuom jowasike.\n ","Jehova Nyasaye iye ok wangʼ piyo kendo en gi teko maduongʼ.\n Jehova Nyasaye ok nowe joketho ma ok okumo.\n Yore moluwo ni ei kalausi gi ahiti,\n bende boche polo gin buch tiende.\n ","Ogolo chik to nam mi nam tuo,\n kendo aore duto dwono.\n Lege mabeyo mag Bashan gi Karmel tuo,\n kendo yiende mag Lebanon bende ner.\n ","Gode madongo yiengni e nyime\n kendo thuche leny nono.\n Piny tetni e nyime,\n piny kod ji duto madakie tetni.\n ","Ere ngʼat manyalo siro mirimbe?\n Koso en ngʼa manyalo siro mirimbe mager?\n Mirimbe mager oolo mana ka mach.\n Lwendni barore e nyime.\n  ","Jehova Nyasaye ber,\n Jehova Nyasaye e kar pondo e kinde mag chandruok,\n orito joma ogeno kuome.\n ","Nineve to obiro ywero,\n gi ohula maduongʼ motiek chuth;\n obiro lawo joma kwede nyaka e mudho mandiwa.\n  ","Gimoro amora marach ma gichano timo ni Jehova Nyasaye\n obiro tieko;\n bende chandruok ok nobedie kendo.\n ","Gibiro moko e kind kuthe\n kendo gibiro mer gi divai mag-gi,\n bende ibiro wangʼ-gi ka lum motwo.\n ","Ngʼat machano gik maricho kuom Jehova Nyasaye\n wuok mana kuomi, yaye Nineve,\n en e ngʼat mamiyo ji donjo e ketho.\n ","Jehova Nyasaye wacho kama:\n “Kata obedo ni gingʼeny kendo gin gi joma konyogi,\n ibiro ngʼad kargi oko mi gilal nono.\n Kata obedo ni asesandi, yaye Juda,\n ok anachak sandi kendo.\n ","Koro abiro turo jok ma giketo e ngʼuti\n kendo abiro chodo nyororo motweyigo.”\n  ","Jehova Nyasaye osegolo chik kuomi, in Nineve, kowacho niya:\n “Ok inibed gi nyikwayi mabiro tingʼo nyingi.\n Abiro tieko nyisecheu manono mopa kaachiel gi mochwe gi lowo\n manie uteu mag lemo.\n Abiro kunyonu bur miyikoue\n nikech un joma timbegi richo.”\n  ","Tingʼ wangʼi,\n ineye tiende ngʼat makelo Injili,\n kendo malando kwe ewi gode!\n Tim nyasi mar mor, yaye Juda,\n chopuru singruoku.\n Jomaricho ok nochak omonju kendo;\n nikech ibiro tiekgi pep.\n"],["Ngʼat mabiro monji ochomi,\n yaye Nineve, omiyo rit dala mochiel motegno,\n rit yoreni,\n bed gi ikruok maber,\n kuom tekoni duto!\n  ","Jehova Nyasaye biro dwoko duongʼ mar Jakobo,\n mana ka duongʼ mar Israel,\n kata obedo ni joma omonje osekethe\n kendo oseketho puothegi mag mzabibu.\n  ","Okumba mag jolweny osebedo makwar ka remo;\n kendo lewni ma girwakorego bende kwar.\n Chuma manie ewi gechegi mil\n ka giikore ne chiengʼ lweny;\n tongegi opiag mabith kendo milni ka gikedogo.\n ","Geche powore e yore mag dala,\n ka giringo koni gi koni e tunge mag dala.\n Gichalo gi rameny maliel mager,\n ka gipiachore ka mil polo.\n  ","Oluongo jolweny mage moyiero,\n to gichwanyore ka gidhi.\n Giringo ka gidhi e ohinga mar dala;\n ka gigengʼore gi okumba.\n ","Ohinga mane gigengʼogo pi madonjo e dala ruoth omukore,\n bende od ruoth ogore piny.\n ","Osegol Chik ni dala maduongʼ\n nyaka maki ma ter e piny ma wendo.\n Wasumbinigi ma nyiri ywagore ka akuche\n kendo ka gidwongʼo korgi.\n ","Nineve chalo dago,\n kendo pige mol kadhi.\n Giywak kagiwacho niya, “Chungʼ! Chungʼ!”\n to onge ngʼama lokore duogo.\n ","Yakuru fedha!\n Yakuru dhahabu!\n Mwandugi ngʼeny mokadho,\n gin mwandu mogol kuonde kenogi duto.\n ","Odongʼ nono, omaye gik moko duto,\n bende olonye modongʼ duk.\n Kibaji ogoyo chunygi,\n bende chongegi onyosere,\n kendo dendgi tetni\n ka ngʼato ka ngʼato wangʼe ojowore.\n  ","Koro to ere bur sibuor\n kama ne gipidhoe nyithindgi,\n kama sibuor madichwo gi sibuor madhako nodhiye,\n ka nyithind sibuochego onge gi gima ginyalo luoro?\n ","Sibuor ne yangʼo le moromo nyithinde\n kendo ne gideyo le ma gichamo gi nyawadgi,\n ka opongʼo kar kano chiembe\n kod kuonde dakne gi gik monegi.\n  ","Jehova Nyasaye Maratego wacho niya,\n “An gi sigu kodu.\n Abiro wangʼo gecheu mag lweny gi mach mawuog iro\n kendo ligangla biro tieko sibuoche matindo maroteke.\n Kata ringregi motho ok anawenu e piny.\n Dwond jooteu\n ok nowinj kendo.”\n"],["Mano kaka nobed malit ne dala mopongʼ gi remo,\n dala mopongʼ gi miriambo,\n dala mopongʼ gi gige mecho,\n kendo dala mopongʼ gi gik moyaki mosiko ka chando ji!\n ","Nochwade gi del malit,\n ka tiende geche magoyo koko,\n ka tiend farese maringo mamor matek,\n kendo ka geche maringo mag farese makakni ka mach!\n ","Oganda lweny omonjogi,\n gi ligengni mamil,\n kendo gi tonge mag lweny mamil!\n Joma ohinyore e lweny ngʼeny,\n kendo ringre joma otho ochok mangʼeny,\n ringre joma othogo okadho akwana,\n kendo joma ringo chwanyore kuom ringre joma othogo.\n ","Magi duto timore nikech gombo mandhaga mar ochot,\n maywayo ji ire, en e chot ma jo-nyakalondo dhi ire,\n en ema ne oketo ogendini misumbinine kuom timbene mag chode\n kendo oywayo ji kuome gi timbene mag jwok.\n  ","Jehova Nyasaye Maratego wacho niya, “An gi sigu kodu.\n Abiro elo lepu maum wengeu.\n Abiro nyiso ogendini duto dugu,\n kendo pinjeruodhi biro neno wichkuot maru.\n ","Abiro bayi gi gik modwanyore kendo mochido,\n ka an kod chuny marach kodi,\n kendo abiro keti gima ji jaro.\n ","Ji duto ma oneni biro ringi kawacho ni,\n ‘Nineve osepodho ere ngʼama noywage?’\n Ere kama danwangʼie ngʼama nyalo hoyi?”\n  ","Iparo ni iber moloyo Thebes\n mane oger e tiend aora mar Nael,\n ka olwore gi pi?\n Aorano ema ne otene kaka ohinga molwore,\n pige to ne obedone ohinga motegno.\n ","Jo-Kush gi Jo-Misri e kama nonwangʼie teko ma ok rum;\n jo-Put gi jo-Libya ne gin pinje kuom moko mane konye.\n ","To kata kamano ne otere e twech,\n piny ma ok mare ma obedo misumba jomoko.\n Nyithinde ne ongʼad migepe matindo tindo\n e dho yore mag dalane.\n Ne ogo ombulu kuom jotende ma ruodhi,\n kendo joge madongo duto ne otwe gi nyororo.\n ","In bende ibiro mer,\n ibiro pondo,\n kendo ibiro kwayo kar dak kuom jowasiki.\n  ","Miechu mochiel motegno duto nochal mana gi yiende mag ngʼowu,\n machiego olemo mokwongo;\n ka oyieng-gi\n to olembgi lwar e dho jochiemo.\n ","Ne jolweny magi;\n gin mana mon lilo!\n Dhorangeye mag dalani\n oyaw malich ni wasiki;\n mach osewangʼogi.\n  ","Kanuru pi ka kinde mar agengʼa pok ochopo,\n meduru keto ohinga obed motegno!\n Nywasuru lowo\n kendo chweyeuru motegno,\n mondo matafarego ugergo kuonde momukore mag ohinga obed motegno!\n ","Mach biro wangʼou kanyo,\n ligangla biro ngʼadou matindo tindo,\n mitieku mana ka dede mar bonyo momonjo piny.\n Medreuru ameda mana ka dede,\n medreuru ka det bonyo!\n ","Usemedo jolok ohala magu,\n makoro githoth moloyo sulwe ma e polo,\n kendo kaka det bonyo chamo piny,\n e kaka giweyo piny duk\n bangʼe to gihuyo ma gia.\n ","Joritou chalo det bonyo,\n jotendu to chalo gi det bonyo mochokore mathoth kabiro,\n kendo piyo e kor ot ka piny ngʼich,\n to ka chiengʼ owuok to gihuyo gidhi kuma mabor\n maonge ngʼama ongʼeyo.\n  ","Yaye ruodh jo-Asuria, jotendu nindo otero;\n ruodhi mau onindo piny mondo giywe.\n Jogi to okere ewi gode\n maonge ngʼama nyalo chokogi.\n ","Onge gima nyalo chango adhondeni,\n ihinyori marach.\n Ji duto mowinjo wach man kuomi\n pamo lwetgi kuom podho mari,\n nimar ere ngʼama pok oneno\n sand ma ok rum mane isandogo ji?\n"]],"Habakkuk":[["Ote mane omi janabi Habakuk.\n  ","Yaye Jehova Nyasaye, abiro luongi nyaka karangʼo mondo ikonya\n to ok iwinji?\n Koso nyaka karangʼo maywakni kawacho,\n “Timbe maricho omedore!”\n To kata kamano ok ires ji?\n ","En angʼo momiyo iweya mondo ane timbe maricho?\n Koso en angʼo momiyo idhil gi timbe maricho?\n Kethruok kod timbe maricho ochoma pile;\n lwenje mangʼeny nitie kendo sigu medore.\n ","Kuom mano chik ok nyal tiyo,\n kendo adiera ok nenre.\n Joma richo olworo joma kare,\n kuom mano adiera ok nyal betie.\n ","“Rang kendo inon ogendini mag piny\n mondo ibed gi bwok maduongʼ.\n Nimar abiro timo gimoro e ndalou\n ma ok ubi yiego,\n kata ka owachni.\n ","Atingʼo jo-Babulon malo,\n en oganda maonge gi ngʼwono kendo mager,\n gin oganda mayweyo piny duto\n kendo gikawo kuonde dak ma ok mekgi.\n ","Gin joma ji oluoro kendo magoyo ji gi kihondko,\n giloso chikegi giwegi,\n kendo gichuno luor mag-gi giwegi.\n ","Faresegi ringo mapiyo moloyo kwach,\n kendo giger moloyo guo sudhe e sa ma piny imoree.\n Faresegi mag lweny lengʼore ka gitingʼo wiyegi malo;\n joidh faresegi aa kuma bor.\n Gihuyo ka achuth madwaro kawo chiemo,\n ","giduto gibiro monjou ne lweny.\n Jolwenjgi dhi nyime mana ka yamb piny motwo\n kendo gichoko joma otwe ka kwoyo.\n ","Ginyiero ruodhi\n kendo gijaro jotelo.\n Ginyiero mier mochiel gi ohinga motegno;\n gigero pidhe mag lowo ma giidhogo ohinga kendo gimako mier mochiel motegno.\n ","Gikadho ka yamo,\n ka gidhi kamoro machielo.\n To kata kamano gin joketho,\n nikech gikwano tekregi giwegi ka nyasachgi.”\n ","Yaye Jehova Nyasaye, donge in ema nyaka nene?\n Yaye, Nyasacha, Nyasaye Maler, ok wanatho.\n Yaye Jehova Nyasaye, iseyierogi mondo gibednwa jongʼad bura.\n Yaye Nyasaye ma Lwanda, isewalogi mondo gikel kum.\n ","Wengeni ler ma ok nyal ngʼiyo richo,\n ok inyal bedo mamor gi gima rach.\n To en angʼo momiyo koro ibedo mamor gi jo-andhoga?\n Angʼo momiyo ilingʼ alingʼa ka jomaricho,\n tieko joma kare moloyogi?\n ","Isemiyo dhano obedo machalo gi rech manie nam,\n mana kaka gik mochwe modak e nam maonge jatendgi.\n ","Jaricho ywayogi ka makogi gi olowu,\n kendo omakogi gi gogo,\n kochokogi gi obadho mochiko,\n kendo obedo mamor kuom lupo.\n ","Emomiyo, ochiwo misango kuom gogo mar lupo\n kendo owangʼo ubani ne obadho mar chiko rech,\n nikech gogo mare miyo odak e ngima maber\n kendo ochamo chiemo moyier maber.\n ","Bende ber mondo odhi nyime kogolo gik momako e gogo mare,\n kotieko ogendini ka oonge ngʼwono?\n "],["Abiro chungʼ kara mar rito\n kendo abiro bedo ewi kuonde moger motingʼore mag rito.\n Abiro ngʼicho mondo ane gima obiro wachona,\n kendo kuom dwoko mabiro chiwo kuom ywagni.\n ","Eka Jehova Nyasaye nodwoke niya,\n “Ndik fwenyni\n kendo iler tiende maber kama indike,\n mondo jaland wach oring katere.\n ","Nikech fwenyni rito kinde moketi;\n owuoyo kuom ndalo giko,\n kendo ok nobed miriambo.\n Kata obedo ni onyalo deko kapok ochopo, rite arita,\n adier obiro chopo ma ok odeko.\n   ","“Ne kaka osungore;\n dwarone ok nikare.\n To ngʼat makare nobed mangima kuom yie mare,\n ","chutho, divai momadho ndhoge;\n en jasunga kendo osiko otimo gik maricho ma ok ool.\n Nikech owuor ka liel mamuonyo ji\n kendo kaka tho ok rom e kaka en bende ok orom,\n ochoko ogendini duto mondo obi ire,\n kendo omako ji duto wasumbini.\n ","“To donge jogi biro kwede ka ngʼongʼone kendo jare kawacho niya,\n “ ‘Inine malit in ngʼama choko gik mokwal\n kendo mabedo ja-mwandu gi gige mecho.\n Nyaka karangʼo ma gigi nodhi nyime katimore?’\n ","To donge jogopeu biro poyou?\n Donge gibiro chiewo ma gimi utetni?\n Eka unubed wasumbinigi.\n ","Nikech useyako ogendini mangʼeny,\n joma odongʼ biro mayou.\n Nimar usechwero remb dhano,\n useketho pinje, mier madongo kod ji duto manie igi.\n  ","“Ngʼat mayudo mwandu gi yore ma ok owinjore none malit\n kendo ogero ode kama otingʼore gi malo,\n mondo otony ne kethruok!\n ","Isechano kethruok mar ogendini mangʼeny,\n ma osemiyo odi owuon wichkuot kendo iwito ngimani.\n ","Kite mag kor ot noywagnu matek\n to yiend tado nokow ywagno.\n  ","“Ngʼat magero dalane gi remo\n kendo guro dala maduongʼ gi gige mecho enone malit!\n ","Donge Jehova Nyasaye Maratego osechiko\n ni tije ogendini maricho biro bedo ramok mach,\n ogendini tiyo ma ol kayiem nono?\n ","Nimar piny biro pongʼ gi ngʼeyo mar duongʼ Jehova Nyasaye\n kaka pi kwako nam.\n  ","“Enone malit ngʼat mamiyo jobathe math,\n ka omedogi ameda nyaka gimer,\n mondo one dug-gi.\n ","Wichkuot nomaki kar bedo gi pak.\n Koro en kindeni mar mer! Methi kendo dongʼ duk!\n Okombe moa e lwet Jehova Nyasaye ma korachwich bironi,\n kendo wichkuot biro umo duongʼ ma in-go.\n ","Timbe mahundu ma isetimone Lebanon nonyori\n kendo le mane inego marach biro miyi bwok.\n Nimar isechwero remb dhano,\n iseketho pinje gi mier madongo,\n kendo gi ji duto manie igi.\n  ","“En ohala manade miyudo kuom nyiseche manono\n nimar dhano ema opayogi?\n Kata kido mapuonjo miriambo?\n Ngʼat malose oketo genone,\n kuom gima oloso owuon;\n oloso nyiseche manono ma ok nyal wuoyo.\n ","Enone malit ngʼat mawachone yien ni, ‘Bed mangima!’\n Kata ni kite maonge ngima ni, ‘Chiew!’\n Bende gik ma kamago dingʼadnu rieko?\n Kata obedo ni obawgi gi dhahabu gi fedha;\n to gionge gi ngima nikech gin gik motho.”\n  ","To Jehova Nyasaye nitie e hekalune maler;\n piny duto mondo olingʼ e nyime.\n"],["Lemo mane Habakuk janabi olamo e dwond  ema:\n ","Jehova Nyasaye, asewinjo humbi;\n achungʼ e nyimi ka an-gi luoro kuom gik misetimo, yaye Jehova Nyasaye.\n Mad itimgi kendo e kindewa,\n mi gingʼere e ndalowani;\n ka in gi mirima to mad ipar ngʼwono.\n  ","Nyasaye nobiro koa Teman,\n Nyasaye Maler moa e got mar Paran.  Sela Duongʼne noumo polo,\n kendo pakne nopongʼo piny.\n ","Berne ne chalo kawuok chiengʼ;\n kendo ler ne mil ka wuok e lwete,\n kama tekone opandie.\n ","Masira mar tuoche notelo e nyime;\n to midekre noluwe.\n ","Ne ochungʼ kendo noyiengo piny,\n ne ongʼicho mi ogendini otetni.\n Gode machon nomukore\n kendo gode matindo manyaka nene bende nopodho.\n Yorene osiko manyaka chiengʼ.\n ","Ne aneno hemb jo-Kushan ka nigi chandruok,\n kuonde dak mag jo-Midian nigi kihondko.\n  ","Mirima nomaki gi aore, yaye Jehova Nyasaye?\n Koso mirima nomaki gi aore matindo?\n Koso ne ikecho gi nam\n kane iidho farese,\n ma en gachi mar loch?\n ","Isechiko atungʼ mari,\n kendo iluongo mondo omedi aserni mangʼeny.  Sela \n Ipogo piny gi aore,\n ","gode ne oneni ma otetni giluoro;\n oula nomwomo karidore.\n Kude matut bende mor matek;\n apaka ne tingʼore malo.\n  ","Wangʼ chiengʼ gi dwe nochungʼ kargi e kor polo\n ka gineno asernigi mibayo;\n ka mil polo machalo tongʼ mobaa.\n ","E mirimbi ne iwuotho e piny duto,\n to kuom mirimbi ne inyono ogendini.\n ","Ne ibiro mondo ires jogi,\n mondo iwar ngʼatno mowal.\n Ne inyono jatend piny richo,\n ne ilonye duk koa e tiende piny nyaka e wiye.  Sela \n ","Gi tonge owuon isechwoyo wiye,\n kane jolwenje omonjowa mondo gikewa,\n ka gin gi ilo ka gima gichiegni tieko\n joma onge gi nyalo kama ne giponde.\n ","To ne inyono nam gi faresegi,\n ka iduwo pi.\n  ","Ne awinjo ma chunya noridore,\n dhoga nomoko kane awinjo kokono;\n chokena nonyosore\n kendo tiendena notetni.\n To kata kamano abiro rito ka ahora ni odiechieng masira\n mabiro mako oganda ma monjowa chopi.\n ","Kata obedo ni yadh ngʼowu ok nyal thiewo\n bende kata obedo ni onge olemo ewi yadh zeituni,\n kata obedo ni yadh mzabibu ok nyag olemo\n bende kata obedo ni puothe ok nyag cham,\n kendo kata obedo ni rombe orumo e abila\n mi dhok bende orumo duto e dipo,\n ","to kata kamano pod abiro bedo gi ilo kuom Jehova Nyasaye,\n kendo abiro bedo mamor kuom Nyasaye ma Jawarna.\n  ","Jehova Nyasaye Manyalo Gik Moko Duto e tekona;\n en ema omiyo tienda bedo mayot ka tiend mwanda,\n en ema omiyo awuotho kuonde motingʼore malo.\n  Ne jatend wer. E thuma mar kamba.\n"]],"Zephaniah":[["Ma e wach mar Jehova Nyasaye mane obiro ne Zefania wuod Kushi, ma wuod Gedalia, ma wuod Amaria, ma wuod Hezekia e kinde loch Josia wuod Amon ruodh Juda.\n  ","“Abiro tieko gik moko duto\n mantie e piny mi lal nono,”\n Jehova Nyasaye owacho.\n ","“Abiro tieko dhano kaachiel gi le,\n bende abiro tieko winy mafuyo e kor polo,\n kaachiel gi rech manie nam.\n Jomaricho biro pie pidhe pidhe,\n e ndalo manatiek dhano e wangʼ piny,”\n Jehova Nyasaye owacho.\n ","“Abiro kumo jo-Juda\n kaachiel gi ji duto modak Jerusalem.\n Abiro tieko jo-Baal duto mane odongʼ ka,\n mi agol oko nying joma luwo nyiseche mopa kaachiel gi jodologi.\n ","Bende abiro tieko ji duto makulore ewi tat udi\n kalamo chiengʼ, dwe gi sulwe.\n Ji duto makulore ka kwongʼore gi nying Jehova Nyasaye,\n to bangʼe gikwongʼore gi nying Molek nyasach jo-Amon.\n ","Ji duto moseweyo luwo Jehova Nyasaye,\n kendo ok gimany Jehova Nyasaye kata mana penje wach.”\n  ","Lingʼuru e nyim Jehova Nyasaye Manyalo Gik Moko Duto;\n nikech odiechiengʼ mar Jehova Nyasaye chiegni.\n Jehova Nyasaye oseloso misango,\n kendo osepwodho joma oseluongo.\n  ","“E odiechiengʼ mitimoe misango mar Jehova Nyasaye\n abiro kumo joka ruoth,\n yawuot ruoth,\n kaachiel gi ji duto morwakore\n gi lewni mag jopinje mamoko.\n ","Chiengʼno,\n anakum ji duto mamiel e laru mar dino cham,\n kendo mapongʼo hekalu mar nyiseche manono\n gi timbe mahundu kod wuond.”\n  ","Jehova Nyasaye wacho niya, “Chiengʼno,\n ywak noywagre koa e rangach miluongo ni Dhoranga Rech,\n nduru noa e bath dala koma nyien,\n kendo koko nogore matek koa e gode.\n ","Gouru nduru un joma odak e mier moluoro chiro,\n johala mau madongo duto ibiro yweyo oko,\n kendo ji duto maloko ohand pesa notiek pep.\n ","E ndalono abiro menyo Jerusalem gi teche\n ka akumo joma odak kanyo madhi nyime gi timo timbe maricho,\n ma gin joma chalo mana gi divai mawach;\n ka giparo ni, ‘Jehova Nyasaye ok notim\n gimoro amora maber kata marach.’\n ","Mwandugi noyaki\n kendo utegi nomuki.\n Gibiro gero udi,\n to ok ginidagie,\n bende gibiro pitho puothe mzabibu\n to ok gini madh divai moa kuomgi.”\n ","“Odiechiengʼ maduongʼ mar Jehova Nyasaye chiegni,\n adier ochiegni kendo obiro piyo.\n Chik iti!\n Ywagruok e odiechieng Jehova Nyasaye nobed malit,\n kendo jolweny bende nogo koko kanyo.\n ","Odiechiengʼno nobed odiechieng mirima,\n enobed odiechieng mwodo lak kod rem malit,\n bende enobed odiechieng chandruok gi kethruok,\n enobed odiechiengʼ mopongʼ gi boche polo moimore,\n kendo odiechiengʼ mopongʼ gi rumbi kod mudho.\n ","To bende enobed odiechieng turumbete kod sigich mar lweny\n nowinjre e mier madongo mochiel motegno,\n kod ute mabeyo mag rito dala.\n  ","“Abiro kelo luoro kod achiedh-nade kuom oganda\n kendo gibiro wuotho mana ka muofni,\n nikech gisetimo richo e nyim Jehova Nyasaye.\n Rembgi nochwer piny\n kendo nyimbiye igi nopukre oko ka ngʼwe.\n ","To kata mana fedha mathoth kod dhahabu ma gin-go\n ok noresgi,\n odiechiengʼ mar mirimb Jehova Nyasaye.\n Chiengʼ ma Jehova Nyasaye ngʼadoe bura,\n nyiego mager ma en-go nowangʼ piny duto, mitiek pep.”\n  Kamano e kaka notiek gik moko duto\n modak e piny mana kadiemo wangʼ.\n"],["Yaye un oganda maonge wichkuotni,\n chokreuru kaachiel, chokreuru kaachiel,\n ","ka ndalo moseyier pok ochopo\n en odiechiengʼ ma ibiro teroue kuma bor ka mihudhwe mar cham.\n Adier, chokreuru kapok mirima mager mar Jehova Nyasaye obiro kuomu,\n kata kapok odiechiengʼ mar mirimbe ochopo.\n ","Dwaruru Jehova Nyasaye, un ji duto mobolore manie piny,\n kendo un ji duto matimo gik ma chik dwaro.\n Dwaruru tim makare, kendo beduru gi chuny mobolore,\n nimar dipo ka uyudo kar konyruok,\n odiechiengno ma Jehova Nyasaye biro olo mirimbe kuom ji.\n ","Ji biro dar Gaza,\n kendo Ashkelon biro dongʼ gunda.\n Odiechiengʼ tir Ashdod ibiro weyo nono\n kendo Ekron ibiro pudh gi tiende.\n ","Yaye jo-Kereth modak e dho nam,\n mano kaka unune malit,\n yaye Kanaan, piny jo-Filistia,\n Jehova Nyasaye nikodu gi wach kama:\n “Abiro tieko chuth\n kendo onge ngʼama nodongʼ.”\n ","Piny mantiere e dho nam kama jo-Kereth odakie biro bedo kar jokwath\n kendo kama ogerie abich rombe.\n ","Nobedi mar joma odongʼ mar dhood Juda;\n kanyo gini yudie lek ma gikwae.\n Godhiambo gibiro nindo\n e ute mag Ashkelon.\n Jehova Nyasaye ma Nyasachgi biro ritogi\n kendo obiro dwokonegi gweth mane ogwedhogigo.\n ","“Asewinjo ayenje mag jo-Moab\n kod ajara mag jo-Amon,\n moseyanyo joga\n kendo obwogogi e lopgi.”\n ","Kuom mano,\n Jehova Nyasaye Maratego, ma Nyasach Israel osingore kawacho kama,\n “Adiera, Moab biro chalo gi Sodom,\n to jo-Amon kaka Gomora,\n piny modongʼ gunda\n mojwangʼ motimo bunge.\n Joga modongʼ noyakgi;\n kendo oganda modongʼ nokaw pinygi.”\n  ","Ma e kum ma jogi nonwangʼ kuom sunga margi,\n kendo kuom yanyo kendo jaro jo-Jehova Nyasaye Maratego.\n ","Jehova Nyasaye biro bedo nigi malich\n ka oketho nyiseche duto e piny.\n Ogendini duto modak e alwora mar dho nembe duto nolame,\n ngʼato ka ngʼato nolame e pinygi owuon.\n ","“Yaye jo-Kush,\n un bende liganglana biro negou.”\n ","Enorie bade kuomu un joma odak yo nyandwat,\n kendo notiek Asuria,\n bende dala mar Nineve nodongʼ gunda\n mi nobed motwo ka piny motimo ongoro.\n ","Kweth mag jamni biro nindo piny motimo kanyo,\n kod kit chwech mopogore opogore.\n Tula mar thim kod agak\n nobed gi nyasi.\n Ywakgi nowinjre ka wuok gie dirisni,\n kite moger godo udi nomukre mabiwre e dhoudi,\n kendo sirni nodongʼ kongʼiengore.\n ","Ma e dala maduongʼ mane odak gi kwe,\n kendo kogalore.\n Ne owacho e chunye niya,\n “An e kende kendo onge ngʼama ipimo koda.”\n To mano kaka koro odongʼ gunda,\n kama le mag bungu yweyoe.\n Ji duto makadho bute\n wuoro ka tangʼo lwetgi.\n"],["Mano kaka inine malit in dala maduongʼ ma jasand ji,\n ma toke tek kendo mogak.\n ","Dalani ok winj puonj ngʼato angʼata,\n kendo ok owinj kata puonj mora amora.\n Ok ogeno kuom Jehova Nyasaye,\n bende ok osud machiegni gi Nyasache.\n ","Jotende gin sibuoche maruto,\n to ruodhige chalo gi ondiegi mawuotho gotieno,\n ma ok we gimoro amora miyudi gokinyi.\n ","Jonabi mage gin josunga,\n kendo gin joma wuondore.\n Jodolo mage njawo kama ler mar lemo,\n kendo giketho chik.\n ","To Jehova Nyasaye mantie e diergi, to en ngʼat makare,\n ok otim gimoro amora marach.\n Okinyi ka okinyi to ongʼado bura gi adier,\n kendo odiechiengʼ ka odiechiengʼ ok rem,\n to kata kamano, jaricho to onge wichkuot.\n ","“Asengʼado ogendini oko,\n kuondegi ma gigengʼorego bende asemuko.\n Yoregi osedongʼ nono,\n maonge ngʼama wuothoe.\n Miechgi madongo osekethi;\n maonge ngʼama nodongʼ kodakie kata achiel.\n ","Ne awachone dala maduongʼ niya,\n ‘Adier ibiro luora,\n kendo ibiro yie gi puonjna!’\n Ka itimo kamano, to kar dakni ok nongʼad oko,\n kendo ok anakume.\n Kata kamano, ne pod gi timo sinani\n mar timo gik maricho.”\n ","Kuom mano, Jehova Nyasaye wacho niya, “Emomiyo koro rita,\n nyaka ndalo ma anangʼadnie bura.\n Asechano mondo achok ogendini\n gi pinjeruodhi,\n mondo aol mirimba kuomgi,\n ma en mirimba mager.\n Piny ngima ibiro wangʼo\n gi mach mar mirimba mager.\n ","“Bangʼe anapwodh dho oganda\n mondo giduto giluong nying Jehova Nyasaye,\n kendo gitine gi chuny achiel.\n ","Joga malama\n kendo moke e pinje loka aore mag Kush,\n nobi kakelona mich.\n ","E odiechiengʼno ok inichak ine wichkuot\n kaluwore gi timbe maricho mane itimona,\n nikech abiro golo\n josunga mamor gi sungagi e dala maduongʼni.\n Ok inichak isungri kendo,\n e goda maler.\n ","To anawe joma muol\n e dieru kendo ma obolore,\n ma gin jogo ma oyie kuom nying Jehova Nyasaye.\n ","Jo-Israel modongʼ ok notim gima rach,\n ok giniriambi,\n bende miriambo ok nowuog e dhogi.\n Gibiro chiemo kendo nindo\n maonge ngʼama nomi gibed maluor.”\n  ","Wer, yaye nyar Sayun,\n go koko matek, yaye Israel!\n Bed mamor kendo moil gi chunyi duto,\n yaye nyar Jerusalem!\n ","Jehova Nyasaye osegolo kuomi kum mosekumigo\n bende oseriembo wasika.\n Jehova Nyasaye, ma en Ruodh jo-Israel ni kodi\n ok inichak iluor gimoro amora manyalo hinyi.\n ","Odiechiengʼno ji nowach ni Jerusalem niya,\n “Kik iluor, yaye Sayun,\n kik iwe badi obed mobengni.\n ","Jehova Nyasaye ma Nyasachi ni kodi,\n en gi teko mar reso ji.\n Obiro bedo gi mor maduongʼ kuomi,\n kendo obiro kweyo chunyi gi herane,\n bende obiro wer ka omor gi ilo kuomi.”\n  ","“Abiro golo kuomi\n masiche mane ochan ni biro timore kuomi e kinde mag sewni moyier,\n nikech gisebedo tingʼ mapek kuomi kendo gisemiyi wichkuot.\n ","E kindeno anakum\n jogo mane osandi,\n anakony rongʼonde\n kendo anachok joga mane oke e pinje.\n Abiro miyogi pak gi huma\n e piny ka piny mane okuodie wigi.\n ","E kindeno abiro choki,\n e ndalono anakeli dala.\n Abiro miyi pak gi huma,\n e kind ogendini manie piny mangima,\n ka adwokoni gweth mane agwedhigo chon\n mana ka ineno,”\n Jehova Nyasaye owacho.\n"]],"Haggai":[["Kane ochopo chiengʼ mokwongo mar dwe mar auchiel, e higa mar ariyo mar loch ruoth Darius, Jehova Nyasaye nowuoyo gi dho janabi Hagai ne Zerubabel wuod Shealtiel, mane jatend piny Juda, gi Joshua wuod Jehozadak, jadolo maduongʼ kowacho niya,\n ","Jehova Nyasaye Maratego wacho niya, “Ogendinigi wacho ni, ‘Kinde pok ochopo monego gerne Nyasaye hekalu mare.’ ”\n ","Eka wach Jehova Nyasaye nobiro gi dwond janabi Hagai kawacho niya:\n","“Bende en gima ber adier ka un uwegi udakie uteu mugero mabeyo, to hekalu marani to omukore machal kama?”\n ","Ma emomiyo Jehova Nyasaye Maratego wacho niya, “Nonuru timbeu.\n","Usechwoyo mangʼeny, to ukayo mana matin; uchiemo, to gima uchamo ok nyal yiengʼou, umetho, to ok romu; urwakoru gi lewni, to onge kata ngʼato achiel kuomu mayudo liet; to nyaka un joma nwangʼo chudo, bangʼ ka unwangʼo chudo to uketo mana ei ofuku motuch.”\n ","Jehova Nyasaye Maratego wacho niya, “Nonuru timbeu.\n","Idh-uru udhi e gode mondo ukel yien ugernago ot manyalo morgo, kama duongʼna maler nyalo nenoree,” Jehova Nyasaye owacho.\n","“Usegombo yudo mangʼeny, to osetamore ma uyudo mana matin; to kata mana mano mago ma usechoko mukeloe dala, abiro kudho oko. Mani notimore nikech angʼo?” Jehova Nyasaye Maratego penjo. “Nikech hekaluna ma uweyo odongʼ gunda, ka un uwegi to uringo kudhi e uteu molos mabeyo.\n","Mano emomiyo koro Polo malo ok nyal miyou koth kata matin, kendo piny osiko mana kotwo ma ok nyal nyago gimoro.\n","Mano emomiyo osehononu oro mondo otwo piny kaachiel gi gode, mi cham gi mzabibu kod mo zeituni, gi gik moko duto ma piny nyago ner, mondo kech omak dhano gi jamni, kendo oketh tije duto ma dhano oloso.”\n  ","Eka Zerubabel ma wuod Shealtiel kod Joshua wuod Jehozadak, ma jadolo maduongʼ, kaachiel gi ji mamoko mane oa e twech, kane giwinjo weche Nyasaye gi weche mag janabi Hagai, kaka Jehova Nyasaye ne oore, luoro maduongʼ nomakogi e nyim Ruoth.\n ","Eka Hagai jaote mar Jehova Nyasaye, nowuoyo kod ji konyisogi weche mane Jehova Nyasaye omiye, kowacho niya, “An kodu,” Jehova Nyasaye owacho.\n","Eka Jehova Nyasaye nojiwo chuny Zerubabel wuod Shealtiel mane jatend piny Juda, chuny Joshua, kod chuny joma moko mane oa e twech. Negibiro kendo gichako tich e od Jehova Nyasaye Maratego ma Nyasachgi,\n","tarik piero ariyo gangʼwen e dwe mar auchiel e higa mar ariyo mar loch Ruoth Darius.\n"],["Tarik piero ariyo gachiel e dwe mar abiriyo, wach Jehova Nyasaye nobiro kokalo kuom janabi Hagai kawacho niya:\n","“Wuo kod Zerubabel wuod Shealtiel, ma en jatend Juda kaachiel gi Joshua wuod Jehozadak ma jadolo maduongʼ kod joma notony moa e twech. Penjgi niya,\n","‘En ngʼa modongʼ e dieru mane oneno hekaluni kapod nigi duongʼne machon? Koro sani to uneno kochal nade? Donge ochalonu mana ka gima nono?’\n","Jehova Nyasaye wacho ni, ‘Bed motegno, yaye Zerubabel. Bed motegno, yaye Joshua wuod Jehozadak, ma jadolo maduongʼ.’ Jehova Nyasaye medo wacho ni, ‘Beduru motegno, un ji duto modak e pinyni kendo tiuru matek nimar an kodu,’ Jehova Nyasaye Maratego owacho.\n","‘Ma e gima ne asingorae kodu kane uwuok e piny Misri. Kendo Roho mara nikodu kinde duto. Kik ubed maluor.’\n ","“Ma e gima Jehova Nyasaye Maratego wacho, ‘Pod odongʼ mana kinde matin, abiro chako yiengo kendo polo kod piny, gi nam, kaachiel gi piny motwo;\n","bende abiro yiengo ogendini duto, ma ginikel mwandugi duto, kendo abiro pongʼo hekaluni gi duongʼ.’ An Jehova Nyasaye Maratego ema awacho kamano.\n","‘Fedha gi dhahabu gin maga,’ Jehova Nyasaye Maratego owacho.\n","‘Duongʼ ma hekaluni biro bedogo achien, biro loyo mano mane en godo mokwongo,’ Jehova Nyasaye Maratego owacho. ‘Anakel kwe gi mwandu kae,’ Jehova Nyasaye Maratego owacho.”\n ","Kane ochopo tarik piero ariyo gangʼwen e higa mar ariyo mar loch Darius, wach Jehova Nyasaye nobiro gi dwond janabi Hagai kawacho niya:\n","“Jehova Nyasaye Maratego wacho ni, ‘Penj jodolo mondo odwoki gima chik wacho:\n","Ka ngʼato oketo ringʼo mowal ni Nyasaye e riak nangane, ma riak nanganeno ogere kuom makati, kata kuom kado, kata kuom divai, kata kuom mo, kata ei chiemo moro amora, to koro gima ogere kuomeno bende inyalo walo ni tich Nyasaye?’ ”\n Jodolo nodwoko niya, “Mano ok kamano.”\n ","Eka Hagai nowacho niya, “Ka ngʼato omulo ringre ngʼat motho, makoro obedo mogak, eka bangʼe ngʼatni ogere kuom gimoro, koro gino bende bedo mogak?”\n Jodolo nodwoke niya, “Obedo mogak.”\n ","Eka Hagai nowacho niya, “ ‘Jehova Nyasaye wacho ni: Mano bende e kaka jo-Israel kod gik moko duto ma giwachona ei hekaluni ogak.’\n ","“ ‘Koro paruru anena gima biro timore chakre kawuono, kane pok uchako gero hekalu mar Jehova Nyasaye to ne ochalo nade?\n","Donge kata kane ngʼato obiro iru ka ukayo cham koparo ni onyalo yudo ogunde piero ariyo, to oyudo apar kende? Kendo kane obiro kar biyo divai, koparo ni onyalo yudo chupni piero abich, to ne oyudo mana piero ariyo kende.\n","Chambu duto ne aketho gi dera kod pe, to kata bangʼ timo magi to pod ne udagi duogo ira,’ Jehova Nyasaye owacho.\n","‘Paruru ahinya kochakore kawuono tarik piero ariyo gangʼwen mar dwe mar ochiko, ma en odiechiengʼ mane oketie mise mar hekalu mar Jehova Nyasaye.\n","Bende nitiere kodhi ma pod ni ei dero? Nyaka kawuononi mzabibu gi ngʼowu gi olemo mongʼinore kod zeituni pod ok nyag olemo.\n “ ‘Chakre kawuono abiro olo gwethna kuomu.’ ”\n ","Wach mar Jehova Nyasaye nobiro nyadiriyo ni janabi Hagai chiengʼ tarik piero ariyo gangʼwen mar dweno:\n","“Wachne Zerubabel ma jatend Juda ni, ‘Abiro yiengo polo gi piny.\n","Abiro loko loch mag ruodhi; kendo abiro ketho teko mag pinje mamoko, abiro goyo geche mag lweny piny, kaachiel gi joma oidhogi. Ngʼato ka ngʼato biro kedo gi owadgi, kendo farese kod joma oidhogi nonegi.\n ","“ ‘E odiechiengno, anakawi in Zerubabel wuod Shealtiel ma jatichna kendo anaketi ibed ruodh jogo, nikech in ema sani koro aseyieri.’ Jehova Nyasaye Maratego ema owacho.”\n"]],"Zechariah":[["E dwe mar aboro, e higa mar ariyo mar loch Darius, wach Jehova Nyasaye nobiro ni janabi Zekaria wuod Berekia, ma wuod Ido, kawacho niya,\n ","“Jehova Nyasaye nosin ahinya gi kwereu.\n","Kuom mano wachnegi ni: Ma e gima Jehova Nyasaye Maratego wacho: ‘Dwoguru ira,’ Jehova Nyasaye Maratego wacho. ‘Eka an bende anaduog iru,’ Jehova Nyasaye Maratego ema owacho kamano.\n","Kik uchal gi kwereu, mane jonabi machon oywak nigi kawacho ni: Ma e gima Jehova Nyasaye Maratego wacho, ‘Lokreuru uwe yoreu maricho kod timbeu maricho.’ To negitamore winja kata dewa, Jehova Nyasaye owacho.\n","Bende kwereugo gi jonabi pod ngima nyaka sani?\n","To donge wechena gi yorena mane achiko jotichna ma jonabi nojuko kwereu?\n “Omiyo negilokore kendo giwacho ni, ‘Jehova Nyasaye Maratego osetimonwa gima owinjore gi yorewa kod timbewa, mana kaka nochano timo.’ ”\n ","Tarik piero ariyo gangʼwen mar dwe mar apar gachiel, miluongo ni Shebat, e higa mar ariyo mar loch Darius, wach Jehova Nyasaye nobiro ni janabi Zekaria wuod Berekia, ma wuod Ido.\n ","Naneno fweny gotieno ka ngʼat moro moidho faras ma silwal opore e nyima. Ne ochungʼ e dier yiend kuth ochwoga, e holo moro. Yo ka diengʼeye ne nitie farese masilwende, marobuore kod marochere.\n ","Napenjo niya, “Magi gin angʼo, yaye ruodha?”\n Malaika mane wuoyo koda nodwoka niya, “Abiro nyisi gima gin.”\n ","Eka ngʼat mane ochungʼ e dier yiend kuth ochwoga nonyisa niya, “Gin e joma Jehova Nyasaye oseoro mondo odhi e piny koni gi koni.”\n ","To negidwoko wach ne malaika mar Jehova Nyasaye, mane ochungʼ e dier yiend kuth ochwoga, kagiwacho niya, “Wasewuotho e piny koni gi koni mi wayudo ka piny ngima yweyo kendo nigi kwe.”\n ","Eka malaika mar Jehova Nyasaye nowacho niya, “Jehova Nyasaye Maratego, nyaka karangʼo mibiro lingʼ mak ikecho Jerusalem gi mier mag Juda misebedo kikechogo kuom higni piero abiriyogi?”\n","Eka Jehova Nyasaye nowuoyo gi malaika mane loso koda gi weche mangʼwon kod weche mag hoch.\n ","Eka malaika mane wuoyo koda nowachona niya, “Ywagri kiwacho ne ji kama: Ma e gima Jehova Nyasaye Maratego wacho, ‘Nyiego omaka matek nikech Jerusalem gi Sayun,\n","to bende akecho ahinya gi ogendini modak kodhialore. Mokwongo ne akecho mana matin, to koro gisemiyo chandruok omedo doko malit moloyo.’\n ","“Kuom mano, Jehova Nyasaye wacho ni, ‘Abiro duogo Jerusalem mi akeche, mi oda nochak oger kanyo; kendo tol mipimogo ibiro rie e alwora mar Jerusalem,’ Jehova Nyasaye Maratego ema owacho.\n ","“Med lendo kiwacho kama: Ma e gima Jehova Nyasaye Maratego wacho: ‘Miecha duto biro pongʼ gi mwandu, kendo Jehova Nyasaye biro hoyo Sayun kendo obiro chako oyiero Jerusalem!’ ”\n ","Eka natingʼo wangʼa, mi napo kaneno tunge angʼwen!\n","Napenjo malaika mane wuoyo koda niya, “Magi gin angʼo?”\n Nodwoka niya, “Magi e tunge mane okeyo Juda, Israel kod Jerusalem.”\n ","Eka Jehova Nyasaye nonyisa jotheth angʼwen.\n","Napenjo niya, “Jogi obiro timo angʼo ka?”\n Nodwoko niya, “Magi e tunge mane okeyo jo-Juda mondo kik ngʼato angʼata kuomgi tingʼ wiye; to jothethgi osebiro mondo obwog-gi kendo gilo ogendini mane oikore kedo gi piny Juda.”\n"],["Ne atingʼo wangʼa kendo angʼicho mi naneno ngʼat moro motingʼo tond pimo e lwete!\n","Eka napenjo niya, “Idhi kanye?”\n Nodwoka niya, “Adhi pimo Jerusalem mondo angʼe lachne gi borne.”\n ","Eka malaika mane loso koda noa, kendo malaika machielo nobiro mondo oromne\n","kendo nowachone niya, “Ringi inyis wuowi matin cha ni, ‘Jerusalem biro bedo dala ma ok ochiel gi ohinga nikech ji kod jamni mabiro dak e iye biro bedo mangʼeny mohinge.\n","Kendo an awuon abiro bedone ohinga mar mach molwore kendo abiro bedone duongʼ maler e diere,’ ” Jehova Nyasaye ema owacho.\n ","Jehova Nyasaye nowacho niya, “Ringi ia e piny man yo nyandwat, nikech asekeyou nyaka e tunge angʼwen mag polo.\n ","“Un joma odak e piny nyar Babulon ringuru utony udhi Sayun!”\n","Nimar ma e gima Jehova Nyasaye Maratego owacho, “Bangʼ ka osemiya duongʼ kendo oseora mondo arad gi pinje mosepeyou, kendo mondo anyisgi ni ngʼato angʼata momulou osoko mana tong wangʼ Nyasaye,\n","to abiro kumogi mi wasumbini mag-gi giwegi pegi. Eka unungʼe ni Jehova Nyasaye Maratego ema oseora.”\n ","Jehova Nyasaye wachone nyar Sayun niya, “Koguru matek kendo beduru mabor nikech abiro dak e dieru.\n","Pinje mangʼeny noriwre gi Jehova Nyasaye e odiechiengʼno kendo ginibed joga. Anadag e dieru kendo unungʼe ni Jehova Nyasaye Maratego ema oseora iru.\n","Jehova Nyasaye nokaw Juda kaka girkeni mare e piny maler, kendo enochak oyier Jerusalem.\n","Ji duto mondo olingʼ thi e nyim Jehova Nyasaye, nikech osewuok oa kar dakne maler.”\n"],["Eka ne onyisa Joshua jadolo maduongʼ kochungʼ e nyim malaika mar Jehova Nyasaye, ka Satan ochungʼ e bathe korachwich mondo ohangne wach.\n","To Jehova Nyasaye nowachone Satan niya, “Jehova Nyasaye okweri, Satan! Jehova Nyasaye moseyiero Jerusalem okweri! Donge ngʼatni chalo mana ka yien maliel moyudh oko e mach?”\n ","Noyudo Joshua orwakore gi lewni mochido sa mane ochungʼ e nyim malaika.\n","Malaika nowachone joma nochungʼ e nyime niya, “Goluru lepe mochido oko.”\n Eka nowacho ni Joshua niya, “Ne kaka, asegolo richoni, kendo koro abiro rwaki gi lewni mapichni.”\n ","Eka nawacho niya, “Tweneuru kilemba maler e wiye.” Omiyo ne gitweyone kilemba maler e wiye mi girwakone lewni, ka malaika mar Jehova Nyasaye ochungʼ e bathgi.\n ","Malaika mar Jehova Nyasaye nosiemo Joshua kawachone niya:\n","“Ma e gima Jehova Nyasaye Maratego wacho: ‘Ka ibiro luwo yorega kendo rito dwaroga, eka ibiro rito oda kendo ibiro rito hekalu mara, kendo abiro miyi kari ka, kaka achiel kuom joma chungʼ e nyima.’ \n ","“Jehova Nyasaye Maratego wacho niya, ‘Winji, yaye Joshua jadolo maduongʼ, in kaachiel gi jodolo weteni mobet piny e nyimi, ma gin ranyisi mag gik mabiro timore achien; ni abiro kelo jatichna ma en Bad yath.\n","Neuru kidi ma achungo e nyim Joshua! Nitie wenge abiriyo e kidi achielno, kendo abiro goro ndiko moro kuome, mi agol richo mar pinyni odiechiengʼ achiel.’\n ","“Jehova Nyasaye Maratego wacho niya, ‘Chiengʼno ngʼato ka ngʼata kuomu noluong wadgi mondo obi oywe e bwo yiende mag mzabibu kod mag ngʼowu.’ ”\n"],["Malaika mane osebedo kawuoyo koda nochiewa, mana kaka ichiewo ngʼato ma nindo.\n","Ne openja niya, “Ineno angʼo?”\n To ne adwoke niya, “Aneno rachung taya molos gi dhahabu lilo, koket bakul e wiye malo mogik, kod teyni abiriyo maliel, to teynigo nigi kuonde abiriyo mirwakoe kitambi.\n","Bende nitie yiend Zeituni ariyo e bathe, achiel e bath bakul korachwich to machielo e bathe koracham.”\n ","Napenjo malaika mane loso kodano niya, “Magi gin angʼo, ruodha?”\n ","Nodwoka niya, “Ikia gigi adier?”\n Nadwoke niya, “Ooyo ruodha, akiagi.”\n ","Omiyo nowachona niya, “Ma e gima Jehova Nyasaye wacho ne Zerubabel: ‘Ok timre kuom nyalo kata kuom teko, to mana kuom Roho mara,’ Jehova Nyasaye Maratego owacho.\n ","“Yaye, in got maduongʼ, in to in angʼo? Ibiro pieyi piny michal gi pap e nyim Zerubabel. Bangʼe obiro keto kido mogik mar gedo ka ji kok gimor ni, ‘Nyasaye mondo ogwedh odni! Nyasaye mondo ogwedh odni!’ ”\n ","Wach Jehova Nyasaye nobirona kendo kawacho niya,\n","“Lwet Zerubabel oseketo mise mar hekaluni kendo lwetene ema biro tieke. Eka iningʼe ni Jehova Nyasaye Maratego ema oseora iri.\n ","“Ngʼa madihedhre chayo odiechieng chako gik matindo? Ji nobed mamor ka gineno tond pimo ot e lwet Zerubabel.\n “Teyni abiriyogi ochungʼ kar wenge Jehova Nyasaye marango piny koni gi koni.”\n ","Eka napenjo malaika niya, “Yiende zeituni ariyo mantie bath rachung taya korachwich gi koracham, to gin angʼo?”\n ","Ne achako apenje niya, “Bede ariyo mag yadh zeituni manie bath hotogoro ariyo mag dhahabu ma olo mor dhahabu oko-gi, gin angʼo?”\n ","Nodwoka niya, “Ikia gigi adier?”\n Nawachone niya, “Ooyo ruodha, akiagi.”\n ","Eka nokona niya, “Magi e ji ariyo mowir mondo otine Ruoth Nyasaye e piny ngima.”\n"],["Ne atingʼo wangʼa kendo, mi napo ka aneno kalatas mafuyo e kor yamo!\n ","Nopenja niya, “En angʼo mineno?”\n Ne adwoke niya, “Kalatas mafuyo e kor yamo, ma borne oromo fut piero ochiko gaboro, to lachne fut piero angʼwen gochiko.”\n ","Eka nowachona niya, “Ma e kwongʼ madhi e piny duto; nikech mana kaka owacho e bathe konchiel, jokwoge duto ibiro negi kendo kaluwore gi gima owacho e bathe komachielo, joma kwongʼore gi miriambo, bende ibiro negi.\n","Jehova Nyasaye Maratego wacho ni, ‘Abiro ore mondo odonji e od jakuo kendo e od ngʼat makwongʼore gi miriambo gi nyinga. Kwongʼno nosik e udigo matiekgi nyaka kite mogerego duto.’ ”\n ","Eka malaika mane loso koda nosudo machiegni mowachona niya, “Tingʼ wangʼi malo mondo ine gima bironi, ni en angʼo?”\n ","Napenjo niya, “En angʼo?”\n To nodwoka niya, “En atonga mar pimo mopongʼ gi richo mag ji e piny ngima.”\n ","Apoya nono raumne mapek mar chuma noel kendo ne aneno dhako moro kobet piny ei atongano!\n","Malaika nowacho niya, “Ma en richo.” Omiyo nodhiro dhakono kodwoko ei atonga mi noumo dho atongano gi raum mapekno.\n ","Eka natingʼo wangʼa, mi napo kaneno mon ariyo ka huyo e kor yamo. Ne gin gi bwombe ariyo machalo gi mag nyamnaha, kendo negikawo atonga mi gidhigo e kor polo malo.\n ","Napenjo malaika mane loso koda niya, “Gitero atongano kanye?”\n ","Nodwoka niya, “Gitere e piny Babulon mondo gigerne ot kuno. Ka odno oseikore, to noket atongano kare moselosne kanyo.”\n"],["Natingʼo wangʼa kendo, mi napo kaneno geche angʼwen mag lweny kabiro kowuok e kind gode ariyo ma gin gode mag mula!\n","Gari mokwongo ne nigi farese masilwende, to mar ariyo ne nigi marotenge;\n","mar adek ne nigi marochere, to mar angʼwen ne nigi marangʼeye, kendo giduto ne gin gi teko mathoth.\n","Napenjo malaika mane loso koda niya, “Magi gin angʼo, ruodha?”\n ","Eka malaika nodwoka niya, “Magi gin chunje angʼwen mag polo machungʼ e nyim Ruoth Nyasaye mar piny ngima kendo oseorogi mondo gidhi gitine.\n","Gari man-gi farese marotenge dhiyo kochomo yo nyandwat, gari man-gi farese marochere dhi kochomo yo podho chiengʼ, to gari man-gi farese marongʼeye dhi kochomo yo milambo.”\n ","Kane farese marotekego ne owuok, negidwaro mar dhi e tunge piny koni gi koni. Ne owachonegi niya, “Dhiuru uwuothi e piny koni gi koni!” Omiyo ne giwuok mi gidhi e piny koni gi koni.\n ","Eka noluonga kowachona niya, “Mago madhiyo nyandwatgo osemiyo chunya olendo gi piny ma yo nyandwatno.”\n ","Wach Jehova Nyasaye nochako obirona kendo, kawachona niya,\n","“Kaw fedha gi dhahabu kuom Heldai, Tobija kod Jedaya, ma gin joma osechopo koa e twech Babulon. Dhiyo odiechiengʼ ma gidonjoeno, e od Josia wuod Zefania.\n","Kaw fedha gi dhahabu ilosgo osimbo mondo isidh ewi Joshua wuod Jehozadak, jadolo maduongʼ.\n","Nyise ni Jehova Nyasaye Maratego wacho kama: ‘Ma e ngʼat ma nyinge iluongo ni Bad Yath, kendo obiro dongo maber kama entie mi oger hekalu mar Jehova Nyasaye.\n","En ema obiro gero hekalu mar Jehova Nyasaye kolocho e kom duongʼ mare. Enobed jadolo e kom duongʼne, kendo ginibed gi winjruok e kindgi ji ariyogo.’\n","Osimbo ibiro mi Heldai, Tobija, Jedaya kod Hen wuod Zefania kaka gir rapar ei hekalu mar Jehova Nyasaye.\n","Kendo joma ni mabor nobi mi gedi e hekalu mar Jehova Nyasaye, kendo iningʼe ni Jehova Nyasaye Maratego ema oseora iri. To mano notimre mana ka uyie winjo wach Jehova Nyasaye ma Nyasachi.”\n"],["Tarik angʼwen mar dwe mar ochiko, e higa mar angʼwen mar loch Darius, wach Jehova Nyasaye nobiro ni Zekaria.\n","Noyudo jo-Bethel ooro Shareza gi Regem-Melek, kod jogi moko, mondo okwa Jehova Nyasaye gweth,\n","ka gipenjo jodolo mag od Jehova Nyasaye Maratego kod jonabi niya, “Bende owinjore aywagi kendo atwe chiemo e dwe mar abich kaka asebedo ka atimo kuom higni mangʼeny?”\n ","Eka wach Jehova Nyasaye Maratego nobirona, kawacho niya,\n","“Penj ji duto manie piny, kaachiel gi jodolo ni, ‘Kane utweyo chiemo kendo uywak e dwe mar abich gi mar abiriyo kuom higni piero abiriyo mokalogo duto, bende an ema ne utweyona chiemo adier?\n","Koso kane uchiemo kendo umetho, donge nuchiemo kendo umetho mana ne un uwegi?\n","Magi donge e weche mane Jehova Nyasaye owacho kotiyo gi jonabi machon, e kinde mane Jerusalem gi mier molwore ne nigi kwe kendo dhi maber, bende e kinde ma Negev gi pinje manie tie gode ma yo podho chiengʼ ne pok ji odakie?’ ”\n ","Eka wach Jehova Nyasaye nochako obiro ni Zekaria niya,\n","“Ma e gima Jehova Nyasaye Maratego wacho, ‘Ngʼaduru bura madier; nyisuru tim ngʼwono kod kech ni jowadu.\n","Kik usand dhako ma chwore otho kata nyathi kich, kata jadak, kata jadhier. Kik upar timo marach ni jowadu gie chunyu.’\n ","“To negitamore winjo wechena; mi gingʼanyona kendo gidino parogi mondo kik giwinj wechena.\n","Ee, negiketo chunygi obedo matek ta mana ka kidi, kendo ne gidagi winjo chik kata weche ma Jehova Nyasaye Maratego nooronigi kuom Roho kokonyore gi jonabi machon. Omiyo Jehova Nyasaye Maratego nokecho ahinya.\n ","“ ‘Kane aluongo, ne ok giwinjo, omiyo gin bende kane giluongo to ne ok anyal yienegi,’ Jehova Nyasaye Maratego owacho.\n","‘Ne akeyogi ka kalausi e kind ogendini ma ok gingʼeyo. Piny mane giweyo nolokore gunda bangʼ-gi mane onge ngʼama kadhe kata dhiye. Kamano e kaka negimiyo piny majaberno olokore gunda.’ ”\n"],["Wach Jehova Nyasaye Maratego nochako obirona kendo.\n ","Ma e gima Jehova Nyasaye Maratego wacho: “An gi nyiego maduongʼ nikech Sayun; kendo nyiego omaka malich nikech dalano.”\n ","Ma e gima Jehova Nyasaye wacho: “Abiro duogo Sayun mi adag Jerusalem. Eka Jerusalem noluong ni Dala Maduongʼ Mar Tim Makare, kendo got mar Jehova Nyasaye Maratego noluong ni Got Maler.”\n ","Ma e gima Jehova Nyasaye Maratego wacho: “Chwo gi mon mahikgi ngʼeny biro bet e yore mag Jerusalem kendo, ka moro ka moro kuomgi sirore gi luth nikech hike ngʼeny.\n","Yawuowi gi nyiri nopongʼ yore mag dala ka gitugoe.”\n ","Ma e gima Jehova Nyasaye Maratego wacho: “Ni ogendini mantie mane odongʼ kuom ji chakre ndalono to nyalo neno ni gima kama ok nyal timorena; to an bende dobedna gima ok nyalre?” Jehova Nyasaye Maratego ema owacho.\n ","Ma e gima Jehova Nyasaye Maratego wacho: “Abiro reso joga e lwet pinje man yo wuok chiengʼ gi yo podho chiengʼ.\n","Abiro dwogogi mondo gichak gidag Jerusalem; gibiro bedo joga, kendo kaka Nyasachgi abiro bedonegi ja-adiera kod tim makare.”\n ","Ma e gima Jehova Nyasaye Maratego wacho: “Un joma winjo wechegi mane jonabi mane nitie e kinde mane iketo mise mar od Jehova Nyasaye Maratego owuoyoe, koro beduru mondo hekalu oger.\n","Ka kindeno ne pok ochopo, ne onge chudo mane ichulo ji kata jamni. Onge ngʼama ne nyalo timo tijene mapile gi kwe nikech jasike, nikech namiyo ngʼato ka ngʼato olokore jasik nyawadgi,\n","to koro sani ok abi timo ne joma odongʼ kuom jogi kaka ne atimo e kinde mokalo,” Jehova Nyasaye Maratego owacho.\n ","“Kodhi notwi maber, mzabibu nonyag olembe, cham nochieg e piny, kendo polo nochiw tho margi. Abiro chiwo gigi duto kaka girkeni ni joma odongʼ kuom jogi.\n","Mana kaka usebedo gima ikwongʼo e dier ogendini, yaye Juda gi Israel, e kaka koro abiro resou, mi udok joma ji yudo gweth kuomgi. Kik ubed maluor, to beduru gi chir.”\n ","Ma e gima Jehova Nyasaye Maratego wacho: “Mana kaka ne asechano mar kelonu masira, kendo kane kwereu owangʼo iya,” Jehova Nyasaye owacho.\n","“E yo machal kamano, koro achano mar timo maber kendo ni Jerusalem kod Juda, omiyo kik uluor.\n","Magi e gik monego utim: Wachuru adiera ne joweteu kendo ngʼaduru bura makare kendo mowinjore e uteu mag ngʼado bura;\n","kik uchan timo marach ni joma ukiewogo, kendo kik uher kwongʼoru gi miriambo. Ok adwar gigi duto,” Jehova Nyasaye owacho.\n ","Wach Jehova Nyasaye Maratego nochako obirona.\n ","Ma e gima Jehova Nyasaye Maratego wacho: “Riyo kech mitimo e dwe mar angʼwen, gi mar abich, gi mar abiriyo, gi mar apar biro bedo kinde mag mor gi ilo kendo gibiro doko kinde mag sewni moyier mag mor ne jo-Juda. Emomiyo heruru adiera kod kwe.”\n ","Ma e gima Jehova Nyasaye Maratego wacho: “Ogendini mopogore opogore mathoth kod ji modak e mier madongo bende nobi,\n","kendo ji modak e dala maduongʼ machielo ni wach ni, ‘Wadhiuru riat mondo walam Jehova Nyasaye kendo wadwar Jehova Nyasaye Maratego, an to eri asewuok adhi.’\n","Kendo ogendini mangʼeny kod pinje maroteke nobi Jerusalem mondo odwar Jehova Nyasaye Maratego mondo gilame.”\n ","Ma e gima Jehova Nyasaye Maratego wacho: “E ndalogo ji apar moa e dhoudi mopogore opogore kendo mawacho dhok mopogore opogore nomak riak law ja-Yahudi moro motegno kawacho ni, ‘Yie mondo wadhi kodu, nikech wasewinjo ni Nyasaye nikodu.’ ”\n"],["Fweny:\n Ma e wach mar Jehova Nyasaye mosechano kumogo piny Hadrak\n kaachiel gi jo-Damaski,\n nikech piny duto en mar Nyasaye\n kaachiel gi jo-Israel,\n ","bende osechano kumo Hamath mokiewo kode\n kaachiel gi Turo kod Sidon kata obedo ni gin gilony ahinya kamano.\n ","Turo osegero kar pondo mare motegno;\n kendo osechoko fedha,\n gi dhahabu modhurore ka pith.\n ","To Jehova Nyasaye biro maye mwandune\n mi oketh tekone ma en-go e nam,\n kendo ibiro tieke gi mach.\n ","Ashkelon biro neno mi oluor;\n piny Gaza kod Ekron biro yware e masira,\n nikech geno margi biro rumo.\n Ruodh Gaza biro tho\n kendo dala mar Ashkelon biro dongʼ gunda.\n ","Jopinje mamoko nokaw Ashdod milok margi\n kendo abiro tieko sunga mar jo-Filistia.\n ","Abiro kawo remo oko e dhogi,\n nagol chiemo makwero e kind lekegi.\n Joma owe biro bedo jo-Nyasachwa;\n ginibed jotelo e piny Juda,\n kendo Ekron nochal gi jo-Jebus.\n ","To abiro rito oda\n mondo kik wasigu mabayo monje,\n Jasand ji ok nochak obed gi loch ewi joga kendo,\n nikech koro an e jaritgi.\n ","Bed gi ilo maduongʼ, yaye nyar Sayun!\n Kog matek, yaye Nyar Jerusalem!\n Ne, Ruodhi biro iri\n gi tim makare, kolocho, kobolore,\n kendo koidho kanyna, kanyna matin,\n adier en mana nyathi punda.\n ","Abiro golo geche mag lweny oko e Efraim\n gi farese mag lweny bende abiro golo Jerusalem,\n kendo atunge mag lweny ibiro tur.\n Obiro kelo kwe ni ogendini.\n Lochne biro chakore e bath nam konchiel nyaka komachielo,\n kendo kochakore e Aora Yufrate nyaka e giko mar piny.\n ","Abiro golo jogi motwe kagolo e bur matut maonge pi,\n nikech singruokna mane atimo kodu gi remo.\n ","Doguru kuondeu mochiel motegno,\n yaye joma otwe man-gi geno;\n nimar kata sani alando ni abiro dwokonu\n mwandu magu mane oyaki nyadiriyo.\n ","Abiro lworo Juda mana kaka adolo atungʼ mara,\n kendo anaket Efraim obed asere.\n Asekawo yawuoti, yaye Sayun,\n ma alokogi ligangla ma akedogo gi jo-Yunani,\n kendo abiro loki ligangla mar kedo.\n ","Bangʼ mano Jehova Nyasaye nonere ratiro koa malo ne joge\n kendo nochiel asere mare ka mil polo.\n Jehova Nyasaye Manyalo Gik Moko Duto\n biro goyo tungʼ mi odhi ka en ei ahiti moa yo milambo,\n ","kendo Jehova Nyasaye Maratego nobednegi okumba.\n Ginilo lweny\n mi ginyon kite mag orujre piny.\n Ginigo koko ka joma ometho momer\n kendo ginineg ji ma rembgi chwer,\n mana ka remb misango miolo e tunge kendo mar misango.\n ","Jehova Nyasaye ma Nyasachgi noresgi chiengʼno\n mana kaka jakwath reso jambe.\n Ginirieny e pinye\n ka kite ma nengogi tek mikete osimbo mar duongʼ mondo omil.\n ","Mano kaka ginibed joma lombo ji kendo joma beyo!\n Cham gi divai nomi yawuotgi gi nyigi,\n bed gi del maber.\n"],["Kwauru Jehova Nyasaye mondo omiu koth kinde komo;\n nikech Jehova Nyasaye ema miyo polo dudo.\n En ema ochiwo koth mondo ochwe ni ji\n kod yiende mag bungu.\n ","Nyiseche ma dhano oloso wuondo ji,\n jokor wach neno fweny mag miriambo;\n ka ginyiso ji lek ma ok adier,\n kendo gichiwo hoch manono.\n Mano emomiyo ji bayo abaya ka rombe\n maonge jakwath.\n  ","“Mirimba lich kuom jokwath,\n kendo abiro kumo jotelo;\n nikech Jehova Nyasaye Maratego biro rito\n kwethne, ma gin jo-Juda,\n kendo enomi gichal faras mar lweny ma giro.\n ","Juda ema kidi mar gero kor ot\n kod sigingi migurogo hema nowuogie.\n Kuome ema atungʼ mar lweny,\n kod jotelo duto nowuogie.\n ","Ka giriwore kaachiel, ginichal gi jolweny maroteke\n manyono wasigu e yore motimo chwodho sa lweny.\n Nikech Jehova Nyasaye ni kodgi,\n gibiro gore mi gilo jo-farese.\n  ","“Abiro miyo od Juda bedo gi teko\n kendo reso joka Josef.\n Abiro dwogogi ira\n nikech asekechogi.\n Abiro dwoko kwayogi\n mi gichal joma ne pok akwedo,\n nimar an Jehova Nyasaye ma Nyasachgi,\n nikech awinjo kwayogi.\n ","Jo-Efraim biro doko joma roteke\n kendo chunygi biro bedo mamor mana ka joma omadho divai.\n Nyithindgi biro neno gino mi gibed mamor;\n chunygi biro bedo mamor kuom Jehova Nyasaye.\n ","Abiro timonegi ranyisi kaluongogi\n mi achokgi.\n Adier, abiro resogi;\n mi gidog joma thoth mana kaka ne gin chon.\n ","Kata obedo ni asekeyogi e dier ogendini,\n to gibiro para ka gin e pinje maboyogo.\n Gin kaachiel gi nyithindgi gibiro bedo mangima,\n kendo gibiro duogo.\n ","Abiro gologi Misri mi aduog-gi\n kendo abiro chokogi ka agologi Asuria.\n Abiro kelogi Gilead kod Lebanon,\n kendo ginibed mathoth mohingo kama omigi.\n ","Gibiro kalo nam chandruok;\n nam madhwolore ibiro pie,\n kendo kude duto mag aora Nael biro dwono.\n Sunga mar Asuria ibiro dwok piny\n kendo kondo mar Misri biro lal.\n ","Abiro miyo gibedo motegno kuom Jehova Nyasaye,\n kendo kuom nyinge giniwuoth gichir,”\n Jehova Nyasaye ema owacho.\n "],["Yaye Lebanon, yaw dhorangeyeni,\n mondo mach owangʼ yiendeni mag sida!\n ","Yaye yiend obudo, go nduru,\n nimar yiend sida osepodho;\n kendo yiende maboyo mabeyo oselwar piny.\n Un yiend ober mag Bashan;\n go nduru, nimar bungu ma yien ngʼenyie osebet oko.\n ","Winjeuru ywak mar jokwath;\n nimar kuondegi mabeyo mag kwath osekethi.\n Winjeuru kaka sibuoche ruto,\n nimar bunge mag Jordan ma gidakie osekethi!\n ","Ma e gima Jehova Nyasaye ma Nyasacha wacho: “Kwa rombe moiki ne yengʼo.\n","Joma ngʼiewogi negogi kendo gidhi ma ok okumgi. Giloko ring-gi pesa kendo giwacho ni, ‘Opak Jehova Nyasaye nikech wasemewo!’ Jokwadhgi giwegi bende ok kechgi.”\n","Jehova Nyasaye wacho niya, “Nikech koro ok abi kecho joma odak e piny, abiro chiwo ngʼato ka ngʼato e lwet ngʼat ma gidakgo machiegni kaachiel gi ruodhe. Gibiro sando piny, kendo ok anaresgi e lwetgi.”\n ","Omiyo, ne adoko jakwadh rombe mane oiki ne yengʼo, to moloyo, rombe mago mane isando. Eka nakawo ludhe ariyo, ma achiel kuomgi nachako ni Ngʼwono, to machielo nachako ni Riwruok, kendo nadoko jakwadh rombego.\n","E dwe achiel nariembo jokwath adekgo.\n Ne gijoga kendo ne asin kodgi\n","mi awacho niya, “Ok abi bedo jakwadhu. We joma tho otho, kendo we joma lal olal. Joma odongʼ to mondo ocham ringre jowetegi.”\n ","Eka nakawo ludha miluongo ni Ngʼwono mine ature, ka aketho winjruok mane asetimo motelo gi pinje duto.\n","Ne oketh winjruokno chiengʼno, kendo mano nomiyo joma ne isando mane ranga nongʼeyo ni ne en wach Jehova Nyasaye.\n ","Nanyisogi niya, “Ka uparo ni en gima ber, to miyauru misacha, to ka ok kamano to beduru kode.” Omiyo ne gichula pesa mamingli mag fedha moromo piero adek.\n ","Eka Jehova Nyasaye nowachona niya, “Chiw pok mar fedha piero adekgo mane giparo ni ema oromo gi jachwe agulni!” Omiyo nakawo fedha piero adekgo mi amiyo jachwe agulni e od Jehova Nyasaye.\n ","Eka naturo ludha machielo miluongo ni riwruok, mi wat manie kind Juda gi Israel nokethore.\n ","Bangʼ mano Jehova Nyasaye nowacho niya, “Kaw kendo ludheni mag kwath mondo ibed jakwath mofuwo.\n","Nimar abiro kelo jakwath moro machielo e piny ma ok bi dewo rombe molal, kata manyo rombe matindo, kata thiedho mago matuo, kata pidho mago ma dendgi ber, to kar timo kamano, to obiro chamo mago machwe kochamo nyaka orenge mag-gi.\n ","“Inine malit in jakwath manono\n ma jwangʼo rombe!\n Jakwath ma kamano onego bedene tal kendo wangʼe ma korachwich ochor!\n Mad bedene tal,\n kendo wangʼe ma korachwich ochor chuth!”\n"],["Milome. Ma e wach mane Jehova Nyasaye owacho kuom Israel.\n  Jehova Nyasaye mane ochweyo polo moketo mise mar piny kendo omiyo dhano much ngima, wacho kama:\n","Jehova Nyasaye owacho niya, “Neuru, abiro miyo Jerusalem bedo gima bwogo ji duto modak machiegni kode. Juda ibiro goyone agengʼa, kaachiel gi Jerusalem.\n","Odiechiengʼno, ka pinje duto mag piny ochokorene mar monje, anami Jerusalem bed lwanda mapek ma kata piny duto riwne to ok odhirre. Ji duto manotem dhire to nohinyre gin giwegi.\n","Odiechiengno anago faras ka faras gi kihondko, to joriemb faras nolokre joneko,” Jehova Nyasaye wacho. “Abiro miyo dhood Juda rit makende, to farese mag ogendini mamoko analok muofni.\n","Eka jotelo mag Juda nowachi e chunygi ni, ‘Jo-Jerusalem gin roteke nikech Jehova Nyasaye Maratego en Nyasachgi.’\n ","“Odiechiengno anami jotend Juda chal gi agulu manie mach mangʼangʼni, kendo ka pilni mach manie kind cham mochiek. Gibiro tieko ji duto modak e alworagi koni gi koni, to Jerusalem to biro dongʼ kare kaka en, ka ji odakie.\n ","“Jehova Nyasaye biro reso miech Juda mokwongo, eka duongʼ ma jo-dhood Daudi kod ma joma odak Jerusalem nigo kik lo dhout Juda mamoko.\n","Odiechiengno Jehova Nyasaye biro chielo joma odak Jerusalem mondo joma nyap mogik e diergi ochal gi Daudi, kendo joka Daudi nochal kaka Nyasaye, ka malaika mar Jehova Nyasaye otelonegi.\n","Odiechiengno anawuog oko mondo atiek pinje duto mamonjo Jerusalem.\n ","“Kendo anami joka Daudi kod joma odak Jerusalem chuny mar ngʼwono gi kwayo. Giniket geno margi kuoma, an mane gichwowo, kendo giniywage mana kaka ngʼato ywago wuode ma miderma.\n","Chiengʼno nduru ma ji nogo Jerusalem nobed malich, mana ka nduch Hadad Rimon e paw Megido.\n","E kindeno dhoudi manie piny noywag malich ka dhoot ka dhoot ywak kar kendgi. Joka Daudi noywag kar kendgi, ka mondgi bende ywak kar kendgi, joka Nathan noywag kar kendgi kendo mondgi bende noywag kar kendgi.\n","Joka Lawi kod joka Shimei bende noywag kamano, ka mondgi bende ywak kar kendgi.\n","Dhoudi mamoko bende noywag kar kendgi, ka mondgi bende ywak kamano.”\n"],["Jehova Nyasaye Maratego wacho niya, “Chiengʼno soko moro noyaw ni joka Daudi gi joma odak Jerusalem, soko ma nopwodhgi kuom richogi duto gi gak ma gigakgo.”\n ","Jehova Nyasaye Maratego wacho niya, “Chiengʼno anatiek nying nyiseche ma dhano oloso e piny, kendo ji ok nochak opargi. Anagol jonabi kaachiel gi chunje ma gombo timo timbe maricho e piny.\n","Ka dipo ni ngʼato pod dhi nyime gi koro wach, to wuon gi min monywole nowachne ni, ‘Nyaka itho, nikech isewacho miriambo kikonyori gi nying Jehova Nyasaye.’ Ka ngʼato okoro wach, to jonywolne owuon ema nonege gi ligangla.\n ","“Chiengʼno jonabi duto, moro ka moro wiye nokuodi gi fweny moneno. Onge janabi ma norwak lep koro wach mondo owuond ji.\n","To moro ka moro kuomgi nowach mana ni, ‘An ok an janabi. An mana japur, kendo asebedo ka ayudo chiemba kowuok e lowo chakre aa e tin-na.’\n","Ka ngʼato openje ni, ‘To adhonde manie dendigi to manade?’ To enodwok ni, ‘Adhondegi ayudo e od osiepena.’ ”\n ","Jehova Nyasaye Maratego wacho niya,\n “In ligangla,\n chiew mondo ichadh jakwadha,\n adier, chadh ngʼat matiyona!\n Go jakwath\n mi rombe oke,\n nimar abiro kumo joma pod yomyom.”\n ","Jehova Nyasaye owacho niya,\n “E piny ngima, ariyo kuom adek mar ji biro tho mi ngʼad kargi oko;\n to kata kamano, achiel kuom adek mar jogo to nowe kangima.\n ","Achiel kuom adekgi abiro ketogi e mach;\n abiro pwodhogi kaka ipwodho fedha,\n kendo abiro temogi kaka itemo dhahabu.\n Gibiro luongo nyinga\n kendo abiro dwokogi;\n abiro wacho ni, ‘Gin joga,’\n to gin bende gibiro wacho ni,\n ‘Jehova Nyasaye en Nyasachwa.’ ”\n"],["Odiechiengʼ mar Jehova Nyasaye biro ma nopogie giu duto moyaki ka uneno.\n ","Abiro choko pinje duto mi akelgi Jerusalem mondo giked kode. Dala maduongʼ mar Jerusalem nokaw, udi manie iye noyaki, kendo mon noterruokgo githuon. Nus mar joma odak e dala maduongʼno noter e twech, to ji duto modongʼ ok nogol e dala.\n ","Eka Jehova Nyasaye nowuog oko kendo noked gi pinjego, kaka okedo e sa lweny.\n","Chiengʼno, Jehova Nyasaye nochungʼ ewi Got Zeituni mantiere yo wuok chiengʼ mar Jerusalem. To Got mar Zeituni-no nopogre nyadiriyo chakre wuok chiengʼ nyaka podho chiengʼ milos holo maduongʼ. Nus mar godno nomukre kochomo yo nyandwat, to nus machielo ochomo yo milambo.\n","To unutony kuluwo holono, nikech enoyawre nyaka Azel. Unuring utony mana kaka ne uringo ka utony ne yiengni piny mane otimore ndalo loch Uzia ruodh Juda. Eka Jehova Nyasaye ma Nyasacha nobi, ka jomaler duto ni kode.\n ","Chiengʼno ler kata koyo kata ngʼich ok nobedie.\n","Enobed odiechiengʼ ma kite yore, maonge gi odiechiengʼ kata otieno. En odiechiengʼ ma Jehova Nyasaye kende ema ongʼeyo kore. Sa monego piny imre ema ler mar chiengʼ nobedie.\n ","Chiengʼno pi makelo ngima nomol koa Jerusalem, ka nusne ochomo nam ma yo podho chiengʼ. Pigno nosik kamol kinde duto, ndalo oro kata ndalo chwiri.\n ","Jehova Nyasaye nobed gi loch e piny duto. Chiengʼno Jehova Nyasaye nobed achiel, kendo nyinge nobed achiel kende.\n ","Piny duto, chakre Geba nyaka Rimon, yo milambo mar Jerusalem nobed machal gi Araba. To Jerusalem notingʼ malo, kendo enosik kama entie, chakre dhoranga Benjamin kidhi e Dhorangach Mokwongo nyaka e Dhorangach manie kona; kendo koa e ohinga mar Hananel ma gin kuonde biyo mzabibu mar ruoth.\n","Ji nodag kanyo; ok nochak okethe kendo. Jerusalem nobed kama ji odakie gi kwe.\n ","Masira ma Jehova Nyasaye biro goyogo pinje duto mosebedo kakedo gi Jerusalem en ma: Ringregi biro tow ka gichungʼ, wengegi biro tow, kendo lewgi biro tow ei dhogi.\n","Chiengʼno Jehova Nyasaye nogo ji gi kihondko maduongʼ. Ngʼato ka ngʼato nomak wadgi mondo ogorego.\n","Juda bende noked Jerusalem. Mwandu mag pinje duto molworo dalano nochoki, ma gin dhahabu, fedha kod lewni mogundho.\n","Masira machal kamano bende nogo farese, nyithi punde, ngamia, punde, kaachiel gi le duto ma noyudre e kembnigo.\n ","Eka joma otony moa e pinje duto mosemonjo Jerusalem nodhi e got zeituni higa ka higa mondo olam Ruoth Nyasaye, ma en Jehova Nyasaye Maratego, kendo mondo gitim Sawo mar Kiche.\n","Kapo ni moko kuom ogendini mag piny otamore dhi Jerusalem mondo olam Ruoth, ma en Jehova Nyasaye Maratego, to koth ok nochwenigi.\n","Ka jo-Misri ok odhi e dalano to koth ok nochwenigi. Jehova Nyasaye nokel kuomgi kit masiche machal gi mago mane oketo kuom oganda mane ok dhi mondo otim Sawo mar Kiche.\n","Ma e kum ma ibiro kumogo jo-Misri kod ogendini mamoko ma ok odhi Jerusalem mondo otim Sawo mar Kiche.\n ","Chiengʼno okode motwe e ngʼut farese bende nondikie ni mowal ni Jehova Nyasaye kendo agulni mitedogo ei hekalu bende nowal ne tich Jehova Nyasaye mana ka tewni mitiyogo e kendo mar misango.\n","Agulni duto man Jerusalem kod Juda nobed maler ni Jehova Nyasaye Maratego, kendo ji duto mabiro mondo otim misango nokaw agulnigo moko mi gitedie igi. To chiengʼno jo-Kanaan moro amora ok nobedi e od Jehova Nyasaye Maratego.\n"]],"Malachi":[["Ma e ote mane Jehova Nyasaye omiyo Malaki mondo omi jo-Israel.\n ","Jehova Nyasaye wacho niya, “Aseherou.\n “Un to upenjo ni, ‘Ere kaka iseherowa?’\n “Donge Esau ne en owadgi Jakobo?” Jehova Nyasaye wacho. “To kata kamano asehero Jakobo\n","to asin gi Esau kendo aseketho godege, malokogi thim ma ondiegi odakie.”\n ","Edom to nyalo wacho niya, “Kata obedo ni miechwa osetieki kamano, to wabiro chako gerogi.”\n To ma e gima Jehova Nyasaye Maratego wacho: “Gibiro gedo to abiro muko miechgigo. Ibiro luong-gi ni oganda jopiny onjawre, jogo mosiko e bwo mirimb Jehova Nyasaye.\n","Ununegi gi wengeu uwegi kendo unuwachi ni, ‘Jehova Nyasaye Duongʼ Moloyo kata gwenge mokiewo gi Israel!’ ”\n ","Jehova Nyasaye Maratego wacho niya, “Wuowi miyo wuon mare luor kendo jatich bende timo kamano ne ruodhe. Omiyo ka an wuoro, to ere luor mowinjore koda? To ka an Ruoth, to ere luor mowinjore koda?”\n “Yaye, jodolo, un ema ujaro nyinga.\n “To upenjo ni, ‘Ere kaka wajaro nyingi?’\n ","“Uketo chiemo mogak ewi kendona mar misango.\n “To pod upenjo ni, ‘Ere kaka wasenjawi?’\n “Kuom wacho ni mesa mar Jehova Nyasaye en gima nono.\n","Ka ukelona chiayo ma muofni kaka misango, donge mano rach? Ka uchiwo misango mar chiayo mongʼol kata matuo, donge mano rach? Temaneuru uchiwgi ne ruodhu! Bende dobed mamor kodu? Kata bende doyie kodu?” Jehova Nyasaye Maratego owacho.\n ","Jehova Nyasaye Maratego wacho niya, “Koro kwanwauru Nyasaye mondo otimnwa ngʼwono. To ka chiwo ma aye lwetu, chalo kamano, bende dorwaku adier?\n ","“Yaye, mad ne ngʼato kuomu lor dhoudi mag hekalu, mondo kik umok mach manono e kendona mar misango! Ok amor kodu ngangʼ, kendo ok anakaw chiwo moro amora moa e lwetu,” Jehova Nyasaye Maratego osewacho.\n","“Nyinga nobed marahuma e kind ogendini, kochakore yo wuok chiengʼ nyaka yo podho chiengʼ. Kuonde duto giniwangʼ ubani mangʼwe ngʼar ni nyinga kendo ginikel chiwo mopwodhi maler, nimar nyinga nobed marahuma e kind ogendini duto,” Jehova Nyasaye Maratego owacho.\n ","“To unjawe kuom wacho ni, ‘Mesa Ruoth Nyasaye ogak,’ kendo, ‘Chiembe en gima nono.’\n","To uwacho kendu ni, ‘Mano tingʼ mapek manade!’ kendo utwenyo umu ka ujare,” Jehova Nyasaye Maratego owacho.\n “Ka ukelo jamni mohinyore, ma rangʼonde kata matuo kendo uchiwogi kaka misango, bende darwak gik moa e lwetu adier?” Jehova Nyasaye owacho.\n","“Okwongʼ ngʼat masingore ni nigi chiayo mowinjore ochiwna, to kar timo kamano to ochiwo man-gi songa ne Ruoth Nyasaye. Nikech an ruoth maduongʼ, kendo nyinga nyaka mi luor e kind ogendini duto,” Jehova Nyasaye Maratego owacho.\n"],["“To koro, yaye jodolo, siemni en maru.\n","Ka ok uchiko itu malongʼo, kendo ka ok uketo chunyu mar miyo nyinga luor, to abiro oro kwongʼ kuomu kendo abiro kwongʼo gweth mau. Ee, asekwongʼo-gi nimar ok useketo chunyu mondo omiya duongʼ,” Jehova Nyasaye Maratego owacho.\n ","“Abiro tieko kothu, nikech un; abiro mieno wen mag chiayo mutimonago misengni e nyasi mau e pat wengeu kendo anariembu kubakoru gi wen kamano.\n","Eka unungʼe ni An ema aseoronu siemni mondo singruokna kod jo-Lawi odhi nyime,” Jehova Nyasaye Maratego owacho.\n","“Namiye singruokna ma en singruok mar ngima kod kwe. Singruokni ne dwaro ni mondo omiya luor, kendo notimo kamano; nochungʼ e nyima koluoro nyinga.\n","Puonj madier ema ne ni e dhoge kendo miriambo kata achiel ne ok oyud e dhoge. Nowuotho koda gi kwe kod ratiro, kendo noloko ji mangʼeny oa e richo.\n ","“Lew jadolo nyaka puonj rieko kendo ji onego dhi puonjre Chike Nyasaye kuome nikech en jaote mar Jehova Nyasaye Maratego.\n","Kata kamano isebaro iweyo yo kendo puonjgi osemiyo ji mangʼeny ochwanyore; iseketho singruok mar jo-Lawi,” Jehova Nyasaye Maratego owacho.\n","“Kuom mano asemiyo ojari kendo okuod wiyi e nyim ji duto, nikech ok iseluwo yorega to isedewo wangʼ ji e yore mag chik.”\n ","To donge wan duto wan gi Wuoro achiel? Donge Nyasaye achiel ema nochweyowa? Kare en angʼo momiyo waketho singruok mar wuonewa, ka waonge gi winjruok e kindwa ngʼato gi ngʼato?\n ","Juda oseketho winjruok osetimo gima mono e Israel kendo e Jerusalem: Osechido kama ler mar lemo ma Jehova Nyasaye ohero kuom kendo nyar joma lamo nyiseche mamoko.\n","To kuom ngʼat matimo ma, kata bed ni en ngʼama nade, Jehova Nyasaye mad ngʼad kare oko e hembe mag Jakobo, kata bed ni okelo misengini ni Jehova Nyasaye Maratego.\n ","Gimachielo mutimo ema: Upongʼo kendo mar misango mar Jehova Nyasaye gi pi wangʼu. Uywak kendo udengo nikech Jehova Nyasaye ok dew misengni ma umiye, kata bedo mamor gi gik moa lwetu.\n","To upenjo niya, “Nangʼo?” En kamano nikech Jehova Nyasaye obedo kaka janeno e kindi kod chiegi mane ikendo ka in wuowi, nikech useketho singruok mane ni e kindu koda. Kata obedo ni en chiegi mane itimogo singruok mar kend.\n ","Donge Jehova Nyasaye oseketogi gibedo gimoro achiel? E ringruok kendo e chuny gin mage. To angʼo momiyo achiel? Nikech ne odwaro kodhi moluoro Nyasaye. Omiyo ritreuru e chunyu kendo kik ngʼato keth singruokne gi chiege mane oangorego.\n ","Jehova Nyasaye, ma Nyasach Israel wacho niya, “Amon gi weruok mantiere e kind dichwo gi chiege kendo amon gi dichwo matimo gima chalo kamano ni chiege,” Jehova Nyasaye Maratego ema owacho.\n Kuom mano, ritreuru e chunyu kendo kik uketh singruok.\n ","Uolo Jehova Nyasaye gi wecheu.\n To upenjo niya, “Ere kaka wechewa oole?”\n Uole kuom wacho niya, “Joma timo marach gin joma beyo e nyim wangʼ Jehova Nyasaye, kendo omor kodgi,” kata uwacho niya, “Ere Nyasaye mangʼado bura makare?”\n"],["“Neuru, abiro oro jaotena mabiro losona yo kapok abiro. Bangʼe, apoya nono Ruoth mudwarono nobi e hekalune; jaote mar singruok, ma ugombo, nobi,” Jehova Nyasaye Maratego owacho.\n ","To en ngʼa manyalo siro chiengʼ biro mare? Koso en ngʼa manyalo chungʼ e nyime ka othinyore? Nimar enobed kaka mach mar jatheth kata sabund jaluoko malwoko maler.\n","Nobed piny kaka jachung kendo japwodh fedha; nopwodh jo-Lawi kendo nochung-gi mana ka dhahabu gi fedha. Bangʼe Jehova Nyasaye nobedi gi joma kare manokelne chiwo,\n","kendo Jehova Nyasaye norwak chiwo mag Juda kod Jerusalem mana kaka ndalo mokadho.\n ","Jehova Nyasaye Maratego wacho niya, “Omiyo abiro sudo machiegni kodu mondo angʼadnu bura, anabi mapiyo mondo abed janeno ka kwedo ajuoke, jochode kod jogo makwongʼore kariambo, joma mayo jotijegi e yor chudo, jogo matimo marach ne mon ma chwogi otho kod nyithind kiye, kod jogo matamo jodak e adiera margi, nikech ok giluora.”\n ","Jehova Nyasaye Maratego wacho niya, “An Jehova Nyasaye ok alokra ngangʼ. Omiyo un, yaye nyikwa Jakobo, ok osetieku.\n","Nyaka chakre ndalo kwereu uselokoru uweyo yorega, kendo pok uritogi. Dwoguru ira to anaduog iru.”\n “To upenjo ni, ‘Ere kaka dwaduog iri?’\n ","“Bende dhano nyalo mayo Nyasaye? To kata kamano, umaya.\n “Umedo penjo ni, ‘Kare ere kaka wamayi?’\n “Umaya kuom chiwo mar achiel kuom apar kod chiwo mamoko.\n","Okwongʼ, ogandau duto, nikech umaya.”\n","Jehova Nyasaye Maratego wacho niya, “Keluru achiel kuom apar duto e od keno, mondo chiemo obed e oda. Tema uruane mondo une-ane ka donge dayawnu dirise mag dhorangeye polo mi aolnu gweth mogundho ma ok unyal yudo thuolo kama dukanie.\n","Anagengʼ kute ma ok noketh chambu, kendo mzabibu manie puotheu olembgi ok notow mi lwar kapok ochiek,” Jehova Nyasaye Maratego owacho.\n","“Eka ogendini duto noluongu ni joma ogwedhi nikech pinyu nobed piny maber,” Jehova Nyasaye Maratego owacho.\n ","Jehova Nyasaye wacho niya, “Usewuoyo marach kuoma.\n “To upenjo ni, ‘En angʼo ma wasewacho kuomi?’\n ","“Usewacho kama, ‘Tiyone Nyasaye onge tiende. En ohala mane ma wayudo kuom timo dwache kendo kuom wuotho ka waywagore e nyim Jehova Nyasaye Maratego?\n","To waneno ni joma timbegi richo ema igwedho. Chutho joma timbegi richo dhi maber kendo kata gikwedo Nyasaye to gitony.’ ”\n ","Eka joma ne oluoro Nyasaye nowuoyo e kindgi giwegi, kendo Jehova Nyasaye nochiko ite mowinjogi. Nying joma oluoro Jehova Nyasaye kendo mamiyo nyinge duongʼ nondiki e kitabu moro e nyime.\n ","Jehova Nyasaye Maratego wacho niya, “Ginibed joga, odiechiengʼno kendo anaketgi kaka mwanduna mageno. Anakechgi mana kaka ngʼato kecho wuode matiyone.\n","Kendo unuchak une pogruok mane kind joma kare kod joma timbegi richo, kendo e kind joma tiyone Nyasaye gi joma ok tine.”\n"],["Jehova Nyasaye Maratego wacho niya, “Adier odiechiengʼ biro manoliel ka mach mar kendo maliet. Joma timbegi mono kod joma timbegi richo nomokgo mach. Odiechiengno nobolgi e mach mi gundgi norum chuth.\n","To un muluoro nyinga, tekona nopilre kuomu ka wangʼ chiengʼ makelo ler mi changu gi bwombene. Kendo unuwuog oko ka ulengʼoru gi ilo ka nyiroye moyawnegi dho abila.\n","Bangʼe ununyon joma timbegi richo piny; kendo ginibed buru e bwo tiendu odiechiengʼ ma anatimie gigi,” Jehova Nyasaye Maratego owacho.\n ","“Paruru chik mar jatichna Musa, buchena gi chikena mane amiye e got mar Horeb ne jo-Israel duto.\n ","“Neuru, anaornu janabi Elija kapod odiechiengʼ maduongʼ kendo malich mar Jehova Nyasaye obiro.\n","Enoduog chunje wuone ir nyithindgi, kendo chunje nyithindo ir wuonegi; nono to anabi kendo aketh piny gi kwongʼ!”\n"]],"Matthew":[["Ma e kaka anywola mar Yesu Kristo ma wuod Daudi kendo wuod Ibrahim chalo:\n  ","Ibrahim ne en wuon Isaka,\n Isaka ne en wuon Jakobo,\n to Jakobo ne en wuon Juda gi owetene.\n ","Juda ne en wuon Perez gi Zera, ma min-gi ne en Tamar,\n Perez ne en wuon Hezron,\n Hezron ne en wuon Ram,\n ","to Ram ne en wuon Aminadab.\n Aminadab ne en wuon Nashon,\n Nashon ne en wuon Salmon,\n ","Salmon ne en wuon Boaz, ma min-gi ne en Rahab.\n Boaz ne en wuon Obed ma min-gi ne en Ruth,\n Obed ne en wuon Jesse,\n ","to Jesse ne en wuon Ruoth Daudi.\n  Daudi ne en wuon Solomon, ma min-gi, kane pok Daudi okawe, ne en chi Uria,\n ","Solomon ne en wuon Rehoboam,\n Rehoboam ne en wuon Abija,\n to Abija ne en wuon Asa.\n ","Asa ne en wuon Jehoshafat,\n Jehoshafat ne en wuon Jehoram,\n Jehoram ne en wuon Uzia,\n ","to Uzia ne en wuon Jotham,\n Jotham ne en wuon Ahaz,\n Ahaz ne en wuon Hezekia,\n ","to Hezekia ne en wuon Manase.\n Manase ne en wuon Amon,\n Amon ne en wuon Josia,\n ","kendo Josia ne en wuon Jekonia gi owetene, e kinde mag twech e piny Babulon.\n  ","Bangʼ twech e Babulon:\n Jekonia ne en wuon Shealtiel,\n Shealtiel ne en wuon Zerubabel,\n ","Zerubabel ne en wuon Abihud,\n to Abihud ne en wuon Eliakim.\n Eliakim ne en wuon Azor,\n ","Azor ne en wuon Zadok,\n Zadok ne en wuon Akim,\n to Akim ne en wuon Eliud.\n ","Eliud ne en wuon Eleazar,\n Eleazar ne en wuon Mathan,\n Mathan ne en wuon Jakobo,\n ","to Jakobo ne en wuon Josef mane chwor Maria mane onywolo Yesu, miluongo ni Kristo.\n  ","Kamano tienge duto mane nitie chakre Ibrahim nyaka Daudi ne gin apar gangʼwen; to chakre Daudi nyaka ndalo twech e Babulon ne tienge apar gangʼwen kendo chakre ndalo twech nyaka kinde mag Kristo bende ne tienge apar gangʼwen.\n ","Kama e kaka nywol mar Yesu Kristo notimore: Noyudo min mare ma Maria osesingi ne Josef mondo okende, to kane pok gibedo kaachiel, noyude ka en gi ich kuom Roho Maler.\n","Nikech Josef chwore ne en ngʼat makare, kendo ne ok odwar ni okuod wiye e nyim ji, omiyo nochano e pache mar weye ma lingʼ-lingʼ.\n ","To bangʼ paro mar timo kamano, Malaika mar Ruoth nofwenyorene e lek mowachone niya, “Josef wuod Daudi, kik iluor dhi gi Maria dala kaka chiegi, nikech gima otingʼo e iye owuok kuom Roho Maler.\n","Obiro nywolo wuowi, kendo nyaka imiye nying ni Yesu, nikech obiro waro joge kogolo e richo.”\n ","Magi duto notimore mondo ochop gima ne Ruoth owacho gi dho janabi niya,\n","“Nyako ngili biro mako ich minywol wuowi, mi nigiluonge ni Imanuel” (tiende ni, “Nyasaye ni kodwa”).\n ","Kane Josef ochiewo gokinyi, notimo gima malaika mar Ruoth nochike mondo otim, kendo nokawo Maria odhigo dala mobedo chiege.\n","To ne ok oriwore kode nyaka bangʼ kane osenywolo nyathi ma wuowi kendo nomiye nying ni Yesu.\n"],["Bangʼ kane osenywol Yesu e dala mar Bethlehem e piny Judea, e ndalo loch Ruoth Herode, Joma Riek moko moa yo wuok chiengʼ nobiro Jerusalem,\n","mi openjo niya, “Ere jal mosenywol mondo obed ruodh jo-Yahudi? Ne waneno sulwene yo wuok chiengʼ kendo wasebiro mondo walame.”\n ","Kane Ruoth Herode owinjo wachno, chunye nochandore, en kaachiel gi ji duto modak Jerusalem.\n","Kane oseluongo jodolo madongo gi jopuonj chik duto mane otelo ne ji, nopenjogi kama nowinjore nywolie Kristo, Mesia.\n","Negidwoke niya, “E Bethlehem manie piny Judea, nikech janabi nondiko kama:\n ","“ ‘To in, Bethlehem, manie piny Juda,\n ok itin ngangʼ e dier jotelo mag Juda;\n nikech kuomi ema jatelo mabiro\n kwayo joga ma jo-Israel biro ae.’ ”\n ","Eka Herode noluongo ajuokego lingʼ-lingʼ, kendo ne ononogi, mi neginyise kinde nogono mane sulwe onenore.\n","Ne oorogi Bethlehem, kowacho niya, “Dhiuru kendo umany nyathino maber. E sa ma uyudeno to duognauru wach mondo an bende adhi alame.”\n ","Kane gisewinjo wach ruoth, negichako wuodhgi mi gidhi, kendo sulwe mane oyudo giseneno yo wuok chiengʼ notelonigi nyaka nochopo mi ochungʼ ewi kama ne nyathi nitie.\n","Kane gineno sulweno, negibedo moil.\n","To kane gichopo ei ot, negineno nyathino kod Maria min mare, kendo negikulore piny ka gilame. Bangʼe ne giyawo mwandugi kendo negimiye mich mag dhahabu, gi ubani gi mane-mane.\n","To kaka nosesiemgi e lek ni kik gidog ir Herode, negidok thurgi gi yo machielo.\n ","Bangʼ kane gisedhi, malaika mar Ruoth nofwenyore ne Josef e lek. Nowachone niya, “Aa malo ikaw nyathi gi min mare mondo itony idhi Misri. Dag kuno nyaka aduogni wach, nikech Herode biro manyo nyathini mondo onege.”\n ","Omiyo noa malo gotieno mi okawo nyathi gi min mare kendo nowuok modhi Misri,\n","kuma nodakie nyaka chop tho mar Herode. Kamano gima Ruoth nowacho chon gi dho janabi nochopo kare niya, “Ne aluongo wuoda ka agolo Misri.” ","Ka Herode nofwenyo ni Ajuokego nosewuonde, iye nowangʼ matek, kendo nogolo chik mondo onegi nyithindo ma yawuowi duto modak Bethlehem gi mier molwore, mane hikgi ariyo kadok chien, kaluwore gi sa mane Ajuokego onyise.\n","Eka gima Nyasaye nomiyo janabi Jeremia owacho nochopo kare:\n ","“Dwol winjore Rama,\n en ywak gi nduru malich,\n Rael ywago nyithinde\n kendo odagi ni ok nyal hoye,\n nikech gisetho.” ","Bangʼ ka Herode nosetho, malaika mar Ruoth nofwenyore ne Josef e lek ka en Misri kuno,\n","kendo nowachone niya, “Aa malo ikaw nyathi kod min mare mondo idhi e piny Israel, nikech joma netemo kawo ngima nyathi osetho.”\n ","Omiyo noa malo, mokawo nyathi gi min mare, kendo nodhi e piny Israel.\n","To kane owinjo ni Arkelao nobet e loch e piny Judea kar wuon-gi ma Herode, noluoro dok kuno. Kaka nosesieme e lek, noloko wuoth modhi e gwengʼ mar Galili,\n","kendo nodhi modak e dala miluongo ni Nazareth. Kamano gima nowachi gi dho janabi niya, “Enoluonge ni ja-Nazareth,” nochopo kare.\n"],["E ndalogo Johana ja-Batiso nobiro, koyalo e thim mar Judea,\n","kowacho niya, “Weuru richo, nikech pinyruodh polo ni machiegni.”\n","Ma e jalno mane owuo kuome gi dho janabi Isaya niya,\n “Ngʼat moro kok e thim ni,\n ‘Losuru yo ne Jehova Nyasaye,\n losneuru yore moriere tir.’ ” ","Lep Johana nochwe gi yie ngamia, kendo notweyo kamba mar pien e nungone. Chiembe ne gin bonyo gi mor kich mag bungu.\n","Ji nowuok odhi ire koa Jerusalem gi Judea duto koda ka gwengʼ Jordan duto.\n","Kane gihulo richogi, ne obatisogi e Aora Jordan.\n ","To kane oneno jo-Farisai gi jo-Sadukai ka biro kama ne obatisoe ji, nowachonegi niya, “Un koth thuondegi! En ngʼa mane onyisou mondo uring utony ne mirima mager mabiro?\n","Nyaguru olemo manyiso ni uselokoru uweyo richo.\n","Kendo kik upar e kindu uwegi ni, ‘Wan gi Ibrahim kaka wuonwa.’ Awachonu ni kata mana kuom kitegi Nyasaye nyalo loko nyithind Ibrahim.\n","Le oseketi e tiend yiende kendo yien ka yien ma ok nyag olemo mabeyo ibiro tongʼ mi go piny kendo witi e mach.\n ","“An abatisou gi pi mondo omi ulokru uwe richou. To ngʼato biro bangʼa ma oloya gi duongʼ, ma kata akande ok awinjora tingʼo. En obiro batisou gi Roho Maler kod mach.\n","Odheru mare mar piedho cham ni e lwete, kendo obiro yweyo maler kare mar dino cham, kochoko ngano mage okano e dero, to mihudhi to owangʼo gi mach ma ok nyal negi.”\n ","Eka Yesu nobiro koa e piny Galili nyaka e aora Jordan mondo Johana obatise.\n","To Johana notemo tame, kawacho niya, “Ibiro ira nade to an ema adwaro mondo ibatisa?”\n ","Yesu nodwoko niya,  “We otimre kamano sani; en gima ber ne an kodi mondo watim ma, eka wachop tim makare duto.”  Eka Johana noyie.\n ","Kane osebatiso Yesu to nowuok oa ei pi. To gisano polo noyawore kendo noneno Roho mar Nyasaye kalor e kido mar akuru, kendo piyo kuome.\n","To dwol moro moa e polo nowacho niya, “Ma en wuoda, ma ahero, kendo chunya mor kode.”\n"],["Eka Roho Maler notelo ne Yesu nyaka e thim mondo Satan oteme.\n","Bangʼ tweyo chiemo kuom ndalo piero angʼwen odiechiengʼ kod otieno, kech nochako kaye.\n","Jatem nobiro ire kendo nowachone niya, “Ka in Wuod Nyasaye adier to nyis kitegi mondo olokre kuon.”\n ","Yesu nodwoke niya,  “Ondiki ni, ‘Dhano ok bed mangima nikech chiemo kende, to nikech wach ka wach moa e dho Nyasaye.’ ” \n ","Eka Satan notere nyaka dala maduongʼ maler, kendo nomiyo ochungo e osuch hekalu malo mogik.\n","Nowachone niya, “Ka in wuod Nyasaye to chikri piny. Nimar ondiki niya,\n “ ‘Obiro miyo malaika mage chik nikech in,\n kendo gibiro tingʼi malo e lwetgi,\n mondo kik ichwany tiendi e kidi.’ ”\n ","Yesu nodwoke niya,  “Ondiki bende ni, ‘Kik item Jehova Nyasaye ma Nyasachi.’ ” \n ","Eka Satan nokawe, motere nyaka ewi got moro mabor ahinya, kendo nosiemone pinjeruodhi mag piny gi duongʼ mane gin-go.\n","Nowachone niya, “Magi duto abiro miyi ka ikulorina piny kendo ilama.”\n ","Yesu nowachone niya,  “Aa kuoma, Satan! Nikech ondiki ni, ‘Lam Jehova Nyasaye ma Nyasachi kendo en kende ema itine.’ ” \n ","Eka Satan noweye, kendo malaike nobiro motiyone.\n ","Ka Yesu nowinjo ni Johana oseter e od twech, nodok Galili.\n","Nowuok Nazareth modhi odak Kapernaum, mane ni e dho nam e gwengʼ mar Zebulun gi Naftali,\n","mondo ochop gima nowachi gi dho janabi Isaya niya,\n ","“Piny Zebulun gi piny Naftali,\n man Yor Nam modak loka aora Jordan,\n Galili mar joma ok jo-Yahudi,\n ","joma odak e mudho\n oseneno ler maduongʼ;\n jogo modak e piny ma tipo mar tho oumo,\n ler oserienynegi.” ","Chakre kindeno kadhi nyime, Yesu nochako yalo niya,  “Weuru richo nikech pinyruodh polo osekayo machiegni.” \n ","Kane oyudo Yesu wuotho e dho Nam Galili, noneno owete ariyo, Simon miluongo ni Petro gi owadgi ma Andrea. Noyudo gibolo gokgi e nam, nimar ne gin jolupo.\n","Yesu nowachonegi niya,  “Biuru uluwa, mondo kar ywayo rech to aketu ubed joywa ji.” \n","Gisano ne giweyo gogo mag-gi gisano mi giluwe.\n ","Kane ochwalore nyime koa kanyo, noneno owete ariyo mamoko, Jakobo wuod Zebedi gi owadgi ma Johana. Ne gin e yie kaachiel gi wuon-gi ma Zebedi, ka giloso gokegi. Yesu noluongogi,\n","kendo gisano ne giweyo yie kod wuon-gi mi giluwe.\n ","Yesu nodhi e piny Galili duto, kopuonjo e sinagokegi, koyalo Injili mar pinyruoth kendo kochango kit tuoche gi midekre duto e dier ji.\n","Humbe nolandore e piny Siria duto, kendo ji nokelone joma ne tuo gi kit tuoche mayoreyore gi joma ne nigi rem mapek gi joma ne nigi jochiende gi joma ne chunygi yudhore kod joma ne nigi athany, mi nochangogi.\n","Oganda maduongʼ moa Galili gi gwengʼ mar Dekapoli gi Jerusalem gi Judea kod gwengʼ man loka Jordan ne oluwe.\n"],["Koro kane oneno oganda maduongʼ, nodhi e bath got mi obet piny. Jopuonjrene nobiro ire,\n","kendo nochako puonjogi.\n Nowachonegi niya,\n ","“Joma odhier gie chunygi gin joma ogwedhi, \n  nimar pinyruodh polo en margi. \n ","Joma ywak gin joma ogwedhi, \n  nimar ibiro hoyogi. \n ","Joma muol gin joma ogwedhi \n  nimar piny nobed girkeni margi. \n ","Ogwedh jogo makech kayo kendo riyo mar tim makare oloyo, \n  nimar gibiro yiengʼ. \n ","Joma kecho ji gin joma ogwedhi, \n  nimar ibiro kechgi. \n ","Jomaler gie chunygi gin joma ogwedhi, \n  nimar ginine Nyasaye. \n ","Joma kelo kwe gin joma ogwedhi, \n  nimar noluong-gi ni nyithind Nyasaye. \n ","Joma isando nikech tim makare gin joma ogwedhi, \n  nimar pinyruodh polo en margi. \n ","“Un joma ogwedhi ka ji yanyou kendo sandou kendo hangonu wach ni usetimo kit gik maricho duto nikech an. \n","Beduru mamor kendo moil, nikech poku duongʼ e polo, nimar jonabi mane okwongonu bende negisando mana kamano.” \n ","“Un e chumbi mar piny. To chumbi ka ndhathe orumo, to ere kaka dimiye obed gi ndhathe kendo? Koro onge konyruok mokelo, makmana ni ipuke oko kendo ji nyone piny gi tiendegi. \n ","“Un e ler mar piny. Dala matin moger ewi thur ok nyal pandi. \n","Kamano bende, ji ok mok taya bangʼe giume gi bakul. Kar timo kamano to gikete ewi rachungi taya kendo ochiwo ler ne ji duto mantiere ei ot. \n","Un bende timuru kamano. Neuru ni ler maru rieny e dier ji, mondo gine timbeu mabeyo kendo gipak Wuonu manie polo. \n ","“Kik upar ni asebiro mondo aketh Chik kata Jonabi. Ok asebiro mondo akethgi, to asebiro mar chopogi. \n","Awachonu adier ni nyaka chop chiengʼ ma polo gi piny nolal nono, onge nukta matinie mogik kata kido moro amora mar kalam manolal kuom Chik, nyaka gik moko duto chop kargi. \n","Ngʼato angʼata moketho achiel kuom chike matindoe mogik kuom Chikegi, kendo mopuonjo joma moko mondo otim kamano, nokaw kaka ngʼat matinie mogik e pinyruodh polo, to ngʼato angʼata maluwo kendo puonjo ji chikegi nokaw kaka ngʼama duongʼ e pinyruodh polo. \n","Nimar awachonu ni ka ok ber maru oyombo mano mar jo-Farisai gi mar jopuonj chik to ok unudonji e pinyruodh polo ngangʼ. \n ","“Usewinjo ni ne owach ne joma chon ni, ‘Kik ineki,   kendo ngʼato angʼata moneko ibiro ngʼadne bura.’ \n","Anto anyisou ni ngʼato angʼata ma mirima omako gi nyawadgi ibiro ngʼadne bura. Bende, ngʼato angʼata mowachone nyawadgi ni, ‘Raka,’ ma tiende ni ifuwo, nyaka yal e buch jo-Sanhedrin. To ngʼato angʼata mowacho ni, ‘Ifuwo nade,’ biro neno chandruok mar mach mar Gehena. \n ","“Kuom mano, ka ichiwo michni e nyim kendo mar misango to iparo ka in kanyo ni nyawadu ni kodi gi wach, \n","to we michnino piny kanyo e nyim kendo mar misango. Kuong idhi ilos kindi gi nyawadu; eka ibi ichiw michni. \n ","“Los weche piyo piyo gi ngʼama odonjoni madwa teri e od bura. Tim kamano kapod un kode e yo, nono to onyalo keti e lwet jangʼad bura to jangʼad bura nyalo keti e lwet askari, kendo inyalo boli e od twech. \n","Awachoni adier ni ok niwuog oko nyaka ichul faini duto monego ichul ma ok orem kata ndururu. \n ","“Usewinjo ni ne owach ni, ‘Kik iterri.’","Anto anyisou ni ngʼato angʼata morango dhako gi gombo oseterore kode gi ei chunye. \n","Ka wangʼi ma korachwich miyo itimo richo to lodhe oko kendo iwite. Ber moloyo ka iwito fuon-ni achiel mar ringri moloyo ka ringri duto owiti e gehena. \n","Kamano bende ka lweti ma korachwich miyo itimo richo, to ngʼade oko iwite. Ber moloyo ka iwito fuon-ni achiel moloyo ka ringri duto odhi e gehena. \n ","“Osewachi ni, ngʼato angʼata moketho keny gi chiege nyaka miye barup weruok mar ketho keny.","An to awachonu ni ngʼato angʼata moriembo chiege nikech wach moro amora makmana richo mar terruok, miyo chiegeno donjo e richo mar terruok, kendo ngʼato angʼata mokendo dhako makamano bende donjo e richo mar terruok. \n ","“Usewinjo bende ni nowachi ni, ‘Kik iketh kwongʼruok, to riti kwongʼruok moro amora misetimone Ruoth Nyasaye.’ \n","Anto anyisou ni kik ukwongʼru kata matin: Kik ukwongʼru gi polo nimar en e kom loch mar Nyasaye; \n","kata gi piny, nimar en e raten tiende; kata gi Jerusalem, nikech en e dala maduongʼ mar Ruoth Maduongʼ. \n","Kendo kik ukwongʼru gi wiu, nikech ok unyal loko yie wich achiel bedo marachar kata maratengʼ. \n","Neuru ni ‘Ee maru’ obedo ‘Ee,’ kendo ‘Ooyo’ obedo ‘Ooyo.’ Gimoro amora mopogore gimaa en gima oa kuom ngʼat marach. \n ","“Usewinjo ni nowachi ni, ‘Wangʼ kar wangʼ kendo lak kar lak.’","Anto anyisou ni kik utam ngʼat marach timo gima odwaro timo. Ka ngʼato othalo lembi ma korachwich to lokne komachielo bende, \n","kendo ka ngʼato dwaro yalo kodi mondo okaw lawi mar akor to wene kotini bende. \n","Ka ngʼato ochuni mondo ikowe kilomita achiel gi nus to dhi kode kilomita adek. \n","Ka ngʼato okwayi gimoro to miyeuru, kendo kik ilok kiti ne ngʼat madwaro ni ihole gimoro. \n ","“Usewinjo ni nowachi ni, ‘Her wadu   to jasiki to isin-go.’ \n","Anto awachonu kama: Heruru wasiku kendo lamuru ne joma sandou, \n","mondo eka ubed yawuot Wuonu manie polo. En omiyo chiengʼ mare wuok ni joma richo gi joma beyo machalre, kendo ooro koth ne joma kare gi joma ok kare. \n","Ka uhero mana joma oherou kende, to pok mane muyudo? Donge kata josol osuru bende timo mano? \n","To ka umoso mana oweteu kende to en angʼo mutimo moloyo joma moko? Donge kata jopiny bende timo kamano? \n","Kuom mano, beduru malongʼo chuth mana kaka Wuonu manie polo longʼo chuth. \n"],["“Beduru motangʼ mondo kik utim timbeu makare e nyim ji, mondo eka gineu. Kutimo kamano to ok ubi yudo pok moa kuom Wuonu manie polo. \n ","“Kuom mano kuchiwo kony ne joma ochando to kik uland gima utimo gi turumbete, kaka joma wuondore timo ei sinagoke kendo e yore manie kind mier, mondo ji omigi luor. Awachonu adier ni giseyudo pokgi duto. \n","To kichiwo kony ne joma ochando to kik iyie lweti ma koracham ongʼe gima lweti ma korachwich timo, \n","mondo chiwo mari obed malingʼ-lingʼ. Eka Wuonu maneno gima ochiw lingʼ-lingʼ nomiyi pokni. \n ","“Bende ka ulamo, to kik uchal gi joma wuondore, nimar gihero lamo ka gichungʼ ei sinagoke, kendo e akek yore mondo ji onegi. Awachonu adier ni giseyudo pokgi duto. \n","To kilamo to donji e odi maiye, ilor dhoot eka ilam Wuonu ma ok ne. Eka Wuonu maneno gima otim lingʼ-lingʼ nomiyi pokni. \n","To kulamo to kik usik kunuoyo weche kayiem kaka jopiny, nimar giparo ni ibiro winjgi nikech wechegi mathoth. \n","Kik uchal kodgi, nikech Wuonu ongʼeyo gik muchando kata kapok ukwaye. \n ","“Koro kama e kaka onego ulam: \n  “ ‘Wuonwa manie polo, \n  nyingi mondo omi duongʼ, \n ","Pinyruoth mari obi, \n  dwaroni mondo otimre \n  e piny kaka timore e polo. \n ","Miwa kawuono chiembwa mapile pile. \n ","Wenwa richowa, \n  kaka wan bende waweyone joma timonwa marach. \n ","Bende kik iwe wadonj e tem, \n  to reswa e lwet ngʼat marach.’ \n ","Nimar ka uweyo ne ji ka gikethonu, eka Wuonu manie polo biro weyonu. \n","To ka ok uwe ni ji richogi to wuonu manie polo ok bi weyonu richou. \n ","“Ka utweyo chiemo to kik unen malich kaka joma wuondore timo, nimar gimieno wengegi mondo ginyis ni gitweyo chiemo. Awachonu adier ni giseyudo pokgi duto. \n","To in, kitweyo chiemo to ol mo e wiyi kendo luok wangʼi, \n","mondo kik obed gima ongʼere ne ji ni itweyo chiemo, to Wuonu ma ok ne kende ema ongʼe. Eka Wuonu maneno gima otim lingʼ-lingʼ nomiyi pokni. \n ","“Kik ukan mwandu ne un uwegi e piny kama olwenda gi nyal kethoe gik moko, kendo kama jokwoge turoe kendo kweloe. \n","To kanuru mwandu magu e polo kama olwenda kata nyal ok kethie gik moko kendo jokuo ok turie ma kwelie, \n","Nimar kama mwanduni nitie e kama chunyi bende nobedie. \n ","“Wangʼ e taya mar ringri. Ka wengeni neno maber to ringri duto opongʼ gi ler. \n","To ka wengeni richo to ringri duto biro pongʼ gi mudho. Omiyo ka ler manie iyi en mudho, to mano kaka en mudho maduongʼ miwuoro! \n ","“Onge jatich manyalo tiyo ne ruodhi ariyo. Nimar obiro chayo achiel to ohero machielo, kata obiro chiwore ne achiel to ochayo machielo. Ok inyal tiyo ne Nyasaye kendo ne pesa. \n ","“Emomiyo awachonu ni, kik uparru kuom ngimau, kata kuom gik ma ubiro chamo kata madho; kata kuom dendu kata gik ma ubiro rwako. Donge ngima duongʼ moloyo chiemo, koso del donge duongʼ moloyo lewni? \n","Ranguru ane winy ma huyo e kor polo. Ok chwo cham to bende ok gikee kata giken e dere, to eka Wuonu manie polo pod pidhogi apidha. To un donge un gi nengo mamalo moloyogi? \n","En ngʼa kuomu ma parruok moparorego nyalo miyo omed bedo mangima kata mana kuom sa achiel kende? \n ","“Koso uparoru ne wach lewni nangʼo? Neyeuru kaka ondanyo mag pap dongo. Ok ginyagre gi tich kata gi chwecho. \n","To kata kamano awachonu ni kata mana Solomon e rwakruokne malich duto ne ok orwakore ka achiel kuomgi. \n","Ka kamano e kaka Nyasaye rwako lum aluma manie pap, ma kawuono nitie to kiny iwite e mach, donge obiro rwakou maber moloyo, yaye un joma yiegi tin-gi? \n","Omiyo kik uparru kuwacho ni, ‘Wabiro chamo angʼo?’ Kata ni, ‘Wabiro madho angʼo?’ Kata ni, ‘Wabiro rwako angʼo?’ \n","Nimar jopiny ema chandore ka dwaro gigi duto; to bende Wuonu manie polo ongʼeyo ni udwaro gigi duto. \n","To mokwongo, dwaruru pinyruoth Nyasaye kod timne makare eka gigi duto bende nomiu kaachiel gi mago. \n","Kuom mano, kik uparru kuom kiny, nikech kiny noparre kuome owuon. Odiechiengʼ kodiechiengʼ nigi chandruokne morome. \n"],["“Kik ungʼad ne ji bura, ka ok kamano to un bende ibiro ngʼadnu bura. \n","Nimar kaka ungʼado ne ji mamoko bura e kaka ibiro ngʼadnu bura un bende, nimar rapim mupimogo ema ibiro pimnugo un bende. \n ","“Angʼo momiyo ineno ngʼinjo mar buch yath manie wangʼ wadu to pilni maduongʼ mar yath manie wangʼi iwuon to ok idew? \n","Ere kaka diwach ne owadu ni, ‘Yie mondo agolni ngʼinjo mar buch yath manie wangʼi,’ ka in to pilni maduongʼ mar yath osiko ngolni e wangʼi iwuon? \n","In ngʼat mawuondoreni, mokwongo gol pilni maduongʼ mar yath manie wangʼi iwuon oko, eka ibiro neno maler mar golo ngʼinjo mar buch yath manie wangʼ wadu oko. \n ","“Kik umi guogi gima ler; bende kik udir ne anguro kite magu ma nengogi tek. Kutimo kamano to ginyalo nyonogi piny e bwo tiendegi mi gilokre kodu kendo gikidhu matindo tindo. \n ","“Kwauru to nomiu; dwaruru to unuyudi; kendo dwongʼuru to noyawnu dhoot. \n","Nimar ngʼato ka ngʼato mokwayo imiyo; ngʼato madwaro nwangʼo; kendo ngʼama dwongʼo, noyawne dhoot. \n ","“En ngʼa kuomu ma ka wuode okwayo kuon to omiye kidi? \n","Kata ka okwayo rech to omiye thuol? \n","Ka un ma un joricho kamano, ungʼeyo miyo mich mabeyo ne nyithindu, koro Wuonu manie polo donge nyalo chiwo ne joma okwaye mich mabeyo nyadi mangʼeny! \n","Omiyo, e gik moko duto, timuru ne joweteu gik ma duher mondo gin bende gitimnu, nikech mano e tiend Chik gi Jonabi. \n ","“Donjuru gi dhorangach madiny. Nimar rangajno oyarore kendo yorno lach madhi e kethruok, kendo ji mathoth donjo koluwe. \n","To rangajno tin kendo yorno diny matero ji e ngima, kendo mana joma nok kende ema yude. \n ","“Tangʼuru gi jonabi mag miriambo. Gibiro iru ka girwako lep rombe, to gin mana ondiegi mangemo gi eigi. \n","To kit olemo ma ginyago ema ubiro ngʼeyogigo. Bende ji pono olemb mzabibu e yiend kudho, kata olemb ngʼowu kuom oriangʼ? \n","Kamano bende e kaka yath maber nyago olemo maber, to yath marach nyago olemo marach. \n","Yath maber ok nyal nyago olemo marach, kendo yath marach ok nyal nyago olemo maber. \n","Yath ka yath ma ok nyag olemo maber itongʼo igoyo piny kendo iwito e mach. \n","Omiyo kit olemo ma ginyago ema ubiro ngʼeyogigo. \n ","“Ji duto ma luonga ni, ‘Ruoth, Ruoth,’ ok nodonji e pinyruodh polo, to mana ngʼama timo dwaro mar Wuora manie polo ema nodonji. \n","Ji mangʼeny nowachna e odiechiengno ni, ‘Ruoth, Ruoth, donge ne wakoro wach e nyingi, kendo e nyingi donge ema ne wariembogo jochiende kendo watimogo honni mangʼeny?’ \n","To ananyisgi e wangʼ-gi ni, ‘Akiau nyaka aa chakruok, ayeuru e nyima, un jorichogi!’ \n ","“Emomiyo ngʼato angʼata mawinjo wechenagi kendo otimogi chalo gi ngʼama riek mane ogero ode e lwanda. \n","Koth nochwe maduongʼ, aore nopongʼ mogingore, kendo yamo nokudho matek mogoyo odno; to kata kamano ne ok opodho, nikech mise mare ne ni e lwanda. \n","To ngʼato angʼata mawinjo wechenagi to ok otimgi chalo gi ngʼat mane ogero ode e kwoyo. \n","Koth nochwe maduongʼ, aore nopongʼ mogingore kendo yamo nokudho matek mogoyo odno, mi norwombore piny gi ruombruok matek.” \n ","Kane Yesu osetieko wacho gigi, oganda nowuoro puonjne,\n","nikech nopuonjo ka ngʼat man-gi teko, to ok ka jopuonjgi mapile mag chik.\n"],["Kane olor piny koa e bath got malo, oganda maduongʼ ne luwo bangʼe.\n","Ngʼat moro man-gi dhoho nobiro mogoyo chonge piny e nyim Yesu, kendo nowachone niya, “Ruoth, kiyie to inyalo pwodha.”\n ","Yesu norieyo bade momulo ngʼatno. Nowachone niya,  “Ayie, pwodhri!”  Gikanyono nochango kuom dhohone.\n","Eka Yesu nowachone niya,  “Ne ni ok inyiso ngʼato wachni. To dhiyo mondo inyisri ne jadolo, kendo ichiw mich ma Musa nochiko, mondo obed ranyisi ne gin.” \n ","Kane Yesu osedonjo ei Kapernaum, ja-Kenturo moro nobiro ire, kakwaye kony.\n","Nowacho niya, “Ruoth, jatichna aweyo koriere piny dala, ka ok onyal chuth, kendo kowinjo marach moloyo.”\n ","Yesu nowachone niya,  “Abiro dhi mi achange.” \n ","Ja-Kenturo nodwoko kawacho niya, “Ruoth, ok awinjora ibi idonji ei oda. To wach mana wach kende, to jatichna biro chango.\n","Nimar an bende an ngʼama ni e bwo loch kod jolweny manie bwoya. Ka awacho ne moro ni, ‘Dhiyo,’ to odhi; kendo ka awacho ne machielo ni, ‘Bi,’ to obiro. Bende, ka anyiso misumbana ni, ‘Tim ma,’ to otimo kamano.”\n ","Kane Yesu owinjo wach ngʼatno, nohum nono kendo nowachone joma ne luwo bangʼe niya,  “Awachonu adier ni pok ayudo kata ngʼat achiel e piny Israel ma nigi yie maduongʼ machal kama. \n","Awachonu ni ji mangʼeny biro biro koa yo wuok chiengʼ gi yo podho chiengʼ kendo ginikaw keregi kaachiel gi Ibrahim, Isaka gi Jakobo e nyasi mar chiemo manobed e pinyruodh polo. \n","To jokanyo mag pinyruoth to nodir oko e mudho mandiwa, kama ji nobed gi ywagruok malich ka gimwodo lekegi.” \n ","Eka Yesu nowachone ja-Kenturo niya,  “Dhiyo! Biro timoreni mana kaka iseyie ni notimreno.”  Kendo jatichne nochango e sa nogono.\n ","Kane Yesu obiro e od Petro, noneno min chi Petro ka onindo e kitanda, ka en-gi midhusi.\n","Nomulo lwete mi midhusi noweye, kendo noa malo mochako miyogi chiemo.\n ","Ka nochopo odhiambo, nokelne ji mathoth mane nigi jochiende, kendo noriembo jochiendego oko gi wach, bende nochango ji duto mane tuo.\n","Mano notimore mondo ochop gima nowachi gi dho Janabi Isaya niya,\n “Nokawo nyawo marwa\n kendo notingʼo tuochewa.” ","Kane Yesu oneno oganda maduongʼ kolwore, nogolo chik mondo gingʼad nam gidhi loka nam komachielo.\n","Eka japuonj chik nobiro ire mowachone niya, “Japuonj, abiro luwi kamoro amora midhiye.”\n ","To Yesu nodwoke niya,  “Bwe nigi buchegi kendo winy mafuyo e kor yamo nigi utegi, to Wuod Dhano onge gi kamoro amora monyalo kete wiye.” \n ","Japuonjrene machielo nowachone niya, “Ruoth, yiena adhi ayik wuonwa mondi.”\n ","To Yesu nowachone niya,  “In luwa, kendo we joma otho oik jogegi motho gin giwegi.” \n ","Eka nodonjo ei yie kendo jopuonjrene noluwe.\n","To apoya nono, ahiti mangʼongo notugore e nam, mi apaka nochako tago yie koni gi koni. To Yesu noyudo nindo otero.\n","Jopuonjre nodhi ire mochiewe, kagiwachone niya, “Ruoth, reswa! Wadhi nimo!”\n ","Nodwokogi niya,  “Angʼo momiyo uluor kamano, yaye un joma nigi yie matin?”  Eka Yesu nochiewo mokwero yembe gi apaka, mi nam nolingʼ thi.\n ","Jogo nohum nono, kendo negipenjore niya, “Ma en ngʼat manade? Kata mana yembe gi apaka bende winje!”\n ","Kane ochopo loka komachielo e gwengʼ mar Gadarena, chwo ariyo mane nigi jochiende nowuokne e gunda mar liete moromo kode. Ne giger ahinya maonge ngʼama ne nyalo kalo kanyo.\n","Ne gikok matek niya, “Idwaro angʼo irwa ka, Wuod Nyasaye? Dibed ni isebiro ka mondo isandwa ka ndalo moketi pok ochopo?”\n ","To mochwalore matin koa kama negintie, kweth maduongʼ mar anguro moko ne kwayo.\n","Jochiendego nosayo Yesu kawacho niya, “Kigolowa kuom ji ariyogi to orwa wadonji ei kweth mag anguro.”\n ","Nowachonegi niya,  “Dhiuru!”  Omiyo jochiendego nowuok kuom ji ariyogo mi gidonjo ei angurogo, kendo kweth duto kar rombgi noringo matek koluwo aridiridi mochomo nam mi giduto ne githo ei pi.\n","Joma ne rito angurogo noringo oa mine gidhi e dala mi ginyiso ji gima notimoreno, kaachiel gi gima noyudo osetimore ne joma ne nigi jochiende.\n","Eka ji duto manodak e dalano nowuok oko mondo girom gi Yesu. To kane ginene, negiywagorene mondo oa e gwengʼ-gi.\n"],["Yesu noidho yie mi ongʼado nam nyaka loka komachielo, mi nochopo e dala kama ne onywole.\n","Jomoko nokelone ja-athany, konindo e pien. Kane Yesu oneno yie ma jogo ne nigo, nowachone ja-athanyno niya, “Wuoda, bed gi kwe e chunyi, richoni oweni.” \n ","Kuom mano jopuonj chik moko nowacho kendgi giwegi niya, “Ngʼatni yanyo Nyasaye!”\n ","Kaka Yesu nongʼeyo pachgi, nowachonegi niya,  “Angʼo momiyo uyie mondo paro maricho obed e chunyu? \n","Ere mayot wacho, wacho ni, ‘Richoni oweni,’ koso wacho ni, ‘Aa malo mondo iwuothi?’ \n","To mondo ungʼe ni Wuod Dhano nigi teko e piny mar weyo richo.”  Eka nowachone ja-athanyno niya,  “Aa malo kaw pieni mondo idhi dala.” \n","Mi ngʼatno noa malo kendo odhi dala.\n","Ka oganda noneno gima notimore, negipongʼ gi luoro; kendo negipako Nyasaye, ma nosechiwo teko machal kamano ne ji.\n ","Kane oyudo Yesu dhi nyime koa kanyo ne oneno ngʼato ma nyinge Mathayo kobet piny e od jasol osuru. Nowachone niya,  “Luwa,”  mi Mathayo noa malo kendo noluwe.\n ","Kane oyudo Yesu chiemo e od Mathayo, josol osuru mangʼeny kod joricho mangʼeny nobiro mochiemo kode kaachiel gi jopuonjrene bende.\n","Kane jo-Farisai oneno mano, negipenjo jopuonjrene niya, “Angʼo momiyo japuonju chiemo gi josol osuru kod joricho?”\n ","Kane Yesu owinjo mano, nowachonegi niya,  “Joma ngima ok ema dwar jathieth makmana joma tuo. \n","To dhiuru upuonjru tiend wachni, ‘Gima adwaro en ni ukech joweteu, to ok ni uchiwna misango.’   Nimar ok ne abiro mondo aluong joma kare, to nabiro mondo aluong joricho.” \n ","Eka jopuonjre Johana nobiro ire mopenje niya, “Ere kaka wan kod jo-Farisai watweyo chiemo to jopuonjreni to ok twe chiemo?”\n ","To Yesu nodwokogi niya,  “Ere kaka welo mag wuon kisera nyalo kuyo adier kapod en kodgi? Kata kamano ndalo nobi ma wuon kisera nogol e kindgi; eka ginitwe chiemo e kindeno. \n ","“Onge ngʼama twangʼo rabaw mar law manyien kuom law moti, nimar rabaw mar law manyien-no biro mich mi ywa law machon-no, mi omed yiech moloyo. \n","Kamano bende, ji ok nyal olo divai manyien e piende moti mag tingʼo divai. Ka gitimo kamano to piendego biro barore, mi divai pukre oko, kendo piende mag tingʼo divai biro kethore. Ooyo, giolo divai manyien e piende mag tingʼo divai manyien, eka iritogi maber giduto kargi ariyo.” \n ","Kane oyudo owacho wechegi, jatelo moro nobiro mokulore e nyime kawacho niya, “Nyara otho machiegni. To yie ibi iket lweti kuome mondo obed mangima.”\n","Yesu nowuok kendo nodhi kode, kaachiel gi jopuonjrene bende.\n ","To apoya nono, dhako moro mane osebedo ka iye chwer kuom higni apar gariyo nopore gi yo katoke kendo nomulo riak lawe.\n","Notimo kamano nimar nowacho gie chunye niya, “Ka anyalo mulo mana riak lawe kende to abiro chango.”\n ","Kane Yesu olokore monene, nowachone niya,  “Bed motegno nyara, nikech yieni osechangi.”  Kendo dhakono nochango chakre sano.\n ","Kane Yesu odonjo e od jatelono, moneno joma goyo asili kod oganda mane goyo koko,\n","nowacho niya,  “Aiuru kae; nimar nyakoni ok otho, onindo aninda.”  To gin neginyiere anyiera.\n","Kane oseriemb ogandano oko, nodonjo mi okawo nyakono gi bade, kendo noa malo.\n","Wach gima notimoreno nolandore e gwengʼno duto.\n ","Kane oyudo Yesu medo dhi nyime koa kanyo, muofni ariyo ne luwo bangʼe, ka goyo koko kawacho niya, “Yie ikechwa wuod Daudi!”\n ","Kane osedonjo ei ot, muofni ariyogo nobiro nyaka ire, kendo nopenjogi niya,  “Bende uyie ni anyalo timo ma?” \n Ne giyiene niya, “Ee, wayie Ruoth.”\n ","Eka nomulo wengegi kowacho niya,  “Biro timorenu kuom yie ma un-go,” \n","kendo negichako neno. Yesu nosiemogi matek niya,  “Neuru ni ngʼato ok ongʼeyo wachni.” \n","To gin negidhi mi gikeyo wach kuome e gwengʼno duto.\n ","Ka noyudo giwuok gia, nokelne Yesu ngʼat moro mane nigi jochiende kendo mane ok nyal wuoyo.\n","To kane oseriembo jachiendno kuome, ngʼat ma ne momo nowuoyo. Oganda nohum mowacho niya, “Gima chalo kama pok ne one e Israel nyaka nene.”\n ","To jo-Farisai to nowacho niya, “Ogolo jochiende gi teko mar ruodh jochiende.”\n ","Yesu nodhi kuonde duto, e mier matindo kod gwenge duto, kopuonjo e sinagokegi, koyalo Injili mar pinyruoth, kendo kochango kit midekre gi tuoche duto.\n","Kane oneno oganda maduongʼ mane olwore, nokechogi, nikech ne ichandogi kendo gionge gi kony, mana ka rombe maonge gi jakwath.\n","Eka nowachone jopuonjrene niya,  “Cham ochiek mathoth to jotich nok. \n","Kuom mano, kwauru Ruodh keyo mondo oor jotich odhi e puothe mar keyo.” \n"],["Noluongo jopuonjrene apar gariyo ire, mi omiyogi teko mondo giriemb jochiende kuom ji, kendo gichang kit midekre gi tuoche duto.\n  ","Magi e nying jopuonjre apar gariyogo:\n  Mokwongo ne en Simon (miluongo ni Petro), gi owadgi ma Andrea;\n kod Jakobo wuod Zebedi gi owadgi ma Johana;\n ","Filipo gi Bartholomayo;\n Thoma gi Mathayo ma jasol osuru;\n Jakobo wuod Alfayo, gi Thadayo;\n ","Simon ma ja-Zilote gi Judas Iskariot mane ondhoge.\n  ","Yesu nooro ji apar gariyogi gi ote machal kama:  “Kik udhi e dier joma ok jo-Yahudi, kendo kik udonj e dala moro amora mar jo-Samaria. \n","To dhiuru ir rombe molal mag jo-Israel kende. \n","Ka udhi to yaluru wach kama: ‘Pinyruodh polo ni machiegni.’ \n","Changuru joma tuo, chieruru joma otho, pwodhuru joma nigi dhoho, riemburu jochiende. Kaka useyudo wachni nono, un bende chiwuru nono. \n","Kik utingʼ kit pesa moro amora, kaka dhahabu kata fedha kata mula, e kambau mutweyo; \n","bende kik utingʼ ofuku mar wuoth, kata law machielo miloko, kata opato, kata ludh wuoth; nikech jatich owinjore yud chiembe kuom ngʼama otiyone. \n ","“Dala kata gwengʼ moro amora mudonje to manyuru ngʼato mowinjore modak kanyo, kendo beduru e ode nyaka chop chiengʼ ma ua. \n","Ka udonjo e dala to moseuru. \n","Ka dala mudonjeno en dala mowinjore, to kwe maru nodongʼne, to ka ok kamano, to kweuno noduognu. \n","Kaonge ngʼama oyie rwakou kata winjo wecheu, to tengʼuru buru momoko e tiendeu sa ma uwuok e odno kata e dalano. \n","Awachonu adier ni nobed maberber ne Sodom gi Gomora chiengʼ ngʼado bura moloyo dalano. \n","Aorou mondo udhi mana kaka rombe madhi e dier ondiegi. Kuom mano, beduru mariek ka thuonde, kendo mamuol ka akuche. \n ","“To beduru motangʼ gi ji, nimar gibiro ketou e lwet buche mag gwengʼ, kendo gibiro rodhou gi del e sinagokegi. \n","To nikech nyinga, noteru e nyim jotelo gi ruodhi kendo nubednegi kaka joneno kaachiel gi joma ok jo-Yahudi. \n","To ka gimakou to kik uparru kuom gima duwachi, kata kaka unyalo wuoyo kodgi. Nomiu gima uwacho e sechego, \n","nimar un uwegi ok ema unuwuo, to Roho Maler mar Wuonu ema nowuo kokalo kuomu. \n ","“Ngʼato nondhogi gi owadgi mondo onegi, kendo wuoro nondhog nyathine; nyithindo nongʼany ne jonywolgi kendo nomi neg-gi. \n","Ji duto nochau nikech an, to ngʼat ma ochungʼ motegno nyaka giko ema noresi. \n","Ka isandou kamoro, to daruru kanyo udhi kamachielo. Awachonu adier ni ok unutiek dhi e mier duto mag Israel kapok Wuod Dhano obiro. \n ","“Japuonjre ok duongʼ moloyo japuonjne, kata jatich bende ok duongʼ moloyo ngʼama ruodhe motiyone. \n","Ber mondo japuonjre obed machal gi japuonjne, kendo ka jatich obedo machal gi ruodhe. Ka oseluong jatend ot ni Belzebub, koro jokanyo mag ode to ibiro luong kamano marom nade! \n ","“Omiyo kik uluorgi. Onge gimoro mopandi ma ok nofweny, kata malingʼ-lingʼ ma ok nongʼere. \n","Gima anyisou kama opondo, wuouru kuome e ler; kendo gima akuodhonu e tie itu, huluru matek ewi udi. \n","Kik uluor jogo manego ringruok to ok nyal nego chuny. To ngʼama onego uluor en Jal manyalo tieko chuny kaachiel gi ringruok e gehena. \n","Oyundi ariyo donge ingʼiewo otonglo achiel? To kata kamano kata achiel kuomgi ok nyal lwar piny e lowo ka ok Wuonu ema oyie. \n","Bende, kata mana yie wiu duto osekwan mongʼe kar rombgi. \n","Omiyo kik uluor, nikech uloyo oyundi nyadi mangʼeny. \n ","“Ngʼato angʼata mohulo ni ongʼeya e nyim ji, an bende abiro hulo ni angʼeye e nyim Wuora manie polo. \n","To ngʼato angʼata mokweda e nyim ji an bende nakwede e nyim Wuora manie polo. \n ","“Kik upar ni asebiro mondo akel kwe e piny. Ne ok abiro mondo akel kwe, to nabiro mondo akel ligangla. \n","Nikech asebiro mondo aketh kind \n  “ ‘ngʼato gi wuon mare, \n  nyako gi min mare, \n  chi wuowi gi dagi, \n ","wasik ngʼato nobed joode owuon.’ ","“Ngʼato angʼata mohero wuon-gi kata min-gi moloya ok owinjore koda. Kamano bende, ngʼato angʼata mohero wuode kata nyare moloya ok owinjore koda; \n","kendo ngʼato angʼata ma ok kaw msalape mondo oluwa ok owinjore koda. \n","Ngʼatno momako ngimane matek, ngimane biro lalne; to ngʼatno mowito ngimane, nikech an, biro yude. \n ","“Ngʼat morwakou orwaka, kendo ngʼama orwaka, orwako jal ma noora. \n","Ngʼato angʼata morwako janabi, nikech en janabi, noyud pok ma janabi yudo, kendo ngʼato angʼata morwako ngʼama kare, nikech en ngʼama kare, noyud pok ma ngʼama kare yudo. \n","Bende ka ngʼato angʼata omiyo achiel kuom jomatindogi kata mana pi mangʼich gi kikombe, nikech en japuonjrena, to awachonu adier ni pokne ok nobaye ngangʼ.” \n"],["Bangʼ ka Yesu nosetieko tiego jopuonjrene apar gariyo, nodhi nyime koa kanyo mondo opuonj kendo oyal e mier mag Galili.\n ","Kane Johana owinjo ka en od twech gik ma Kristo ne timo, nooro jopuonjrene\n","mondo openje niya, “In e jalno mane onego obi, koso warit ngʼat machielo?”\n ","Yesu nodwokogi niya,  “Doguru mondo udwok wach ne Johana gik muwinjo kendo uneno: \n","Muofni neno, rongʼonde wuotho, jogo man-gi dhoho ichango, joma itgi odinore winjo wach, joma otho ichiero, kendo Injili iyalo ne joma odhier. \n","En ngʼat mogwedhi jal ma ok chwanyre mabar nikech an.” \n ","Kane oyudo jopuonjre Johana wuok mondo odogi, Yesu nochako wuoyo gi oganda kuom Johana kowacho niya,  “Angʼo mane udhi mondo une e thim? Ne udhi neno odundu ma yamo tero koso? \n","Ka ok mano to en angʼo mane udhi mondo une? Ne udhi neno ngʼat morwakore gi lewni mabeyo koso? Ooyo, jogo marwakore gi lewni mabeyo iyudo mana e ute ruodhi. \n","To kara nudhi mondo une angʼo? Janabi? Ee, awachonu ni ne udhi neno ngʼat moloyo janabi gi duongʼ. \n","Ma e jal mane ondik kuome niya, \n  “ ‘Abiro oro jaotena mondo otel e nyimi, \n  obiro losoni yori kapok ibiro.’ ","Awachonu adier kama: Kuom jogo duto mamon onywolo, onge ngʼama osewuok e dier ji maduongʼ moloyo Johana ja-Batiso; kata kamano ngʼatno matinie moloyo e pinyruodh polo duongʼ moloye. \n","Chakre ndalo mag Johana ja-Batiso nyaka sani, pinyruodh polo osebedo ka idonje githuon, kendo joma thuondi ema kawe. \n","Nimar ndiko mag jonabi gi mag chik nokoro nyaka ndalo Johana. \n","Kendo kaponi uhero mar rwako wachni to ngʼeuru ni en e Elija mane onego obi. \n","Ngʼat man-gi ite mondo owinji. \n ","“En angʼo ma dapimgo tiengʼni? Gichalo nyithindo mobet e chirni kendo maluongo jowetegi kagiwacho niya, \n ","“Ne wagoyonu asili, \n  to ne ok umiel; \n  bende ne wadengo ka wawero wend tho, \n  to ne ok uywak. \n ","Nimar Johana Ja-Batiso nobiro ka ok ochiem kata metho, to giwacho ni, ‘En gi jachien.’ \n","Wuod Dhano nobiro ka chiemo kendo metho, to uwacho ni, ‘Neyeuru jawuoro kendo jamer mosiep josol osuru gi joricho.’ To rieko ifwenyo adimba kuom timbene.” \n ","Eka Yesu nochako kwedo mier mane thoth honnige osetimoree, nikech negitamore weyo richo.\n","“Mano kaka unune malit un jo-Korazin! Mano kaka unune malit, un jo-Bethsaida! Nimar ka dine honni motimnugi dinetim ne Turo gi Sidon to dine giseweyo richo chon ka girwakore gi lep gugru kendo ka gibukore gi buru. \n","To awachonu ni chiengʼ ngʼado bura weche nobed maberber ne Turo gi Sidon moloyou. \n","To in Kapernaum, bende ibiro tingʼori malo nyaka polo koso? Ooyo, ibiro lwar piny nyaka piny joma otho. Ka dine bed ni honni mane otim e iyi ne otim ei Sodom to dikoro pod entie nyaka kawuono. \n","To awachonu ni chiengʼ ngʼado bura weche nobed maberber ne Sodom moloyou.” \n ","E sechego Yesu nowacho niya,  “Apakoi Wuonwa, Ruodh polo gi piny, nikech isepando gigi ne joma riek gi joma osomo, to isefwenyogi ne nyithindo matindo. \n","Ee Wuora, nimar mano ema ne berni kotimore. \n ","“Wuonwa oseketo gik moko duto e lweta. To onge ngʼama ongʼeyo Wuowi makmana Wuoro kende, bende onge ngʼama ongʼeyo Wuoro makmana Wuowi kaachiel gi joma Wuowi oyiero mondo ofwenynegi. \n ","“Biuru ira, un duto mujony kendo motingʼore mapek, mondo amiu yweyo. \n","Kawuru lodina mondo utingʼ kendo puonjreuru kuoma, nimar chunya muol kendo ahora mos, eka unuyud yweyo ne chunyu. \n","Nimar lodina ok pek kendo misika yot.” \n"],["E kindeno Yesu noyudo kadho e kind puothe mag cham chiengʼ Sabato. To jopuonjrene nodenyo, omiyo negichako jako wi ngano moko mochiek mondo gicham.\n","Ka jo-Farisai noneno mano, negiwachone niya, “Neye! Jopuonjreni timo gima chik ok oyie mondo gitim chiengʼ Sabato.”\n ","Yesu nodwokogi niya,  “Pok ne usomo gima Daudi notimo chiengʼ ma en kaachiel gi jogo mane ni kode ka kech ne kayogi? \n","Donge nodonjo e od Nyasaye, kendo en kaachiel gi joma ne ni kode, negichamo makati ma nosepwodhi moket tenge, ma chik ne ok oyienegi mondo gitim, makmana jodolo kende \n","Koso pok usomo e Chik ni chiengʼ Sabato, jodolo manie hekalu doko mogak odiechiengʼno, to ok kwan-gi kaka joketho? \n","To awachonu ni nitie ngʼato ka maduongʼ moloyo hekalu. \n","Ka dine bed ni usengʼeyo tiend wach mawacho ni, ‘Gima adwaro en ni ukech joweteu to ok ni uchiwna misango,’   to dine ok ungʼado bura ne joma onge ketho. \n","Nikech Wuod Dhano en Ruodh Sabato.” \n ","Kane omedo dhi nyime koa kanyo, nodhi nyaka ei sinagogi,\n","to ne nitie ngʼato kanyo ma lwete notal. Negipenjo Yesu, ka gidwaro yo ma digiyudgo ketho kuome, niya, “Bende chik oyie mondo ochang ngʼato chiengʼ Sabato?”\n ","Nowachonegi niya,  “Ka ngʼato kuomu nigi rombo kendo rombono olwar ei bur chiengʼ Sabato, donge diywaye igole oko? \n","To dhano donge lich moloyo rombo nyadi mangʼeny! Kuom mano, chik oyie mondo otim maber chiengʼ Sabato.” \n ","Eka nowachone ngʼatno niya,  “Rie lweti,”  mi norieye, kendo lwete nochango chuth, mana kaka komachielo.\n","To jo-Farisai nowuok modhi kendo negichako chano kaka digineg Yesu.\n ","Kaka Yesu nongʼeyo chenrogino, nowuok kanyo. Ji mangʼeny noluwe, kendo nochango ji duto mane tuo,\n","kosiemogi ni kik gihul ni en ngʼa.\n","Mano notimore mondo gima nowachi gi dho Janabi Isaya, niya,\n ","“Ma e jatichna ma aseyiero,\n Jal ma ahero ma chunya morgo.\n Abiro keto Roho Maler mara kuome,\n kendo obiro lando adiera ne ogendini.\n ","Ok obi dhawo kata goyo nduru;\n bende onge ngʼama biro winjo dwonde e wangʼ yore.\n ","Kata obedo ni onenore kaka odundu mayom yom to ok notur,\n kendo kata obedo ni oliel ka taya ma mirimiri to ok notho,\n nyaka chop otel ne adiera mi lochi.\n ","Ogendini biro keto genogi e nyinge.” ","Eka negikelone ngʼat man-gi jachien kendo ma muofu bende mamomo; eka Yesu nochange, momiyo koro nonyalo wuoyo kendo neno.\n","Ji duto nohum kendo nowacho niya, “Dibed ni ma e Wuod Daudi?”\n ","To ka jo-Farisai nowinjo wachno, negiwacho niya, “Ngʼatni golo jochiende gi teko mar Belzebub, ruodh jochiende.”\n ","Yesu nongʼeyo parogi mi nowachonegi niya,  “Pinyruoth moro amora mopogore owuon nyaka kethre, kendo dala moro amora kata ot mantiere pogruok ok nyal chungʼ. \n","Ka Satan riembo Satan to mano nyiso ni en gi pogruok kende owuon. Koro ere kaka pinyruodhe nyalo chungo? \n","Ka dipo ni ariembo jochiende gi teko mar Belzebub, to jou to kara gologi gi teko mar ngʼa? Emomiyo ginibed jongʼadnu bura. \n","To ka ariembo jochiende gi teko mar Roho Maler to kare pinyruoth Nyasaye osebironu. \n ","“Koso, ere kaka ngʼato nyalo monjo od ngʼat maratego mi omaye gige odhigo, ka ok otweyo ngʼatno mokwongo? Kosetimo kamano eka dohedhre mar yako gik moko e odno. \n ","“Ngʼat ma ok ni koda kedo koda, kendo ngʼat ma ok konya choko ji, keyo ji. \n","Emomiyo awachonu ni richo gi ayany moyanygo Nyasaye duto nowe ne ji, to ngʼato angʼata mowuoyo marach kuom Roho Maler ok nowene richone. \n","Ngʼato angʼata mowacho wach moro marach kuom Wuod Dhano nowene, to ngʼato angʼata mowuoyo marach kuom Roho Maler ok nowene richone, e tiengʼni kata e tiengʼ mabiro. \n ","“Los yien obed maber eka olembe biro bedo maber, kata ket yath obed marach kendo olembene biro bedo marach, nimar yath ingʼeyo gi kit olemo monyago. \n","Un koth thuonde fu-gi, ere kaka un ma un jomaricho kamano unyalo wacho gima ber? Nimar gik mopongʼo chuny ngʼato ema wuok e dho ngʼato. \n","Ngʼat maber golo gik mabeyo mawuok kuom ber mokano e iye, to ngʼat marach golo gik maricho mawuok kuom rach mokano e iye. \n","To awachonu ni chiengʼ ngʼado bura ji duto biro dwoko wach kuom weche manono ma gisewacho ka ok giparo matut. \n","Nimar kuom wecheni iwuon miwacho ema ibiro ketigo thuolo kendo kuom wecheni iwuon miwacho ema ibiro ngʼadonigo bura.” \n ","Eka jo-Farisai moko gi jopuonj chik nowachone niya, “Japuonj wadwaro neno hono mitimo kaka ranyisi.”\n ","To nodwokogi niya,  “Tiengʼ ma timbene richo kendo mamono manyo ranyisi mar hono! To ok bi miye moro amora makmana ranyisi mar janabi Jona. \n","Nimar mana kaka Jona ne ni ei rech marangʼongo kuom ndalo adek odiechiengʼ gotieno, e kaka Wuod Dhano bende biro bedo ei chuny lowo kuom ndalo adek odiechiengʼ gotieno. \n","Jo-Nineve biro chungʼ e bura kaachiel gi tiengʼni kendo nongʼadnegi bura kaka joketho; nimar gin ne giweyo richo kane giwinjo yalo mar Jona, to sani koro nitie ngʼato maduongʼ moloyo Jona. \n","Ruoth ma dhako mar piny ma milambo nochungʼ chiengʼ bura kaachiel gi tiengʼni kendo nongʼadne bura kaka jaketho, nimar nobiro koa e tungʼ piny kuma bor mondo owinj rieko Solomon, to sani koro nitie ngʼato ka maduongʼ moloyo Solomon. \n ","“Ka jachien marach owuok kuom ngʼato, owuotho kuonde motwo koni gi koni, komanyo kama doyudie yweyo, to ok oyudi. \n","Eka owacho ni, ‘Abiro dok e ot mane aaye.’ Ka ochopo to oyudo ka odno iye ninono, koyweye maler kendo ochan maber. \n","Eka odok kendo oomo jochiende abiriyo mamoko maricho moloye, kendo gibiro gidonj mi gidag kanyo. Bangʼe achien ngima ngʼatno bedo marach moloyo kaka nochal mokwongo. Kamano e kaka biro timore ne tiengʼ marachni.” \n ","Kane Yesu pod wuoyo gi oganda mane ochokore, min-gi kaachiel gi owetene nochungʼ oko ka gidwaro wuoyo kode.\n","Ngʼat moro nowachone Yesu niya, “Minu gi oweteni ochungʼ oko gidwaro wuoyo kodi.”\n ","Nodwoko ngʼatno niya,  “Minwa to en ngʼa, koso owetena to gin ngʼa gini?” \n","Eka nosiemone jopuonjrene kowacho niya,  “Jogi e minwa gi owetena. \n","Nimar ngʼato angʼata matimo dwaro mar Wuora manie polo e owadwa gi nyaminwa kod minwa.” \n"],["Odiechiengʼno Yesu nowuok e ot mi nobet e dho nam.\n","Nikech oganda maduongʼ nochokore molwore, nodonjo ei yie mi obetie, ka ji duto to ochungʼ oko e dho nam.\n","Eka nonyisogi gik mangʼeny e yor ngeche, kowacho niya,  “Japur moro nodhi chwoyo kodhi. \n","Kane oyudo ochwoyo kodhi, kodhi moko nolwar e dir yo, kendo winy nobiro mochamogi duto. \n","Kodhi moko nolwar kuonde motimo lwendni, ma lowo operoree, mine gitwi piyo piyo nikech lowo ne thany thany. \n","To ka chiengʼ nowuok, chamgo nowangʼ kendo nikech ne gionge tiendegi, ne gitwo. \n","Kodhi moko nolwar e kind kudho, to kudhogo nodongo, mine githungʼo chamgo. \n","To kodhi moko to nolwar e lowo maber, mine gitwi kendo gichiego cham; moloyo kaka nochwoyo, moko nyadi mia, moko nyadi piero auchiel kata nyadi piero adek. \n","Ngʼat man-gi ite mar winjo wach mondo owinji.” \n ","Jopuonjrene nobiro ire mopenje niya, “Angʼo momiyo iwuoyo gi ji gi ngeche?”\n ","Nodwokogi niya,  “Un osemiu rieko mar ngʼeyo tiend gik mopondo mag pinyruodh polo, to gin ok osemigi. \n","Ngʼat man-go nomedne mi nobed gi gik mogundho; to ngʼat ma ongego kata mano ma en-go nomaye. \n","Gimomiyo awuoyo kamano kodgi gi ngeche en ni mondo: \n  “Kik ginee kata obedo ni gineno; \n  kik gingʼe tiend wach kata obedo ni giwinjo. \n ","Kuomgi ema wach mokor mar Isaya chopo kare kowacho niya, \n  “ ‘Ubiro siko kuwinjo weche miwacho to wach ok nodonjnu ngangʼ; \n  Ubiro siko kungʼicho to ok unune gimoro. \n ","Nikech chuny jogi osedinore; \n  gisedino itgi, \n  kendo gisemiyo wengegi. \n  Nono to dipo ka wengegi oneno, \n  kendo itgi owinjo wach; \n  mi chunygi ofwenyo tiend weche, \n  kendo gidwog ira mi achang-gi.’ ","Un to ogwedh wengeu nikech gineno, itu bende nikech giwinjo wach. \n","Nimar awachonu adier ni jonabi gi joma kare mangʼeny nogombo neno gik muneno, to ne ok ginene, kendo winjo gik muwinjogi, to ne ok giwinjo. \n ","“Koro winjuru tiend ngero mar jakomo, \n","Ka ngʼato owinjo wach mar pinyruoth to ok owinjo tiende, ngʼat marach biro kendo yudho gima okom e chunye mi dhigo. Mano e kodhi mane ochwoyo e dir yo. \n","To kodhi mane ochwo kuonde motimo lwanda ochungʼ kar ngʼama winjo wach kendo rwake sano gi mor. \n","To nikech oonge gi tiendene, obet kuom kinde machwok kende. Ka chandruok gi sand obiro nikech Wach Nyasaye, to opodho piyo piyo nono. \n","Kodhi mane olwar e kind kudho to ochungʼ kar ngʼat mawinjo wach, to parruok kuom ngima mar pinyni gi wuond ma mwandu kelo thungʼo wachno kendo mone nyak. \n","To kodhi mane olwar e lowo maber ochungʼ kar ngʼat mawinjo wach kendo make, mi ochieg cham mangʼeny mohingo kodhi mane okomgo nyadi mia, nyadi piero auchiel kata nyadi piero adek.” \n ","Yesu nogoyonegi ngero machielo kama:  “Pinyruodh polo chalo gi ngʼat mane okomo kodhi maber e puothe. \n","To kane oyudo ji duto nindo, jasike nobiro mopidho buya e dier ngano, bangʼe to odhi. \n","Ka ngano nodongo moiko wiyegi to buya bende nochako limbo. \n ","“Jotij wuon puodho nobiro ire mowachone ni, ‘Jaduongʼ, donge ne ikomo kodhi mabeyo lilo e puothi? Ka kamano to buya to oa kure?’ \n ","“Nodwoko ni, ‘Jasigu ema notimo ma.’ \n  “Jotich nopenje ni, ‘Diher mondo wadhi wapudhgi oko?’ \n ","“To nodwoko ni, ‘Ooyo, kik utim kamano nikech seche ma upudho buyago unyalo pudho ngano bende kaachiel kodgi. \n","Wegiuru gitwi kaachiel giduto nyaka chiengʼ keyo. Ka kindeno ochopo to ananyis jokeyo mondo okuong ochok buya kendo otwegi pidhe pidhe mondo owangʼ-gi; eka bangʼe gichok ngano kendo gikel gikan e decha.’ ” \n ","Nogoyonegi ngero machielo kama:  “Pinyruodh polo chalo gi koth karadali ma ngʼato nokawo mopidho e puothe. \n","Kata obedo ni en e kodhi matinie mogik kuom kotheu duto, to ka odongo to odoko yiend puodho maduongʼ moloyo yiende mag puodho duto, kendo winy mafuyo e kor polo biro kendo piyo e bedene.” \n ","Nochako ogoyonegi ngero machielo niya,  “Pinyruodh polo chalo gi thowi mane dhako moro okawo kendo oruwo ei mogo mangʼeny mi bangʼe okuodo mogono.” \n ","Yesu nowacho gigi duto ne oganda gi ngeche; ne ok owachonegi gimoro amora ma ok okonyore gi ngero.\n","Mano nochopo gima ne owach gidho janabi niya,\n “Abiro yawo dhoga mondo awuo gi ngeche,\n abiro hulo gik mosebedo kopondo nyaka aa chakruok piny.” ","Eka noweyo oganda mi odonjo e ot. Jopuonjrene nobiro ire kawacho niya, “Nyiswae tiend ngech buya manie puodho.”\n ","Nodwokogi niya,  “Ngʼat mane okomo kodhi mabeyo en Wuod Dhano. \n","Puodho en piny, to kodhi maber ochungʼ kar yawuot pinyruoth. Buya gin yawuot ngʼat marach, \n","to jasigu ma komogi en Jachien. Keyo en giko piny, to jokeyo gin malaike. \n ","“Mana kaka ipudho buya kendo iwangʼo e mach, e kaka biro bedo chiengʼ giko piny. \n","Wuod Dhano biro oro malaikane, kendo gibiro golo gimoro amora manie pinyruodhe makelo richo kod ji duto matimo gik maricho. \n","Gibiro witogi e mach makakni, kama ywagruok gi mwodo lak nobedie. \n","Eka joma kare norieny kaka wangʼ chiengʼ ei pinyruoth mar Wuon-gi. Ngʼat man-gi ite to mondo owinji. \n ","“Pinyruodh polo chalo gi mwandu mopandi e puodho, ma ngʼat moro nonwangʼo kendo nopando, eka noa kanyo kopongʼ gi mor kendo nodhi mouso gige duto mane en-go modwogo ongʼiewogo puodhono. \n ","“Bende pinyruodh polo chalo gi ja-ohala mamanyo kite ma nengogi tek mondo owar. \n","Kane oyudo achiel moro ma nengone tek ahinya to noa modhi kendo nouso gige mane en-go duto mongʼiewego. \n ","“Bende pinyruodh polo chalo gi gogo mane ochiki e nam momako kit rech duto mopogore opogore. \n","Kane osepongʼ to joywecho noywaye nyaka e dho nam. Eka negibedo piny mi gichoko rech mabeyo duto giketo ei okepni, to maricho to giwito. \n","Kamano e kaka nobedi chiengʼ giko piny. Malaike nobi kendo nopog joma timbegi richo gi joma kare, \n","kendo nowitgi ei mach makakni, kama ywagruok gi mwodo lak nobedie.” \n ","Yesu nopenjogi niya,  “Bende usewinjo tiend gigi duto?” \n Ne giyiene niya, “Ee.”\n ","Nowachonegi niya,  “Kuom mano japuonj chik moro ka moro mosetiegi kuom wach pinyruodh polo chalo gi wuon ot magolo kuom gik mokano e deche, mwandu machon gi manyien.” \n ","Kane Yesu osetieko goyo ngechegi, nowuok kanyo odhi nyime.\n","Kane ochopo dalagi, nochako puonjo ji e sinagokegi, kendo negihum nono, ka gipenjore niya, “Rieko gi teko mar timo honni ma ngʼatni nigogi oyudo kanye?\n","Donge ngʼatni en wuod fundi bao-cha? Donge min-gi nyinge Maria, koso owetene donge gin Jakobo gi Josef gi Simon kod Judas?\n","Donge nyiminene duto ni kodwa ka? To koro ngʼatni ogolo gigi duto kanye?”\n","Kamano negichwanyore nikech en.\n To Yesu nowachonegi niya,  “Janabi onge gi duongʼ mana e dalagi kendo gi ode owuon.” \n ","Omiyo ne ok otimo honni mangʼeny kanyo nikech ne gionge gi yie.\n"],["E kindeno Ruoth Herode nowinjo humb Yesu,\n","mi nowachone joritne niya, “Ngʼatno nyaka bed Johana ja-Batiso. Nyaka bed ni osechier oa kuom joma otho! Mano emomiyo teko mar timo honni tiyo kuome.”\n ","Noyudo Herode osemako Johana mi otweye nikech wach Herodia ma chi owadgi ma nyinge Filipo,\n","nimar Johana nosebedo ka kwere kawachone niya, “Chik ok oyieni mondo ibed kode.”\n","Herode ne dwaro nego Johana, to noluoro oganda nikech ne gikawe kaka janabi.\n ","To chiengʼ nyasi mar nywol Herode, nyar Herodia nomielnegi maber, kendo miendeno nomoro Herode ahinya,\n","mi nosingorene, e yor kwongʼruok ni obiro miye gimoro amora mokwaye.\n","To en, kane min osejiwe motelo, nowacho niya, “Miya wi Johana ja-Batiso e san-ni.”\n","Ruoth ne chunye ochandore ka nowinjo kwayono, to nikech noyudo osesingore e yor kwongʼruok, kendo nikech wende mane ni e nyasineno, nogolo chik mondo dwach nyakono otim,\n","mi nongʼad wi Johana ka en e od twech.\n","Bangʼe nokelo wiye koketo e san kendo nomi nyakono, mane otingʼe otere ne min mare.\n","Jopuonjre Johana nobiro mokawo ringre kendo ne giike. Eka negidhi ginyiso Yesu.\n ","Ka Yesu nowinjo gima nosetimore, nowuok kanyo gi yie, ka en kende, modhi kama opondo ka gin kendgi giwegi. To kane oganda owinjo wachno, negia e mier machiegni mi giluwe ka giwuotho.\n","Kane Yesu ogowo loka, noneno oganda maduongʼ, nokechogi kendo nochango jogo duto mane tuo.\n ","Ka piny ne chiegni imore, jopuonjrene nobiro ire mowachone niya, “Ka en thim, kendo sa koro olewo. We ogandani owuogi mondo gidhi e mier kendo gingʼiew chiemo ne gin giwegi.”\n ","To Yesu nodwokogi niya,  “Onge tiende mondo gia. Migiuru gimoro gicham un uwegi.” \n ","To negidwoke niya, “Wan gima wan-go ka en mana makati abich gi rech ariyo kende.”\n ","Nowacho niya,  “Kelnagiuru ane ka.” \n","Eka nogolo chik mondo ji obed piny e lum. Bangʼe nokawo makati abichgo gi rech ariyogo, nongʼiyo polo malo, kogoyo erokamano. Nongʼingo makatigo mi nomiyo jopuonjre kendo jopuonjre nomiyogi ji.\n","Giduto negichiemo mi giyiengʼ chuth, kendo bangʼ chiemo jopuonjre nochoko ngʼinjo mag chiemo mane ji ochamo oweyo okepe apar gariyo mopongʼ.\n","Kar romb joma nochiemo duto ne gin chwo alufu abich, ka ok okwan mon gi nyithindo.\n ","Gisano Yesu nochiko jopuonjrene mondo odonji e yie kendo gitel nyime gingʼad gidhi loka nam komachielo, ka en to ne pod odongʼ chien kogonyo oganda.\n","Kane osegologi, noidho modhi e bath got malo, mobet kar kende mondo olem. Kane piny chiegni imore, ne en kanyo kende,\n","to yie to koro nosechopo kama ochwalore koa e dho nam, kendo apaka ne tage koni gi koni, nikech yamo ne kedo kodgi.\n ","To kar sa apar kogwen, Yesu nobiro irgi, kowuotho ewi pi.\n","Kane jopuonjre onene kowuotho ewi pi, ne gibuok ahinya. Luoro nomakogi matek, kendo ne gibuok kagiwacho niya, “En jachien!”\n ","To Yesu nowachonegi gisano niya,  “Beduru gi chir! En mana An. Kik uluor.” \n ","Petro nodwoke mowacho niya, “Ruoth, ka en in adier to nyisa mondo abi iri ka awuotho ewi pi.”\n ","Nowachone niya,  “Bi.” \n Eka Petro nowuok e yie kendo nochako wuotho ewi pi kochomo ir Yesu.\n","To ka noneno yamo to luoro nomake, kendo kane koro ochako nimo, noywak matek niya, “Ruoth, resa!”\n ","Yesu norieyo bade mana gisano momake. Nowachone niya,  “Ne iriwo gi kiawa nangʼo, yaye ngʼama nigi yie matin-ni?” \n ","To kane giseidho yie, yamo nokwe mos.\n","Omiyo joma ne ni ei yie nolame, kagiwacho niya, “In Wuod Nyasaye adier.”\n ","Kane gisengʼado loka komachielo, negichopo Genesaret.\n","To ka jogwengʼno nofwenyo ni Yesu obiro, negioro wach e gwenge molworo kanyo duto. Ji nokelone joma ne tuo duto\n","kendo negisaye mondo oyie joma ne tuogo omulie kata mana riak lawe kende, kendo ji duto mane omule nochango.\n"],["Eka jo-Farisai gi Jopuonj chik moko nobiro ir Yesu koa Jerusalem mi openje niya,\n","“Angʼo momiyo jopuonjreni ketho chike gi timbe mag jodongo? Ok giluok lwetgi kapok gichiemo!”\n ","Yesu nodwokogi niya,  “Angʼo momiyo uketho chik Nyasaye nikech wach chikeu gi timbeu? \n","Nimar Nyasaye nowacho ni, ‘Luor wuonu gi minu’   kendo ni, ‘Ngʼato angʼata mokwongʼo wuon kata min nyaka negi.’","Un to uwacho ni ka ngʼato owacho ne wuon kata ne min ni, ‘Kony moro amora ma dine uyudo koa kuoma en mich mowal ne Nyasaye,’ \n","to ngʼama kamano koro ogony kuom ‘luoro wuon gi min’ gi michneno. Kamano umiyo wach Nyasaye bedo maonge teko nikech wach kitu gi timbeu. \n","Un joma wuondoregi! Isaya ne ni kare kane okoro wach kuomu kama: \n ","“ ‘Jogi paka mana gi dhogi kende, \n  to chunygi bor koda. \n ","Gilama kayiem nono; \n  to gik ma gipuonjo gin mana chike mag dhano.’ ” \n ","Yesu noluongo oganda ire kendo mowachonegi niya,  “Chikuru itu mondo uwinj tiend wach. \n","Gima donjo e dho ngʼato ok mi odok mogak, to mana gima wuok koa e dhoge ema miyo odoko mogak.” \n ","Eka jopuonjre nobiro ire mopenje niya, “Bende ingʼeyo ni jo-Farisai ne ochwanyore kane giwinjo wachni?”\n ","Nodwoko niya,  “Yien moro amora ma Wuonwa manie polo ok opidho ibiro pudh oko gi tiendene. \n","Wegiuru aweya; gin jotecho ma muofni. Ongʼere ni ka ngʼama muofu otelo ne muofu wadgi to nyaka gilingʼre ei bugo giduto kargi ji ariyogo.” \n ","Petro nowacho niya, “Nyiswae tiend ngerono.”\n ","To Yesu nopenjogi niya,  “Kare un bende wach pod ok donjnu? \n","Donge ungʼeyo ni gimoro amora madonjo e dhok dhi nyaka e ich bangʼe owuok oko mar del? \n","To gik mawuok e dhok aa e chuny, kendo gin ema gimiyo ngʼato doko ‘mogak.’ \n","Nikech chuny ema gik maricho kaka; paro maricho, nek, terruok, chode, kuo, hango wach, gi ketho nying ji wuokie. \n","Magi e gik mamiyo ngʼato bedo ‘mogak.’ To chiemo gi lwedo ma ok olwoki ok mi odok ‘mogak.’ ” \n ","Ka noa kanyo, Yesu nodhi nyaka e gwengʼ mar Turo gi Sidon.\n","Chi Kanaan moro mane odak machiegni gi kanyo nobiro ire kaywagore niya, “Ruoth, Wuod Daudi, kecha! Nyara nigi jachien marach kendo osandore malit.”\n ","To Yesu ne ok odwoke kata wach achiel. Omiyo jopuonjre nobiro ire mojiwe niya, “Riembe odhi, nikech osiko kogoyo koko bangʼwa.”\n ","Nodwoko niya,  “Ne oora mana ne rombe molal mag Israel kende.” \n ","To dhakono nobiro mogoyo chonge piny e nyime, kawacho niya, “Ruoth, yie ikonya.”\n ","To nodwoko niya,  “Ok en gima kare kawo chiemb nyithindo mondo idir ne guogi.” \n ","Dhakono nodwoke niya, “Mano en adier Ruoth, to kata guogi bende chamo ngʼinjo molwar piny koa e mesa mar ruodhgi.”\n ","Eka Yesu nodwoko niya,  “Dhako, in gi yie maduongʼ ndi! Kwayoni osechopi.”  Kendo nyare nochango kochakore sano.\n ","Yesu noa kanyo koluwo tie Nam Galili. Eka noidho malo mobet piny e bath got.\n","Oganda maduongʼ nobiro ire, kendo negikelone rongʼonde, muofni, pudhe, momni gi ji matuo mamoko mangʼeny, mine giketogi e tiende kendo nochangogi.\n","Ji nohum kane gineno ka momni wuoyo, pudhe ngima, rongʼonde wuotho, kendo muofni neno, kendo negipako Nyasach Israel.\n ","Yesu noluongo jopuonjrene ire mowachonegi niya,  “Akecho jogi nikech koro gisebedo koda kae kuom ndalo adek to gionge gi gima digicham. Ok adwar mondo gidhi ka gidenyo, nono to kech nyalo goyogi piny e yo.” \n ","Jopuonjrene nodwoke niya, “Ere kuma dwayudie makati e dier thim manyalo pidho oganda maduongʼ machal kama?”\n ","Yesu nopenjogi niya,  “Un gi makati adi?” \n Negidwoke niya, “Abiriyo kende gi rech matindo manok.”\n ","Nowachone ogandago mondo obed piny e lum.\n","Bangʼ mano nokawo makati abiriyogo gi rechgo, kendo kane osegoyo erokamano, nongʼingogi bangʼe omiyogi jopuonjrene, mondo opog ji.\n","Negichiemo giduto mi giyiengʼ. Bangʼ chiemo jopuonjre nochoko ngʼinjo mag chiemo mane ji ochamo oweyo moromo okepe abiriyo.\n","Kar romb joma nochiemo duto ne gin alufu angʼwen, ka ok okwan mon gi nyithindo.\n","Bangʼ ka Yesu nosegonyo oganda odhi, nodonjo e yie mi odhi e gwengʼ mar Magadan.\n"],["Jo-Farisai gi jo-Sadukai nobiro ir Yesu mi oteme kapenje ka gidwaro mondo onyisgie ranyisi moa e polo.\n ","Nodwokogi niya,  “Kochopo odhiambo to uwacho ni ‘piny kiny nolendi nikech polo mamarmar,’ \n","to gokinyi to uwacho ni, ‘Kodh yamo maduongʼ wangʼ nochwe nikech polo mamarmar kendo dudo.’ Ulony kuom rango chal mar polo, to ok unyal ngʼeyo ranyisi mag kit ndalo. \n","Tiengʼ ma timbene richo kendo mamono manyo ranyisi mar hono, to ok bi miye moro amora makmana ranyisi mar Jona.”  Eka Yesu nowuok odhi oweyogi.\n ","Bangʼ kane gisengʼado loka nam, jopuonjre wigi nowil ma ok otingʼo makati.\n","Yesu nowachonegi niya,  “Beduru motangʼ kendo ritreuru ne thowi mar jo-Farisai gi jo-Sadukai.” \n ","Ne giwuoyo kendgi kuom wachni, kagiwacho niya, “Owuoyo kamano nikech ne ok watingʼo makati kata achiel.”\n ","To kaka nongʼeyo gima negiwacho, Yesu nopenjogi niya,  “Un joma nigi yie matin-gi, angʼo momiyo uwuoyo e kindu uwegi ni uonge gi makati? \n","Kare wach pok odonjonu? Donge uparo makati abich mane opidho ji alufu abich, kod kar romb okepe mane uchoko? \n","Kata makati abiriyo mane opidho ji alufu angʼwen, kod kar romb okepe mane uchoko? \n","Ere kaka pod ok uwinjo ni ne ok awuo kodu kuom makati? To ritreuru kuom thowi mar jo-Farisai gi jo-Sadukai.” \n","Eka negiwinjo tiend wach ni kare ne ok owachnegi ni giritre kuom thowi mitedogo makati, to ni mondo giritre kuom puonj jo-Farisai gi jo-Sadukai.\n ","Kane Yesu odonjo e gwengʼ mar Kaisaria man Filipi, nopenjo jopuonjrene niya,  “Uwinjo ji wacho ni Wuod Dhano en ngʼa?” \n ","Negidwoke niya, “Jomoko wacho ni in Johana ja-Batiso, to jomoko ni in Elija, to jomoko bende ni in Jeremia, kata achiel kuom jonabi.”\n ","Nopenjogi niya,  “To un, to uwacho ni An ngʼa?” \n ","Simon Petro nodwoke niya, “In e Kristo, Wuod Nyasaye Mangima.”\n ","Yesu nodwoke niya,  “Ogwedhi adier, Simon wuod Jona, nimar dhano ok ema osefwenyoni tiend wachni, to Wuora manie polo ema osefwenyonigo. \n","Kendo anyisi ni in Petro, kendo e lwandani ema abiro gere kanisana, kendo dhorangeye mag Gehena (tiende ni teko mar tho) ok noloye ngangʼ. \n","Abiro miyi kifungu mag pinyruodh polo; kendo gimoro amora mitweyo e piny-ka notwe e polo bende, kendo gimoro amora migonyo e piny-ka nogony e polo bende.” \n","Eka nosiemo jopuonjrene ni kik ginyis ngʼato angʼata ni ne en Kristo.\n ","Chakre kindeno kadhi nyime Yesu nochako nyiso jopuonjrene ni ne ochuno ni nyaka odhi Jerusalem kendo osandre e yore mangʼeny e lwet jodong oganda gi jodolo madongo kod jopuonj chik, bende nyaka nonege kendo chiengʼ mar adek nochiere obed mangima.\n ","Petro nokawe otere tenge mi okwere ni owe wuoyo kamano. Nowachone niya, “Ruoth, gima kamano ok nyal timoreni ngangʼ!”\n ","Yesu nolokore mowachone Petro niya,  “Wuog oko e nyima, Satan! In kidi mar chwanyruok ne an; nikech iketo pachi kuom dwaro dhano to ok kuom dwach Nyasaye.” \n ","Eka Yesu nowachone jopuonjrene niya,  “Ka ngʼato dwaro luwo bangʼa to nyaka okwedre kende owuon kendo otingʼ msalape eka oluwa. \n","Nimar ngʼatno madwaro reso ngimane, ngimane biro lalne, to ngʼatno mowito ngimane nikech an biro yude. \n","Koso en ber mane ma ngʼato yudo ka piny duto obedo mare to ngimane to olalne? Koso en angʼo ma ngʼato dichiw mondo owil gi ngimane? \n","Nimar Wuod Dhano nodwogi e duongʼ mar Wuon mare kaachiel gi malaikege, kendo chiengʼno enomi ngʼato ka ngʼato pokne kaluwore gi gima osetimo. \n ","“Awachonu adier ni nitie jomoko mochungʼ buta ka ma ok nokal e tho kapok gineno Wuod Dhano kabiro gi pinyruodhe.” \n"],["Bangʼ ndalo auchiel, Yesu nokawo Petro gi Jakobo, kod Johana owadgi Jakobo mi notelonegi ma gidhi ewi got malo kar kendgi.\n","Kane gin kuno kite nolokore ka gineno. Lela wangʼe norieny ka chiengʼ, kendo lepe nolokore rachar marieny ka ler.\n","Apoya nono Musa gi Elija nothinyore e nyimgi kanyo kendo ne giwuoyo gi Yesu.\n ","Petro nowachone Yesu niya, “Ruoth, bedowa kae en gima ber. Ka iyiena to abiro gero kiru adek kae; achiel mari, achiel mar Musa to machielo mar Elija.”\n ","Kane pod owuoyo, boche polo nobiro apoya moumogi, kendo dwol moro noa e boche polo kawacho niya, “Ma en Wuoda mahero kendo en ema chunya mor kode, winjeuru!”\n ","Kane jopuonjre owinjo wachno, luoro nomakogi mi gipodho piny ka gikulo wiyegi piny.\n","Yesu nobiro irgi momulogi, kowacho niya,  “Auru malo, kendo weuru bedo maluor.” \n","Kane gitingʼo wengegi, ne ok gineno ngʼato makmana Yesu kende.\n ","Kane oyudo gilor gia ewi got, Yesu nowuoyo negi kowacho niya,  “Kik uwach ne ngʼato angʼata gima useneno, nyaka chop kinde ma Wuod Dhano nochier koa kuom joma otho.” \n ","Jopuonjre nopenje niya, “Kare angʼo momiyo jopuonj chik wacho ni Elija nyaka bi mokwongo?”\n ","Yesu nodwokogi niya,  “Kuom adiera, Elija nyaka bi mondo oket gik moko duto kare. \n","To awachonu ni Elija koro osebiro, to kata kamano ne ok giyange, kendo gisetimone gimoro amora mane gihero. Wuod Dhano bende ibiro sandi e lwetgi e yo machalre.” \n","Eka jopuonjre noyango ni nowuoyo kodgi kuom Johana ja-Batiso.\n ","Kane gidwogo ir oganda, ngʼat moro nobiro ir Yesu mogoyo chonge piny e nyime.\n","Nowachone niya, “Ruoth, yie ikech wuoda, nikech en-gi tuo mar ndulme kendo osandore malit. Kinde duto opodho piny e mach kata e pi.\n","Ne akele ne jopuonjreni mondo gichange, to ne otamogi.”\n ","Yesu nodwokogi kawacho niya,  “Yaye tiengʼ maonge gi yie kendo mokethoreni, anabed kodu nyaka karangʼo? Abiro chandora kodu nyaka karangʼo? Kel ane wuowino ka.” \n","Yesu nochiko jachiendno, mi nowuok oa kuom wuowino, kendo nochango kochakore sano.\n ","Eka jopuonjre nobiro ir Yesu lingʼ-lingʼ mi openje niya, “Angʼo momiyo wan ne ok wanyal golo jachiendno?”\n ","Nodwoko kowacho niya,  “Nikech un gi yie matin nono. Awachonu adier ni ka un gi yie matin marom gi koth karadali to unyalo wacho ne godni ni, ‘Wuogi ia ka idhi kacha,’ kendo dowuogi modhi. Onge gima nyalo tamou. [ \n","To jachien ma kama ok nyal riembi ka ok ngʼato olamo matek kendo otweyo chiemo.]” ","Kane gichokore kaachiel Galili, nowachonegi niya,  “Wuod Dhano ibiro ndhogi mi keti e lwet ji. \n","Gibiro nege, to chiengʼ mar adek ibiro chiere mobed mangima kendo.”  Kendo jopuonjre nokuyo ahinya.\n ","Bangʼ ka Yesu gi jopuonjrene nochopo Kapernaum, jochok osuru mar dirachma ariyo ariyo nobiro ir Petro mopenjo niya, “Donge Japuonju chulo osuch hekalu?”\n ","Nodwoke niya, “Ee, ochulo.”\n Ka Petro nochopo e ot, Yesu ema nokwongo wuoyo kode kapenje niya,  “Iparo nade kuom wachni, Simon? Ruodhi mag piny choko osuru mopogore opogore kuom nyithindgi koso kuom jomoko?” \n ","Petro nodwoko niya, “Kuom jomoko.”\n Yesu nowachone niya,  “Ka kamano to kare nyithindo ni thuolo. \n","To mondo kik wachwanygi, dhi e nam mondo ichik olopi; kaw rech mimako mokwongo; yaw dhoge, kendo ibiro yudo pesa moromo shekel achiel. Kawe imiye jogo kaka osucha kod mari.” \n"],["E kindeno jopuonjre nobiro ir Yesu mopenje niya, “En ngʼa maduongʼ moloyo e pinyruodh polo?”\n ","To noluongo nyathi moro matin mi okete ochungʼ e diergi.\n","Eka nowacho niya,  “Awachonu adier ni ka ok ulokoru ma uchalo gi nyithindo matindo, to ok ubi donjo e pinyruodh polo ngangʼ. \n","Emomiyo ngʼato angʼata mobolore kaka nyathini e ngʼat maduongʼ moloyo e pinyruodh polo. \n","Kendo ngʼato angʼata morwako nyathi machal kama e nyinga to an ema orwaka. \n ","“To ka ngʼato omiyo achiel kuom jomatindo moyie kuomagi odonjo e richo to dibed maber ka otwene pongʼ marangʼongo e ngʼute bangʼe onyumego e chuny nam. \n ","“Piny none malit nikech gik mamiyo ji donjo e richo! Ochuno ni gik makamagi nyaka bedie, to okwongʼ ngʼatno makelo gigo! \n","Ka lweti kata tiendi miyo idonjo e richo to ngʼade oko kendo iwite mabor. Ber moloyo kidonjo e ngima ka ionge lweti kata kingʼol moloyo bedo gi lwetegi ariyo kata tiendeni ariyo to owiti e mach manyaka chiengʼ. \n","Kamano bende ka wangʼi miyo itimo richo to lodhe oko kendo iwite mabor. Ber moloyo kidonjo e ngima gi wangʼ achiel kar bedo gi wenge ariyo to owiti e mach mar Gehena. \n ","“Neuru ni ok uchayo achiel kuom jomatindogi. Nimar anyisou ni malaikegi manie polo osiko ka ngʼiyo wangʼ Wuora manie polo. [ \n","Nikech Wuod Dhano osebiro mondo owar joma olal.] ","“Uparo nade? Ka ngʼato nigi rombe mia achiel, to achiel kuomgi olal, donge ngʼatno diwe piero ochiko gochikogo mi odhi omany achiel molalno? \n","To awachonu adier ni ka oyude to obedo mamor kuom rombo achielno, moloyo kuom piero ochiko gochiko mane ok olal. \n","Machalre gi mano, wuonu manie polo ok dwar ni kata achiel kuom jomatindogi olal. \n ","“Ka owadu ochwanyi to dhi kendo inyise kethone, mana e kindu kode ji ariyo. Ka ochikoni ite mowinjo to mano iseloso kindi gi owaduno. \n","To ka otamore winji to kaw ngʼato achiel kata ji ariyo idhi iwuogo kode, mondo, wach moro mantie e kind ji nyaka ngʼere malongʼo ka nitiere joneno ariyo kata adek.","Kodagi winjogi, to nyis kanisa wachno; to kodagi winjo nyaka kanisa, to kawe kaka dikaw ngʼat ma japiny kata jasol osuru. \n ","“Awachonu adier ni gimoro amora mutweyo e piny-ka notwe e polo bende, kendo gimoro amora mugonyo e piny-ka nogony e polo bende. \n ","“Awachonu bende ni ka ji ariyo kuomu e piny-ka owinjore kuom gimoro amora mukwayo to Wuora manie polo notimnugo. \n","Nimar kama ji ariyo kata adek ochokoree e nyinga to an kodgi kanyo.” \n ","Eka Petro nobiro ir Yesu mopenje niya, “Ruoth, owinjore awe ne owadwa ndalo adi kokethona? Nyaka ndalo abiriyo koso?”\n ","Yesu nodwoke niya,  “Awachoni ni ok nyadibiriyo to nyadi piero abiriyo nyadibiriyo. \n ","“Mano emomiyo pinyruodh polo chal gi ruoth mane dwaro nono kaka jotichne osetiyo gi pesane. \n","Kane ochako timo nonrono, ngʼat moro mane nigi gope moromo silingʼ tara gi tara ne okel e nyime. \n","To kaka ne ok onyal chulo gopeno, ruodhe nogolo chik mondo en kaachiel gi chiege gi nyithinde, kod gik moko duto mane en-go ousi mondo ochul gowino. \n ","“To jatijno nogoyo chonge piny e nyime, moywagorene ni, ‘Yie ihorina mos, abiro chuli gopino duto.’ \n","Ruodh jatijno nokeche mi owene gopeno kendo ogonye odhi. \n ","“To bangʼ ka jatijno nosedhi, noyudo achiel kuom jotich wetene mane nigi gope moromo dinari mia achiel. Nomake matek mochako deye, kowachone ni, ‘Chula gopa ma in-go sani!’ \n ","“Jatich wadgino nogoyo chonge piny e nyime moywagorene ni, ‘Yie itimna ngʼwono, abiro chuli gopi.’ \n ","“To nodagi. Kar timo kamano to noa kanyo mi oloso wach mondo orwak ngʼatno e od twech nyaka chop ochul gowino. \n","Kane jotich mamoko oneno gima notimoreno, chunygi nodoko malit ahinya kendo negidhi mi ginyiso ruodhgi gik moko duto mane osetimore. \n ","“Eka ruodhno noluongo jatichneno ire, mowachone ni, ‘An ne aweni gopa mane in-go duto nikech ne iywagorina mondo atim kamano. \n","Angʼo momiyo in to ne itamori kecho jatich wadu kaka an bende ne akonyi?’ \n","Ruodhe ne mirima omako kode mi nochiwe e lwet jo-jela mondo orodhe maonge kech, nyaka chop ochul gowi duto mane en-go. \n ","“Kamano e kaka Wuora manie polo biro timo ne ngʼato ka ngʼato ka ok oweyo ne nyawadgi gie chunye.” \n"],["Kane Yesu osetieko wacho gigi, noa Galili kendo nodhi nyaka e gwengʼ mar Judea man loka aora Jordan.\n","Oganda maduongʼ noluwe, kendo nochangogi kuno.\n ","Jo-Farisai moko nobiro ire mondo oteme. Negipenje niya, “Bende chik oyie mondo ngʼato oketh keny gi chiege nikech wach moro amora?”\n ","To nodwokogi niya,  “Donge usesomo ni kar chakruok Jachwech ‘nochweyogi dichwo gi dhako,’","nomedo wacho ni, ‘Kuom mano, dichwo nowe wuon kod min kendo nopadre gi chiege, mi ji ariyogo nodok ringruok achiel?’","Omiyo koro ok gin ji ariyo, to gin ringruok achiel. Kuom mano, gima Nyasaye oseriwo kaachiel kik dhano moro amora pogi.” \n ","Negiwachone niya, “Ka en kamano to marangʼo Musa nochiko ni dichwo mondo omi chiege barup weruok mar ketho keny eka oriembe?”\n ","Yesu nodwokogi niya,  “Musa noyieneu mondo uketh keny gi mondu nikech chunyu matek. To ok ne en kamano nyaka aa chakruok. \n","Anyisou ni dichwo moro amora moketho keny gi chiege, makmana ne wach chode, mi okendo dhako machielo, to otimo richo mar terruok.” \n ","Jopuonjre nowachone niya, “Ka kamano e kaka wach chalo e kind dichwo gi dhako to ber moloyo ka ngʼato ok okendo.”\n ","To Yesu nowachonegi niya,  “Ji duto ok nyal rwako wachno, makmana joma osemi nyalo mar timo kamano. \n","Nimar jomoko gin bwoch nikech ne onywolgi kamano, joma moko ji ema oloko bwoch, to mamoko to oseweyo kend nikech wach pinyruodh polo. Ngʼat mohero rwako wachni to mondo orwake.” \n ","Eka ji nokelone Yesu nyithindo matindo, mondo oyie lwete kuomgi, kendo olemnegi. To jopuonjre nokwero joma nokelogigo.\n ","To Yesu nowacho niya,  “Weuru nyithindo matindo obi ira, kendo kik utamgi, nikech pinyruodh polo en mar ji machal ka magi.” \n","Kane oseketo lwete kuomgi, nomedo dhi nyime koa kanyo.\n ","Eka ngʼat moro nobiro ir Yesu mopenje niya, “Japuonj, en angʼo maber monego atim mondo eka ayud ngima mochwere?”\n ","To Yesu nowacho niya,  “Angʼo momiyo ipenja kuom gima ber? Nitie mana Ngʼat achiel kende maber. Ka idwaro donjo e ngima to rit chike.” \n ","Ngʼatno nopenje niya, “Chike mage?”\n Yesu nodwoko ni,  “ ‘Kik ineki, kik iterri, kik ikwal, kik ihang wach, \n","luor wuonu gi minu,   kendo her wadu kaka iherori iwuon.’ ” \n ","Wuowi matin-no nowachone niya, “Mago duto aserito. En angʼo machielo ma pod aremo?”\n ","Yesu nodwoke niya,  “Kidwaro doko malongʼo chuth to dhiyo ius gigi duto mondo imi joma odhier eka inibed gi mwandu e polo. Bangʼ timo kamano to bi mondo iluwa.” \n ","Ka wuowi matin-no nowinjo mano, noa ka chunye lit, nikech ne en-gi mwandu mathoth ahinya.\n ","Eka Yesu nowachone jopuonjrene niya,  “Awachonu adier ni en gima tek mondo jamoko odonji e pinyruodh polo. \n","Bende anyisou ni yot mondo ngamia okadhi e wangʼ sandan moloyo jamoko donjo e pinyruodh Nyasaye.” \n ","Kane jopuonjre owinjo wachni, ne gidhier nono kendo negipenjore niya, “Kare en ngʼa manyalo kwo?”\n ","To Yesu nongʼiyogi tir mi owachonegi niya,  “Mano en gima ok nyalre kuom dhano, to kuom Nyasaye to gik moko duto nyalore.” \n ","Petro nodwoke niya, “Wan waseweyo gik moko duto mondo waluwi! Kara en angʼo mwabiro yudo?”\n ","Yesu nowachonegi niya,  “Awachonu adier ni chiengʼ ma nolokie gik moko duto manyien, ka Wuod Dhano nobed e kom lochne man-gi duongʼ, un musebedo ka uluwa bende unubed e kombe mag loch apar gariyo, kungʼado bura ne ogendini apar gariyo mag Israel. \n","Kendo ngʼato ka ngʼato moseweyo ode, kata owetene kata nyiminene, kata wuoro kata min, kata nyithindo, kata puothe nikech an, noyud gigo nyadi mia, kendo nocham ngima mochwere. \n","To ji mangʼeny masani okwongo nobed chien mogik, kendo joma sani ni chien mogik, nobed mokwongo. \n"],["“Nimar pinyruodh polo chalo gi wuon puodho mane owuok gokinyi kogwen, mondo ondik ji mane biro tiyone e puothe mar mzabibu. \n","Nowinjore kodgi ni nobiro chulogi dinari achiel ngʼato ka ngʼato kuom odiechiengʼno, eka noorogi e puothe mar mzabibu. \n ","“Kar sa adek nowuok oko mi noneno jomoko kochungʼ e chiro ka gibudho abudha. \n","Nowachonegi ni, ‘Un bende dhiuru uti e puotha mar mzabibu, kendo abiro chulou gimoro amora mowinjore.’ \n","Omiyo negidhi. \n  “Nochako owuok oko kar sa auchiel gi sa ochiko kendo notimo kaka notimo mokwongo. \n","Kar sa apar gachiel bende nowuok oko, kendo nochako oyudo mana ka jomoko pod ochungʼ achungʼa kanyo. Nopenjogi ni, ‘Angʼo momiyo usebedo ka uchungʼ achungʼa ka odiechiengʼ duto maonge gima utim?’ ” \n ","Negidwoke niya, “ ‘Nikech onge ngʼama osemiyowa tich nyaka chakre okinyi.’ \n  “Nowachonegi ni, ‘Un bende dhiuru uti e puotha mar mzabibu.’ \n ","“Kane ochopo odhiambo, wuon puoth mzabibu nowachone nyapache ni, ‘Luong jotich mondo ichulgi misachgi, kichako gi joma ne ondiki achien mogik, eka idok ir joma nondiki mokwongo.’ \n ","“Jotich mane ondiki kar sa apar gachiel odhiambo nobiro kendo moro ka moro kuomgi noyudo dinari achiel. \n","Omiyo ka joma nondiki mokwongo nobiro, negigeno yudo mangʼeny. To moro ka moro kuomgi bende noyudo mana dinari achiel. \n","Kane giyude, negichako ngʼur gi wuon puodho, \n","kagiwacho ni, ‘Joma ne ondiki achien mogikgi osetiyo kuom sa achiel kende, to isemiyo gidoko marom kodwa, wan mwasetingʼo pek tich ka watiyo odiechiengʼ duto gi chiengʼ makech.’ \n ","“To nodwoko achiel kuomgi ni, ‘Osiepna, onge gima rach ma asetimoni. Donge ne iyie ni itiyone dinari achiel? \n","Kaw chudoni mondo idhi. An awuon ema ayiero mondo ami ngʼat mane ondiki achien mogik chudo maromre gi mari. \n","Donge an-gi ratiro mar timo gima adwaro gi pesana? Koso nyiego omaki koda nikech angʼwon?’ \n ","“Kuom mano joma ni chien mogik nobed mokwongo, to joma okwongo nobed chien mogik.” \n ","Kane oyudo Yesu dhi Jerusalem, nokawo jopuonjre apar gariyo otero tenge kendo nowachonegi niya, \n","“Eri wadhi nyaka Jerusalem, kendo Wuod Dhano ibiro ndhogi mi chiw e lwet jodolo madongo gi jopuonj chik. Gibiro ngʼadone buch tho, \n","mi gichiwe ne joma ok jo-Yahudi mondo ojare, ochwade kendo ogure. To chiengʼ mar adek nochier mobed mangima kendo!” \n ","Eka min yawuot Zebedi nobiro ir Yesu kaachiel gi yawuote, kendo bangʼ goyo chong-gi piny e nyime, ne gikwaye ni otimnegie ngʼwono.\n ","Yesu nopenjogi niya,  “En angʼo mudwaro?” \n Nowachone niya, “Gol chik mondo moro ka moro kuom yawuota ariyogi obi obed kodi e pinyruodhi, moro e badi korachwich to machielo e badi koracham.”\n ","To Yesu nowachonegi niya,  “Ok ungʼeyo gima ukwayo. Bende unyalo madho kikombe ma adhi madhoni?” \n Negidwoke niya, “Wanyalo.”\n ","Yesu nowachonegi niya,  “Kikombena to en adier ni ubiro methoe, to bedo e bada ma korachwich kata ma koracham ok an ema achiw. Kuondego gin mag joma Wuora ochano negi chon.” \n ","Ka jopuonjre apar mamoko nowinjo wachno, to ne gisin gi jowete ariyogo.\n","To Yesu noluongogi duto kaachiel mowachonegi niya,  “Ungʼeyo ni jotelo mag joma ok jo-Yahudi rito jogegi gi angʼenge, kendo jotendgi madongo tiyogi githuon, \n","un to ok un kamano. Kar timo kamano to ngʼato angʼata madwaro bedo maduongʼ e dieru nyaka bedi jatichu, \n","kendo ngʼato angʼata madwaro bedo ngʼat mokwongo nyaka bed misumbau, \n","mana kaka Wuod Dhano ne ok obiro mondo ji otine, to nobiro mondo otine ji, kendo mondo ochiw ngimane obed gima iwarogo ji mangʼeny.” \n ","Kane oyudo Yesu gi jopuonjrene koro wuok Jeriko, oganda maduongʼ noluwe.\n","To muofni ariyo mane oyudo obet e bath yo kane owinjo ni Yesu ne kadho machiegni kanyo, nokok matek niya, “Ruoth, Wuod Daudi, yie ikechwa!”\n ","Oganda nokwerogi monyisogi ni gilingʼ, to gin koro eka negimedo kok matek moloyo niya, “Ruoth, Wuod Daudi, yie ikechwa!”\n ","Omiyo Yesu nochungʼ kendo noluongogi ire, mopenjogi niya,  “Angʼo mudwaro mondo atimnu?” \n ","Negidwoke niya, “Ruoth, wadwaro ni wanen.”\n ","Yesu nokechogi, mi nomulo wengegi. Gikanyono negichako neno, kendo ne giluwe.\n"],["Ka koro ne gichiegni chopo Jerusalem, bangʼ chopo Bethfage manie Got Zeituni, Yesu nooro jopuonjrene ariyo,\n","kowachonegi niya,  “Dhiuru e dala man nyimu cha kendo udhi yudo mapiyo kanyna moro motwe kuno ka nyathine ni bute kanyo; gonygiuru mondo ukelnagi. \n","Ka ngʼato owachonu gimoro amora to unyise ni Ruoth dwarogi, kendo gikanyono obiro miyougi mondo ukelnagi.” \n ","Mano notimore mondo ochop gima nowachi gi dho janabi kama:\n ","“Nyisuru nyar Sayun niya,\n ‘Nee, Ruodhi biro iri,\n obiro komuol, kendo koidho kanyna;\n koidho kanyna matin, adier en mana nyathi punda.’ ”\n ","Jopuonjre nodhi motimo kaka Yesu nochikogi.\n","Negikelone kanyna gi nyathi kanyna, kendo negiketo lepgi e ngʼegi, mi Yesu nobet kuomgi.\n","Oganda maduongʼ nopedho kodegi e yo, to jomoko to nongʼado bede yiende, kendo gin bende negi pedhogi e yo.\n","Oganda mane otelo nyime kod mago mane odongʼ chien nekok ni,\n “Hosana ne Wuod Daudi!”  “Ogwedh ngʼat mabiro e nying Jehova Nyasaye!”\n  “Hosana manie polo malo!”\n ","Kane Yesu odonjo Jerusalem to dala duto ne iye osakni kendo ji nopenjore kendgi niya, “Ma to ngʼa?”\n ","To oganda nodwokogi niya, “Ma en Yesu, janabi moa Nazareth, e piny Galili.”\n ","Yesu nodonjo ei hekalu mi noriembo oko joma ne ngʼiewo kendo uso gik moko kanyo. Noloko mesni mag jowil pesa ataro kod kombe mag joma ne uso akuche, kendo\n","nowachonegi niya,  “Ondiki ni, ‘Oda noluongi ni od lamo,’   to un to uloke ‘kar chokruok mar jomecho.’ ” \n ","Muofni gi rongʼonde nobiro ire e hekalu kendo nochangogi.\n","To ka jodolo madongo gi jopuonj chik noneno gik miwuoro mane otimo, kendo ka nyithindo kok ei hekalu niya, “Hosana ne Wuod Daudi,” chunygi nokethore.\n ","Negipenje niya, “Bende iwinjo gima nyithindogi wacho?” Yesu nodwokogi niya,  “Ee, awinjo. Kare pok usomo kama wacho ni, \n  “ ‘Ne isechano mondo nyithindo kod nyithindo mayom \n  omiyi pak’?” \n ","Omiyo noweyogi, mowuok odhi e dala maduongʼ mar Bethania, kuma ne oninde otienono.\n ","Kinyne kogwen kane oyudo en e yo odok Jerusalem, kech ne kaye.\n","Ka noneno yiend ngʼowu moro e bath yo, nobaro kochomo yien-no, to ne ok oyudo gimoro amora kuome, makmana ite. Eka nowachone niya,  “Kik ichak inyag olemo kendo!”  Gikanyono yien-no noner.\n ","Kane jopuonjre oneno gima notimoreno, ne giwuoro, ka gipenjore niya, “Ere kaka yadh ngʼowuni ne oner mapiyo kamano?”\n ","To Yesu nodwokogi niya,  “Awachonu adier ni ka un gi yie ma uonge gi kiawa, to ok unyal mana timo gima ne otim ne ngʼowuni, to unyalo bende wacho ne godni ni, ‘Dhiyo mondo inyumri e nam,’ kendo notimre kamano. \n","Ka uyie to unuyud gimoro amora mukwayo kulamo.” \n ","Yesu nodonjo e laru mar hekalu, kendo kane oyudo opuonjo, jodolo madongo gi jodong oganda nobiro ire. Negipenje niya, “Itimo gigi gi teko mane, koso ngʼa momiyi teko ma in-goni?”\n ","Yesu nodwokogi niya,  “Abiro penjou penjo achiel. Ka udwoka, to abiro nyisou teko ma atimogo gigi. \n","Uparo ni batiso mar Johana noa kanye. Noa e polo, koso noa kuom dhano?” \n Negiwuoyo kuom wachni e kindgi giwegi kendo giwacho niya, “Ka wawacho ni, ‘Noa e polo,’ to obiro penjowa ni, ‘ka en kamano to angʼo momiyo nutamoru yie kuome?’\n","To ka wawacho ni, ‘Noa kuom dhano,’ to waluoro ji nimar giduto gikawo ni Johana ne en janabi.”\n ","Omiyo negidwoko Yesu niya, “Ok wangʼeyo.”\n Eka nowachonegi niya,  “An bende ok abi nyisou kuma agole teko ma atimogo gigi. \n ","“Uparo nade? Ne nitie ngʼato moro mane nigi yawuowi ariyo. Nodhi ir mokwongo mowachone ni, ‘Kawuono dhi iti e puoth mzabibu.’ \n ","“To nodwoko ni, ‘Ok abi dhi.’ Kata kamano bangʼe achien noloko pache mi odhi. \n ","“Eka wuon-gino nodhi ir wuowi machielo monyise gima nonyiso wuowi mokwongo. To en nodwoko ni, ‘Abiro dhi, jaduongʼ, to ne ok odhi.’ ” \n ","Yesu nopenjogi niya,  “Kuom yawuowi ariyogi, mane manotimo gima wuon-gi ne dwaro?” \n Negidwoke niya, “Wuowi mokwongo.”\n Yesu nowachonegi niya,  “Awachonu adier ni josol osuru gi jochode kuongonu donjo e pinyruodh Nyasaye. \n","Nimar Johana nobiro iru mondo onyisu yor tim makare, to ne ok uyie kuome, kata obedo ni josol osuru gi jochode to noyie kuome. Kendo kata bangʼ neno mano, pod ne udagi lokoru mondo uyie kuome. \n ","“Winjuru ngero machielo. Ne nitie wuon puodho moro mane opidho mzabibu e puothe. Nochiele gi ohinga, mi okunyo bugo mibiyoe olemo mochiek e iye, kendo ogero ne osuch ngʼicho. Eka ne oketo puothe mar mzabibuno e lwet jopur moko, bangʼe nowuok odhi e wuoth moro mabor. \n","Kane kinde keyo koro chiegni, nooro jotichne ir jorit puothego mondo oomne olembe mowuok e puothe. \n ","“To jopur puodhogo nomako jotichnego mi ogoyo achiel, to machielo ginego to mar adek gichielo gi kite. \n","Eka nochako ooro jotich mamoko irgi; jotich mangʼeny moloyo mago mane ooro mokwongo, kendo gin bende negitimonegi machalre. \n","Mogik tik ne ooro negi wuode, koparo ni, ‘Wuoda to gibiro miyo luor.’ \n ","“To ka jopur puodhogo noneno wuod wuon puodho, negiwacho e kindgi giwegi ni, ‘Ma e jacham girkeni. Biuru mondo wanege mondo girkeni odongʼnwa.’ \n","Omiyo negimake mi gidire oko mar puoth mzabibu kendo neginege. \n ","“Koro, uparo ni ka wuon puoth mzabibu obiro to angʼo mobiro timo ne jopur puothego?” \n ","Negidwoke niya, “Obiro nego joma achachgo gi nek marach bangʼe oketo puothe mar mzabibuno e lwet jopur mamoko, manyalo miye olembege, ka kinde keyo ogik.”\n ","Yesu nowachonegi niya,  “Donge usesomo Ndiko mawacho niya, \n  “ ‘Kidi mane jogedo odagi \n  osedoko kidi motegno moriwo kor ot, \n  Jehova Nyasaye ema osetimo mano, \n  kendo en gima iwuoro ka waneno?’ ","“Emomiyo anyisou ni pinyruodh Nyasaye ibiro gol kuomu kendo mi oganda machielo ma biro nyago olemo mare. \n","Ngʼato angʼata mopodho kuom kidino notur matindo tindo, to ngʼatno ma kidino ogore kuome noregre ka buru.” \n ","Ka jodolo madongo gi jo-Farisai nowinjo ngeche mag Yesu, negingʼeyo ni gin ema nowuoyo kuomgi.\n","Negichako manyo yo mane ginyalo makego, to negiluoro oganda, nikech ji nokawe ni en janabi.\n"],["Yesu nowuoyo kodgi kendo gi ngeche, kowacho niya,\n","“Pinyruodh polo chalo gi ruoth moro mane oloso nyasi mar arus ne wuode. \n","Eka nooro jotichne ir joma ne oluongi e nyasi mondo odhi oluong-gi gibi. To ne gidagi biro. \n ","“Nochako ooro jotich mamoko, kowacho ni, ‘Dhiuru unyis joma noluongi ni aseiko chiemba: Rwetha gi jamba machwe osenegi, kendo gik moko duto oikore. Omiyo biuru e nyasi mar arus.’ \n ","“To ne ok gidewe, kendo moro ka moro kuomgi nowuok oweye odhi, moro ne odhi e puothe, to machielo nodhi e ohande. \n","Mamoko modongʼ to nomako jotichne mi osandogi kendo onegogi. \n","Ruoth ne mirima omako matek. Nooro jolweny mage mine gidhi gitieko jotich ma jonekgo kendo giwangʼo miechgi. \n ","“Eka nowachone jotije ni, ‘Nyasi mar arus koro oikore, to joma naluongo ne ok owinjore gi luong mane aluongogigo. \n","Kuom Mano dhiuru e yore madongo mag dala uluong ngʼato angʼata muyudo mondo obi e nyasi.’ \n","Omiyo jotich nowuok odhi e yore madongo mag dala mine gichoko ji duto mane ginyalo yudo, joma beyo gi joma richo, mi joma nobiro e arus nopongʼo od budho. \n ","“To kane ruoth obiro mondo one welo, wangʼe norado gi ngʼat moro kanyo mane ok orwako lep arus. \n","Nopenje ni, ‘Osiepna, ne idonjo e iye ka nade kionge gi lep arus?’ To dho ngʼatno nomoko. \n ","“Eka ruoth nonyiso joma ne rite ni, ‘Tweuru bedene mondo udire oko ei mudho mandiwa, kama ywagruok gi mwodo lak biro betie.’ \n ","“Nimar joma iluongo ngʼeny, to joma iyiero to tin.” \n ","Eka jo-Farisai nowuok odhi mondo gilos wach kaka ginyalo ndhoge gi wechene owuon.\n","Negioro jopuonjregi ire, kaachiel gi jo-Herodia, mi negipenje niya, “Japuonj, wangʼeyo ni in ngʼama ja-ratiro kendo ipuonjo yor Nyasaye kaluwore gi adierane. Ji ok nyal ywayi maloki nikech ok iluoro wangʼ ngʼato.\n","Koro nyiswa ane, iparo nade? Bende en gima kare mondo wagol osuru ne Kaisar, koso ok owinjore?”\n ","To kaka Yesu nongʼeyo chenro marach mane gin-go, nopenjogi niya,  “Un joma wuondoregi, angʼo momiyo utema? \n","Nyisaeuru pesa mamingli mitiyogo kuom golo osuru.”  Negikelone dinari,\n","eka nopenjogi niya,  “Kido man kuomeni en mar ngʼa? To ndikogi to gin mag ngʼa?” \n ","Negidwoke niya, “Gin mag Kaisar.”\n Eka nowachonegi niya,  “Miuru Kaisar gige Kaisar, to miuru Nyasaye gige Nyasaye.” \n ","Kane giwinjo mano, to ne dhogi omoko. Omiyo ne giweye mi gia gidhi.\n ","Odiechiengʼno jo-Sadukai, mawacho ni chier onge, nobiro ire gi penjo moro.\n","Negipenje niya, “Japuonj, Musa nonyisowa ni ka ngʼato otho ka oonge gi nyithindo to owadgi nyaka kend dhako ma chwore othono mondo onywolnego nyithindo.\n","Koro ne nitie owete moko abiriyo e dierwa. Wuowi makayo nokendo to bangʼe notho, to kaka ne oonge gi nyithindo, noweyo chiege ne owadgi.\n","Gima chal kamano notimore ne owadgi mar ariyo gi mar adek, kendo mamokogi duto nyaka mar abiriyo.\n","Achien mogik dhakono bende notho.\n","Koro, chiengʼ chier dhakoni nobed chi ngʼa kuom ji abiriyogi, nikech ji abiriyogo nokende giduto?”\n ","Yesu nodwokogi kawacho niya,  “Ukoso nikech ukia Ndiko kata teko Nyasaye. \n","Chiengʼ chier ji ok nokendi kata kendgi ngangʼ to ginichal gi malaike manie polo. \n","To kuom chier mar joma otho, donge usesomo gima Nyasaye nowachonu ni, \n","‘An Nyasach Ibrahim, Nyasach Isaka kendo Nyasach Jakobo.’   Nyasaye ok en Nyasach joma otho, to en Nyasach joma ngima.” \n ","Kane oganda owinjo wachneno, negihum gi puonjne.\n ","Kane jo-Farisai owinjo ni Yesu osengʼengʼo jo-Sadukai, ne gichokorene kaachiel.\n","Achiel kuomgi, mane en ngʼat molony ahinya e chik noteme kapenje niya,\n ","“Japuonj, chik maduongʼ mogik kuom Chike en mane?”\n ","Yesu nowachone niya,  “ ‘Her Jehova Nyasaye ma Nyasachi gi chunyi duto, kendo gi paroni duto, kendo gi riekoni duto.’","Ma e chik mokwongo kendo maduongʼ mogik. \n","To mar ariyo bende chal kode kamano, ni, ‘Her wadu kaka iherori iwuon.’","Kitepe chik duto kod Jonabi omoko e chike ariyogi.” \n ","Kane oyudo jo-Farisai ochokore kaachiel, Yesu nopenjogi niya,\n","“Uparo nade kuom Kristo? En Wuod ngʼa?” \n Negidwoke niya, “En Wuod Daudi.”\n ","Nowachonegi niya,  “Ka en kamano to angʼo momiyo ka Daudi wuoyo ka en ei Roho to oluonge ni, ‘Ruoth’? Nimar owacho ni, \n ","“ ‘Jehova Nyasaye nowachone Ruodha ni: \n  “Bed e bada ma korachwich, \n  nyaka chop aket wasiki \n  e bwo tiendi.” ’ ","Koro ka Daudi ema luonge ni, ‘Ruoth’ to ere kaka onyalo bedo Wuode kendo?” \n","To onge ngʼato kata achiel mane nyalo dwoke kata wach achiel, kendo chakre chiengʼno kadhi nyime, onge ngʼato kata achiel manohedhore penje penjo moro kendo.\n"],["Eka Yesu nowachone oganda kod jopuonjrene niya,\n","“Jopuonj chik gi jo-Farisai bet e kom Musa. \n","Omiyo nyaka uwinjgi kendo utim gik moko duto ma ginyisou. Kata kamano kik utim gik ma giyalo nikech ok gitim gik ma giyalo. \n","Gitweyo misigo mapek kendo giyieyo e goke ji, to gin giwegi to ok giikore kata mar mulo misigogo gi lith lwetgi. \n ","“Gimoro amora ma gitimo gitimo mondo ji one. Kuom ranyisi, giloso sanduku mag-gi motingʼo kwan mag ndiko mimako gi wich madongo dongo, kendo gikado riak lepgi maboyo boyo. \n","Bende gihero kuonde ma imiyoe ji duongʼ e sewni kendo bedo e kombe moyiedhi manie sinagoke. \n","Gihero bende mondo omosgi e chirni, kendo mondo ji oluong-gi ni, ‘Rabi.’ ","“To un kik uyie oluongu ni, ‘Rabi,’ nimar un gi Ruoth achiel kende, to un duto un owete. \n","Bende kik uluong ngʼato angʼata e piny-ka ni ‘Baba,’ nimar un gi Wuoro achiel kende, kendo en e polo. \n","Kik luongu kata ni, Japuonj, nimar un gi Japuonj achiel, ma en Kristo. \n","Ngʼama duongʼ mogik e dieru nobed jatichu. \n","Nimar ngʼato ka ngʼato matingʼore malo kende nodwok piny, to ngʼato angʼato madwokore piny notingʼ malo. \n ","“Unune malit un jopuonj chik gi jo-Farisai mawuondoregi! Uloro pinyruodh polo mondo kik ji odonje. Un uwegi ok udonji, to joma temo mondo odonji bende ugengʼonegi. \n  [ \n","“Unune malit un jopuonj Chik gi jo-Farisai, un muwuondorugi! Uyako ute mon ma chwogi otho, kendo ulamo lemo moyware mondo unyisrugo ni ji kaka ulony e lamo. Omiyo ibiro kumou malit moloyo.] ","“Malit ochomou, un jopuonj chik gi jo-Farisai mawuondoregi! Uwuotho alanda, kungʼado piny gi nembe mondo ulokie kata ngʼato achiel, to koselokore to umiyo obedo koth Gehena moloyou nyadiriyo. \n ","“Malit ochomou, jotelo ma muofnigi! Uwacho ni, ‘Ka ngʼato okwongʼore gi nying hekalu to onge wach, to ni ka ngʼato okwongʼore gi nying dhahabu mar hekalu to kwongʼruokneno otweye.’ \n","Un muofni mofuwogi! Mane maduongʼ: Dhahabu koso hekalu mamiyo chiwo bedo gima owal? \n","Bende uwacho ni, ‘Ka ngʼato okwongʼore gi nying kendo mar misango to onge wach, to ni ka ngʼato okwongʼore gi chiwo moket kuome to ni kwongʼruokneno otweye.’ \n","Un joma muofnigi! Mane maduongʼ: Chiwo koso kendo mar misango mamiyo chiwo bedo gima owal? \n","Kuom mano, ngʼama kwongʼore gi nying kendo mar misango ok kwongʼre mana gi kama ler kende, to okwongʼore koda ka gi gik moko duto manie iye. \n","Kendo ngʼama kwongʼore gi nying hekalu kwongʼore kode kaachiel gi Jal modak e iye. \n","Kamano bende, ngʼama okwongʼore gi nying polo okwongʼore bende gi kom loch mar Nyasaye, kaachiel gi Ngʼama obet e komno. \n ","“Unune malit un jopuonj chik gi jo-Farisai mawuondoregi! Uchiwo achiel kuom apar mar gik ma milimili kaka kado, apoth kod onyulo. To ok usedewo gik madongo moloyo ma chik dwaro, kaka adiera gi kech kod yie. Owinjore ne utim gik ma achien-go ka ok uweyo mak utimo mokwongogo. \n","Un jotelo ma muofnigi! Ungʼudho kikun to ngamia to umuonyo! \n ","“Unune malit un jopuonj chik gi jo-Farisai mawuondoregi! Ulwoko ngʼe kikombe gi bakul, to gi e chunygi to gipongʼ gi wuoro kod anjawo. \n","Jo-Farisai ma muofnigi! Kuong ulwok i kikombe gi bakul, eka ngʼegi oko bende biro bedo maler. \n ","“Unune malit un jopuonj chik gi jo-Farisai mawuondoregi! Uchalo liete mowir marachar, manenore maber gi oko, to gie iyegi to gipongʼ gi choke joma otho kod gimoro amora mogak. \n","Kamano e kaka un bende unenoru ne ji ni un joma beyo gioko, to gie iu to upongʼ gi wuondruok kod timbe maricho. \n ","“Unune malit un jopuonj chik gi jo-Farisai mawuondoregi! Ugero mi umwon liete jonabi kendo ugoro maber liete joma kare. \n","Bende uwacho ni, ‘Ka dine bed ni wangima e ndalo mag kwerewa, dine ok wariwore kodgi e chwero remb jonabi.’ \n","Kuom mano ungʼado buchu uwegi ni un nyikwa joma nonego jonabi. \n","Kara koro dhiuru mana nyime gi chopo okangʼ mar richo mane kwereu ochako! \n ","“Thuondegi! Kothe thuond fu-gi! Ubiro tony nade mak ongʼadnu buch Gehena? \n","Emomiyo eri koro aoronu jonabi gi joma riek kod jopuonj. Moko kuomgi ubiro nego kendo ubiro guro; moko ubiro rodho e sinagokeu kendo ubiro lawogi e dala ka dala. \n","Kuom mano, remo makare duto mosebedo kichwero e piny, chakre remb Abel nyaka remb Zekaria wuod Berekia, mane unego marach e kind hekalu gi kendo mar misango, ibiro keti ewiu. \n","Awachonu ni adier magi duto biro timore ne tiengʼni. \n ","“Yaye Jerusalem, Jerusalem, in ma inego jonabi kendo ichielo joma oorni gi kite! Mano kaka asegombo amingʼa mondo achok nyithindi kaachiel, kaka gweno choko nyithinde e bwo bwombene, to ok useyie. \n","To koro, ne, odi oweni kodongʼ gunda. \n","Nimar awachoni ni ok ininena kendo nyaka chop chiengʼ ma iniwach ni, ‘Ogwedh ngʼat mabiro e nying Jehova Nyasaye.’ ” \n"],["Yesu noa e hekalu, kendo kane oyudo owuotho odhi, jopuonjrene nobiro ire mondo onyise kaka gedo mag hekalu lich.\n","To nopenjogi niya,  “Bende uneno gigi duto? Awachonu adier ni onge kidi kata achiel mabiro dongʼ kochungʼ ewi wadgi, gibiro redhore piny duto.” \n ","Kane oyudo Yesu obet ewi Got Zeituni Jopuonjre nobiro ire mopenje lingʼ-lingʼ niya, “Wachnwa ane, gigi biro timore karangʼo, kendo angʼo mabiro bedo ranyisi mar bironi kod mar giko mar ndalo?”\n ","Yesu nodwokogi niya,  “Beduru motangʼ mondo ngʼato kik wuondu. \n","Nimar ji mangʼeny nobi e nyinga ka hedhore ni, ‘An e Kristo,’ kendo giniwuond ji mangʼeny. \n","Unuwinj kuom pinje magore koni gi koni kod humbe mag lwenje, to neuru ni kik kibaji gou. Gik ma kamago nyaka timre, to giko piny to pod ni nyime. \n","Oganda noked gi oganda machielo, kendo pinyruoth gi pinyruoth machielo. Kech nobedi kuonde mangʼeny kendo piny noyiengni kuonde mopogore opogore. \n","Magi duto nobed mana chakruok mar muoch makecho. \n ","“Eka nochiwu mondo osandu kendo onegu, kendo ogendini duto nochau nikech an. \n","E kindeno ji mangʼeny nolokre mawe yie kendo ginindhogre ka gichare kendgi, \n","bende joma wuondore ni gin jonabi to ok gin nobi mangʼeny kendo giniwuond ji mangʼeny. \n","Nikech timbe maricho nomedre, hera mar ji mangʼeny nodok mangʼich, \n","to ngʼat ma ochungʼ motegno nyaka giko ema noresi. \n","Kendo Injilini mar pinyruoth noyal e piny duto mondo ongʼad bura ne ogendini duto, eka giko nobi. \n ","“Omiyo ka uneno gima kwero makelo kethruok,   mane owuo kuome gi dho janabi Daniel, kochungʼ kama ler, to dwarore ni jasomo owinj tiend wachni maber; \n","eka joma ni Judea oring odhi ewi gode. \n","To ngʼat manie wi tat ode kik lor piny mondo okaw gimoro amora manie ot mondo oago. \n","Kata ngʼat manie puodho bende kik dog dala mondo okaw kode. \n","Mano kaka nodok malit ne mon ma yach kod mago madhodho nyithindo e ndalogo! \n","Lamuru Nyasaye mondo kik masira yudu e ndalo chwiri kata chiengʼ Sabato. \n","Nimar kindego chandruok maduongʼ nobedi maonge machielo minyalo pimogo aa chakruok piny nyaka sani, kendo onge chandruok moro mibiro pimo kode kendo. \n ","“Ka dine bed ni ok ongʼad ndalogo machiek to onge ngʼama dine otony, to nikech wach joma oyier, ndalogo ibiro ngʼado machiek. \n","E kindeno ka ngʼato owachonu ni, ‘Ne, Kristo ni ka!’ kata ni, ‘Ne, En kucha!’ to kik uyie wachno. \n","Nimar joma wuondore ni gin Kristo to ok gin kod joma wuondore ni gin jonabi to ok gin nothinyre mi tim ranyisi kod honni madongo mondo giwuondgo koda ka joma oyier, ka dipo mano ditimre. \n","Ero, asenyisou chon kapok kindeno ochopo. \n ","“Omiyo ka ngʼato nowachnu kindego ni, ‘Echago cha en e thim,’ to kik uwuogi udhi. Kata ni, ‘Eri go en ei ot maiye,’ to kik uyie wachno. \n","Nimar mana kaka mil polo ji duto neno chakre wuok chiengʼ nyaka podho chiengʼ, e kaka dwok Wuod Dhano bende nobedi. \n","Kama gimoro othoe ema achudhe chokore. \n ","“Gikanyono bangʼ chandruok maduongʼ mag ndalono, \n  “ ‘wangʼ chiengʼ noimre, \n  kendo dwe ok norieny; \n  sulwe nolwar koa e polo, \n  kendo chwech mag polo noyiengni.’ ","“Eka ranyisi mar Wuod Dhano nothinyre e kor polo, kendo ogendini duto mag piny noywagi ka gineno Wuod Dhano kalor biro e boche polo, ka en gi teko kod duongʼ malich. \n","Kendo enoor malaikege, koluongogi matek gi turumbete, kendo ginichok joge moyiero moa e tunge piny, chakre giko polo konchiel nyaka komachielo. \n ","“To puonjreuru wachni kuom yiend ngʼowu. Mapiyo ka bedene chako loth kendo itgi chako wuok to ungʼeyo ni ndalo oro chiegni. \n","Kata kamano, ka uneno gigi duto timore to ngʼeuru ni kindeno chiegni, kendo mana ka gima en e dhoot. \n","Awachonu adier ni tiengʼni ok norum ngangʼ kapok gigi duto otimore. \n","Polo gi piny norum, to Wechena ok norum ngangʼ. \n ","“Onge ngʼato mongʼeyo odiechiengno kata sa, obed malaike manie polo kata Wuowi, makmana Wuoro kende. \n","Mana kaka notimore e ndalo mag Nowa e kaka nobedi chiengʼ ma Wuod Dhano nobi. \n","Nimar e ndalo mane pok pi opongʼo piny, ji ne chiemo kendo metho, bende negi kendo kendo ikendogi, nyaka nochopo odiechiengʼ mane Nowa odonjo e yie, \n","kendo onge gima negingʼeyo kuom gima ne biro timore nyaka pi nobiro moywerogi duto. Kamano e kaka nobedi e biro Wuod Dhano. \n","Chwo ariyo nobedi e puodho, achiel nokaw to machielo nowe. \n","Mon ariyo noyudi karego e pongʼ lwedo; achiel nokaw to machielo nowe. \n ","“Omiyo ritreuru nikech ok ungʼeyo chiengʼ ma Ruodhu nobie. \n","To ngʼeuru ma maber ni ka dine wuon ot ngʼe ni kar sa adi mar otieno ma jakuo biroe, dine osiko korito, kendo dine ok oweyo ode otur gi jakuo. \n","Kamano bende e kaka un bende onego ubed moikore, nikech Wuod Dhano biro biro sa ma ok ungʼeyo. \n ","“Kare jatich ma ja-adiera kendo mariek en ngʼa, ma ruodhe omiyo tich mar rito jotije manie ode, ka miyogi chiembgi e sa mowinjore? \n","Jatijno none ber ka ruodhe odwogo to noyude kotimo gima noweye notim. \n","Awachonu adier ni, obiro kete jarit mwandune duto. \n","To kapo ni jatijno timbene richo, mit owacho e chunye owuon ni, Ruodha odeko oko ahinya, \n","mi ochako goyo jotich wetene, kendo owere ne chiemo gi metho kaachiel gi jomer, \n","Ruodh jatijno nobi e odiechiengʼ ma ok opar ni dobie, kendo e sa ma ok ongʼeyo. \n","Enongʼade matindo tindo mi okete kaachiel gi joma wuondore, kama ywagruok gi mwodo lak nobedie. \n"],["“E kindeno pinyruodh polo nopim gi nyiri apar manokawo techegi bangʼe owuok odhi romo ne wuon kisera. \n","Abich kuomgi nofuwo, to abich ne riek. \n","Mago mofuwo nokawo techegi to ne ok gitingʼo mafuta kata matin gidhigo. \n","To mago mariek to notingʼo mafuta e kubni kaachiel gi techegi. \n","Wuon Kisera nokawo sa mathoth kapok obiro, omiyo wengegi nobedo mapek kargi duto mi nindo noterogi. \n ","“To e chuny otieno koko moro nogore matek ni, ‘Wuon kisera eri odonjo! Wuoguru oko mondo uromne!’ \n ","“Eka nyiri duto nochiew kendo negiiko techegi. \n","Nyiri mofuwo nowachone mago mariek ni, ‘Pognwauru mafuta matin, nikech techewa dwa tho.’ \n ","“To negikwerogi ni, ‘Ooyo, sa moro mafuta ma wan-go ok nyal romowa kaachiel kodu. Gima ber en ni dhiuru ir joma uso mafuta mondo ungʼiew maru kuomgi.’ \n ","“To kane oyudo gin e yo gidhi ngʼiewo mafuta, wuon kisera nochopo. Nyiri mane oikore nodonjo kode e nyasi mar arus; kendo nolor dhoot. \n ","“Bangʼe achien nyiri mamokoka bende nobiro. Ne gidwongʼo kagiwacho ni, ‘Ruoth, Ruoth, yawnwa dhoot!’ \n ","“To nodwokogi ni, ‘Awachonu adier ni akiau.’ \n ","“Emomiyo beduru motangʼ, nikech ok ungʼeyo odiechiengʼ kata sa. \n ","“Loch Polo nobed machal gi ngʼat moro ma kane owuok odhi e wuoth to noluongo jotichne mi oketo mwandune e lwetgi. \n","Achiel kuomgi nomiyo pesa moromo talanta abich, to machielo nomiyo talanta ariyo, kendo machielo talanta achiel; komiyo moro ka moro kuomgi pesa maromre gi nyalone. Eka nodhi e wuodhe. \n","Ngʼama nomi talanta abich nodhi sano sano moketo pesane e tich, kendo noyudo talanta abich mamoko kaka ohande. \n","Kamano bende, ngʼat mane omi talanta ariyo noyudo ariyo ewi mane omiye. \n","To ngʼat mane oyudo talanta achiel nowuok odhi mokunyo bur ei lowo, kendo oyiko pesa ruodhe kanyo. \n ","“Bangʼ kinde marabora ruodh jotijgo noduogo kendo nogoyo kodgi kwano. \n","Ngʼat mane nigi talanta abich nokelo talanta abich mamoko ewi mane omiye, kendo nowachone ruodhe ni, ‘Ruoth, ne imiya talanta abich, to neye, aseloso abich mamoko e wiye.’ \n ","“Ruodhe nodwoke ni, ‘Isetimo maber ahinya. In jatich maber kendo ma ja-adiera! Isebedo ja-adiera gi gik matin nono omiyo koro abiro keti jarit gik mangʼeny. Bi idonji e mor mar ruodhi!’ \n ","“Ngʼat mane nigi talanta ariyo bende nobiro, mowacho ni, ‘Ruodh, ne imiya talanta ariyo, to neye, aseloso ariyo mamoko.’ \n ","“Ruodhe nodwoke ni, ‘Isetimo maber ahinya. In jatich maber kendo ma ja-adiera! Isebedo ja-adiera gi gik matin nono, omiyo koro abiro keti jarit gik mangʼeny. Bi idonji e mor mar ruodhi!’ \n ","“Eka ngʼat mane nigi talanta achiel nobiro, mowacho ni, ‘Ruoth, ne angʼeyo ni in ngʼat makoch, ma keyo kama ne ok ichwoye, kendo ma choko kama ne ok aludoe kodhi. \n","Omiyo ne aluor mine adhi kendo ne apando talanta-ni ei lowo. Girino eri kawe.’ \n ","“To ruodhe nodwoke ni, ‘In jatich ma kite rach kendo ma jasamuoyoni. Kare ne ingʼeyo ni akeyo kama ne ok akome kendo ni achoko kama ne ok aludoe kodhi? \n","Ka kamano to mad ne iket pesana e od keno kama nonyalo medoree kende, mondo kane aduogo to ayude gi ohande. \n ","“ ‘Omiyo mayeuru talanta-no mondo umi jalno man-gi talanta apar. \n","Nimar ngʼat man-go nomedne mi nobed gi gik mogundho; to ngʼat ma ongego kata mano ma en-go nomaye. \n","Koro kawuru jatich manonono udhir oko e mudho, kama ywagruok gi mwodo lak nobedie.’ \n ","“Ka Wuod Dhano nobi e duongʼne, kaachiel gi malaike duto, enobed e kom lochne, man-gi duongʼ mar polo. \n","Joma ok jo-Yahudi duto nochokre e nyime, kendo enopog ji, kopogo ngʼato ka ngʼato gi wadgi, mana kaka jakwath pogo rombe kogolo e dier diek. \n","Enoket rombe e bade korachwich, to diek e bade koracham. \n ","“Eka Ruoth nowach ne joma ni e bade korachwich ni, ‘Biuru, un joma ogwedhi mag Wuora; kawuru girkeni maru, pinyruoth mane oiknu nyaka aa chwech piny. \n","Nimar ne adenyo to ne umiya gimoro achamo; riyo noloya, to ne umiya gimoro amodho; ne an wendo; kendo nurwaka ei ot; \n","ne achando lewni, kendo ne urwaka; ne atuo kendo ne urita; ne an e od twech, kendo ne ubiro lima.’  \n ","“Eka joma karego nodwoke ni, ‘Ruoth, karangʼo mane wanenie kidenyo mi wamiyi chiemo, kata ka riyo oloyi, mi wamiyi gimoro imodho? \n","Karangʼo mane wanenie ka in wendo mi warwaki ei ot, kata kichando lewni mi warwaki? \n","Karangʼo mane waneni ka ituo kata ka in e od twech mi walimi?’  \n ","“To Ruoth nodwokgi ni, ‘Awachonu adier ni, gimoro amora mane utimo ne achiel kuom owetenagi matinie mogik, ne utimona.’ \n ","“Eka enowachne joma ni e bade koracham ni, ‘Auru buta, un joma okwongʼ-gi, mondo udonji ei mach manyaka chiengʼ mane olosi ne Jachien gi malaikege. \n","Nimar ne adenyo, to onge gima numiya mondo acham; riyo noloya, to onge gima numiya mondo amodhi; \n","ne an wendo, to ne ok urwaka ei ot; ne achando lewni, to ne ok urwaka; ne atuo kendo ne an e od twech, to ne ok ulima?’ \n ","“To gin bende ginidwok ni, ‘Ruoth, ne waneni karangʼo kidenyo, kata ka riyo oloyi, kata ka in wendo, kata kichando lewni, kata kituo, kata ka in e od twech, to ne ok wakonyi?’ \n ","“To enodwokgi ni, ‘Awachonu adier ni, gimoro amora mane ok utimo ne achiel kuom jomatindogi, ne ok utimo ne an.’ \n ","“Eka gini aa kanyo mi gidonji e kum mochwere, to joma kare e ngima mochwere.” \n"],["Kane Yesu osetieko wacho wechegi duto, nowachone jopuonjrene niya,\n","“Kaka ungʼeyo, odongʼ ndalo ariyo kende mondo chiengʼ Pasaka ochopi, kendo Wuod Dhano ibiro chiwo mondo ogur.” \n ","Eka jodolo madongo gi jodong oganda nochokore e dala jadolo maduongʼ, mane nyinge Kaifas,\n","kendo negichano mondo gimak Yesu e yo moro malingʼ-lingʼ mondo ginege.\n","To negiwacho niya, “Kik watim kamano kinde nyasi, nono to ji ogomo.”\n ","Kane oyudo Yesu ni Bethania e dala ngʼat moro miluongo ni Simon ja-dhoho,\n","dhako moro nobiro ire gi chupa mar alabasta, mopongʼ gi mo mangʼwe ngʼar kendo ma nengone tek, kendo noole duto e wiye sa ma nobet kochiemo e mesa.\n ","Ka jopuonjre noneno mano, ne gisin, mi giwacho niya, “Morni iketho malit kayiem nangʼo?\n","Donge morni ne inyalo loke pesa e nengo mamalo mondo omi jodhier pesago.”\n ","To kaka Yesu nongʼeyo pachgino, nowachonegi niya,  “Uchando dhakoni nangʼo? Osetimona gima ber miwuoro. \n","Joma odhier ubiro bedogo kinde duto to an ok ubi siko ka un koda ndalo duto. \n","Kane oolo mo mangʼwe ngʼarno e ringra, notimo kamano mondo oikago ne ik. \n","Awachonu adier ni kamoro amora ma noyalie Injilini e kind ogendini duto mag piny, gima dhakoni otimo bende nohul, kiparego.” \n ","Eka achiel kuom ji apar gariyogo, mane iluongo ni Judas Iskariot, nodhi ir jodolo madongo,\n","mopenjogi niya, “Angʼo mubiro miya ka achiwe e lwetu?” Omiyo ne gikwanone pesa mamingli mag fedha piero adek.\n","Chakre chiengʼno kadhi nyime Judas nochako manyo kinde maber mar kete e lwetgi.\n ","Odiechiengʼ mokwongo mar nyasi mar makati ma ok oketie Thowi, jopuonjre nobiro ir Yesu mopenje niya, “Idwaro mondo wadhi waikni kama ichame Pasaka kanye?”\n ","Nodwoko niya,  “Dhiuru ei dala maduongʼ ir ngʼat moro kendo uwachne ni, ‘Japuonj wacho niya, sana mane ochanna chiegni chopo, omiyo abiro timo nyasi mar Sap Pasaka kod jopuonjrena e odi.’ ” \n","Omiyo jopuonjre notimo kaka Yesu nochikogi kendo negiiko Sap Pasaka.\n ","Kane ochopo godhiambo, Yesu nobet kachiemo kaachiel gi jopuonjre apar gariyogo.\n","To kane oyudo gichiemo, nowacho niya,  “Awachonu adier ni achiel kuomu biro ndhoga.” \n ","Chunygi nodoko malit ahinya, kendo negichako wachone moro ka moro niya, “Ruoth, dobed an koso?”\n ","Yesu nodwokogi niya,  “Ngʼat machiemo koda e tawo achiel biro ndhoga. \n","Wuod Dhano biro dhi adier mana kaka nondiki kuome. To ngʼat mandhogo Wuod Dhano none malit! Dine obedo maber moloyo kane ok onywole.” \n ","Eka Judas, ngʼat mane biro ndhoge nowacho niya, “Rabi, dobed an koso?”\n Yesu nodwoko niya,  “Ee, en in.” \n ","Kane oyudo gichiemo, Yesu nokawo makati kendo bangʼ goyo erokamano, nongʼinge momiyo jopuonjrene, kowacho niya,  “Kawuru, chamuru; ma en ringra.” \n ","Bangʼe nokawo kikombe mi ogoyo erokamano bangʼe omiyogi kowacho niya,  “Madhuru gima ni e iye, un duto. \n","Ma e remba mar singruok, mochwer ne ji mangʼeny mondo okel warruok kuom richo. \n","Anyisou ni ok anamadh olemb mzabibuni kendo, chakre kawuono nyaka chop odiechiengʼno ma anamadhee manyien, kaachiel kodu, e pinyruoth mar Wuora.” \n ","Kane gisewero wend pak, ne giwuok gidhi nyaka e Got Zeituni.\n ","Eka Yesu nonyisogi niya,  “Otienoni un duto ubiro ringo uweya, nimar ondiki niya, \n  “ ‘Abiro goyo jakwath, \n  mi kweth mag rombe noke.’ ","To bangʼ ka asechier to anatelnu adhi Galili.” \n ","Petro nodwoko niya, “Kata ka ji duto oringo oweyi to an ok abi weyi.”\n ","Yesu nodwoko niya,  “Awachoni adier ni otienoni, kapok thuon gweno okok, wangʼ inikweda nyadidek.” \n ","To Petro nowacho koramo niya, “Kata ka ochuno ni nyaka atho kodi, to ok abi kwedi ngangʼ.” Kendo jopuonjre mamoko duto bende nowuoyo machalre gi Petro.\n ","Eka Yesu nodhi gi jopuonjrene nyaka kama iluongo ni Gethsemane, kendo nowachonegi niya,  “Beduru ka kapod adhi nyime kucho mondo alam.” \n","Nokawo Petro kod yawuot Zebedi ariyo modhigo, eka nochako bedo gi kuyo kod paro mangʼeny.\n","Eka nowachonegi niya,  “Chunya opongʼ gi midhiero gi lit nyaka kar tho. Beduru ka kendo beduru ka urito kaachiel koda.” \n ","Ne ochwalore nyime matin bangʼe ogoyo chonge piny kokulore nyaka e lowo eka olemo niya,  “Wuora, kanyalore to yie mondo kikombeni ogol kuoma. To ok kaka an ema adwaro to mana kaka in ema idwaro.” \n ","Bangʼe nodok ir jopuonjrene monwangʼo ka ginindo. Nopenjo Petro niya,  “Joka ma, ne ok unyal rito koda kata kuom sa achiel kende? \n","Beduru motangʼ kendo lamuru mondo kik udonj e tem. Chuny oikore makmana ringruok to nyap.” \n ","Ne owuok odhi kendo, mar ariyo, kendo nolamo niya,  “Wuora, ka ok nyalre mondo ogol okombeni makmana ka amadhe to dwaroni mondo otimre.” \n ","To kane odwogo, nochako oyudogi ka ginindo, nikech nindo noingogi.\n","Omiyo ne oweyogi, kendo nochako owuok modok mi olemo mar adek, kowacho gima chalre.\n ","Eka noduogo ir jopuonjrene mowachonegi niya,  “Pod unindo aninda kendo uyweyo? Neuru, sa osechopo, kendo Wuod Dhano koro indhogo ka ikete e lwet joricho. \n","Chunguru wadhi! Jandhokna osechopo!” \n ","Kane pod owuoyo, Judas, mane en achiel kuom jopuonjrene apar gariyo, nochopo. Ne en gi oganda maduongʼ mane omanore gi gik lwenje kaka ligangla gi arunge. Ne oorgi koa ir jodolo madongo gi jodong oganda.\n","Noyudo jandhok osechano kodgi ranyisi mobiro timo kowacho niya, “Ngʼat ma wangʼ ananyodhi e en; makeuru.”\n","Judas nopusore piyo piyo nyaka ir Yesu, mowachone niya, “Misawa Rabi!” bangʼe to onyodhe.\n ","To Yesu nodwoko niya,  “Osiepna, tim gima nokeli.” \n Eka jogo nochorore nyime mi ondhiyo Yesu, kendo negimake.\n","Gikanyono achiel kuom joma ne nigi Yesu nowuodho liganglane oko, kendo notongʼo jatij jadolo maduongʼ, mi ochodo ite oko.\n ","Yesu nowachone niya,  “Dwok liganglani e olalo, nimar ji duto ma wuodho ligangla notho gi ligangla. \n","Iparo ni ok anyal kwayo Wuora mi oketna tenge migepe apar gariyo mag malaike mondo okedna sani sani? \n","Ndiko dichop kare nade mawacho ni gigo nyaka timre kaka gitimore sani?” \n ","E sechego Yesu nowachone ogandano niya,  “Uwuokna oko mondo umaka ka utingʼo ligengni kod arunge mana ka gima an jatend koko mar jo-jendeke nangʼo? Pile ka pile an kodu e laru mag hekalu ka apuonjo, to ne ok umaka. \n","To gima timoreni osetimore kama mondo Ndiko mag jonabi ochopi.”  Eka jopuonjre duto noweye moringo odhi.\n ","Joma nomako Yesu nokawe motere nyaka ir Kaifas jadolo maduongʼ, kuma jopuonj chik kod jodongo noyudo osechokoree.\n","To Petro noluwo bangʼe gichien, nyaka notundo e laru mar jadolo maduongʼ. Nodonjo kendo nobet piny kod jorito mondo one ane gima ne biro timore.\n ","Jodolo madongo gi jobuch Sanhedrin duto ne manyo nend miriambo moro mane ginyalo donjonego Yesu mondo gingʼadne buch tho.\n","To ne ok giyudo ketho moro amora kuome, kata obedo ni jonend miriambo mangʼeny nobiro nyime.\n Achien mogik, ariyo nobiro nyime,\n","kendo negiwacho ka giramo niya, “Ngʼatni nowacho ni, ‘Anyalo muko hekalu mar Nyasayeni mi achak agere kendo bangʼ ndalo adek.’ ”\n ","Eka jadolo maduongʼ nochungʼ malo mopenjo Yesu niya, “Dak idwok wachno? Ma wach manade ma jogi wacho kuomini?”\n","To Yesu nolingʼ alingʼa thi.\n Jadolo maduongʼ nowachone niya, “Achiki mondo ikwongʼri gi nying Nyasaye Mangima ni inyiswa ka in e Kristo ma Wuod Nyasaye.”\n ","Yesu nodwoke niya,  “E en kaka iwachono. To awachonu un duto ni e ndalo mabiro unune Wuod Dhano kobet e bat korachwich mar Jal Maratego kendo kolor oa e boche polo.” \n ","Eka jadolo maduongʼ noyiecho lepe, kowacho niya, “Oseyenyo! Pod wadwaro joneno mamoko nangʼo? Neuru, koro wasewinjo gi itwa ayanjeno.\n","Un to uparo nade?”\n Negidwoko niya, “Owinjore gi tho.”\n ","Eka ne gingʼulo olawo e lela wangʼe, kendo negigoye ngum. Jomoko to nopame,\n","kagiwacho niya, “Hul ane, yaye Kristo. En ngʼa mogoyi?”\n ","Sa ma noyudo Petro obet oko e laru, jatich ma nyako moro nobiro ire mowachone niya, “In bende ne in gi Yesu ja-Galili.”\n ","To nokwere e nyimgi duto, kowacho niya, “Ok angʼeyo gima iwachono.”\n ","Eka nongʼwel odhi e dhorangach, to kuno bende nyako machielo nonene mi owachone joma ne ni kanyo niya, “Ngʼatni ne nitiere gi Yesu ja-Nazareth.”\n ","To nodagi wachno kendo nokwongʼore kowacho niya, “Ok angʼeyo ngʼatno!”\n ","Bangʼ kinde matin, joma nochungʼ kanyo nodhi nyaka but Petro mowachone niya, “Ka iwacho adier, to in achiel kuomgi, nikech yo miwuoyogo huli e iro.”\n ","Eka nochako kwongʼore mowachonegi koramo niya, “Ok angʼeyo ngʼatno adier!”\n To mana gisano thuon gweno moro nokok.\n","Eka Petro noparo wach mane oyudo Yesu osewachone niya,  “Kapok thuon gweno okok, to wangʼ inikweda nyadidek.”  To nowuok odhiyo oko kendo noywak malit.\n"],["Gokinyi mangʼich, jodolo madongo duto gi jodong oganda noporo wach ni mondo gineg Yesu.\n","Ne gitweye mi gitere nyaka ne gichiwe e lwet Pilato, mane en ruoth.\n ","Ka Judas, ngʼat mane ondhoge oneno ka osengʼadne Yesu buch tho, luoro nomake mi nodwoko pesa mamingli mag fedha piero adek ne jodolo madongo gi jodongo,\n","kowacho niya, “Aseketho, nimar asendhogo remo maonge ketho.”\n To negidwoke niya, “Mano obadhowa e angʼo? Mano en wachni iwuon.”\n ","Omiyo Judas nowito pesago ei hekalu bangʼe oa odhi. Eka nodhi modere.\n ","Jodolo madongo nokwanyo ngʼinjo mag fedhago kendo giwacho niya, “Chik ok oyie mondo okan gini kar keno, nikech en pesa remo.”\n","Omiyo ne giporo wach mondo giti gi pesago kuom ngʼiewo puoth jachwe agulni mondo obed kama iyike jodak.\n","Mano emomiyo osebedo kiluongo kanyo ni puoth remo nyaka kawuono.\n","Eka gima Jeremia janabi nowacho niya, “Negikawo pesa mamingli mag fedha moromo piero adek, mane en nengo mane jo-Israel oketone,\n","kendo negitiyo kodgi kuom ngʼiewo puoth jachwe agulni, kaka Jehova Nyasaye nochika,” nochopo kare.\n ","E thuolono Yesu nochungʼ e nyim ruoth, kendo ruoth nopenje niya, “In e ruodh jo-Yahudi koso?”\n To Yesu nodwoke niya,  “Ee, en kaka iwachono.” \n ","Kane jodolo madongo gi jodongo odonjone, ne ok odwoko gimoro amora.\n","Eka Pilato nopenje niya, “Donge iwinjo neno ma jogi donjonigoni?”\n","To Yesu nolingʼ alingʼa ma ok odwoke kata wach achiel mane odonjnego, kendo mano nomiyo ruoth owuoro ahinya.\n ","To ruoth nohero gonyo ne oganda ngʼat achiel motwe e kinde mag sawo mar Pasaka.\n","E ndalono ne gin gi ngʼat motwe ma achach mane iluongo ni Barabas.\n","Omiyo ka oganda nosechokore kaachiel, Pilato nopenjogi niya, “En ngʼat mane mudwaro mondo agonynu: Barabas koso Yesu miluongo ni Kristo?”\n","Nimar nongʼeyo ni ich lit ema nomiyo giketo Yesu e lwete.\n ","Kane oyudo Pilato obet e kom jongʼad bura, chiege nokowone wach niya, “Walri iaye wach ngʼat maonge kethono, nimar wachne nochanda ahinya kawuono e lek mane aleko kuome.”\n ","To jodolo madongo gi jodongo mag oganda nojiwo oganda mondo Barabas ema gikwa ogonynegi to Yesu to mondo onegi.\n ","Ruoth nopenjogi niya, “Kuom ji ariyogi, en ngʼa mudwaro mondo agonynu?”\n Negidwoke niya, “Barabas.”\n ","Pilato nopenjogi niya, “To koro atim angʼo gi Yesu miluongo ni Kristo?”\n Negidwoke riat niya, “Gure!”\n ","Pilato nopenjogi niya, “Nangʼo? En ketho mane mosetimo madimi gure?”\n To negimedo kok matek moloyo kagiwacho niya, “Gure!”\n ","Kane Pilato oneno ni onge gima nonyalo timo, to ni mahu ema koro ne chakore, nokawo pi mi ologo e nyim ogandano, kowacho niya, “An aler kuom remb ngʼatni, en wachu!”\n ","To ji duto nodwoko riat niya, “Rembe mondo obed e wiwa gi nyithindwa!”\n ","Eka nogonyonegi Barabas, to Yesu to nogolo chik mondo ochwadi bangʼe nokete e lwetgi mondo gigure.\n ","Eka askeche ruoth nokawo Yesu motero nyaka e laru mar od ruoth, kendo negichokore oganda askeche duto mi gilwore gikete diere.\n","Ne gilonyo lepe kendo ne girwakone kandho makwar,\n","eka ne gikado osimbo mar kudho kendo gisidho e wiye. Negiketo odundu e lwete korachwich, eka gigoyo chong-gi piny e nyime, kendo negichako jare kagiwacho niya, “Misawa, ruodh jo-Yahudi!”\n","Ne gingʼulo kuome olawo kendo negikawo odundu gigoyogo wiye anwoya anwoya.\n","Bangʼ kane gisejare kamano, ne gilonyo kandhono oko bangʼe girwakone lepe owuon. Eka ne giwuok gidhi kode mondo gidhi gigure.\n ","Kane gin e yo gidhi, negiromo gi ja-Kurene moro miluongo ni Simon, kendo ne gichune mondo otingʼ msalaba.\n","Eka negichopo kama iluongo ni Golgotha (tiende ni “Hanga Wich”).\n","Kanyo negimiyo Yesu divai ma oru gi kedhno mondo omadhi, to bangʼ bile, nodagi madhe.\n","Kane gisegure, to ne gipogore lepe ka gigoyo ombulu.\n","Bangʼe negibet piny kanyo ka girite.\n","Gimalo ne nitie ndiko mondik mane nyiso kethone niya:\n Ma en Yesu, ma Ruodh Jo-Yahudi.\n ","Jomecho ariyo bende negiguro kode, achiel e bathe korachwich to machielo e bathe koracham.\n","Joma ne kadho kanyo nojare ka giyanye ka gikino wiyegi,\n","kendo giwacho niya, “In manyocha iwacho ni inyalo ketho hekalu mi ichak igere bangʼ ndalo adekni, koro resri kendi ane! Ka in wuod Nyasaye to wuog ane e msalaba ilor piny!”\n","Machalre kamano bende, jodolo madongo gi jopuonj chik kod jodong oganda bende nojare, kagiwacho niya,\n","“Ne oreso jomoko, to en koro ok onyal resore owuon! Donge en Ruodh Israel? Dak koro oa ewi msalaba olor piny ka sani mondo wayie kuome.\n","Ogeno kuom Nyasaye; Nyasaye koro okonye ane sani ka odware adier, nimar ne owachoga ni,  ‘An Wuod Nyasaye,’  ”\n","Kamano bende e kaka jomecho mane ogur kode bende nodhuole gi ayany.\n ","Chakre sa auchiel mar odiechiengʼ nyaka sa ochiko, mudho nobiro moimo piny duto.\n","To kar sa ochiko, Yesu noywak gi dwol maduongʼ kowacho niya,   (ma tiende ni,  “Nyasacha, Nyasacha, iweya nangʼo?” ).\n ","Ka moko kuom joma nochungʼ kanyo owinjo mano, negiwacho niya, “Oluongo Elija.”\n ","Gikanyono achiel kuomgi noringo okawo siponj. Nonyume e kongʼo makech, kendo nochome ewi odundu mabor, bangʼe omiye Yesu mondo omadhi.\n","Joma moko nowacho niya, “Koro weyeuru mos, wane ka Elija biro mondo orese.”\n ","To bangʼ ka Yesu noseywak kendo matek gi dwol maduongʼ, chunye nochot.\n ","Mana gisano pasia mar hekalu noyiech e diere tir, chakre malo nyaka piny. Piny noyiengni kendo lwendni nobarore.\n","Liete nomuoch moyawore kendo ringre jomaler mangʼeny mane osetho nochier modoko mangima.\n","Ne giwuok e liete, kendo bangʼ chier mar Yesu, negidonjo ei Dala Maler kendo ne gifwenyore ne ji mangʼeny.\n ","Kane jatend jolweny gi joma ne ni kode mane rito Yesu noneno yiengni mar piny kod gik moko duto mane oyudo osetimore, luoro nomakogi matek, kendo negiwacho ka giwuoro niya, “Adier, ngʼatni ne en Wuod Nyasaye!”\n ","Mon mangʼeny bende ne ni kanyo, ka ngʼicho gichien. Negisebedo ka giluwo bangʼ Yesu koa Galili ka gichiwone gik monego okonyrego.\n","Moko kuomgi ne gin, Maria ma aa Magdala, Maria min Jakobo gi Joses, kod min yawuot Zebedi.\n ","Ka nochopo seche mag odhiambo, ja-mwandu moro ma ja-Arimathaya, ma nyinge Josef nobiro. En bende noselokore japuonjre Yesu.\n","Nodhi nyaka ir Pilato mokwayo ringre Yesu, kendo Pilato nogolo chik mondo omiyego.\n","Josef nokawo ringre Yesu moboye gi nanga maler marep-rep,\n","eka nokete e bur manyien mane osekunyo ariwa e kor lwanda, eka nongʼielo kidi maduongʼ mi oumogo dho liendno bangʼe owuok odhi.\n","Maria ma aa Magdala gi Maria machielo to noweyo kobet piny kama omanyore kod liel.\n ","Kinyne, mane en odiechiengʼ maluwo Chiengʼ Ikruok, jodolo madongo gi jo-Farisai nodhi ir Pilato.\n","Negiwachone niya, “Jaduongʼ, wanyalo paro ni ka ja-miriamboni ne pod ngima to nowacho ni,  ‘Bangʼ ndalo adek to abiro chier kendo.’ \n","Omiyo gol chik mondo orit liel nyaka chiengʼ mar adek. Nono to jopuonjrene nyalo biro mi kwal ringre mi giwach ne ji ni osechier oa kuom joma otho. Miriambo machien-ni dibed marach moloyo mokwongo.”\n ","Pilato nodwokogi niya, “Kawuru jarito mondo udhi urit liel kaka un ema ungʼeyo uwegi.”\n","Omiyo negidhi mine girito liel ka giketo kido e kidi kendo negiketo jarito mondo orite.\n"],["Bangʼ Sabato, kogwen mar odiechiengʼ mokwongo mar juma, Maria ma aa Magdala gi Maria machielo nodhi limo liel.\n ","To piny noyiengni matek, nimar malaika mar Ruoth nolor piny koa e polo, mi nodhi nyaka e liel mongʼielo kidi oko e dho liel kendo obetie.\n","Kite ne chalo gi mil polo, kendo lepe ne rachar ka pe.\n","Jorito ne luoro omako ahinya konene, mine gikirni, kendo negidoko machal gi joma otho.\n ","Malaika nowachone mon-go niya, “Weuru luor, nikech angʼeyo ni umanyo Yesu mane ogur.\n","Oonge ka; osechier, mana kaka nowacho. Biuru une kama noninde.\n","Eka mondo udhi mapiyo unyis jopuonjrene ni, ‘Osechier oa kuom joma otho kendo otelo e nyimu odhi Galili. Kuno ema ubiro nenee.’ Ero koro asenyisou.”\n ","Omiyo mon-go noa e liel ka gireto, ka giluor to bende ka gipongʼ gi mor, kendo negiringo gidhi mondo ginyis jopuonjrene.\n","To apoya nono Yesu norado kodgi, mowachonegi niya,  “Misawauru.”  Kendo negisudo bute mi gimoko e tiendene, kendo gilame.\n","Eka Yesu nowachonegi niya,  “Kik ubed maluor. Dhiuru unyis owetena mondo gidhi Galili; kuno ema gibiro nena.” \n ","Kane oyudo mon-go ne ni e yo dhi, moko kuom jorito nodhi e dala monyiso jodolo madongo gik moko duto mane osetimore.\n","Kane jodolo madongo oseromo gi jodongo mi gichano gima negidwaro timo, negimiyo askeche pesa mangʼeny,\n","ka giwachonegi niya, “Wachuru ni, ‘Jopuonjrene nobiro gotieno mi okwale sa mane wanindo.’\n","Kapo ni wachni ochopo e it ruoth, to wangʼeyo gima wabiro timone, mondo kik uyud chandruok moro amora.”\n","Omiyo askeche nokawo pesago, kendo negitimo kaka nonyisgi. Kendo wachni koro oselandore kuonde mathoth e dier jo-Yahudi nyaka odiechiengni.\n ","Eka jopuonjre apar gachielgo nodhi Galili, ewi got kama Yesu nonyisogi ni gidhiye.\n","Kane ginene to negilame; to moko kuomgi noriwo gi kiawa.\n","Eka Yesu nobiro irgi mowachonegi niya,  “Teko duto manie polo kod manie piny osemiya. \n","Kuom mano, dhiuru ulos jopuonjre e ogendini duto, kubatisogi e nying Wuoro gi Wuowi kod Roho Maler, \n","kendo kupuonjogi mondo gitim gik moko duto ma asechikou. To awachonu adier ni an kodu ndalo duto, nyaka giko mar ndalo.” \n"]],"Mark":[["Ma e chakruok mar Injili mar Yesu Kristo Wuod Nyasaye.\n","En mana kaka ondiki e kitap Janabi Isaya niya,\n “Abiro oro jaotena otel e nyimi,\n obiro losoni yo.” ","“Ngʼat moro kok e thim niya,\n ‘Losuru yo ne Jehova Nyasaye,\n losneuru yo moriere tir.’ ” ","Kuom mano, Johana nowuok e thim koyalo ni mondo ji oyud batiso kaka ranyisi ni giselokore gidwogo ir Nyasaye kendo oweyonegi richogi.\n","Kuom mano, jopiny Judea duto kod ji duto moa Jerusalem nowuok odhi ire. Ne gihulo richogi mi Johana nobatisogi e Aora Jordan.\n","Johana norwakore gi lewni molos gi yie ngamia kendo notweyo kamba mar pien e nungone. Nochamo bonyo kod mor kich manie thim.\n","Wach mane Johana yalo ne chal kama: “Ngʼat moro biro bangʼa ma oloya gi duongʼ, ok awinjora gonyo kata tond wuochene.\n","An abatisou gi pi, to en obiro batisou gi Roho Maler.”\n ","E kindeno Yesu nobiro koa Nazareth, e piny Galili mi Johana nobatise e aora Jordan.\n","Kane oyudo Yesu wuok aa ei pi, noneno polo kayawore kendo ka Roho Maler lor mondo opi kuome e kido mar akuru.\n","To dwol maduongʼ noa e polo kawacho niya, “In e Wuoda mahero. Chunya mor kodi.”\n ","Gikanyono Roho Maler nokawo Yesu motere e thim,\n","kendo nodak e thim kuno kuom ndalo piero angʼwen, ka Satan teme. E thim kuno Yesu nodak e kind le mag thim, to malaike ne tiyone.\n ","Kane osetwe Johana e od twech, Yesu nodhi Galili, koyalo Injili mar Nyasaye.\n","Noyalo niya,  “Sa osechopo kendo pinyruoth Nyasaye osekayo machiegni. Weuru richo kendo yieuru Injili.” \n ","Kane oyudo Yesu wuotho e dho Nam Galili, noneno Simon gi owadgi ma Andrea ka jobolo gokgi e nam, nimar ne gin jolupo.\n","Yesu nowachonegi niya,  “Biuru uluwa, mondo kar ywayo rech to aketu ubed joywa ji.” \n","Gisano ne giweyo gogo mag-gi gisano mi giluwe.\n ","Yesu nomedo chwalore nyime matin mi noneno Jakobo wuod Zebedi gi owadgi ma Johana ka jobet e yie kendo loso gokegi.\n","Gikanyono Yesu noluongogi, kendo ne giweyo wuon-gi ma Zebedi e yie, kaachiel gi jotich mane konyogi, mi giluwe.\n ","Negidhi Kapernaum, to kane Sabato ochopo, Yesu nodonjo e sinagogi mi ochako puonjo.\n","Ji nowuoro puonjne, nikech nopuonjo ka ngʼat man-gi teko, to ok ka Jopuonj Chik.\n","To kanyono ei sinagogi ne nitie ngʼat moro mane nigi jachien marach. Ngʼatni noywak matek kowacho niya,\n","“Yesu ja-Nazareth, en angʼo midwaro timonwa? Isebiro mondo itiekwa koso? Angʼeyo ni in Ngʼat Maler Mar Nyasaye!”\n ","To Yesu nokwere gi dwol matek niya,  “Lingʼ thi! Wuogi ia kuome!” \n","Jachien marachno noyuko ngʼatno mi ogoyo koko gi dwol ma liyore, bangʼe oa oweye.\n ","Jogo duto nowuoro ahinya, magipenjore niya, “Ma to en angʼo? Puonj manyien kendo man-gi teko! Ngʼatni chiko koda ka jochiende kendo giwinje.”\n","Humb Yesu ne olandore piyo piyo e gwenge duto molworo Galili.\n ","Bangʼe kane gisea e sinagogi negidhi kaachiel gi Jakobo kod Johana e dalagi Simon gi Andrea.\n","To min chi Simon nonindo e kitanda, ka tuo mar midhusi onure. Joma nenikanyo nonyiso Yesu wachno piyo piyo.\n","Omiyo Yesu nodhi ire, momako lwete kokonye mondo ochungʼ. Midhusi noweye kendo nochungʼ mochako miyogi chiemo.\n ","Odhiambono, ka piny noseyuso, ji nokelo ne Yesu jotuo duto kaachiel gi joma nigi jochiende.\n","Ji mane ni e dalano duto nochokore e dhoot kama ne Yesu nitie,\n","to Yesu nochango ji mathoth mane nigi kit tuoche mayoreyore. Bende noriembo jochiende oa kuom ji, to ne ok oyiene jochiendego mondo owuo nikech negingʼeyo ni en ngʼa.\n ","Kinyne kogwen ka piny pod olil, Yesu nochiewo mowuok e ot kama noninde. Nowuok modhi kar kende kama ochwalore, mi nolemo kuno.\n","Simon gi jowetene ne jodhi manye,\n","kendo kane giyude to negiwachone niya, “Ji duto manyi.”\n ","To Yesu nodwokogi kawacho niya,  “Wadhiuru kamachielo e gwenge man machiegni, mondo kuno bende ayalie.”  Mano emomiyo asebiro.\n","Omiyo nowuotho e piny Galili duto, koyalo e sinagokegi kendo koriembo jochiende kuom ji.\n ","Ngʼat moro man-gi dhoho nobiro mogoyo chonge piny e nyim Yesu kosaye niya, “Kiyie to inyalo pwodha.”\n ","Yesu nokecho ngʼatno morieyo bade momule, kowacho niya,  “Ayie, pwodhri!” \n","Gikanyono dhoho norumo kuom ngʼatno mochango.\n ","Yesu nogonyo ngʼatno piyo piyo mondo odhi kochike matek niya,\n","“Ne ni ok inyiso ngʼato wachni. To dhiyo mondo inyisri ne jadolo kendo ichiw misengini ma Musa nochiko nikech pwodhruokni, mano nobed ranyisi ne gin.” \n","Kar timo kamano to ngʼatni nochako lando wachno e sa nogo mane oa ir Yesu. Kuom mano Yesu koro ne ok nyal donjo ayanga e dala moro amora, to nodak mana oko kuonde ma ji ongee. To kata kamano ji ne pod biro ire koa kuonde duto.\n"],["Bangʼ ndalo manok Yesu nochako odwogo e dala mar Kapernaum, kendo ji nowinjo ni osebiro dala.\n","Kuom mano ji mangʼeny nochokore mopongʼo ot mane entie maonge kama ilwaroe kata mana kede, koda ka dhoot oko, to Yesu nopuonjogi Wach.\n","Jomoko nobiro kokelone ja-athany ka ji angʼwen otingʼe.\n","To kane ok ginyal chopo ir Yesu nikech oganda maduongʼ mane ni kode, ne gitucho wi tado mochomore gi kama Yesu ne nitie tir mi giloro ja-athanyno konindo e par nyaka nochopo e nyim Yesu.\n","Kane Yesu oneno yie ma jogo ne nigo, nowachone ja-athanyno niya,  “Wuoda, richoni oweni.” \n ","To jopuonj Chik moko manoyudo obet ei ot kanyo nochako penjore e chunygi ni,\n","“Ngʼatni wuoyo nade? Oyanyo Nyasaye! Ere ngʼat manyalo weyone ngʼato richone makmana Nyasaye kende?”\n ","Mana gisano Yesu nongʼeyo e chunye gima negipenjore e chunygi, omiyo nowachonegi niya,  “Angʼo momiyo uparo gigi e chunyu? \n","Ere mayot wacho ne ja-athany kuom weche ariyogi, ni ‘richoni oweni,’ koso ni, ‘Aa malo ikaw pieni mondo iwuothi’? \n","Mondo ungʼe ni Wuod Dhano nigi teko e piny mar weyo richo.”  Yesu nowachone ja-athanyno niya,\n","“Awacho niya, aa malo kaw pieni mondo idhi dala.” \n","Ngʼatno noa malo mokawo piene mi nowuotho ayanga ka ji duto nene. Timni nomako dho ji duto mane ni kanyo mine gidendo Nyasaye kagiwacho niya, “Nyaka ne nywolwa pok waneno gima kama.”\n ","Yesu nochako wuoth kendo koluwo tie Nam to oganda maduongʼ nobiro ire mi opuonjogi.\n","Kane oyudo owuotho e dho Nam, noneno Lawi wuod Alfayo kobet piny e od jasol osuru. Yesu nowachone Lawi niya,  “Luwa,”  mi Lawi noa malo kendo noluwe.\n ","Kane oyudo Yesu chiemo e od Lawi, josol osuru mangʼeny kod joricho mangʼeny ne chiemo kode kaachiel gi jopuonjrene, nimar jogo mane luwo bangʼe ne ngʼeny.\n","To ka jopuonj Chik ma jo-Farisai nonene kochiemo gi joricho gi josol osuru, negipenjo jopuonjrene niya, “Angʼo momiyo ochiemo gi josol osuru kod joricho?”\n ","Kane Yesu owinjo mano nowachonegi niya,  “Joma ngima ok ema dwar jathieth makmana joma tuo. Ok ne abiro mondo aluong joma kare, to nabiro mondo aluong joricho.” \n ","Nochopo kinde ma jopuonjre Johana kod jo-Farisai tweyo chiemo. Jomoko nobiro mopenjo Yesu: “Ere kaka Jopuonjre mag Johana kod jopuonjre mag jo-Farisai jotweyo chiemo to jopuonjreni to chiemo achiema?”\n ","To Yesu nodwokogi niya,  “Ere kaka welo mag wuon kisera ditwe chiemo adier ka pod en kodgi?” Chutho, ok ginyal tweyo chiemo kapod gin kode. \n","To ndalo biro ma wuon kisera nogol e kindgi, kendo ndalono ema ginitwe chiemo. \n ","“Onge ngʼama twangʼo rabaw mar law manyien kuom law moti. Ka otimo kamano to rabaw mar law manyien-no biro mich mi ywa law machon-no mi omed yiech moloyo. \n","Bende onge ngʼama olo divai manyien e piende moti mag tingʼo divai. Ka otimo kamano to divai manyien-no nyalo yiecho piend divaino mi divai pukre kendo piend divai kethre. Ooyo, divai manyien nyaka ol mana e piende manyien mag tingʼo divai.” \n ","Chiengʼ Sabato moro Yesu noyudo kadho e kind puothe mag ngano mochiek, kendo jopuonjrene nochako jako wi ngano moko mochiek mondo gicham.\n","To jo-Farisai nochako ngʼur kagiwachone Yesu niya, “Neye, angʼo momiyo jopuonjreni timo gima chik ok oyiego chiengʼ Sabato?”\n ","Yesu nodwokogi niya,  “Pok ne usomo gima Daudi notimo ka kech kaye kaachiel gi joma ne ni kode ka kech ne kayogi kendo ne gionge gi gima digicham? \n","E kinde mag Abiathar jadolo maduongʼ, donge nodonjo e od Nyasaye mi ochamo makati ma nosepwodhi moket tenge ma chik ok oyiene ngʼato angʼata mondo ocham, makmana jodolo. Kendo nochiwo moko ne jogo mane ni kode.” \n ","Yesu nodhi nyime mowachonegi niya,  “Sabato noketi nikech dhano, to dhano ne ok ochwe nikech Sabato. \n","Omiyo Wuod Dhano en Ruodh Sabato bende.” \n"],["Chiengʼ moro Yesu nochako odonjo e sinagogi, to ne nitie ngʼato kanyo ma lwete otal.\n","Ji moko ne orito Yesu kanyo ka gidwaro yo ma digiyudgo ketho kuome. Kuom mano ne girange ahinya mondo gine ka dochang ngʼatno chiengʼ Sabato.\n","Yesu nowacho ne ngʼat mane lwete otalno niya,  “Chungi ane e nyim ji duto ka.” \n ","Bangʼe Yesu nopenjo jogo niya,  “Ere gima chikwa oyie mondo otim chiengʼ Sabato? Timo maber koso timo marach, reso ngima koso nego?”  To jogo nolingʼ thi.\n ","Yesu nongʼiyo jogo gi mirima kendo ka chunye lit ahinya nikech chunygi ne tek. Nowacho ni jal ma lwete otalno niya,  “Rie lweti,”  mi norieyo lwete kendo lwete nochango chuth.\n","Bangʼeno jo-Farisai nowuok modhi kendo negichako chano kaachiel gi jo-Herodia kaka digineg Yesu.\n ","Yesu kaachiel gi jopuonjrene nowuok oa kanyo mi gidhi e dho nam, to oganda maduongʼ moa Galili noluwo bangʼe.\n","Kane ji owinjo gik mane osetimo, ji mangʼeny nobiro ire koa Judea, Jerusalem, Idumea kod gwenge molworo Jordan, Turo kod Sidon.\n","Nikech oganda maduongʼ mane olwore, nonyiso jopuonjrene mondo oikne yie moro matin mondo kik ji thungʼe.\n","Nimar nosechango ji mangʼeny, omiyo jomane tuo ne dhirore mondo omule.\n","E sa asaya mane jochiende oneno Yesu, negipodho piny e nyime ka giywagore niya, “In e Wuod Nyasaye.”\n","To Yesu nosiemogi matek ni kik gihul ni en ngʼa.\n ","Yesu nowuok modhi malo e bath got kendo nogwelo joma ne odwaro mondo odhi kode, mi jogo nodhi kode.\n","Ne oyiero ji apar gariyo, mane oketo tenge kaka joote, mondo gibed kode eka mondo oorgi gidhi giyal Injili\n","kendo gibed gi teko mar golo jochiende kuom ji.\n  ","Magi e joote apar gariyo mane oyier:\n  Simon (mane omiyo nying machielo ni Petro);\n ","Jakobo wuod Zebedi gi owadgi ma Johana (mane iluongo ni Boanerges, tiende ni yawuot Mor Polo);\n ","gi Andrea,\n Filipo,\n Bartholomayo,\n Mathayo;\n gi Thoma,\n Jakobo wuod Alfayo,\n Thadayo,\n Simon ma ja-Zilote,\n ","kod Judas Iskariot, jal ma nondhoge.\n ","Bangʼe Yesu nodonjo e ot moro to oganda maduongʼ nochokore kanyo kendo ma kata mana thuolo mar chiemo gi jopuonjrene ne ok onyal yudo.\n","To ka joodgi Yesu nowinjo wachni, negidhi ire mondo gigole kanyo githuon, kagiwacho niya, “Wiye obiro marach.”\n ","Jopuonj Chik mane obiro kanyo koa Jerusalem to nowacho kuom Yesu niya, “Opongʼ gi teko mar Belzebub! Ogolo jochiende gi teko mar ruodh jochiende.”\n ","To Yesu noluongogi ire mowuoyo kodgi gi ngeche kowacho niya,  “Ere kaka Satan digol Satan? \n","Ka pinyruoth moro opogore kendo joge gore kendgi to pinyruodhno ok nyal chungʼ. \n","Bende ka joot achiel opogore to odno nyaka podhi. \n","Ere kaka Satan diked gi pinyruodhe owuon, ka opogore kende owuon to ok dochungʼ, kendo mano ema dibed giko lochne. \n","Chutho onge ngʼat manyalo monjo od ngʼat maratego mi omaye gige odhigo ka ok otweyo ngʼatno mokwongo. Kosetimo kamano eka dohedhre mar yako gik moko e odno. \n","Awachonu adier ni richo kod yanyo Nyasaye ma dhano osetimo nowenegi. \n","To ngʼato angʼata ma yanyo Roho Maler ok nowene richone ngangʼ, nikech oseketho ketho mochwere.” \n ","Nowacho kamano nikech jogi ne wuoyo kawacho niya, “En gi jachien marach.”\n ","Bangʼeno min Yesu gi owetene nobiro ire. Negioro ngʼato mondo oluongnegi Yesu ka gin to gidongʼ gioko.\n","Oganda manobet kolworo Yesu nowachone niya, “Minu gi oweteni ni oko ka gidwari.”\n ","To Yesu nopenjogi niya,  “Minwa gi owetena to gin ngʼa gini?” \n ","Kosewacho kamano to nongʼiyo joma ne obet kolwore bangʼe owacho niya,  “Eri, magi e minwa gi owetena! \n","Ngʼato angʼata matimo dwaro Nyasaye e owadwa gi nyaminwa kod minwa.” \n"],["Kendo Yesu nochako puonjo e dho nam. To oganda maduongʼ nochokore molwore omiyo nodonjo ei yie mi obetie ka ji duto to ochungʼ oko e dho nam.\n","Yesu nopuonjogi gik mangʼeny e yor ngeche. E puonjnego nowacho niya,\n","“Winjauru! Japur moro nodhi chwoyo kodhi, \n","kane oyudo ochwoyo, kodhi moko nolwar e dir yo, mi winy nobiro mochamogi duto. \n","Kodhi moko nolwar kuonde motimo lwendni, ma lowo operoree mine gitwi piyo piyo, nikech lowo ne thany thany. \n","To ka chiengʼ nowuok, chamgo nowangʼ, kendo nikech ne gionge tiendegi, ne gitwo. \n","Kodhi moko nolwar e kind kudho, to ka kudhogo nodongo, ne githungʼo chamgo mi gimonogi nyak. \n","To kodhi moko to nolwar e lowo maber, mine gitwi kendo gichiego cham. Neginyago cham, moko nyadi piero adek, moko nyadi piero auchiel, kendo moko nyadi mia achiel.” \n ","Bangʼe Yesu nomedo wacho niya,  “Ngʼat man-gi it mar winjo wach mondo owinji.” \n ","Kane odongʼ kende, jopuonjrene apar gariyo gi jomoko mane ni bute nopenje tiend ngechego.\n","Nowachonigi niya,  “Un osemiu rieko mar ngʼeyo tiend gik mopondo mag pinyruoth Nyasaye. To joma moko, to iwuoyogo gi ngeche \n","mondo mi, \n  “ ‘gisik ka gingʼicho to ok ginine gimoro, \n  kendo gisik ka giwinjo weche miwacho to wach ok nodonjnegi; \n  nimar dipo ka gilokore mi owenegi richogi!’ ” \n ","Yesu nomedo loso kodgi kowachonegi niya,  “Ere kaka ok unyal winjo tiend ngeroni? Ka kamano to bende ubiro winjo tiend ngero moro amora? \n","Japur chwoyo kodhi ma en Wach. \n","Jomoko chalo gi kodhi molwar e dir yo, kama ichwoyoe Wach. E sa nogo ma jogi owinjoe Wach to Satan biro mi magi Wach ma giwinjono. \n","Jomoko to chalo mana kaka kodhi mochwo kuonde motimo lwanda. Gin giwinjo Wach kendo girwake sano gi mor. \n","To nikech gionge tiendegi Wach ok bedi eigi amingʼa. Ka chandruok kata sand obiro nigi nikech Wach Nyasaye to gipodho piyo piyo nono. \n","Moko chalo kaka kodhi molwar e kind kudho. \n","To achien parruok kuom ngima mar pinyni gi wuond ma mwandu kelo kaachiel gi gombo mag pinyni ma gigombogo gik mathoth, thungʼo Wach mamone nyak. \n","Moko to chal mana gi kodhi mochuo e lowo maber, giwinjo Wach mi girwaki. Kendo ginyak maber mana ka kodhi manyak nyadi piero adek, nyadi piero auchiel, nyaka nyadi mia achiel.” \n ","Nowachonegi niya,  “Bende ngʼato kuomu nyalo moko taya bangʼe to oume gi bakul kata okete e bwo kitanda? Donge okete ewi rachungi taya? \n","Ngʼeuru ni onge gimoro mopandi ma ok nofweny, to bende onge gimoro amora mitimo lingʼ-lingʼ ma ok noket e lela. \n","Ka ngʼato nigi it mar winjo wach to mondo owinji.” \n ","Yesu nodhi nyime kawachonegi niya,  “Chikuru itu maber mondo uwinj weche miwachonu, nimar rapim mupimogo ema ibiro pimnugo un bende, kendo moloyo kanyo. \n","Ngʼat man-go nomedne mi nobed gi gik mogundho; to ngʼat ma ongego kata mano ma en-go nomaye.” \n ","Nowacho bende niya,  “Ma e kaka pinyruoth Nyasaye chalo. Ngʼato chwoyo kodhi e lowo. \n","Otieno kata odiechiengʼ, kata ka onindo kata oneno, to kodhigo twi atwiya mi dongi, ka jachwoyo ok ongʼeyo kaka mano timore. \n","Lowo owuon ema golo kodhi; mokwongo tiendene wuok, eka wiye gulo oko kaeto bangʼe kodhi dongo mi chieg cham. \n","Ka cham osechiek to gikanyono wuon puodho kawo pand keyo mondo okayego.” \n ","Nowacho kendo niya,  “En yo mane ma wanyalo pimogo pinyruoth Nyasaye, kata en ngero mane manyalo nyisowa kite? \n","Ochal gi koth karadali ma en e kodhi matinie mogik mikomo e puodho. \n","To kata otin kamano to kosekome to odongo mi obed maduongʼ moloyo yiende mag puodho duto. Bedene yarore madongo mi winy mafuyo e kor polo biro ywe e tipone.” \n ","Yesu nomedo wuoyonegi gi ngeche machal gi mago e thuolo moro amora mane ginyalo winje.\n","Ne ok owachonegi wach moro amora ma ok okonyore gi ngero. To ka thuolo noyudore mi odongʼ gi jopuonjrene kendgi to nonyisogi tiend weche duto.\n ","Chiengʼno godhiambo Yesu nowacho ne jopuonjrene niya,  “Wadhiuru loka nam komachielo.” \n","Omiyo ne giwuok giweyo oganda, mine gidhi kode mana kaka ne En-no, mi gichako kwangʼ kode ei yie. Ne nitie yiedhi mamoko bende mane kwangʼ kodgi e nam.\n","Eka ahiti mangʼongo notugore mi apaka nochako tago yie koni gi koni mi pi nochako pongʼe.\n","Sechego noyudo Yesu nindo ewi raten man kachien yie. Jopuonjre nochiewe kagiwachone niya, “Japuonj, donge litni ka watho?”\n ","Yesu nochiewo mokwero yamo. Nochiko apaka kowachone niya,  “Kwe! Lingʼ thi!”  Gikanyono yamo nokwe mi piny olingʼ thi.\n ","Bangʼ mano Yesu nowachone jopuonjrene niya,  “Angʼo momiyo uluor kamano? Pod uonge mana gi yie?” \n ","Luoro nomakogi mi gipenjore kendgi niya, “Ma en ngʼa, ma kata yamo gi apaka bende winje?”\n"],["Negingʼado nam nyaka loka e gwengʼ miluongo ni Gerasi.\n","Kane Yesu owuok e yie, to ngʼat moro man-gi jochiende manodak e kar liete noromone.\n","Ngʼatni nodak kar yiko joma otho, kendo onge ngʼat mane nyalo make mi tweye kata mana gi nyororo.\n","Nikech nosebedo ka itweyo lwetene gi tiendene to nyoroche mane itweyego nochodo achoda mi ongʼiny matindo tindo chumbe mane iridogo tiendene. Koro ne onge ngʼato ma tekre ngʼeny mane nyalo make.\n","Otieno gi odiechiengʼ duto ngʼatni ne wuotho e kind liete kendo e gode man machiegni koywagore matek kendo kongʼolore gi kite.\n ","Kane oneno Yesu kabiro gi kuma bor, noringo odhi ire mopodho piny e nyime.\n","Nogoyo koko gi dwol maduongʼ mogik niya, “Yesu Wuod Nyasaye Man Malo Moloyo, angʼo milaro koda? Kuongʼri ne Nyasaye ni ok ibi sanda!”\n","Noyudo Yesu osewacho ne jachien marachno niya,  “Aa kuom ngʼatni!” \n ","Eka Yesu nopenje niya,  “Nyingi ngʼa?”  Nodwoke niya,\n “Nyinga Oganda, nikech wangʼeny.”\n","Eka nochako sayo Yesu mondo kik oriembgi gia e gwengʼno.\n ","To noyudo kweth maduongʼ mag anguro moko kwayo e bath got mane ni machiegni kanyo.\n","Jochiendego nosayo Yesu kawacho niya, “Orwa ir anguro ka mondo wadhi wadonj eigi.”\n","Yesu nomiyogi thuolo mi jochiendego nowuok kuom ngʼatno mi gidonjo ei angurogo. Kwethgo duto ma kar rombgi ne nyalo chopo alufu ariyo, noringo matek koluwo aridiridi mochomo nam mi giduto ne githo ei pi.\n ","Jokwadh angurogo noringo oa mine gidhi gitero wach ne ji duto modak e dala kendo e gwengʼno gima nosetimore, omiyo jogo duto nobiro mondo gin bende gineye gi wangʼ-gi.\n","Kane gibiro ir Yesu, negineno ngʼat ma yande jochiende mangʼeny sandono kobet piny kanyo korwakore maber kendo pache nikare mi luoro nomakogi.\n","To jogo mane oneno gima notimore nonyiso ji gik moko duto mane osetimore ne ngʼat mane nigi jochiende kendo ne anguro bende.\n","Kuom mano jogo nosayo Yesu mondo oa e gwengʼ-gi.\n ","Kane oyudo Yesu donjo e yie, ngʼat mane jachien sando mane oyudo osechangono nosaye mondo oyie odhi kode.\n","To Yesu notame kawachone niya,  “Dog dala ir joodi mondo inyisgi gik madongo ma Ruoth osetimoni, kendo kaka osekechi gi kech maduongʼ.” \n","Omiyo ngʼatno nowuok odhi mi nochako lando e gwenge mag Dekapoli konyiso ji gik ma Yesu nosetimone. Ji duto nowuoro wechego.\n ","Kane Yesu osengʼado nam gi yie mi odok loka machielo, oganda maduongʼ nolwore.\n","Eka ngʼat moro ma jatend sinagogi ma nyinge Jairo nobiro kanyo. Kane oneno Yesu nogoyo chonge piny e tiende\n","kosaye niya, “Nyara matin tuo dwa tho, yie ibi mondo iket lweti kuome mondo ochangi odok mangima.”\n","Omiyo Yesu nowuok modhi kode.\n Oganda maduongʼ ne luwo bangʼ Yesu kothungʼe koni gi koni.\n","To dhako moro ne ni kanyo mane osebedo ka iye chwer kuom higni apar gariyo.\n","Dhakoni nosechandore miwuoro e lwet jothieth mathoth kendo nosetieko mwandu duto mane en-go to ne ok oyudo resruok. Kar chango to tuone nosiko ka medore.\n","Kane owinjo humb Yesu, nobiro gi yo katoke ei oganda kendo nomulo riak lawe,\n","koparo e chunye niya, “Kata ka anyalo mulo mana riak lawe to abiro chango.”\n","Iye machwer nochok gikanyono mi nowinjo e dende ni ochango.\n ","E sa nogo Yesu nongʼeyo ni teko osewuok kuome. Nolokore mi ochomo oganda, kopenjogi niya, “En ngʼa momulo lepa?” \n ","To jopuonjrene nodwoke niya, “Ineno ka ji olwori moketi diere to pod ipenjo apenja ni,  ‘En ngʼa momulo lepa?’  ”\n ","Yesu nomedo ngʼicho ei oganda mondo one ngʼat mane omule.\n","Kane dhakono ongʼeyo e chunye gima nosetimorene, nobiro mopodho e tiend Yesu kotetni gi luoro kendo nonyise adier man kuome duto.\n","Yesu nowachone niya,  “Nyara yieni osechangi. Dhi gi kwe kendo chandruokni mondo orum chuth.” \n ","Kane oyudo Yesu pod wuoyo, jomoko nobiro moa e od Jairo ma jatend sinagogi. Negiwachone Jairo niya, “Nyari osetho, angʼo momiyo pod ichando Japuonj?”\n ","Ka ok osedewo wach jogo, Yesu nowachone jatend sinagogi niya,  “Kik iluor, bed gi yie.” \n ","Yesu koro ne ok oyie mondo ngʼat moro oluwe makmana Petro gi Jakobo kod Johana owadgi Jakobo.\n","Kane gichopo e dala jatend sinagogi, Yesu noyudo ka dala otimo koko; ka ji ywak kendo goyo nduru matek.\n","Nodonjo ei ot mopenjogi niya,  “Koko gi nduru ni manade? Nyathi ok otho, onindo aninda.” \n","To jogo nonyiere anyiera.\n Kane osegologi oko duto, nokawo wuon nyathi gi min-gi kaachiel gi jopuonjre mane ni kode, mi odonjo kodgi nyaka iye kuma nyathi ne nitie.\n","To nomako lwet nyathi manyakono mi owachone niya, “  (tiende ni,  “Nyako matin, anyisi ni aa malo!” )\n","Sano sano nyakono nochungʼ malo mochako wuotho e dier ot (ne en ja-higni apar gariyo). Ji duto nohum nono kuom gima notimoreno.\n","To Yesu nosiemogi matek ni kik ginyis ngʼato moro amora gima nosetimore, bangʼe nonyisogi ni mondo gimi nyakono gimoro ocham.\n"],["Yesu noa kanyo modhi dalagi kaachiel gi jopuonjrene.\n","To ka Sabato nochopo nochako puonjo ei sinagogi. Ji mangʼeny mane owinje nohum nono, ka gipenjore ni,\n “Ngʼatni ogolo gigi kure? Koso rieko manade mosemiyeni, momiyo otimo koda ka honni?\n","Donge en fundi bao-cha ma wuod Maria kendo ma owetene gin Jakobo gi Josef kod Judas gi Simon? Nyiminene donge nikodwa ka?” Kamano negichwanyore kode.\n ","To Yesu nowachonegi niya,  “Janabi imiyo duongʼ kuonde duto, makmana e kind jogwengʼ-gi gi wedene kod joode owuon.” \n","Omiyo Yesu koro ne ok nyal timo honni kanyo, makmana ni noketo lwete kuom joma tuo manok mi ochangogi.\n","To nowuoro kaka jogo ne onge gi yie.\n Bangʼ mano Yesu nomedo dhi nyime gipuonjo e gwengʼ ka gwengʼ\n","Kindeno noluongo ji apar gariyo ire, mi oorogi ji ariyo ariyo, kendo omiyogi teko kuom jochiende maricho.\n ","Nomiyogi chik machal kama:  “Kik utingʼ gimoro ka udhi e wuoth makmana ludh wuoth. Makati, kata ofuku kata pesa mikano e ofuku kik utingʼ. \n","Opato ema urwaki, to kik utingʼ kata law machielo miloko. \n","Ot moro amora mudonje, to dagieuru nyaka udar e dalano. \n","Kaponi udhi e dala moro to ok orwaku kata ka jo-dalano otamore winjo wachu, to mondo utengʼ buch tiendeu bangʼe ua kanyo. Mano nobednigi ranyisi ni bura oseloyogi.” \n ","Negidhi ma gilando wach ji mondo olokre owe richo.\n","Bende negigolo jochiende mathoth kuom ji kendo ne giolo mo kuom joma tuo mathoth mi gichangogi.\n ","Ruoth Herode nowinjo wechegi, nikech nying Yesu koro noselandore mongʼere malach. Jomoko ne wacho kuom Yesu niya, “Johana Ja-batiso osechier oa kuom joma otho, kendo mano emomiyo teko mar timo honni ni e ngimane.”\n ","Joma moko to ne wacho niya, “En Elija.”\n To joma moko bende noramo niya, “En janabi machal gi jonabi machon gi lala.”\n ","Kane ruoth Herode owinjo wechegi, nowacho niya, “Johana ngʼat mane asengʼado wiye osechier oa kuom joma otho!”\n ","Herode ne chunye chandore nikech en owuon ema nogolo chik mondo omak Johana, kendo kuom chikneno askechene nomako Johana moketo e od twech. Notimo kamano nikech wach Herodia mane en chi owadgi ma nyinge Filipo. Herode nomayo owadgino dhako mi oloko chiege owuon.\n","To Johana nosebedo ka kwero Herode kawachone niya, “Chik ok oyieni mondo ibed gi chi owadu.”\n","Kuom mano dhako ma nyinge Herodia nomako sadha gi Johana, kendo nodwaro mondo onege. To kata kamano ne ok onyal,\n","nikech Herode ne oluoro Johana kendo ne ok odwar ni ngʼato ohinye, nikech nokawe kaka ngʼama kare kendo maler. Kinde ka kinde ka Herode nowinjo yalo Johana to dhoge ne moko; to pod nogombo mana mondo omed winjo yalone.\n ","Achien thuolo nochopo mondo Herodia otim dwarone. Chiengʼ rapar mar nywol Herode nochopo, kendo ne oloso chiemo moyiedhi ne jotend ogandane madongo gi jotend jolweny mage kod jok midewo duto moa Galili.\n","To kane budho dhi nyime, nyar Herodia nobiro momiel e nyim Herode mi miendeno nomoro ruoth gi wende.\n Ruoth nowachone nyakono niya, “Kwaya gimoro amora ma chunyi dwaro mondo amiyi.”\n","Herode nosingore ne nyakono e yor kwongʼruok niya, “Gimoro amora mikwaya abiro miyi, kata obed mana nus pinyruodha.”\n ","Nyakono nowuok modhi openjo min mare gima dokwa ruoth kowacho niya, “En angʼo manyalo kwayo?”\n To min mare nodwoke niya, “Wi Johana Ja-batiso.”\n ","Gikanyono nyakono nodok ir ruoth koreto mi okwaye kowacho niya, “Adwaro ni mondo imiya wi Johana ja-batiso sani sani e san.”\n ","Ruoth ne chunye ochandore ahinya ka nowinjo kwayono, to nikech noyudo osesingore e yor kwongʼruok, kendo nikech wende mane ni e nyasineno, ne ok odwar tuono nyakono gima nosekwayo.\n","Kuom mano nooro janek piyo piyo kendo nomiyo janekno chik mondo odhi okelne wi Johana Ja-batiso. Ngʼatno nodhi mongʼado wi Johana e od twech kama ne entie,\n","bangʼe nokelo wiye koketo e san. Ne ochiwe ne nyakono, mi nyakono nochiwe ni min mare.\n","Kane giwinjo wachni, jopuonjre Johana nobiro mokawo ringre kendo ne giike e bur.\n ","Joote noduogo onyiso Yesu gik moko duto mane gisetimo kendo puonjo.\n","To nikech ji mathoth ne biro irgi kendo aa ma ok giwenegi thuolo kata mar chiemo, Yesu nowacho ni jopuonjrene niya,  “Wawuoguru ka mondo wadhi kamoro mopondo ma ji ongee mondo waywe kuno.” \n ","Kuom mano ne giwuok gidhi kama opondo ka gin kendgi giwegi e yie.\n","Kata kamano ji mangʼeny ma nonenogi kagiwuok nofwenyo gisano ni ne en gin, omiyo ne giwuok e mier mokiewo machiegni duto ka giringo e yor tielo magikwongo ne Yesu gi jopuonjrene kama negidhiye.\n","Kane Yesu ogowo loka, noneno oganda maduongʼ, nokechogi nikech ne gichal kaka rombe maonge gi jakwath. Omiyo nochako puonjogi gik mangʼeny.\n ","To ka sa koro ne oniangʼ, jopuonjrene nobiro ire mowachone niya, “Ka en thim kendo sa koro olewo ahinya.\n","We jogi owuogi mondo gidhi e gwenge kod mier machiegni mondo gingʼiew gima digicham.”\n ","To Yesu nodwokogi kowacho niya,  “Un uwegi migiuru gimoro gicham.” \n Gin to negidwoke ka gipenje niya, “Ere kaka dwadhi mwangʼiew makati ma nengone oromo chudo mar ngʼato mar dweche aboro mondo wapidhgo oganda machal kama?”\n ","Eka Yesu nopenjogi niya,  “Un gi makati adi? Dhi ungʼi.” \n Kane gisekwano kar romb makati mane gin-go neginyiso Yesu niya, “Abich, gi rech ariyo.”\n ","Eka Yesu nochiko jopuonjrene mondo ochan ji e migepe matindo tindo, ka gibet e lum mangʼich.\n","Kuom mano ji nobedo piny e migepe, ka migepe moko otingʼo ji mia achiel to moko otingʼo ji piero abich.\n","Bangʼe nokawo makati abichgo gi rech ariyogo nongʼiyo polo malo, kogoyo erokamano. Nongʼingo makatigo mi omiyo jopuonjrene mondo opog ji. Rech ariyo ka bende nopogo matindo tindo ni ji duto.\n","Giduto negichiemo mi giyiengʼ chuth,\n","kendo bangʼ chiemo jopuonjre nochoko ngʼinjo mag chiemo mane ji ochamo oweyo okepe apar gariyo mopongʼ mag makati gi rech.\n","Kar romb chwo mane ochiemo ne gin ji alufu abich.\n ","Gisano Yesu nochiko jopuonjrene mondo odonji e yie kendo gitel nyime gingʼad gidhi loka nam e dala mar Bethsaida, ka en to ne pod odongʼ chien kogonyo oganda.\n","Bangʼ goyone oganda oriti, noidho modhi e bath got malo mondo olem.\n ","Kane piny chiegni imore, yie koro ne ni e chuny nam to Yesu to ne ni kende oko e lowo motwo kuma ne odongʼie.\n","Yesu noneno kaka jopuonjrene ne chandore gi chiko yie, nikech yamo ne kedo kodgi. To kar sa apar kogwen, Yesu nobiro irgi kowuotho ewi pi. Kochopo irgi to nochalo ka gima odwa kalo akala odhi,\n","to kane ginene kowuotho ewi pi, negiparo ni en jachien. Omiyo ne gibuok mi gikok matek,\n","nikech giduto ne ginene ma luoro nomakogi.\n To Yesu noloso kodgi gisano kowachonegi niya,  “Beduru gi chir! En mana An! Kik uluor.” \n","Eka nodonjo e yie mobet kodgi, kendo yamo nokwe mos. Jopuonjrene nohum nono,\n","nikech tiend hond makati ne pok odonjonigi. Pachgi ne pod odinore.\n ","Kane gisengʼado loka komachielo negichopo Genesaret, mi gigowo kanyo.\n","To sa nogono mane giwuok gilor e yie, ji nofwenyo ni Yesu obiro.\n","Negiringo gidhi e mier machiegni man e alworano duto ka gitingʼo joma tuo konindo e kitendini. Negikelone jotuo kamoro amora mane giwinjo ni entie.\n","Kamoro amora mane Yesu odhiye; e mier madongo kata matindo kata e gwenge, ji ne kelo joma tuo e chirni kendo negisaye mondo oyie jotuogo omul kata mana riak lawe. Ji duto mane omule nochango.\n"],["Jo-Farisai gi jopuonj Chik moko ma noa Jerusalem nochokore but Yesu\n","mi gineno ka jopuonjrene moko chiemo gi lwedo mochido, tiende ni lwedo ma ok olwoki e yor pwodhruok.\n","Jo-Farisai gi jo-Yahudi duto ok chiem kapok gilwoko lwetgi e yor pwodhruok, kaluwore gi kit kweregi machon.\n","Ka gia e chiro to ok ginyal chamo gimoro kapok gilwokore. Girito timbegi moko machon mathoth: kaka luoko okombe gi agulni, gi bakunde mag lowo gi birike.\n ","Kuom mano jo-Farisai gi jopuonj chik nopenjo Yesu niya, “Angʼo momiyo jopuonjreni ketho chikwa kod puonj mag kwerewa, ka gichiemo gi lwedo mochido?”\n ","Nodwokogi niya,  “Isaya ne ni kare kane okoro wach kuomu un joma wuondoregi; mana kaka ondiki ni, \n  “ ‘Jogi paka mana gi dhogi kende, \n  to chunygi bor koda. \n ","Gilama kayiem nono, \n  to gik ma gipuonjo gin mana chike mag dhano.’ ","Useweyo Chike Nyasaye mi koro umako mana puonj ma kwereu machon noweyonu.” \n ","Nowachonegi niya,  “Un gi lony mathoth mar keto Chike Nyasaye tenge mondo urit puonju uwegi! \n","Nikech Musa nowacho ni, ‘Luor wuonu gi minu;’   kendo ni, ‘Ngʼato angʼata mokwongʼo wuon kata min nyaka negi.’","Un to uwacho ni ka ngʼato owacho ne wuon kata ne min ni, ‘Kony moro amora ma dine uyudo koa kuoma koro en Koban’ (tiende ni, mich mowal ne Nyasaye), \n","to ngʼama kamano koro ok uyiene mondo okony wuon kata min. \n","Kamano umiyo wach Nyasaye bedo maonge gi teko nikech wach kitu gi timbeu mane kwereu omiyou. Bende utimo gik mamoko mathoth maket gi mano.” \n ","Bangʼ mano Yesu noluongo oganda ire kendo nowachonegi niya,  “Chikuru itu, un duto, mondo uwinj tiend wachni. \n","Onge gimoro man oko mar dhano ma kodonjo e iye to nyalo miyo odok mogak. En adier ni gima wuok e dho ngʼato ema miyo odoko mogak. [ \n","Ngʼat man-gi it mar winjo wach mondo owinji.] ” \n ","Kane oseweyo oganda mi odonjo e ot, jopuonjrene nopenje tiend ngerono mane onyisogi.\n","To nopenjogi niya,  “Kare un bende wach pod ok donjnu? Donge ungʼeyo ni gima ni oko kodonjo ei dhano ok nyal miyo odok mogak? \n","Nikech ok odonji e chunye, to odonjo mana e ich bangʼe owuok oko mar dende.”  (Ka Yesu nowacho ma, ne opwodho chiemo duto ni ler.)\n ","Nomedo wuoyo kowacho niya,  “Gima wuok koa ei ngʼato ema miyo odoko mogak. \n","Nikech chuny dhano ema richo duto wuokie kaka: paro maricho, chode, kuo, nek, terruok, \n","kod wuoro; kaachiel gi timbe maricho, wuond, anjawo, ketho nying, sunga kod fuwo. \n","Gik marichogi duto wuok e chuny dhano kendo miyo ngʼato bedo mogak.” \n ","Yesu noa kanyo modhi e gwengʼ mar Turo. Nodonjo e ot moro kendo ne ok odwar mondo ngʼato ongʼe ni en kanyo, kata kamano, bedone kanyo ne ok nyal tamo ji ngʼeyo.\n","Dhako moro ma nyare matin ne nigi jachien marach ka nowinjo ni Yesu kanyo nodhi ire gisano mi ogoyo chonge piny e nyime.\n","Dhakoni ne en nyar jo-Yunani monywol Foinike e piny Siria. Nobiro ir Yesu mohombe mondo oriemb jachien oa kuom nyare.\n ","Nowachone niya,  “We nyithindo ema okuong ochiem mayiengʼ, nikech ok en gima kare kawo chiemb nyithindo mondo idir ne guogi.” \n ","Dhakono nodwoke kowacho niya, “Mano en adier, Ruoth, to kata mana guogi man e bwo mesa bende chamo ngʼinjo ma nyithindo olwaro piny.”\n ","Eka Yesu nowachone niya,  “Nikech dwokonino koro inyalo dhi. Jachien osewuok oweyo nyari.” \n ","Dhakono nodhi dala moyudo nyathineno konindo e kitanda kendo ka jachien osea.\n ","Yesu nowuok e gwengʼ mar Turo kaluwo Sidon, mi nolor nyaka Nam Galili mondo ochopi e gwengʼ mar Dekapoli.\n","Kuno, jomoko nokelone ngʼat moro mane ite odino kendo mane ok nyal wuoyo kata matin. Jogi nokwayo Yesu mondo oket lwete kuome.\n ","Ka Yesu nosetero ngʼatno tenge, kogole oko e kind oganda, nosoyo lith lwetene e ite. Eka nongʼulo olawo mi omulo lew ngʼatno.\n","Nongʼiyo malo e polo, kendo noomo chunye kowacho niya,   (tiende ni,  “Yawri!” )\n","Kar dhogeno it ngʼatno noyawore kendo lewe nogonyore mochako wuoyo maler.\n ","Yesu nochiko joma nenikanyo ni kik ginyis ngʼato wachni. To kaka nomedo kwerogino e kaka gin bende negimedo lando wachno.\n","Ji duto mane owinjo wachno nodhier nono kagiwacho niya, “Osetimo gik moko duto maber, koda ka joma itgi odino omiyo winjo wach, kendo momni bende omiyo wuoyo.”\n"],["E kindego oganda maduongʼ machielo nochokore. To nikech ne gionge gi gima digicham, Yesu noluongo jopuonjrene ire mowachonegi niya,\n","“Akecho jogi nikech koro gisebedo koda kae kuom ndalo adek to gionge gima digicham. \n","Ka agonyogi gidhi thuchegi ka gidenyo kama to ginyalo podho e yo, nikech moko kuomgi oa mabor.” \n ","Jopuonjrene nodwoke niya, “Ere kuma ngʼato diyudie makati manyalo pidho jogi mayiengʼ e dier thim machal kama?”\n ","Yesu nopenjogi niya,  “Un gi makati adi?” \n Negidwoke niya, “Abiriyo kende.”\n ","Nowachone ogandago mondo obed piny e lum. Bangʼ mano nokawo makati abiriyogo, kendo kane osegoyo erokamano, nongʼingogi bangʼe omiyogi jopuonjrene mondo opog ji, mine gitimo kamano.\n","To ne gin gi rech moko manok bende. Rechgi bende Yesu nogwedho momiyo jopuonjrene mondo opog ni ji.\n","Ji nochiemo moyiengʼ. Bangʼ chiemo jopuonjre nochoko ngʼinjo mag chiemo mane ji ochamo oweyo moromo okepe abiriyo.\n","Kar romb joma chwo mane ni kanyo ne dirom alufu angʼwen. To ka nosegonyogi,\n","nodonjo e yie, kaachiel gi jopuonjrene, mi gidhi e gwengʼ mar Dalmanutha.\n ","Jo-Farisai nobiro mochako mino wach gi Yesu. Ne gikone mondo omigi ranyisi moa e polo, ka giteme.\n","Yesu noomo chunye amingʼa bangʼe owacho niya,  “Tiengʼni dwaro ranyisi mar hono nangʼo? Awachonu adier ni onge ranyisi moro amora mibiro migi.” \n","Yesu noweyogi mi odok odonjo e yie mongʼado nam odok loka machielo.\n ","Jopuonjrene wigi nowil ma ok gitingʼo makati, makmana makati achiel kende ema ne gin-go e yie.\n","Yesu nosiemogi kawachonegi niya,  “Beduru motangʼ kendo ritreuru maber kuom thowi mar jo-Farisai gi mar Herode.” \n ","Ne giwuoyo kendgi kuom wachni kagiwacho niya, “Owuoyo kamano nikech waonge gi makati.”\n ","To kaka nongʼeyo gima negiwacho, Yesu nopenjogi niya,  “Angʼo momiyo uwacho ni uonge gi makati? Kare pok uneno kata wach pok odonjonu? Dipo ni chunyu odinore? \n","Marangʼo un gi wengeu to ok unyal neno, kendo un gi it to ok unyal winjo? Donge uparo gik mane atimo? \n","Kane angʼingo makati abich mondo ji alufu abich ocham, ne uchoko ngʼinjo mopongʼo okepe adi?” \n Negidwoke niya, “Apar gariyo.”\n ","“To kane angʼingo makati abiriyo ne ji alufu angʼwen, nuchoko okepe adi mag ngʼinjo?” \n Negidwoke niya, “Abiriyo.”\n ","Eka Yesu nowachonegi niya,  “Pod ok uwinjo tiend wach?” \n ","Negichopo Bethsaida, kendo jomoko nokelo ne Yesu muofu moro mi gikwayo mondo omule.\n","Yesu nomako lwet ngʼatno mi otere oko mar dalano. Ka nosengʼulo olawo e wangʼ muofuno noketo lwete kuome, eka nopenje niya,  “Bende ineno gimoro?” \n ","Ngʼatno notingʼo wiye, mongʼicho bangʼe owacho ni Yesu niya, “Aneno ji, ka gichalo gi yiende mawuotho koni gi koni.”\n ","Yesu nochako oketo lwetene e wenge ngʼatno kendo, mi wengene noyawore mi koro nonyalo neno gik moko duto maler.\n","Bangʼ mano Yesu nochike mondo odhi pacho, kowachone niya,  “Kik iraw e dala mar Bethsaida.” \n ","Bangʼe Yesu gi jopuonjrene ne jowuok modhi e gwenge mag Kaisaria Filipi. To kane gin e yo gidhi, nopenjogi niya,  “Uwinjo ji wacho ni An ngʼa?” \n ","Negidwoke niya, “Jomoko wacho ni in Johana Ja-batiso, to jomoko wacho ni in Elija, to jomoko bende wacho ni in achiel kuom jonabi machon.”\n ","Yesu nomedo penjogi niya,  “To un to? Uwacho ni An ngʼa?” \n Petro nodwoke niya, “In e Kristo.”\n ","Bangʼ mano Yesu nosiemogi ni kik ginyis ngʼato angʼata ngʼama en.\n ","Koa kanyo Yesu nochako puonjogi ni Wuod Dhano nyaka yud sand mangʼeny kendo ibiro kwede gi jodong oganda gi jodolo madongo kod jopuonj chik, bende nyaka nonege kendo chiengʼ mar adek nochier kendo.\n","Wechegi nowacho ayanga, mi Petro nokawe otere tenge mi okwere ni owe wuoyo kamano.\n ","To Yesu nolokore mongʼiyo jopuonjrene, bangʼe to okwero Petro kowacho niya,  “Wuog oko e nyima Satan! Iketo pachi kuom dwaro dhano, to ok kuom dwach Nyasaye.” \n ","Eka Yesu noluongo oganda ire, kaachiel gi jopuonjrene mi owachonegi niya,  “Ka ngʼato dwaro luwo bangʼa to nyaka okwedre kende owuon kendo otingʼ msalape eka oluwa. \n","Nimar ngʼama dwaro reso ngimane, ngimane biro lalne, to ngʼatno mowito ngimane nikech an kendo nikech Injili nores ngimane. \n","Ere ber ma ngʼato yudo ka piny duto obedo mare to ngimane to olalne? \n","Koso en angʼo ma ngʼato dichiw mondo owil gi ngimane? \n","Ka ngʼato wiye kuot koda kod wechena e kind tiengʼ mobam kendo matimo richoni, to Wuod Dhano bende wiye nokuod kode chiengʼ manoduogi gi duongʼ mar Wuoro, kaachiel gi Malaike maler.” \n"],["Bangʼ mano Yesu nowachonegi niya,  “Awachonu adier ni nitie jomoko mochungʼ buta ka ma ok nobil tho kapok gineno pinyruoth Nyasaye ka biro gi teko.” \n ","Bangʼ ndalo auchiel, Yesu nokawo Petro gi Jakobo kod Johana mi notelo mi gidhi ewi got malo, kama ne ginie kendgi maonge ngʼato. Kane gin kuno, kite nolokore ka gineno,\n","mi lepe nolokore rachar marieny macharo wangʼ, nodoko rachar dherr maonge ngʼato angʼata e piny mangima mane nyalo luoko law mi rieny maler kamano.\n","Kanyono, Elija gi Musa nothinyore e nyimgi kanyo, kendo ne giwuoyo gi Yesu.\n ","Petro nowachone Yesu niya, “Rabi, bedowa kaeni en gima ber. We mondo wager hembe adek kae; achiel mari, achiel mar Musa, to machielo mar Elija.”\n","Ne ok ongʼeyo gima dowachi nikech luoro nogoyogi.\n ","Bangʼ mano boche polo nobiro apoya moumogi, kendo dwol moro moa e boche polo nowacho niya, “Ma en Wuoda mahero, winjeuru!”\n ","Apoya nono kane pod gingʼicho, ne ok gichako gineno ngʼato kani kodgi makmana Yesu kende.\n ","Kane oyudo gilor gia ewi got, Yesu nosiemogi ni kik giwachne ngʼato angʼata gima ne giseneno nyaka chop kinde ma Wuod Dhano nochier koa kuom joma otho.\n","Jopuonjre nokano wachni e chunygi, ka gipenjore e chunygi tiend “chier aa kuom joma otho.”\n ","Bangʼe negipenje niya, “Angʼo momiyo jopuonj chik wacho ni Elija nyaka bi mokwongo?”\n ","Yesu nodwokogi niya,  “Kuom adiera, Elija nyaka kuong bi mondo olos gik moko duto odok kare. Koro to ere gimomiyo ondiki ni Wuod Dhano nyaka yud sand mathoth mi ji kwede? \n","To awachonu ni Elija koro osebiro, kendo gisetimone gimoro amora mane gihero mana kaka ondiki kuome.” \n ","Kane gidwogo ir jopuonjre mamoko, negineno oganda maduongʼ kolworogi kendo ka jopuonj Chik mino kodgi wach.\n","To sano sano ka ji duto noneno Yesu, negiyil mi giringo ire mondo gimose.\n ","Yesu nopenjogi niya,  “Angʼo ma uminoe wach kodgi?” \n ","Ngʼat moro e dier oganda nodwoke niya, “Japuonj, ne akeloni wuoda ma jachien marach opongʼo kendo oloko momo.\n","E sa ma jachiendno donjo kuome to goye piny, buoyo wuok e dhoge, kendo omuodo lake mi dende tal. Ne akwayo jopuonjreni mondo oriemb jachiendni oko to ne otamogi.”\n ","Yesu nodwokogi kawacho niya,  “Yaye, tiengʼ maonge gi yie ni, anabed kodu nyaka karangʼo? Keluru ane wuowino.” \n ","Negikele to ka jachiendno noneno Yesu, nomiyo rawerano opodho kariere ka ja-ndulme mi nongʼielore e lowo amingʼa ka dhoge wuok buoyo.\n ","Yesu nopenjo wuon rawerano niya,  “Osebedo kochal kama kinde maromo nade?” \n To en nodwoke niya, “Osebedo kamano nyaka oa e tin-ne.\n","Kendo kinde moko jachiendno osebedo ka chumbe ei mach kata e pi, mondo onege. Omiyo kinyalo timo gimoro to yie ikechwa kendo ikonywa.”\n ","Yesu nowachone niya,  “Ere gima omiyo iwacho ni,  ‘Kinyalo?’  Gik moko duto nyalo timore ni ngʼat moyie.” \n ","Gikanyono wuon wuowino noywagore kawacho niya, “An gi yie, to konya nikech yiena orem.”\n ","Kane Yesu oneno ka ji moko ringo biro kama gintie, nochiko jachien marachno kowacho niya,  “In jachien ma ite odino kendo ma momoni, achiki ni aa kuome kendo kik ichak idonj kuome kendo.” \n ","Jachiendno nokok gi dwol ma liyore mi nogoye piny kogwecho matek, bangʼe noa kuome. Noweyo wuowino mana ka gima otho, mi ji mangʼeny owacho niya, “Otho.”\n","To Yesu nomako bad wuowino mokonye aa malo mochungʼ.\n ","Kane Yesu osedonjo e ot, jopuonjrene nopenje kar kende niya, “Angʼo momiyo wan ne ok wanyal golo jachiendno?”\n ","Nodwoko niya,  “Jachien machal kama inyalo golo mana kuom lamo kod tweyo chiemo.” \n ","Negia kanyo mi gikadho e dier Galili, to Yesu ne ok dwar mondo ngʼato ongʼe kuma negintie,\n","nikech nopuonjo jopuonjrene. Nowachonegi niya,  “Wuod Dhano ibiro ndhogi mi keti e lwet ji. Gibiro nege, to bangʼ ndalo adek obiro chier.” \n","To ne ok giwinjo tiend gimane onyisogi, to bende negiluor mar penje mondo gingʼe tiende.\n ","Negichopo Kapernaum, kendo ka koro ne en e ot, nopenjogi niya,  “Wach angʼo mane ugoyoe mbaka e yo?” \n","To jopuonjrene nolingʼ ma ok odwoke nikech e yo ne oyudo gigoyo mbaka ni en ngʼa kuomgi maduongʼ moloyo.\n ","Ka koro Yesu nobedo piny, noluongo jopuonjrene apar gariyo ire mowachonegi niya,  “Ka ngʼato dwaro ni mondo otel to nyaka odwokre chien mogik, mi obed jatij ji duto.” \n ","Kosewacho kamano to nokawo nyathi matin mokete ochungʼ e nyim ji duto. Nomako lwet nyathino, kowachonegi niya,\n","“Ngʼato angʼata morwako achiel kuom nyithindo matindogi e nyinga, orwaka An awuon, to bende ngʼato angʼata morwaka ok An ema orwaka, to orwako jal mane oora.” \n ","Johana nowachone niya, “Japuonj, ne waneno ngʼato ka golo jochiende e nyingi, to ne watame mondo owe timo kamano nikech ne ok en achiel kuomwa.”\n ","To Yesu nowacho niya,  “Kik utame nikech onge ngʼat manyalo timo hono e nyinga manyalo loko pache bangʼ thuolo manok mi owach gimoro marach kuoma, \n","nimar ngʼato angʼata ma ok mon kodwa en jakorwa. \n","Awachonu adier ni ngʼato angʼata mamiyou pi e okombe e nyinga, nikech un jo-Kristo pokne ok nobaye ngangʼ. \n ","“To bende ka ngʼato omiyo jomatindo moyie kuomagi odonjo e richo, to dibed maber ka otwene pongʼ marangʼongo e ngʼute ma onyumego e nam. \n","Ka lweti miyo idonjo e richo to ngʼade oko. Ber moloyo kidonjo e ngima ka ionge lweti moloyo kidhi gi lwetegi ariyo e gehena, [ \n","kama \n  “ ‘kute machamo ji ok thoe \n  kendo mach bende ok thoe’]. ","To kapo ni tiendi ema teri e richo to ngʼade oko. Ber moloyo kidonjo e ngima kingʼol kar donjo e gehena gi tiende ariyo, [ \n","kama \n  “ ‘kute machamo ji ok thoe \n  kendo mach bende ok thoe’]. ","To ka en wangʼi ema miyo itimo richo to lodhe oko. Ber moloyo kidonjo e pinyruoth Nyasaye gi wangʼ achiel kar bedo gi wenge ariyo to owiti e gehena, \n","kama \n  “ ‘kute machamo ji ok thoe, \n  kendo mach bende ok thoe.’ ","Ngʼato ka ngʼato ibiro pwodho gi mach. \n ","“Chumbi ber, to ka ndhathe orumo to ere kaka dichak imi obed gi ndhathe kendo? Beduru ka ndhath chumbi un uwegi, kendo beduru gi kwe ngʼato gi ngʼato.” \n"],["Yesu noa kanyo modhi e gwengʼ mar Judea man loka aora Jordan. Oganda maduongʼ nochako obiro ire, kendo nopuonjogi kaka nojatimo kinde duto.\n ","Jo-Farisai moko nobiro moteme kapenje niya, “Bende chik oyie mondo ngʼato oketh keny gi chiege?”\n ","Nodwokogi niya,  “Angʼo mane Musa ochikou mondo utim?” \n ","Negiwacho niya, “Musa noyie mondo dichwo ondik barup weruok mar ketho keny eka oriembe.”\n ","Yesu nodwokogi niya,  “Musa nondikonu chikni nikech chunyu matek. \n","To chakre chwech piny, Nyasaye nochweyogi dichwo gi dhako.","‘Kuom mano, dichwo nowe wuon kod min kendo nopadre gi chiege, \n","mi ji ariyogo nobed ringruok achiel.’ Omiyo koro ok gin ji ariyo, to gin ringruok achiel.","Kuom mano, gima Nyasaye oseriwo kaachiel kik dhano moro amora pogi.” \n ","Kane gidok e ot kendo, jopuonjre Yesu nopenje kuom wachni.\n","To Yesu nodwokogi niya,  “Ngʼato angʼata mowere gi chiege mokendo dhako machielo odonjo e richo mar terruok nikech chiege moriembono. \n","To kata dhako ema owere gi chwore mokendore gi dichwo machielo to odonjo e richo mar terruok.” \n ","Ji ne kelo nyithindo matindo ir Yesu mondo ogwedhgi, to jopuonjre nokwerogi.\n","Kane Yesu oneno gima jopuonjrene timo, nokecho kodgi, mi owachonegi niya,  “Weuru nyithindo matindo obi ira kendo kik utamgi, nikech pinyruoth Nyasaye en mar ji machal ka magi. \n","Awachonu adier ni ngʼato ma ok orwako pinyruoth Nyasaye kaka nyathi matin ok nodonji ngangʼ.” \n","Nokawo nyithindogo motingʼo e bade, eka noketo lwete kuomgi, mi ogwedhogi.\n ","Kane Yesu ochako wuoth dhi, ngʼat moro noringo obiro ire mogoyo chonge piny e nyime. Ngʼatni noloso kode kapenje niya, “Japuonj maber, en angʼo monego atim mondo eka ayud ngima mochwere kaka girkeni mara?”\n ","Yesu nodwoke kapenje niya,  “Angʼo momiyo iluonga ni ngʼama ber? Onge ngʼama ber makmana Nyasaye kende. \n","Ingʼeyo chike mawacho ni: ‘Kik ineki, kik iterri, kik ikwal, kik ihang wach, kik imechi, luor wuonu gi minu.’ ” \n ","Nodwoke niya, “Japuonj, magi duto aserito nyaka aa tin-na.”\n ","Yesu nongʼiyo wuowino mohere, eka owachone niya,  “Gimoro achiel ema iremo. Wuogi idhi ilok mwanduni duto ma in-go pesa mondo ipog joma odhier, eka inibed gi mwandu mokan e polo. Bangʼ timo kamano to bi mondo iluwa.” \n ","Ka ngʼatno nowinjo wachno, nomieno wangʼe, moa kanyo ka chunye lit, nikech ne en-gi mwandu mathoth ahinya.\n ","To Yesu nongʼicho koni gi koni, eka owacho ni jopuonjrene niya,  “Mano kaka en gima tek mondo ja-mwandu odonji e pinyruoth Nyasaye!” \n ","Jopuonjrene nowuoro wechegego. To Yesu nomedo wuoyo kodgi kawacho niya,  “Nyithindo, mano kaka en gima tek mondo ngʼato odonji e pinyruoth Nyasaye! \n","Yot mondo ngamia okadhi e wangʼ sandan moloyo jamoko donjo e pinyruoth Nyasaye.” \n ","Jopuonjrene nomedo wuoro mi giwacho kendgi niya, “Kare en ngʼa manyalo kwo?”\n ","To Yesu nongʼiyogi tir mi owachonegi niya,  “Mano en gima ok nyalre kuom dhano, to ok kuom Nyasaye, nimar kuom Nyasaye to gik moko duto nyalore.” \n ","Petro nowachone niya, “Wan waseweyo gik moko duto mondo waluwi.”\n ","To Yesu nodwoke kawacho niya,  “Awachonu adier ni onge ngʼato moseweyo dalane, kata owetene, kata nyiminene, kata min-gi, kata wuon-gi, kata nyithinde, kata puothene, nikech An kendo nikech Injili, \n","ma nobare mak oyudo nyadi mia: mier, owete, nyimine, mine, nyithindo, kod puothe, kaachiel gi sand bende e ndaloni, to kod ngima mochwere e piny mabiro. \n","To ji mangʼeny masani okwongo nobed chien mogik, kendo joma sani ni chien mogik, nobed mokwongo.” \n ","Koro ne gin e yo gidhi Jerusalem, ka Yesu otelo nyimgi kendo jopuonjre noyudo ohum nono, to joma ne luwogi ne luoro omako. Yesu nochako okawo jopuonjre apar gariyo otero tenge monyisogi gima ne dhi timorene.\n","Nowachonegi niya,  “Eri wadhi nyaka Jerusalem, kendo Wuod Dhano ibiro ndhogi mi chiw e lwet jodolo madongo gi jopuonj chik. Gibiro ngʼadone buch tho mi gichiwe ne joma ok jo-Yahudi, \n","mondo ojare, mi ngʼudh olawo kuome kendo chwade mi nyaka ginege. To bangʼ ndalo adek obiro chier.” \n ","Bangʼe Jakobo gi Johana, mane gin yawuot Zebedi, nobiro ire mowachone niya, “Japuonj, wadwaro mondo itimnwa gimoro amora mwakwayi.”\n ","Yesu nopenjogi niya,  “Udwaro ni atimnu angʼo?” \n ","Negidwoke niya, “Yie mondo kidwogo e duongʼni maler to iket achiel kuomwa obed e badi korachwich to machielo e badi koracham.”\n ","Yesu nowachonegi niya,  “Ok ungʼeyo gima ukwayo. Bende unyalo madho kikombe ma amadho kata yudo batiso machal gi mitisago?” \n ","Negidwoke niya, “Wanyalo.”\n Yesu nowachonegi niya,  “En adier ni ubiro metho e kikombe ma amethoe mi obatisu gi batiso mitisago, \n","to bedo e bada ma korachwich kata ma koracham ok an ema achiw. Kuondego gin mag jogo mane oiknegi chon.” \n ","Kane jopuonjre apar mamoko nowinjo wachno, ne gisin gi Jakobo gi Johana.\n","To Yesu noluongogi duto kaachiel mowachonegi niya,  “Ungʼeyo ni joma ikwano kaka jotelo e kind joma ok jo-Yahudi rito jogegi gi angʼenge, kendo jotendgi madongo tiyogi githuon. \n","Un to ok un kamano. Kar timo kamano, to ngʼato angʼata madwaro bedo maduongʼ e dieru nyaka bedi jatichu, \n","kendo ngʼato angʼata madwaro bedo ngʼat mokwongo nyaka bed misumba ji duto. \n","Nikech kata mana Wuod Dhano ne ok obiro mondo ji otine, to nobiro mondo otine ji kendo mondo ochiw ngimane obed gima iwarogo ji mangʼeny.” \n ","Bangʼe negibiro Jeriko, to kane oyudo Yesu gi jopuonjrene kaachiel gi oganda maduongʼ aa e dalano, muofu moro miluongo ni Bartimayo (tiende ni “wuod Timayo”) nobet e bath yo ka okwecho.\n","Kane owinjo ni en Yesu ja-Nazareth, nochako kok niya, “Yesu, Wuod Daudi, yie ikecha!”\n ","Thoth ji mane ni kanyo nokwere kendo nowachone ni olingʼ thi, to nomedo goyo koko niya, “Wuod Daudi, yie ikecha!”\n ","Yesu nochungʼ mowacho niya,  “Luongeuru obi ira ka.” \n Omiyo negiluongo muofuno ka gikone niya, “Bed gichir! Aa malo! Oluongi.”\n","Ngʼatno nodiro suka mane oumorego kucha, mi ochikore ochungʼ gi tiende modhi ir Yesu.\n ","Yesu nopenjo ngʼatno niya,  “Angʼo midwaro mondo atimni?” \n To muofuno nodwoke niya, “Japuonj, adwaro ni mondo anen.”\n ","Eka Yesu nowachone niya,  “Dhiyo, yie mari osechangi.  Gikanyono ngʼatno nochako neno, kendo noluwo bangʼ Yesu kowuotho e yo.”\n"],["Kane gichiegni chopo Jerusalem, ka gin e miech Bethfage kod Bethania manie Got Zeituni, Yesu nooro jopuonjrene ariyo\n","kowachonegi niya,  “Dhiuru e dala man nyimu cha, to ka udonjo e iye to ubiro nwangʼo nyathi kanyna mapok ngʼato oidho nyaka nene kotwe kanyo. Gonyeuru kendo ukele ka. \n","Kapo ngʼato openjou ni, ‘Angʼo momiyo utimo timni?’ To udwoke ni, ‘Ruoth dware, kendo obiro duoge bangʼ seche manok!’ ” \n ","Negidhi mi giyudo nyathi kanyna kotwe oko e yo matin e dhorangach. To kane oyudo gigonye,\n","jomoko mane ochungʼ kanyo nopenjogi niya, “Utimo angʼono, ugonyo nyathi kanynano nangʼo?”\n","To negidwokogi mana kaka Yesu nonyisogi mondo gidwokgi mi jogo noweyogi gidhi.\n","Kane gikelo nyathi kanyna ne Yesu, ne gipedho lepgi e ngʼeye mi Yesu obetie.\n","Ji mangʼeny bende nopedho lepgi e yo, to jomoko nopedho oboke mag yiende mane gingʼado e puothe.\n","Jogo mane otelo e nyim Yesu gi jopuonjrene, kod mago mane odongʼ chien, ne goyo koko niya,\n “Hosana!”  “Ogwedh ngʼat mabiro e nying Jehova Nyasaye.”\n  ","“Ogwedh pinyruoth mabiro mar Daudi kwarwa!”\n  “Hosana manie polo malo!”\n ","Yesu nodonjo Jerusalem mi odhi nyaka ei hekalu. Nowuotho e iye monono gik moko duto motimore, to nikech sa ne koro olewo, nowuok gi jopuonjrene apar gariyo mi odhi Bethania.\n ","Kinyne kane oyudo gia Bethania, kech ne kayo Yesu.\n","Kane pod en gichien, noneno yadh ngʼowu moro ma ite odhukno mi odhi machiegni kode mondo oyudie olemo kuome ocham. Kane ochopo but yadhno ne ok oyudo gimoro kuome makmana ite kende, nikech ne ok en kinde ma ngʼowu chiekie.\n","Eka Yesu nowacho ni yadhno niya,  “Ngʼato kik chak cham olemo mowuok kuomi kendo.”  Jopuonjrene nowinje kowacho kamano.\n ","Kane gichopo Jerusalem, Yesu nodonjo ei hekalu mi noriembo oko joma ne ngʼiewo kendo uso gik moko kanyo. Noloko mesni mag jowil pesa ataro kod kombe mag joma ne uso akuche,\n","kendo ne ok oyiene ngʼato mondo otingʼ misigo mar ohala moro amora kakalogo e dier agola mar hekalu.\n","Yesu nochako puonjogi kowachonegi niya,  “Donge ondiki ni: ‘Oda noluongi ni od lamo mar ogendini duto’?   To un useloke ‘kar chokruok mar jomecho.’ ” \n ","Jodolo madongo gi jopuonj chik nowinjo wachni mochako chano yo mar nege, nimar ne giluore nikech oganda duto nowuoro puonjne.\n ","Ka piny koro noyuso, Yesu gi jopuonjre nowuok e dala maduongʼno mi gidhi e gwenge.\n ","Kinyne gokinyi kane oyudo giwuotho negineno yiend ngʼowu mane Yesu okwongʼo cha kosetwo, chakre tiendene.\n","Petro noparo mowachoni Yesu niya, “Rabi! Ne yadh ngʼowu manyo ikwongʼo osetwo!”\n ","To Yesu nodwoko kowacho niya,  “Beduru gi yie kuom Nyasaye. \n","Awachonu adier ni ka ngʼato owacho ne godni ni, ‘Dhiyo mondo inyumri e nam,’ ma ok obedo gi kiawa e chunye kata matin, to oyie ni gima owachono biro timore, to gima odwarono notimre kamano. \n","Kuom mano anyisou ni gimoro amora mukwayo kulamo, beduru gi yie ni useyude mi nobed maru adier. \n","To bende ka ichungʼ ilemo, to in-gi wach moro e kindi gi ngʼato, to nyaka iwene richone, eka mondo Wuonu manie polo bende oyie weyoni richoni. [ \n","To ka ok uweyo ni ji richogi, to Wuonu manie polo bende ok nowenu richou.] ” \n ","Negichako gichopo Jerusalem kendo, to kane oyudo Yesu wuotho e laru mar hekalu, jodolo madongo gi jopuonj Chik, kaachiel gi jodongo nobiro ire.\n","Negipenje niya, “Itimo gigi gi teko mane, koso ngʼa momiyi teko mar timogi?”\n ","Yesu nodwokogi niya,  “Abiro penjou penjo achiel. Dwokauru, to abiro nyisou teko ma atimogo gigi. \n","Uparo ni batiso Johana noa e polo koso noa kuom dhano? Nyisaneuru!” \n ","Negiwuoyo kuom wachni e kindgi giwegi kendo giwacho niya, “Ka wawacho ni, ‘Noa e polo,’ to obiro penjowa ni, ‘Ka en kamano to angʼo momiyo nutamoru yie kuome?’\n","To ka wawacho ni, ‘Noa kuom dhano.’ ” (Negiluoro ji, nikech ji duto nokawo ni Johana ema janabi adier.)\n ","Omiyo negidwoko Yesu niya, “Ok wangʼeyo.”\n Yesu nowachonegi niya,  “An bende ok abi nyisou kuma agole teko ma atimogo gigi.” \n"],["Bangʼ mano Yesu nochako wuoyo kodgi gi ngeche mopogore opogore kama:  “Ngʼat moro ne opidho mzabibu e puothe. Nochiele gi ohinga, mi okunyo bugo mibiyoe olemo mochiek, kendo ogero ne osuch ngʼicho. Eka ne oketo puothe mar mzabibuno e lwet jopur moko bangʼe nowuok odhi e wuoth moro mabor. \n","E kinde mar keyo nooro jatichne moro ir jopur puodho mondo oomne olembe moko mane ochiek e puoth mzabibu. \n","To jopur puodho nomake, mogoye, moriembe gi lwete nono. \n","Nochako ooro jatichne machielo irgi, to en bende ne gindayo wiye kendo timone tim wichkuot. \n","Ngʼatno nonano, mochako ooro ngʼat machielo, to en neginege. Nomedo oro jotichne mamoko mangʼeny, mamoko kuomgi negigoyo to moko ginego. \n ","“Ne pod odongʼ gi ngʼat achiel mane koro onyalo oro: wuode owuon mane ohero gi lala. Ne oore mogik tik koparo ni, ‘Wuoda awuon to gibiro miyo luor.’ \n ","“To ka jopur puodho nowacho e kindgi giwegi ni, ‘Ma e jacham girkeni, biuru mondo wanege mondo girkeni odongʼnwa.’ \n","Omiyo negimake mi ginege eka bangʼe to gidire oko mar puoth mzabibu. \n ","“Uparo ni ka wuon puoth mzabibu obiro to angʼo mobiro timo? Obiro biro moneg jopur puodhogo mi ogol puoth mzabibuno e lwetgi mi enomi joma moko. \n","Donge usesomo Ndiko mawacho niya, \n  “ ‘Kidi mane jogedo odagi \n  osedoko kidi motegno moriwo kor ot; \n ","Jehova Nyasaye ema osetimo mano, \n  kendo en gima iwuoro ka waneno.’ ” \n ","Koro jodolo madongo gi jopuonj Chik nochako manyo yo mane ginyalo makego nikech negingʼeyo ni ogetogi kod ngeroni. To negiluoro oganda, omiyo ne giweye mi gingʼwel gia kanyo.\n ","Bangʼe negioro jo-Farisai gi jo-Herodia ir Yesu mondo odwar wach mawuok e dhoge mondo gimakego.\n","Negibiro ire mi giwachone niya, “Japuonj wangʼeyo ni in ngʼama ja-ratiro. Ji ok nyal ywayi maloki nikech ok iluoro wangʼ ngʼato, to ipuonjo mana yor Nyasaye kaluwore gi adierane. Koro nyiswa ane, bende en gima kare mondo wagol osuru ne Kaisar koso ok owinjore?\n","Wagol koso kik wagol?”\n To kaka Yesu nongʼeyo wuondruokgi, nopenjogi niya, “Angʼo momiyo utema? Kelnauru ane dinari ka, mondo anone maber.”\n","Negikelone pesa mamingli, bangʼe nopenjogi niya,  “Kido man kuomeni en mag ngʼa? To weche mondikiegi to gin mar ngʼa?” \n Negidwoke niya, “Gin mag Kaisar.”\n ","Eka Yesu nowachonegi niya,  “Miuru Kaisar gige Kaisar, to miuru Nyasaye gige Nyasaye.” \n Jogo ne dhogi omoko.\n ","Bangʼe jo-Sadukai mawacho ni chier onge nobiro ire gi penjo moro.\n","Negipenje niya, “Japuonj, Musa nondikonwa ni ka ngʼato owadgi otho moweyo dhako ma pod onge gi nyithindo, to ngʼatno nyaka kend dhako ma chwore othono mondo onywolnego nyithindo.\n","Koro ne nitie owete moko abiriyo. Wuowi makayo nokendo to bangʼe notho ka oonge nyithindo.\n","Wuowi mar ariyo nokendo chi owadgi mane owadgi oweyono, to en bende notho kapok onywolo nyathi. Notimore kamano ni wuowi mar adek bende\n","e gikone, yawuowi abiriyogo duto notho ma ok onywol gi chigino. Bangʼe achien dhakono bende ne otho.\n","Koro chiengʼ chier dhakoni nobed chi ngʼa, nimar ji abiriyogo nokende?”\n ","Yesu nodwokogi kawacho niya,  “Donge uketho nikech ukia Ndiko kata teko Nyasaye? \n","Ka joma otho ochier to ok ginikendi kata kend ok nokendgi ngangʼ, to ginichal gi malaike manie polo. \n","To kuom chier mar joma otho, donge usesomo e kitap Musa kama ondikie wach bungu maliel, kaka Nyasaye nowachone niya, ‘An Nyasach Ibrahim, Nyasach Isaka kendo Nyasach Jakobo?’","Ok en Nyasach joma otho, to en Nyasach joma ngima. Urwenyo mabor!” \n ","Achiel kuom jopuonj chik nobiro moyudo ka gimino wach. Kane owinjo ka Yesu odwokogi kare, nopenje niya, “Kuom Chike duto mag Nyasaye, en mane maduongʼ moloyo chike moko duto?”\n ","Yesu nodwoke kawacho niya,  “Chik achiel maduongʼ moloyo en ma: ‘Winjuru, yaye jo-Israel, Jehova Nyasaye ma Nyasachwa en Jehova Nyasaye achiel. \n","Her Jehova Nyasaye ma Nyasachi gi chunyi duto kendo gi paroni duto, gi riekoni duto, kendo gi tekoni duto.’","Chik maduongʼ mar ariyo en ni, ‘Her wadu kaka iherori iwuon.’   Onge chik maduongʼ moloyo magi.” \n ","Ngʼatno nodwoke niya, “Iwacho kare, Japuonj. In kare kiwacho ni Nyasaye en achiel maonge moro machielo makmana En.\n","Ka ihero Nyasaye gi chunyi duto gi riekoni duto gi tekoni duto, kendo kihero wadu kaka iherori iwuon to mano duongʼ moloyo misango miwangʼo pep gi misengini mamoko.”\n ","Kane Yesu oneno ni ngʼatno odwoke gi rieko, nowachone niya,  “Ok in mabor gi pinyruoth Nyasaye.”  Chakre kanyo onge ngʼato kata achiel manohedhore penje penjo moro kendo.\n ","Kane Yesu pod puonjo ei hekalu, nopenjo niya,  “Ere kaka Jopuonj Chik nyalo puonjo ni Kristo en wuod Daudi? \n","Ka Daudi owuon nowuoyo kuom teko mar Roho Maler kolero niya: \n  “ ‘Ruoth nowachone Ruodha ni, \n  “Bed e bada korachwich, \n  nyaka aket wasiki \n  e bwo tiendi.” ’ ","Ka Daudi owuon luonge ni ‘Ruoth.’ Koro ere kaka onyalo bedo wuode kendo?” \n Oganda maduongʼ mane winje nopongʼ gi mor.\n ","Yesu nomedo puonjogi kowacho niya,  “Tangʼuru ne jopuonj chik. Gihero wuotho koni gi koni ka girwako lewni maboyo mayware piny, kendo kimosogi e chirni. \n","Gihero bedo e kombe moyiedhi manie sinagoke, kod kuonde ma imiyoe ji duongʼ e sewni. \n","Giyako ute mon ma chwogi otho kendo gilamo lamo moyware mondo ginyisrego ni ji kaka gilony e lamo. Joma kamagi ibiro kum malit moloyo.” \n ","Yesu nobedo piny kama omanyore gi kama ne ji ketoe sadakagi mi nonono kaka ji ne keto pesagi e kar keno mar hekalu. Jo-mwandu mangʼeny ne diro pesa mojuol ojuol.\n","To dhako moro modhier ma chwore notho nobiro moketo pesa mamingli ariyo matindo tindo, pesa matinie mogik ma en ndururu.\n ","Yesu nogwelo jopuonjrene ire mokonegi niya,  “Awachonu adier dhako ma chwore otho modhierni osegolo pesa mangʼeny e keno moloyo ji mamoko duto. \n","Gin gisegolo mana matin nono kuom mwandu ma gin-go, to dhakono kata obedo ni odhier, to osechiwo duto ma en-go, duto mane onego okonyrego.” \n"],["Kane oyudo Yesu oa e hekalu, achiel kuom jopuonjrene nokone niya, “Neye, Japuonj! Kitegi dongo manade! Magi gedo malich manade!”\n ","To nodwoke niya,  “Ineno ute madongo malichgi? Onge kidi kata achiel mabiro dongʼ kochungʼ ewi wadgi; gibiro redhore piny duto.” \n ","Kane oyudo Yesu obet ewi Got Zeituni, momanyore gi hekalu, Petro gi Jakobo, gi Johana kod Andrea nopenje lingʼ-lingʼ ni,\n","“Wachnwa ane, gigi biro timore karangʼo, koso en ranyisi mane manotimre ma nonyis ni gigi duto chiegni chopo kare?”\n ","Yesu nowachonegi niya,  “Beduru motangʼ mondo ngʼato kik wuondu. \n","Ji mangʼeny nobi e nyinga ka hedhore ni, ‘An e en,’ kendo giniwuond ji mangʼeny. \n","Ka uwinjo ka pinje gore koni gi koni kod humbe mag lwenje to kik kibaji gou. Gik ma kamago nyaka timre, to giko piny to pod ni nyime. \n","Oganda noked gi oganda machielo, kendo pinyruoth noked gi pinyruoth machielo. Piny noyiengni kuonde mopogore opogore kendo kech nobedi e piny. Magi e chakruok mar rem mar muoch ma nobedie. \n ","“Nyaka ubed motangʼ, nikech nochiwu e lwet buche mag gwengʼ kendo norodhu gi del e sinagoke. Unuchungʼ kiyalou e nyim jotelo gi ruodhi nikech An, kendo unulandnegi Injili. \n","To Injili nyaka kuong landi e pinje duto. \n","E sa asaya momakue moteru e bura, kik uparru motelo kuom gima duwachi. Wachuru awacha gima omiu mondo uwachi e sa nogono, nikech Roho Maler ema nobed kawuoyo kuomu, to ok un uwegi. \n ","“Ngʼato nondhogi gi owadgi mondo onegi, kendo wuoro nondhog nyathine. Nyithindo nongʼany ne jonywolgi kendo nomi neg-gi. \n","Ji duto nochau nikech an, to ngʼat ma ochungʼ motegno nyaka giko ema noresi. \n ","“To ka uneno ‘gima kwero makelo kethruok’   kochungʼ kama ok onego obedie, to dwarore ni jasomo owinj tiend wachni maber, eka joma ni Judea oring odhi ewi gode. \n","Ngʼat manie wi tat ode bende kik lor piny kata donji ei ot mondo okaw gimoro amora oago. \n","Kata ngʼat manie puodho kik dog dala mondo okaw kode. \n","Mano kaka nodok malit ne mon ma yach kod mago madhodho nyithindo e ndalogo! \n","Lamuru Nyasaye mondo gino kik timre e ndalo chwiri, \n","nikech ndalogo nobed kinde mag chandruok ma ok nyal pim gi moro nyaka aa chakruok, chiengʼ mane Nyasaye ochweyoe piny, nyaka sani; kendo onge chandruok moro mibiro pimo kode kendo. \n ","“Ka Ruoth dine ok ongʼado ndalogo machiek, onge ngʼama dine otony; to nikech joma oyier, joge owuon ma osewalo, osengʼado ndalogo odoko machiek. \n","E kindeno ka ngʼato owachonu ni, ‘Ne, Kristo ni ka!’ kata ni, ‘Ne, En kucha!’ to kik uyie wachno. \n","Nimar joma wuondore ni gin Kristo to ok gin kod joma wuondore ni gin jonabi to ok gin nothinyre mi tim ranyisi kod honni mondo giwuondgo koda ka joma oyier, ka dipo mano ditimre. \n","Emomiyo ritreuru un uwegi; asenyisou gik moko duto motelo kapok kindego ochopo. \n ","“To e ndalono, bangʼ masirano maduongʼno, \n  “ ‘Wangʼ chiengʼ noimre, \n  kendo dwe ok norieny; \n ","Sulwe nolwar koa e polo, \n  kendo chwech mag polo noyiengni!’ ","“To gie kindeno ji none Wuod Dhano kabiro koa e boche polo gi teko mangʼongo kod duongʼ. \n","Kendo enoor malaikege mi ochok joge moyiero moa e tunge piny nyaka chop giko polo. \n ","“To puonjreuru wachni kuom yiend ngʼowu. Mapiyo ka bedene chako loth kendo itgi chako wuok to ungʼeyo ni ndalo oro chiegni. \n","Kata kamano, ka uneno ka gigi timore to ngʼeuru ni kindeno chiegni, mana ka gima en e dhoot. \n","Awachonu adier ni tiengʼni ok norum ngangʼ kapok gigi duto otimore. \n","Polo gi piny norum to wechena ok norum ngangʼ. \n ","“Onge ngʼato mongʼeyo odiechiengno kata sa, obed malaike manie polo kata Wuowi, makmana Wuoro kende. \n","Beduru motangʼ kendo ritreuru, nikech ok ungʼeyo sa manotimre. \n","Nobed mana machal gi ngʼat mowuok e dalane odhi wuoth moro mabor, moweyo jotichne e tich mar rito gige, kosemiyo moro ka moro kuomgi gima onego otim, kendo koseketo jarito mondo orit dhoot. \n ","“Omiyo ritreuru nikech ok ungʼeyo sa ma wuon ot nyalo biroe: kata nobi odhiambo kata chuny otieno, kata kogwen, kata ka piny yawore. \n","Kaponi obiro apoya nono to kik oyudi kinindo. \n","Gima awachonu ema, awacho ni ji duto ni, ‘Nenuru!’ ” \n"],["Kane odongʼ ndalo ariyo mondo Sap Pasaka kod Sawo mar makati ma ok oketie thowi ochopi, jodolo madongo gi jopuonj chik ne manyo yo moro malingʼ-lingʼ mane ginyalo makogo Yesu mondo ginege.\n","To ne giwinjore kendgi niya, “Kik watim kamano ka Sawo pod dhi nyime, nono to ji ongʼanyonwa.”\n ","Kane oyudo Yesu ni Bethania, kochiemo e mesa e dala ngʼat moro miluongo ni Simon ja-dhoho, dhako moro nobiro gi chupa mar alabasta mopongʼ gi mo mangʼwe ngʼar kendo ma nengone tek. Notoyo ngʼut chupano mi oolo morno duto ewi Yesu.\n ","Moko kuom joma ne ni kanyo nyiego nomako mi gikuotho e kindgi giwegi niya, “Morni iketho malit kayiem nangʼo?\n","Ne inyalo loke pesa mangʼeny moloyo chudo mar ngʼato kuom higa achiel mi pesago pogi ne joma odhier.” Ne gikwero mamano gi dwol makwiny.\n ","To Yesu nodwokogi niya,  “Weyeuru mos. Uchande nangʼo? Osetimona gima ber miwuoro. \n","Joma odhier ubiro bedogo kinde duto, kendo unyalo konyogi sa asaya muhero. To an ok ubi siko ka un koda ndalo duto. \n","Ne otimo monyalo. Ne oolo mo mangʼwe ngʼarno e ringra chon mondo oikago ne ikna. \n","Awachonu adier ni kamoro amora ma noyalie Injili e kind ogendini duto mag piny, gima dhakoni otimo bende nohul, kiparego.” \n ","Eka Judas Iskariot, mane en achiel kuom jopuonjrene apar gariyo, nodhi ir jodolo madongo mondo ondhog Yesu oket e lwetgi.\n","Negimor gi wachno, mi gisingore ni gibiro miye pesa. Omiyo nochako manyo kinde maber mar kete e lwetgi.\n ","Chiengʼ mokwongo mar Sap Makati ma ok oketie Thowi, chiengʼ mane ochuno jo-Yahudi mondo oyangʼ nyarombo mar Pasaka, jopuonjre Yesu nopenje niya, “Idwaro mondo wadhi waikni kama ichame Pasaka kanye?”\n ","Kuom mano Yesu nooro jopuonjrene ariyo kowachonegi niya,  “Dhiuru ei dala maduongʼ mondo urom gi ngʼato motingʼo dapi. Luweuru nyaka ot modhiye. \n","Uwach ne wuon ot modonjeno ni, ‘Japuonj penjo niya, ere oda mar welo monego achamie Sap Pasaka kod jopuonjrena?’ \n","Obiro nyisou ot malach molos malo, kama osechanie kombe kendo oseiki; maber, kanyo ema uiknwa.” \n ","Jopuonjrego noa modhi Dala maduongʼ moyudo gik moko mana kaka Yesu nosewachonegi. Omiyo negiloso Sap Pasaka.\n ","Kane ochopo godhiambo, Yesu nochopo, ka en kod jopuonjrene apar gariyo.\n","Kane oyudo gichiemo, nowachonegi niya,  “Awachonu adier ni achiel kuomu biro ndhoga, en ngʼat machiemo koda.” \n ","Chunygi nodoko malit, mi moro ka moro nochako wachone niya, “Dobed an koso?”\n ","To Yesu nodwokogi niya,  “En achiel kuomu ji apar gariyo, ngʼat machiemo koda e tawo achiel. \n","Wuod Dhano biro dhi adier mana kaka nondiki kuome. To ngʼat mandhogo Wuod Dhano none malit! Dine obedo maber moloyo kane ok onywole.” \n ","Kane oyudo gichiemo, Yesu nokawo makati, kendo bangʼ goyo erokamano, nongʼinge momiyo jopuonjrene kowacho niya,  “Kawuru, ma e ringra.” \n ","Bangʼe nokawo kikombe, mi ogoyo erokamano bangʼe omiyogi eka negimetho koa e kikombeno giduto.\n ","Nowachonegi niya,  “Ma en remba mar singruok, ma ochwer ne ji mangʼeny. \n","Awachonu adier ni ok anamadh olemb mzabibu kendo nyaka chop odiechiengʼno ma anamadhee kendo manyien e pinyruoth Nyasaye.” \n ","Kane gisewero wend pak, ne giwuok gidhi nyaka e Got Zeituni.\n ","Yesu nonyisogi niya,  “Un duto ubiro ringo uweya, nimar ondiki niya, \n  “ ‘Abiro goyo jakwath \n  mi rombe noke.’ ","To bangʼ ka asechier to anatelnu adhi Galili.” \n ","To Petro nonyiso Yesu niya, “An ok abi weyi kata ka ji duto oringo oweyi.”\n ","Yesu nodwoko Petro niya,  “Awachoni adier ni otieno ma kawuononi, kapok thuon gweno okok diriyo in iwuon wangʼ inikweda nyadidek.” \n ","To Petro nosingore koramo niya, “Kata ka ochuno ni nyaka atho kodi, to ok abi kwedi ngangʼ.” Jopuonjre mamoko duto bende nowuoyo machalre gi Petro.\n ","Negidhi kama iluongo ni Gethsemane. Yesu nowacho ne jopuonjrene niya,  “Beduru ka e kinde ma alamo.” \n","Nokawo Petro gi Jakobo kod Johana modhigo, eka chunye nochako chandore kopongʼ gi paro mangʼeny.\n","Nowachone jopuonjrene niya,  “Chunya opongʼ gi lit nyaka kar tho. Beduru ka mondo uriti.” \n ","Ne ochwalore nyime matin bangʼe to ogoyo chonge piny mi olamo ni kanyalore to sa mar masirano okadhe.\n","Nolemo kowacho niya,    Wuora, gik moko duto nyalore kuomi. Gol kikombeni kuoma. To ok kaka adwaro to mana kaka in ema idwaro.” \n ","Bangʼe nodok ir jopuonjrene monwangʼo ka ginindo. Nowachone Simon Petro niya,  “Inindo? Rito otami kata kuom sa achiel kende? \n","Beduru motangʼ kendo lamuru mondo kik udonj e tem. Chuny oikore makmana ringruok ema nyap.” \n ","Ne ochako owuok odhi kendo molemo kaka mokwongo.\n","To kane odwogo, nochako oyudogi ka ginindo, nikech nindo noingogi. Ne ok gingʼeyo gima diginyise.\n ","Kane odwogo irgi kendo mar adek, nowachonegi niya,  “Pod unindo aninda kendo uyweyo? Oromo! Sa osechopo. Neyeuru kaka indhogo Wuod Dhano kendo kaka ikete e lwet joricho. \n","Chunguru wadhi! Jandhokna osechopo!” \n ","Kane pod owuoyo, Judas, mane en achiel kuom jopuonjrene apar gariyo nothinyore gi oganda mane omanore gi gik lwenje kaka ligangla gi arunge. Ne oorgi koa ir Jodolo madongo, jopuonj chik kod jodong oganda.\n ","Noyudo jandhok osechano kodgi ranyisi mobiro timo kowacho niya, “Ngʼat ma wangʼ ananyodhi e En, makeuru mondo udhi kode kurite ma ok onyal ringo otony.”\n","Judas nopusore piyo piyo nyaka ir Yesu, mowachone niya, “Rabi!” bangʼe to onyodhe.\n","Jogo ne ondhiyo Yesu kendo negimake.\n","To achiel kuom joma nochungʼ machiegni nowuodho liganglane kendo notongʼo jatij jadolo maduongʼ mi ochodo ite oko.\n ","Yesu nowachone joma nobiro makego niya,  “Uwuokna oko mondo umaka ka utingʼo ligengni kod arunge mana ka gima an jatend koko mar jo-jendeke nangʼo? \n","Pile ka pile an kodu ka apuonjo e laru mag hekalu, to ne ok umaka. To koro ndiko nyaka chop kare.” \n","Eka ji duto noweye moringo odhi.\n ","Wuowi moro matin mane ni duk, mane orwako law abola, noyudo luwo bangʼ Yesu. Kane gi liwe mi gimake, nopusore nigi,\n","moringo otony ka en duk, moweyo nyaka sukane kanyo.\n ","Negikawo Yesu gitero ir jadolo maduongʼ mi jodolo madongo duto gi jodongo kaachiel gi jopuonj chik nochokore kaachiel.\n","Petro noluwo bangʼe gichien, modonjo kode nyaka e laru mar jadolo maduongʼ. Kanyo nobetie piny kaachiel gi jorito, kooyo mach e dwol.\n ","Jodolo madongo gi jobuch Sanhedrin duto ne manyo ketho mane ginyalo donjonego Yesu mondo gingʼadne buch tho, to ne ok giyudo ketho moro amora kuome.\n","Ji mangʼeny bende ne jimbone wach ka giketo ketho mag miriambo e wiye, to wechegi ne ok chalre.\n ","Bangʼe jomoko nochungʼ modonjone gi miriambo kawacho niya,\n","“Ne wawinjo jali kawacho ni, ‘Abiro muko hekalu ma dhano ogeroni eka bangʼ ndalo adek to, abiro gero machielo ma ok olos gi lwet dhano.’ ”\n","To kata mana gin bende wechegi ne ok chalre.\n ","Eka jadolo maduongʼ nochungʼ malo e nyimgi mopenjo Yesu niya, “Dak idwok wachno? Ma wach manade ma jogi wacho kuomini?”\n","To Yesu nolingʼ alingʼa thi ma ok odwoke.\n Jadolo maduongʼ nochako openje niya, “In e Kristo ma Wuod Nyasaye Mangima koso?”\n ","Yesu nodwoke niya,  “Ee, An. To unune Wuod Dhano kobet e bat korachwich mar Jal Maratego kendo kolor oa e boche polo.” \n ","Jadolo maduongʼ noyiecho lepe kowacho niya, “Pod wadwaro joneno mamoko nangʼo?\n","Un uwegi usewinjo koyanyo Nyasaye. Uparo nade?”\n Giduto ne gikwede kaka ngʼat mowinjore githo.\n","Eka jomoko nochako ngʼulo olawo kuome. Negitweyo wangʼe mi gigoye ngum, kagiwacho niya, “Hul ane ngʼa mogoyi.” Askeche to nongʼwane ka girodhe.\n ","Kane oyudo Petro obet oko e laru, achiel kuom nyiri matiyone jadolo maduongʼ nobiro machiegni.\n","Ka noneno Petro kaoyo mach, nodhi machiegni kode morange matut, bangʼe owachone niya,\n “In bende ne in gi ja-Nazareth miluongo ni Yesu.”\n ","To Petro nokwere kawacho niya, “Ok angʼeyo kendo kata winjo ok awinj tiend gima iwachono.” Bangʼe noa kanyo odhi e dhorangach.\n ","Ka nyako ma jatichno nochako onene e dhorangach, nochako owacho ne joma ochungʼ kanyo niya, “Ngʼatni en achiel kuomgi.”\n","To Petro nochako okwer kendo.\n Bangʼ kinde matin joma nochungʼ machiegni nowacho ne Petro niya, “adier in achiel kuomgi, nimar in ja-Galili.”\n ","To en nochako kwongʼore mowachonegi koramo niya, “Ok angʼeyo ngʼat muwuoyo kuomeno.”\n ","Gikanyono thuon gweno nokok kendo mar ariyo. Eka Petro noparo wach mane oyudo Yesu osewachone niya,  “Kapok thuon gweno okok nyadiriyo to wangʼ inikweda nyadidek.”  Wachno nobedone malit mi nochako ywak.\n"],["Gokinyi mangʼich, jodolo madongo gi jodong oganda gi jopuonj Chik, kaachiel gi jobuch Sanhedrin ne joriwo paro kuom gima nowinjore gitim. Negitweyo Yesu mi gitere e nyim Pilato.\n ","Pilato nopenjo Yesu niya, “In e ruodh jo-Yahudi?”\n To Yesu nodwoke niya,  “Ee, en kaka iwachono.” \n ","Jodolo madongo nodonjone gi weche mathoth.\n","Omiyo Pilato nochako openje niya, “Dwokawa, donge ineno kaka gidonjoni gi ketho mangʼeny?”\n ","To Yesu nolingʼ alingʼa kendo ma ok odwoke, mi Pilato nohum nono.\n ","Ne en chik ni mondo ogony ngʼat achiel motwe e kinde mag sawo mar Pasaka kaluwore gi kwayo mar jopiny.\n","To e ndalono ja-kiragi moro ma nyinge Barabas, ne ni e od twech, kaachiel gi jojiemo mamoko manotwe kuom wach nek kod pingo loch.\n","Ogandano nobiro mokwayo Pilato mondo otimnegi kaka nojatimo higa ka higa.\n ","To Pilato nopenjogi niya, “Duher mondo agonynu ruodh jo-Yahudi koso?”\n","Nimar nongʼeyo ni ich lit ema nomiyo jodolo madongo noketo Yesu e lwete.\n","To jodolo madongo nojiwo oganda mondo oyie gi dwarogi ni Pilato ogony mana Barabas.\n ","Pilato nopenjogi niya, “To koro atim angʼo gi Jal muluongo ni ruodh jo-Yahudini?”\n ","Ne gikok matek niya, “Gure!”\n ","Pilato nopenjogi niya, “Nangʼo, en ketho mane mosetimo madimi gure?”\n To negimedo kok matek moloyo kagiwacho niya, “Gure!”\n ","Nikech Pilato ne dwaro mondo omor oganda, nogonyonegi Barabas. Yesu to nogolo chik mondo ochwadi bangʼe nokete e lwetgi mondo gigure.\n ","Askeche nokawo Yesu motero e laru mar od ruoth (tiende ni Paratori) kama ne ji romee, mine giluongo oganda mar askeche duto irgi.\n","Negibolo kuom Yesu kandho makwar, eka ne gikado osimbo mar kudho kendo gisidho e wiye.\n","Eka negichako jare niya, “Ber Ruodh jo-Yahudi.”\n","Kinde ka kinde negigoyo wiye gi luth, kendo ka gingʼulo kuome olawo, bende negikulore e nyime ka gigoyo chong-gi piny ka gilame.\n","To kane gisejare ne gilonyo kandho makwar mane girwakone mi girwakone lepe owuon. Bangʼe ne gitere oko mondo gigure.\n ","Ngʼat moro ma ja-Kurene miluongo ni Simon, mane wuon Aleksanda gi Rufus, noyudo kadho kanyo koa e gwengʼ moro. Ne gichune mondo otingʼ msalaba.\n","Koro ne gitero Yesu kama iluongo ni Golgotha (tiende ni “Hanga Wich”).\n","Kanyo negimiye divai moru gi yath makweyo rem miluongo ni mane-mane mondo omadhi, to nodagi.\n","Eka negigure. Ne gipogore lepe, ka gigoyo ombulu mondo gingʼe gima ngʼato ka ngʼato onego okaw.\n ","Negigure sa adek okinyi.\n","Ne nitie ndiko mondik ewi msalaba manyiso kethone niya:\n Ma en Ruodh Jo-Yahudi.\n ","Jomecho ariyo bende negiguro kode, achiel e bathe korachwich to machielo e bathe koracham. [","Mano nochopo ndiko ma nondiki chon niya, “Nokwane e oganda joma richo.”]","Joma ne kadho kanyo nojare ka giyanye ka gikino wiyegi kendo giwacho niya, “Oo! In manyocha iwacho ni inyalo ketho hekalu mi ichak igere bangʼ ndalo adekni,\n","wuog ane e msalaba ilor piny kendo iresri kendi ane!”\n","Machalre kamano bende jodolo madongo gi jopuonj chik e kindgi giwegi bende nojare kagiwacho niya, “Ne oreso jomoko to en koro ok onyal resore owuon!\n","Kristo ma Ruodh jo-Israel koro olor ane oa ewi msalaba mondo wane, eka wayie kuome.” Jok mane ogur kode bende nodhuole gi ayany.\n ","Kar sa auchiel mar odiechiengʼ, mudho nobiro moimo piny duto nyaka sa ochiko.\n","Ka sa ochiko noromo Yesu noywak gi dwol maduongʼ kowacho niya,   (ma tiende ni,  “Nyasacha, Nyasacha, iweya nangʼo?” ). ","Ka moko kuom joma nochungʼ machiegni nowinjo mano, negiwacho niya, “Winjuru, oluongo Elija.”\n ","Ngʼato achiel noringo okawo siponj ma onyume e kongʼo makech, kendo nochome ewi odundu mabor bangʼe omiyo Yesu mondo omadhi. Kowacho niya, “Koro weyeuru mos, wane ka Elija biro mondo orese.”\n ","Yesu noywak matek bangʼe chunye nochot.\n ","Pasia mar hekalu noyiech e diere tir, chakre malo nyaka piny.\n","To kane jatend jolweny mane ochungʼ e nyim Yesu ne owinjo kaka oywak bangʼe oneno kaka otho, nowacho niya, “En adier chuth ni jali ne en Wuod Nyasaye!”\n ","Ne nitie mon moko mane ngʼicho gichien. Moko kuomgi ne gin Maria ma aa Magdala gi Maria min Jakobo matin, ma bende min Joses, kod Salome.\n","Mon-gi ema ne luwo Yesu koa Galili ka gichiwone gik monego okonyrego. Mon mamoko mathoth ma noluwe koa kode Jerusalem bende ne ni kanyo.\n ","Ne en Chiengʼ Ikruok (ma en odiechiengʼ motelone Sabato). Omiyo ka nochopo seche mag odhiambo,\n","Josef ja-Arimathaya, mane en ngʼat mogen e Buch Jodongo, kendo mane en owuon orito neno pinyruoth Nyasaye, nodhi ir Pilato gi chir mokwayo ringre Yesu.\n","Pilato nowuoro ka nowinjo ni Yesu osetho, omiyo noluongo jatend jolweny mopenje kapo Yesu nosetho adier.\n","To kane owinjo kuom jatend jolweny ni ne en kamano, nochiwo ringre Yesu ne Josef.\n","Eka Josef nongʼiewo nanga marep-rep, mi noloro ringre piny moboye gi nanga marep-rep eka nokete e bur mane osekunyo ariwa e kor lwanda. Bangʼe nongʼielo kidi mi oumogo dho liendno.\n","Maria ma aa Magdala kod Maria min Joses noneno kama nopiele Yesu.\n"],["Bangʼ ka Sabato oserumo, Maria ma aa Magdala gi Maria min Jakobo kod Salome nokelo modhi mangʼwe ngʼar mondo giwirgo ringre Yesu.\n","Okinyi mangʼich, odiechiengʼ mokwongo mar juma ka chiengʼ osewuok, negichako wuoth mar dhi kar liel,\n","kendo negipenjore ngʼato gi ngʼato niya, “En ngʼa mabiro ngʼielonwa kidi e dho liel oko?”\n ","To kane gitingʼo wangʼ-gi, negineno ka kidi mangʼongono nosengʼiel oko.\n","Kane gidonjo ei bur, negineno wuowi moro matin morwako kandho marachar kobet e bath bur korachwich, kendo ne gibuok ahinya.\n ","Wuowino nokwerogi niya, “Weuru bwok. Umanyo Yesu ja-Nazareth, mane ogur. Oonge ka, osechier! Neuru kamane gipiele.\n","To wuoguru udhi unyis jopuonjrene, kaachiel gi Petro ni, ‘Otelo nyimu odhi Galili. Kuno ema ubiro nenee mana kaka nosenyisou motelo.’ ”\n ","Mon-go nowuok moringo oa e liel kanyo ka gitetni kendo dhogi omoko, ne ok giwachone ngʼato gimoro amora e yo nikech negiluor.\n [","Kane Yesu ochier kogwen, chiengʼ mokwongo mar juma, nofwenyore mokwongo ne Maria ma aa Magdala, mane ogolo jochiende abiriyo kuome.\n","Maria nodhi monyiso jogo mane ni kode, jogo mane ywak kendo jogo mane dengo.\n","Kane giwinjo ni Yesu ngima, kendo ni Maria nosenene ne ok giyie.\n ","Bangʼe Yesu nofwenyore ne ji ariyo kuomgi kinde machielo, ka giwuotho e gwengʼ.\n","Jogi noduogo monyiso joma moko wachni; to kata kamano ne ok giyie kodgi.\n ","Achien Yesu nofwenyore ni joote apar gachiel kane oyudo gichiemo; noseyogi nikech yie mane giongego, kendo nikech chunygi ne tek mane ok ginyal yie jogo mane osenene bangʼ kane osechier.\n ","Nowachonegi niya,  “Dhiuru e piny duto mondo uyal Injili ne chwech duto. \n","Ngʼato angʼata moyie kendo obatisi nokwo, to ngʼat ma ok oyie bura nolo. \n","To ranyisigi noluw joma oyie: E nyinga giniriemb jochiende; giniwuo gi dhok manyien; \n","ginimak thuonde gi lwetgi, kendo ginimodhi kwiri mager, to ok ginihinyre ngangʼ, giniket lwetgi kuom joma tuo, to jotuo nobed mangima.” \n ","Bangʼ ka Ruoth Yesu nosewuoyo kodgi nokawe motere e polo, mobedo e bat korachwich mar Nyasaye.\n","Eka jopuonjre nowuok odhi oko kendo oyalo kuonde duto, to Ruoth notiyo kodgi kendo nosiro wachne gi honni mane oluwore kod yalo.]"]],"Luke":[["Ji mangʼeny osebedo ka chano weche mane otimore e dierwa,\n","mana kaka nochiwgi ne wan kod jogo motelo mane gin joneno wangʼ gi wangʼ kendo jotich wachni.\n","Kuom mano, an bende kaka asenono tiend wechegi malongʼo nyaka aa chakruok, en gima ber bende mondo andikni e yo mochanore maler, in moluor Theofilo,\n","mondo ingʼe adier mar gik mosepuonji.\n ","E ndalo ma Herode ne ruodh Judea, ne nitie jadolo ma nyinge Zekaria, ma ne en achiel kuom oganda jodolo mag Abija; chiege Elizabeth bende ne nyar dhood Harun.\n","Giduto ji ariyo ne gin joma kare e nyim Nyasaye, negirito chike Ruoth Nyasaye kod buchene, maonge ketho.\n","To ne gionge gi nyithindo, nikech Elizabeth ne migumba, kendo ji ariyogo ne hikgi oseniangʼ.\n ","Chiengʼ moro kane ogandagi gi Zekaria ne ni e tich to notiyo kaka jadolo e nyim Nyasaye,\n","Noyiere gi ombulu kaka chik mar jodolo, mondo odonji ei hekalu mar Ruoth kendo owangʼ ubani.\n","To ka sa mar wangʼo ubani nochopo, jolemo duto nochokore oko kendo negilamo.\n ","Eka malaika mar Ruoth Nyasaye nofwenyorene, kochungo yo korachwich mar bath kendo mar misango mar wangʼo ubani.\n","Kane Zekaria onene, ne obwok kendo luoro nomake.\n","To malaika nowachone ni: “Kik ibed maluor, Zekaria; lamoni osewinji chiegi Elizabeth biro nywoloni wuowi, kendo inichake Johana.\n","Obiro bedo ni mor kod ilo, to ji mangʼeny nomor nikech nywolne,\n","Nimar enobed ngʼat maduongʼ e nyim Ruoth. Ok nomadh kongʼo kata gimoro amora makech, to enopongʼ gi Roho Maler chakre nywolne.\n","Obiro kelo jo-Israel mangʼeny ir Ruoth Nyasachgi.\n","Kendo notel nyim Ruoth, gi chuny kod teko mar Elija, koduogo chunje wuone ir nyithindgi, kendo koloko joma wigi tek mondo oluw rieko mar ji makare, koiko oganda mowinjore ni Ruoth.”\n ","Zekaria nopenjo malaika niya, “Ere kaka anyalo ngʼeyo ni wachni en adier? An ngʼat moti kendo chiega bende hike oniangʼ.”\n ","Malaika nodwoko niya, “An Gabriel, achungo e nyim Nyasaye, kendo oseora mondo awuo kodi kendo nyisi wach maberni.\n","To koro ibiro bedo momo kendo ok iniwinj nyaka ndalo ma gini notimre, nikech ne ok iyie wechena mabiro bedo adiera e kindegi mowinjore.”\n ","E kindeno, ji ne rito Zekaria kendo negiwuoro ni angʼo momiyo osebedo amingʼa ei hekalu.\n","Kane owuok oko, to ne ok onyal wuoyo kodgi. Negingʼeyo ni noseneno fweny ei hekalu, nimar nosiko konyisogi gik moko gi lwete to ne ok onyal wuoyo.\n ","Ka kindene mar tich norumo, nodok dala.\n","Bangʼ mani chiege Elizabeth nomako ich to kuom dweche abich ne ok owuok oko.\n","Nowacho niya, “Ruoth Nyasaye osetimona ma. E ndalogi osenyiso ngʼwonone kuoma kendo ogolona wichkuot e kind ji.”\n ","E dwe mar auchiel, Nyasaye nooro malaika Gabriel mondo odhi Nazareth, e dala mar Galili;\n","ir nyako ngili, mane oseketo winjruok mar kend gi ngʼato ma nyinge Josef ma nyakwar Daudi. Nying nyakono mapok ongʼeyo dichwo ne en Maria.\n","Malaika nodhi ire momose niya, “Amosi, in nyako mogwedhi moloyo! Ruoth ni kodi.”\n ","Wechego nochando chuny Maria ahinya, to nowuoro mos mane omosegono, ni tiende angʼo.\n","To malaika nowachone niya, “Kik iluor Maria, nikech Nyasaye osetimoni ngʼwono.\n","Ibiro mako ich kendo ininywol wuowi, to inimiye nying ni Yesu.\n","Obiro bedo maduongʼ kendo noluonge ni Wuod Nyasaye Man Malo Moloyo, Ruoth Nyasaye biro miye kom loch mar kwar mare, Daudi.\n","To enobed gi loch kuom od Jakobo nyaka chiengʼ, pinyruodhe ok norum ngangʼ.”\n ","Maria nopenjo malaika niya, “Mani biro bedo nadi, to pod an nyako mapok ongʼeyo dichwo?”\n ","Malaika nodwoko niya, “Roho Maler biro biro kuomi, kendo teko mar Nyasaye Man Malo Moloyo biro umi. Kuom mano jal maler monego nywol ibiro luongo ni Wuod Nyasaye.\n","Bende ngʼeni Elizabeth ma watni biro bedo gi nyathi kata e hike moniangʼno, to dhako mane iluongo ni migumbano, koro en gi ich mar dweche auchiel.\n","Nimar onge gima nyalo tamo Nyasaye.”\n ","Maria nodwoko niya, “An jatich Ruoth, onego timre kaka iwacho.” Eka malaika noweye.\n ","E kindeno Maria noikore mowuok mapiyo kodhi e piny motimo gode mar Judea,\n","kama nodonjo e dala Zekaria kendo nomoso Elizabeth.\n","Ka Elizabeth nowinjo mos mar Maria nyathi notugo e iye kendo Elizabeth nopongʼ gi Roho Maler.\n","Gi dwol maduongʼ nomor kowacho niya, “In dhako mogwedhi kuom mon, kendo nyathi ma ibiro nywolo bende ogwedhi!\n","To angʼo momiyo obedo mangʼwon koda momiyo min Ruodha dibi ira?\n","Piyo piyo nono ka mosni nochopo e ita, nyathi manie iya notugo gi mor.\n","Ogwedhi in dhako moseyie ni gima Ruoth osewachone biro timore.”\n ","To Maria nowacho niya,\n “Chunya opako Ruoth\n ","kendo chunya oil kuom Nyasaye Jawarna,\n ","nimar oseparo dhier\n mar jatichne.\n Chakre kawuononi tienge duto biro luonga ni ngʼat mogwedhi,\n ","nimar Jal Maratego osetimona gik madongo,\n Nyinge ler.\n ","Kechne chopo kuom jogo moluore\n chakre tiengʼ ka tiengʼ.\n ","Osetimo timbe madongo gi bade;\n okeyo jogo masungore e parogi maiye.\n ","Osegolo ruodhi e kombegi\n to osetingʼo malo joma muol.\n ","Oseyiengʼo jokech gi gik mabeyo\n to oseriembo jo-mwandu gi lwetgi nono.\n ","Osekonyo jatichne Israel,\n koparo bedo mangʼwon,\n ","ne Ibrahim kod nyikwaye nyaka chiengʼ,\n mana kaka nowachone kwerewa.”\n ","Maria nodak gi Elizabeth kuom dweche madirom adek eka nodok thurgi.\n ","Kane en kinde mane Elizabeth onego yudie nyathi, nonywolo nyathi ma wuowi.\n","Jogwengʼ kod wedene nowinjo ni Ruoth Nyasaye osetimone kech maduongʼ mi gibedo kode e morne.\n ","Chiengʼ mar aboro negibiro mondo giter nyathi nyangu kendo negidwaro chake nying wuon-gi Zekaria,\n","to min-gi nowuoyo kendo owacho niya, “Ooyo! Ibiro luonge ni Johana.”\n ","Negiwachone niya, “Onge ngʼato moro kuom wedeni man-gi nyingni.”\n ","Eka ne giwuoyo gi wuon mare gi lwetgi, mondo giyud ni en nying mane madoher luongogo nyathi.\n","Nokwayo bao mar ndiko kendo ji duto nowuoro ka nondiko niya, “Nyinge en Johana.”\n","Gikanyono dhoge noyawore kendo lewe nogonyore, mi nochako wuoyo, kopako Nyasaye.\n","Luoro nomako jogwengʼ duto, kendo ji duto manie piny gode Judea ne loso kuom gigi duto.\n","Ngʼato ka ngʼato mane owinjo wachni ne owuoro ahinya, kapenjo niya, “Nyathini biro bedo machal nade?” Nimar lwet Ruoth ne ni kode.\n ","Wuon mare Zekaria nopongʼ gi Roho Maler kendo nokoro wach kama:\n ","“Pak obed ne Ruoth Nyasach Israel;\n nikech osebiro kendo osereso joge.\n ","Osechungonwa tungʼ mar warruok marwa,\n e od jatichne Daudi,\n ","(kaka nowacho gi dho jonabige maler mag ndalo machon),\n ","warruok ae lwet wasikwa,\n kendo ae lwet jogo duto mamon kodwa,\n ","mondo onyis kech ne kwerewa,\n kendo opar singruokne maler,\n ","singruok mane okwongʼorego ne kwarwa Ibrahim:\n ","mondo oreswa e lwet wasikwa\n kendo omi watine maonge luoro,\n ","e ngima maler kod tim makare e nyime ndalowa duto.\n   ","“To in, nyathina, ibiro luongi ni janabi mar Nyasaye Man Malo Moloyo;\n nimar ibiro telo e nyim Ruoth mondo ilosne yo,\n ","kendo imi joge ngʼeyo wach mar warruok\n kuom weruok mar richogi,\n ","nikech ngʼwono mamuol mar Nyasachwa,\n ma chiengʼ mawuok biro kelonwa koa e polo,\n ","mondo orieny kuom jogo modak e mudho,\n kendo e tipo mar tho,\n mondo otel ne tiendewa e yor kwe.”\n ","To nyathino nodongo kendo nobedo motegno e chuny; bende nodak e thim nyaka nochopo chiengʼ mane onyisore ratiro e nyim Israel.\n"],["E ndalogo, Kaisar Agusto nogolo chik mondo okwan ji e piny Rumi duto.\n","(Ma ne en kweno mokwongo mane otimore ka Kwirinio ne en ruodh Siria.)\n","To ngʼato ka ngʼato nodhi e dalagi owuon mondo ondik nyinge.\n ","Kuom mano, Josef bende noa e dala mar Nazareth, e piny Galili modhiyo Judea nyaka Bethlehem e dala mar Daudi, nikech ne en achiel kuom joodgi kendo anywola gi Daudi.\n","Nodhi kuno mondo okwane kod Maria, mane osingore mondo okendi, kendo nogeno yudo nyathi.\n","Kane gin kuno, kinde mar nywolo nyathi nochopo,\n","to nonywolo nyathine makayo, ma wuowi. Ne oboye gi nanga kendo nokete e sanduku mar chiemb dhok, nikech ne onge thuolo e od welo.\n ","To ne nitie jokwadh rombe manodak oko e lek machiegni kanyo, ka girito jambgi gotieno.\n","Malaika mar Ruoth nobiro irgi kendo duongʼ mar Ruoth Nyasaye norieny, molworogi, mine giluor.\n","To malaika nowachonegi niya, “Kik uluor. Akelonu wach maber mar mor maduongʼ mabiro bedo ni ji duto.\n","Kawuononi e dala mar Daudi, osenywolnu Jawar; en Kristo Ruoth.\n","Mani nobednu ranyisi: Ubiro yudo nyathi ma obo gi nengni ka onindo ei sanduku mar chiemb dhok.”\n ","Apoya nono oganda maduongʼ mar jopolo nothinyore kod malaika ka gipako Nyasaye kendo wacho niya,\n ","“Duongʼ obed ni Nyasaye e polo\n malo kendo kwe obed e piny ne ji ma Nyasaye oyiero.”\n ","Kane malaika noseweyo jogi kendo dhiyo e polo, jokwath nowacho kendgi niya, “Wadhiuru Bethlehem mondo wane gima osetimore, ma Ruoth osenyisowa kuome ni.”\n ","Kuom mano negidhiyo mapiyo kendo negiyudo Maria gi Josef kod nyathi konindo e sanduku mar chiemb dhok.\n","Kane gisenene, negilando wach mar gima ne owachnegi kuom nyathini,\n","Kendo ji duto manowinjo wachni, nowuoro gima jokwath nowachonegi.\n","To Maria nokano wechegi duto kendo nokanogi e chunye.\n","Jokwath nodok, ka gipako Nyasaye kendo miyo Nyasaye duongʼ kuom gik moko duto mane gisewinjo kendo neno, mana kaka nosenyisgi.\n ","Odiechiengʼ mar aboro kane kinde monego otere nyangu ochopo nomiye nying ni Yesu, nyingno mane malaika osemiye kapok omak ichne.\n ","Kane kinde ochopo mar pwodhruok kaka Chik mar Musa nochopo, Josef gi Maria notere Jerusalem mondo gichiwe ne Ruoth Nyasaye\n","(mana kaka nondiki e chik mar Ruoth Nyasaye niya, “Nyathi ka nyathi makayo ma wuowi nyaka wal ne Ruoth” ),\n","kendo kitimo misango koluwore gi gima owachi e Chik mar Ruoth Nyasaye ni mondo ochiw: “akuch odugla ariyo kata nyithi akuru ariyo.” ","E kindeno ne nitiere ngʼato Jerusalem miluongo ni Simeon, ne en ngʼat makare kendo moluoro Nyasaye. Norito loch mar Israel, kendo Roho Maler neni kuome.\n","Roho Maler nofwenyone ni ok obi tho kapok oneno Kristo ma Ruoth Nyasaye biro oro.\n","Roho notelone motere ei hekalu. Kane jonywol okelo nyathigi ma Yesu mondo otimne gino ma Chik dwaro,\n","Simeon nokawe moriwe e bade kendo nopako Nyasaye, kowacho niya,\n ","“Ruoth Nyasaye Manyalo Gik Moko Duto, kaka ne isesingo,\n koro we jatichni odhi gi kwe.\n ","Nimar wengena oseneno warruokni,\n ","miseiko e nyim ji duto,\n ","ler mar fweny ne joma ok jo-Yahudi,\n to mar duongʼ ni jogi Israel.”\n ","Wuon gi min nyathi nowuoro wach mane owach kuome.\n","Eka Simeon nogwedhogi kendo nowachone Maria, min mare niya, “Nyathini oketi mondo okel podho piny gichungʼ malo mar ji mangʼeny e Israel, kendo obed ranyisi mibiro wuo kuome marach.\n","Kuom mano paro mag chunje mangʼeny ibiro fwenyo. To ligangla biro chwoyo chunyi in iwuon bende.”\n ","Ne nitie janabi madhako bende, Ana, nyar Fanuel ma ja-dhood Asher. Ne oti ahinya; bende noyudo osedak gi chwore higni abiriyo bangʼ kendne,\n","eka nodoko dhako ma chwore otho nyaka koro ne en ja-higni piero aboro gangʼwen. Ne ok oa e hekalu to nolemo otieno gi odiechiengʼ, kotweyo chiemo kendo olamo.\n","Kane obiro irgi e kindeno, nogoyo erokamano ni Nyasaye kendo nowuoyo kuom nyathi ni ji duto mane ogeno kuom resruok mar Jerusalem.\n ","Kane Josef gi Maria josetimo duto mane dwarore kaluwore gi chik mar Ruoth, negidok Galili e dala margi Nazareth.\n","To nyathino nodongo kendo nobedo motegno; nopongʼ kod rieko, kendo ngʼwono mar Nyasaye ne ni kuome.\n ","Higa ka higa jonywolne ne dhiyo Jerusalem e Sawo mar Pasaka.\n","Kane en ja-higni apar gariyo, negidhiyo e Sawono kaluwore kod timgi.\n","Bangʼ ka sawono norumo, ka jonywolne nedok dala, wuowi Yesu nodongʼ chien Jerusalem, to ne ok gingʼeyo mani.\n","Ka giparo ni ne en ei oganda margi, negiwuotho moromo ndalo achiel eka negichako manye e dier wedegi kod osiepe.\n","Kane ok giyude, negidok Jerusalem mondo gimanye.\n","Bangʼ ndalo adek negiyude ei agolni mag hekalu, kobedo e kind jopuonj, kowinjogi kendo penjogi penjo.\n","Ngʼato ka ngʼato manowinje nowuoro ngʼeyone kod dwokoge.\n","Kane jonywolne onene, negihum. Min-gi nowachone niya, “Wuoda, angʼo momiyo isetimonwa kamano? An kod wuonu wasedwari ka wan gi parruok.”\n ","Nopenjogi niya,  “Angʼo momiyo ne umanya? Ok ungʼeyo ni onego abed e od wuora?” \n","To ne ok gingʼeyo gima ne owachonegi.\n ","Eka nodhi nyaka Nazareth kodgi kendo nomiyogi luor kowinjogi. To min mare nokano wechegi duto e chunye.\n","To Yesu nomedo dongo kobedo gi rieko kendo e ringruok, ka en gi ngʼwono gi Nyasaye kod ji.\n"],["E higa mar apar gabich mar loch Kaisar Teberio, kane Pontio Pilato ne ruodh Judea, to Herode ne ruodh Galili, kendo Filipo owadgi ne ruodh Iturea gi Trakoniti, to Lusania ne ruodh Abilen,\n","e kinde ma jodolo madongo ne gin Anas gi Kaifas, wach Nyasaye ne obiro ne Johana wuod Zekaria e thim.\n","Nodhi e piny duto molworo Jordan, koyalo batiso mar weyo richo mondo mi owenegi richo.\n","Kaka nondiki e kitabu mar weche mag Isaya janabi niya:\n “Ngʼat moro kok e thim ni,\n ‘Losuru yo ne Jehova Nyasaye,\n losneuru yore moriere tir.\n ","Hoho ka hoho nobugi mapongʼ,\n gode madongo gi matindo duto nopie.\n Yore mobam biro bedo moriere,\n yore motimo gogni nobed mayom.\n ","Kendo ji duto biro neno warruok mar Nyasaye.’ ” ","Johana nowacho ne oganda mane biro mondo obatisgi niya, “Un koth thuondegi! En ngʼa mane onyisou mondo uring utony ne mirima mager mabiro?\n","Nyaguru olemo manyiso ni uselokoru uweyo richo. Kendo kik upar e kindu uwegi ni, ‘Wan gi Ibrahim kaka wuonwa.’ Nimar awachonu ni kata mana kitegi Nyasaye nyalo loko nyithind Ibrahim.\n","Le oseketi e tiend yiende, kendo yien ka yien ma ok nyag olemo mabeyo ibiro tongʼ mi go piny kendo witi e mach.”\n ","Oganda nopenje niya, “Kara en angʼo monego watim?”\n ","Johana nodwoko niya, “Ngʼat man-gi sede ariyo owinjore chiw achiel okonygo nyawadgi ma ongego, kendo jalno man kod chiemo bende onego tim kamano.”\n ","Josol osuru bende nobiro ire mondo obatisgi. Negipenje niya, “Japuonj. En angʼo mowinjore watim?”\n ","Nonyisogi niya, “Kik usol osuru moloyo kaka idwaro ni mondo usol.”\n ","Eka askeche moko nopenje niya, “To en angʼo mowinjore watim.”\n Nodwokogi niya, “Kik uma ngʼato pesa githuon kata donjo ne ji gi miriambo to misara maru muyudo mondo oromu.”\n ","Ji ne pod rito gi geno ahinya kendo giduto ne giwuoro ka giparo e chunjegi ni nyalo bedo ni Johana e Kristo.\n","Johana nodwokogi duto niya, “An abatisou gi pi. To ngʼato moro biro bangʼa ma oloya gi duongʼ, ma ok awinjora gonyo tond wuochene. En obiro batisou gi Roho Maler kod mach.\n","Odheru mare mar piedho cham ni e lwete mondo opiedhgo cham duto maler e kar dino cham, kendo ochok cham koketo e deche, to obiro wangʼo mihudhi gi mach ma ok nyal negi.”\n","To gi weche moko mangʼeny Johana nojiwo ji kendo noyalo Injili ne ji.\n ","To ka Johana nokwero Ruoth Herode nikech wach Herodia, ma chi owadgi, kendo kuom gik mamoko maricho mane osetimo,\n","Herode nomedo timo gima rachie moloyo kendo nomako Johana motero e od twech.\n ","Kane ibatiso ji duto, Yesu bende ne obatisi. To kane olemo, polo noyawore\n","kendo Roho Maler mane obiro e kido mar akuru nolor mopiyo kuome, to dwol noa e polo mawacho niya, “In e Wuoda, ma ahero; chunya mor kodi.”\n ","Koro ka Yesu owuon nochako tichne ka hike dirom piero adek. Ne iparo nine en wuod Josef,\n  wuod Heli\n","wuod Mathat,\n wuod Lawi, wuod Melki,\n wuod Janai, wuod Josef,\n ","wuod Matathias, wuod Amos,\n wuod Nahum, wuod Esli,\n wuod Nagai,\n","wuod Maath,\n wuod Matathias, wuod Semein,\n wuod Josek, wuod Joda,\n ","wuod Joanan, wuod Resa,\n wuod Zerubabel, wuod Shealtiel,\n wuod Ner,\n","wuod Melki,\n wuod Adi, wuod Kosam,\n wuod Elmadam, wuod Er,\n ","wuod Joshua, wuod Eliezer,\n wuod Jorim, wuod Mathat,\n wuod Lawi,\n","wuod Simeon,\n wuod Juda, wuod Josef,\n wuod Jonam, wuod Eliakim,\n ","wuod Melea, wuod Mena,\n wuod Matatha, wuod Nathan,\n wuod Daudi,\n","wuod Jesse,\n wuod Obed, wuod Boaz,\n wuod Salmon, wuod Nashon,\n ","wuod Aminadab, wuod Arni,\n wuod Hezron, wuod Perez,\n wuod Juda,\n","wuod Jakobo,\n wuod Isaka, wuod Ibrahim,\n wuod Tera, wuod Nahor,\n ","wuod Serug, wuod Reu,\n wuod Peleg, wuod Eber,\n wuod Shela,\n","wuod Kainan,\n wuod Arfaksad, wuod Shem,\n wuod Nowa, wuod Lamek,\n ","wuod Methusela, wuod Enoka,\n wuod Jared, wuod Mahalalel,\n wuod Kenan,\n","wuod Enosh,\n wuod Seth, wuod Adam,\n wuod Nyasaye.\n"],["Yesu, kopongʼ gi Roho Maler, noa Jordan, kendo notere gi Roho nyaka e thim,\n","kama jachien notemee kuom ndalo piero angʼwen. Kuom ndalo piero angʼwen-go ne ok ochamo gimoro e ndalogo duto, to bangʼ ka ndalogo noserumo kech nokaye.\n ","Satan nowachone niya, “Ka in Wuod Nyasaye adier, nyis kidini olokre kuon.”\n ","Yesu nodwoke niya,  “Ondiki ni, ‘Dhano ok bed mangima nikech chiemo kende.’ ” \n ","Eka Satan notere kama otingʼore malo kendo ka diemo wangʼ nono nonyise pinjeruodhi duto mag piny.\n","To nowachone niya, “Abiro miyi loch mag pinjegi duto gi duongʼ-gi, nimar osemiyagi, kendo anyalo chiwogi ne ngʼato angʼata, madwaro.\n","Omiyo ka igoyo chongi piny ma ilama, to magi duto biro bedo magi.”\n ","Yesu nodwoko niya,  “Ondiki ni, ‘Lam Jehova Nyasaye ma Nyasachi kendo en kende ema itine.’ ” \n ","Eka Satan notere Jerusalem kendo nomiyo ochungo e osuch hekalu malo mogik. Eka nowachone niya, “Ka in Wuod Nyasaye to chikri piny.\n","Nimar ondiki niya,\n “ ‘Obiro miyo malaika mage chik nikech in\n mondo oriti maber;\n ","gibiro tingʼi malo e lwetgi,\n mondo kik ichwany tiendi e kidi.’ ”\n ","Yesu nodwoko niya,  “Ondiki bende ni, ‘Kik item Jehova Nyasaye ma Nyasachi.’ ” \n ","Kane Satan osetieko temgi duto, noweye nyaka kinde moro machielo.\n ","Yesu nodok Galili gi teko mar Roho, kendo wachne nolandore e gwenge duto moluoro Galili.\n","Nopuonjo e sinagokegi, kendo ji duto nopake.\n ","Nodhi Nazareth kuma nodonge, kendo chiengʼ Sabato nodhi e sinagogi, kaka nobedo kite kendo nochungo mondo osom.\n","Nomiye kitap Isaya janabi, ka oelogo, noyudo kama nondikie ni:\n ","“Roho mar Jehova Nyasaye ni kuoma, \n  nikech osewira moyiera, \n  mondo ayal Injili ne joma odhier. \n  Oseora mondo aland ne joma otwe ni gin thuolo, \n  kendo ni muofni ni oyaw wengegi, \n  ne joma isando ni ogonygi, \n ","bende ni mondo aland ni ma e higa mar ngʼwono mar Jehova Nyasaye.” ","Eka noumo kitabuno, mi nochiwe ni jatich, kendo nobedo piny ka wenge ji duto e sinagogi ne ngʼiye matek,\n","to nochako kowachonegi niya,  “Kawuono ndikoni chopo kare ka uwinjo.” \n ","Ji duto nowuoyo maber kuome kendo negiwuoro ahinya weche mag ngʼwono manowuok e dhoge. Negipenjo niya, “Donge ngʼatni en wuod Josef?”\n ","Yesu nowachonegi niya,  “Adier chutho ubiro wachona ngeroni ni, ‘Jathieth, changri iwuon! Tim e dalau ka gigo ma wasewinjo ni ne itimo Kapernaum.’ ” \n ","Nodhi nyime kowacho niya,  “Awachonu adiera, onge janabi mirwako e dalagi owuon. \n","Adier awachonu ni ne nitie mon ma chwogi otho mangʼeny e Israel e kinde mar Elija, kane polo olor kuom higni adek gi nus kendo ne nitie kech mager e piny kuonde duto. \n","To kata kamano ne ok oor Elija ir moro kata achiel kuomgi, to makmana dhako ma chwore otho e dala mar Zarefath e gwengʼ Sidon. \n","Bende ne nitie ji mangʼeny e Israel mane nigi dhoho e kinde mar Elisha janabi to onge kata achiel mane opwodhi makmana Naaman ja-Siria kende.” \n ","Ji duto mane ni e sinagogi ne mirima mager omako kane giwinjo wechegi.\n","Negia malo mine giriembe gigole oko mar dala kendo tere e geng got kama nogerie dalano mondo gidhire olwar piny.\n","Kata kamano nowuotho awuotha kokadho e kind oganda modhi kuma nodhiyoe.\n ","Eka nodhi Kapernaum, dala manie Galili, kendo chiengʼ Sabato nochako puonjo ji.\n","Negiwuoro puonjne, nikech wechene ne nigi teko.\n ","To e sinagogi ne nitie ngʼat moro mane nigi jachien marach. Ngʼatni noywak kogoyo koko matek kowacho niya,\n","“En angʼo midwaro timo kodwa, Yesu ja-Nazareth? Isebiro mondo itiekwa koso? Angʼeyo ngʼama in, in Ngʼat Maler Mar Nyasaye!”\n ","Yesu nokwere matek niya,  “Lingʼ thi! Wuogi ia kuome!”  Eka jachien nogoyo ngʼatno piny e nyimgi duto kendo nowuok ma ok ohinye.\n ","Jogo duto nowuoro kendo negipenjore niya, “Ma puonj manade? Kuom teko maduongʼ kod loch, ochiko koda ka jochiende kendo giwuok.”\n","To humb Yesu ne olandore e alwora duto kuonde mokiewo gi gwengʼ mane entie.\n ","Yesu noa e sinagogi kendo nodhi e dala Simon. Koro min chi Simon ne nigi tuo midhusi matek, kendo ne gikwayo Yesu mondo okonye.\n","Omiyo nodhi mokulore bute kendo nochiko midhusi mondo oa kendo midhusi noweye. Nochungo oa malo mapiyo kendo nochako miyogi chiemo.\n ","Kane chiengʼ podho, ji nokelo ne Yesu ji duto mane nigi tuoche mopogore opogore, kendo noketo lwetene kuom moro ka moro, mochangogi.\n","Moloyo mano, jochiende nowuok oa kuom ji mangʼeny, ka goyo koko niya, “In e Wuod Nyasaye!” To nokwerogi kendo ne ok oyiene jochiendego mondo owuo nikech negingʼeyo ni en e Kristo.\n ","Kane piny oru, Yesu nodhi kar kende. Ji ne manye to kane gibiro kama ne entie, negitemo tame mondo kik owegi.\n","To nowacho niya,  “Nyaka ayal Injilini mar pinyruoth Nyasaye e mier moko bende, nikech ma emomiyo noora.” \n","To nodhi nyime koyalo e sinagoke mag Judea.\n"],["Chiengʼ moro achiel, ka Yesu nochungo but nam mar Genesaret, kendo ji kochokore molwore ka giwinjo wach Nyasaye.\n","Noneno yiedhi ariyo e dho wath, mane owe kanyo gi jolupo mane luoko tondegi.\n","Nodonjo ei achiel kuom yiedhigo, mane mar Simon, mi nokwaye mondo osiane yie matin oa e dho wath. Eka nobedo piny kendo puonjo ji ka enie yie.\n ","Kane osetieko wuoyo, nowachone Simon niya,  “Kiew yie odhi e chuny pi kama tut, mondo uchik tondeu omak rech.” \n ","Simon nodwoke niya, “Ruoth, wasetiyo matek otieno duto to ok wasemako gimoro. To nikech iwacho kamano, abiro chiko tonde.”\n ","Kane gisetimo kamano, negimako rech mangʼeny makoro tonde ne chako yiech.\n","Kuom mano, ne gigwelo jowetegi mane ni e yie machielo mondo obi okonygi, to kane gibiro to negipongʼo yiedhi ariyogo ma gichako nimo.\n ","Kane Simon Petro oneno mani, nopodho e tiend Yesu, mowacho niya, “Dhiyo ia ira Ruoth, an ngʼat ma jaricho!”\n","Nimar en kaachiel gi joma ne en-go duto nowuoro nikech rech mane gimako.\n","Kamano, Jakobo gi Johana ma yawuot Zebedi mane jotiyo gi Simon bende nowuoro.\n Eka Yesu nowachone Simon niya,  “Kik iluor; chakre tinendeni ibiro bedo jaywa ji.” \n","Kuom mano negiketo yiedhigi oko e dho wath, negiweyo gik moko duto kendo ne giluwe.\n ","Kane Yesu ne nitie e achiel kuom mier, ngʼat moro ma dhoho omako dende duto nobiro ire, kane oneno Yesu, nopodho piny ka okulore e lowo kendo nosaye niya, “Ruoth, kiyie, to inyalo pwodha.”\n ","Yesu norieyo bade momulo ngʼatno. Nowachone niya,  “Ayie. Pwodhri!”  Gikanyono dhoho noa kuome.\n ","Eka Yesu nochike niya,  “Kik inyis ngʼato wachni to dhiyo, mondo inyisri ne jadolo kendo ichiw misengini ma Musa nochiko nikech pwodhruokni, mondo obed ranyisi ne gin.” \n ","To kata kamano humbe nomedo landore moloyo, momiyo oganda mag ji nobiro winje kendo mondo ochang tuochegi.\n","To Yesu ne thoro dhiyo kuonde thim ma enie kende mondo olem.\n ","Chiengʼ moro kane opuonjo, jo-Farisai gi jopuonj chik, mane oa e mier duto mag Galili gi Judea kod Jerusalem, nobedo kanyono, to teko mar Ruoth ne ni kode mondo ochang jotuo.\n","Jomoko nobiro kotingʼo ja-athany e par kendo negitemo mondo gitere ei ot mondo gikele e nyim Yesu.\n","To kane ok ginyal yudo yo mar timo kamano nikech oganda mane ni kode, negiidho ewi tado kendo powo wi tado, eka negilore gi par e dier oganda e nyim Yesu.\n ","Kane Yesu oneno yie ma jogo ne nigo, nowacho niya,  “Osiepa, richoni oweni.” \n ","Jo-Farisai gi jopuonj Chik nochako paro kendgi giwegi niya, “Mae to en ngʼa ma yanyo Nyasaye? Ere ngʼat manyalo weyone ngʼato richone makmana Nyasaye kende?”\n ","Yesu nongʼeyo gima negiparo kendo nopenjogi niya,  “Angʼo momiyo uparo gigi e chunyu? \n","Ere mayot wacho kuom weche ariyogi, ‘Richoni oweni,’ koso wacho ni, ‘Aa malo mondo iwuothi’? \n","To mondo ungʼe ni Wuod Dhano nigi teko e piny mar weyo richo.”  Yesu nowachone ja-athanyno niya,  “Awachoni ni aa malo, kaw pieni mondo idhi dala.” \n","Gikanyono nochungo ka ji duto nene modhiyo dala kopako Nyasaye.\n","Ji duto nowuoro kendo negichiwo pak ni Nyasaye. Negiwuoro ahinya kendo negiwacho niya, “Waseneno gik malich kawuono.”\n ","Bangʼ mano, Yesu nowuok odhi oko kendo noneno jasol osuru ma nyinge Lawi kobet e od jasol osuru. Yesu nowachone niya,  “Luwa.” \n","To Lawi noa malo, moweyo gik moko duto kendo noluwe.\n ","Eka Lawi noloso nyasi maduongʼ mar rwako Yesu e ode, oganda maduongʼ mar josol osuru kaachiel gi ji mamoko nobiro ne chiemo kodgi.\n","To jo-Farisai gi jopuonj chik margi ne ngʼur ni jopuonjrene niya, “Angʼo momiyo uchiemo kendo metho gi josol osuru kod joricho?”\n ","Yesu nodwokogi niya,  “Joma ngima ok ema dwar jathieth makmana joma tuo. \n","Ok ne abiro mondo aluong joma kare, to nabiro mondo aluong joricho mondo gilokre giwe richo.” \n ","Negiwachone niya, “Jopuonjre Johana ne thoro tweyo chiemo kendo lamo, to bende jopuonjre mag jo-Farisai timo kamano, to jopuonjreni dhiyo mana nyime gi chiemo kendo metho.”\n ","To Yesu nodwokogi niya,  “Bende inyalo miyo wend wuon kisera otwe chiemo ka pod en kodgi? \n","To ndalo biro ma wuon kisera nogol e kindgi, e ndalogo ginitwe chiemo.” \n ","Eka nogoyonegi ngero machalo kama:  “Onge ngʼama nyalo yiecho dir law manyien mondo obawgo mano moti. Ka otimo kamano, to obiro bedo ni oyiecho law manyien, kendo dir law manyien mobawgo law moti ok bi winjore gi moti. \n","Bende onge ngʼama olo divai manyien e piende moti mag tingʼo divai. Ka otimo kamano, divai manyien nyalo yiecho piend divaino mi divai pukre kendo piend divai biro kethore. \n","Ooyo, divai manyien nyaka ol mana e piende mag tingʼo divai manyien. \n","To onge ngʼama bangʼ madho divai machon dwaro divai manyien, nimar giwacho ni, ‘Divai machon ber moloyo.’ ” \n"],["Chiengʼ Sabato moro, Yesu noyudo kadho e kind puothe mag ngano mochiek, kendo jopuonjrene nochako jako wi ngano moko mochiek, negidunyogi e lwetegi mi, gichamo ngano.\n","Jo-Farisai moko nopenjo niya, “Angʼo momiyo utimo gima chik ok oyiego chiengʼ Sabato?”\n ","Yesu nodwokogi niya,  “Pok ne usomo gima Daudi notimo kaachiel gi jogo mane ni kode ka kech ne kayogi? \n","Donge nodonjo e od Nyasaye, kendo nokawo makati ma nosepwodhi moket tenge ma chik ok oyiene ngʼato angʼata mondo ocham makmana jodolo. Kendo nochiwo moko ne jogo mane ni kode.” \n","Eka Yesu nowachonegi niya,  “Wuod Dhano en Ruodh Sabato.” \n ","Chiengʼ Sabato machielo nodhi ei sinagogi kendo nopuonjo, to ngʼato ne ni kanyo ma lwete korachwich notal.\n","Jo-Farisai kod jopuonj chik ne dwaro yo ma digiyudgo ketho kuom Yesu. Kuom mano ne gingʼiyogo machiegni, mondo gine ka dochang ngʼatno chiengʼ Sabato.\n","To Yesu nongʼeyo gima negiparo eka nowacho ni ngʼatno mane lwete otal niya, “Aa malo kendo chungi e nyim ji duto.”  Kamano noa malo mi ochungo kanyono.\n ","Eka Yesu nowachonegi niya,  “Apenjou, ere gima chikwa oyie mondo otim chiengʼ Sabato, timo maber koso timo marach, reso ngima koso ketho ngima ngʼato?” \n ","Norangogi duto, to eka nowachone ngʼatno niya,  “Rie lweti.”  Notimo kamano, kendo lwete nochango chuth.\n","To negikecho kendo negichako wuoyo ngʼato gi ngʼato kuom gino ma digitim ni Yesu.\n ","Chiengʼ moro achiel Yesu nowuok modhi e bath got moro mondo olem kendo nobedo otieno duto kolamo Nyasaye.\n","Kane okinyi ochopo, noluongo jopuonjre ire kendo noyiero apar gariyo kuomgi, mane owalo obedo joote:\n  ","Simon (mane omiyo nying ni Petro); gi owadgi Andrea,\n Jakobo,\n Johana,\n Filipo,\n Bartholomayo,\n ","Mathayo,\n Thoma,\n Jakobo wuod Alfayo,\n Simon mane iluongo ni ja-Zilote,\n ","Juda wuod Jakobo,\n gi Judas Iskariot, mane olokore obedo jandhok.\n ","Nolor kodgi piny kendo nochungo kama opie. Oganda maduongʼ mar jopuonjrene ne ni kanyo kod ji mangʼeny moa kuonde duto mag Judea, moa Jerusalem, kendo moa e dho nam mar Turo gi Sidon,\n","mane obiro mondo giwinje kendo ochang midekregi. Jogo mane jochiende thago nochangi,\n","to ji duto notemo mondo omule, nikech teko ne aa kuome mochangogi duto.\n ","Kane ongʼiyo jopuonjrene, nowacho niya,\n  “Ogwedhu un jogo modhier, \n  nimar pinyruoth Nyasaye en maru. \n ","Ogwedhu un joma kech kayo sani, \n  nimar unuyiengʼ. \n  Ogwedhu un muywak sani, \n  nimar ununyier. \n ","Un joma ogwedhi ka ji mon kodu, \n  ka gikwedou kendo giyanyou, \n  kendo giketho nyingu, \n  nikech Wuod Dhano. \n ","“Beduru mamor e ndalono kendo chikreuru ka uil, nikech poku duongʼ e polo. Nimar mano e kaka kweregi notimo ne jonabi. \n ","“To okwongʼu un jo-mwandu, \n  nimar useyudo poku. \n ","Okwongʼu un joma yiengʼ maber e kindeni, \n  nimar unudeny. \n  Okwongʼu un jogo manyiero sani, \n  nimar ubiro kuyo kendo ywak. \n ","Okwongʼu ka ji duto wuoyo maber kuomu, \n  nimar mano e kaka kweregi notimone jonabi ma jo-miriambo. \n ","“Anto awachonu un joma winja kama: Heruru wasiku, timuru maber ni jomamon kodu. \n","Gwedhuru joma kwongʼou lamuru ni joma sandou. \n","Ka ngʼato othalo lembi konchiel, to lokne komachielo bende. Ka ngʼato okawo kotini, kik itame kawo lawi mar akor. \n","Miuru ji duto makwayou, to ka ngʼato okawo giri moro, to kik idwar ni mondo oduoknigo. \n","Timuru ne ji mamoko mana kaka duher mondo gin bende gitimnu. \n ","“Ka uhero joma oherou kende, to en ohala mane muyudo? Kata mana joricho bende ohero mana joma oherogi. \n","To ka utimo maber ni joma timonu maber, to en ohala mane ma uyudo? Kata mana joricho timo kamano. \n","To ka uholo mana joma un gi adier ni biro dwokonu, en ohala manade ma uyudo? Kata mana joricho holo mana joricho ka gigeno ni ibiro chulogi duto. \n","To heruru wasiku, timnegiuru maber, kendo holgiuru ka ok ugeno ni ubiro yudo gimoro bangʼe. Eka poku biro bedo maduongʼ kendo ubiro bedo yawuot Nyasaye Man Malo Moloyo, nikech ongʼwon gi jogo ma ok dewe kendo jomaricho. \n","Beduru mangʼwon, mana kaka Wuonu ngʼwon. \n ","“Kik ungʼad ne ji bura, eka ok nongʼadnu bura. Kik uwuo kuom ngʼato marach, to ok bi wuo kuomu. Weuru ne ji richogi, to ibiro weyonu richou. \n","Chiwuru, to ibiro chiwonu. Ubiro yudo rapim maber, moiki kendo motiel mapongʼ thich, kendo oo oko. Nimar rapim mupimogo ema ibiro pimnugo un bende.” \n ","Nogoyonegi ngeroni niya,  “Ngʼat ma muofu bende nyalo telo ni ngʼama muofu machielo? Donge giduto ji ariyogo di gilingʼre ei bugo? \n","Japuonjre ok duongʼ moloyo japuonjne, to ngʼato ka ngʼato motiegi chuth biro bedo machal gi japuonjne. \n ","“Angʼo momiyo ineno ngʼinjo mar buch yath manie wangʼ wadu to pilni maduongʼ mar yath manie wangʼi iwuon to ok idew? \n","Ere kaka diwach ne owadu ni; owadwa, yie mondo agolni ngʼinjo mar buch yath manie wangʼi, ka in iwuon ok inyal neno pilni maduongʼ mar yath manie wangʼi iwuon? In ngʼat mawuondoreni, mokwongo gol pilni maduongʼ mar yath manie wangʼi iwuon oko, eka ibiro neno maler mar golo ngʼinjo mar buch yath manie wangʼ wadu oko. \n ","“Onge yath maber manyago olemo maricho, kata yath marach manyago olemo maber. \n","Yath ka yath ingʼeyo kod olembe owuon. Ji ok pon olemb ngʼowu kuom yiende mag kudho, kata olemb mzabibu bende ok pon kuom otanglo. \n","Ngʼat maber golo gik mabeyo mawuok kuom ber mokano e chunye, to ngʼat marach golo gik maricho mawuok kuom rach mokano e chunye. Nimar gik mopongʼo chuny ngʼato ema wuok e dho ngʼato. \n ","“Angʼo momiyo uluonga ni, ‘Ruoth, Ruoth,’ to ok utim gima awacho? \n","Abiro nyisou kaka ngʼat mabiro ira, mawinjo wachna kendo timo chalo. \n","Ochalo gi ngʼat manogero ot, mane okunyo bur matut nyaka e lwanda kendo noketoe mise, kane koth ochwe ma pi opongʼo piny, apaka mogingore nogoyo odno to ne ok onyal yienge, nikech nogere motegno. \n","To jal mawinjo wechena to ok otimgi chalo gi ngʼat mane ogero ot ewi lowo maonge gi mise. E kindeno ma apaka mogingore nogoyo odno, nogore piny kendo nokethore chuth.” \n"],["Kane Yesu osetieko wacho wechegi duto ka ji winjo, nodhi modonjo Kapernaum.\n","Kanyo ne nitie jatich jaduongʼ lweny, mane ruodhe ogeno ahinya, notuo kendo nochiegni gi tho.\n","Jaduongʼ lweny nowinjo humb Yesu, omiyo nooro jodongo mag jo-Yahudi ire, mondo gikwaye odhi ochang jatichne.\n","Kane gibiro ir Yesu negisaye chutho niya, “Ngʼatni owinjore mondo itimne maber,\n","nikech ohero pinywa kendo osegeronwa sinagogi.”\n","Kuom mano, Yesu nodhi kodgi.\n Kane oyudo ok en mabor gi ot, jaduongʼ lweny nooro osiepene mondo owachne niya, “Ruoth, kik ichandri, nikech ok awinjora ibi idonji ei oda.\n","Ma emomiyo asekwanora ni ok awinjora biro iri. To wach mana wach to jatichna biro chango.\n","Nimar an bende an ngʼama ni e bwo loch kod jolweny manie bwoya. Ka awacho ne moro ni, ‘Dhiyo’ to odhi, kendo machielo ni ‘Bi’ to obiro. Bende ka anyiso misumbana ni, ‘Tim ma,’ to otimo kamano.”\n ","Kane Yesu owinjo wach ngʼatno, nowuore, kendo kane olokore mongʼiyo oganda maluwe, nowacho niya,  “Awachonu, pok ayudo kata ngʼat achiel ma nigi yie maduongʼ machal kama kata e Israel.” \n","Eka jogo mane ooro nodok e ot to negiyudo jatich kangima.\n ","Mapiyo bangʼ mano, Yesu nodhi e dala miluongo ni Nain, to jopuonjrene gi oganda maduongʼ bende nodhi kode.\n","Kane osudo machiegni gi dhoranga dalano, to noromo gi joma otingʼo ngʼat motho ka igolo oko idhi yiko. Ngʼatno ne en wuowi achiel kende ma wuod dhako ma chwore otho. To oganda maduongʼ moa e dalano ne ni kode.\n","Kane Ruoth onene, chunye nokeche kendo nowacho niya,  “Kik iywagi.” \n ","Eka nodhi machiegni kendo nomulo sanduku mane otingʼe wuowi manotho, to jogo mane otingʼe nochungʼ. Nowachone,  “Wuowi matin, awachoni, chungi aa malo!” \n","Ngʼat mane othono noa malo mobedo piny kendo nochako wuoyo, to Yesu nokawe momiye min-gi.\n ","Ji duto ne luoro omako kendo negipako Nyasaye. Negiwacho niya, “Janabi maduongʼ osewuok e dierwa. Nyasaye osebiro konyo joge.”\n","Wach maberni mar Yesu nolandore e Judea mangima kod gwenge mokiewo kode.\n ","Jopuonjre Johana nonyise gigi duto. Noluongo ji ariyo kuomgi,\n","mine oorogi ir Ruoth mondo gipenje niya, “In e jalno mane onego obi koso warit ngʼat machielo?”\n ","Kane jogo obiro ir Yesu, negiwachone niya, “Johana ja-Batiso noorowa iri mondo wapenj ni, ‘In e jalno mane onego obi, koso warit ngʼat machielo?’ ”\n ","E sa nogono Yesu nochango ji mangʼeny mane nigi tuoche, midekre kod chunje maricho, kendo nomiyo muofni mangʼeny oneno.\n","Kamano nowacho ni jogo mane oor niya,  “Doguru kendo unyis Johana gik ma useneno kendo winjo: Muofni neno, rongʼonde wuotho, jogo man-gi dhoho ichango, joma itgi odinore winjo wach, joma otho ichiero, kendo Injili iyalo ne joma odhier. \n","En ngʼat mogwedhi jal ma ok chwanyre mabar nikech an.” \n ","Bangʼe ka jopuonjre Johana nosea odhi, Yesu nochako wuoyo gi oganda kuom Johana kowacho niya,  “Angʼo mane udhi mondo une e thim? Ne udhi neno odundu ma yamo tero koso? \n","Ka ok mano, to en angʼo mane udhi mondo une? Ne udhi neno ngʼat morwakore gi lewni mabeyo koso? Ooyo, jogo marwakore gi lewni ma nengogi tek kendo madhialore gi gik mabeyo ni e ute ruodhi. \n","To un nudhi mondo une angʼo? Janabi? Ee, awachonu, ni ne udhi neno ngʼat moloyo janabi gi duongʼ. \n","Ma e jal mane ondik kuome niya, \n  “ ‘Abiro oro jaotena mondo otel e nyimi, \n  obiro losoni yori kapok ibiro.’ ","Awachonu, kuom jogo duto mamon onywolo onge ngʼato maduongʼ moloyo Johana; kata kamano ngʼatno matinie moloyo e pinyruoth Nyasaye duongʼ moloye.” \n ","(Ji duto, kata mana jasol osuru, kane giwinjo weche Yesu, ne giyie ni yor Nyasaye ni kare, nikech nosebatisgi gi Johana.\n","To jo-Farisai kod jogo molony e chik nodagi dwaro mar Nyasaye kuomgi giwegi, nikech ne pok obatisgi gi Johana.)\n ","Yesu nopenjogi niya,  “Koro en angʼo ma dapimgo tiengʼ ma kawuononi? Gichalo gi angʼo? \n","Gichalo nyithindo mobedo e chiro kendo luongore kendgi moro ka moro kagiwacho niya, \n  “ ‘Ne wagoyonu asili, \n  to ne ok umiel; \n  bende ne wadengo ka wawero wend tho, \n  to ne ok uywak.’ \n ","Nimar Johana Ja-batiso nobiro ka ok ocham makati kata madho divai, to uwacho ni, ‘En gi jachien.’ \n","Wuod Dhano nobiro ka chiemo kendo metho, to uwacho ni, ‘Neyeuru jawuoro kendo jamer mosiep josol osuru gi joricho.’ \n","To rieko ifwenyo adimba gi nyithinde duto.” \n ","Chiengʼ moro ja-Farisai achiel moro noluongo Yesu mondo ochiem kode nodhi e od ja-Farisai mobedo but mesa.\n","Kane dhako mane osedak e ngima mar richo e dalano nowinjo ni Yesu ne chiemo e od ja-Farisai, nokelo chupa mar alabasta mopongʼ gi mo mangʼwe ngʼar,\n","kendo nochungʼ e toke, but tiende, pi wangʼe nolwar e tiendene ma gitimo pi eka noyweyogi gi yie wiye, monyodhogi kendo noolo mo mangʼwe ngʼar kuomgi.\n ","Kane ja-Farisai mane oluonge oneno ma, nowacho owuon niya, “Ka dine bed ni ngʼatni en janabi, to nine ongʼeyo ni ngʼat ma muleni en ngʼat machalo nade kendo ni en dhako machalo nade nikech en jaricho.”\n ","Yesu nodwoke niya,  “Simon, an-gi gima adwaro wachoni.” \n Nowachone niya, “Wachna, japuonj.”\n ","“Ji ariyo ne nigi gowi mar jahol pesa, moro. Achiel nenigigope mar silingʼ mia abich, to machielo piero abich. \n","Giduto ji ariyogi ne gionge gi pesa ma gichulego, omiyo noweyonegi gopegi. Koro en mane kuomgi mabiro here moloyo?” \n ","Simon nodwoko niya, “Aparo ni ngʼat mane nigi gowi maduongʼ mowene.”\n Yesu nowacho niya,  “Isengʼado bura makare.” \n ","Eka nolokore mongʼiyo dhakono mowachone Simon, niya,  “Ineno dhakoni? Nabiro odi. Ne ok imiya pi moro amora mondo alwokgo tiendena, to nolwoko tiendena gi pi wangʼe kendo noyweyogi gi yie wiye. \n","To in ne ok inyodha, to dhakoni chakre sa mane adonjo, ne ok oweyo nyodho tiendena. \n","Ne ok iolo mo e wiya, to oseolo mo mangʼwe ngʼar e tiendena. \n","Emomiyo, awachoni ni richone mathoth osewene, nikech nonyiso hera mathoth. To ngʼat mowene richo manok, herane bende tin.” \n ","Eka Yesu nowachone niya,  “Richoni oweni.” \n ","Welo mamoko nochako penjore kendgi giwegi kawacho niya, “Mani en ngʼa maweyo ne ji richogi?”\n ","Yesu nowachone dhakono niya,  “Yieni oseresi; dhi gi kwe.” \n"],["Bangʼ mano, Yesu nowuotho kodhi e dala ka dala kod gwengʼ ka gwengʼ ka olando Injili mar pinyruoth Nyasaye. Jopuonjrene apar gariyo ne ni kode,\n","kaachiel gi mon moko mane osegol kuomgi jochiende kendo ochang tuochegi kaka Maria (mane iluongo ni Magdala) mane jochiende abiriyo osewuok kuome;\n","Joana chi Chuza, mane jatelo e od Herode gi Susana kod mon mamoko mathoth. Mon-gi nekonyogi ka gichiwonegi gigegi giwegi.\n ","Kane oyudo oganda maduongʼ chokore kendo ji ne biro ir Yesu moa e dala ka dala nogoyonegi ngero niya,\n","“Japur moro nodhi chwoyo kodhi. Kane oyudo ochwoyo kodhi, moko nolwar e yo mi nonyon-gi kendo winy mafuyo e kor polo nochamogi duto. \n","Moko nolwar ewi lwanda mine gitwi kendo ne gitwo nikech ne gionge kod ngʼich. \n","Kodhi moko nolwar e kind kudho, to ka kudhogo nodongo kod cham to ne githungʼo chamgo. \n","Bende kothe moko nolwar e lowo maber. Ne gitwi kendo neginyago cham, nyadi mia moloyo kaka nochwoyo.” \n Kane owacho ma, nogoyo koko niya, “Ngʼat man-gi ite mar winjo wach mondo owinji.” \n ","Jopuonjre nopenje tiend ngerono.\n","Nowacho niya,  “Un osemiu rieko mar ngʼeyo gik mopondo mag pinyruoth Nyasaye, to ji mamoko awuoyonegi gi ngero, mondo omi, \n  “ ‘kata ka obedo ni gingʼicho, \n  to ok ginine gimoro; \n  kendo gibiro siko ka giwinjo weche miwacho, \n  to wach ok nodonjnegi.’ ","“Ma e gima ngeroni nyiso: Kodhi en wach Nyasaye. \n","Molwar e dir yo gin jogo mawinjo, to jachien biro kendo golo wach ei chunygi, mondo kik giyie ma wargi. \n","Molwar e lwanda gin jogo ma rwako wach gi mor ka giwinje, to gionge gi tiendegi. Giyie kuom kinde moromo, to e kinde mag tem gipodho giaa. \n","Kodhi molwar e dier kudho ochungo kar jogo mawinjo, to ka gidhiyo e yoregi, to parruok mar ngima, mwandu kod mor mar piny thungʼogi, ma ok gidong motegno. \n","To kodhi manie lowo maber, ochungo kar jogo man-gi chuny malongʼo kendo maber, mawinjo wach, gikane, kendo gibedo modhil ma ginyag cham. \n ","“Onge ngʼato mamoko taya kendo umo gi atonga kata kete e bwo kitanda. Kar timo kamano, to okete ewi rachungi taya, mondo jogo madonjo one ler. \n","Nimar onge gimoro mopandi ma ok nofweny, to bende onge gima lingʼ-lingʼ ma ok nongʼere kata noket e lela. \n","Emomiyo paruru ahinya maber kaka uwinjo. Ngʼat man-go nomedne mi nobed gi gik mogundho; to ngʼat ma ongego kata mano moparo ni en-go nomaye.” \n ","Koro min Yesu gi owetene nobiro mondo ginene, to ne ok ginyal sudo machiegni kode nikech oganda.\n","Ngʼat moro nowachone Yesu niya, “Minu gi oweteni ochungʼ oko, gidwaro neni.”\n ","Nodwoko niya,  “Minwa kod owetena gin jogo mawinjo wach Nyasaye kendo timo.” \n ","Chiengʼ moro Yesu nowacho ne jopuonjrene niya,  “Wadhiuru loka nam komachielo.”  Omiyo negidonjo ei yie kendo giwuok gidhi.\n","Kane gikwangʼ, nindo notere. Eka ahiti mangʼongo notugore e nam, koro yieno ne opongʼ gi pi kendo ne gin e chandruok maduongʼ.\n ","Jopuonjre nodhi ire mochiewe, kagiwachone niya, “Ruoth, Ruoth, wabiro nimo!”\n Nochungo oa malo kendo nokwero yamo gi apaka mager mi ahiti nopie kendo gik moko duto nokwe.\n","Nopenjo jopuonjrene niya,  “Ere yie ma un-go?” \n Luoro nomakogi kendo negiwuoro mine gipenjore giwegi niya, “Ma en ngʼa? Ochiko nyaka yembe kod pi, mi giwinje.”\n ","Negikwangʼ gichopo e gwengʼ miluongo ni Gerasi, man loka nam Galili.\n","Kane Yesu owuok oko e dho wath, ngʼat moro man-gi jochiende moa e dalano noromo kode, kuom kinde mangʼeny ngʼatni ne pok orwako law kata dak ei ot, to nodak e dier liete.\n","Kane oneno Yesu, noywak matek kendo nopodho piny e tiende, kogoyo koko gi dwol mamalo niya, “Yesu Wuod Nyasaye Man Malo Moloyo, angʼo milaro koda? Asayi, kik isanda!”\n","Nimar noyudo Yesu osechiko jachien marachno mondo owuog kuom ngʼatno. Kuom kinde mangʼeny nomake, to kata nosetwe lwetene, gi tiendene gi nyororo, kendo okete e bwo jarit, nosebedo kochodo nyororo kendo jochiende ne riembe nyaka e thim.\n ","Yesu nopenje niya,  “Nyingi ngʼa?” \n Nodwoko niya, “Wan oganda” nikech jochiende mangʼeny nosedonjo kuome.\n","To negisiko gikwaye mondo kik ochikgi gidhiyo e Bur Matut Maonge Gikone.\n ","To kweth maduongʼ mag anguro ne kwayo e bath got kanyo. Jochiendego nosayo Yesu mondo oyie gidonji eigi, mi nomiyogi thuolo.\n","Kane jochiendego nowuok oa ei ngʼatno, negidhiyo gidonjo ei angurogo, kendo kweth angurogo noringo matek koluwo aridiridi mochomo nam mi giduto ne githo ei pi.\n ","Kane jogo makwayo angurogo noneno gima nosetimore, negiringo mi gidhi gitero wach ne ji duto modak e dala kendo e gwengʼno.\n","Mi ji nowuok mondo gine gino mosetimore. Kane gibiro ir Yesu, negiyudo ngʼatno ma yande jochiende nosewuok kuome, kobedo piny e tiend Yesu, korwakore kendo ka parone ni kare; mi luoro nomakogi.\n","Jogo mane oneno gima notimore nonyiso ji kaka ngʼat mane nigi jochiende nochangi\n","Eka ji duto manie gwengʼ Gerasi duto nokwayo Yesu mondo odar odhi owegi, nikech luoro maduongʼ nomakogi. Omiyo nodonjo ei yie kendo noa kanyo.\n ","Ngʼat mane jochiende owuok kuome, nosaye mondo oyie odhi kode, to Yesu notame, kawachone niya,\n","“Dogi dala kendo inyis ji gik madongo ma Nyasaye osetimoni.”  Omiyo ngʼatno nowuok odhi molando ne dala duto gik mangʼeny ma Yesu nosetimone.\n ","Koro kane Yesu odwogo, oganda norwake nimar negirite giduto.\n","Eka ngʼato moro ma nyinge Jairo, jatich sinagogi, nobiro mogoyo chonge piny e tiend Yesu, kosaye mondo odhi ode,\n","nikech nyare achiel kende, nyako madirom ja-higni apar gariyo, ne tho.\n Ka Yesu ne ni e yo, oganda maduongʼ nothungʼe mane gichiegni hinye.\n","To dhako moro ne ni kanyo mane osebedo ka iye chwer kuom higni apar gariyo to onge ngʼat mane nyalo change.\n","Nobiro gi yo katoke kendo nomulo riak lawe, kendo iye machwer nochok gikanyono.\n ","Yesu nopenjo niya,  “En ngʼa momula?” \n Kane giduto gikwero, Petro nowacho niya, “Ruoth, ok ineye kaka ji olwori kendo othungʼi.”\n ","To Yesu nowacho niya,  “Ngʼato moro omula; angʼeyo ma nikech teko osewuok kuoma.” \n ","Bangʼ kane dhakono oneno ni ok onyal aa ma ok ofwenyore, nobiro ka otetni kendo nopodho e tiend Yesu. Nohulo e nyim ji duto gimomiyo nomule kendo kaka nochango sano sano.\n","Eka nowachone niya,  “Nyara, yieni osechangi. Dhi gi kwe.” \n ","Kane oyudo Yesu pod wuoyo, ngʼato moro nobiro moa e od Jairo, ma jatend sinagogi, mowacho niya, “Nyari osetho, omiyo kik ichand japuonj kendo.”\n ","Kane owinjo ma, Yesu nowachone Jairo niya,  “Kik iluor, bed gi yie kendo obiro chango.” \n ","Kane ochopo e od Jairo, ne ok oyie ni ngʼato moro amora mondo odonj kode makmana Petro, Johana gi Jakobo kod wuon nyathi gi min mare.\n","Gie kindeno, ji duto ne goyo nduru kendo Yesu nowachonegi niya,  “Weuru ywak nimar ok otho to onindo aninda.” \n ","Neginyiere, nikech negingʼeyo ni osetho.\n","To nomako lwet nyakono kendo nowacho niya,  “Nyathina, chungi ia malo.” \n","Chunye noduogo, kendo nochungʼ oa malo gisano. Eka Yesu nowachonegi mondo gimiye gimoro ocham.\n","Jonywolne nohum, to nomiyogi chik ni kik ginyis ngʼato moro amora gima nosetimore.\n"],["Kane Yesu oseluongo ji apar gariyogo kaachiel, nomiyogi nyalo kod teko mar golo jochiende duto kendo chango tuoche,\n","kendo noorogi oko mondo giyal pinyruoth Nyasaye kendo chango joma tuo.\n","Nowachonegi niya,  “Kik utingʼ gimoro ka udhi e wuoth obed luth kata ofuku kata chiemo, kata pesa, kata law machielo miloko. \n","Ubed e ot moro amora mudonje, nyaka ua e dalano. \n","Ka ji ok orwakou, to utengʼ buch tiendeu sa ma uwuok e dalagi mondo obednegi ranyisi ni bura oseloyogi.” \n","Kamano ne giwuok ma gidhiyo e gwengʼ ka gwengʼ, ka giyalo Injili kendo gichango ji kuonde duto.\n ","Koro Ruoth Herode nowinjo gik moko duto matimore, to noparore, nikech ji moko ne wacho ni Johana osechier oa kuom joma otho.\n","Jomoko to ni Elija osefwenyore, to joma moko bende ni achiel kuom jonabi machon osebedo mangima kendo.\n","To Herode nowacho niya, “Johana ne asengʼado wiye, koro ma, to en ngʼa ma awinjo gik ma kamagi kuome?” Kendo notemo mondo onene.\n ","Ka joote noduogo neginyiso Yesu gima negisetimo. Eka nokawogi modhi kodgi ka gin kendgi giwegi e dala miluongo ni Bethsaida,\n","to oganda nowinjo mano kendo ne giluwe. Norwakogi kendo nowuoyo kodgi kuom loch mar pinyruoth Nyasaye, kendo nochango jogo mane dwaro chang.\n ","Kar seche moko mag odhiambo Jopuonjre apar gariyo nobiro ire kendo negiwachone niya, “We ogandani owuogi mondo gidhi e mier machiegni kod gwenge mondo giyud chiemo kod kuonde nindo, nikech wan e thim.”\n ","Yesu nodwoko niya,  “Migiuru gimoro gicham un uwegi.” \n Negidwoko niya, “Wan mana gi makati abich gi rech ariyo kende, makmana ka wanyalo dhi mondo wangʼiew chiemo ne ogandani duto.”\n","Ne nitie ji machwo kanyo ma dirom alufu abich.\n To nowachone jopuonjrene niya,  “Nyisgiuru gibed piny e migepe mag ji madirom piero abich, moro ka moro.” \n","Jopuonjre notimo kamano kendo giduto negibedo piny.\n","Bangʼe nokawo makati abichgo gi rech ariyogo nongʼiyo polo malo, kogoyo erokamano kendo nongʼingogi. Eka nomiyogi jopuonjre mondo opog ji.\n","Giduto negichiemo mi giyiengʼ, kendo bangʼ chiemo jopuonjre nochoko ngʼinjo mag chiemo mane ji ochamo oweyo okepe apar gariyo mopongʼ.\n ","Chiengʼ moro kane Yesu lemo kama opondo kendo ne en gi jopuonjrene, nopenjogi niya,  “Oganda wacho ni An ngʼa?” \n ","Negidwoke niya, “Jomoko wacho ni in Johana ja-Batiso, to jomoko wacho ni in Elija to jomoko bende wacho ni in achiel kuom jonabi machon ema osedwogo mobedo mangima kendo.”\n ","Nopenjogi niya,  “To un to uwacho ni an ngʼa?” \n Petro nodwoke niya, “In Kristo ma wuod Nyasaye.”\n ","Yesu nosiemogi matek mondo kik ginyis, ngʼato angʼata wachni.\n","Kendo nowacho niya,  “Wuod Dhano nyaka yud sand mangʼeny, kendo ibiro kwede gi jodong oganda gi jodolo madongo kod jopuonj chik, bende nyaka nonege kendo chiengʼ mar adek nochiere obed mangima.” \n ","Eka nowachonegi duto niya,  “Ka ngʼato dwaro luwo bangʼa, to nyaka okwedre owuon kendo otingʼ msalape ndalo duto eka oluwa. \n","Nimar ngʼatno madwaro reso ngimane, ngimane biro lalne, to ngʼatno mowito ngimane nikech an, abiro rese. \n","Ere ber ma ngʼato yudo ka piny duto obedo mare, to olalo kata owito ngimane. \n","Ka ngʼato wiye kuot koda kod wechena, Wuod Dhano bende wiye biro kuot kode ka obiro duogo e duongʼ mare kendo e duongʼ mar Wuoro kod mar malaike maler. \n ","“Awachonu adier ni nitie jomoko mochungʼ buta ka ma ok nokal e tho kapok gineno pinyruoth Nyasaye.” \n ","Kar ndalo ma dirom aboro bangʼ ka Yesu nosewacho mani, nokawo Petro gi Johana kod Jakobo kaachiel kode kendo negidhiyo malo ewi got mondo gilam.\n","To kane olamo, kit wangʼe nolokore, kendo lepe nolokore marieny ka ler mar mil polo.\n","Ji ariyo, Musa gi Elija, nofwenyore e duongʼ maler, ka giwuoyo gi Yesu.\n","Negiwuoyo kuom thone, mane koro ochiegni chopo ei Jerusalem.\n","Petro kaachiel gi jowadgi ne nindo oingo ahinya, to kane gichiewo maber, negineno duongʼne kod ji ariyo kochungo kode.\n","Kane jogo weyo Yesu, Petro nowachone niya, “Jaduongʼ en gima ber mondo wabed ka eri. We mondo wager kiru achiel mari, achiel mar Musa to machielo mar Elija.” (Ne ok ongʼeyo gino mane owacho.)\n ","Kane pod owuoyo, boche polo nobiro apoya moumogi, kendo negiluor kane bor polono noumogi.\n","Eka dwol moro noa e boche polo, kawacho niya, “Ma e Wuoda, maseyiero; winjeuru.”\n","Kane dwol osewuoyo, negiyudo ni Yesu ni kende. Jopuonjre nokano wachni e kindgi giwegi kendo ne ok ginyiso ngʼato angʼata kuom gik mane giseneno.\n ","Kinyne, kane gibiro gilor gia e got, oganda maduongʼ noromone.\n","Ngʼat moro e dier oganda noluongo matek niya, “Japuonj akwayi, range wuodani, nikech en nyathina achiel kende.\n","Ndalo duto jachien make kendo ogoyo koko, bende ogoye piny moriere kogwecho, kendo dhoge wuok buoyo. Jachien-no sande kinde duto, kendo ohinye.\n","Ne akwayo jopuonjreni mondo oriembe oko, to ne otamogi.”\n ","Yesu nodwoko niya,  “Yaye, tiengʼ maonge yie kendo mobamni, to nyaka karangʼo ma dabed kodu kendo chandra kodu.”  Kel ane wuodi ka.\n ","Kata e kindeno mane wuowino ne biro, jachien nogoye piny mi nogwecho marach. To Yesu nochiko jachien marachno mi nochango wuowino, kendo nochiwe ne wuon mare.\n","Kendo giduto ne giwuoro duongʼ mar Nyasaye.\n Kane ji duto wuoro kuom gigo duto ma Yesu notimo, nowachone jopuonjrene niya,\n","“Chikuru itu maber ni gino madwaro nyisou: Wuod Dhano ibiro ndhogi mi keti e lwet ji.” \n","To ne ok giwinjo tiend wachni. Ne opandorenegi, momiyo ne ok gingʼeyo tiende, kendo negiluor mar penje mondo gingʼe tiende.\n ","Mbaka nowuok e kind jopuonjre ni en ngʼa kuomgi manobed maduongʼ moloyo.\n","Kaka Yesu nongʼeyo parogi, nokawo nyathi matin mokete ochungʼ bute.\n","Eka nowachonegi niya,  “Ngʼato angʼata morwako nyathi matin-ni e nyinga orwaka, to ngʼama orwaka, orwako jal mane oora. Nimar ngʼat matin mogik kuomu duto en ngʼama duongʼ moloyo.” \n ","Johana nowachone niya, “Jaduongʼ, ne waneno ngʼato ka golo jochiende e nyingi kendo ne watemo tame, nikech ok en achiel kuomwa.”\n ","To Yesu nowacho niya,  “Kik utame, nimar ngʼat ma ok mon kodu en jakoru.” \n ","Kane kinde ochopo monego terego malo e polo, Yesu noramo ni nyaka ochop Jerusalem.\n","Eka nooro joote mondo otel nyime odhi e dala jo-Samaria mondo oikne gik moko;\n","to ji mane nikanyo ne ok orwake, nikech nodhi Jerusalem.\n","Kane jopuonjrene ma Jakobo gi Johana ne oneno ma, negipenjo niya, “Ruoth, idwaro ni mondo waluong mach oa e polo obi otiekgi koso?”\n","To Yesu nolokore, mokwerogi.","Bangʼ mano, negidhi e dala machielo.\n ","Kane oyudo giwuotho e yo, ngʼat moro nowachone niya, “Abiro luwi kamoro amora midhiye.”\n ","To Yesu nodwoke niya,  “Bwe nigi buchegi kendo winy mafuyo e kor yamo nigi utegi, to Wuod Dhano onge gi kamoro amora monyalo kete wiye.” \n ","Nowachone ngʼat machielo niya,  “Luwa.” \n To ngʼatno nodwoko niya, “Ruoth, yiena adhi ayik wuonwa mondi.”\n ","Yesu nowachone niya,  “We joma otho oik jogegi motho, to in dhiyo kendo iland wach mar pinyruoth Nyasaye.” \n ","To pod ngʼat machielo moro nowacho niya, “Abiro luwi, Ruoth, to mokwongo, yiena adogi mondo adhi goyo oriti ni joodwa.”\n ","Yesu nodwoko niya,  “Ngʼama osemako kwer dhok to pod ngʼiyo chien ok owinjore ni tich mar pinyruoth Nyasaye.” \n"],["Bangʼ mano, Ruoth noyiero ji piero abiriyo gariyo mamoko, kendo noorogi ariyo, ariyo mondo otel nyime e mier duto kod kamoro amora mane obiro dhiyoe.\n","Nowachonegi niya,  “Cham ochiek mathoth, to jotich nok kuom mano kwauru Ruodh keyo mondo oor jotich odhi e puothe mar keyo. \n","Dhiuru! Aorou mondo udhi mana kaka rombe e dier ondiegi. \n","Kik utingʼ ofuku mar pesa, kata ofuku mar wuoth, kata mana opato, kendo kik umos ngʼato e yo. \n ","“Ka udonjo e ot to wachuru mokwongo ni, ‘Kwe obedi e odni.’ \n","Ka ngʼat kwe ni kanyo to kwe maru nobed kuome; to ka ok kamano, to kweuno noduognu. \n","Beduru e odno, ka uchamo kendo umadho gimoro amora ma gimiyou, nimar jatich owinjore gi pokne. Kik uwuothi ka ua e ot ka ot. \n ","“Ka udonjo e dala mi orwaku to chamuru gino ma oket e nyimu. \n","Changuru joma tuo man kanyo kendo wachnegiuru ni, ‘Pinyruoth Nyasaye osekayo machiegni kodu.’ \n","To ka udonjo e dala moro to ok orwaku, dhiuru e akek yore kendo uwach niya, \n","‘Kata mana buch dalau momoko e tiendewa watengʼo oko. To beduru kungʼeyo maler ni: Pinyruoth Nyasaye osekayo machiegni.’ \n","Awachonu ni nobed maber-ber ne Sodom maloyo dalano. \n ","“Mano kaka unune malit un jo-Korazin! Mano kaka unune malit un jo-Bethsaida! Nimar ka dine honni motimnugi dinetim ne Turo gi Sidon to dine giseweyo richo chon ka girwakore gi lep gugru, kendo gibet ka gibukore gi buru. \n","To enobed maber-ber ne Turo gi Sidon e ndalo mar ngʼado bura moloyo ne un. \n","To in Kapernaum bende ibiro tingʼori malo nyaka polo koso? Ooyo, ibiro lwar piny nyaka piny joma otho. \n ","“Ngʼat ma winjou, winja, ngʼat modagiu odaga, kendo ngʼat modaga odagi jal ma noora.” \n ","Ji piero abiriyogo noduogo kod ilo mi giwacho niya, “Ruoth, nyaka jochiende bende winjowa ka wagologi e nyingi.”\n ","Nodwoko niya,  “Ne aneno Satan kalor aa e polo mana ka mil polo. \n","Asemiyou loch mondo unyon thuonde gi thomoni kendo uloo teko duto mag jasigu bende onge gima nohinyu. \n","To kik ubed moil ni jochiende winjou, to beduru moil ni nyingu ondiki e polo.” \n ","E sechego ka Roho Maler nomiyo Yesu opongʼ gi ilo, nowacho niya,  “Apakoi, Wuonwa, Ruodh polo gi piny, nikech isepando gigi ne joma riek gi joma osomo, to isefwenyogi ne nyithindo matindo. Ee, Wuora, nimar mano ema ne berni kotimore. \n ","“Wuonwa oseketo gik moko duto e lweta. To onge ngʼama ongʼeyo Wuowi makmana Wuoro kende, bende onge ngʼama ongʼeyo Wuoro makmana Wuowi kaachiel gi joma Wuowi oyiero mondo ofwenynegi.” \n ","Eka nolokore ir jopuonjrene kendo nowachonegi kar kendgi niya,  “Ogwedh wenge maneno gik munenogi. \n","Nimar awachonu ni jonabi kod ruodhi mangʼeny ne gombo neno gik munenogi, to ne ok gineno kendo winjo gik muwinjogi, to ne ok giwinjo.” \n ","Chiengʼ moro achiel, ngʼat moro molony e chik nochungʼ mondo otem Yesu, nopenjo niya, “Japuonj, en angʼo monego atim eka ayud ngima mochwere kaka girkeni mara?”\n ","Nodwoko niya,  “Angʼo mondiki e chik? Isome nade?” \n ","Nomedo dwoke niya, “ ‘Her Jehova Nyasaye ma Nyasachi gi chunyi duto gi paroni duto, gi tekoni duto kendo gi riekoni duto;’  kendo ni, ‘Her wadu kaka iherori iwuon.’ ”\n ","Yesu nodwoke niya,  “Isedwoko kare, tim kamano, eka inibed mangima.” \n ","To kaka nodwaro mondo onenre ngʼat mariek, nomedo penjo Yesu niya, “Nyawadwa to en ngʼa?”\n ","Yesu nodwoke niya,  “Ngʼat moro ne wuotho koa Jerusalem ka oridore Jeriko, kendo nopo kopodho e lwet jomecho. Ne gilonyo lepe, gigoye, kendo giweye kochiegni tho. \n","To noyudo jadolo moro wuotho koluwo, yorno, to kane oneno ngʼatno, nobaro moluwo bath yo komachielo. \n","Kamano bende, ja-Lawi moro kane ochopo kanyo monene nokadho gi komachielo. \n","To ja-Samaria moro mane dhi wuoth nochopo kama ne ngʼatno nitie, kendo ka nonene, nokeche. \n","Nodhi ire motweyo adhondene kooloe mo kod divai. Eka noketo ngʼatno e ngʼe pundane owuon kendo notere e od bworo kendo norite maber. \n","Kinyne nogolo pesa mamingli mag fedha ariyo nomiyo jarit odno. Nowachone ni, ‘Rite to ka aduogo abiro chuli nengo ma imedo ritego!’ \n ","“Kuom ji adekgi ere miparo ni ne en wadgi ngʼat mane opodho e lwet jomechogo?” \n ","Ngʼat molony gi chik nodwoko niya, “En ngʼat mane okeche.”\n Eka Yesu nowachone niya,  “Dhi kendo itim kamano.” \n ","Kane oyudo Yesu gi jopuonjrene ni e yo, nochopo gwengʼ kama dhako miluongo ni Maritha norwake e ode.\n","Ne en gi nyamin mane iluongo ni Maria, mane obet piny, e tiend Ruoth kowinjo gima owacho.\n","To Maritha nodich gi tich mangʼeny mane nyaka tim. Nodhi ire mopenjo niya, “Ruoth, ok idewo ni nyaminwa oweya atiyo mana kenda nyise mondo okonya!”\n ","Ruoth nodwoke niya,  “Maritha, Maritha, iparori kendo ithagori kuom gik mangʼeny kayiem, \n","to gimoro achiel kende ema dwarore. Maria oseyiero gima ber moloyo kendo ok nomaye ngangʼ.” \n"],["Chiengʼ moro Yesu ne lamo kamoro. Kane otieko, achiel kuom jopuonjrene nowachone niya, “Ruoth, puonjwa lamo, kaka Johana bende nopuonjo jopuonjrene.”\n ","Nowachonegi niya,  “Ka ulamo to wachuru kama: \n  “ ‘Wuonwa, \n  nyingi mondo omi duongʼ, \n  pinyruoth mari obi. \n ","Miwa odiechiengʼ kodiechiengʼ chiembwa mapile pile. \n ","Wenwa richowa, \n  nimar wan bende waweyone ji duto matimonwa marach. \n  Kendo kik iwe wadonj e tem.’ ” \n ","Eka nowachonegi niya,  “Ka dipo ngʼato kuomu nigi osiepne to odhi dier otieno mi owachone ni, ‘Osiepna holae makati adek, \n","nikech osiepna moro mane ni e wuoth osebiro lima to aonge gimoro ma anyalo keto e nyime mondo ocham.’ \n","Eka ngʼat mane ni e ot nodwoke ni, ‘We chanda. Dhoot oselor, kendo nyithinda ni koda e kitanda. Ok anyal chungo kendo miyi gimoro amora.’ \n","Awachonu ni kata obedo ni ok onyal aa malo mondo omiye makati kaka osiepne, to nikech kinda mar ngʼatno, obiro aa malo mi omiye moromo kaka odwaro. \n ","“Omiyo awachonu kama: Kwauru to nomiu; dwaruru to unuyudi kendo dwongʼuru to noyawnu dhoot. \n","Nimar ngʼato ka ngʼato mokwayo imiyo, ngʼato madwaro nwangʼo kendo ngʼama dwongʼo, noyawne dhoot. \n ","“En ngʼa kuomu, wuone, ma ka wuodi okwayi rech, to imiye mana thuol? \n","Kata kokwayi tongʼ gweno, imiye mana thomoni? \n","Ka un, ma un joricho kamano, ungʼeyo miyo mich mabeyo ne nyithindu, koro Wuonu manie polo donge nyalo chiwo Roho Maler ne joma okwaye.” \n ","Chiengʼ moro Yesu ne riembo jachien mamomo. Kane jachien osewuok, ngʼat ma momono nowuoyo, kendo oganda nohum nono.\n","To moko kuomgi nowacho niya, “Belzebub ruodh jochiende, ema ogologo jochiende.”\n","Jomoko to noteme kakwaye ranyisi moa e polo.\n ","Yesu nongʼeyo parogi mi nowachonegi niya,  “Pinyruoth moro amora mopogore owuon nyaka kethre, kendo ot mantiere gi pogruok biro gore piny. \n","Ka Satan opogore kende owuon, ere kaka pinyruodhe nyalo chungo? Awacho kamano nikech uwacho ni ariembo jochiende gi teko Belzebub. \n","Koro ka ariembo jochiende gi teko mar Belzebub, to joma luwou to kara gologi gi teko mar ngʼa? Emomiyo, ginibed jongʼadnu bura. \n","To ka ariembo jochiende gi lith lwet Nyasaye to kare pinyruoth Nyasaye osebironu. \n ","“Ka ngʼat maratego, momanore gi gige lweny orito ode owuon to gige duto ritore maber. \n","To ka ngʼat maratego moloye omonje mi oloye to omayo ngʼatno gige lweny mane okete e genone, kendo oyako gige odhigo. \n ","“Ngʼat ma ok ni koda kedo koda, kendo ngʼat ma ok konya choko ji keyo ji. \n ","“Ka jachien marach owuok kuom ngʼato, owuotho kuonde motwo koni gi koni komanyo kama doyudie yweyo, to ok oyudi. Eka owacho ni, ‘Abiro dok e ot mane aaye.’ \n","Ka ochopo, to oyudo ka odno oywe maler kendo ochan maber. \n","Eka odok kendo oomo jochiende abiriyo mamoko maricho moloye, kendo gibiro gidonj mi gidag kanyo. Bangʼe achien ngima ngʼatno bedo marach moloyo kaka nochal mokwongo.” \n ","Kane oyudo Yesu wacho wechegi dhako moro maneni ei ogandano nowacho matek niya, “Ogwedh miyo mane onywoli kendo odhodhi.”\n ","Nodwoko niya,  “Jogo mogwedhi gin mana joma winjo wach Nyasaye kendo rito.” \n ","Kane oyudo oganda medore, Yesu nowacho niya,  “Ma en tiengʼ marach. Gikwayo ranyisi mar hono, to ok bi miye moro amora makmana ranyisi mar Jona. \n","To mana kaka Jona ne en ranyisi ne jo-Nineve e kaka Wuod Dhano biro bedo ne tiengʼni. \n","Ruoth ma dhako mar piny ma milambo nochungʼ chiengʼ bura kaachiel gi tiengʼni kendo enongʼadnegi bura kaka joketho, nimar nobiro koa e tungʼ piny kuma bor mondo owinj rieko Solomon, to sani koro nitie ngʼato ka maduongʼ moloyo Solomon. \n","Jo-Nineve biro chungʼ e bura kaachiel gi tiengʼni kendo nongʼadnegi bura kaka joketho; nimar gin ne giweyo richo kane giwinjo yalo mar Jona, to sani koro nitie ngʼato maduongʼ moloyo Jona. \n ","“Onge ngʼato mamoko taya to okete kama opondo, kata oume gi bakul. Kar timo kamano to okete ewi rachungi taya mondo jogo madonjo one ler. \n","Wangʼi e taya mar ringri, ka wengegi neno maber, to ringri duto opongʼ gi ler. To ka giricho, ringri bende mudho opongʼo. \n","Omiyo, neuru, ni ler manie iu ok en mudho. \n","Emomiyo, ka ringri duto bende opongʼ gi ler, kendo kaonge mudho kuome kamoro amora to obedo maler chutho, mana ka gima ler mar taya rieny kuomi.” \n ","Kane Yesu osetieko wuoyo, ja-Farisai moro norwake mondo gichiem kode, omiyo nodonjo ei ot kendo nobedo kodgi e mesa.\n","To ja-Farisai kane oneno ni Yesu ne ok okwongo ologo motelone chiemo, nowuoro.\n ","Eka Ruoth nowachone niya,  “Koro un jo-Farisai ulwoko ngʼe kikombe gi bakul to, gie chunyu to upongʼ gi wuoro kod timbe maricho. \n","Un joma ofuwo gi! Donge Jal mane ochweyo ngʼe gik moko, ema nochweyo koda igi bende? \n","To chiwuru gima ni e bakul ne joma odhier, eka gik moko duto biro bedonu maler. \n ","“Unune malit un jo-Farisai, nikech uchiwo ne Nyasaye mich mar achiel kuom apar mar gik ma milimili kaka apoth gi odielo, kod alode mamoko mag puodho, to ujwangʼo ngʼado bura kare kod hero Nyasaye. Owinjore ne utim gik ma achien-go, ka ok uweyo mak utimo mokwongogo. \n ","“Chandruok ochomou un jo-Farisai, nikech uhero kombe moyiedhi manie sinagoke kod mos e chirni. \n ","“Unune malit nikech uchalo gi liete moumore ma ji wuotho kuomgi ka ok gingʼeyo.” \n ","Achiel kuom jal molony e chik nodwoke niya, “Japuonj, ka iwuoyo kamano wan bende iyanyowa.”\n ","Yesu nodwoko niya,  “Un joma olony e chik, bende chandruok ochomou nikech umiyo ji tingʼ mapek ma ok tingʼo yot ngangʼ, to un uwegi ok unyal konyogi tingʼogi kata mana gi lith lwetu. \n ","“Unune malit nikech ugero, kendo umwono liete jonabi, to kwereu ema nonegogi. \n","Kuom mano unyiso ni uyie gi gima kwereu notimo, neginego jonabi, to un to koro umwono lietegi. \n","Kuom mano Nyasaye e riekone nowacho niya, ‘Abiro oronegi jonabi gi joote, kendo moko kuomgi ne ginegi to moko ginisandi!’ \n","Emomiyo ibiro keto remb jonabi mosechwer duto ewi tiengʼni nyaka aa remb jonabi mosechwer aa chakruok piny. \n","Chakre remb Abel nyaka remb Zekaria, mane onegi e kind kendo mar misango kod kama ler mar lemo. Ee awachonu ni tiengʼni ibiro kumo nikech mago duto. \n ","“Unune malit un joma olony e chik, nikech usemayo ji rayaw mar dhood rieko. Un uwegi pok udonjo kendo joma donjo bende usegengʼonegi.” \n ","Kane Yesu oa kanyo, jo-Farisai gi Jopuonj Chik nochako kwede gi gero kendo ne gichande gi penjo mangʼeny.\n","Ka girito mondo gimake gi gimoro amora mane onyalo wacho.\n"],["E kindeno, kane oganda mar ji mangʼeny maromo alufe ne osechokore, makoro ginyonore giwegi, Yesu nochako wuoyo mokwongo, ni jopuonjrene kowacho niya,  “Beduru motangʼ ne thowi mar jo-Farisai, ma en wuondruok. \n","Onge gimoro mopandi ma ok nofweny, kata malingʼ-lingʼ ma ok nongʼere. \n","Gima usewacho e mudho biro winjore e odiechiengʼ e lela, kendo gima usekwodho e itu ei ot maiye nolandi ewi tat ot. \n ","“Awachonu osiepena, kik uluor jogo manego ringruok to bangʼe onge gima ginyalo medo timo. \n","To abiro nyisou jalno monego uluor: Luoruru jalno ma, bangʼ nego ringruok, to en gi teko mar witou e ataro mar mach. Ee, awachonu, luoreuru. \n","Oyundi abich donge ingʼiewo otonglo ariyo kende? To kata kamano kata achiel kuomgi wi Nyasaye ok wilgo. \n","Chutho, kata mana yie wiu duto osekwan mongʼe kar rombgi. Kik uluor, nikech uloyo oyundi nyadi mangʼeny. \n ","“Awachonu, ngʼato angʼata mohulo ni ongʼeya e nyim ji, Wuod Dhano biro hulo ni angʼeye e nyim malaike mag Nyasaye. \n","To ngʼato angʼata mokweda e nyim ji en bende nokwede e nyim malaike mag Nyasaye. \n","Kendo ngʼato angʼata mowacho wach moro marach kuom Wuod Dhano nowene, to ngʼato angʼata ma yanyo Roho Maler ok nowene richone. \n ","“Kokelu e sinagogi, e nyim jodongo gi jotelo, to kik uparru kaka dudwok weche ma odonjnugo, kata gima duwachi, \n","nikech Roho Maler biro puonjou e sano gima onego uwachi.” \n ","Ngʼat moro mane ni ei oganda nowachone niya, “Japuonj nyis owadwa mondo opogna mwanduna.”\n ","Yesu nodwoko niya,  “Omera en ngʼa moketa jangʼad bura kata jathek e kindu?” \n","Eka nowachonegi niya,  “Ritreuru! Beduru motangʼ ne kit wuoro duto; ngima mar dhano ok bedi nikech mwandu mathoth ma en-go.” \n ","Kendo nogoyonegi ngero moro ni:  “Puoth ngʼat moro ma jamoko nochiek maber. \n","Noparo e chunye ni, ‘Angʼo monego atim? Aonge kama dakanie chamba.’ \n ","“Eka nowacho ni, ‘Ma e gima abiro timo. Abiro muko dechena kendo gero moko madongo, kendo abiro kano chamba duto gi gigena kanyo. \n","Eka anawach gie chunya niya, “Chunya in-gi gik mangʼeny mabeyo misekano moromi kuom higni mangʼeny. Koro ywe, chiem, methi kendo bed mamor.” ’ \n ","“To Nyasaye nowachone ni, ‘In ngʼat mofuwoni! Kawuono gotienoni wangʼ nokaw ngimani. En ngʼa mabiro kawo mago miseloso ne in iwuon?’ \n ","“Mano e kaka nobed gi ngʼato angʼata mokano gik moko ne en owuon to ok omew e yor Nyasaye.” \n ","Eka Yesu nowachone jopuonjrene niya,  “Emomiyo awachonu ni kik uparru kuom ngimau, kata kuom gik ma ubiro chamo, kata kuom dendu, kata gik ma ubiro rwako. \n","Ngima duongʼ moloyo chiemo, kendo del duongʼ moloyo lewni. \n","Paruruane winy ma ok chwo cham to bende ok gikee, gionge gi kuonde keno kata dere; to Nyasaye pod pidhogi apidha. To un donge uber moloyo winy. \n","En ngʼa kuomu ma parruok moparorego nyalo miyo omed bedo mangima kata mana kuom sa achiel kende? \n","To kaka ok unyal timo mani matin-ni, angʼo momiyo uparoru kuom gik mamoko? \n ","“Paruruane kaka ondanyo dongo. Ok ginyagre gi tich kata gi chwecho. To kata kamano awachonu ni kata mana Solomon e rwakruokne malich duto ne ok orwakore ka achiel kuomgi. \n","Ka kamano e kaka Nyasaye rwako lum aluma manie pap, ma kawuono nitie to kiny iwite e mach, to koro un dorwaku, machal nade, yaye un joma yiegi tin-gi? \n","Kendo kik uket chunyu kuom gima dicham kata madi madhi, kik uparru kuom mago. \n","Nimar jopiny ema chandore ka dwaro gigi duto, to bende Wuonu ongʼeyo ni udwaro gigi duto. \n","To dwaruru pinyruoth Nyasaye, eka gigi duto bende nomiu kaachiel gi mago. \n ","“Kik uluor un kweth matin, nikech Wuonu mor mar miyou pinyruoth. \n","Lok gigi iyudgo pesa mondo imi joma odhier. Dwaruru ofuke magu mikane pesa ma ok yiechi ma en mwandu manie polo ma ok rum kuma jakuo ok chopie kata olwenda ok kethi. \n","Nimar kama mwanduni nitie e kama chunyi bende nobedie. \n ","“Rwakreuru ka uikoru ne tich kendo techeu osik kaliel, \n","ka joma rito ruodhgi maduogo koa e nyasi mar arus, mondo kobiro kendo oduongʼo to giyawone dhoot piyo. \n","Nobed maber ni jotich ma ruodhgi noyud karito e kinde modwogo. Awachonu adiera ni norwakre gi lawe mondo omigi chiemo, nomi gibed e mesa mi nobi mopognegi chiemo. \n","Nobed maber ne jotije ma ruodhgi noyud ka oikore kata ka obiro e arita mar ariyo kata mar adek gotieno. \n","To ngʼeuru ma maber ni ka dine wuon ot ngʼe ni kar sa adi ma jakuo biroe to dine ok oweyo ode otur gi jakuo. \n","Omiyo kamano e kaka un bende onego ubed moikore, nikech Wuod Dhano biro biro sa ma ok ungʼeyo.” \n ","Petro nopenje niya, “Ruoth iwacho ngeroni ni wan koso ni ji duto?”\n ","To Ruoth nodwoko niya,  “Kare jatich ma ja-adiera kendo ma jatelo mariek en ngʼa, ma ruodhe omiyo tich mar rito jotije ka miyogi chiembgi e sa mowinjore? \n","Jatijno none ber ka ruodhe odwogo to noyude kotimo gima noweye notim. \n","Awachonu adier ni obiro kete jarit mwandune duto. \n","To kapo ni jatijno owacho e chunye owuon ni, ‘Ruodha, okawo ndalo mathoth kapok odwogo,’ mi ochako goyo jotich machwo gi mon kendo owere ne chiemo gi metho, kod mer. \n","Ruodh jatijno nobi e odiechiengʼ ma ok opar ni dobie kendo e sa ma ok ongʼeyo, enongʼade matindo tindo mi okete kaachiel gi joma ok oyie. \n ","“Jatijno mongʼeyo dwaro mar ruodhe to ok otem timo gima ruodhe dwaro nochwad mangʼeny. \n","To mano ma ok ongʼeyo to otimo gik mowinjore gi kum, to nochwad manok. Ngʼato ka ngʼato ma osemi mangʼeny nodwar kuome gik mangʼeny, to jal ma osemi mangʼeny mondo oriti, enopenje mangʼeny moloyo. \n ","“Asebiro mondo amok mach e piny, to mano kaka agombo ni mad ne bed ni osemoke! \n","Nitie batiso monego ayudi. To mano kaka chunya chandore nyaka chop otimre! \n","Uparo ni ne abiro mondo akel kwe e piny? Ooyo, to awachonu ni ne akelo mana pogruok. \n","Chakre kawuono kadhi nyime ji abich ma joot achiel biro pogore, ji adek odok kon achiel to ji ariyo bende nodog komachielo. \n","Gibiro pogore, wuoro nopogre gi wuode kendo wuowi bende nopogre gi wuon, miyo nopogre gi nyare to nyako bende nopogre gi min, dayo nopogre gi chi wuode, chi wuowi bende nopogre gi damare.” \n ","Nowacho ni oganda niya,  “Kuneno ka boche polo chokore yo podho chiengʼ to piyo piyo uwacho ni, ‘Koth biro chue,’ to timore kamano! \n","Kendo ka yamb milambo kudho to uwacho ni oro biro to kamano e kaka timore. \n","Andhokegi! Ka ulony kuom rango chal mar piny gi polo to angʼo momiyo ok unyal ngʼeyo gik matimore ndalogi? \n ","“Angʼo mamonou ngʼado bura mar gima kare? \n","Ka idhi gi ngʼama odonjoni e nyim jangʼad bura, tem matek mondo iwuo kode kendo uwinjru kapod un e yo, nono to obiro ywayi koteri ir jangʼad bura, to jangʼad bura biro keti e lwet askari, to askari biro boli e od twech. \n","Awachoni ni ok niwuog oko nyaka ichul faini duto monego ichul ma ok orem kata ndururu.” \n"],["E kindeno ne nitie jomoko mane onyiso Yesu wach jo-Galili ma Pilato ne oriwo rembgi kod misengini.\n","Yesu nodwoko niya,  “Uparo ni jo-Galili-gi ne joricho moloyo jo-Galili mamoko nikech negisandore kamano? \n","Awachonu ni ooyo! To ka ok ulokoru uweyo richou, un duto unutho kamano. \n","Kata ji apar gaboro ka manotho kane ohinga man Siloam nopodho kuomgi, uparo ni ne gin joketho moloyo ji mamoko duto madak e Jerusalem? \n","Awachonu ni ooyo! To ka ok ulokoru uweyo richou un bende ubiro mana tho.” \n ","Eka nogoyo ngero kowacho niya,  “Ngʼat moro ne nigi yadh ngʼowu mopidho e puothe, to nodhi mondo omany olemo kuome, to ok noyudo mora amora. \n","Omiyo nowacho ni ngʼat mane rito puodho ni, ‘Kuom higni adek asebedo kabiro kae ka dwaro olemo e ngʼowuni to ok aseyudo moro amora. Ngʼole igoye piny. Ere gima dimi ocham lowo?’ \n ","“Ngʼatno nodwoke ni, ‘Jaduongʼ, yie iweye higani kende bangʼe to abiro pure kendo medo ketone owuoyo. \n","Ka onyago olemo higa mabiro, mano ber, to, ka ok onyago, to nongʼole oko.’ ” \n ","Chiengʼ Sabato moro Yesu ne puonjo e achiel kuom sinagoke,\n","to dhako moro ne ni kanyo mane jachien osemiyo obedo mongʼol kuom higni apar gaboro. Tuono nomiyo odolore ma ok nonyal riere tir kata matin.\n","Kane Yesu onene, noluonge mondo obi kendo nowachone niya,  “Dhako ogonyi ibed thuolo ichangi e midekreni.” \n","Eka noketo lwetene kuome, to gikanyono noriere tir kendo nopako Nyasaye.\n ","Jaduongʼ sinagogi, mirima nomako nikech Yesu nochango dhakono chiengʼ Sabato, nowacho ni ji niya, “Nitie ndalo auchiel mitiyoe. Omiyo biuru mondo ochangu e ndalogo, to ok chiengʼ Sabato.”\n ","Ruoth nodwoke niya,  “Un joma wuondore! Donge ngʼato ka ngʼato kuomu gonyo rwadhe kata pundane e dipo kotere oko mondo omiye pi chiengʼ Sabato? \n","Koro dhakoni, ma nyakwar Ibrahim, ma Satan oseketo kotweyo higni apar gaborogi duto kama donge ber kogonye obed thuolo chiengʼ Sabato oa e gima notweye?” \n ","Kane owacho mani, jogo duto mane kwede wigi nokuot. To ji mamoko nomor kod gik moko duto miwuoro mane otimo.\n ","Eka Yesu nopenjo niya,  “Pinyruoth Nyasaye chalo nade? Angʼo ma dapimego? \n","Ochal gi koth karadali, ma ngʼato nokawo mopidho e puothe. Kodhino nodongo mobedo yien, to winy mafuyo e kor polo nopiyo e bedene.” \n ","Nopenjo kendo niya,  “Angʼo ma dapimgo pinyruoth Nyasaye? \n","Ochalo thowi mane dhako moro okawo kendo oruwo ei mogo mangʼeny, mi bangʼe okuodo mogono.” \n ","Eka Yesu nodhi e mier kod gwenge kopuonjo ji ka odhiyo Jerusalem.\n","Ngʼato moro nopenjo niya, “Ruoth, en mana ji manok ema biro kwo?”\n Nowachonigi niya,\n","“Temuru matek mondo udonj e dhoot madiny, nikech awachonu ni, ji mangʼeny biro temo mondo odonj to ok gibi nyalo ngangʼ. \n","Ka wuon ot nochungʼ kendo lor dhoot ubiro chungo oko ka uduongʼo kendo sayo ni, ‘Ruoth, yawnwa dhoot.’ \n  “To obiro dwokou ni, ‘Ok angʼeyou kata kuma uae akia!’ \n ","“Eka ubiro wacho ni, ‘Ne wachiemo kendo metho kodi, bende ne ipuonjoe yorewa mag dala.’ \n ","“To obiro dwoko ni, ‘Ok angʼeyou, kata kuma uae akia. Ayiuru kuoma un jorichogi!’ \n ","“Ywagruok biro bedo kanyono, kod mwodo lak, ka uneno Ibrahim, Isaka gi Jakobo gi jonabi duto manie pinyruoth Nyasaye to un uwegi nowitu oko. \n","Ji biro biro koa yo wuok chiengʼ gi yo podho chiengʼ, gi yo nyandwat kod yo milambo, kendo ginibed keregi e kar nyasi mar chiemo manobed e pinyruoth Nyasaye. \n","Adiera chutho nitie joma ni chien mogik ma nobed mokwongo, to joma okwongo nobed chien mogik.” \n ","E kindeno jo-Farisai moko nobiro ir Yesu kendo nowachone niya, “Ai ka kendo dhiyo kamachielo nikech Herode dwaro negi.”\n ","Nodwoko ni,  “Dhiuru uwach ne kibweno niya, ‘Abiro golo jochiende kendo chango ji kawuononi gi kiny, to chiengʼ mar adek abiro chopo dwarona.’ \n","To kata kamano nyaka adhi nyime kawuononi, gi kiny kod orucha nikech adiera, onge janabi manyalo tho oko mar Jerusalem! \n ","“Yaye, Jerusalem, Jerusalem, in ma inego jonabi kendo ichielo joma oorni gi kite! Mano kaka asegombo amingʼa mondo achok nyithindi kaachiel, kaka gweno choko nyithinde e bwo bwombene, to ok useyie. \n","To koro, ne odi oweni kodongʼ gunda. Awachoni ni, ok ininena kendo nyaka chop chiengʼ ma iniwach ni, ‘Ogwedh ngʼat mabiro e nying Jehova Nyasaye.’ ” \n"],["Chiengʼ Sabato moro, kane Yesu odhi chiemo e od ja-Farisai moro marahuma, nobedo kane ingʼiye ahinya.\n","To e nyime kanyo ne nitie ngʼato mane bur okuodo ngʼute maduongʼ.\n","Yesu nopenjo ja-Farisai kod joma olony e chik ni,  “En gima owinjore gi chik mondo ochang ngʼato chiengʼ Sabato koso?” \n","To negilingʼ thi. Eka nokawo ngʼatno, nochange kendo noweye odhi.\n ","Eka nopenjogi niya,  “Ka ngʼato kuomu nigi wuode kata rwadhe to wuodeno kata rwadheno olwar e soko chiengʼ Sabato, donge diywaye igole oko mana gikanyono?” \n","To ne gionge gima digiwachi.\n ","Kane oneno kaka welo yiero kuondegi mag bet moyiedhi, e kar mesa, nogoyonegi ngero kama:\n","“Ka ngʼato oluongou e nyasi mar kisera to kik ibed e kom moyiedhi, nimar dipo ka ngʼato moro mogen moloyoi oluongi bende. \n","Ka en kamano, to ngʼama noluongou ji ariyogi ka, biro wachoni ni, ‘Mi jali komi.’ Kamano eka wiyi nokuodi nyaka inidhi ikaw kom kar bet man chien moloyo. \n","To ka oluongi e nyasi moro mar kisera kamoro to bed mana e kom man chien moloyo, mondo ka ngʼat moluongino obiro to obiro wachoni ni, ‘Osiepna, sudi malo nyime kama berni!’ Kamano iniyud luor e nyim welo weteni duto. \n","Nimar ngʼato angʼata matingʼore malo nodwok piny, to ngʼat madwokore piny notingʼ malo.” \n ","Eka Yesu nowachone ngʼat mane oluongeno niya,  “Ka ichiwo chiemb odiechiengʼ kata chiemb otieno, kik iluong mana osiepeni, oweteni kata wedeni, kata jogwengʼu momew, nimar ka itimo kamano, kamoro giniluongi chiengʼ moro, mi gichuli kar luong mane iluongigono. \n","To ka iloso nyasi, iluong joma odhier, rangʼonde gi pudhe kod muofni, \n","eka ibiro gwedhoi kata obedo ni ok ginyal chuloi, to nochuli chiengʼ chier mar joma kare.” \n ","Ka achiel kuom jogo mane ni kode e mesa nowinjo ma, nowachone Yesu niya, “Ogwedhi ngʼatno mabiro chiemo e nyasi mar pinyruoth Nyasaye.”\n ","Yesu nodwoke niya,  “Ngʼat moro ne oloso nyasi maduongʼ kendo noluongo welo mangʼeny. \n","E kinde mar nyasino nooro jatichne mondo onyisi jogo mane oluongi, ‘Biuru, nikech gik moko duto koro oseikore.’ \n ","“To giduto machalre negichako wacho weche ma ginyisogo wuon nyasi gimomiyo ok ginyal biro. Ngʼat mokwongo nowacho ni, ‘Koro eka asengʼiewo puodho moro, to nyaka adhi mondo anene. Yie ingʼwon-na.’ \n ","“Ngʼat machielo nowacho niya, ‘Koro eka angʼiewo rweth pur moromo jok abich, to adwaro dhi mondo atemgi, yie mondo ingʼwon-na.’ \n ","“Eka Jal machielo bende nowacho niya, ‘Eka aa kendo, omiyo ok anyal biro.’ \n ","“Jatich noduogo kendo nowacho wechego ni ruodhe. Eka wuon ot nobedo mager kendo nowacho ni jatichne ni, ‘Wuogi idhi mapiyo e yore madongo kod yore matindo mag dala mondo ikel joma odhier gi rangʼonde, muofni kod pudhe.’ \n ","“Jatich nowacho ni, ‘Jaduongʼ gima nende ichikowa osetim, to pod thuolo nitie.’ \n ","“Eka jaduongʼ nowachone jatichne ni, ‘Wuogi idhiyo oko e akek yore makalo e kind mier kendo luong ji duto mondo gidonji, eka oda opongʼ. \n","Awachonu ni, onge kata ngʼato achiel kuom jogo mane oluongi manobil chiemba.’ ” \n ","Ji mangʼeny ne wuotho kod Yesu, eka nolokore irgi mowachonegi niya,\n","“Ka ngʼato obiro ira, to ok okwedo wuon-gi kod min-gi kod chiege gi nyithinde, owetene gi nyiminene ee, kata ngimane owuon ok onyal bedo japuonjrena. \n","Kendo ngʼato angʼata ma ok otingʼo msalape mondo oluwa ok onyal bedo japuonjrena. \n ","“Ka dibed ni achiel kuomu dwaro gero ot. Donge obiro bedo piny mokwongo mondo okwan nengone mondo one ka en gi pesa moromo mar tieke? \n","Nimar ka oketo mise to ok onyal tieke, ji duto manene biro nyiere, \n","kagiwacho ni, ‘Jali nochako gedo to ok onyal tieko.’ \n ","“Kata ka dibed ni ruoth moro dwaro dhiyo e lweny e kinde gi ruoth machielo. Donge mokwongo onego obed piny mondo opar anena ka ji alufu apar ma en-go bende onyalo kedogo gi jal mabiro monje man-gi ji alufu piero ariyo? \n","Ka ok donyal, to obiro oro joote ka pod jal machielo pod ni kuma bor, mondo onyise ni odwaro mondo giwinjre e yor kwe. \n","Machalre kamano bende, ngʼato kuomu ma ok oweyo gige duto ok onyal bedo japuonjrena. \n ","“Chumbi ber, to ka ndhathe orumo, ere kaka dimiye obed gi ndhathe kendo? \n","Ok owinjore ne tich lowo kata mana pidh owuoyo, omiyo ipuke oko. \n  “Ngʼat man-gi it mar winjo wach mondo owinji.” \n"],["Koro josol osuru gi joricho nochokore machiegni mondo giwinje.\n","To jo-Farisai gi Jopuonj Chik ne ngʼur kawacho niya, “Ngʼatni rwako joricho kendo ochiemo kodgi.”\n ","Eka Yesu nogoyo nigi ngero ni:\n","“Ka ngʼato kuomu dibedi ni en gi rombe mia achiel, to achiel kuomgi olal, donge ngʼatno diwe piero ochiko gochikogo e pap kama ler kendo odhi omany rombo molal nyaka oyude? \n","To ka oyude, okete e goke komor \n","kendo odhiyo dala. Eka oluongo osiepene gi jogwengʼ-gi kaachiel, kowacho ni, ‘Moruru koda, aseyudo nyarombona ma yande olal.’ \n","Awachonu ni kamano e kaka mor nobedi e polo kuom jaricho achiel molokore, moloyo mor kuom ji piero ochiko gochiko mabeyo ma ok dwar weyo richo. \n ","“Kata ka dibed ni nitie dhako man-gi silinge mamingli apar, to achiel olalne. Donge domok taya, kendo yweyo ot, ka omanye maber mondo omi oyude? \n","To ka oyude, oluongo osiepene gi jogwengʼ-gi kaachiel, kowacho ni, ‘Moruru koda, aseyudo pesana manolal.’ \n","Mana kamano, awachonu e kaka mor e nyim malaika mag Nyasaye nobedie kuom jaricho achiel moweyo richo.” \n ","Yesu nomedo wacho niya,  “Ne nitie ngʼato moro mane nigi yawuowi ariyo. \n","Wuowi ma chogo nowacho ni wuon mare ni, ‘Wuora, pogna mwanduna makora.’ Omiyo mano nopogo yawuote ariyogo mwandune. \n ","“Bangʼ ndalo manok, wuowi machogono nokawo gige duto moloko pesa, eka nowuok modhi e piny mabor to kuro notiyo gi mwandune e yor dak e ngima mar anjawo. \n","Kane osetieko pesane duto, kech mager nowuok e pinyno duto, mi nodoko jachan machandore. \n","Kuom mano nodhi mondo otine japiny moro, mi ngʼatno nokete jakwa anguro. \n","Nogombo mondo ocham opokla ma anguro chamo, to bende onge ngʼato mane omiye gimoro. \n ","“Kane parone odwogone, nowacho ni, ‘Jotij wuonwa adi man-gi chiemo moromogi, madongʼ, to an to kech chama monego atho! \n","Abiro wuok kendo adog ir wuora mi anawachne ni: Wuora, asetimo richo e nyim polo kendo e nyimi. \n","Ok awinjora koro oluonga ni wuodi; keta abed kaka achiel kuom jotichni.’ \n","Omiyo noa malo kendo nodhi ir wuon mare. \n  “To kane pod en kuma bor, wuon mare nonene, kendo kopongʼ gi kech kuome, noringo kodhiyo ir wuode, nokwake gi bade kendo nonyodhe. \n ","“Wuowino nowachone ni, ‘Wuora, asetimo richo e nyim polo kendo e nyimi. Ok awinjora koro mondo oluonga ni wuodi.’ \n ","“To wuon mare nowacho ne jotichne ni, ‘Timuru piyo kendo keluru law maberie moloyo mondo urwakne. Ketneuru tere e lith lwete kendo wuoche mondo urwakne e tiende. \n","Keluru nyarwath machwe uyangʼ. Wachamuru wabed mamor. \n","Nikech wuodani yande otho, to koro onwangʼe.’ Kamano negichako timo nyasi ka gimor. \n ","“E kindeno, noyudo ka wuowi maduongʼ ni e puodho. Kane obiro machiegni gi ot nowinjo wer gi miel. \n","Omiyo noluongo achiel kuom jotich kendo nopenje ni en angʼo matimore. \n","Nodwoke ni, ‘Owadu osedwogo, to wuonu osenego nyarwath machwe nikech osedwogo kongima kendo maber.’ \n ","“To wuowi maduongʼ mirima nomako, kendo notamore donjo e ot. Omiyo wuon mare nowuok oko odhiyo ire kendo nosaye mondo odonji. \n","To nodwoko wuon mare ni, ‘Neye, hignigi duto asebedo katiyoni ka misumba kendo aserito chikeni. To eka pok imiyoa kata mana nyadiel mondo ayangʼ, abedgo mamor kod osiepena. \n","To ka wuodini, moseketho gigegi gi mon ma jochode ka obiro dala, to iyangʼone nyarwath machwe!’ \n ","“Wuon mare nowacho niya, ‘Wuoda, in koda ndalo duto, kendo gik moko duto ma an-go gin magi. \n","To nyaka ne wabed mamor kendo bed moil, nikech owaduni yande otho to koro ongima, kendo yande olal to koro oyude!’ ” \n"],["Yesu nowachone jopuonjrene niya,  “Ne nitie jamoko moro, ma ngʼat mane rito mwandune ne odonjne ni ketho gige. \n","Omiyo noluonge ire kendo nopenje ni, ‘En angʼo mawinjo kuomini? Chiw ane kwan kuom gigo duto mirito, nikech ok inyal bedo jarit giga kendo ngangʼ!’ \n ","“Jarit noparo kende owuon ni, ‘Abiro timo angʼo koro? Ruodha koro maya tija. Ok an ratego moromo ma dapur, to wiya kuot mondo akwechi. \n","Angʼeyo gima abiro timo, ma ka aweyo tich ka, to ji biro rwaka utegi!’ \n ","“Omiyo noluongo jogope ruodhe achiel achiel. Nopenjo mokwongo ni, ‘In-gi gowi mar ruodha marom nadi?’ \n ","“Nodwoke ni, ‘Debe mia aboro mag mo.’ \n  “Jarit tich nowachone ni, ‘Bed piny piyo piyo, ikaw kitapi indikie ni, mia angʼwen.’ \n ","“Eka nopenjo ngʼat mar ariyo ni, ‘In to, gopi oromo adi?’ \n  “Nodwoke ni, ‘Gunia alufu achiel mag ngano.’ \n  “Nowachone ni, ‘Kaw kitapini, indike ni mia aboro.’ \n ","“Ruoth nopako jarit gige ma ok kareno nikech notiyo gi rieke. Nimar jopinyni ongʼeyo tiyo mariek gi jowadgi moloyo jogo mawuotho e ler. \n","Awachonu ni tiuru gi mwandu mag piny mondo umakgo osiepe ne un uwegi, mondo ka chiengʼ ma mwandugo orumo, norwaku e kar dak mochwere. \n ","“Ngʼat minyalo geno gi gima tin, inyalo gene bende gi gik mangʼeny, to ngʼat ma ok ja-adiera gi gima tin bende ok nyal bedo ja-adiera gi gik mangʼeny. \n","Emomiyo ka ok usebedo jo-adiera e tiyo gi mwandu mar pinyni, en ngʼat mane mabiro genou gi mwandu madier? \n","To ka ok usebedo jo-adiera gi mwandu ngʼat machielo, en ngʼat mane madimiu mwandu ma maru uwegi? \n ","“Onge jatich manyalo tiyo ne ruodhi ariyo. Nimar obiro chayo achiel to ohero machielo, kata obiro chiwore ne achiel to ochayo machielo. Ok inyal tiyo ne Nyasaye kendo ne pesa.” \n ","Jo-Farisai mane ohero pesa nowinjo magi duto kendo neginyiero kagijaro Yesu.\n","Nowachonegi niya,  “Un ema utimoru joma kare e wangʼ ji, to Nyasaye ongʼeyo chunyu. Gima okaw ni ber ahinya gi ji, kuom Nyasaye en gima kwero. \n ","“Chik kod Jonabi ne nigi teko nyaka chop ndalo mar Johana. Chakre kanyo, Injili mar pinyruoth Nyasaye osebedo kilando, kendo ngʼato ka ngʼato riyore mondo odonjie. \n","To yot mondo polo gi piny orum, moloyo ka nukta achiel matinie moloyo olal kuom Chik. \n ","“Ngʼato mowere gi chiege mokendo dhako machielo, odonjo e richo mar terruok, to ngʼat mokendo dhako ma chwore oweyo, bende odonjo e richo mar terruok. \n ","“Ne nitie jamoko moro mane rwako lewni mokikore kod lewni mayom ma nengogi tek, kendo nodak e ngima mamalo mar mor ndalo duto. \n","E dhorangaye noketie jakwecho miluongoni Lazaro, ma adhonde nopongʼo dende \n","kendo nogombo chamo ngʼinjo molwar e bwo mesa jamokono. Kata mana guogi bende ne biro minangʼ adhondene. \n ","“Sa nochopo ma jakwechono notho kendo malaika notingʼe, otere e bath Ibrahim. Jamoko bende notho kendo noyike. \n","Kane en e Piny Joma otho kisande malit, nongʼiyo malo to noneno Ibrahim gi kuma bor kod Lazaro e bathe. \n","Omiyo noluonge kowacho niya, ‘Wuora Ibrahim kecha kendo or Lazaro olut lith lwete e pi mondo okwena lewa, nikech an-gi rem malit e ligek majni.’ \n ","“To Ibrahim nodwoke ni, ‘Wuoda, parie ni e ndalo mar ngimani ne iyudo gik mabeyo, ka Lazaro to ne yudo gik maricho, to koroni oneno maber ka eri, to in inie rem malit. \n","To bende moloyo ne mano duto, e kindwa kodi nitie hoho mangʼongo moseketi, mondo otam jogo madwaro aa ka obi iru kata ngʼato ok nyal ngʼado oa koru obi irwa koni.’ \n ","“Nodwoko ni, ‘Koro akwayoi, wuora, or Lazaro odhi od wuora, \n","nimar an-gi owetena abich. Odhiyo osiemgi, mondo kik gin bende gibi e kar sand malitni.’ \n ","“Ibrahim nodwoke ni, ‘Gin kod Musa gi Jonabi, owinjore giwinjgi.’ \n ","“Nowacho ni, ‘Ooyo wuonwa Ibrahim, to ka ngʼato oa kuom joma otho modhi irgi, to gibiro weyo richo.’ \n ","“Nowachone ni, ‘Ka ok ginyal winjo Musa gi Jonabi, ok ginyal yie winjo kata ngʼato mochier oa kuom joma otho.’ ” \n"],["Yesu nowachone jopuonjrene niya,  “Gik mamiyo ji donjo e richo ochunore ni nyaka bedie, to okwongʼ ngʼatno makelo gigo. \n","Dine obedo maber ka otwene pongʼ e ngʼute, mi onyumego e nam moloyo komiyo achiel kuom jomatindogi timo richo. \n","Omiyo ritreuru uwegi. \n  “Ka owadu otimo richo, kwere, to ka olokore oweyo richo, to wene. \n","Ka otimoni richo nyadibiriyo odiechiengʼ achiel to obiro iri nyadibiriyo kendo owacho ni, ‘Alokora aweyo richo,’ to nyaka iwene.” \n ","Joote nowachone Ruoth niya, “Med yiewa!”\n ","Nodwoko niya,  “Ka un gi yie matin marom gi koth karadali, to unyalo wacho ne yadh ngʼowuni ni, ‘Pudhri ia mondo ipithri e nam,’ to dine owinjou motimo kamano. \n ","“Ka dibed ni nitie achiel kuomu man-gi jatich mapurone kata makwayo rombe. Dowachne jatichne koa e puodho ni, ‘Bi koroni kendo ibed piny mondo ichiem’? \n","Donge dowachne mana ni, ‘Losna chiemba mar otieno, ikri mondo imiya acham kendo metho, eka bangʼe inyalo chiemo kendo metho’? \n","Bende onyalo goyone jatichneno erokamano nikech notimo gima nowachone notim? \n","Omiyo un bende, ka usetimo gik moko duto mane onyisu mondo utim, onego uwach ni, ‘Wan mana jotich aticha ma ok owinjore to wasetimo mana tijwa.’ ” \n ","Koro e yo kane odhiyo Jerusalem, Yesu nowuotho e kind Samaria gi Galili.\n","Ka noyudo odonjo e dala moro, ji apar man-gi dhoho noromo kode. Negichungo mabor\n","kendo negiluongo gi dwol maduongʼ niya, “Yesu, Ruoth! Kechwa!”\n ","Ka nonenogi, nowacho niya,  “Dhiuru, unyisru uwegi ni jodolo.”  To kane gidhi, negipwodhore.\n ","Achiel kuomgi, kane oneno ni osechange, nodok ir Yesu, kopako Nyasaye gi dwol maduongʼ.\n","Nopodho auma e tiend Yesu kendo nogoyone erokamano, to ngʼatno ne en ja-Samaria.\n ","Yesu nopenjo niya,  “Donge ji apar duto nopwodhi? Ere ji ochiko mamoko? \n","Onge ngʼato madineyudre kuomgi monego duogi mondo omi Nyasaye pak, mana japiny moro nononi kende ema odwogo?” \n","Eka nowachone niya,  “Chungi kendo idhi, yieni osemiyo ibedo mangima.” \n ","Chiengʼ moro, kane openje gi jo-Farisai kinde ma pinyruodh Nyasaye nobiye, Yesu nodwokogi niya,  “Pinyruoth Nyasaye ok bi mana mineno gi wangʼ, \n","kata ji ok nowach ni, ‘Eri go,’ kata ni, ‘Ee cha go cha,’ nikech pinyruodh Nyasaye ni eiu.” \n ","Eka nowachone jopuonjre niya,  “Ndalo biro ma unugomb nenoe chiengʼ achiel kuom ndalo mag Wuod Dhano, to ok ununene. \n","Ji biro wachonu ni, ‘En kucha!’ Kata ni, ‘En ka!’ Kik uring udhi bangʼ-gi. \n","Nimar biro mar Wuod Dhano nobed machalo ka mil polo ma piatore e kor polo koa konchiel nyaka komachielo. \n","To mokwongo nyaka one masiche mangʼeny, kendo tiengʼni nodage. \n ","“Mana kaka notimore e ndalo mag Nowa, e kaka biro bedo bende e ndalo mag Wuod Dhano. \n","Ji ne chiemo kendo metho, chwo ne kendo bende nyiri ne ikendo nyaka nochopo odiechiengʼ mane Nowa odonjo e yie. Eka pi mar ataro nobiro motieko ji duto. \n ","“Kamano e kaka ne chalre e ndalo mag Lut, ji ne chiemo, kendo metho, negingʼiewo kendo negiloko ohala, bende negipitho kendo gedo. \n","To chiengʼ mane Lut oa Sodom, mach kod kite maliel mager nolwar koa e polo kendo notiekogi duto. \n ","“Kamano e kaka nobedi e ndalo ma Wuod Dhano nofwenyre. \n","Odiechiengʼno onge ngʼato manobedie ewi tat ot, man-gi gige ei ot, manolor mondo ogolgi. Machalre gi mano, onge ngʼato manie puodho manodog dala ne gimoro amora. \n","Paruru chi Lut! \n","Ngʼatno matemo reso ngimane, ngimane biro lalne, to ngʼatno mowito ngimane, nores ngimane. \n","Awachonu ni, otienono ji ariyo nobed e kitanda achiel: achiel nokaw to machielo nowe. \n","Mon ariyo noyudi karego cham kaachiel, achiel nokaw, to machielo nowe.  [","Chwo ariyo nobed e puodho, achiel ibiro kawo, to machielo nowe. ] ” \n ","Eka negipenje niya, “Mano notimre kanye, Ruoth?”\n Nodwokogi niya,  “Kama ringruok motho nitie, ema achudhe chokore.” \n"],["Eka Yesu nogoyo ngero ne jopuonjrene mondo onyisgi gibed ka gilamo kinde duto kendo kik chunygi aa.\n","Nowachonegi niya,  “E dala moro ne nitie jangʼad bura mane ok oluoro Nyasaye kata ok odewo ji. \n","To ne nitie dhako ma chwore otho moro e dalano manobedo kadhiyo ire pile giywakne kakwaye ni, ‘Yie ingʼadna bura e kinda gi ngʼat ma hinyani!’ \n ","“Kuom kinde moko moromo nodagi, to bangʼe mogik nowacho kende owuon ni, ‘Kata obedo ni ok aluoro Nyasaye kendo ok adewo ji kamano \n","to nikech dhako ma chwore othoni osiko chanda, abiro neno ni angʼadone bura kare, mondo kik oola gibiro ma obirogo ira pile!’ ” \n ","To Ruoth nowacho niya,  “Winjeuru gima ne jangʼad bura ma ok kareno owacho! \n","To donge Nyasaye biro ngʼado bura kare ni joge moyier, maywakne odiechiengʼ gi otieno? Bende obiro tamore ma ok owinjogi? \n","Awachonu ni obiro neno ni ongʼadnegi bura kare kendo mapiyo. Kata kamano, ka Wuod Dhano obiro, bende obiro yudo yie e piny?” \n ","Ne joma noketo genogi kuomgi giwegi maparo ni gin joma kare kendo mane ochayo ji mamoko duto, Yesu nogoyonegi ngero kama:\n","“Ji ariyo nodhi lemo ei hekalu, achiel ne en ja-Farisai to machielo ne jasol osuru. \n","Ja-Farisai moro nochungo malo mi olamo ka opwoyore ni, ‘Nyasaye, agoyoni erokamano ni ok an kaka ji mamoko, ma jomecho, joma timo timbe maricho, jochode, kata mana kaka jasol osuruni. \n","Atweyo chiemo nyadiriyo e juma ka juma, kendo achiwo achiel kuom apar mar gigo duto manwangʼo.’ \n ","“To jasol osuru nochungo mabor. Ne ok onyal kata mana ngʼiyo polo malo, to nogoyo kore kendo nowacho ni, ‘Nyasaye, kecha, an jaricho.’ \n ","“Awachonu ni ngʼatni, ma ok ngʼat machielono, nodhi dala ka en kare e nyim Nyasaye. Nimar ngʼato angʼato matingʼore malo kende nodwok piny, to ngʼat madwokore piny notingʼ malo.” \n ","Ji ne kelo nyithindo matindo ir Yesu, mondo ogwedhgi. Kane jopuonjre noneno mano negikwerogi.\n","To Yesu noluongo nyithindo ire kendo nowacho niya,  “Weuru nyithindo matindo obi ira, kendo kik utamgi, nikech pinyruoth Nyasaye en mar ji machal ka magi. \n","Awachonu adier ni, ngʼato ma ok orwako pinyruoth Nyasaye kaka nyathi matin ok nodonji ngangʼ.” \n ","Jatelo moro nopenje niya, “Japuonj maber, en angʼo monego atim mondo ayud ngima mochwere kaka girkeni mara?”\n ","Yesu nodwoke kapenje niya,  “Angʼo momiyo iluonga ni ngʼama ber? Onge ngʼama ber, makmana Nyasaye kende. \n","Ingʼeyo chike mawacho ni: ‘Kik iterri, kik ineki, kik ikwal, kik ihang wach, luor wuonu gi minu.’ ” \n ","Nodwoke niya, “Magi duto aserito nyaka aa rawera.”\n ","Kane Yesu owinjo wachno, nowachone niya,  “Pod iremo gimoro achiel. Lok mwanduni duto ma in-go pesa, mondo ipog joma odhier, eka inibed gi mwandu mokan e polo. Bangʼ timo kamano to bi mondo iluwa.” \n ","Ka nowinjo ma, nobedo mokuyo ahinya, nikech ne en ngʼat man-gi mwandu mathoth ahinya.\n","Yesu nongʼiye kendo nowachone niya,  “Mano kaka en gima tek mondo jomoko odonji e pinyruoth Nyasaye. \n","Chutho, yot mondo ngamia okadhi e wangʼ sandan, moloyo jamoko donjo e pinyruoth Nyasaye!” \n ","Jogo manowinjo mani nopenjo niya, “Kare en ngʼa manyalo kwo?”\n ","Yesu nodwokogi niya,  “Gino ma ok nyalre gi dhano, nyalore kuom Nyasaye.” \n ","Petro nowachone niya, “Wan waseweyo gik moko duto mane wan-go mondo waluwi!”\n ","Yesu nowachonegi niya,  “Awachonu adier ni, onge ngʼato moseweyo dalane kata jaode kata owetene, kata jonywolne, kata nyithinde nikech pinyruoth Nyasaye \n","ma ok norem mak oyudo nyadi mangʼeny marome e tiengʼni kendo e tiengʼ mabiro, noyud ngima mochwere.” \n ","Yesu nokawo jopuonjre apar gariyo otero tenge kendo nowachonegi niya,  “Eri wadhi nyaka Jerusalem, to gigo duto mane ondiki gi jonabi kuom Wuod Dhano ibiro timogi. \n","Ibiro chiwe ne joma ok jo-Yahudi. Gibiro jare, giniyanye, mi gingʼudh olawo kuome. \n","Bende ginichwade ma gininege, to chiengʼ mar adek enochier kendo.” \n ","Jopuonjre ne ok owinjo tiend wechegi kata matin. Tiend wechegi nopandnegi, kendo ne ok gingʼeyo gima ne owuoyo kuome.\n ","Kane Yesu chiegni chopo Jeriko, ngʼat moro ma muofu noyudo obet e bath yo kakwecho.\n","Kane owinjo ka oganda kadho, nopenjo ni en angʼo matimore.\n","Negidwoke niya, “Yesu ja-Nazareth ema kadho.”\n ","Noluongo matek niya, “Yesu, Wuod Daudi, yie ikecha!”\n ","To jogo ma notelo e yo nokwere kendo nowachone ni olingʼ thi, to nomedo goyo koko niya, “Wuod Daudi, yie ikecha!”\n ","Yesu nochungo kendo nochiko mondo okel ngʼatno ire. Kane obiro machiegni, Yesu nopenje niya,\n","“Angʼo midwaro mondo atimni?” \n Nodwoko niya, “Ruoth, adwaro mondo anen.”\n ","Yesu nowachone niya,  “Nen! Yieni ema ochangi.” \n","Gikanyono nochako neno kendo noluwo bangʼ Yesu, kopako Nyasaye. Ka ji duto noneno mano, negipako Nyasaye.\n"],["Yesu nodonjo Jeriko, kendo nowuotho kokadho e dier dalano.\n","Ngʼato ne nitie kanyo ma nyinge Zakayo; ne en jasol osuru maduongʼ kendo ne en ja-mwandu.\n","Ne odwaro neno ni Yesu en ngʼa, to nikech ne en nyadundo ne ok onyal, nikech oganda ne ngʼeny.\n","Omiyo noringo odhiyo motelo kendo noidho yadh ngʼowu mondo onene, nikech Yesu ne biro kalo kanyo.\n ","Kane Yesu ochopo kanyo, nongʼiyo malo kendo nowachone niya,  “Omiyo Zakayo, nolor piny piyo. Tinendeni nyaka abed e odi.” \n","Omiyo Zakayo nolor mapiyo kendo norwake gi mor e ode.\n ","Ji duto mane oneno ma nochako ngʼur kagiwacho niya, “Osedhi bedo wendo jaricho!”\n ","To Zakayo nochungo malo kendo nowachone Ruoth niya, “Ne Ruoth! Sani kendo koroni abiro chiwo nus mar giga ne jochan, to kapo ni ne asewuondo ngʼato e gimoro amora, abiro chule ka adwokone maromo nyadingʼwen.”\n ","Yesu nowachone niya,  “Kawuono warruok osebiro e odni, nikech ngʼatni bende en nyakwar Ibrahim. \n","Nikech Wuod Dhano nobiro mondo omany kendo owar jogo manolal.” \n ","Kane pod giwinjo wachni, nodhi nyime kogoyonegi ngero, nikech nochiegni gi Jerusalem, kendo ji ne paro ni pinyruoth Nyasaye biro betie mapiyo.\n","Nowacho niya,  “Ngʼat moro marahuma nodhi e piny mabor mondo oyiere ruoth eka bangʼe oduogi. \n","Omiyo noluongo jotichne moko apar kendo ne omiyogi silingʼ alufu achiel, achiel. Nowachonegi ni, ‘Lokuru ohala gi pesagi, nyaka chop aduogi.’ \n ","“To joge nosin kode kendo negioro joote modhiyo ire mondo giwach ni, ‘Ok wadwar ngʼatni mondo obed ruodhwa.’ \n ","“Kata kamano, ne okete ruoth, kendo nodok dala. Kendo noluongo jotichne mane omiyo pesa, mondo oyud ni en ohala manade magiseyudo. \n ","“Ngʼat mokwongo nobiro kendo nowacho ni, ‘Ruoth, silingʼ alufu achiel, osenywolo silinge alufu apar moko.’ \n ","“Ruoth nodwoko ni, ‘Isetimo maber, jatichna maber! Nikech isebedo ngʼat mogen e gima tin ahinya, koro bed jarit mier madongo apar.’ \n ","“Ngʼat mar ariyo nobiro kendo nowacho ni, ‘Ruoth, silingʼ alufu achiel osenywolo silinge alufu abich moko.’ \n ","“Ruodhe nodwoke ni, ‘Bed jarit mier madongo abich.’ \n ","“Eka jatich machielo nobiro kendo owacho ni, ‘Jaduongʼ, silingʼ alufu achiel eri, ne asekane kapande kaboyogo gi nanga. \n","Ne aluori, nikech in ngʼat makoch. In ikawo gino mane ok ikano, kendo ikayo mano mane ok ichwoyo.’ \n ","“To Ruodhe nodwoke ni, ‘Abiro ngʼadoni bura koluwore kod gima iwacho, in jatich marach! Kara in ne ingʼeyo ni an ngʼat makoch, kendo ni akawo gima ne ok akano, bende akayo gima ne ok achwoyo! \n","Marangʼo ne ok iketo pesanano e od keno, mondo kane aduogo, to ne anyalo kawe gi ohande.’ \n ","“Eka nowachone jogo mane ochungo kanyo ni, ‘Kawuru silinge alufu achiel ugol kuome kendo umi jalno man-gi silingʼ alufu apar.’ \n ","“Negiwacho ni, ‘Jaduongʼ donge en-gi silingʼ alufu apar.’ \n ","“Nodwoko ni, ‘Awachonu ni ngʼato ka ngʼato man-go nomedne mi nobed gi mogundho, to ngʼatno ma ongego, kata mano ma en-go nomaye. \n","To keluru wasikago ka mane ok dwar mondo abed ruodhigi mondo uneg-gi e nyima.’ ” \n ","Bangʼ ka Yesu nosewacho mani, nodhi nyime, kochomo Jerusalem.\n","Ka koro nochiegni chopo e miech Bethfage kod Bethania manie Got Zeituni, nooro jopuonjrene ariyo, nowachonegi niya,\n","“Dhiuru e dala man nyimu cha, to ka udonjo e iye, to ubiro nwangʼo nyathi kanyna mapok ngʼato oidho nyaka nene kotwe kanyo. Gonyeuru kendo ukele ka. \n","Kapo ngʼato openjou ni, ‘Angʼo momiyo ugonye?’ Udwoke ni, ‘Ruoth dware.’ ” \n ","Jogo mane oor motelo nodhi kendo negiyude mana kaka nosenyisogi\n","Kane oyudo gigonyo nyathi kanynano, wuon nopenjogi, “Angʼo momiyo ugonyo nyathi kanyna?”\n ","To jopuonjre nodwoke mayot niya, “Ruoth dware.”\n ","Negikele ir Yesu, ma gipedho lepgi e diengʼe nyathi kanyna kendo negiketo Yesu kuome.\n","Kane owuotho odhi, ji nopedho lepgi e yo.\n ","Kane ochopo machiegni gi kama yo kadhogo e tiend Got Zeituni, oganda maduongʼ mar jopuonjre nochako pako Nyasaye gi ilo kod dwol maduongʼ kuom honni duto mane giseneno niya,\n ","“Ogwedh Ruoth mabiro e nying Jehova Nyasaye!”  “Kwe obedi e polo, kendo duongʼ obed e polo malo!”\n ","Jo-Farisai moko ei oganda nowachone Yesu niya, “Japuonj, kwer jopuonjreni!”\n ","Nodwoko niya,  “Awachonu ni, kata ka dine gilingʼ, to kitegi biro goyo koko.” \n ","Kane osudo machiegni gi Jerusalem kendo moneno dala maduongʼno noywage,\n","kowacho niya,  “Ka dine in iwuon bed ni ingʼeyo tinendeni gima nyalo keloni kwe, to koro ogengʼore ne wangʼi. \n","Ndalo biro chopo ma wasiki biro goyoni agengʼa kolwori, kendo kunyoni bur koni gi koni. \n","Ginigoyi piny, in gi nyithindi ei ohingani ok giniwe kidi moro ewi wadgi, nikech ne ok ingʼeyo kinde mane Nyasaye biroe iri.” \n ","Eka nodonjo e hekalu kendo noriembo oko joma ne uso gik moko.\n","Nowachonegi niya, “Ondiki ni, ‘Oda nobed od lamo;’   to un to useloke ‘kar chokruok mar jomecho.’ ” \n ","Ndalo ka ndalo nopuonjo e hekalu. To jodolo madongo, jopuonj chik kod jotelo mag ji netemo mondo ginege.\n","To ne ok ginyal yudo yo mar timo kamano, nikech ji duto norwako wachne.\n"],["Chiengʼ moro achiel kane opuonjo ji ei laru mar hekalu, kendo noyalo Injili, jodolo madongo gi jopuonj chik, kaachiel kod jodongo nobiro ire.\n","Negiwachone niya, “Nyiswa ni en teko mane ma itimogo gigi. En ngʼa momiyi teko ma in-goni?”\n ","Nodwoko niya,  “An bende abiro penjou penjo. Nyisauru: \n","Uparo ni batiso mar Johana noa e polo koso noa kuom dhano?” \n ","Negiwuoyo kuom wachni e kindgi giwegi kendo giwacho niya, “Ka wawacho ni, ‘Noa e polo,’ to obiro penjowa ni, ‘Angʼo momiyo nutamoru yie kuome?’\n","To ka wawacho ni, ‘Noa kuom dhano,’ ji duto biro chielowa gi kite, nikech ne giyie ni Johana ne en janabi.”\n ","Omiyo negidwoko niya, “Ok wangʼeyo kuma ne oaye.”\n ","Yesu nowachonegi niya,  “An bende ok abi nyisou kuma agole teko ma atimogo gigi.” \n ","Yesu nodhi nyime kogoyonegi ngero niya,  “Ngʼat moro ne opidho mzabibu, ne okete e lwet jopur moko kendo nodhi kamoro kuom ndalo mangʼeny. \n","E kinde mar keyo nooro jatichne moro ir jopur puodho mondo gimiye olemo moko mane ochiek e puoth mzabibu. To jopur puodho nogoye kendo noriembe gi lwete nono. \n","Nochako ooro jatich machielo, to ngʼatni bende negigoyo kendo timo ne tim wichkuot, ka giriembe gi lwete nono. \n","Nooro kendo ngʼat mar adek, to ne gihinye ma giriembe oko. \n ","“Eka wuon puoth mzabibu nowacho ni, ‘Abiro timo angʼo? Abiro oro wuoda mahero, kamoro dipo ginyalo winje!’ \n ","“To ka jopur nonene, ne giwuoyo kuome kagiwacho ni, ‘Ma e jacham girkeni. Wanegeuru, to mondo girkeni odongʼnwa!’ \n","Omiyo negidhire gigole oko mar puoth mzabibu kendo neginege. \n  “Angʼo ma wuon puoth mzabibu notimnegi? \n","Obiro biro moneg jopur puodhogo mi ogol puoth mzabibuno e lwetgi mi enomi joma moko.” \n Kane ji owinjo wachno, negiwacho niya, “Mad gima kama kik timre!”\n ","Yesu nongʼiyogi kochomo wangʼe kuomgi kendo nopenjo niya,  “Kara ere tiend gino mondiki: \n  “ ‘Kidi mane jogedo odagi \n  osedoko kidi motegno moriwo kor ot.’ ","Ngʼato ka ngʼato mopodho kuom kidino notur matindo tindo, to ngʼatno ma kidino ogore kuome noregre ka buru.” \n ","Jopuonj chik kod jodolo madongo nochako manyo yo mane ginyalo makego mapiyo, nikech negingʼeyo ni ogetogi kod ngeroni. To negiluoro ji.\n ","Kane girite ma ok giweyone thuolo, negioro jombetre, mane wuondore ni gin jo-adiera maonge wach marach. Negigeno niginyalo mako Yesu e gimoro mowacho mondo omi gimake gitere e bwo loch kod teko mar ruoth.\n","Omiyo jombetrego nopenje niya, “Japuonj, wangʼeyo ni iwacho kendo ipuonjo yor Nyasaye kaluwore gi adierane.\n","Bende en gima kare mondo wagol osuru ne Kaisar koso ok owinjore?”\n ","Noneno obadho mane gichikone to nowachonegi niya,\n","“Tangʼnauru pesa ma un-go. Kido kod nying man kuome gin mag ngʼa?” \n Negidwoko niya, “Mag Kaisar.”\n ","Nowachonegi niya,  “Udwoko kare, koro miuru Kaisar gige Kaisar, to miuru Nyasaye gige Nyasaye.” \n ","Ne ok ginyal make kuom gima nosewacho kanyo e nyim ji kendo ka giwuoro dwokone, negilingʼ thi.\n ","Jo-Sadukai moko, mawacho ni chier onge, nobiro ir Yesu kod penjo moro.\n","Negipenje niya, “Japuonj, Musa nondikonwa ni ka ngʼato owadgi otho moweyo dhako ma pod onge gi nyithindo, to ngʼatno nyaka kend dhako ma chwore othono mondo onywolnego nyithindo.\n","Koro ne nitie owete moko abiriyo. Wuowi makayo nokendo dhako, to notho ka ok onywolo nyathi.\n","Wuowi mar ariyo\n","kendo bangʼe wuowi mar adek ne jokende, to machalre kamano nyaka wuowi mar abiriyo notho, ma ok ginywolo nyithindo.\n","Gikone, dhakoni bende notho.\n","Koro, chiengʼ chier dhakoni nobed chi ngʼa, nimar ji abiriyogo nokende?”\n ","Yesu nodwoko niya,  “Ji manie piny e kindeni nyombo kendo inyuomo. \n","To jogo mowal ni owinjore mondo obed e piny mar tiengʼ mabiro bangʼ chier aa kuom joma otho ok nokendi kata nokendgi ngangʼ, \n","to bende ok ginitho kendo ngangʼ, nimar gichalo gi malaike. Gin nyithind Nyasaye, nikech gin nyithind chierno. \n","To kuom bungu maliel, Musa nonyiso bende ni joma otho chier, nimar oluongo Ruoth Nyasaye ni, ‘Nyasach Ibrahim, kendo Nyasach Isaka kod Nyasach Jakobo.’","Ok en Nyasach joma otho, to mar joma ngima, nikech kuome ji duto ngima.” \n ","Jopuonj chik moko nodwoko niya, “Iwacho maber, japuonj.”\n","Omiyo onge ngʼato kata achiel manohedhore penje penjo moro kendo.\n ","Eka Yesu nowachonegi niya,  “Ere kaka giwacho ni Kristo en Wuod Daudi? \n","Daudi owuon wacho maler e Kitabu mar Zaburi niya, \n  “ ‘Ruoth Nyasaye nowachone Ruodha ni, \n  “Bed e bada korachwich, \n ","nyaka aket wasiki \n  e bwo tiendi.” ’ ","Daudi luonge ni ‘Ruoth.’ Ere kaka onyalo bedo wuode kendo?” \n ","Kane ji duto winjo, Yesu nowachone jopuonjrene niya,\n","“Beduru motangʼ ni jopuonj chik. Gihero wuotho koni gi koni ka girwako lewni maboyo mayware piny kendo gihero ni omosgi e chirni kendo gihero bedo e kombe moyiedhi manie sinagoke kod kuonde ma imiyoe ji duongʼ e sewni. \n","Giyako ute mon ma chwogi otho kendo gilamo lamo moyware mondo ginyisrego ni ji kaka gilony e lamo. Joma kamagi ibiro kum malit moloyo.” \n"],["Kane ongʼiyo malo, Yesu noneno ka jo-mwandu keto chiwogi e kar chiwo mar hekalu.\n","Noneno bende dhako moro modhier ma chwore notho ka keto pesa mamingli ariyo matindo tindo.\n","Nowacho niya,  “Awachonu adier, dhako ma chwore otho modhierni osegolo chiwo moloyo joma moko duto. \n","Joma mokogi duto nogolo mana matin nono kuom mwandu ma gin-go, to dhakoni kata obedo ni nodhier to ne ochiwo duto mane onego okonyrego.” \n ","Jopuonjrene moko ne wuoyo kuom hekalu kawuoro kaka olose gi kite mabeyo kod mich mochiw ni Nyasaye. To Yesu nowacho niya,\n","“To kuom mano ma uneno kani, ndalo biro biro maonge kidi kata achiel mabiro dongʼ kochungʼ ewi wadgi, moro ka moro biro redhore piny.” \n ","Negipenje niya, “Japuonj, gigi biro timore karangʼo? To angʼo mabiro bedo ranyisi ni gichiegni timore?”\n ","Nodwoko niya,  “Beduru motangʼ mondo kik wuondu. Nimar ji mangʼeny nobi e nyinga ka hedhore ni, ‘An e en,’ kendo ni, ‘Sa chiegni,’ kik uluwgi. \n","Ka uwinjo ka pinje gore kod koko mangʼeny, to kik ubed maluor. Gigi nyaka timre mokwongo, to ok onyiso ni giko chiegni.” \n ","Eka nowachonegi niya,  “Oganda noked gi oganda machielo, kendo pinyruoth noked gi pinyruoth machielo. \n","Piny noyiengni malich, kech kod tuoche nobedie kuonde mopogore opogore, kendo gik malich mabwogo ji gi honni madongo notimre koa e polo. \n ","“To kapok magi duto otimore, to gibiro makou kendo sandou. Giniteru e sinagoke kod ute mag twech, kendo nokelu e nyim ruodhi gi jotelo, to mago duto notim nikech nyinga. \n","Mano biro miyou thuolo mondo ubednegi joneno. \n","To beduru gi paro ma ok yiengni mondo kik uparru motelo ni ere kaka ubiro dwoko wach. \n","Nimar abiro miyou weche gi rieko maonge wasiku kata achiel ma biro tamore kata kwero wachuno. \n","Ibiro ndhogu kata mana gi jonywolu kod oweteu, wedeu gi osiepeu, kendo gibiro nego jomoko kuomu. \n","Ji duto biro sin kodu nikech an. \n","To kata mana yie wiu achiel onge manolal. \n","Ka uchungo motegno to ubiro reso ngimau. \n ","“Ka uneno Jerusalem olwor kod ogend lweny, ubiro ngʼeyo ni kindene mar kethruok chiegni. \n","Koro eka joma ni Judea oring odhi ewi gode, kendo joma ni e dala maduongʼ nyaka wuog oko, to jogo man oko ei piny kik donjie dala maduongʼ. \n","Nimar ma e kinde ma kum bedoe mondo ochop kare gigo duto mane ondiki. \n","Mano kaka nodok malit ne mon ma yach kod mago madhodho nyithindo e ndalogo! Chandruok malit maduongʼ biro bedo e piny gi mirima kuom jogi. \n","Ibiro negogi gi ligangla kendo notergi kaka joma otwe e pinje duto. Jerusalem ibiro nyono piny gi joma ok jo-Yahudi nyaka chop kinde ma loch mar joma ok jo-Yahudi rume. \n ","“Ranyisi biro bedo e wangʼ chiengʼ gi dwe kod sulwe. E piny, to ogendini nobed kodhier kendo kongʼengʼ, nikech nam mawuo kendo apaka magore. \n","Ji biro podho nikech gik malich matimore, ka luoro omakogi nikech gima biro timore e piny, nimar chwech mag polo noyiengni. \n","To gie kindeno gibiro neno Wuod Dhano kabiro koa e bor polo gi teko kod duongʼ malich. \n","Ka gigi chako timore, chunguru kendo tingʼuru wiwu malo, nikech ndalou mag warruok chiegni.” \n ","Nogoyonegi ngero kama:  “Neuru yadh ngʼowu kod yien duto. \n","Ka gichako loth, unyalo neno uwegi kendo ungʼeyo ni ndalo oro chiegni. \n","Kata kamano, ka uneno ka gigi timore to ngʼeuru ni pinyruoth Nyasaye ni machiegni. \n ","“Awachonu adier ni, tiengʼni ok norum ngangʼ kapok gigi duto otimore. \n","Polo gi piny norum to wechena ok norum ngangʼ. \n ","“Beduru motangʼ, nono chunyu biro bedo monyosore gi pek, mer kod parruok mar ngima to ndalono nochopnu apoya kaka obadho. \n","Nimar obiro biro ne ji duto modak e wangʼ piny mangima. \n","Beduru kurito kinde duto, kendo lemuru mondo utony ne gigo duto mabiro timore, kendo mondo uchungʼ e nyim Wuod Dhano.” \n ","Odiechiengʼ ka odiechiengʼ Yesu ne puonjo e hekalu, kendo odhiambo kodhiambo nodhi monindo e Got miluongo ni Zeituni gotieno.\n","To ji duto nobiro e hekalu chon gokinyi mondo giwinje.\n"],["Koro Sawo mar makati ma ok oketie thowi, miluongo ni Pasaka, ne chiegni,\n","to jodolo madongo gi jopuonj chik ne manyo yo moro malingʼ-lingʼ ma ditiek-go Yesu, nikech negiluoro oganda.\n","Eka Satan nodonjo kuom Judas, miluongo ni Iskariot, achiel kuom ji apar gariyo.\n","To Judas nodhi ir jodolo madongo kod jotend jorit hekalu kendo noloso kodgi kaka onyalo ndhogo Yesu.\n","Negimor kendo ne giyie miye pesa.\n","Ne oyie, kendo nochako manyo kinde maber mar keto Yesu e lwetgi ka oganda onge.\n ","Eka nochopo chiengʼ Makati ma ok oketie Thowi, ma nyarombo mar Pasaka onego negie.\n","Yesu nooro Petro gi Johana, kowacho niya,  “Dhiuru mondo ulosnwa Pasaka mondo wabi wacham.” \n ","Negipenje niya, “Idwaro mondo wadhi walose kanye?”\n ","Nodwoko niya,  “Ka udonjo e dala maduongʼ, ngʼato moro motingʼo dapi norom kodu. Luweuru nyaka ot modhiye, \n","to uwach ne wuon ot ni, ‘Japuonj penjo kama: Ere od welo monego achamie Sap Pasaka kod jopuonjrena?’ \n","Obiro nyisou ot malach molos malo, moseiki. Kanyo ema ulosie ikruok duto.” \n ","Negidhi kendo negiyudo gik moko mana kaka Yesu nosewachonegi. Omiyo negiiko Sap Pasaka.\n ","Kane sa ochopo, Yesu kod jootene nobet kachiemo.\n","To nowachonegi niya,  “Asedwaro ahinya mondo acham Sap Pasakani kodu kapok osanda. \n","Nimar awachonu, ok anachame kendo ngangʼ, nyaka chop time e pinyruodh Nyasaye.” \n ","Bangʼ kosekawo kikombe, nogoyo erokamano kendo wacho niya,  “Kawuru ma kendo upogru uwegi. \n","Nimar awachonu, ok anamadh olemb mzabibu kendo nyaka chop pinyruoth Nyasaye.” \n ","Kendo nokawo makati kendo bangʼ goyo erokamano nongʼinge momiyogi kowacho niya,  “Ma e ringra mochiw nikech un, timuru ma ka uparago.” \n ","Kamano bende, bangʼ chiemo nokawo kikombe mi owacho niya,  “Kikombeni en singruok manyien motim gi remba, mochwer nikech un. \n","To lwet ngʼat ma biro ndhoga chiemo koda. \n","Wuod Dhano biro dhi mana kaka ne osechiki, to ngʼat mandhoge none malit.” \n","To negichako penjoree gin giwegi ni en ngʼatno kuomgi manyalo biro timo ma.\n ","Bende mbaka, nowuok e kindgi ni en ngʼa kuomgi mikwano ni duongʼ moloyo.\n","Yesu nowachonegi niya,  “Ruodhi mag joma ok jo-Yahudi rito jogegi gi angʼenge kendo jotendgi madongo luongore giwegi ni johawi. \n","To un ok onego ubed machal kodgi. Kar bedo kamano, to ngʼat maduongʼ moloyo e dieru onego obed kaka jal matinie moloyo, to ngʼat motelo obed machal gi ngʼatno matiyo. \n","Nimar en ngʼatno maduongʼ, ngʼatno mobedo e mesa koso ngʼatno machiwo chiemo? Ok en ngʼatno manie mesa koso? An to anie dieru kaka ngʼatno matiyo. \n","Un e jogo mosesiko kochungo koda e masichena. \n","Achiwonu pinyruoth, mana kaka Wuora bende nomiya moro, \n","mondo mi uchiem kendo umethi e mesana e pinyruodha kendo ubedi e kombe mag loch, kungʼado bura ne ogendini apar gariyo mag Israel. \n ","“Simon, Simon, Satan osekwayo thuolo mondo opiedhi kaka ngano mipiedho. \n","To aselamoni, Simon, ni yieni kik lal. To ka iselokori ma idwogo, ijiw joweteni.” \n ","To nodwoke niya, “Ruoth, aikora dhiyo kodi e od twech kendo e tho.”\n ","Yesu nodwoko niya,  “Awachoni, Petro, kapok thuon gweno okok kawuono, ibiro kweda nyadidek ni ok ingʼeya.” \n ","Eka Yesu nopenjogi niya,  “Kane aorou maonge ofuku mar pesa, kata sanduku kod wuoche, ne uchando gimoro koso?” \n Negidwoko niya, “Onge.”\n ","Nowachonegi niya,  “To koroni ka uonge gi ofuku mar pesa kaweuru, kendo sanduku bende, to ka uonge ligangla olok lawe pesa mondo ingʼiewgo ligangla. \n","Osendiki ni: ‘Ne okwane kod joketho’ ; kendo awachonu ni wachni nyaka timrena. Ee, gino mondik kuoma koro chiegni timore.” \n ","Jopuonjre nowacho niya, “Ne, Ruoth, ligengni ariyo eri ni ka.”\n Nodwoko niya,  “Mano oromo.” \n ","Yesu nowuok modhiyo e Got Zeituni kaka notimo pile, kendo jopuonjrene noluwe.\n","Kane ochopo kanyo, nowachonegi niya,  “Lamuru mondo kik udonj e tem.” \n","Noweyogi modhiyo mochwalore mabor madirom diro kidi, mine ogoyo chonge piny kendo nolamo niya,\n","“Wuora, ka iyie, to gol kikombeni oa kuoma, to ok dwarona, to mari ema otimre.” \n","Malaika noa e polo nofwenyorene kendo nomiye teko.\n","To kaka ne en gi chuny malit kochandore, nolemo matek ahinya, kendo luya ne chotne kandongʼ piny mana ka remo.\n ","Kane oa e lamo mi odok ir jopuonjre, noyudogi ka ginindo, ka giol kendo ka gin gikuyo.\n","Nopenjogi niya,  “Angʼo momiyo unindo? Auru malo kendo ulam mondo kik udonj e tem.” \n ","Kane pod owuoyo, oganda nobiro, to ngʼatno mane iluongo ni Judas, achiel kuom ji apar gariyo, notelonegi, nosudo ir Yesu mondo onyodhe,\n","to Yesu nopenje niya,  “Judas, indhogo Wuod Dhano gi nyoth?” \n ","Kane jolup Yesu noneno gima ne dhi timore, negiwacho niya, “Ruoth, owinjore waked gi ligengniwa koso?”\n","To achiel kuomgi notongʼo jatij jadolo maduongʼ mi ochodo ite ma korachwich oko.\n ","To Yesu nodwoko niya.  “Ok kamano ngangʼ!”  Eka nomulo it ngʼatno kendo nochange.\n ","Eka Yesu nowachone jodolo madongo, jotelo mag jorit hekalu, kod jodongo, mane obiro ire, niya,  “An jatend koko mar jo-jendeke, momiyo ubiro ira gi ligengni kod arunge? \n","Pile ka pile an kodu e laru mag hekalu, to ne ok umaka. To mani en sau, sa ma mudho olocho.” \n ","Kane gimake, negidhiyo kode ka gitere ei od jadolo maduongʼ. Petro noluwogi gichien.\n","To kane gisemoko mach e chuny laru kendo gisebedo piny kaachiel, Petro nobedo kodgi.\n","Jatich ma nyako nonene kobedo kanyo kama mach lielie. Nodhi machiegni kode morange matut kendo nowacho niya, “Ngʼatni ne ni kode.”\n ","To nokwerogo, kowacho niya, “Dhako, ok angʼeye!”\n ","Achien bangʼe matin, ngʼat moro nonene kendo nowacho niya, “In bende in achiel kuomgi.”\n Petro nodwoko niya, “Omera, ok an.”\n ","Achien bangʼe madirom sa achiel, ngʼat machielo nojiwo kowacho matek niya, “Adier chutho jali ne ni kode, nimar en ja-Galili.”\n ","Petro nodwoko niya, “Omera, ok angʼeyo gima iwuoyo kuome!” Mana kaka nowuoyono, thuon gweno nokok.\n","Ruoth nolokore kendo nongʼiyo Petro tir. Eka Petro noparo wach mane oyudo Ruoth osewachone niya,  “Kapok thuon gweno okok tinendeni, to wangʼ inikweda nyadidek.” \n","To nowuok odhiyo oko kendo noywak malit.\n ","Jogo mane rito Yesu nochako jare kendo goye.\n","Negitweyo wangʼe kendo negiwachone githuon niya, “Hul ane! En ngʼa mogoyi?”\n","To negisiko mana ka giyanye ayanya.\n ","Ka piny noru gokinyi, bura mar jodong oganda kaachiel gi jodolo madongo gi jopuonj chik, nochokore kaachiel, kendo Yesu nokel irgi.\n","Negiwacho niya, “Nyiswa ka in e Kristo.”\n Yesu nodwoko niya,  “Ka awachonu, to ok ubi yie gima awachonuno, \n","to ka apenjou, bende ok ubi dwoko. \n","To chakre kawuono kadhiyo nyime, Wuod Dhano biro bet e bat korachwich mar Nyasaye Maratego.” \n ","Giduto negipenjo niya, “Kara in e Wuod Nyasaye?”\n Nodwoko niya,  “Un kare kuwacho ni An e en!” \n ","Eka negiwacho niya, “Angʼo momiyo pod wadwaro joneno moko kendo? Wasewinjo mano koa e dhoge owuon.”\n"],["Eka chokruok mangima duto nochungo kendo negitere ir Pilato.\n","Eka negichako donjone kagiwacho niya, “Waseyudo ngʼatni kokelo tulo e pinywa. Okwedo golo osuru ni Kaisar kendo owacho owuon ni en Kristo, ma Ruoth.”\n ","Omiyo Pilato nopenjo Yesu niya, “In ruodh jo-Yahudi koso?”\n Yesu nodwoko niya,  “Ee, en kaka iwachono.” \n ","Eka Pilato nowachone jodolo madongo gi oganda niya, “Ok ayudo ketho madidonjnego.”\n ","To negimedo wacho ka giramo niya, “Omiyo ji tungni kuonde duto e Judea kaluwore gi puonjne. Nochako e Galili to osebiro mochopo ka.”\n ","Kane owinjo wachno, Pilato nopenjo ka ngʼatni ne en ja-Galili.\n","Kane oyudo ni Yesu ni e bwo loch mar Herode, noore ir Herode, ma bende ne ni Jerusalem e kindeno.\n ","Herode kane oneno Yesu, nodoko mamor ahinya, nikech kuom kinde mabor nosedwaro mondo onene. Kuom gik mane owinjo kuome, nogeno nene kotimo honni moko.\n","Nopenje penjo mangʼeny, to Yesu ok nodwoko.\n","Jodolo madongo gi jopuonj mag chik nochungo kanyono, ka gidonjone mager ahinya.\n","Eka Herode gi askechene nojare kendo nonyiere. Negirwake gi kandho marakido maber, negidwoke ir Pilato.\n","Chiengʼ onogo, Herode gi Pilato nobedo osiepe, to motelone odiechiengni ne gin wasigu.\n ","Pilato noluongo jodolo madongo kaachiel, jotelo kod ji duto,\n","to nowachonegi niya, “Ne ukelo ngʼatni ira kaka jal mamiyo ji goyo koko ka gidagi, winjo chik. Asenone e nyimu to ok aseyudo gima dimi odonjne.\n","Kata mana Herode bende ok oyude gi ketho, nimar osedwoke irwa; unyalo neno, ni ok osetimo gimoro mowinjore kod tho.\n","Emomiyo abiro mana kume to bangʼe aweye odhi.” [","Koro nochune ni nyaka ogonynegi ngʼato achiel motwe higa ka higa chiengʼ Sawo mar Pasaka.] ","Negigoyo koko gi dwol achiel kagiwacho niya, “Neg ngʼatni! To gonynwa Barabas!”\n","(Barabas noket e od twech nikech wach koko mane otimore e dala maduongʼ, kendo nikech nek.)\n ","Nikech Pilato ne dwaro gonyo Yesu, omiyo nochako owuoyo kosayogi kendo\n","To negidhiyo nyime ka gikok niya, “Gure! Gure!”\n ","Eka nowuoyo kodgi mar adek kowacho niya, “Nangʼo? Ere gima rach ma ngʼatni osetimo? Onge gima aseyudo kuome moromo gi kum mar tho. Omiyo abiro kume kendo bangʼe agonye odhi.”\n ","To gi koko maduongʼ negiramo ka gidwaro ni nyaka gure, to koko margi nobedo mapek.\n","Kuom mano Pilato nongʼado bura mondo dwarogi otimnegi.\n","Nogonyo jalno mane gikwayo, mane oyudo ni e od twech nikech koko kendo nikech nek, to Yesu noketo e lwetgi mondo gitimne kaka gidwaro.\n ","Kane gigole oko, negimako Simon ma ja-Kurene, mane obiro ka oa e gwengʼ moro, kendo negiyieyo msalaba kuome mondo otingʼe koluwo bangʼ Yesu.\n","Ji mangʼeny noluwe, motingʼo mon bende mane ywak ka goyo nduru nikech en.\n","Yesu nolokore mowachonegi niya,  “Nyi Jerusalem, kik uywaga, to ywaguru ne un uwegi kendo nikech nyithindu. \n","Nikech kinde biro ma ubiro wacho ni, ‘Ogwedhu, un mon ma ok onywol kod thunde ma ok nodhodhi!’ \n ","“ ‘Eka giniwach ne gode madongo niya, “Rwombreuru kuomwa!” \n  Kendo ne gode matindo niya, “Umwauru!” ’ ","Nimar ka ji timo gigi ka yath numu, angʼo mabiro timore ka otwo?”\n ","Ji ariyo moko, ma joketho, bende negigolo oko kode mondo ogurgi.\n","Kane gichopo kama iluongo ni kar Hanga Wich, negigure kanyo, kaachiel gi joketho, ka ngʼato achiel nitie e bathe korachwich, to ngʼat machielo e bathe koracham.\n","Yesu nowacho niya,  “Wuora, wenegi, nikech gikia gima gitimo!”  To ne gipogore lepe ka gigoyo ombulu.\n ","Ji nochungo ka ngʼicho, to jotelo mopogore opogore bende nojare. Negiwacho niya, “Ne oreso jomoko, koro oresre owuon ka en e Kristo mar Nyasaye, Jalno Moyier.”\n ","Askeche bende nobiro mojare. Negimiye kongʼo makech\n","kagiwacho niya, “Ka in e ruodh jo-Yahudi, to kara resri kendi ane.”\n ","Ne nitie ndiko mondik e wiye malo, mawacho niya:\n Ma en Ruodh Jo-Yahudi.\n ","Achiel kuom joketho mane ogur kanyo nodhuole gi ayany kowacho niya, “Donge in Kristo? Resri iwuon koda wan!”\n ","To ngʼat ma jaketho machielo nokwere niya, “Ok iluoro Nyasaye, nomedo wachoni, nimar in e bwo kum achielno?\n","Wan okumwa kare, nimar wayudo gima owinjore gi timbewa. To jali onge gima rach mosetimo.”\n ","Eka nowacho niya, “Yesu, para chiengʼ mibire gi pinyruodhi.”\n ","Yesu nodwoke niya,  “Awachoni adiera, tinendeni ibiro bedo koda e Paradiso.” \n ","Koro ne en kar sa auchiel mar odiechiengʼ, mudho nobiro moimo piny duto nyaka sa ochiko,\n","nikech chiengʼ ne ok rieny. To pasia mar hekalu noyiech e diere tir.\n","Eka Yesu noluongo gi dwol maduongʼ niya,  “Wuora, aketo chunya e lweti.”  Kane osewacho mano, chunye nochot.\n ","Jatend jolweny kane oneno gima notimore, nomiyo opako Nyasaye kendo wacho niya, “Adier chutho, jali ne en ngʼat makare!”\n","Kane ji duto mane ochokore kanyo mondo obed joneno mar wachno noneno gima notimore, negigoyo korgi kendo negidok miechgi.\n","To jogo duto mane ongʼeye, moriwo koda mon mane oluwe koa Galili, nochungo mochwalore ka gineno gigi.\n ","Koro ne nitie ngʼato ma nyinge Josef, mane en achiel kuom Buch Jodongo, ngʼat maber kendo makare,\n","ngʼat mane ok oyie kod dwaro gi timbegi. Noa e dala mar Judea mar Arimathaya kendo norito biro mar pinyruoth Nyasaye.\n","Nodhi ir Pilato, mokwayo ringre Yesu.\n","Eka noloro ringre piny moboye gi nanga marep-rep eka nokete e bur mane osekunyo ariwa e kor lwanda, mano mane pok oyikie ngʼato\n","Ne en Chiengʼ Ikruok kendo Sabato ne chiegni chakore.\n ","Mon mane obiro kod Yesu koa Galili noluwo Josef kendo negineno burno bende ka ringre ne oketi e iye.\n","Eka negidok dala kendo negiloso yath madum mamit gi mo mangʼwe ngʼar. To ne giyweyo Chiengʼ Sabato kaluwore kod luoro chik.\n"],["Odiechiengʼ mokwongo mar juma, okinyi mangʼich, mon-go notingʼo modhi mangʼwe ngʼar mane giseloso, ma gidhiyo e liel.\n","Negiyudo ka kidi mane odin-go dho liel kosengʼiel oko,\n","to kane gidonjo e iye, ne ok giyudo ringre Ruoth Yesu.\n","Kane pod giwuoro wachni, apoyo nono ji ariyo morwakore gi lewni mangʼangʼni ka mil polo nochungo butgi.\n","Mon-go nobwok kendo negikulore ka wigi ochomo piny, to nowachonegi niya, “Angʼo momiyo umanyo ngʼat mangima e kind joma otho?\n","Oonge ka; osechier! Paruru gima ne owachonu, kane pod en kodu Galili:\n","‘Wuod Dhano nyaka ket e lwet joricho, kendo nogure to chiengʼ mar adek nochiere kendo.’  ”\n","Eka negiparo wechene.\n ","Kane gidwogo giaa e liel, neginyiso gigi duto ne ji apar gachiel kod ji duto mamoko.\n","Ne gin Maria nyar Magdala, gi Joana kod Maria min Jakobo, gi mon moko mane ni kodgi, ema nonyiso joote wachni.\n","To ne ok giyie weche mon-go, nikech wechegi ne nenore koyuma.\n","Petro, kata kamano, noa malo kendo noringo odhi e liel. Kokulore e liel, noneno lewni kodongʼ kanyo kendgi, noa modok, kowuoro owuon gima osetimore.\n ","Koro e odiechiengʼ nogono ji ariyo kuomgi ne dhiyo e dala miluongo ni Emau, kama dirom kilomita apar gangʼwen koa Jerusalem.\n","Negiwuoyo kendgi kuom gik moko duto mosetimore.\n","Kane giwuoyo kendo goyo mbaka kuom gigi e kindgi giwegi, Yesu owuon nobiro kendo nowuotho kodgi;\n","to ne ok ginyal ngʼeye.\n ","Nopenjogi niya,  “En angʼo ma uwacho kendu ka uwuothoni?” \n Negichungʼ kar tiendgi, ka gijowo wangʼ-gi ka gikuyo.\n","Achiel kuomgi, ma nyinge Kleopa, nopenje niya, “In mana wendo e Jerusalem ka kendo ok ingʼeyo gik mosetimore kuno e ndalogi koso?”\n ","Nopenjo niya,  “Gik mage?” \n Negidwoko niya, “Kuom Yesu ma ja-Nazareth. Ne en janabi, maratego e wach gi tim e nyim Nyasaye kod ji duto.\n","Jodolo madongo gi jodongwa nochiwe mondo ongʼadne buch tho, kendo negigure;\n","to ne wan gi geno ni en e jal mane biro reso jo-Israel. To moloyo bende, kawuono en ndalo adek nyaka ma notimore.\n","Momedore ni mano, mon moko man kodwa nende obwogowa gi wach. Negidhiyo e liel okinyi mangʼich\n","to ok negiyudo ringre. Negidwogo kendo nyisowa ni negineno malaike moko mane ofwenyorenigi, manowacho ni ongima.\n","Eka jowa moko nodhi e liel to negiyudo mana kaka mon-go ne owacho, to en ok ne ginene.”\n ","Nowachonegi niya,  “Ufuwo nadi to mano kaka chunyu kawo kinde mondo uyie duto mane jonabi osewacho! \n","Donge ne Kristo nyaka yud masichegi eka bangʼe nodonji e duongʼ ma Nyasaye ne oseikone?” \n","To chakre Musa gi Jonabi duto, noleronigi konyisogi gino mane owachi kuome e ndiko duto.\n ","Kaka negisudo machiegni gi dala mane gidhiye, Yesu notimore ka gima pod odwaro dhiyo nyime.\n","To negiwachone ka gijiwe niya, “Bed kodwa ka, nimar koro odhiambo chiegni, odiechiengʼ koro dhi rumo.” Omiyo nodhi mondo obed kodgi.\n ","Kane en kodgi e mesa, nokawo makati, nogoyo erokamano, nongʼinge kendo nochako miyogi.\n","Eka wengegi noyawore kendo negingʼeye, to nolal mowuok oa e wangʼ-gi.\n","Negipenjore ngʼato gi ngʼato niya, “Donge ne chunywa mor kane owuoyo kodwa e yo kendo konyisowa tiend Ndiko?”\n ","Negia malo kendo negidok piyo Jerusalem. Kuno negiyudo ji apar gachielgo gi jogo mane ni kodgi, ka gichokore kaachiel,\n","kagiwacho niya, “En adier! Ruoth osechier kendo osefwenyore ne Simon.”\n","Eka ji ariyogo nowacho, gino mane otimore e yo, kendo kaka negingʼeyo Yesu ka nongʼingo makati.\n ","Kane pod giwuoyoe e wachni, Yesu owuon nochungo e diergi kendo wachonegi niya,  “Kwe obed kodu.” \n ","Negibwok kendo negiluor, ka giparo ni gineno jachien.\n","Nowachonegi niya,  “Angʼo momiyo uchandoru, kendo angʼo momiyo chich ni e parou? \n","Neuru lwetena gi tiendena. En an awuon! Mulauru kendo neuru; jachien onge ringruok kata choke, to an to uneno ka an-go.” \n ","Kane osewacho ma, nonyisogi lwetene gi tiendene,\n","To kane pod ok ne giyie nikech mor kod wuoro, nopenjogi niya,  “Bende un gi gimoro amora ka eri madicham?” \n","Negimiye rech matin moro motedi\n","nokawe kendo nochame e nyimgi.\n ","Nowachonegi niya,  “Mano e gino mane awachonu kane pod an kodu: Gik moko mane ondiki kuoma e Chik Musa gi Jonabi kod Zaburi, nyaka timre.” \n ","Eka noyawo pachgi mondo giwinj tiend Ndiko.\n","Nowachonegi niya,  “Ma e gima ondiki: Kristo nyaka ne masira kendo chiengʼ mar adek enochier oa kuom joma otho, \n","kendo lokruok gi weyo ne ji richogi ibiro yalo e nyinge ne ogendini duto, chakre Jerusalem. \n","Un joneno mag gigi, \n","abiro oronu gima Wuonwa osesingo, to beduru ei dala ka nyaka norwaku gi teko moa malo.” \n ","Kane osetelonegi mogologi oko ma gidhi machiegni gi Bethania, notingʼo lwetene kendo nogwedhogi.\n","Kane ogwedhogi, noweyogi kendo nokawe motere e polo.\n","Eka negilame kendo negidok Jerusalem kod mor maduongʼ.\n","Kendo negimedo bedo kinde duto ei hekalu, kagipako Nyasaye.\n"]],"John":[["Kar chakruok, Wach ne nitie, kendo Wach ne ni kod Nyasaye, kendo Wach ne en Nyasaye.\n","Ne en gi Nyasaye nyaka aa chakruok.\n","En ema nomiyo gik moko duto ochwe; kendo ka dine onge en, to onge gima dine ochwe mosechwe.\n","Ngima ne ni kuome, kendo ngimano ne en ler ni ji.\n","Lerno rieny ei mudho, to mudho pok oime.\n ","Nyasaye nooro ngʼat moro ma nyinge Johana.\n","Nobiro kaka janeno mondo otim nend lerno, mondo kanyalore to ji duto oyie kuom lerno.\n","Johana owuon ne ok en ler nogo, to nobiro mana kaka janeno mar lerno.\n ","Ler mar adier machiwo ler ni ji duto noyudo biro e piny e kindeno.\n","Ne en e piny, to kata obedo ni en ema nomiyo ochwe piny, to piny ne ok ongʼeye.\n","Nobiro ir joge owuon, to joge ne ok orwake.\n","To ji duto mane orwake, mi oyie kuome, nomiyogi teko mar doko nyithind Nyasaye,\n","ma gin nyithindo mane ok onywol koa e koth dhano, kata kuom pach dhano, kata kuom dwach dichwo, to nonywolgi kuom Nyasaye.\n ","Wach nodoko dhano kendo nodak kodwa. Waseneno duongʼne, ma en duongʼ mar Wuowi ma Miderma, ma noa ka Wuoro kopongʼ gi ngʼwono kod adiera.\n ","Johana notimo neno kuome. Nokok matek kowacho niya, “Ma e Jal mane awuoyo kuome kane awachonu ni, ‘Jal mabiro bangʼa oloya mabor nikech ne entie kapok ne abetie.’ ”\n","Waduto waseyudo gweth mogundho kuom ngʼwonone mathoth.\n","Chik nochiw kokalo kuom Musa, to ngʼwono kod adiera, to Yesu Kristo ema nokelo.\n","Onge ngʼama oseneno Nyasaye, to Wuowi ma Miderma machiegni gi Wuoro ema osemiyo wangʼeye.\n ","Ma e neno mane Johana otimo ka jo-Yahudi modak Jerusalem nooro jodolo gi jo-Lawi mondo openje ni ne en ngʼa.\n","Johana ne ok opandonegi gimoro, to nohulonigi ka en thuolo niya, “Ok an Kristo.”\n ","Negipenje niya, “Kare in ngʼa? In Elija koso?”\n To nowacho niya, “Ok an.”\n “Koso in e janabi?”\n Nodwoko niya, “Ooyo.”\n ","Eka negiwachone mogik niya, “Kare, in ngʼa? Miwa dwoko mondo water ni joma ne oorowa. Iwacho angʼo kuomi in iwuon?”\n ","Johana nodwokogi gi weche mag Isaya Janabi niya, “An e ngʼat makok e thim ni, ‘Losuru yo moriere tir ne Jehova Nyasaye.’ ” ","To jo-Farisai moko ma noor,\n","nopenje niya, “Ka ok in Kristo, kata Elija, kata janabi, to angʼo momiyo ibatiso ji?”\n ","Johana nodwokogi niya, “An abatisou gi pi, to nitie ngʼato e dieru ma ukia.\n","En Jal mabiro bangʼa, ma ok awinjora gonyo tond wuochene.”\n ","Magi duto notimore Bethania, loka mar aora Jordan, kuma Johana ne batisoe ji.\n ","Kinyne Johana noneno Yesu kabiro ire, mi nowacho niya, “Neuru, Jalcha e Nyarombo mar Nyasaye, magolo richo mar piny!\n","Ma e jal mane awuoyo kuome kane awacho ni, ‘Ngʼato mabiro bangʼa oloya mabor, nikech ne entie kapok ne abetie.’\n","An awuon ne ok angʼeye, to gimomiyo ne abiro ka abatiso ji gi pi ne en mondo ofwenyre ni Israel.”\n ","Eka Johana notimo nenoni kama: “Ne aneno Roho kalor piny koa e polo e kido mar akuru kendo kapiyo kuome.\n","Ka dine Jal mane oora mondo abatis ji gi pi we nyisa, to dine ok angʼeye. Nonyisa ni, ‘Ngʼama ineno ka Roho olor mi opiyo kuome e Jal mabiro batiso ji gi Roho Maler.’\n","Koro aseneno mano kotimore omiyo anyisou ni en Wuod Nyasaye.”\n ","Kinyne Johana ne ni kanyo kendo gi jopuonjrene ariyo.\n","Kane gineno ka Yesu kalo machiegni, nowacho niya, “Neuru, Jalcha e Nyarombo mar Nyasaye!”\n ","Kane jopuonjrene ariyogo owinjo kowacho mano, negiluwo bangʼ Yesu.\n","Yesu nolokore monenogi ka giluwo bangʼe, mi nopenjogi niya,  “Angʼo mudwaro?” \n Negiwachone niya, “Rabi” (ma tiende ni “Japuonj”), “idak kanye?”\n ","Nodwokogi niya,  “Biuru mondo udhi une.” \n Omiyo negidhi mine gineno kama ne odakie, kendo negibet kode kanyo odiechiengʼ ngima. Ne en kar sa apar mar odhiambo.\n ","Andrea mowadgi Simon Petro ne en achiel kuom ji ariyo mane owinjo gima Johana nowacho mi noluwo bangʼ Yesu.\n","Gima Andrea notimo mokwongo ne en manyo owadgi ma Simon kendo nyise niya, “Waseyudo Mesia” (tiende ni Kristo).\n","Omiyo nokelo Simon ir Yesu.\n Yesu nongʼiye tir mowachone niya,  “In Simon wuod Johana, chiengʼ moro noluongi ni Kefa”  (tiende ni Petro ).\n ","Kinyne Yesu nongʼado e pache mondo oa odhi Galili. Kane oyudo Filipo, nowachone niya,  “Luwa.” \n ","Filipo, mana kaka Andrea gi Petro, ne aa e dala mar Bethsaida.\n","Filipo noyudo Nathaniel mowachone niya, “Waseyudo ngʼat ma Musa nondiko kuome e kitap Chik, kendo ma jonabi bende nondiko kuome, ma en Yesu ja-Nazareth, ma wuod Josef.”\n ","Nathaniel nopenje niya, “Bende gima ber moro amora nyalo aa Nazareth adier?”\n Filipo nodwoke niya, “Bi mondo ine.”\n ","Kane Yesu oneno Nathaniel ka biro kochomo ire, nowuoyo kuome kowacho niya,  “Neuru ja-Israel adier, maonge miganga moro amora kuome.” \n ","Nathaniel nopenje niya, “Ingʼeya nade?”\n Yesu nodwoke niya,  “Ne aneni sa ma ne in e tiend ngʼowu, kane pok Filipo oluongi.” \n ","Eka Nathaniel nodwoke niya, “Rabi, in Wuod Nyasaye adier; in Ruodh Israel.”\n ","Yesu nowachone niya,  “Iyie mana nikech aa wachoni ni nende aneni e tie yiend ngʼowu. To ibiro neno gik madongo mohingo mano.” \n","Eka nomedo wacho niya,  “Awachonu adier ni ubiro neno ka polo oyawore, kendo ka malaike mag Nyasaye idho kendo lor kuom Wuod Dhano.” \n"],["Chiengʼ mar adek, arus moro ne nitie Kana, e piny Galili. Min Yesu ne ni kanyo,\n","kendo Yesu gi jopuonjrene bende noluongi e arusno.\n","Kane divai orumo, min Yesu nowachone niya, “Divai mane jogi nigo oserumo.”\n ","Yesu nowachone niya,  “Mama, angʼo momiyo idwaro mondo atim ma to sana pok ochopo?” \n ","Eka min-gi nowachone jotich niya, “Timuru gimoro amora monyisou.”\n ","To machiegni kanyo ne nitie degi auchiel mag pi, mane gin kaka degi ma jo-Yahudi ne tiyogo kuom logo e yor pwodhruok, ma moro ka moro ne tingʼo pi madirom depe ariyo kata adek.\n ","Yesu nowachone jotich niya,  “Pongʼuru degnigi gi pi” ; mine gipongʼogi thich.\n ","Eka nonyisogi niya,  “Koro tuomuru pi moko mondo ukaw uter ne jatend budho.” \n Negitimo kamano,\n","kendo jatend budho nobilo pi mane koro oselokore divai. Ne ok ofwenyo kuma ne ogolee, kata obedo ni jotich mane otuomo pi to nongʼeyo. Eka noluongo wuon kisera tenge,\n","kendo nowachone niya, “Ji mangʼeny kuongo kelo divai maber eka bangʼe gikelo divai maboth ka welo osemetho momer to in to ne ikano divai maber mogik nyaka sani.”\n ","Ranyisi mar hono mokwongoni Yesu notimo e dala Kana e piny Galili. Nonyiso duongʼne kuom timne, kendo jopuonjrene noyie kuome.\n ","Bangʼ mano nodhi Kapernaum kaachiel gi min-gi gi owetene kod jopuonjrene. Negibet kuno kuom ndalo manok.\n ","Ka kinde mag Pasaka mar jo-Yahudi ne chiegni chopo, Yesu nodhi Jerusalem.\n","To ei agola mag hekalu, noyudo ka ji hono dhok gi rombe kod akuche, kendo jomoko to nobet olworo mesni ka giwilo pesa.\n","Omiyo noloso del gi piende molir olir, kendo noriembo ji duto oko ei hekalu, kod rombe gi dhok bende. Nokeyo pesa mag jowil pesa, kendo noloko mesnigi ataro.\n","Johala mag akuche to nowachonegi niya,  “Goluru gigi oko ka! Ngʼa monyisou mondo ulok od Wuora chiro!” \n","Jopuonjrene noparo gima nondiki niya, “Hera matut ma aherogo odi tieka.” ","Eka jo-Yahudi nowachone niya, “Ranyisi mar hono mane minyalo nyisowa mondo osir teko mitimogo gigi?”\n ","Yesu nodwokogi niya,  “Mukuru hekaluni, to abiro gere kendo bangʼ ndalo adek.” \n ","Jo-Yahudi nodwoke niya, “Gero hekaluni osekawo higni piero angʼwen gauchiel, to in to ere kaka inyalo gere gi ndalo adek?”\n","To hekalu mane owuoyo kuome ne en ringre.\n","Bangʼ kane osechier oa kuom joma otho, jopuonjrene noparo gima nowachono. Omiyo ne giyie kuom Ndiko kod weche mane Yesu osewacho.\n ","Kane pod en Jerusalem e Sap Pasaka, ji mangʼeny noneno ranyisi mag honni mane otimo mine giyie kuom nyinge.\n","To Yesu ne ok ochiwore e lwetgi, nimar nongʼeyo pach ji duto.\n","Ne ok odwar mondo ngʼato onyise wach moro kuom dhano wadgi nimar nongʼeyo gik manie chuny dhano.\n"],["Ne nitie ngʼat moro ma ja-Farisai ma nyinge Nikodemo, ne en achiel kuom jobuch jo-Yahudi.\n","Nikodemo nobiro ir Yesu gotieno mowachone niya, “Rabi, wangʼeyo ni in japuonj moa ka Nyasaye, nimar onge ngʼama nyalo timo ranyisi mag honni mitimogi ka Nyasaye ok ni kode.”\n ","Yesu nodwoke kawacho niya,  “Awachoni adier, ni onge ngʼama nyalo neno pinyruoth Nyasaye ka ok onywole nywol manyien.” \n ","Nikodemo nopenje niya, “Ere kaka inyalo nywol ngʼato kosebedo ngʼama duongʼ? Adier, bende dochak odog ei min mare mi chak nywole kendo!”\n ","Yesu nodwoke niya,  “Awachoni adier ni onge ngʼama nyalo donjo e pinyruoth Nyasaye ka ok onywole gi pi kod Roho Maler. \n","Ringruok nywolo mana ringruok, to Roho nywolo roho. \n","Ok onego ibwogi kuom gima awacho ni, ‘Nyaka nywoli nywol manyien.’ \n","Yamo futo kochomo kuma ohero, kendo inyalo winje, to ok inyal nyiso kuma oaye kata kuma odhiye. Mano bende e gima timore ni ngʼato ka ngʼato monywol kuom Roho.” \n ","Nikodemo nopenje niya, “Gigo nyalo timore kamano nade?”\n ","Yesu nodwoke niya,  “Ere kaka ok iwinj tiend wechegi, to in japuonj jo-Israel? \n","Anyisi adier ni wawuoyo kuom gik mwangʼeyo, kendo watimo neno kuom gik mwaseneno; to un, to pod utamoru rwako neno marwa. \n","Asewuoyo kodu mana kuom gik manie pinyni, to utamoru yie; koro ubiro yie nade ka awuoyo kuom gik manie polo? \n","Onge ngʼato angʼata mosedhi e polo makmana Jal mane olor oa e polo, ma en Wuod Dhano. \n","Mana kaka Musa nochungo thuol e thim, e kaka Wuod Dhano bende ibiro chungo, \n","mondo ngʼato ka ngʼato moyie kuome obed gi ngima mochwere. \n ","“Nikech Nyasaye nohero piny ahinya, omiyo nochiwo Wuode ma miderma, mondo ngʼato angʼata moyie kuome kik lal, to obed gi ngima mochwere. \n","Nimar Nyasaye ne ok ooro Wuode e piny mondo ongʼad ne piny bura, to noore mondo ores piny. \n","Ngʼato angʼata moyie kuome ok nobed gi bura. To ngʼat ma ok oyie kuome bura oseloyo, nikech pok oyie kuom nying Wuowi ma miderma mar Nyasaye. \n","Ma e gima bura osengʼado: Ler osebiro e piny, to ji nohero mudho moloyo ler, nikech timbegi ne richo. \n","Ngʼato ka ngʼato matimo richo ok dwar ler, kendo ok odwar donjo ei ler, nikech oluor ni dipo ka timbene ongʼere. \n","To ngʼato angʼata mawuotho e adiera donjo e ler, mondo onere maler ni gik motimo duto gin gik ma Nyasaye oyiego.” \n ","Bangʼ mano, Yesu gi jopuonjrene nodhi e gwenge mag piny Judea, kendo nokawo kinde mogwarore kodgi kuno, kobatiso ji.\n","To Johana bende ne batiso ji Ainon machiegni gi Salim, nikech pi ne ngʼeny kanyo, kendo ji nosiko ka biro ire mondo obatisgi.\n","(Mano notimore ka Johana ne pok oter e od twech.)\n","Mino wach nochakore e kind jopuonjre Johana moko gi ja-Yahudi moro kuom wach mar pwodhruok.\n","Negibiro ir Johana mi giwachone niya, “Rabi, jal manyocha ni kodi loka Jordan, ma en Jal mane iwuoyo kuome cha, parie ni en bende tinde obatiso ji, kendo ji duto dhi ire.”\n ","Johana nodwokogi niya, “Onge gima ngʼato nyalo yudo makmana mano momiye koa e polo.\n","Un uwegi unyalo timo neno ni ne anyisou ni, ‘An ok an Kristo, to an ngʼat moor mondo otel nyime.’\n","Miaha en mar wuon kisera. Jachungʼ mar wuon kisera nyaka chik ite ne wuon kisera kendo winje; opongʼ gi mor kowinjo dwond wuon kisera kawuoyo. An ema an gi mor machal kamano, kendo mornano koro oromo chuth.\n","En ema nyaka omed yudo duongʼ moloyo, to an nyaka adog piny.\n ","“Jal moa e polo malo duongʼ moloyo gik moko duto, to ngʼat monywol e piny en mar piny, kendo owuoyo kaka ngʼama onywol e piny. Jal moa e polo duongʼ moloyo gik moko duto.\n","Otimo neno kuom gik moseneno kendo owinjo, to onge ngʼama orwako nende.\n","Ngʼat moyie ni wechene gin adier, biro ngʼeyo malongʼo ni Nyasaye en ja-adiera.\n","Nimar Jal ma Nyasaye oseoro wacho weche Nyasaye, nikech Nyasaye chiwo Rohone mogundho ma ok ongʼwonyo lwete.\n","Wuoro ohero Wuowi, kendo oseketo gik moko duto e lwete.\n","Ngʼato moyie kuom Wuowi nigi ngima mochwere, to ngʼat modagi Wuowi ok none ngimano, nimar mirimb Nyasaye osiko kuome.”\n"],["Jo-Farisai nowinjo ni joma Yesu ne oseloko obedo jopuonjre, kendo obatiso ne ngʼeny moloyo jopuonjre Johana,\n","kata obedo ni Yesu owuon ne ok batiso ji, to jopuonjrene ema ne timo kamano.\n","Kane Ruoth owinjo wachni, noa Judea mochako odok Galili.\n ","To nochune ni nyaka okadh e piny Samaria.\n","Kuom mano, nochopo e dala moro e piny Samaria miluongo ni Sukar, mane ni machiegni gi puodho mane Jakobo omiyo Josef wuode.\n","Soko Jakobo ne ni kanyo, kendo Yesu ne koro ool gi wuoth, omiyo nobet piny e dir sokono. Ne en kar sa auchiel mar odiechiengʼ.\n ","E sechego chi Samaria moro nobiro umbo pi, mi Yesu nowachone niya,  “Yie imiya pi amodhi.” \n","(Mano noyudo ka jopuonjrene osedhi Sukar mondo ongʼiew chiemo.)\n ","Chi Samaria-no nowachone niya, “In ja-Yahudi, an to an chi Samaria. Ere kaka ikwaya pi modho?” (Donge ingʼeyo ni jo-Yahudi ok winjre gi jo-Samaria.)\n ","Yesu nodwoke niya,  “Ka dine ingʼe mich Nyasaye kendo ingʼe jal makwayi pi mondo omodhi, to dikwaye pi momiyi pi mar ngima.” \n ","Dhakono nowachone niya, “Jaduongʼ, ionge gi gima inyalo tuomogo pi, kendo sokoni bende tut. Pi ngimano to inyalo yud kanye?\n","Iparo ni iduongʼ moloyo Jakobo kwarwa mane omiyowa sokoni, kendo nomodho pige en owuon kaachiel gi yawuote, gi jambe kod dhoge?”\n ","Yesu nodwoke niya,  “Ngʼato ka ngʼato mamodho pigni riyo biro chako loye, \n","to ngʼato angʼata momodho pi mamiye ok nochak owinj riyo. Chutho, pi ma anamiye nodok soko mar pi e iye, mosiko ka bubni nyaka chop e ngima mochwere.” \n ","Dhakono nowachone niya, “Jaduongʼ, yie imiyae pigno mondo riyo kik chak loya, kendo kik asik ka achandora gi biro ka pile pile mondo aom pi.”\n ","Yesu nodwoke niya,  “Dhi iluong chwori eka iduogi.” \n ","Nodwoke niya, “Aonge gi dichwo.”\n Yesu nowachone niya,  “In kare kuom wacho ni ionge gi dichwo. \n","Adiera en ni isebedo gi chwo abich, kendo ngʼat makoro in-go sani bende ok chwori. Gima isewachono en adier.” \n ","Dhakono nowachone niya, “Jaduongʼ, nenorena ni in janabi.\n","Kwerewa ne lemo ewi godni, to un jo-Yahudi to uwacho ka uramo ni Jerusalem ema nyaka walamie.”\n ","Yesu nodwoke niya,  “Nyarwa, yie koda; ndalo biro ma ok unulam Wuoro ewi godni kata ei Jerusalem. \n","Un jo-Samaria ulamo gima ukia, nimar warruok aa kuom jo-Yahudi. \n","Kata kamano kinde biro, kendo osechopo, ma joma lemo gadier nolam Wuoro e yo ma Roho dwaro kendo gadiera, joma lamo kamano ema Wuoro dwaro. \n","Nyasaye en Roho, omiyo joma lame nyaka lame e yo ma Roho dwaro kendo gadiera.” \n ","Dhakono nowacho niya, “Angʼeyo ni in Mesia” (miluongo ni Kristo) “mane onego bi kendo ka obiro, to enonyiswa tiend weche duto.”\n ","Eka Yesu nonyise ratiro niya,  “An ma awuoyo kodini An e En.” \n ","E sechego jopuonjrene noduogo, kendo ne giwuoro kane giyude kowuoyo gi dhako. To onge ngʼama nopenjo niya, “Angʼo midwaro kuom dhakoni?” kata niya, “Iwuoyo kode nangʼo?”\n ","Eka dhakono noweyo dapige kanyo, kendo nowuok odok dala mi owachone ji niya,\n","“Biuru uneye ngʼama osenyisa gik moko duto ma asetimo. Donge jalni dibed Kristo?”\n","Joma odak e dalano duto nowuok kadhi ire.\n ","To e sechego jopuonjrene nosiko kajiwe niya, “Rabi, chamie gimoro.”\n ","To nowachonegi niya,  “An gi chiemo ma achamo ma ukia gimoro amora kuome.” \n ","Eka jopuonjrene nowacho e kindgi giwegi niya, “Dibed ni ngʼato osekelone chiemo?”\n ","Yesu nowachonegi niya,  “Chiemba en timo dwach Jal mane oora kendo tieko tichne. \n","Donge uwacho ni, ‘Odongʼ dweche angʼwen to ndalo keyo chopo’? Awachonu ni utingʼ wengeu malo urang puothe! Gisechiek giromo keyo. \n","Kata mana sani ngʼat ma keyo ichulo pokne, kendo ochoko olembe mochiek ne ngima mochwere, mondo omi jachwoyo, kaachiel gi jakeyo, obed mamor kanyakla. \n","Mana kaka ngero mawacho ni, ‘Ngʼato achiel chwoyo, to ngʼato machielo keyo’ en adier. \n","Ne aorou mondo uka gima ne ok utiyone. Jomoko nono osetiyo tich matek moloyo, to un useyudo konyruok kuom tichgi matek.” \n ","Jo-Samaria mangʼeny moa e dalano noyie kuom Yesu nikech neno mane dhakono otimonigi kowacho niya, “Ne onyisa gik moko duto ma asetimo.”\n","Kuom mano, ka jo-Samaria nobiro ir Yesu, negisaye mondo omed bet kodgi, mi nobet kodgi kuom ndalo ariyo.\n","Omiyo ji mangʼeny moko bende noyie kuom Yesu nikech weche mane owachonegi.\n ","Negiwachone dhakono niya, “Koro wayie, ok nikech weche mane iwacho kende; to wasewinje gi itwa wawegi, kendo wangʼeyo gadier ni jalni en Jawar mar piny.”\n ","Bangʼ ndalo ariyogo, nowuok modhi Galili.\n","(Mano noyudo ka Yesu owuon nosewacho ni janabi ok mi duongʼ e pinygi owuon.)\n","Kane ochopo Galili, jo-Galili norwake. Ne giseneno gik moko duto mane osetimo Jerusalem chiengʼ Sap Pasaka, nimar gin bende ne gin kuno.\n ","Nochako olimo dala mar Kana, manie piny Galili, kama ne oloke pi divai. To ne nitie jatelo moro ma wuode ne tuo Kapernaum.\n","Kane ngʼatni owinjo ni Yesu osechopo Galili koa Judea, nodhi ire mosaye mondo odhi ochang wuode mane chiegni tho.\n ","Yesu nowachone niya,  “Angʼeyo ni ka ok uneno honni gi ranyisi, to ok ubi yie.” \n ","Jatelono nowachone niya, “Jaduongʼ, yie idhi koda kapok nyathina otho.”\n ","Yesu nodwoke niya,  “Dhiyo, wuodi dhi bedo mangima.” \n Ngʼatno norwako wach mane Yesu owachoneno, mi noa odhi.\n","Kane oyudo pod en e yo odok dalane, jotichne noromone gi wach ni wuode koro ngima.\n","Kane ononogi mondo ongʼe ni en sa mane mane wuode ochangoe, negiwachone niya, “Midhusi nyoro oweye kar sa abiriyo.”\n ","Eka wuon nongʼeyo ni mano e sa nogono mane Yesu owachone niya,  “Wuodi dhi bedo mangima.”  Kuom mano, en kaachiel gi joode duto ne giyie kuom Yesu.\n ","Mano e hono mar ariyo mane Yesu otimo, ka nodonjo Galili koa Judea.\n"],["Bangʼ kinde moko, Yesu nodhi Jerusalem e Sap jo-Yahudi.\n","E Jerusalem kanyo, but ranga Rombe, miluongo ni Bethesda gi dho jo-Hibrania, ne nitiere yawo moro ma nigi raidhi abich midonjogo.\n","Kanyo ji mathoth man-gi tuoche mopogore opogore kaka muofni, rongʼonde, kod joma nigi athany nohero riyo kanyo [kendo negirito mondo pi otugre.\n","Kinde ka kinde malaika mar Ruoth ne lor mondo otug pi. Ngʼama nokwongo donjo e pigno sa ma otugoreno ne chango kuom kit tuo moro amora mane en-go].","To ne nitie ngʼato kanyo mane osebedo gi midekre kuom higni piero adek gaboro.\n","Kane Yesu onene konindo kanyo, kendo kane onyise ni osebedo kochal kamano kuom kinde marabora, nopenje niya,  “Bende idwaro ni ochangi?” \n ","Ngʼatno nodwoke niya, “Jaduongʼ, aonge gi ngʼama nyalo konya donjo ei yawo sa ma pi otugore. Kinde ka kinde ma atemo ni adonji to ngʼat machielo donjo kuongona.”\n ","Yesu nowachone niya,  “Aa malo! Kaw pieni mondo iwuothi.” \n","Gikanyono ngʼatno nochango, kendo nokawo piende mowuotho.\n Ma notimore chiengʼ Sabato,\n","omiyo jo-Yahudi nowachone ngʼama nochangino niya, “Kawuono en chiengʼ Sabato, kendo chik ok oyieni tingʼo pieni.”\n ","Nodwokogi niya, “Ngʼat ma nochanga ema nowachona ni, ‘Kaw pieni mondo iwuothi.’ ”\n ","Omiyo negipenje niya, “Mano to en ngʼama nade manowachoni ni ikaw pieni kendo iwuothi?”\n ","To ngʼat mane ochangino ne ok ongʼeyo nying ngʼat mane ochange, nimar noyudo ka Yesu osedonjo ei oganda mane ni kanyo.\n ","Bangʼe Yesu noyude e hekalu mowachone niya,  “Winji, koro isedoko mangima. We richo, nono to gimoro marach moloyo biro timoreni.” \n","Ngʼatno noa modhi onyiso jo-Yahudi ni Yesu ema nochange.\n ","Kuom mano, nikech Yesu ne chango ji chiengʼ Sabato, jo-Yahudi nosande.\n","To Yesu nowachonegi niya,  “Wuora osiko katiyo tichne nyaka kawuono, kendo an bende atiyo mana kamano.” \n","Wachni nomiyo jo-Yahudi oramo ni nyaka ginege, nimar negineno ni ok Sabato kende ema noketho, to bende noluongo Nyasaye ni Wuon-gi, manyiso ni ne oketore ni orom gi Nyasaye.\n ","Yesu nodwokogi niya,  “Awachonu adier ni, Wuod Dhano ok nyal timo gimoro kende owuon; to onyalo mana timo gima oneno ka Wuoro timo, nikech gimoro amora ma Wuoro timo ema Wuowi bende timo. \n","Nimar Wuoro ohero Wuowi, kendo onyise gik moko duto motimo. Ee, obiro medo nyise nyaka gik madongo moloyo magi mi unuwuor. \n","Mana kaka Wuoro chiero joma otho, kendo miyogi ngima, e kaka Wuowi bende chiwo ngima ne ngʼato angʼata mohero. \n","To bende, Wuoro ok ngʼad bura ne ngʼato, to oseketo teko mar ngʼado bura e lwet Wuowi, \n","mondo ji duto omi Wuowi duongʼ mana kaka gimiyo Wuoro duongʼ. Ngʼat ma ok mi Wuowi duongʼ ok mi Wuoro mane ooro Wuowino duongʼ. \n ","“Awachonu adier ni ngʼato angʼata mawinjo wachna, kendo moyie kuom Jal mane oora, nigi ngima mochwere, kendo ok bi ngʼadne buch tho; to osengʼado oa e tho modonjo e ngima. \n","Awachonu adier ni ndalo biro, kendo koro osechopo, ma joma otho biro winjo dwond Wuod Nyasaye, kendo joma owinjo dwolno biro doko mangima. \n","Mana kaka Wuoro nigi teko mar miyo ji ngima, e kaka osemiyo Wuowi bende teko mar timo kamano. \n","To bende osemiye teko mondo ongʼad bura, nikech en e Wuod Dhano. \n ","“Wachni kik bwogu, nimar ndalo biro ma ji duto manie bur nowinj dwonde \n","mi giwuog oko; joma osetimo maber nochier mondo obed mangima, to joma osetimo gik maricho nochier mondo ongʼadnigi buch tho. \n","An onge gima anyalo timo gi tekona awuon, to angʼado bura ne ji mana kaluwore gi gima awinjo, kendo bura ma angʼado nikare, nimar ok atim kamano mondo atim dwarona awuon, to mondo atim dwaro Jal mane oora. \n ","“Kapo ni atimo nenda awuon to nenda ok nikare. \n","To nitie ngʼama chielo matimo neno ma chwaka, kendo angʼeyo ni neno motimo kuoma nikare. \n ","“Ne uoro joote ne Johana kendo osetimo neno kuom adiera. \n","Ok awach kamano nikech ayie gi nend dhano, to awacho kamano mondo uyud warruok. \n","Johana ne en taya maliel makelo ler, kendo kuom kinde moko nuyie mondo omiu lerno. \n ","“To an gi neno maduongʼ moloyo mar Johana, nimar tich mane Wuora omiya mondo achopi, kendo makoro atimo sani-ni, nyiso ni Wuora ema noora. \n","Wuoro moseorano osetimo neno kuoma en owuon. Pok uwinjo dwonde nyaka nene kendo pok uneno kite. \n","Wachne bende onge eiu, nimar udagi yie kuom Jal mane ooro. \n","Uketo chunyu kuom nono Muma nikech uparo ni unyalo yudo ngima mochwere kuomgi. Muma ema timo neno kuoma, \n","to kata kamano utamoru biro ira mondo uyud ngima. \n ","“An ok adwar mondo dhano omiya duongʼ; \n","nikech angʼeyou maber ni uonge gihera mar Nyasaye e chunyu. \n","An asebiro e nying Wuora, to utamoru rwaka; to ka ngʼato machielo nobi e nyinge owuon to ubiro rwake arwaka. \n","Ere kaka unyalo yie ka urwako pak ma joweteu pakougo, to ok utem matek mondo uyud pak moa kuom Nyasaye ma achiel kende? \n ","“Kik upar ni abiro donjonu e nyim Wuoro. Ngʼat madonjonu en Musa, ma useketo genou kuome. \n","To ka dine bed ni uyie kuom Musa, to An bende dine uyie kuoma, nimar nondiko kuoma. \n","To kaka ok uyie kuom gik mane ondiko, ere kaka ubiro yie kuom gik ma awacho?” \n"],["Bangʼ kinde moko, Yesu nodhi nyaka loka machielo mar Nam Galili (tiende ni Nam Tiberia),\n","kendo oganda maduongʼ noluwe nikech ne giseneno honni mane osetimo kochango joma tuo.\n","Eka Yesu nodhi e bath got kamoro mi nobet piny kanyo gi jopuonjrene.\n","Sap Pasaka mar jo-Yahudi koro nokayo machiegni.\n ","Kane Yesu otingʼo wangʼe noneno oganda maduongʼ kabiro ire, mowachone Filipo niya,  “Ere kuma wanyalo ngʼiewe makati ni jogi mondo gicham?” \n","Nopenje kamano mana mondo otemego nimar nongʼeyo gima nobiro timo.\n ","Filipo nodwoke niya, “Kata chudo mar ngʼato mar dweche aboro ok dingʼiewgo makati moromo, ma ngʼato ka ngʼato kuom jogi duto nyalo yudo kata matin!”\n ","Japuonjrene machielo, ma nyinge Andrea, mane en owadgi Simon Petro nowachone niya,\n","“Wuowi moro eri nika man-gi makati matindo abich motedi gi shairi, kod rech matindo ariyo, to magi dikony angʼo kuom pidho oganda machal kama?”\n ","Yesu nowacho niya,  “Nyisuru ji obed piny.”  Kanyo ne nitie lum mangʼeny, omiyo ji nobedo piny (ka joma chwo kuomgi noromo ji alufu abich).\n","Eka Yesu nokawo makatigo mi nogwedhogi, bangʼe opogone joma nobedo piny, kendo ngʼato ka ngʼato nochiemo kaka odwaro. Kamano bende e kaka notimo gi rechgo.\n ","Kane gisechiemo giduto mi giyiengʼ, nowachone jopuonjrene niya,  “Chokuru ngʼinjo duto ma ji ochamo oweyo. Kik uwe gimoro dhi nono.” \n","Omiyo negichokogi, kendo negipongʼo okepe apar gariyo gi ngʼinjo ma noa e makati matindo abich mane olos gi shairi, mane joma nosechiemo oweyo.\n ","Kane ji oneno tim hono ma Yesu notimono, negichako wacho niya, “Kuom adier, ma e janabi mane onego bi e piny.”\n","To kaka Yesu nongʼeyo ni negichano biro make mondo gikete ruoth githuon, noa kanyo kendo nodhi ewi got moro kar kende.\n ","Kane ochopo odhiambo, jopuonjre nodhi nyaka e dho nam,\n","kuma negidonjo ei yie, kendo ne gisiayo yieno mi gingʼado nam nyaka Kapernaum. Sechego piny koro noselil, to Yesu ne pok obiro irgi.\n","Yamb ahiti ne kudho, kendo pi nam ne gingore matek.\n","Kane koro gisekiewo yie kama nyalo romo kilomita abich kata auchiel; negineno Yesu kawuotho ewi pi kochiko irgi; mi luoro nomakogi.\n","Yesu nowachonegi niya,  “Kik uluor, en mana An.” \n","Kane osewacho kamano eka ne gikwaye mondo odonj irgi ei yie. Kendo gikanyono yie nogowo e dho nam kama negidhiye.\n ","Kinyne, oganda mane ni kode loka nam noyudo ni yie achiel kende ema ne ni kanyo, kendo ni Yesu ne ok odonjo ei yieno gi jopuonjrene, to ni negidhi adhiya kendgi.\n","Eka yiedhi moko moa Tiberia nogowo but kama ne ji ochame makati, mane Ruoth Yesu ogwedho.\n","Kane ogandano ofwenyo ni Yesu gi jopuonjrene ne onge kanyo, negidonjo ei yiedhigo, mi gidhi Kapernaum, mondo gimany Yesu kuno.\n ","Kane giyude loka nam komachielo, negipenje niya, “Rabi, ne ichopo sa adi?”\n ","Yesu nodwokogi niya,  “Awachonu adier, ni umanya ok nikech nyoro uneno honni, to mana nikech makati manyoro uchamo ma uyiengʼ. \n","Weuru tiyo ni chiemo marumo, to tiuru ni chiemo masiko nyaka chop uyud ngima mochwere, ma Wuod Dhano biro miyou. Nyasaye Wuoro oseketo kido mare kuome manyiso ni oyie kode.” \n ","Eka negipenje niya, “Angʼo mowinjore watim eka wati tije ma Nyasaye dwaro?”\n ","Yesu nodwokogi niya,  “Tich ma Nyasaye dwaro en ni mondo uyie kuom Jal moseoro.” \n ","Kuom mano negipenje niya, “Kara en hono mane ma idwaro timo mondo wane eka wayie kuomi? Angʼo mibiro timonwa?\n","Kwerewa nochamo manna e thim; mana kaka ondiki ni, ‘Nomiyogi chiemo moa e polo mondo gicham.’ ”\n ","Yesu nowachonegi niya,  “Awachonu adier ni Musa ok ema nomiyou makati moa e polo, to Wuora ema nomiyou makati mar adier moa e polo. \n","Nimar makati ma Nyasaye chiwo en Jal malor koa e polo kendo ochiwo ngimane ni piny.” \n ","Negiwachone niya, “Jaduongʼ, miwae makati pile pile kochakore kawuono.”\n ","Eka Yesu nowachonegi niya,  “An e makati mar ngima. Ngʼama obiro ira kech ok noka, kendo ngʼama oyie kuoma riyo ok nolo ngangʼ. \n","To mana kaka nyocha anyisou, usenena to pod udagi yie kuoma. \n","Joma Wuoro omiya duto biro ira, kendo ngʼato angʼata mobiro ira ok anariembi ngangʼ. \n","Nimar asebiro e piny ka aa e polo, ok ni mondo atim dwacha, to mondo atim dwach Jal mane oora. \n","Dwach Jal mane oora en ni kik awit kata achiel kuom ji duto mosemiya, to ni mondo achiergi chiengʼ giko. \n","Adier, Wuora dwaro ni mondo ji duto mogeno kuom Wuowi, kendo moyie kuome mondo obed gi ngima mochwere, kendo ochiergi chiengʼ giko piny.” \n ","Jo-Yahudi nochako ngʼur kode nikech nowacho niya,  “An e makati mobiro e piny koa e polo.” \n","Negiwacho niya, “Donge ma en Yesu, ma wuod Josef, ma wangʼeyo wuon gi min? Ere kaka dobukre kowacho sani ni,  ‘Ne abiro e piny ka aa e polo’  ?”\n ","Kuom mano, Yesu nodwokogi niya,  “Weuru ngʼur e kindu uwegi. \n","Onge ngʼama nyalo biro ira ka ok Wuora mane oora ema okele, kendo anachiere chiengʼ giko piny. \n","Ondiki e kitepe Jonabi ni, ‘Jehova Nyasaye nopuonj ji duto.’   Emomiyo ngʼat mosewinjo wach Wuoro, kod mosemako puonj mare, biro ira. \n","Onge ngʼama oseneno Wuoro makmana Jal ma noa ka Nyasaye; En kende ema oseneno Wuoro. \n","Awachonu adier ni ngʼama oyie kuoma nigi ngima mochwere. \n","An e kuon mar ngima. \n","Kwereu nochamo manna e thim, to kata kamano ne githo. \n","An to awuoyo kuom makati moa e polo, ma ngʼato nyalo chamo mondo kik otho. \n","An e makati mar ngima ma nobiro e piny koa e polo. Ka ngʼato moro amora ochamo makatini, to obiro bet mangima nyaka chiengʼ. Makatini en ringra, ma abiro chiwo mondo piny oyud ngima.” \n ","Eka jo-Yahudi nochako mino wach e kindgi giwegi, kagiwacho niya, “Ere kaka ngʼatni nyalo miyowa ringre mondo wacham?”\n ","Eka Yesu nowachonegi niya,  “Awachonu adier, ni ka ok uchamo ringre Wuod Dhano kendo umadho rembe, to uonge gi ngima. \n","Ngʼato angʼata mochamo ringra kendo omadho remba nigi ngima mochwere, kendo abiro chiere chiengʼ giko piny. \n","Ringra e chiemo madier kendo remba e math madier. \n","Ngʼato angʼata mochamo ringra kendo omadho remba siko kuoma, to an bende asiko kuome. \n","Mana kaka Wuoro Mangima noora, kendo angima nikech Wuoro, e kaka ngʼama chamo ringra biro bedo mangima nikech an. \n","An e makati mobiro e piny koa e polo. Kwereu nochamo manna kendo ne githo, to ngʼat mochamo makatini, to biro bedo mangima nyaka chiengʼ.” \n","Nowacho wechegi Kapernaum kane oyudo opuonjo ei sinagogi.\n ","Kane jopuonjre owinjo wachno, thothgi nowacho niya, “Ma en puonj matek manade. En ngʼa manyalo yie gi puonjni?”\n ","Yesu nongʼeyo ni jopuonjrene ne ngʼur kuom wachni, omiyo nowachonegi niya,  “Dibed ni wachni ochwanyou? \n","Ka en kamano, to ubiro timoru nade ka unune Wuod Dhano kadok kuma ne oae! \n","Roho ema chiwo ngima; to dhano ok nyal gimoro. Weche ma asewachonu gin mag Roho kod ngima. \n","To kata kamano pod nitie jomoko kuomu ma ok oyie.”  Yesu nowacho kamano nikech nosengʼeyo nyaka aa chakruok joma ok oyie kaachiel gi ngʼat mabiro ndhoge.\n","Eka nomedo wuoyo kowacho niya,  “Mano emomiyo ne anyisou ni onge ngʼama nyalo biro ira ka ok Wuora ema okele.” \n ","Chakre kindeno ngʼeny jopuonjrene nodok chien moweyo luwe.\n ","Yesu nopenjo jopuonjrene apar gariyo niya,  “Dibed ni un bende udwaro weya koso?” \n ","Simon Petro nodwoke niya, “Ruoth, en ngʼa madwadhi ire? In ema in gi weche makelo ngima mochwere.\n","Wayie kendo wangʼeyo ni in e Ngʼama Ler mar Nyasaye.”\n ","Eka Yesu nodwokogi niya,  “Donge aseyierou duto karu ji apar gariyo, to kata kamano, ngʼato achiel kuomu en jachien!” \n","(Nowuoyo kuom Judas ma wuod Simon Iskariot mane biro ndhoge bangʼe, kata obedo ni ne en achiel kuom jopuonjrene apar gariyo.)\n"],["Bangʼ mano Yesu nodhi koni gi koni e piny Galili, kotemo bedo mabor gi Judea nikech jo-Yahudi ne rite kuno mondo ginege.\n","To ka Sap jo-Yahudi mar Kiche ne chiegni chopo,\n","owete Yesu nowachone niya, “Wuog ka idhi Judea mondo jopuonjreni one honni mitimo.\n","Ka ngʼato dwaro mondo obed rahuma to ok otim gik moko lingʼ-lingʼ. Omiyo kaka isebedo ka itimo honnigi, koro nyenyri ane e lela mondo piny oneni.”\n","Negiwachone kamano nikech kata gin giwegi ne ok giyie kuome.\n ","Kuom mano, Yesu nowachonegi niya,  “An sechega pok ochopo, un to unyalo timo gigeu sa moro amora. \n","Piny ok nyal chayou, to an to piny ochaya nikech ahulo ni gik motimo richo. \n","Un dhiuru adhiya e sawo. An pod ok adhi e sawono mondi nikech sa mowinjore adhi kuno pok ochopo.” \n","Bangʼ wacho kamano nodongʼ Galili.\n ","Kata kamano bangʼ ka owetene nosewuok odhi e sawo, en bende nodhi, to nodhi lingʼ-lingʼ ka ji ok ongʼeyo ni odhi.\n","Jo-Yahudi ne manye e sawono ka gipenjo niya, “Ere ngʼatno?”\n ","Ji mathoth mane ni e sawono ne wuoyo kuom Yesu. Jomoko nowacho niya, “En ngʼat maber.”\n To jomoko kuomgi to nowacho niya, “Ooyo, owuondo ji.”\n","To onge ngʼama ne nyalo hedhore wuoyo kuome e lela nikech negiluoro jo-Yahudi.\n ","Kane ji pod ni e Sawo, Yesu nodonjo nyaka e laru mar hekalu mochako puonjo ji.\n","Jo-Yahudi nowuoro ka gipenjo niya, “Rieko machalo kama ngʼatni oyudo kanye to ok osomo?”\n ","Yesu nodwokogi niya,  “Gik ma apuonjo ok gin maga awuon, to gin mag Jal mane oora. \n","Ka ngʼato oyiero mar timo dwach Nyasaye, to obiro ngʼeyo ka bende puonjna oa kuom Nyasaye adier, kata ka awacho mana wechena awuon. \n","Ngʼat ma wuoyo kuome owuon timo kamano mondo oyud duongʼ en owuon, to ngʼat matiyo mondo Nyasaye mane oore ema oyud duongʼ, en ja-adiera, kendo onge miriambo moro amora kuome. \n","Musa donge nomiyou chik? Kata kamano, onge kata achiel kuomu ma orito chik. Ka en kamano, to angʼo momiyo udwaro nega?” \n ","Ogandano nodwoko niya, “Jachien ni kodi! En ngʼa madwaro negi?”\n ","Yesu nowachonegi niya,  “Hono achiel kende ema ne atimo mi ubwok uduto. \n","Nikech Musa nomiyou chik mar mondo oteru nyangu (to chutho Musa ok ema nomiyou chikni, to noa kuom kwereu), omiyo utero ji nyangu nyaka chiengʼ Sabato. \n","To ka inyalo ter nyathi nyangu chiengʼ Sabato, mondo kik uketh Chik Musa, anto iu wangʼ koda nangʼo ka achango ringre dhano duto chiengʼ Sabato? \n","Weuru ngʼado bura kuom gik muneno gioko, to ngʼaduru bura makare.” \n ","Gikanyono jo-Jerusalem moko nochako penjo niya, “Donge ma e ngʼat mane gidwaro nego cha?\n","To neuru koro opuonjo e lela, to onge ngʼama wachone gimoro. Koso dibed ni jodongwa oseyie ni en Kristo?\n","Wangʼeyo kuma ngʼatni oaye nikech Kristo to kobiro, to onge ngʼama nongʼe kuma oaye.”\n ","Kane oyudo Yesu pod puonjo ei laru mar hekalu, nokok matek kowacho niya,  “Ee, ungʼeya, kendo ungʼeyo kuma aaye. Ok an ka gi dwarona awuon, to Jal ma noora en ja-adiera. Un ukiaye, \n","to an to angʼeye nikech ne aa ire, kendo en ema noora.” \n ","Kane giwinjo mano, ne gitemo mondo gimake, to onge ngʼama notemo mule gi lwete, nikech kindene ne pok ochopo.\n","Ji mathoth e dier ogandano pod noyie mana kuome. Negiwacho niya, “Ka Kristo miwachono obiro, bende notim honni mangʼeny moloyo ngʼatni adier?”\n ","Jo-Farisai nowinjo ka oganda wacho gik ma kamago kuome, omiyo jodolo madongo gi jo-Farisai nooro askeche mag hekalu mondo omake.\n ","Yesu nowachonegi niya,  “An kodu mana kuom kinde matin kende, bangʼe to abiro dok ir Jal mane oora. \n","Ubiro manya, to ok unuyuda, kendo kama antie ok unyal bire.” \n ","Jo-Yahudi nowacho e kindgi giwegi niya, “Ngʼatni dwadhi kune ma ok wanyal yudee? Dibed ni odwaro dhi kuma jowa odakie ka gikere e dier jo-Yunani mondo opuonj jo-Yunani?\n","Tiend gima nowacho ni,  ‘Ubiro manya to ok unuyuda’  kendo ni,  ‘kama antie ok unyal bire’  en angʼo?”\n ","Odiechiengʼ mogik mar Sawo, mane en odiechiengʼ maduongʼ ahinya, Yesu nochungʼ mowacho gi dwol maduongʼ niya,  “Ngʼat ma riyo oloyo mondo obi ira omodhi. \n","Ngʼato angʼata moyie kuoma pi ngima nobubni koa kuome, mana kaka Ndiko owacho.” \n","Gima ne owuoyo kuome ne en Roho, mane joma oyie kuome biro yudo bangʼe. E kindeno Roho ne pok obiro, nikech Yesu ne pok omi duongʼ.\n ","Kane giwinjo wachno, moko kuom joma ne ni kanyo nowacho niya, “Jalni en janabi adier.”\n ","Jomoko to nowacho niya, “En e Kristo.”\n Ji mamoko to nopenjo niya, “Ere kaka Kristo nyalo aa Galili?\n","Donge Ndiko wacho ni Kristo biro aa e anywola joka Daudi, kendo ni obiro aa Bethlehem, dala mane Daudi odakie?”\n","Omiyo pogruok nobedo e kind ji nikech wach Yesu.\n","Jomoko ne dwaro make, to onge ngʼama noketo lwete kuome.\n ","Eka askeche mag hekalu nodok ir jodolo madongo gi jo-Farisai, kendo ne gipenjogi niya, “Angʼo momiyo ok usekele ka?”\n ","Askeche nodwoko niya, “Onge ngʼama osewuoyo kaka ngʼatni nyaka nene.”\n ","Jo-Farisai nodwokogi niya, “Kare un bende useyie gi miriambone.\n","Bende useneno jotend jo-Farisai kata achiel moyie kuome?\n","Onge ngʼama luwo ngʼatni makmana oganda mokia chik, gin joma okwongʼ!”\n ","Nikodemo, jal manoyudo osedhi ir Yesu motelo, kendo mane en achiel kuomgi, nopenjo niya,\n","“Bende chikwa oyie adier mondo ongʼad ne ngʼato bura kapok onone mokwongo mondo ongʼe gima otimo?”\n ","Negidwoke niya, “Donge in bende ia Galili? Non maber, to ibiro yudo ni onge janabi manyalo aa Galili.”\n .]\n [","Eka moro ka moro kuomgi nowuok modok e dalane.\n"],["Yesu nodhi e Got Zeituni.\n ","Kinyne gokinyi nochak odok e hekalu, kama ji duto nochokore kolwore, kendo nobet piny mopuonjogi.\n","Jopuonj Chik kod jo-Farisai nokelo dhako moro mane onwangʼ ka terore. Negikete ochungʼ e nyim joma ne ni kanyo duto,\n","bangʼe negiwachone Yesu niya, “Japuonj, dhakoni nende omaki rando ka terore.\n","Musa to nomiyowa chik mondo wachiel mon ma kamago gi kite. In to iwacho angʼo kuom wachni?”\n","Negiketo wachno e nyim Yesu mondo gigajego kendo giyud yo mane ginyalo donjonego.\n Yesu to nokulore piny kendo nochako ndiko e lowo gi lith lwete.\n","Kane gimedo dhi nyime gipenje, noa malo mowachonegi niya,  “Ngʼato kuomu mapok otimo richo ema okuong goye gi kidi.” \n","Eka nochako okulore piny mondiko e lowo.\n ","Gikanyono, joma nowinjo gima nowachono nochako wuok achiel kaachiel, chakre jomadongo nyaka nyithindo mi dhakono ema nodongʼ kende kochungʼ but Yesu.\n","Yesu noa malo kendo nopenje niya,  “Nyarwa, eregi? Onge ngʼama odongʼ ma pod donjoni?” \n ","Nowacho niya, “Jaduongʼ, onge ngʼat modongʼ.”\n Yesu nokone niya,  “Kata an bende ok angʼadni bura. Wuogi idhi, to kik ichak itim richo kendo.” ]\n ","Yesu nochako owuoyo kodgi, kowacho niya,  “An e ler mar piny, ngʼato angʼata ma luwa ok nyal wuotho e mudho, to enobed gi ler mar ngima.” \n ","Omiyo jo-Farisai nokwede kagiwacho niya, “Itimo mana nendi iwuon, omiyo ok wanyal yie ni gik miwacho gin adier.”\n ","Yesu nodwokogi niya,  “Kata obedo ni atimo nenda awuon to nenda pod en mana adier nimar angʼeyo kuma ne aaye gi kuma adhiye. Un to ukia kuma aaye kata kuma adhiye. \n","Ungʼado bura gi rieko mar dhano, an to ok angʼad bura ni ngʼato. \n","To ka angʼado bura to paro ma angʼadogo bura nikare nikech ok atime kenda, to atime gi paro mar Wuoro mane oora. \n","Ondiki e chiku ni nend ji ariyo nyalo bedo adiera mi yiego. \n","An atimo nenda awuon, to ngʼama chielo matimo nenda en Wuoro mane oora.” \n ","Eka negipenje niya, “Wuonuno nikanye?” Yesu nodwokogi niya,\n  “Ukiaya kendo Wuora bende ukia. Ka dine bed ni ungʼeya, to Wuora bende dine ungʼeyo.” \n","Ne owacho wechegi kane oyudo opuonjo e laru mar hekalu, but kama ji ne ketoe sadaka. To onge ngʼama nomake, nikech kindene ne pok ochopo.\n ","Yesu nowachonegi kendo niya,  “Abiro dhi aweyou, kendo ubiro manya, to unutho mana e richou. Kuma adhiye ok unyal bire.” \n ","Wachneno nomiyo jo-Yahudi openjore niya, “Dibed ni ngʼatni dwaro dere? Dipo mano emomiyo owacho ni,  ‘Kuma adhiye ok unyal bire?’  ”\n ","To nomedo wachonegi niya,  “Unua mwalo e piny, an to aa malo e polo. Un jopinyni, to an ok an japinyni. \n","Ne asenyisou ni ubiro tho e richou. Ka utamoru yie ni an ngʼama asebedo ka awachonu ni an, to ubiro tho e richou adier.” \n ","Negipenje niya, “In ngʼa?”\n Yesu nodwokogi niya,  “An mana ngʼama asebedo ka awacho ni an nyaka aa chakruok. \n","An gi gik mangʼeny monego awachnu mondo angʼadnugo bura. To Jal mane oora en ja-adiera, kendo anyiso piny gik ma asewinjo kuome.” \n ","Ne ok gingʼeyo ni ne owuoyonegi kuom Wuoro. \n","Omiyo Yesu nowachonegi niya,  “Bangʼ ka useguro Wuod Dhano eka unungʼe ni an ngʼama asebedo ka anyisou ni an, kendo ni onge gima atimo kenda, to awacho mana gik ma Wuora opuonja. \n","Jal mane oora ni koda kendo pok oweya kenda, nimar atimo gik malongʼone kinde duto.” \n","Ji mangʼeny noyie kuome seche ma nowuoyono.\n ","Yesu nowacho ni jo-Yahudi manoyie kuome niya,  “Ka usiko kumako puonjna, eka un jopuonjrena adier. \n","Kutimo kamano, to ubiro ngʼeyo adiera kendo adiera nomi ubed thuolo.” \n ","To negidwoke niya, “Wan koth Ibrahim kendo pok ne wabedo wasumb ngʼato nyaka nene. Ere gima omiyo iwachonwa ni ibiro miyowa wabed thuolo.”\n ","Yesu nodwokogi niya,  “Awachonu adier, ni ngʼato ka ngʼato matimo richo, en misumba richo. \n","To ongʼere ni misumba ok luong ni wuod dala, to wuod wuon dala ema iluongo kamano nyaka chiengʼ. \n","Omiyo ka Wuowi ema omiyo ubedo thuolo, to ubiro bedo thuolo chutho. \n","Angʼeyo ni un koth Ibrahim, kata kamano udwaro nega, nikech udagi miyo Wachna thuolo e chunyu. \n","An awachonu gik ma aseneno kuom Wuora wangʼ gi wangʼ, to un usiko utimo mana gik ma useneno kuom wuonu.” \n ","Negidwoke niya, “Wan Ibrahim e Wuonwa.”\n Yesu nowachonegi niya,  “Ka dine bed ni un nyithind Ibrahim adier, to dine utimo gik ma Ibrahim notimo; \n","to kar timo kamano to udwaro mana nega nikech asebedo kanyiso weche mag adiera mane Nyasaye omiya. Ibrahim to ne ok otimo gik ma kamago. \n","Un timbe wuonu ema utimo.” \n Ne gikone ka gikwere niya, “Wan ok wan kimirwa. Wuoro ma wan-go en Nyasaye owuon.”\n ","Yesu nowachonegi niya,  “Ka dine bed ni Nyasaye en Wuoru, dine uhera, nimar ne aa ir Nyasaye kendo koro an ka, ok asebiro kenda awuon, to en ema noora. \n","Angʼo momiyo gik mawacho ok nyal donjonu kendo ok unyal winjo tiendgi? \n","Un nyithind wuonu ma Satan kendo dwach wuonuno ema uhero timo. Ne en janek nyaka aa chakruok, kendo ok odwar adiera nikech adiera onge kuome. Koriambo to otimo gima ongʼiyogo, nimar en ja-miriambo, kendo en e wuon miriambo duto. \n","To an ok uyie kuoma nikech awacho adiera! \n","Ere ngʼato kuomu ka manyalo ngʼengʼa ni an jaricho? To ka awachonu adier to angʼo momiyo udagi yie kuoma? \n","Ngʼat Nyasaye winjo weche Nyasaye, to un ok uwinj wach Nyasaye nikech ok un joge.” \n ","Jo-Yahudi nodwoke niya, “Donge wan kare ka wawacho ni in ja-Samaria kendo ni in gi jachien?”\n ","Yesu nodwokogi niya,  “Aonge gi jachien. Wuora ema amiyo duongʼ to un to uchaya. \n","An ok adwar mondo umiya duongʼ, to nitie Jal machielo madwaro mondo ayud duongʼ, kendo en e jangʼad bura. \n","Awachonu adier ni ka ngʼato orito wachna, to ok notho nyaka chiengʼ.” \n ","Kane jo-Yahudi owinjo wachno, negiwachone niya, “Koro wangʼeyo maonge kiawa ni in gi jachien! Ibrahim notho, kendo jonabi bende notho, to in to iwacho ni ka ngʼato orito wachni to ok notho.\n","Iparo ni iduongʼ moloyo kwarwa Ibrahim? Ka en notho, to jonabi bende notho, in to iparo ni in ngʼa?”\n ","Yesu nodwokogi niya,  “Ka dipo ni amiyora duongʼ kenda, to duongʼna onge tich. Wuora, ma un bende uluongo ni Nyasachuno ema miya duongʼ. \n","Kata obedo ni ok ungʼeye, anto angʼeye. Ka anyalo wacho ni ok angʼeye, to anyalo bedo ja-miriambo mana ka un, to angʼeye adier kendo pile angʼeyo wachne. \n","Ibrahim kwaru ne mor koneno ndalona; adier, nonene mobedo mamor.” \n ","Jo-Yahudi nowachone niya, “Pok ichopo kata higni piero abich, to Ibrahim to iseneno kanye!”\n ","Yesu nowachonegi niya,  “Awachonu adier ni kane pok onywol Ibrahim, to ne Antie!” \n","Gikanyono ne gikwanyo kite mondo gichielgo Yesu, to nopondonigi, mopusore oa e laru mar hekalu.\n"],["Kane oyudo owuotho odhi, noneno ngʼat moro mane osebedo muofu nyaka aa nywolne.\n","Jopuonjre nopenje niya, “Rabi, en ngʼa ma notimo richo; ngʼatni koso jonywolne, momiyo nonywole muofu?”\n ","Yesu nodwokogi niya,  “Ngʼatni kata jonywolne ne ok otimo richo, to ma notimore mondo teko mar Nyasaye onenre e changne. \n","Nyaka wati tije mag Jal mane oora ka pod piny odiechiengʼ, nikech otieno biro maonge ngʼama nyalo tiyo. \n","Ka pod an e piny, to an e ler mar piny.” \n ","Kane osewacho kamano, nongʼudho olawo piny, mi olosogo chwodho, kaeto oketo e wangʼ ngʼatno.\n","Eka nowachone ngʼatno niya,  “Dhiyo ilwok wangʼi e yawo mar Siloam”  (tiende ni “Ote”). Omiyo ngʼatno nodhi moluoko wangʼe, kendo noduogo dala koneno.\n ","Jogwengʼ-gi gi joma nosenene motelo kokwecho nopenjo niya, “Donge ma e ngʼat mosebedo kakwechocha?”\n","Jomoko kuomgi nowacho ni mano en.\n Ji mamoko to nowacho niya, “Ooyo, ngʼatni chal mana kode.”\n Ngʼatno owuon to nowacho koramo niya, “En mana an.”\n ","Negimedo penje niya, “Ka en kamano, to wengeni nokelo yawore nade?”\n ","Nodwokogi niya, “Ngʼat miluongo ni Yesu noloso chwodho moro bangʼe oketo chwodhono e wengena. Nonyisa ni adhi Siloam aluok wangʼa, kendo ne adhi mi aluoko wangʼa, bangʼe ne aneno.”\n ","Negipenje niya, “Ere ngʼatno?”\n To nodwokogi niya, “Ok angʼeyo kuma entiere.”\n ","Ne gitero ngʼat machon ne muofuno ir jo-Farisai.\n","To chiengʼ mane Yesu olose chwodho kendo ochango wangʼ muofuno ne en chiengʼ Sabato.\n","Omiyo jo-Farisai nopenje kaka nokelo neno. To ngʼatno nodwokogi niya, “Nende oketo chwodho e wengena, bangʼe aluoko mi koro aneno.”\n ","Moko kuom jo-Farisaigo nowacho niya, “Ngʼatni ok oa kuom Nyasaye, nimar ok orito Sabato.”\n Ji mamoko to nopenjo niya, “Ere kaka ngʼama jaricho nyalo timo tim hono machal kama?” Omiyo ne gipogore e kindgi giwegi.\n ","Eka negichako gidonjore gi muofuno, mi gipenje niya, “In manende ochangi, to iwacho angʼo kuome?”\n Ngʼatno nodwokogi niya, “En janabi.”\n ","To jo-Yahudi ne pod ok oyie ni ngʼatni nonywol ka en muofu, kendo ni wengene noseyawore, nyaka negioro wach mondo oluong jonywol ngʼatno.\n","Ne gipenjogi niya, “Bende ngʼatni e wuodu ma uwacho ni nonywol muofu? Obet nade ni koro onyalo neno?”\n ","Jonywolgo nodwokogi niya, “Wangʼeyo ni ma en wuodwa, kendo wangʼeyo ni nonywole muofu.\n","To kaka koro onyalo neno sani, kata ngʼama noyawo wengene, to wakia. Penjeuru, tinde oduongʼ. Obiro wacho wach kuome owuon.”\n","Jonywolne nowacho kamano nikech negiluoro jo-Yahudi, nimar noyudo jo-Yahudi osengʼado wach ni ngʼato angʼata ma nohul ni Yesu en Kristo ne ibiro riembi e sinagogi.\n","Mano emomiyo jonywolne nowacho niya, “Tinde oduongʼ, penjeuru.”\n ","Negichako giluongo ngʼat ma nonywol ka en muofuno mi gikone niya, “Wach adier e nyim Nyasaye! Wan wangʼeyo ni ngʼatni en jaricho.”\n ","Nodwokogi niya, “An akia kata ka en jaricho kata ka ok en. Gimoro achiel kende ema angʼeyo: Ni chon ne an muofu, to sani koro aneno!”\n ","Eka negipenje niya, “Angʼo ma notimoni ma wangʼi oneno? Ere kaka noyawo wengeni?”\n ","Nodwokogi niya, “Donge ne asenyisou, to ok uyie. Udwaro winje kendo nangʼo? Koso un bende udwaro doko jopuonjrene?”\n ","Kuom mano, ne giyanye mangʼeny kagiwacho niya, “In e japuonjrene! Wan to wan jopuonjre Musa.\n","Wangʼeyo ni Nyasaye nowuoyo gi Musa, to ngʼatni to wakia kata mana kuma oaye.”\n ","Ngʼatno nodwokogi niya, “Mano en wach miwuoro! Ukia kuma oaye to en ema noyawo wengena?\n","Wangʼeyo ni Nyasaye ok winj jaricho. Owinjo mana ngʼatno matimo dwarone.\n","Nyaka nene pok nowinji ngʼat moyawo wangʼ ngʼat mane onywol ka en muofu.\n","Ka dine bed ni ngʼatni ok noa kuom Nyasaye, to ok dine otimo gimoro.”\n ","Omiyo negidwoke niya, “In nonywoli e chuny richo, koro ere kaka inyalo bukori ni ipuonjowa!” Bangʼ mano negiriembe oko.\n ","Yesu nowinjo ni ne oseriemb ngʼatno oko, omiyo kane oyude, nopenje niya,  “Bende iyie kuom Wuod Dhano?” \n ","Ngʼatno nopenjo niya, “Jaduongʼ, Wuod Dhano to en ngʼa? Nyisago mondo ayie kuome.”\n ","Yesu nodwoke niya,  “Eri koro isenene; kendo en ema owuoyo kodini.” \n ","Ngʼatno nowachone niya, “Ruoth, ayie,” kendo nolame.\n ","Eka Yesu nowacho niya,  “Asebiro e piny mondo angʼadne bura, mondo joma muofni onen, to joma neno olokre muofni.” \n ","Jo-Farisai moko mane ni kode nowinje kowacho kamano mi openje niya, “Iwacho angʼono? Kare wan bende wan muofni?”\n ","Yesu nowachonegi niya, “Ka dine bed ni un muofni, to dine ok ubedo joketho nikech richo; to nikech uketoru ni uneno, koro kethou osiko.”\n"],["Yesu nomedo wachonegi niya,  “Adier, adier, awachonu ni ngʼama ok donji e abich rombe koluwo dhorangach, to odonjo koluwo yo machielo, en jakuo kendo jamecho. \n","Ngʼat madonjo koluwo dhorangach e jakwadh rombe. \n","Jarito yawone dhorangach kendo rombe winjo dwonde. Oluongo rombene owuon gi nying-gi kendo otelonegi kagiwuok oko moro ka moro. \n","Ka osegolo rombene duto oko, to otelo e nyimgi, kendo rombene luwo bangʼe nikech gingʼeyo kit dwonde. \n","To ok ginyal luwo bangʼ ngʼama gikia. Adier, giringo gia bute nikech ok gingʼeyo dwonde.” \n","Yesu notiyo gi ngeroni to ne ok giwinjo tiend gima nonyisogi.\n ","Kuom mano, Yesu nochako owachonegi niya,  “Adier, adier, awachonu ni an e dhoranga rombe. \n","Ji duto mane obiro motelona ne gin jokwoge kendo jomecho, to rombe ne ok owinjogi. \n","An e dhorangach; ma ngʼato angʼata mokadho kuoma nokwo kendo nodonj iye mi owuog oko kendo oyud kar kwath maber. \n","Jakuo biro mana mondo okwal kendo oneki kendo oketh gik moko, An to asebiro mondo giyud ngima, kendo giyude mogundho. \n ","“An e jakwath maber. Jakwath maber chiwo ngimane ne rombe. \n","Jatij ngʼato ok en jakwath ma wuon rombe. Omiyo koneno ondiek kabiro, to oringo oweyo rombe kanyo. Eka ondiek monjo rombe kendo keyogi. \n","Ngʼatno ringo tony nikech en mana jatich kendo ngima rombe ok obadhe. \n ","“An e jakwath maber; angʼeyo rombena kendo rombena bende ongʼeya. \n","Gingʼeya mana kaka Wuora ongʼeya kendo angʼeyo Wuoro, kendo achiwo ngimana ne rombe. \n","An gi rombe moko ma ok ni e abich rombegi. Gin bende nyaka akelgi kendo giniwinj dwonda, eka rombe duto nobed kweth achiel man-gi jakwath achiel. \n","Gimomiyo Wuora ohera en nikech ayie chiwo ngimana, eka achako akawe kendo. \n","Onge ngʼama nyalo kawe kuoma, to achiwe nikech ahero. An gi teko mar chiwe bende an gi teko mar kawe kendo. Tekoni ne ayudo kuom Wuora.” \n ","Wechegi nomedo kelo pogruok e kind jo-Yahudi.\n","Ji mangʼeny nowacho niya, “Ngʼatni nigi jachien kendo ojaneko, en angʼo momiyo uchiko itu ni wechene?”\n ","Ji mamoko to nowacho niya, “Magi ok gin weche ma ngʼama nigi jachien nyalo wacho. Jachien bende nyalo yawo wangʼ muofu adier?”\n ","Eka kinde mar Sawo mar Puodho hekalu nochopo Jerusalem. Ne en ndalo chwiri\n","kendo noyudo Yesu nitie machiegni gi hekalu, kowuotho e agola mar Solomon.\n","Jo-Yahudi nochokore molwore, kendo negiwachone niya, “Pod ibiro weyowa e mudho nyaka karangʼo? Ka in e Kristo to nyiswa maler.”\n ","Yesu nodwokogi niya,  “Asenyisou, to utamoru yie. Honni ma atimo e nying Wuora bende nyiso gima An, \n","to udagi yie nikech ok un rombena. \n","Rombena winjo dwonda, bende angʼeyogi kendo giluwo bangʼa. \n","Amiyogi ngima mochwere, kendo ok ginilal ngangʼ, bende onge ngʼama nyalo kawogi kagologi e lweta. \n","Wuora mosemiyagi duongʼ moloyo duto, kendo onge ngʼama nyalo kawogi mi golgi e lwet Wuora. \n","An kod Wuora wan achiel.” \n ","Kane jo-Yahudi owinjo wachno, negichako gikwanyo kite mondo gichielego,\n","to Yesu nowachonegi niya,  “Asenyisou honni madongo mangʼeny moa ka Wuora. Kuom honnigi duto, en mane kuomgi ma udwaro chielane gi kite?” \n ","Jo-Yahudi nodwoke niya, “Ok wachieli gi kite nikech honni madongo misetimo, to wachieli gi kite nikech iseyanyo Nyasaye. In mana dhano adhanani, ere kaka inyalo ketori ni in Nyasaye?”\n ","Yesu nodwokogi niya,  “Donge ondiki e chiku ni, ‘Ne awacho ni un “nyiseche” ’ ? \n","Kane oluongo joma wach Nyasaye nobironigi ni ‘nyiseche,’ to ongʼere ni Ndiko ok nyal kethi, \n","to koro unyalo wacho angʼo kuom Jal ma Wuoro nowalo kaka Ngʼate owuon mi ooro e piny? Ka kamano, to angʼo momiyo udonjona gi ketho mar yanyo Nyasaye, nikech nende awacho ni, ‘An Wuod Nyasaye’? \n","Ka dipo ni ok atim gik ma Wuora timo, to kik uyie kuoma. \n","To ka atimogi, to yieuru kuom honnigo, kata ka an ok udwar yie kuoma, mondo ungʼe maber ni Wuoro ni e iya kendo an ei Wuoro.” \n","Ne gitemo make kendo, to nopusore e lwetgi.\n ","Eka Yesu nongʼado Jordan modok kama Johana ne batisoe ji kinde motelo. Nodak kanyo,\n","kendo ji mangʼeny nobiro ire. Negiwacho niya, “Kata obedo ni Johana ne ok otimo tim hono moro amora, to gik moko duto manowacho kuom ngʼatni ne gin adier.”\n","Kamano, ji mangʼeny noyie kuom Yesu kanyo.\n"],["Ngʼat moro ma nyinge Lazaro ne tuo. Ne en ja-Bethania, dala gi Maria gi Maritha nyamin mare.\n","Maria-ni ma owadgi Lazaro makoro tuoni ema noolo mo mangʼwe ngʼar e tiend Ruoth mi oyweyo gi yie wiye.\n","Omiyo nyimine Lazaro nooro wach ni Yesu niya, “Ruoth, osiepni mihero tuo.”\n ","Kane Yesu owinjo mano, nowacho niya,  “Tuono ok en mar tho, to mano otimore mana ni mondo Nyasaye oyud duongʼ, kendo mondo Wuod Nyasaye oyud duongʼ kuome.” \n","Yesu nohero Maritha gi nyamin mare kod Lazaro.\n","To kata kamano, kane owinjo ni Lazaro tuo, nomedo bedo kama ne entie kuom ndalo ariyo.\n ","Eka nowacho ni jopuonjrene niya,  “Wadoguru Judea.” \n ","To jopuonjrene nodwoke niya, “Rabi, ere kaka didog kuno to nyocha eka jo-Yahudi dwaro goyi gi kite?”\n ","Yesu nodwokogi niya,  “Donge nitie seche apar gariyo e odiechiengʼ? Ngʼat mawuotho godiechiengʼ ok chwanyre, nimar ler mar piny miyo oneno. \n","Kowuotho gotieno eka ochwanyore, nikech oonge gi ler.” \n ","Bangʼ kane osewacho kamano, nomedo loso kodgi kowacho niya,  “Osiepwa ma Lazaro nindo osetero, to adwaro dhi kuno mondo achiewe.” \n ","Jopuonjrene nodwoke niya, “Ruoth, konindo aninda, to obiro mana chiewo.”\n","Yesu ne wuoyo kuom tho Lazaro, to jopuonjrene to ne paro ni oloso mana kuom nindo mapile.\n ","Omiyo koro nonyisogi ratiro niya,  “Lazaro otho, \n","to amor ni nyocha otho ka aonge kuno, mondo eka uyie. Kata kamano, wawuog wadhiuru ire.” \n ","Eka Thoma, ma bende iluongo ni Didimas, nowachone jopuonjre mamoko niya, “Wan bende wadhiuru mondo kata ka en tho, to watho kode.”\n ","Kane Yesu ochopo, to noyudo ka Lazaro osetieko ndalo angʼwen e bur.\n","Bethania ne chiegni gi Jerusalem madirom kar kilomita adek,\n","kendo jo-Yahudi mangʼeny noyudo osebiro ir Maritha gi Maria mondo ohogi e kuyo margi kuom tho mar owadgi.\n","Kane Maritha owinjo ni Yesu biro, nowuok oko mondo oromne, ka Maria to nodongʼ ei ot.\n ","Maritha nowacho ni Yesu niya, “Ruoth, ka dinyocha bed ni in ka, to owadwa dine ok otho.\n","To angʼeyo ni kata mana sani Nyasaye biro miyi gimoro amora mikwaye.”\n ","Yesu nowachone niya,  “Owadu biro chier.” \n ","Maritha nodwoke niya, “Angʼeyo ni obiro chier kendo e ndalo chier, ma en chiengʼ giko piny.”\n ","Yesu nowachone niya,  “An e chier kendo An e ngima. Ngʼat moyie kuoma kata otho to nodok mangima, \n","kendo ngʼama ngima moyie kuoma ok notho ngangʼ. Bende iyie gi wachni?” \n ","Eka nodwoke niya, “Ee, Ruoth, ayie ni in e Kristo ma Wuod Nyasaye, ma nonego obi e piny.”\n ","Kane osewacho mano, to nodok oluongo Maria nyamin-gi tenge, mowachone niya, “Japuonj nika, kendo oluongi.”\n","Kane Maria owinjo mano, noa malo piyo piyo mi odhi ire.\n","Noyudo Yesu pok odonjo ei dalano; to ne pod ochungʼ oko kama Maritha noromonee.\n","Ka jo-Yahudi manoyudo nigi Maria ei ot, kahoye, nonene kochungʼ girikni modhi oko, negiluwo bangʼe, ka giparo ni odhi e liel mondo oywagi kuno.\n ","Kane Maria ochopo kama Yesu ne nitie monene gi wangʼe, nopodho e tiende mowachone niya, “Ruoth, ka dinyocha bed ni in ka to owadwa dine ok otho.”\n ","Kane Yesu onene koywak, kendo ka jo-Yahudi mane gibirogo ire bende ne ywak, chunye nodoko malit kendo nochandore.\n","Nopenjo niya,  “Ne uiko ringre kanye?” \n Negidwoke niya, “Ruoth, bi wadhi wanyisi.”\n ","Pi wangʼ Yesu nochwer.\n ","Eka jo-Yahudi nowacho niya, “Neyeuru kaka nohere!”\n ","Ji moko kuomgi to nopenjore niya, “Jal ma yande oyawo wangʼ muofuni, donge nyocha onyalo gengʼo tho Lazaro?”\n ","Yesu nochopo kar liel ka chunye nigi kuyo maduongʼ moloyo. Ne en rogo, kendo noyie kidi e dhoge.\n","Yesu nowacho niya,  “Goluru kidino oko e dho liel.” \n To Maritha ma nyamin ngʼat mane othono nokwer niya, “Ruoth, sani koro en gi tik marach, nimar osetieko ndalo angʼwen nyaka notho.”\n ","Yesu nowachone niya,  “Donge nende anyisi ni kiyie to ibiro neno duongʼ mar Nyasaye?” \n ","Omiyo ne gingʼielo kidino oko. Eka Yesu nongʼiyo malo mowacho niya,  “Wuora, agoyoni erokamano nikech isewinja. \n","Angʼeyo bende ni isebedo kiwinja ndalo duto, to asewacho wechegi mondo joma ochungʼ ka oyud konyruok, kendo mondo giyie nine iora adier.” \n ","Bangʼ wacho mano, Yesu noluongo gi dwol maduongʼ niya,  “Lazaro, wuog oko!” \n","Mi ngʼama nothono nowuok oko, ka bedene gi tiendene onal gi lewni molir olir, kendo ka lela wangʼe bende otwe gi nanga alwora.\n Yesu nowachonegi niya,  “Gonyuru lep liel oko kuome mondo uweye odhi.” \n ","Kuom mano, jo-Yahudi mangʼeny mane obiro hoyo chuny Maria, kendo ma noneno gima Yesu notimo, noyie kuome.\n","Ji moko kuomgi to nodhi ir jo-Farisai monyisogi gima Yesu nosetimo.\n","Eka jodolo madongo gi jo-Farisai nochoko buch jo-Sanhedrin, kendo negipenjore niya,\n “Watim angʼo? Ngʼatni medo timo timbe honni mangʼeny moloyo.\n","Ka waweye odhi nyime kama, to ji duto biro yie kuome, kendo kamano otimore to jo-Rumi biro biro mi kaw karwa ka, kaachiel gi pinywa bende.”\n ","To achiel kuomgi, mane nyinge Kaifas, mane en jadolo maduongʼ e higano nowachonegi niya, “Un joma ok riek kata matin!\n","Ok unyal fwenyo ni en gima ber moloyo mondo ngʼato achiel otho ni ji duto, moloyo ka oganda duto otho.”\n ","Ne ok owacho wachni gi pache owuon, to kaka ne en jadolo maduongʼ e higano, nokoro wach ni Yesu ne biro tho ne piny jo-Yahudi,\n","to ok ne pinyno kende, to ne nyithind Nyasaye duto mokere, mondo ochokgi kaachiel, kendo omi gibed gimoro achiel.\n","Omiyo chakre chiengʼno kadhi nyime negichano kaka ginyalo nego Yesu.\n ","Kuom mano, Yesu koro ne ok wuothi e dier jo-Yahudi ka ji nene. Nopondo modhi e gwengʼ man but thim, e dala miluongo ni Efraim, kendo nobet kuno gi jopuonjrene.\n ","Ka kinde mag Pasaka mar jo-Yahudi ne chiegni chopo, ji mangʼeny moa e gwenge mopogore opogore nodhi Jerusalem mondo gipwodhre kapok Pasaka ochopo.\n","Negisiko ka gimanyo Yesu, kendo negipenjore ngʼato gi ngʼato, ka gichungʼ ei alwora mar hekalu niya, “Uparo nade? Donge obiro biro e sawoni koso ok obi biro?”\n","Negiwacho kamano nikech jodolo madongo gi jo-Farisai ne osegolo chik ni ngʼato angʼata mongʼeyo kuma Yesu nitie nyaka ternegi wach mondo gidhi gimake.\n"],["Kane pod odongʼ ndalo auchiel mondo Pasaka ochopi, Yesu notundo Bethania, kama Lazaro nodakie, mane en ngʼat mane Yesu ochiero oa kuom joma otho.\n","Negiloso nyasi maduongʼ Bethania ne Yesu. Maritha ne miyo welo chiemo, to Lazaro to nobet kachiemo kaachiel gi joma nobet kolworo mesa.\n","Eka Maria nokawo mo mangʼwe ngʼar kendo ma nengone tek, manyalo romo nus lita, mowirogo tiende Yesu, bangʼe oyweyo tiendene gi yie wiye. Mi ot nopongʼ gi tik mangʼwe ngʼar mar mono.\n ","Judas Iskariot, ma en achiel kuom jopuonjre Yesu kendo mane biro ndhoge bangʼe, nokwero tim mane dhakono otimo, kowacho niya,\n","“Angʼo ma nomone hono mo mangʼwe ngʼarno mondo pesa moyudi omi joma odhier? Onge tiende ketho mo ma nengone tek kama, moromo chulo misach ngʼat achiel kuom higa ngima.”\n","Ne ok owacho kamano nikech nohero jodhier, to nikech ne en jakuo. Kaka jakeno mar pesa, nothoro konyore gi pesa ma nokanogo.\n ","Yesu nodwoko niya,  “Weyeuru mos. Ne ochan chon ni owinjore okan mo mangʼwe ngʼarno nyaka chiengʼ yikna. \n","Joma odhier ubiro bedogo e dieru kinde duto, to an ok ubi siko koda ndalo duto.” \n ","E kindeno, jo-Yahudi mangʼeny nofwenyo ni Yesu ne nitie kanyo mi negibiro, ok nikech en, to nikech negidwaro neno Lazaro, manoyudo osechiero oa kuom joma otho.\n","Omiyo jodolo madongo noloso chenro kaka digineg Lazaro kaachiel kode,\n","nimar wachne nomiyo jo-Yahudi mangʼeny koro ne weyogi dhi ir Yesu kendo giyie kuome.\n ","Kinyne, oganda maduongʼ mane oyudo obiro e Sawo nowinjo ni Yesu ni e yo biro Jerusalem.\n","Negikawo bede othidhe mi giwuok oko mondo giromne, ka gikok niya,\n “Hosana!”\n  “Ogwedh ngʼat mabiro e nying Jehova Nyasaye!”  “Ogwedh Ruodh Israel!”\n ","Yesu noyudo nyathi kanyna moro moidho obetie, mana kaka Ndiko wacho niya,\n ","“Kik ibed maluor, yaye Nyar Sayun;\n nee, ruodhi eri biro,\n koidho nyathi kanyna.” ","Mokwongo jopuonjrene ne ok owinjo tiend gigi duto, to achien, bangʼ ka Yesu nosemi duongʼ eka negifwenyo ni wechegi nosendiki kuome chon, kendo ni gigo notimore nikech en.\n ","Oganda mane ni kode chiengʼ mane oluongo Lazaro oa e liel, ka nochiere oa kuom joma otho, nomedo lando wachno.\n","Omiyo ji mangʼeny nowuok mondo giromne, nikech negisewinjo ni en ema yande otimo honono.\n","Kuom mano, jo-Farisai nowacho e kindgi ngʼato gi ngʼato niya, “Uneno ka wachni e muomowa. Neyeuru kaka piny duto osewuok luwo bangʼe!”\n ","Koro ne nitie jo-Yunani moko kuom joma ne biro lemo e Sawono.\n","Negibiro ir Filipo, mane aa Bethsaida, e piny Galili, mi gikwaye niya, “Jaduongʼ, wadwaro neno Yesu.”\n","Filipo nodhi monyiso Andrea wachno; eka Andrea kod Filipo nodhi ir Yesu ma ginyise wachno.\n ","Yesu nodwokogi niya,  “Sa osechopo mondo Wuod Dhano omi duongʼ. \n","Awachonu adier ni ka koth cham ok oiki e lowo motho, to osiko mana kodhi achiel kende. To ka otho, to onywolo kothe mangʼeny. \n","Ngʼama ohero ngimane, ngimane biro lalne, to ngʼama ochayo ngimane e pinyni biro rite nyaka chop oyud ngima mochwere. \n","Ngʼato angʼata matiyona nyaka luwa, kendo kama antie ema jatichna bende nobedie. Ngʼat matiyona Wuora biro miyo duongʼ. \n ","“Koro chunya chandore, to en angʼo ma dawachi? Dawach ni, ‘Wuora, resa e sa machalo kama?’ Ooyo, ok onyal timo kamano nikech ma e gima omiyo ne abiro e kindeni. \n","Wuora, mi nyingi duongʼ!” \n Eka dwol moro noa e polo, kawacho niya, “Asemiye duongʼ kendo abiro chako amiye duongʼ.”\n","Oganda mane ni kanyo manowinjo dwolno nowacho ni polo ema nomor, to ji mamoko to nowacho ni malaika ema nowuoyo kode.\n ","Yesu nokonegi niya,  “Dwolno ne ok obiro mondo okonya, to nobiro mondo okonyu. \n","Koro sa osechopo ma ingʼadone piny bura, kendo sani ema ruodh pinyni noriemb oko. \n","To an, bangʼ kosetingʼa malo mogola e pinyni, to anaywa ji duto ira.” \n","Nowacho mano mondo onyisgo kit tho ma nobiro thogo.\n ","Ogandano nodwoke niya, “Wasewinjo e chik ni Kristo biro siko nyaka chiengʼ, ka en kamano, to ikelo wacho nade ni, ‘ Wuod Dhano nyaka bi tingʼ malo’ ? ‘Wuod Dhano’ miwuoyo kuomeno to en ngʼa?”\n ","Eka Yesu nodwokogi niya,  “Pod ubiro bedo gi ler kuom ndalo manok. Wuothuru kapod un gi ler; ka mudho pok ojukou. Ngʼama wuotho e mudho okia kuma odhiye. \n","Keturu genou kuom ler kapod un kode, mondo mi ubed nyithind ler.”  Kane Yesu osetieko wuoyo kodgi, to nowuok owegi kendo nopondonigi.\n ","To kata obedo ni Yesu nosetimo honnigo duto ka gineno gi wengegi, to pod ne gidagi mana yie kuome.\n","Mano notimore mondo ochop wach mane Isaya janabi osewacho niya,\n “Jehova Nyasaye, en ngʼa moseyie wach mwalando,\n koso en ngʼa ma Jehova Nyasaye osenyiso tekone?” ","Kuom mano, ne ok ginyal yie, mana kaka Isaya nowacho bende komachielo niya,\n ","“Osedino wengegi\n kendo osemiyo chunygi odoko matek,\n mondo kik gine gimoro gi wengegi,\n kendo kik giwinj tiend weche gi chunygi,\n mi gilokre gidwog ira mi achang-gi.” ","Isaya nowacho kamano nikech noneno duongʼ maler mar Yesu kendo nowuoyo kuome.\n ","Kata kamano, e kindeno, ji mangʼeny kuom jotelo bende noyie kuome. To nikech negiluoro jo-Farisai, ne ok ginyal hulo yie margi e lela nimar negiluor ni dipo ka oriembgi e sinagogi.\n","Nimar ne gihero pak moa kuom dhano moloyo pak moa kuom Nyasaye.\n ","Eka Yesu nokok matek kawacho niya,  “Ka ngʼato oyie kuoma, to an ok ema oyie kuoma kenda, to oyie kuom Jal mane oora bende. \n","Ngʼama nena, neno Jal mane oora. \n","Asebiro e piny kaka ler, mondo ngʼato angʼata moyie kuoma kik sik e mudho. \n ","“To ngʼat mawinjo wechena to ok riti, to an ok angʼadne bura, nikech ne ok abiro mondo angʼadne piny bura, to nabiro mondo ares piny. \n","Nitie Ngʼat mangʼado bura ne ngʼama odaga kendo ma ok oyie wechena. Ngʼama kamano wachna mane awacho ema biro ngʼadone bura marach chiengʼ giko piny. \n","Nimar ne ok awuoyo gi dwacha awuon, to Wuoro ma noora ema nochika mondo awachi gik ma asebedo ka awacho kendo kaka onego awachgi. \n","Angʼeyo ni chikne ema kelo ngima mochwere. Kuom mano, gimoro amora ma awacho en mana gima Wuora onyisa mondo awachi.” \n"],["Kane Sap Pasaka okayo machiegni, Yesu nongʼeyo ni sane osechopo mar wuok e pinyni mondo odog ir Wuoro. Kaka nosehero joge owuon mane ni e pinyni, koro noikore nyisogi herane matut mogik.\n ","E kinde mane gichano chiemb odhiambo, noyudo Jachien oseketo paro marach e chuny Judas Iskariot, ma wuod Simon, mondo ondhog Yesu.\n","Yesu nongʼeyo ni Wuoro noseketo gik moko duto e bwo tekone, kendo ni noa ka Nyasaye kendo nobiro dok ir Nyasaye;\n","omiyo noa malo oweyo chiemo, kendo nongʼwano kandhone bangʼe otweyo taulo e nungone.\n","Bangʼ timo kamano, noolo pi e karaya bangʼe ochako luoko tiend jopuonjrene, kendo noyweyo tiendegi gi taulo mane oyudo otweyo e nungone.\n ","Kane obiro ir Simon Petro, Petro nowachone niya, “Ruoth, idwaro luoko tienda adier?”\n ","Yesu nodwoke niya,  “Ok inyal winjo tiend gima atimo, to ibiro winjo tiende bangʼe.” \n ","Petro nonyise koramo niya, “Ooyo, Ruoth, ok inyal luoko tiendena ngangʼ.”\n Yesu nodwoke niya,  “Ka ok aluoko tiendi, to ok iwinjori bedo koda e kanyakla mar jopuonjrena.” \n ","Simon Petro nodwoke niya, “Ruoth, ka kamano, to kik ilwok mana tienda kende, to luok bedena kod wiya bende!”\n ","Yesu nodwoke niya,  “Ngʼat moseluokore onego olwok mana tiendene kende, nimar dende duto ler. Un usedoko maler, makmana ngʼato achiel kuomu kende ema ok ler.” \n","Nikech nongʼeyo ngʼat mane biro ndhoge, mano emomiyo nowachonegi ni ok giler giduto.\n ","Kane osetieko luoko tiendegi, norieyo kandhone bangʼe nodok obet piny. Nopenjogi niya,  “Bende ungʼeyo tiend gima asetimonuno? \n","Uluonga kare ni ‘Japuonj’ kendo ni ‘Ruoth,’ kendo utimo kare, nikech mano e ngʼama an. \n","Koro ka an ma an Ruodhu kendo Japuonju ema aselwoko tiendeu, un bende nyaka ulwok tiendeu ngʼato gi ngʼato. \n","Aseketonu ranyisi mondo utim kaka asetimonu. \n","Awachonu adier ni onge jatich maduongʼ moloyo ruodhe motiyone, kata jaote ok duongʼ moloyo ngʼama oore. \n","Nikech koro ungʼeyo wechegi, nogwedhu kutiyo kodgi.” \n ","Yesu nomedo wuoyo kodgi niya, “Ok awuo kuomu un uduto, nimar angʼeyo joma aseyiero. To mano osetimore mondo ochop Ndiko mawacho ni, ‘Ngʼat machiemo koda bende osendhoga.’ ","“Koro anyisou wachni chon kapok otimore mondo kotimore, to ubiro yie ni An e Kristo. \n","Awachonu adier, ni ngʼato angʼata morwako ngʼama aoro, orwaka, kendo ngʼama orwaka orwako jal ma noora.” \n ","Bangʼ kane osewacho mano, Yesu nochandore gie chunye mi nohulonigi niya,  “Awachonu adier, ni achiel kuomu biro ndhoga.” \n ","Jopuonjrene dhogi nomoko, kendo ne gingʼiyore kendgi ka giparo ni en ngʼa kuomgi ma nowuoyo kuome.\n","To noyudo japuonjre mane Yesu ohero, ne chiemo kobedo bute machiegni.\n","Simon Petro nogwelo japuonjreno kawacho niya, “Penje ane ngʼama owuoyo kuome.”\n ","Nolokore motenore kuom Yesu mopenje niya, “Ruoth, en ngʼa?”\n ","Yesu nodwoke niya,  “En ngʼama abiro miyo makatini bangʼ ka aselute e kado.”  Eka, bangʼ luto makati e kado, nomiye Judas Iskariot wuod Simon.\n","To kane Judas osekawo makatino, Satan nodonjo kuome.\n Yesu nokone niya,  “Gima idwaro timono, tim piyo.” \n","To kuom joma ne chiemo kanyo, onge ngʼama nongʼeyo gimomiyo nowachone kamano.\n","To kaka Judas ne en jakeno mar pesa, jomoko ne paro ni Yesu nonyise mondo odhi ongʼiew gik mane dwarore e sawo, kata ni mondo ochiw gimoro ni jodhier.\n","Mapiyo bangʼ ka Judas nosekawo makatino, nowuok oweyogi. Koro ne en seche mag otieno.\n ","Kane Judas osedhi, Yesu nowacho niya,  “Wuod Dhano koro imiyo duongʼ sani kendo Nyasaye bende yudo duongʼ kuome. \n","Ka Nyasaye oyudo duongʼ kuome, eka Wuowi bende biro yudo duongʼ kuome, kendo obiro miye duongʼ sani sani. \n ","“Nyithinda, pod abiro bedo kodu kuom thuolo matin. Bangʼe ubiro manya, to mana kaka ne anyiso jo-Yahudi e kaka anyisou sani, ni kama adhiye un ok unyal bire. \n ","“Amiyou chik manyien mawacho kama: Herreuru ngʼato gi ngʼato. Mana kaka aseherou e kaka nyaka uherru ngʼato gi ngʼato. \n","Mano ema biro miyo ji duto ngʼeyo ni un jopuonjrena adier, ka uheroru ngʼato gi ngʼato.” \n ","Simon Petro nopenje niya, “Ruoth, idhi kanye?”\n Yesu nodwoke niya,  “Kuma adhiye ok inyal luwae sani, to ibiro luwa kuno bangʼe.” \n ","Petro nopenje niya, “Ruoth, angʼo momiyo ok anyal luwi sani? Aikora chiwo ngimana nikech in.”\n ","Eka Yesu nodwoke niya,  “Bende inyalo chiwo ngimani nikech an adier? Anyisi ni kapok thuon gweno okok, wangʼ inikweda nyadidek! \n"],["“Kik uwe chunyu chandre. Yieuru kuom Nyasaye, to An bende yieuru kuoma. \n","E dala Wuora nitiere udi mangʼeny, kendo ka dine ok en kamano, to dikoro asenyisou. Adhi kuno mondo alosnu kar dak. \n","To ka adhi mi alosonu kar dak, eka abiro duogo kawou mondo un bende ubed koda kama antiere. \n","Ageno ni ungʼeyo yo madhi kuma adhiye.” \n ","Thoma nowachone niya, “Ruoth wakia kuma idhiye, koro ere kaka dwangʼe yo?”\n ","Yesu nodwoke niya,  “An e yo kendo An e adiera bende An e ngima. Onge ngʼama nyalo biro ir Wuora ka ok okadho kuoma. \n","Ka ungʼeya adier, to Wuora bende ubiro ngʼeyo. Chakre kawuononi ungʼeye kendo usenene.” \n ","Filipo nowachone niya, “Ruoth, nyiswa Wuoro mondo kik wachak wachandi kendo.”\n ","Yesu nodwoke niya,  “Filipo, asebedo kodu kuom kinde mangʼeny, kare in pok ingʼeya? Ngʼato angʼata mosenena oseneno Wuoro, koro ere kaka ikelo wacho ni, ‘Nyiswa Wuoro’? \n","Donge iyie ni An ei Wuora kendo Wuora ni e iya? Weche ma awachonu ok gin mana wechena awuon. Chutho, Wuora modak e iya ema timo tichne. \n","Yie koda ka awacho ni an ei Wuora kendo Wuora ni e iya; to ka ok kamano, to yie kuom ranyisi gi honni ma asebedo ka atimo. \n","Awachonu adier, ni ngʼato ka ngʼato ma oyie kuoma biro timo gik ma asebedo ka atimo. Bende obiro timo gik madongo moloyo magi, nikech adhi ka Wuora. \n","Abiro timo gimoro amora mukwayo e nyinga, eka Wuowi omi Wuoro duongʼ. \n","Gimoro amora ma ukwayo e nyinga anatimnu.” \n ","“Ka uhera to ubiro timo gima achikou. \n","Anakwa Wuoro, kendo obiro miyou Jakony machielo mondo obed kodu nyaka chiengʼ. \n","Jakonyno en Roho mar adier. Piny ok nyal rwake, nikech ok ginyal nene kendo gikiaye. Un to ungʼeye, nimar odak kodu kendo obiro bet eiu. \n","Ok abi weyou ka nyithi kiye; abiro biro iru. \n","Odongʼ kinde matin to piny ok bi nena kendo. Un to pod ubiro nena, kendo ubiro bedo mangima nikech angima. \n","Odiechiengʼno unungʼe ni an ei Wuora; kendo ni un e iya, kendo an eiu. \n","Ngʼato angʼata mongʼeyo chikena kendo orito, e ngʼama ohera. Ngʼat mohera, Wuora biro hero, kendo an bende abiro here, mi afwenyrane.” \n ","Eka Judas, ma ok Judas Iskariot, nowachone niya, “To Ruoth, angʼo momiyo wan ema idwaro fwenyorinwa to ok ni piny?”\n ","Yesu nodwoke niya,  “Ka ngʼato ohera to obiro rito puonjna, Wuora biro here, kendo wabiro biro ire mi walos kar dakwa kode. \n","Ngʼama ok ohera ok nyal timo gima apuonjo. Weche muwinjogi ok gin maga awuon, to gin mag Wuora mane oora. \n ","“Gigi duto asenyisou kapod an kodu. \n","To Jakony, ma en Roho Maler, ma Wuora biro oro e nyinga, biro puonjou weche duto, kendo obiro paronu gik moko duto ma asenyisou. \n","Aweyonu kwe; kwe mara ema amiyou. En kwe ma pinyni ok nyal miyou. Kik chunyu parre kendo kik ubed maluor. \n ","“Ne uwinjo ka awacho niya, ‘Adhi to abiro duogo iru kendo.’ Ka dine bed ni uhera, to dine ubedo mamor ni adhi ka Wuora, nimar Wuora duongʼ moloya. \n","Koro asenyisou kapok mano otimore, mondo ka gigo otimore to uyie. \n","Ok abi wuoyo kodu amingʼa nimar ruodh pinyni biro, to oonge gi teko kuoma. \n","Kata kamano, piny nyaka ngʼe ni ahero Wuora kendo ni atimo mana gima Wuora osechika mondo atim. \n  “Kuom mano, chunguru mondo wadhi. \n"],["“An e mzabibu madier, kendo Wuora e japur mar mzabibuno. \n","Bedena duto ma ok nyag olemo ongʼado oko, to bede duto manyago olemo olwero mondo omed nyak moloyo. \n","Un usedoko maler nikech wach ma asewachonu. \n","Sikuru kuoma, kaka an bende asiko kuomu, nikech onge bad yath manyalo nyago olemo kende owuon ka ok osiko e mzabibu. Un bende ok unyal nyago olemo ka ok usiko kuoma. \n ","“An e mzabibu, to un e bedene. Ka ngʼato osiko kuoma kendo an bende asiko kuome, to obiro nyago olemo mangʼeny, nimar onge gima unyalo timo ka upogoru koda. \n","Ka ngʼato ok osiko kuoma, to ochalo gi bad yath motongʼ oko maner. Bede yath machal kamano ichoko kendo idiro e mach mi wangʼ. \n","Ka usiko e iya kendo wechena osiko eiu, to unyalo kwayo gimoro amora ma chunyu gombo mi nomiu. \n","Ka unyago olemo mangʼeny, to Wuora yudo duongʼ, kendo mano nyiso ni un jopuonjrena. \n ","“Mana kaka Wuoro osehera, e kaka an bende aseherou. Koro sikuru e herana. \n","Ka urito chikena, to ubiro siko e herana, mana kaka an bende aserito chike Wuora kendo asiko e herane. \n","Asenyisou wachni mondo morna obed eiu kendo mondo mor maru obed moromo chuth. \n","Chik ma amiyou ema: Herreuru ngʼato gi ngʼato, mana kaka an bende aseherou. \n","Onge hera maduongʼ ma ngʼato nyalo herogo osiepene moloyo chiwonegi ngimane. \n","Un osiepena mana kutimo gik ma achikou. \n","Koro ok achak aluongu ni wasumbini nikech misumba ok ongʼeyo gima ruodhe timo; to aluongou ni osiepena nimar asenyisou gik moko duto mane apuonjora kuom Wuora. \n","Un ne ok uyiera, an ema nayierou kendo aketou mondo udhi unyag olemo, ma en olemo masiko. Eka Wuora biro miyou gimoro amora mukwayo e nyinga. \n","Chik ma amiyou ema: Herreuru ngʼato gi ngʼato. \n ","“Ka piny chayou, to ngʼeuru ni an ema ne gichaya mokwongo. \n","Ka dine bed ni un mag pinyni, to piny dine oherou kaka joge owuon. Piny mon kodu nikech aseyierou, omiyo koro ok un mar pinyni. \n","Paruru weche ma nawachonu ni, ‘Onge jatich maduongʼ moloyo ruodhe motiyone.’   Omiyo ka an ema gisesanda, to un bende gibiro sandou. Ka gimako puonjna, to puonju bende gibiro mako. \n","Gibiro timonu kamano nikech nyinga, nimar gikia Jal mane oora. \n","Ka dine ok abiro mi awuoyo kodgi, to dine ok buch richo oloyogi. To koro, onge wach ma ginyalo umogo richogi. \n","Ngʼama ochaya, ochayo Wuora bende. \n","Ka dine bed ni ne pok atimo honni ma ngʼato angʼata pok otimo e diergi, to buch richo dine ok oloyogi, to sani koro giseneno honnigi duto, eka pod gichaya kaachiel gi Wuora bende. \n","Mago duto osetimore mana mondo ochop gima ondiki e chikgi ni, ‘Ne gichaya kayiem nono.’ ","“Ka Jakony ma abiro oronu koa ka Wuora, ma en Roho mar adier maa kuom Wuora nobi, enotim neno kuoma. \n","To un bende nyaka utim nenda, nimar usebedo koda nyaka ne achak lando Injilini. \n"],["“Asewachonu wechegi duto mondo kik ulal. \n","Giniriembu e sinagogi; chutho ndalo biro ma ngʼama nonegu notim kamano kaparo ni otiyo ni Nyasaye. \n","Ginitim kamano nikech ok gingʼeyo Wuora kata An. \n","Asewachonu wechegi mondo ka ndalo ochopo to upar ni nasesiemou motelo. Ne ok awachonu wechegi chon nikech ne pod an kodu. \n ","“Koro adhi ir Ngʼat mane oora, to onge ngʼato kuomu mapenja ni, ‘Idhi kanye?’ \n","Nikech gik ma asewachonu, omiyo un gi kuyo. \n","To awachonu adier ni dhi ma adhigo biro kelonu ber. Ka ok adhi, to Jakony ok bi bironu; to ka adhi eka abiro oronugo. \n","Ka obiro, nopuonj piny mondo ongʼe tiend richo, tim makare kod kum mabiro. \n","Obiro nyisogi ni tamruok yie Kuoma en richo. \n","Bende ka adok ir Wuora, kuma ok ginyal nenae, to giningʼe ni an ngʼat makare; \n","kendo abiro nyisogi kuom kum mabiro, nikech ruodh pinyni koro bura oseloyo. \n ","“An gi weche mangʼeny monego awachnu, to ok unyal winjo tiendgi sani. \n","To ka Roho mar adiera, osebiro, to enopuonju adiera duto. Ok enobed janeno kuome owuon, to nowachnu mana gik mosebedo kowinjo kendo obiro nyisou gik mabiro timore bangʼe. \n","Enomiya duongʼ, nikech gik ma enowachnu nokaw kuoma. \n","Gik moko duto ma Wuora nigo gin maga. Mano emomiyo ne awachonu ni gik moko duto ma Roho nowachnu nogol kuoma.” \n ","Yesu nowacho bende niya,  “Odongʼ ndalo matin to ok ubi nena, to bangʼe matin achien ubiro nena kendo.” \n ","Moko kuom jopuonjrene nopenjore e kindgi giwegi niya, “Ere tiend gima owachonwa ni,  ‘Bangʼ kinde matin ok ubi nena, to achien unuchak unena,’  kendo owacho bende ni  ‘adhi ka Wuoro’ ?”\n","Negimedo penjore kendgi niya, “Ere gima oparo kowacho ni,  ‘Kinde matin ?’ Ok wangʼeyo gima owacho.”\n ","Yesu noneno ka gidwaro penje tiend wachno, omiyo nowachonegi niya,  “Dibed ni upenjoru e kindu tiend gima ne awachonu ni, ‘Odongʼ ndalo matin to ok ubi nena, to bangʼe matin achien ubiro nena?’ \n","Adier, adier awachonu, ni ubiro goyo nduru kendo ubiro ywak ka piny to winjo maber. Kuyo to ubiro kuyo, to kata kamano kuyo maru biro lokore mor achien. \n","Dhako madwaro nywolo nyathi nyaka muoch kaa nikech sane ochopo; to bangʼ nywolo nyathine, wiye wil gi muoch, nikech omor ni osenywolo dhano mangima e piny. \n","Kamano un bende sani en sau mar kuyo, to ubiro bedo mamor ka ananeu bangʼe, kendo onge ngʼama nomau mor maru. \n","Chiengʼno ok unukwaya gimoro amora. Awachonu adier ni Wuora biro miyou gimoro amora mukwayo e nyinga. \n","Nyaka sani pok ukwayo gimoro amora e nyinga. Kwauru to nomiu, eka nubed mamor chuth. \n ","“Kata obedo ni asebedo ka awuoyonu gi ngeche, to ndalo biro ma ok nawuo kodu kamano, to ananyisu maler kuom Wuora. \n","Chiengʼno unukwa Wuoro e nyinga. Ok awach ni an ema nakwa Wuoro karu. \n","Ooyo, Wuoro owuon oherou nikech usehera kendo useyie ni ne aa ka Nyasaye. \n","Ne aa ka Wuoro mi adonjo e piny, to sani koro aweyo piny kendo adok ir Wuoro.” \n ","Eka jopuonjre Yesu nowachone niya, “Ero koro iwuoyo kodwa maler ma ok itiyo gi ngeche.\n","Koro wayie ni ingʼeyo gik moko duto kendo ni onge tiende mondo ngʼato ochandi gi penjo mathoth. Mano omiyo wayie ni ne ia ka Nyasaye.”\n ","Yesu nodwokogi niya,  “Kare ber ka koro uyie! \n","To ndalo biro, kendo osechopo ma unukerue, ka ngʼato ka ngʼato kuomu ringo dok dalane. Unuweya mi adongʼ kenda, kata kamano ok an kenda, nimar Wuora ni koda. \n ","“Asenyisou gigi mondo uyud kwe moa kuoma. E pinyni ubiro neno chandruok, to beduru gi chir nikech aseloyo piny.” \n"],["Kane Yesu osetieko wacho wechegi, nongʼiyo polo bangʼe olamo kama:\n  “Wuora, sa osechopo. Mi Wuodi duongʼ mondo Wuodi bende omiyi duongʼ. \n","Nimar isemiye loch ewi ji duto mondo omi ji duto misemiye oyud ngima mochwere. \n","To ngima mochwere ema: ni mondo gingʼeyi in Nyasaye makende mar adier, kod Yesu Kristo, Jal miseoro. \n","Asemiyi duongʼ e piny kuom tieko tich mane imiya mondo atim. \n","To koro, Wuora, miya duongʼ e nyimi machal gi duongʼ mane an-go kodi kane piny pok obetie. \n ","“Asehulo nyingi ni joma ne imiya e piny. Ne gin jogi, to ne imiyagi, kendo koro girito wachni. \n","Koro gingʼeyo ni gik moko duto ma isemiya oa kuomi. \n","Nimar ne amiyogi weche mane imiya kendo ne girwakogi. Gisengʼeyo gadier ni ne aa iri, kendo giseyie ni ne iora. \n","Koro alamonegi. Ok alam ni piny, to alamo ni joma isemiya, nimar gin magi. \n","Giga duto gin magi, kendo gigi duto gin maga, kendo aseyudo duongʼ kuomgi. \n","Koro ndalona mag bet e piny orumo, nimar abiro iri, to gin pod gin e piny. Yaye Wuoro Maler, ritgi gi teko mar nyingi mane imiya, mondo gibed achiel mana kaka wan kodi wan achiel. \n","Kane pod an kodgi, to nachikogi kendo naritogi maber gi nying mane imiya. Onge kata achiel kuomgi moselal, makmana ngʼatno mane ochan ni nyaka lal mondo Ndiko ochop kare. \n ","“Koro abiro iri, to awacho gigi kapod an e piny, mondo gibed gi morna mogundho eigi. \n","Asemiyogi wachni, kendo piny ochayogi, nimar ok gin mag pinyni, mana kaka an bende ok an mar pinyni. \n","Ok alam mondo igolgi oko e piny, to alamo ni iritgi mondo kik Ngʼama Rach timnegi marach. \n","Ok gin mag pinyni, mana kaka an bende ok an mar pinyni. \n","Pwodhgi gi adierani, nikech Wachni en adiera. \n","Kaka ne iora e piny e kaka an bende aseorogi e piny. \n","Apwodhora nikech gin, mondo omi gin bende gipwodhreni gi adiera. \n ","“Ok alam ni gin kendgi, to alamo bende ni jogo mabiro yie kuoma bangʼ ka gisepuonjogi. \n","Yaye Wuora, mi gibed achiel, mana kaka in e iya kendo an e iyi. Mad gin bende gibed e achiel kodwa, mondo piny oyie ni iseora. \n","Asemiyogi duongʼ mane imiya, mondo gibed achiel kaka wan achiel, \n","ka an kuomgi kendo in kuoma. Mad giriwre gibed gimoro achiel mondo piny ongʼe ni ne iora, kendo ni iseherogi mana kaka isehera. \n ","“Wuora, adwaro ni joma isemiya obed koda kama antie, kendo ni gine duongʼna, ma en duongʼno misemiya nikech ne ihera kapok nochwe piny. \n ","“Wuoro Makare, kata obedo ni piny ok ongʼeyi, an to angʼeyi, kendo jogi bende ongʼeyo ni ne iora. \n","Asehulonegi nyingi, kendo pod abiro medo nyiso ji ngʼama in, mondo hera miherago obed kuomgi, kendo an awuon bende abed kuomgi.” \n"],["Kane Yesu osetieko lemo, nowuok gi jopuonjrene, mine gingʼado holo mar Kidron. Loka mar holono ne nitie puodho moro mane nigi yiende mag Zeituni, kendo Yesu nodonjo kanyo kaachiel gi jopuonjrene.\n ","To Judas, mane oyudo ondhoge, nongʼeyo kanyo, nikech Yesu ne thoro romo gi jopuonjrene kanyo.\n","Omiyo Judas nobiro e puodhono, kotelone migawo mar jolweny kod jotelo moko ma noa ir jodolo madongo gi jo-Farisai. Negitingʼo toje gi teyni kod gige lweny.\n ","To kaka Yesu nongʼeyo gik moko duto mane biro timorene, nowuok oko mopenjogi niya,  “En ngʼa mudwaro?” \n ","Negidwoko niya, “Wadwaro Yesu ma jo-Nazareth.” Yesu nowachonegi niya,\n  “An e en.”  (To Judas mane ndhoge bende nochungʼ kodgi kanyo).\n","Kane Yesu owachonegi niya,  “An e En,”  negigoyo okangʼ gidok chien mi gipodho piny.\n ","Nochako openjogi niya,  “En ngʼa mudwaro?” \n Kendo neginwoyone niya, “Wadwaro Yesu ma jo-Nazareth.”\n ","Yesu nodwokogi niya, “Donge asenyisou ni An e En. Ka an ema umanya, to weuru jogi odhi mondi.” \n","Mano notimore mondo weche mane Yesu oyudo osewacho ochop kare. Nonyisogi niya,  “Onge kata ngʼato achiel moselal kuom joma ne imiya.” ","Eka Simon Petro, mane oyudo nigi ligangla, nowuodho liganglane kendo notongʼo jatij jadolo maduongʼ mi ochodo ite ma korachwich, kendo nying jatijno ne en Malko.\n ","Yesu nokwero Petro kowachone niya,  “Dwok liganglani e olalo! Idwaro mona metho e okombe ma Wuora osemiya nangʼo?” \n ","Eka migawo mar jolweny gi jatendgi kod jotend jo-Yahudi nomako Yesu. Ne gitweye\n","mi gitere ir Anas. Anas ne en jadolo maduongʼ e higano bende ne en jaduongʼ Kaifas.\n","Kaifas e ngʼama noyudo osengʼado rieko ni jo-Yahudi ni ber mondo ngʼato achiel otho ni ji duto.\n ","Simon Petro gi japuonjre machielo noluwo bangʼ Yesu. To nikech japuonjre machielono ne jadolo maduongʼ ongʼeyo, nodonjo gi Yesu nyaka ei laru mar jadolo maduongʼ,\n","to Petro to nodongʼ karito e dhoot oko. Japuonjre machielo ma jadolo maduongʼ nongʼeyono noduogo mowuoyo gi nyako mane rito welo madonjo mi nokawo Petro gidonjogo iye.\n ","Nyako mane ni e dhootno nopenjo Petro niya, “Donge in bende in achiel kuom jopuonjre ngʼatni, koso ariambo?”\n Nodwoke niya, “Ooyo, ok an.”\n ","To nikech piny ne ngʼich, jotich gi jotelo nochungʼ kolworo mach manoyudo gisemoko mondo gio. Petro bende nochungʼ kodgi kanyo kaoyo mach.\n ","E thuolono jadolo maduongʼ nomiyo Yesu penjo kuom wach jopuonjrene kod puonjne.\n ","Yesu nodwoke niya,  “Asebedo ka awuoyo e lela ni oganda, kendo asebedo ka apuonjo ei sinagoke gi hekalu, kuonde ma jo-Yahudi duto chokoree. Onge gimoro amora masewacho lingʼ-lingʼ. \n","En angʼo momiyo umiya penjo? Penjuru joma osebedo ka winja. Gin gingʼeyo maber gima nawacho.” \n ","Kane Yesu owacho kamano, achiel kuom askeche mane ochungʼ bute nothalo lembe kawacho niya, “Kamano e kaka inyalo dwoko jadolo maduongʼ adier?”\n ","To Yesu nodwoke niya,  “Kapo ni awachone gimoro amora marach to hul ane gino. To kapo nawacho adier to ithala nangʼo?” \n","Eka Anas nochiwo Yesu mondo oter ir Kaifas, jadolo maduongʼ, ka pod otweye.\n ","Kane oyudo Simon Petro pod ochungʼ oyo mach, negipenje niya, “Idagi ni ok in achiel kuom jopuonjrene, koso iyie?”\n Nodagi kowacho niya, “Ooyo, ok an.”\n ","Achiel kuom jotich jadolo maduongʼ mane en wat ngʼat mane Petro ongʼado ite cha, nochome tir, kapenje niya, “Donge nende aneni kode e puoth Zeituni?”\n","To Petro nochako okwer kendo, kendo gikanyono thuon gweno nochako kok.\n ","Eka jo-Yahudi nokawo Yesu koa ir Kaifas motere nyaka e od ruoth Pilato. Sechego koro piny nosechako yawore, omiyo jo-Yahudi ne ok odonjo ei dala ruoth, mondo kik gibed mogak. Negidwaro ni gicham Pasaka ka giler.\n","Omiyo Pilato nowuoknigi oko mopenjogi niya, “Ngʼatni udonjone gi ketho mage?”\n ","Negidwoke niya, “Ka dine bed ni ok en jaketho, to dine ok wakele e nyimi ka.”\n ","Pilato nowachonegi niya, “Kaweuru un uwegi udhi ungʼadne bura kaka chiku dwaro.”\n To jo-Yahudi nodagi, kagiwacho niya, “Wan waonge gi teko mar ngʼado ne ngʼato buch tho.”\n","Mano notimore mondo weche Yesu mane oyudo osewacho kuom tho mane obiro thogo ochop kare.\n ","Eka Pilato nodok e ode, kendo noluongo Yesu ire mopenje niya, “In e ruodh jo-Yahudi?”\n ","Yesu nopenje niya,  “Gima ipenjano oa e pachi iwuon koso jomoko nono ema owachonigo kuoma?” \n ","Pilato nodwoke niya, “Iparo ni an bende an ja-Yahudi? Jou owuon gi jodolou madongo ema oketi e lweta. Nyisa, en angʼo misetimo?”\n ","Yesu nodwoke niya,  “Pinyruodha ok en mar pinyni. Ka dine bed ni en, to jotichna dine ogore mi gitamo jo-Yahudi maka. To koroni, pinyruodha aa kamachielo.” \n ","Pilato nowacho niya, “Kare in ruoth?”\n Yesu nodwoko niya,  “In kare kuom wacho ni an ruoth. Chutho mano emomiyo nonywola, kendo mano emomiyo ne abiro e pinyni, mondo atim neno kuom adiera. Ngʼato ka ngʼato ma jakora adiera winja.” \n ","Pilato nopenje niya, “Adiera en angʼo?” Bangʼ penjo kamano to nochako odok oko ir jo-Yahudi, mi owachonegi niya, “Ok ayudo ketho kata achiel kuom ngʼatni minyalo ngʼadnego bura.\n","To kaka en kitu mondo agonynu achiel kuom joma otwe e kinde mag sawo mar Pasaka, duher mondo agonynu ‘ruodh jo-Yahudi’ koso?”\n ","To ne gikokne matek, kagiwacho riat niya, “Ooyo, ok en! Barabas ema imiwa!” Barabas ne en jamecho.\n"],["Eka Pilato nokawo Yesu mi ochiwe mondo ochwade.\n","Jolweny nokado osimbo mar kudho, mi gisidhone kendo negiketo e wiye. Ne girwakone kandho makwar,\n","kendo negisiko ka gidhi ire sa ka sa kagiwachone niya, “Ruodh jo-Yahudi, mondo omi duongʼ!” Negisiko ka githalo lembe.\n ","Pilato nochako owuok oko kendo mowacho ni jo-Yahudi niya, “Neuru, eri akele e nyimu mondo ungʼe ni ok ayudo ketho kata achiel kuome minyalo ngʼadnego bura.”\n","Kane Yesu owuok oko korwako osimbo mar kudho gi kandho makwar, Pilato nowachonegi niya, “Eri ngʼatno!”\n ","E sa ma jodolo madongo gi jotendgi nonene, negigoyo koko matek niya, “Gure! Gure!”\n To Pilato nowachonegi niya, “Kaweuru un uwegi udhi ugure. An ok ayudo ketho moro amora kuome minyalo ngʼadonego bura.”\n ","To jo-Yahudi nokone koramo niya, “Wan gi chik, kendo kaluwore gi chikwano, nyaka otho, nikech noketore ni en Wuod Nyasaye.”\n ","Kane Pilato owinjo mano, luoro nomedo make moloyo,\n","omiyo nochako odok e ode, mopenjo Yesu niya, “In jakanye?” To Yesu ne ok odwoke.\n","Pilato nowachone niya, “Idagi wuoyo koda nangʼo? Bende ingʼeyo ni an gi teko ma anyalo gonyigo kata gurigo?”\n ","Yesu nodwoke niya,  “Ok dibedo gi teko moro amora kuoma ka dine bed ni ok omiyigo koa malo. Kuom mano ngʼama noketa e lweti nigi ketho maduongʼ moloyo richo misetimo.” \n ","Kochakore e sechego, Pilato notemo gonyo Yesu, kata kamano jo-Yahudi nomedo kok matek kagiwacho niya, “Kiweyo ngʼatni thuolo modhi, to ok in osiep Kaisar. Ngʼato ka ngʼato ma ketore ni en ruoth, kedo gi Kaisar.”\n ","Kane Pilato owinjo mano, nogolo Yesu oko kendo nobet piny e kome mar ngʼado bura kama iluongo ni Laru motingʼore malo mar kidi (miluongo gi dho jo-Hibrania ni Gabatha).\n","Ne en chiengʼ ikruok mar jumb Pasaka, kar sa auchiel.\n Pilato nowachone jo-Yahudi niya, “Ma e Ruodhu!”\n ","To ne gikok niya, “Gole e wangʼwa! Gole e wangʼwa! Gure!”\n Pilato nopenjogi niya, “Udwaro ni agur ruodhu?”\n Jodolo madongo nodwoke niya, “Wan waonge gi ruoth machielo makmana Kaisar kende.”\n ","Eka Pilato nokete e lwetgi mondo gigure,\n kendo jolweny nokawo Yesu modhigo.\n","Yesu nowuok kanyo kotingʼo msalape owuon nyaka kar Hanga Wich (miluongo gi dho jo-Hibrania ni Golgotha).\n","Negigure kanyo, kaachiel gi ji ariyo mamoko. Yesu ne ogur e diere, ka ngʼato achiel ni e bathe konchiel to moro e bathe komachielo.\n ","Pilato ne nigi milome moro ma nondiko bangʼe oguro ewi msalaba gimalo. Nondike niya:\n Ma en Yesu Ja-Nazareth, Ruodh Jo-Yahudi.\n ","Jo-Yahudi mangʼeny nosomo ndikono, nimar kama nogure Yesu ne ni machiegni gi dala maduongʼ, kendo milomeno nondiki e dho jo-Hibrania, gi Latin kod dho jo-Yunani.\n","To jodolo madongo mag jo-Yahudi nokwedo gima ne Pilato ondikono kagiwacho niya, “We ndiko ni ‘Ruodh jo-Yahudi,’ ndik ni, ngʼatni noketore ni en ruodh jo-Yahudi.”\n ","Pilato nowacho niya, “Gima asendiko, asendiko.”\n ","Kane jolweny oseguro Yesu, negikawo lepe mi gipogogi nyadingʼwen, bangʼe gipogore moro ka moro, kargi ji angʼwen. Lawe mar kandho kende ema ne giweyo. En ne oonge gi wangʼ usi, to notwangʼe machalre, chakre malo nyaka piny.\n ","Negiwacho e kindgi giwegi niya, “En kik wayieche. Wagouru ombulu e dierwa mondo wangʼe ngʼama kawe.” Mano notimore mondo Ndiko ochop kare manowacho niya,\n “Ne gipogore lepa e kindgi giwegi\n kendo gigoyo ombulu ne nangana.”\n Mano e kaka ne jolwenygo notimo.\n ","Min Yesu gi nyamin min-gi, gi Maria ma chi Kiliopa kod Maria ma aa Magdala nochungʼ but msalaba.\n","Kane Yesu oneno min-gi gi japuonjre ma nohero kochungʼ machiegni kanyo, nowachone min-gi niya,  “Mama, neye wuodi!” \n","Nowacho bende ni japuonjreno niya,  “Neye mamau!”  Chakre chiengʼno japuonjreno nokawe odhi kode dalane owuon.\n ","Bangʼ, kane koro osengʼeyo ni gik moko duto osetimore kaka dwarore, mondo Ndiko ochop kare, Yesu nowacho niya,  “Riyo oloya.” \n","To ne nitie njagi motingʼo kongʼo makech kanyo, omiyo ne giluto siponj e iye bangʼe ne gichwoyo siponjno ewi kede moro mi gitere nyaka e dho Yesu.\n","Kane Yesu osebilo kongʼono nowacho niya,  “Duto koro orumo.”  Eka nokulo wiye piny, kendo chunye nochot.\n ","Ne en odiechiengʼ motelo ne odiechieng Pasaka. Nikech jo-Yahudi ne ok dwar mondo owe ringre Yesu koliero e msalaba chiengʼ Sabato, ne gikwayo Pilato mondo one ni otur tiende joma nogur, kendo olor ringregi.\n","Omiyo jolweny nobiro moturo tiend ngʼat mokwongo ma nogur gi Yesu, kod tiende ngʼat machielo bende.\n","Kane gibiro ir Yesu mi giyudo nine osetho, ne ok gituro tiendene.\n","Kar timo kamano, to achiel kuom askechego nochwowo ngʼet Yesu gi tongʼ, mi remo gi pi nochwer.\n","Ngʼama noneno ka gigo timore ema ochiwo nenoni kendo nende en adier. Ongʼeyo ni owacho adiera, kendo ohulo wechegi mondo un bende uyie.\n","Gigi notimore mondo Ndiko ochop kare kaka nondiki niya, “Onge kata choke achiel ma notur.”","Ndiko machielo bende wacho niya, “Giniket geno margi kuom Jal mane gichwowo gi tongʼ.” ","Bangʼe Josef ja-Arimathaya nokwayo Pilato mondo omiye ringre Yesu. Josef ne en japuonjre Yesu to nobedo kamano lingʼ-lingʼ nikech noluoro jo-Yahudi. Kane Pilato osemiye thuolo, nobiro mokawo ringre Yesu.\n","Nikodemo mane oseyudo odhi ir Yesu gotieno chiengʼ moro nodhi gi Josef. Nikodemo nokelo yien moko mangʼwe ngʼar moru kaachiel mane-mane madirom kilo piero adek gangʼwen.\n","Negikawo ringre Yesu mi giwiro gi modhigo bangʼe giboye gi lewni marep-rep molir olir, kaka chik jo-Yahudi mar yiko ngʼato dwaro.\n","To kama negigure Yesuno ne nitie puodho moro, kendo ei puodhono ne nitie bur manyien mapok oike ngʼato.\n","Nikech ne en odiechieng jo-Yahudi mar ikruok ne Sabato, kendo nikech bur mar ik ne ni machiegni, negiiko Yesu kanyo.\n"],["To odiechiengʼ mokwongo mar juma, kogwen, kane piny pod olil, Maria ma aa Magdala nodhi e liel, mi noneno ka kidi osengʼiel oko e dho lielno.\n","Omiyo noringo modhi ir Simon Petro kod japuonjre machielo mane Yesu ohero, kendo nowachonegi niya, “Gisekawo ringre Ruoth gigolo e liel kama noyike, kendo koro wakia kama giketee!”\n ","Kuom mano, Petro gi japuonjre machielono nowuok modhi kama noyike.\n","Negiringo giduto, to japuonjre machielono noyombo Petro, mi nokuongone chopo e liel.\n","Nokulore mongʼicho, kendo noneno lewni mayom molir olir kod law ik ma nonalgo wi Yesu kani ei bur kanyo. To kata kamano, ne ok odonjo e iye.\n","Eka Simon Petro, mane ringo bangʼe bende notundo. En to nodonjo nyaka ei bur ik, mi noneno lewni mayom molir olir ka ni kanyo,\n","kaachiel gi law ik mane onalgo wi Yesu. Nangano noban maber, kendo ne en kar kende, mopogore gi kama lewni mayom molir olir ne nitie.\n","Mogik, japuonjre machielo, mane okwongo chopo e bur yikno, bende nodonjo ei bur mi noneno kendo noyie.\n","(Nyaka ae thuolono ne pok gingʼeyo, koa e Ndiko, ni nochuno ni Yesu nyaka ne chier mi aa kuom joma otho.)\n","Eka jopuonjre nodok e miechgi.\n ","Maria nochungʼ oko e dho bur kaywak. Kane oyudo oywak, nokulore mongʼiyo i bur,\n","kendo noneno malaike ariyo morwako lewni marochere, kobet piny kama ringre Yesu nopielie, ka moro ni yo ka wiye, to machielo ni yo ka tiende.\n ","Negipenje niya, “Nyarwa, iywago angʼo?”\n Nowachonegi niya, “Gisekawo Ruodha gidhigo, to akia kama giketee.”\n","Bangʼ wacho kamano, nolokore ongʼiyo ngʼeye, kendo noneno Yesu kochungʼ kanyo, to ne ok ongʼeyo ni en Yesu.\n ","Yesu nopenje niya,  “Nyarwa, iywago angʼo? En ngʼa mimanyo?” \n En to noparo ni mano jarit puodho ema wuoyo kode, omiyo nopenje niya, “Jaduongʼ, ka dipo ni in ema ne ikawe idhi kode, to nyisa kama iseketee, mondo adhi akawe.”\n ","Yesu noluonge niya,  “Maria!” \n Nolokore mi ongʼiye koluonge matek gi dho jo-Hibrania niya,   (tiende ni “Japuonj”).\n ","Yesu nowachone niya,  “Kik itweri kuoma, nimar pok adok ka Wuora, to dhi ir owetena mondo inyisgi ni, ‘Adok ir Wuora ma en Wuoru un bende, kendo Nyasacha ma en Nyasachu.’ ” \n ","Maria nyar Magdala nodhi ir jopuonjre monyisogi Injili niya, “Aseneno Ruoth!” Kendo Ruoth ema osenyisa weche ma awachonugi.\n ","Godhiambo mar odiechiengʼ mokwongo mar juma, jopuonjre nochokore kanyakla, kendo ne giloro dhoudi nikech negiluoro jo-Yahudi, Yesu nobiro mochungʼ e diergi kendo nowachonegi niya,  “Kwe obed kodu!” \n","Bangʼ kane osewacho ma, nonyisogi lwetene gi ngʼetne. Jopuonjre ne mor mokalo kane gineno Ruoth.\n ","Yesu nochako owachonegi kendo niya,  “Beduru gi kwe! Mana kaka Wuora oseora e kaka an bende aorou.” \n","Bangʼ wachonegi wechego, nokudho muche kuomgi, kowachonegi niya,  “Nwangʼuru Roho Maler. \n","Ngʼato angʼata muweyone richone nowenegi, to ka ok uweyonegi, to ok nowenegi.” \n ","Thoma (ma bende iluongo ni Didimas), ma en achiel kuom jopuonjre apar gariyo, ne ok ni kodgi e kinde mane Yesu ofwenyorenigi.\n","Omiyo jopuonjre mamoko nokone niya, “Waseneno Ruoth!”\n To nowachonegi niya, “An to ka ok aneno lwete kuonde mane musmal ochwowo, mi aketo lith lweta kuondego, kendo asoyo lweta e ngʼetne, to ok abi yie wachno.”\n ","Bangʼ juma achiel, jopuonjre ne ni ei ot kendo, to chiengʼno Thoma ne ni kodgi. Kata obedo ni dhoudi nolor, Yesu nobiro mochungʼ e diergi momosogi niya,  “Okweuru!” \n","Eka nowachone Thoma niya,  “Ket lith lweti kae kendo nee lwetena. Chor lweti kuoma bangʼe iketi e ngʼetna. We bedo ngʼama riwo gi kiawa, bed ngʼama nigi yie!” \n ","Thoma nodwoke niya, “Ruodha kendo Nyasacha!”\n ","Eka Yesu nowachone niya,  “In iyie nikech isenena, to ogwedh joma pok onena, to oseyie.” \n ","Yesu notimo ranyisi gi honni mamoko mangʼeny, ka jopuonjrene neno, ma ok ondiki e kitabuni.\n","To magi ondiki mondo uyie ni Yesu e Kristo ma Wuod Nyasaye, kendo mondo ka uyie kamano, to ubed gi ngima e nyinge.\n"],["Bangʼ ka gigo nosetimore, Yesu nochako onenore kendo ni jopuonjrene e dho Nam Tiberia. To nenruokne kodgi nobet kama:\n","Simon Petro, Thoma (ma bende iluongo ni Didimas), Nathaniel mane aa Kana e piny Galili, yawuot Zebedi, kod jopuonjre mamoko ariyo, noyudo ochokore kanyakla.\n","Simon Petro nowachonegi niya, “Adok lupo” kendo negiwachone niya, “Wan bende wadok kodi.” Omiyo negiwuok gidhi kendo negidonjo ei yie. To otienono duto onge gima negimako.\n ","Kinyne kogwen, Yesu nochungʼ e dho nam, to jopuonjre ne ok ongʼeye.\n ","Noluongogi niya,  “Jowadwa, bende unie gi rech moro?” \n Negidwoke niya, “Ooyo.”\n ","Nowachonegi niya,  “Boluru gogo mau yo bat korachwich mar yie, to ubiro mako rech.”  Kane gitimo kamano, ywayo gogo nyaka ei yie notamogi, nikech rech ne ngʼeny mohewogi ywayo.\n ","Eka japuonjre ma Yesu nohero nowacho ni Petro niya, “En Ruoth!” Sa nogono ma Simon Petro nowinje kowacho niya, “En Ruoth,” notweyo lawe mar abola e nungone, nimar noyudo osegole oko mi nochikore ei pi.\n","Jopuonjre mamoko to ne luwo bangʼe ka gin ei yie, kendo ka giywayo gogo ma rech opongʼo, nimar ne koro ok gin mabor gi dho nam, kendo nodongʼnegi mana fut mia ariyo gi piero ochiko gabich kende to gichop oko.\n","Kane gigowo e dho nam, negineno mach maliel ka ni kanyo ka oket rech e wiye, kod makati moko.\n ","Yesu nowachonegi niya,  “Keluru rech moko kuom mago ma usemako.” \n","Simon Petro nodonjo ei pi, mi noywayo gogo nyaka dho wath. Nopongʼ gi rech madongo dongo ma dirom rech mia achiel gi piero abich gadek, to kata negingʼeny kamano, to gogo ne ok oyiech.\n","Yesu nowachonegi niya,  “Suduru machiegni uchiem.”  Onge japuonjre kata achiel mane ohedhore penje niya, “In ngʼa?” Negingʼeyo ni en Ruoth.\n","Yesu nobiro mokawo makati omiyogi, kendo rech bende nomiyogi kamano.\n","Mano ne en fwenyruok mar Yesu mar adek ni jopuonjrene bangʼ chier aa kuom joma otho.\n ","Kane gisetieko chiemo, Yesu nopenjo Simon Petro niya,  “Simon wuod Johana, bende ihera adier moloyo jogi?” \n Nodwoke niya, “Ee, Ruoth, ingʼeyo ni aheri.”\n Yesu nowachone niya,  “Kare pidh nyiromba.” \n ","Nochako openje kendo mar ariyo niya,  “Simon wuod Johana, bende ihera adier?” \n Nodwoke niya, “Ee, Ruoth, ingʼeyo ni aheri.”\n Yesu nowachone niya,  “Kare rit romba.” \n ","Nopenje mar adek niya,  “Simon wuod Johana, bende ihera?” \n Petro nokuyo nikech Yesu nopenje mar adek niya,  “Bende ihera?”  Nodwoke niya, “Ruoth, in ingʼeyo gik moko duto; ingʼeyo ni aheri.”\n Yesu nowachone niya,  “Kare pidh romba. \n","Adier, adier awachoni, kane pod itin, to nirwakori kendi kendo ne inyalo dhi kamoro amora mihero; to kibiro doko moti, to ibiro rieyo bedeni ne ngʼama chielo ma biro rwakoni lepi mi teri kuma ok idwar dhiye.” \n","Yesu nowacho mano mondo onyisgo kit tho ma Petro ne biro miyogo Nyasaye duongʼ. Eka nowachone niya,  “Luwa!” \n ","Petro nolokore moneno japuonjre mane Yesu ohero kaluwogi. (Ma e ngʼat mane otenore kuom Yesu kane gilworo mesa gichamo chiemb odhiambo, mi openje niya, “Ruoth, en ngʼa madwaro ndhogi?”)\n","Kane Petro onene, nopenjo niya, “Ruoth, to en to?”\n ","Yesu nodwoke niya,  “Ka adwaro ni osik kongima nyaka aduogi, to mano chandi nangʼo? In to luwa!” \n","Dwoko mane Yesu odwokono nomiyo wachno olandore e kind jowete ni japuonjreno ok bi tho ngangʼ, to Yesu to nowacho mana niya,  “Ka adwaro ni osik kongima nyaka aduogi, to mano chandi nangʼo?” \n ","Ma e japuonjre makoro timo neno kuom gigi kendo en bende ema nondikogi piny. Wangʼeyo ni nende en adier.\n ","Yesu notimo gik mangʼeny mamoko. Ka dine ndikgi duto moro ka moro kuomgi, to an gi ratiro ni kata mana piny ngima ok doromo kano kitepe duto ma dine ondiki.\n"]],"Acts":[["Ne osiepna Theofilo: E kitapa mokwongo ne andikoe gik moko duto mane Yesu otimo kendo opuonjo,\n","nyaka chop chiengʼ mane okawe motere e polo, bangʼ chiwo chik ni joote mane oseyiero kuom teko mar Roho Maler.\n","Bangʼ kane osesande, ne onyisore en owuon ne jogi, kendo nochiwo ranyisi mangʼeny masiro ni ongima. Ne ofwenyorenigi kuom ndalo piero angʼwen ka owuoyo kuom pinyruodh Nyasaye.\n","Chiengʼ moro achiel kane oyudo ochiemo kodgi, nowachonegi niya,  “Kik uwuog Jerusalem, to rituru mich mane Wuonwa osingore ni nomiu, ma usewinja ka awuoyo kuome; \n","nimar Johana nobatiso ji gi pi, to un bangʼ kinde manok ibiro batisou gi Roho Maler.” \n ","Kuom mano, kane gisechokore kaachiel, negipenje niya, “Ruoth, kindeni ema ibiro duogo pinyruoth e lwet jo-Israel koso?”\n ","Nodwokogi niya,  “Ok en wachu mar ngʼeyo ndalo kata kinde ma Wuoro oseketo gi tekone owuon. \n","To ubiro yudo teko ka Roho Maler obiro kuomu; kendo unubed joneno maga ei Jerusalem kendo ei Judea duto gi Samaria, kod tungʼ piny gi tungʼ piny.” \n ","Bangʼ wacho mano, nokawe motere e polo, mana ka ginene, kendo polo noime mi olalnegi, makoro ne ok ginyal nene.\n ","Kane oyudo pod gichomo wengegi e polo, ka gingʼiyo kaka odhi, apoya nono, negipo ka ji ariyo morwako lewni marochere ochungʼ bathgi.\n","Jogi nowachonegi niya, “Jo-Galili, angʼo momiyo uchungʼ ka ungʼiyo polo? Yesu owuon-ni, makoro osegol kuomu oter e polo, biro duogo kendo, mana kaka usenene kodhino.”\n ","Bangʼ mano joote nowuok modok Jerusalem, ka gia ewi got miluongo ni Zeituni, ma en kama bor madirom kilomita achiel koa Jerusalem.\n","Kane gichopo, negidhi nyaka kama negidakie, ei ot man malo ewi gorofa. Joma ne ni kanyo ne gin:\n  Petro gi Johana, Jakobo gi Andrea;\n Filipo gi Thoma,\n Bartholomayo gi Mathayo,\n Jakobo wuod Alfayo, gi Simon ja-Zilote, kod Judas wuod Jakobo.\n  ","Giduto ne gin e achiel ka ginano e lamo, kaachiel gi mon moko, kod Maria min Yesu gi owete Yesu.\n ","E kindeno Petro nochungʼ e kind joma oyie (mane nyalo romo ji mia gi piero ariyo)\n","mi nowachonegi niya, “Owetena, Ndiko nyaka ne chop kare, mana kaka Roho Maler nohulo chon gi dho Daudi, kuom Judas mane otelo ni joma nomako Yesu.\n","Chutho, Judas ne en achiel kuomwa, kendo en bende ne en-gi kare e tichwani.”\n ","Judas nongʼiewo lowo gi pesa mane oyudo kuom richone, to kanyo ema noruomboree piny, kendo bund iye nobarore mi nyimbi iye opukore oko.\n","Ji duto mane ni Jerusalem nowinjo wachno, mine giluongo puodhono gi dhogi ni Akeldama, ma tiende ni, Puoth Remo.\n ","Petro nodhi nyime kawacho niya, “Ondik e Kitap Zaburi kama:\n “ ‘Mad miechgi dongʼ gunda;\n ngʼato angʼata kik yiene dag e iye,’ kendo ondik niya,\n “ ‘Mad ngʼat machielo kaw tije.’ ","Kuom mano, ber mondo wayier ngʼato achiel e kind joma osebedo kodwa, chakre kinde mane Ruoth Yesu ochako bedo kodwa nyaka chop kinde mane okawe e dierwa.\n","Ngʼatno nyaka bed ngʼat mane nitie chakre ndalo Johana Ja-batiso nyaka odiechiengʼ mane okaw Yesu ogol e dierwa. Nimar achiel kuom jogi nyaka bed janeno kuom chierne kaachiel kodwa.”\n ","Eka negichiwo nying ji ariyo: Josef miluongo ni Barsaba (ma bende niluongo ni Justo) kod Mathias.\n","Bangʼe ne gilemo niya, “Ruoth, ingʼeyo chuny ji duto. Nyiswae kuom ji ariyogi ngʼat miseyiero\n","mondo okaw tich mar bedo jaote mane Judas ojwangʼo oweyo kane odhi kare mane ochanne.”\n","Eka negigoyo ombulu, kendo ombulu nolwar kuom Mathias. Omiyo nomede kuom joote apar gachiel mamoko.\n"],["Ka chiengʼ Pentekost nochopo, noyudo ka gichokore kanyachiel giduto.\n","Apoya nono, koko machalo gi yamb kalausi makudho matek noa e polo mopongʼo ot mane gibetie.\n","Negineno gik machalo gi ligek mach, mane opiyo ewi ngʼato ka ngʼato kuomgi.\n","Giduto kar rombgi negipongʼ gi Roho Maler, mi gichako wuoyo gi dhok mayoreyore kaka Roho nomiyogi teko mar wuoyo.\n ","E sechego noyudo jo-Yahudi mathoth moluoro Nyasaye ni Jerusalem. Jogi noa e pinje duto manie bwo polo.\n","Kane giwinjo kit kokoni, ji mangʼeny nochokore kanyakla, ka gihum nono, nikech ngʼato ka ngʼato kuomgi ne winjo ka jogo wacho dhogi.\n","Negihum kendo giwuoro, mi gipenjo niya, “Donge joma wuoyogi duto gin jo-Galili?\n","Ka kamano, to ere kaka ngʼato ka ngʼato kuomwa winjogi mana e dhowa wawegi?\n","Kama wantiereni nitie jo-Parthia, Media, Elam, Mesopotamia, Judea, Kapadokia, Ponto, Asia,\n","Frugia, Pamfilia, Misri kod gwenge mag Libya mokiewo gi Kurene; kaachiel gi welo moa Rumi, mane otingʼo jo-Yahudi kod joma moko molokore mondo oluw din jo-Yahudi.\n","To moko bende gin jo-Krete gi jo-Arabu. Ere kaka wawinjogi ka gihulo gik madongo ma Nyasaye osetimo e dhowa wawegi!”\n","Negipenjore ka gihum kendo gidhier nono niya, “Gima timoreni to tiende angʼo?”\n ","To jomoko kuomgi nojarogi kawacho niya, “Jogi osemadho kongʼo mangʼeny momerogi.”\n ","Eka Petro nochungʼ malo, kaachiel gi jopuonjre apar gachiel mamoko, motingʼo dwonde kowuoyo gi jogo niya, “Un jo-Yahudi wetena, kaachiel kod ji duto modak Jerusalem, weuru anyisu tiend wachni. Chikuru itu maber mondo uwinj gima awacho.\n","Jogi ok omer kaka uwachono nikech pod en mana sa adek okinyi sani ok ngʼato nyal merie!\n","Ooyo, gima timoreni en mana gima Janabi Joel nokoro chon kowacho ni,\n ","“ ‘Nyasaye wacho kama: E ndalo giko\n anaol Roho Maler mara kuom ji duto.\n Yawuotu gi nyiu nokor wach,\n jou matindo none fweny,\n jodongu nolek lek.\n ","Kata mana jotichna machwo gi mamon,\n bende naol Roho Maler mara kuomgi ndalono,\n mi ginikor wach.\n ","Anatim honni miwuoro e kor polo malo\n kod ranyisi mathoth e piny mwalo,\n remo gi mach kod iro madhwolore nobedie.\n ","Wangʼ chiengʼ nolokre mudho\n to dwe nolokre remo,\n kapok odiechiengʼ maduongʼ kendo man-gi duongʼ mar Jehova Nyasaye ochopo.\n ","To ngʼato ka ngʼato\n maluongo nying Jehova Nyasaye noresi!’ ”\n ","Petro nomedo wachonegi niya, “Un jo-Israel, winjuru wachni: Yesu ja-Nazareth ne Nyasaye ochungo e dieru kaka ngʼat mowinjore miyo luor. Nyasaye notimo honni gi gik malich miwuoro kod ranyisi madongo e dieru kokalo kuome, mana kaka un uwegi ungʼeyo maber.\n","Yesuni ne ochiw e lwetu kaluwore gi chenro mar Nyasaye kod ngʼeyone mongirore, makmana un kukonyoru gi joma timbegi richo, ne unege ka ugure gi musmal e msalaba.\n","Kata kamano, Nyasaye nochiere oa kuom joma otho, mi ogonye oa e rem malit mar tho, nikech kata mana tho ne ok nyal loye.\n","Daudi bende nowuoyo kuome niya,\n “ ‘Ne aneno Jehova Nyasaye e nyima ndalo duto.\n Nikech ka entie e lweta korachwich,\n to onge gima nyalo yienga.\n ","Emomiyo chunya mor kendo lewa yot;\n ringra bende nobed gi geno,\n ","nikech ok inijwangʼa ei liel,\n to bende ok niyie Ngʼati Maler ringre tow.\n ","Isenyisa yore mag ngima;\n kendo inipongʼa gi mor mogundho, ka an e nyimi.’ ","“Owetena, anyalo wachonu ka an gichir ni Daudi kwarwa notho mi noyike, kendo liende ni kodwa nyaka kawuono.\n","To kaka ne en janabi, nongʼeyo ni Nyasaye nosesingore e yor kwongʼruok ni enoket achiel kuom nyikwaye e lochne.\n","Ne oneno gik mane biro timore nyime, omiyo nowuoyo kuom chier mar Kristo ni ne ok bi jwangʼo ringre ei liel mi ringre tow.\n","Yesuni ema Nyasaye osechiero oa kuom joma otho, kendo wan wawegi wan joneno kuom wachno.\n","Kaka koro en gi duongʼ, kobet e bad Nyasaye korachwich, Wuoro osemiye Roho Maler mane osingore ni nochiw, kendo oseoro gima koro uneno kendo uwinjoni.”\n","Daudi owuon to ne ok oidho odhi e polo, to en ema nowacho niya,\n “ ‘Ruoth nowachone Ruodha ni,\n “Bed e bada korachwich,\n ","nyaka chop aket wasiki\n e bwo tiendi.” ’ ","“Emomiyo nyaka ungʼe wachni malongʼo, un jo-Israel duto ni Nyasaye oseketo Yesu mane uguro Ruoth kendo Kristo.”\n ","Kane ji owinjo wachno, chunygi nongʼadonigi bura, mine giwachone Petro kod joote mamoko niya, “Owetewa, en angʼo ma dwatim?”\n ","Petro nodwokogi niya, “Weuru richo kendo obatisu ngʼato ka ngʼato, e nying Yesu Kristo, mondo owenu richou. Ka mano otimore, to ubiro nwangʼo Roho Maler kaka mich.\n","Singruok mane Nyasaye otimono en maru kaachiel gi nyithindu; kendo en mar ji duto modak kuma bor, ma gin jogo duto ma Ruoth Nyasachwa noluong ire.”\n ","Petro nomedo siemogi gi weche mamoko mathoth; komedo jiwogi kowacho niya, “Tonyuru ua kuom tiengʼ mokethoreni.”\n","Joma norwako weche Petro ne obatisi, kendo chiengʼno ji alufu adek nomedore e kwan mar joma oyie kuom Kristo.\n ","Joma oyie kuom Kristo noketo chunygi kuom puonj joote, kendo kuom lalruok, gi ngʼingo makati kod lamo.\n","Luoro nomako ji duto ka joote ne timo honni gi ranyisi mangʼeny.\n","Ji duto moyie kuom Kristo noriwore kanyakla kendo negikonyore gi mwandugi duto kaachiel.\n","Negiloko mwandugi kod gik mane gin-go pesa kendo ne gipogore kaka ne ngʼato ka ngʼato dwaro.\n","Negisiko giromo pile ka pile e laru mar hekalu, kendo ne gingʼingo makati e miechgi, ka gichiemo kaachiel gi chuny mamor.\n","Negisiko gipako Nyasaye, kendo ji duto ne mor kodgi. To Ruoth ne medo kwan mar joma oyie kuom Kristo e chokruokgi pile ka pile.\n"],["Chiengʼ moro achiel, kar sa ochiko odhiambo, mane en sa mar lemo noyudo ka Petro gi Johana odhi e hekalu.\n","To e sechego noyudo otingʼ ngʼat moro maputh kitero e ranga hekalu miluongo ni Malongʼo, kama ne ojaketee pile pile, mondo okwa kony kuom joma donjo ei hekalu.\n","Kane ngʼatno oneno Petro gi Johana kadonjo ei hekalu, nokwayogi kony.\n","To Petro gi Johana ne ongʼiyo wangʼe tir, mi Petro owachone niya, “Ngʼiwa ane!”\n","Ngʼatno nongʼiyogi, kogeno yudo gimoro kuomgi.\n ","Eka Petro nowachone niya, “Fedha gi dhahabu aongego, to gima an-go ema amiyi. E nying Yesu Kristo ja-Nazareth, chungi iwuothi.”\n","Nomako bad ngʼatno, mi okonye aa malo, kendo gikanyo tiend ngʼatno gi ombongʼne noyudo teko.\n","Ngʼatno nochikore malo mi ochako wuoth. Bangʼe nodhi kodgi ei laru mar hekalu, kowuotho kendo kochikore kendo kopako Nyasaye.\n","Ka ji duto nonene kowuotho kendo kopako Nyasaye,\n","negifwenyo ni en e ngʼat mane jabedo kakwecho e dhoranga hekalu miluongo ni Malongʼo, omiyo ne giwuoro kendo dhogi nomoko kuom gima notimorene.\n ","Kane jakwechono pod otwere kuom Petro gi Johana, ji duto nohum nono. Negibiro gingʼwech ir jootego nyaka kama iluongo ni Agoch Solomon.\n","Kane Petro onenogi, nowachonegi niya, “Un jo-Israel, angʼo momiyo gima otimoreni obwogou? Angʼo momiyo uchomo wangʼu kungʼiyowa mana ka gima tekowa wawegi kata timwa makare ema omiyo ngʼatni owuotho?\n","Nyasach Ibrahim gi Isaka kod Jakobo, ma en Nyasach kwerewa, ema osemiyo Yesu jatichne duongʼ. Ne uchiwe mondo onege, kendo ne ukwede e nyim Pilato, kata obedo ni Pilato ne dwaro gonye.\n","Ne ukwedo Ngʼama Ler kendo makare, to ukwayo mondo ogonynu janek.\n","Ne unego wuon ngima, to Nyasaye nochiere oa kuom joma otho. Wan wawegi wan joneno kuom wachni.\n","Kuom yie e nying Yesu, ema ngʼat munenoni kendo ungʼeyoni oseyudoe chang. En mana nying Yesu, kaachiel kod yie maa kuome, ema osemiyo ngʼatni resruok moromo chuth, mana kaka un duto unenoni.\n ","“To koro, owetena, angʼeyo ni ne utimo gigo ka ok ungʼeyo, mana kaka jotendu bende notimogi kane ok gingʼeyo.\n","To ma e yo ma Nyasaye nochopogo chenrone mane osenyiso chon gi dho jonabi duto, kowacho ni Kristo nyaka sandi.\n","Koro lokreuru uwe richou, udog ir Nyasaye, mondo richou owenu, eka Ruoth noduog chunyu mi uyud kwe,\n","bangʼe enoornu Yesu Kristo, Jal mane owalnu.\n","To pod nyaka obedie e polo nyaka chop kinde ma Nyasaye ketoe gik moko duto kare, mana kaka nosesingore chon gi dho jonabi mage maler.\n","Musa nowacho ni, ‘Jehova Nyasaye ma Nyasachu biro miyou janabi machal koda kowuok e dier ogandau, kendo un bende nyaka uwinj gimoro amora mowachonu.\n","Ngʼato angʼata ma ok winje, to nongʼad kare oko chuth e kind ogandane.’ ","“Chutho, jonabi duto, kochakore ndalo Samuel gi jonabi mane oluwo bangʼe kaachiel gi ji duto mane owuoyo, bende nokoro gik matinde timore ndaloni.\n","To un e nyikwa jonabigo, kendo un e weg singruok ma Nyasaye notimo gi kwereu. Nyasaye nowachone Ibrahim ni, ‘joma ok jo-Yahudi duto mag piny noyud gweth koa kuom kothi.’","Kane Nyasaye ooro Jatichne, to noore mokwongo ne un, mondo ogwedhu, ka oloko ngʼato ka ngʼato weyo yorene maricho.”\n"],["Kane Petro gi Johana pod wuoyo gi ji, jodolo gi jatend jorit hekalu kod jo-Sadukai nobiro irgi.\n","Igi nowangʼ kendo chunygi nokethore nikech jootego ne puonjo ji ni joma osetho biro chier kuom Yesu.\n","Negimako Petro gi Johana, to kaka piny koro ne dwaro yuso, negiketogi e od twech nyaka kinyne.\n","Ji mangʼeny mane owinjo puonj jootego noyie, kendo kar romb chwo mane oyie nomedore moromo chwo alufu abich.\n ","Kinyne, jotend jo-Yahudi gi jodongo kod jopuonj Chik noromo Jerusalem.\n","Anas, jadolo maduongʼ, bende ne ni kanyo, kaachiel gi Kaifas, Johana, Aleksanda, kod jood jadolo maduongʼ mamoko.\n","Negigolo chik mondo okel Petro gi Johana e nyimgi, eka negichako penjogi niya, “En teko mane, kata nying ngʼa mane mutimogo gima utimoni?”\n ","Eka Petro mane oyudo opongʼ gi Roho Maler nowachonegi niya, “Jotelo gi jodongo mag oganda!\n","Ka dipo ni uluongowa e nyimu ka mondo waler gimomiyo otim tim maber ne puth, kendo mondo upenjwa kaka nende oyudo chang,\n","to gima onego ungʼe kaachiel gi jo-Israel duto ema: Kuom nying Yesu Kristo ja-Nazareth mane uguro un uwegi, to Nyasaye nochiere oa kuom joma otho ema omiyo ngʼatni ochungʼ e dieru kangima chuth.\n","Yesu ema Ndiko owuoyo kuome kawacho niya,\n “ ‘Kidi ma un jogedo nudagi\n ema koro osedoko kidi motegno moriwo kor ot.’ ","Warruok ok nyal yud kuom ngʼat moro machielo; nikech onge nying moro machielo e bwo polo mosechiw ni mondo ji oyud warruok kuome.”\n ","Kane gineno chir mane Petro gi Johana nigo, kendo kane ginwangʼo ni gin ji ajia ma ok osomo, ne giwuoro ahinya, eka negifwenyo ni jogi yande nigi Yesu.\n","To nikech ne pod gineno ka ngʼat mane osechangi ochungʼ e diergi kanyo, onge gima neginyalo wacho mondo gikwed gima nosetimoreno.\n","Kuom mano, negiriembogi oko mar buch Sanhedrin, eka bangʼe ne gikuotho e kindgi giwegi niya,\n","“Angʼo ma wanyalo timo ni jogi? Ji duto modak Jerusalem ongʼeyo maber ni gisetimo hono mongʼongʼore, kendo ok wanyal kwedo mano.\n","To mondo wagengʼ wachni kik landre malach e dier ji, nyaka wasiem jogi ni kik gichak giwuo kuom nyingni ne ngʼato angʼata.”\n ","Eka ne gichak giluongogi mi gisiemogi ni kik giwuo kata puonjo e nying Yesu.\n","To Petro gi Johana nodwokogi niya, “Un ema ungʼad bura kendu, ka bende en gima ber e nyim Nyasaye mondo wawinju moloyo winjo Nyasaye.\n","Nikech ok wanyal lingʼ ma ok wawuoyo kuom gik ma waseneno kendo ma wasewinjo.”\n ","Bangʼ medo siemo jootego, ne giweyogi gidhi. Ne ok ginyal yudo yo ma ginyalo kumogigo nikech ji duto ne miyo Nyasaye duongʼ kuom gima nosetimoreno,\n","kendo ngʼat mane ochangi e yor honono ne hike oloyo piero angʼwen.\n ","Kane osegony Petro gi Johana, negidok ir owete mamoko mi ginyisogi gik moko duto ma jodolo madongo gi jodong oganda nosewachonegi.\n","Bangʼ winjo wachgino, negitingʼo dwondgi malo kaachiel ka gilamo Nyasaye niya, “Yaye Ruoth Nyasaye Manyalo Gik Moko Duto, in ema nichweyo polo gi piny gi nam kod gik moko duto manie igi.\n","Ne iwuoyo kuom Roho Maler gi dho jatichni, ma en kwarwa Daudi, kiwacho niya:\n “ ‘Angʼo momiyo ogendini igi owangʼ\n kendo ji chano jiemo kayiem nono?\n ","Ruodhi mag piny osebiro kanyakla\n kendo jotelo pimo wach kaachiel,\n mondo giked gi Jehova Nyasaye\n kendo giked gi Ngʼate mowir. ’ ","Chutho, Herode gi Pontio Pilato noromo e dalani kod joma ok jo-Yahudi kaachiel gi jo-Israel mondo gilos yor hinyo Jatichni Maler ma isewiro, ma en Yesu.\n","Negitimo gima in iwuon ne isechano chon gi tekoni kod ngʼeyoni ni nyaka timre.\n","To koro Ruoth, winj siem ma gisiemowago, kendo mi jotichni teko mondo ohul wachni gi teko moloyo.\n","Rie badi mondo ichangi jotuo kendo itim honni kod ranyisi madongo e nying Yesu, Jatichni Maler.”\n ","Kane giselamo, kama ne gichokoreno noyiengni, kendo Roho Maler nopongʼogi giduto, mi giyalo Wach Nyasaye gi chir.\n ","Joma oyie kuom Kristo duto ne timo gik moko gi chuny achiel kod paro achiel. Onge ngʼato kuomgi kata achiel mane okawo mwandune kaka gige owuon, to ngʼato ka ngʼato ne pogo gige duto ni nyawadgi, ka gikonyore ngʼato gi ngʼato.\n","Joote nodhi nyime gi hulo wach kuom chier mar Ruoth Yesu gi teko mangʼongo, kendo ngʼwono maduongʼ ne ni kodgi duto.\n","Onge ngʼato kuomgi mane ochando gimoro, nikech kinde ka kinde jogo mane nigi puothe kata udi ne loko gigegigo pesa, kendo negikelo pesa mane giyudo mi\n","giket e lwet joote eka joote ne pogo pesago kaka ne ngʼato ka ngʼato dwaro.\n ","Kamano bende, e kaka Josef ma Ja-Lawi modak Saipras, mane joote ochako ni Barnaba (ma tiende ni “Ngʼat ma jiwo ji”),\n","noloko puothe pesa mi okelo oketo e lwet joote.\n"],["Koro ngʼat moro miluongo ni Anania, kaachiel gi chiege Safira, bende noloko puothgi moro pesa.\n","To Anania nodongʼ gi bath pesa moko lingʼ-lingʼ mondo okonyrego, ka chiege bende nongʼeyo wachno maber. Pesa modongʼ, to nokelo oketo e lwet joote.\n ","Eka Petro nowachone Anania niya, “Ere kaka iseweyone Satan thuolo e chunyi momiyo isewuondo Roho Maler, ka idongʼ gi bath pesa mane iyudo kuom puodho?\n","Donge puodhono ne en mari kane pok iloke pesa? Kata kane iseloke pesa, donge ne inyalo konyori gi pesago kaka ihero? En angʼo manomiyo iparo mondo itim gima kamano? Nyasaye ema isewuondo, to ok dhano!”\n ","Kane Anania owinjo wachno, nogore piny motho. Ji duto mane owinjo gima notimoreno ne luoro omako.\n","Eka yawuowi nobiro moboyo ringre gi law, mine gikawe kendo tere oko mi giike.\n ","Bangʼ seche adek, chiege bende nobiro kanyo, kokia gima nosetimore ne chwore.\n","Petro nopenje niya, “Nyisa ane ka bende ma e nengo mane Anania oyudo kuom puodho manende oloko pesa?”\n Safira nodwoke niya, “Ee, mano e nengone.”\n ","To Petro nowachone niya, “Ere kaka ne unyalo winjoru mondo utem Roho mar Ruoth? Ne! Tiend joma ne oyiko chwori pod ni e dhoot, in bende gibiro tingʼi giteri oko.”\n ","Gikanyono Safira nogore piny e tiend Petro mi otho. Eka yawuowi nobiro modonjo, to kane giyude ka osetho, ne gitingʼe gitere oko mi giike e bath chwore.\n","Luoro maduongʼ nomako kanisa, kod ji duto mane owinjo gik mane otimore.\n ","Joote notimo honni gi ranyisi mathoth e dier ji, to joma oyie kuom Kristo duto ne chokore gi chuny achiel e Agoch Solomon.\n","Onge ngʼato angʼata mane nyalo hedhore mondo oriwre kodgi, kata obedo ni ji ne omiyogi luor malich kamano.\n","To kata kamano, chwo gi mon mangʼeny nomedo yie kuom Ruoth, kendo mago manoyie nomedore e kwan joma noseyie kuom Kristo.\n","Kuom mano, ji nokelo joma tuo mi giketogi e bath yore ka gipielogi e kitendini kod pere, mondo kata mana tipo mar Petro oum moko kuomgi kokalo butgi.\n","Oganda mag ji mathoth moa e mier mokiewo gi Jerusalem bende nokelo jogi matuo gi joma jochiende sando, kendo jogo duto nochangi.\n ","Eka jadolo maduongʼ gi joge, mane gin jokanyo mar buch jo-Sadukai, nyiego nomako.\n","Negimako joote mi giterogi e od twech.\n","To kane ochopo otieno, malaika mar Ruoth noyawo dhoudi duto mag od twech mogologi oko.\n","Malaikano nowachonegi niya, “Dhiuru uchungʼ ei hekalu mondo unyis ji weche duto kuom ngima manyien-ni.”\n ","Kane piny oyawore, negidonjo e hekalu mana kaka nonyisgi, mi gichako puonjo ji.\n To ka jadolo maduongʼ gi joge nochopo, negichoko jobuch Sanhedrin, ma en chokruok mar jodong Israel duto, mi gioro wach mondo ogol joote e od twech okel e nyimgi.\n","To kane askeche ochopo e od twech, ne ok giyudo jopuonjre kuno. Kuom mano negidwoko wach niya,\n","“Ne wayudo ka dhout od twech olor matek, kendo ka jorito ochungʼ e dhoudi; to kane wayawo dhoudigo, to ne ok wayudo ngʼato ei od twech.”\n","Kane jatend jorit hekalu gi jodolo madongo owinjo wachni, ne gidhier nono, ka giparore kuom gima wachni ne nyalo kelo.\n ","Eka ngʼat moro nobiro mowachonegi niya, “Winjieuru! Joma ne uketo e od twech ka aneno kochungʼ ei hekalu ka puonjo ji.”\n","Kane jatend jorit hekalu owinjo wachno, nowuok mana gisano gi askechene mi gidhi giomo joote gikelo. Ne ok gitiyo githuon, nikech negiluor ni ji nyalo chielogi gi kite.\n ","Kane gisekelo jootego, negiterogi e nyim jobuch Sanhedrin mondo jadolo maduongʼ onon-giane.\n","Jadolo maduongʼ nowachonegi niya, “Donge ne wasiemou ni kik uchak upuonj ji e nying ngʼatni, to koro ere kaka usepongʼo Jerusalem duto gi puonju, kuramo ni nyaka bura lowa nikech remb ngʼatni?”\n ","Petro gi joote mamoko nodwokogi niya, “Nyaka wawinj mana Nyasaye kende, to ok dhano!\n","Nyasach kwerewa nochiero Yesu oa kuom joma otho, en e Yesu mane unego ka uguro e msalaba.\n","Nyasaye notingʼe malo mokete e bade owuon ma korachwich, kaka Ruoth kendo Jawar, mondo omi jo-Israel olokre owe richogi.\n","Wan, kaachiel gi Roho Maler, ma Nyasaye miyo joma omiye luor wasebedo joneno kuom wechegi.”\n ","Kane giwinjo wachni, mirima mager nomakogi, kendo negidwaro nego joote.\n","To ja-Farisai moro ma nyinge Gamaliel, mane en japuonj chik ma ji duto ogeno, nochungʼ e nyim buch Sanhedrin mi ogolo chik mondo ogol joote oko matin.\n","Bangʼe nowuoyonigi kama: “Jo-Israel, paruru matut kuom gima udwaro timo ni jogi.\n","Pok odeko ka Theuda nyocha osieko ka, kowacho ni en ngʼat moro malich, kendo kar ji mia angʼwen noluwe. Ne onege, kendo jolupne ne oke, mi wachno orumo kamano.\n","Bangʼe achien Judas ja-Galili nothinyore e kinde mane ikwanoe ji, mi notelo ni oganda moro matin mane kwedo loch. En bende ne onege, mi jolupne olal nono.\n","Kuom mano, weuru jogi mos! Gonygiuru gidhi! Nikech kapo ni chenrogi kata timbegigi oa kuom dhano, to ok gibi dhi nyime.\n","To ka oa kuom Nyasaye, to ok ubi nyalo gengʼogi, nono to dipo ka unwangʼo ni ukedo mana gi Nyasaye!”\n ","Negirwako weche Gamaliel, omiyo negiluongo joote irgi mi gigolo chik mondo ochwadgi. Eka negisiemogi matek ni kik giwuo kuom nying Yesu, bangʼe ne giweyogi gidhi.\n ","Joote ne oa e nyim buch Sanhedrin kamor ahinya, nikech ne okwan-gi kaka joma oromo yudo sand nikech Nyingno.\n","Odiechiengʼ kodiechiengʼ ei agolni mag hekalu kendo ot ka ot ne ok gilingʼ ma ok gipuonjo kendo gihulo Injili ni Yesu e Kristo.\n"],["E kindeno kar kwan mar jopuonjre ne medore, omiyo jo-Yahudi mane wacho dho jo-Yunani nochako ngʼur gi jo-Yahudi wetegi mane wacho dho Hibrania. Jo-Yahudi mane wacho dho jo-Yunani ne ywak ni mon ma chwogi othogi ne ojwangʼ kaluwore gi kony mar chiemo mane ipogo mon ma chwogi otho.\n","Wachno nomiyo joote apar gariyo ochoko jopuonjre duto kanyakla, mi giwachonegi niya, “Ok ber mondo wajwangʼ tich mar yalo Wach Nyasaye mondo wapog chiemo.\n","Kuom mano, owetewa, yieruru ji abiriyo e dieru ka; joma ongʼere ni opongʼ gi Roho Maler kod rieko mondo waket tijni e lwetgi,\n","eka wan wachiwre chuth ni tijwa mar lamo gi yalo Wach Nyasaye.”\n ","Paroni nomoro joma oyie kuom Kristo duto kanyakla, omiyo ne giyiero Stefano, ngʼat mopongʼ gi yie kendo gi Roho Maler, gi Filipo, kod Prokoro, gi Nikanor, gi Timon, gi Parmenas, kod Nikolao ja-Antiokia, ngʼat mane olokore oluwo din jo-Yahudi.\n","Negikelo jogi mi joote oyieyo lwetgi kuomgi kendo olamonegi.\n ","Omiyo Wach Nyasaye nomedo landore, kendo kwan jopuonjre mane ni Jerusalem nomedore ahinya, kendo ji mangʼeny kuom jodolo nolokore moluwo yieno.\n ","To Stefano mane en ngʼat mopongʼ gi ngʼwono kod teko mar Nyasaye, notimo ranyisi madongo miwuoro kod honni e dier ji.\n","Kata kamano, jomoko nochako kedo kode. Jogi ne gin jokanyo mar oganda mane iluongo ni sinagogi mar wasumbini mogony. Ne gin jo-Yahudi modak Kurene, gi Aleksandria kod gwenge mag Kilikia kod Asia. Jogi nochako mino wach gi Stefano,\n","to ne ok ginyal loyo riekone kod teko mar Roho mane owuoyogo.\n ","Bangʼe ne gisemo jomoko lingʼ-lingʼ mondo owach niya, “Ne wawinjo Stefano kawacho weche mag ayany kuom Musa gi Nyasaye.”\n ","Omiyo negitugo mirimb ji kaachiel gi jodong oganda kod jopuonj chik. Negimako Stefano mi gikele e nyim buch Sanhedrin.\n","Eka negichiwo joneno mag miriambo, mane ojimbo wach kuome kawacho niya, “Ngʼatni osiko wuoyo marach kuom kama ler, kendo kuom Chik.\n","Nikech ne wawinje gi itwa kowacho ni Yesu ma ja-Nazarethni biro ketho hekaluni mi olok tim mane Musa omiyowa mondo waluw.”\n ","Ji duto mane obedo e buch Sanhedrin ne ngʼiyo Stefano ma wengegi ok diemre, kendo negineno ka lela wangʼe chal gi lend wangʼ malaika.\n"],["Bangʼe jadolo maduongʼ nopenjo Stefano niya, “Weche modonjnigogi bende gin adier?”\n ","Stefano nodwoko niya, “Owetena kod wuonena, winjauru! Nyasaye man-gi duongʼ maber nofwenyore ni wuonwa Ibrahim kane pod odak e piny Mesopotamia, kane pok odar odhi odak Haran.\n","Nyasaye nowachone ni, ‘Dar iwe pinyu gi jou mondo idhi e piny ma abiro nyisi!’ ","“Omiyo Ibrahim nodar oweyo piny jo-Kaldea mi odhi odak e piny Haran. Bangʼ tho wuon-gi, Nyasaye nooro Ibrahim e piny makoro udakieni.\n","To ne ok omiye girkeni moro e pinyni, kata lowo matin moromo tielo nyono. Nyasaye nosingorene ni en kaachiel gi nyikwaye mane biro aa bangʼe ne biro kawo lopni, kata obedo ni Ibrahim ne onge gi nyathi e kindeno.\n","Nyasaye nowuoyo kode kawacho ni, ‘Nyikwayi nobed jodak e piny moro ma ok margi, kendo nolokgi wasumbini mi nosandgi malit kuom higni mia angʼwen.\n","To anakum piny ma noketgi wasumbini, bangʼe giniwuogi gia e pinyno mi gibi gilama kae.’","Bangʼe Nyasaye notimo gi Ibrahim singruok kowacho ni yawuowi nyaka ter nyangu. Kane Ibrahim onywolo wuode ma Isaka, notere nyangu bangʼ ndalo aboro kosenywole. Achien Isaka nonywolo Jakobo, kendo Jakobo bende nodoko wuon kwerewa apar gariyo.\n ","“Nikech kwerewago ne nyiego omako gi Josef, ne giuse kaka misumba ne jo-Misri. To nikech Nyasaye ne ni kode,\n","nokonye e chandruok duto mane oyudo. Ne omiyo Josef rieko ma kinde gi Farao ruodh Misri obedo maber. Omiyo Farao nokete jatelo maduongʼ morito piny Misri duto, nyaka od ruoth bende.\n ","“Eka kech maduongʼ nomako piny Misri gi Kanaan kendo nokelo chandruok maduongʼ e piny ma kata kwerewa ne ok nyal yudo chiemo.\n","Kane Jakobo owinjo ni cham ne nitie Misri, nooro kwerewa kuno e ote mokwongo.\n","To e ote mar ariyo, Josef nohulore ni owetene, mi Farao koro nongʼeyo jo-dalagi Josef.\n","Bangʼ mano, Josef nooro wach mondo okelne Jakobo wuon mare kaachiel gi wedene duto, mane romo kar kwan ji piero abiriyo gabich.\n","Kuom mano Jakobo nodhi Misri, kuno ema kwerewa duto kaachiel gi en nothoe.\n","Ringregi ne okel nyaka Shekem mine oyikgi e bur ma Ibrahim nosengʼiewo kuom yawuot Hamor man Shekem.\n ","“Kane ndalo ochopo mondo Nyasaye ochop singruok mane otimo ni Ibrahim, noyudo ka kar kwan jowa mane odak Misri ne osemedore.\n","Bangʼe ruoth manyien mane ok ongʼeyo wach Josef nobedo e loch e piny Misri.","Ruodhno nowuondo jowa mosando kwereu malit, ka ochunogi mondo giwit nyithindgi oko mondo otho.\n ","“Kindeno ema nonywolie Musa, nyathi mane jaber e nyim Nyasaye kendo nopidhe e od wuon-gi kuom dweche adek.\n","To kane owite oko, nyar Farao ne okwanye mi opidhe mana kaka nyathine owuon.\n","Musa ne oyudo puonjruok e kit rieko duto mag jo-Misri, kendo ne en ratego e kit wuoyone kod timbene.\n ","“Kane Musa koro ja-higni piero angʼwen, noparo e chunye mondo odhi olim owetene ma jo-Israel.\n","Noneno ka ja-Misri moro goyo ja-Israel wadgi, omiyo ne odhi okonye mi nogoyo ja-Misrino monego.\n","Musa ne oparo ni owetene ma jo-Israel ne nyalo neno ni Nyasaye ema notiyo kode mondo ogolgi e twech, to ne ok gineno kamano.\n","Kinyne Musa noyudo jo-Israel ariyo ka dhawo. Notemo thegogi kowachonegi ni, ‘Joka ma, un owete; angʼo momiyo udwaro hinyoru kayiem?’\n ","“To ngʼat mane sando nyawadgino nodhiro Musa gichien kowachone ni, ‘En ngʼa ma oketi ruoth kendo jangʼadnwa bura?\n","Iparo mar nega kaka nyoro inego ja-Misri cha?’","Kane Musa owinjo wachno, noringo odhi Midian, kama nodakie kaka japiny moro mi onywolo yawuowi ariyo.\n ","“Bangʼ higni piero angʼwen, malaika nofwenyore ni Musa ei ligek mach maliel e bungu manie thim but Got Sinai.\n","Kane Musa oneno mach malielno, nodoko maluor. Kane osudo machiegni mondo onene maber, nowinjo dwond Ruoth Nyasaye kawacho niya,\n","‘An e Nyasach kwereni; ma Nyasach Ibrahim gi Isaka kod Jakobo.’ Omiyo Musa notetni ka luoro omake, kendo ne ok ohedhore ngʼiyo bunguno kendo.\n ","“Eka Ruoth Nyasaye nowachone niya, ‘Lony wuoche e tiendi, nikech kama ichungoeni en Kama Ler!\n","Aseneno gi wangʼa kaka joga chandore malit e piny Misri. Asewinjo kaka gichur omiyo asebiro mondo agonygi gibed thuolo; koro bi mondo aori idogi Misri!’ ","“Ma e Musa mane oyudo gisekwedo kagiwacho ni, ‘En ngʼa ma oketi ruoth kendo jangʼadnwa bura?’ Nyasaye owuon mane ofwenyorene e kit malaika mane oneno e bungu noore mondo obed jatendgi kendo jaresgi.\n","Ne otelonegi kogologi Misri, kendo notimo honni madongo gi ranyisi e piny Misri, e Nam Makwar, kendo timo honni mamoko bende e thim kuom higni piero angʼwen.\n ","“Ma e Musa mane onyiso jo-Israel ni, ‘Nyasaye noyiernu janabi machal koda kowuok e dier ogandau.’","En owuon ne en kodgi e chokruok mane ni e thim, kaachiel gi kwerewa kod malaika mane owuoyo kode e Got Sinai; kendo ne omiye weche mangima makoro wawinjogi.\n ","“To kwerewa notamore winjo wachne. Kar timo mano, to ne gikwede kendo chunygi nogombo dok Misri.\n","Neginyiso Harun ni, ‘Losnwa nyiseche moko mondo otelnwa, nikech wakia gima osetimo Musa mane ogolowa Misri!’","E kindeno ema ne gilosoe kido milamo machalo gi nyaroya. Negitimone misango, mi gilosone sawo ka gimiyo gima lwetgi ema ne oloso duongʼ!\n","To Nyasaye nogolo pache kuomgi moweyogi mondo gilam chwech mag polo kaka nyisechegi, mana kaka ondiki e kitap jonabi niya,\n “ ‘Yaye jo-Israel, bende ne ukelona misengini kata chiwo moro amora\n kuom higni piero angʼwen mane un e thim?\n ","Ne utingʼo malo hemb Molek\n kod sulwe mar nyasachu ma Refan ma gin,\n nyiseche manono mane uloso mondo ulam.\n Omiyo abiro darou mi ateru e piny twech mabor mayombo Babulon.’ ","“Kwereu ne ni kod Hema miluongo ni Hemb Rapar. Hemano nolosi mana kaka Nyasaye nonyiso Musa mondo olose, koluwo ranyisi mane omiye.\n","Kane kwerewa oyudo Hemani, ne gitingʼe ka Joshua otelonegi, nyaka negichopo kode e piny ogendini mane Nyasaye oseriembo mondo owenegi. Hemani ne gibedogo nyaka chop kinde mag Daudi.\n","Daudi noyudo ngʼwono e wangʼ Nyasaye, omiyo nokwayo mondo ogerne Nyasach Jakobo kar dak.\n","To Solomon ema ne ogero ne Nyasaye odno.\n ","“Kata kamano, Nyasaye Man Malo Moloyo ok dagi e udi ma dhano ogero, mana kaka janabi owacho niya,\n ","“ ‘Polo e koma mar duongʼ\n to piny e raten tienda.\n Koro en ot machal nade ma dugerna?\n Ruoth Nyasaye owacho.\n Koso kar yweyo mara nobed kanye?\n ","Donge lweta ema osechweyo gigi duto?’ ","“Un joma tokgi tek, chunyu bor gi Nyasaye kendo udagi winjo wachne! Uchal mana gi kwereu. Usiko utamo Roho Maler tiyo!\n","Bende nitie janabi kata achiel ma kwereu ne ok osando? Neginego nyaka jonabi mane okoro biro mar Ngʼama Kare. To koro usendhoge mi unege.\n","Un e joma noyudo chik mane okel gi malaike to usetamoru rito chikno.”\n ","Kane jobura owinjo weche mane Stefano owacho, igi nongʼondore mi gikayone lekegi.\n","To Stefano, kopongʼ gi Roho Maler, nongʼiyo malo e polo mi oneno duongʼ mar Nyasaye, kod Yesu kochungʼ e bad Nyasaye korachwich.\n","Nowachonegi niya, “Neuru, aneno polo koyawore kendo ka Wuod Dhano ochungʼ e bad Nyasaye korachwich.”\n ","Kane giwinjo wachno, mirima nomakgi matek mi gimwomore kuome gi chuny achiel.\n","Ne giywaye mi gigole oko mar dala maduongʼ kendo gichako chiele gi kite. Joneno mag miriambo nohangone wach moketo lepgi e tiend wuowi moro ma nyinge Saulo.\n ","Kane oyudo gichiele gi kite, Stefano nolamo kowacho niya, “Ruoth Yesu, kaw chunya.”\n","Eka nogoyo chonge piny mokok matek niya, “Ruoth, kik ikwan richoni e wigi.” Kane osewacho kamano, to chunye nochot.\n"],["Saulo mane oyudo ni kanyo noyie gi nek mar Stefano.\n Kochakore chiengʼno kanisa man Jerusalem nochako yudo sand malit kendo giduto negiringo mi gikere e pinje mag Judea gi Samaria, makmana joote kende ema nodongʼ Jerusalem.\n","Joma oluoro Nyasaye noyiko Stefano kendo ne giywage malit.\n","E kindeno Saulo nochako sando kanisa kodonjo e ot ka ot kendo omako chwo gi mon moter e od twech.\n ","Joma noke e pinje maokogo noyalo Injili kamoro amora mane gidhiye.\n","Filipo nodhi nyaka e dala mar Samaria mi olando Wach Kristo kuno.\n","Kane oganda owinjo yalo mar Filipo, kendo kane gineno honni mane otimo, negimedo chiko itgi mondo giwinj wechene.\n","Jochiende nowuok kuom ji mangʼeny ka giywak malit, kendo jo-athany kod pudhe nochangi.\n","Omiyo dalano nopongʼ gi mor maduongʼ.\n ","Ne nitie ngʼat moro miluongo ni Simon. Ngʼatni nosebedo katimo timbe jwok e dala mar Samaria, kendo timbene nomako dho ji duto. Nosungore ni en ngʼama lich,\n","kendo jo-Samaria duto, jomatindo gi jomadongo, noyie kode. Negiluwo bangʼe ka gikok niya, “Ngʼatni nigi teko Nyasaye miluongo ni Teko Maduongʼ.”\n","Ji ne luwe nikech kinde mathoth nosemako dho ji gi timbene mag jwok.\n","To kane Filipo oyalo ne jogo Injili mar pinyruoth Nyasaye, kod nying Yesu Kristo, ne giyie, mi giyudo batiso giduto, chwo gi mon.\n","Simon owuon bende noyie, bangʼe noyudo batiso, kendo nosiko koluwo bangʼ Filipo kamoro amora mane odhiye, kowuoro ranyisi madongo kod honni ma noneno ka Filipo timo.\n ","Kane joote man Jerusalem owinjo ni jo-Samaria noserwako wach Nyasaye, negioro Petro gi Johana irgi.\n","Kane gichopo, ne gilamonegi mondo giyud Roho Maler,\n","nikech Roho Maler ne pok obiro kuom ngʼato angʼata kuomgi, to nosebatisgi mana e nying Ruoth Yesu.\n","Bangʼe Petro gi Johana noyieyo lwetgi kuomgi mi giyudo Roho Maler.\n ","Kane Simon oneno ni ji ne yudo Roho Maler ka joote oyieyo lwetgi kuomgi, nomiyogi pesa kowacho niya,\n","“An bende miyaeuru teko ma un-goni mondo ngʼato angʼata ma ayieyo lweta kuome oyud Roho Maler.”\n ","To Petro nodwoke niya, “Mad pesagigo lal kodi nono, nikech chunyi wuondi ni inyalo ngʼiewo mich Nyasaye gi pesa!\n","Ionge gi migawo moro amora e tijwani, kendo kwan-ni onge e iye, nikech chunyi ok nikare e nyim Nyasaye.\n","Omiyo lokri iwe timni marachni, kendo ilam Ruoth Nyasaye, dipo ka oweyoni richoni kuom bedo gi paro marachno e chunyi.\n","Nikech aneno ka chunyi opongʼ gi nyiego mangʼeny, kendo richo oloki misumbane chuth.”\n ","Eka Simon nodwoko niya, “Lamna Ruoth Nyasaye mondo gima rach misewacho kuomano kik timrena.”\n ","Kane gisetimo neno kendo yalo wach Ruoth, Petro gi Johana nodok Jerusalem, ka giyalo Injili e miech Samaria mangʼeny.\n ","Malaika mar Ruoth nowacho ni Filipo niya, “Koro aa malo idhi yo milambo, kiluwo yo mongʼado i thim moa Jerusalem kadhi Gaza.”\n","Kuom mano, Filipo nochako wuoth, to kane oyudo odhi, noromo gi ja-Ethiopia mabwoch, mane en jatelo maduongʼ morito mwandu duto mag Kandake, “ruoth ma dhako mar jo-Ethiopia.” Ngʼatni noa lemo Jerusalem,\n","kendo koro nodok dala, koidho gache kendo kosomo kitap Janabi Isaya.\n","Roho Maler nowacho ni Filipo niya, “Dhiyo mondo ichungʼ machiegni gi gari cha.”\n ","Eka Filipo noringo odhi nyaka but garino mi owinjo ka ngʼatno somo kitap Janabi Isaya. Filipo nopenje niya, “Bende iwinjo tiend gima isomono?”\n ","Ja-Ethiopia nodwoko Filipo niya, “Ere kaka dawinj tiende kaonge ngʼama olerona tiende?” Omiyo norwako Filipo mondo oidh obed kode ei gari.\n ","Kama noyudo ngʼatno somo ndiko kama wacho ni:\n “Notere kar thone mana ka rombo mitero kar yengʼo,\n kendo nolingʼ ka nyarombo manie lwet ngʼama ngʼado yiere,\n omiyo en bende ne ok otingʼo dhoge.\n ","Ne oyale angʼaya kimiye wichkuot.\n Bende en gi kothe ma ji noparego?\n Nikech ngimane nogol oko e piny.” ","Jatelono nopenjo Filipo niya, “Yie inyisae ni Janabi wuoyo kuom ngʼa e Ndikoni? Owuoyo kuome owuon, koso owuoyo kuom ngʼat machielo?”\n","Eka Filipo nochako gi Ndiko kama ne ja-Ethiopiano somo, mi odhi nyime gi yalone Injili mar Yesu.\n ","Kane gimedo dhi nyime, negichopo kama pi moro ne nitie. Ja-Ethiopia nowachone Filipo niya, “Pi eri, angʼo ma dimona yudo batiso?”\n [","Filipo nodwoke niya, “Inyalo yudo batiso, kiyie gi chunyi duto.”\n Nodwoke niya, “Ee, ayie ni Yesu Kristo en Wuod Nyasaye.”]","Omiyo nochiwo chik mondo gari ochungʼ. Eka ne gilor gidhi e pi mi Filipo nobatise.\n","To kane giwuok e pi, Roho Maler mar Ruoth Nyasaye nokawo Filipo apoya, mi ja-Ethiopiano ne ok ochako onene kendo to nodhi e wuodhe kopongʼ gi mor.\n","Filipo nopo kochopo e dala mar Azoto, kendo nowuotho koni gi koni, koyalo Injili e mier duto nyaka nochopo Kaisaria.\n"],["Kindeno Saulo ne pod siemo jopuonjre mag Ruoth, kochano mar negogi. Nodhi ir jadolo maduongʼ\n","mokwaye barupe mane nyalo miye teko mar donjo e sinagoke man Damaski, mondo ka oyudo joma luwo Yor Kristo, bed ni gin chwo kata mon, to omakgi otergi Jerusalem kaka joma otwe.\n","Kane oyudo owuotho ka ochiegni chopo Damaski, nopo ka ler moa e polo omenye molwore.\n","Nogore piny, mi owinjo dwol moro kawachone niya,  “Saulo, Saulo, isanda nangʼo?” \n ","Saulo nopenjo niya, “In ngʼa, Ruoth?”\n Nodwoke niya,  “An Yesu ma isando. \n","Koro aa malo idhi Damaski kendo ibiro nyisi gima nyaka itim.” \n ","Jogo mane ni e wuoth gi Saulo nochungʼ kanyo ka dhogi omoko; nikech ne giwinjo dwol to ok gine ngʼato.\n","Saulo nochungʼ oa malo, to kane oyawo wengene, to ne ok onyal neno gimoro. Omiyo negimako bade kagitaye gitere Damaski.\n","Nobedo muofu kuom ndalo adek, kendo ne ok ochiemo kata madho gimoro.\n ","Damaski kanyo ne nitie japuonjre moro miluongo ni Anania. Ruoth nowuoyo kode e fweny, kaluonge niya,  “Anania!” \n Nodwoko niya, “Antie, Ruoth.”\n ","Ruoth nowachone niya,  “Wuogi idhi e od Judas, mantiere kama iluongo ni Yo Moriere Tir, mondo ipenjgi ngʼat moro ma ja-Tarso, miluongo ni Saulo nimar olemo kuno. \n","Noneno ngʼat moro miluongo ni Anania e fweny ka obiro kendo noyieyo lwete kuome mondo ochak onen.” \n ","To Anania nodwoko niya, “Ruoth, asewinjo weche mangʼeny kuom ngʼatno, gi timbene maricho mosebedo kotimo ni jogi maler modak Jerusalem.\n","Kendo Damaski bende osebire ka jodolo madongo omiye teko mar mako ji duto maluongo nyingi.”\n ","To Ruoth nowachone Anania niya,  “Dhiyo! Ngʼatni en gir tichna ma aseyiero mondo oter nyinga e dier joma ok jo-Yahudi ma ok jo-Yahudi kaachiel gi ruodhigi; kendo e dier jo-Israel. \n","Abiro nyise masiche duto monego one nikech nyinga.” \n ","Eka Anania nodhi e odno modonjo nyaka e iye. Noyieyo lwete kuom Saulo kowachone niya, “Owadwa Saulo, Ruoth, ma en Yesu manyocha ofwenyoreni ka in e yo ibiro ka, oseora iri mondo ichak inen kendo mondo ipongʼ gi Roho Maler.”\n","Gikanyono gima chalo gi ololo nolwar oa e wenge Saulo mi koro nonyalo neno. Noa malo mi nobatise,\n","kendo kane osechiemo matin, to tekone noduogo.\n Saulo nodak gi jopuonjre Damaski kuom ndalo mogwarore,\n","kendo bangʼ mano nochako yalo Injili e sinagoke, kowacho ni Yesu en Wuod Nyasaye.\n","Ji duto mane owinje nowuoro ka gipenjore niya, “Donge ma e ngʼat mane sando joma ne luongo Nying Yesu Jerusalem? Donge osebiro ka mana mondo okawgi kaka joma otwe mondo otergi ni Jodolo madongo?”\n","Kata kamano, Saulo nomedo gerore kuom yie kendo nomedo bedo gi teko mangʼeny, kendo twak mane ochiwo konyisogo ni Yesu e Kristo nodhiero jo-Yahudi mane odak Damaski.\n ","Bangʼ ndalo mangʼeny, jo-Yahudi nochano mondo oneg Saulo,\n","to Saulo nofwenyo wachno. Odiechiengʼ gotieno ne gibutone e rangeye mag dala maduongʼ mondo gimake apoya ginege,\n","to jolupne nokawe mokete e okapu, eka gilore piny kokalo e otuchi moro manie kor ohinga mar dala.\n ","Kane obiro Jerusalem, notemo mondo odonji e kanyakla mar jopuonjre, to giduto ne giluore, nikech ne gichich kode ni sa moro pok nolokore adier.\n","To Barnaba nokawe motere ir joote. Nonyisogi kaka Saulo noseromo gi Ruoth kane oyudo en e wuodhe, kaka Ruoth nosewuoyo kode, kendo kaka Saulo noseyalo gi chir kuom nying Yesu e Damaski.\n","Kuom mano, Saulo nodak kodgi, kowuotho ei Jerusalem koni gi koni maonge ngʼama gengʼe, kendo kowuoyo gi chir kuom nying Ruoth.\n","Nowuoyo kendo nogoyo mbaka gi jo-Yahudi moluwo timbe jo-Yunani, to jogo notemo nege.\n","To kane jowete ofwenyo wachni, ne gigole kanyo mi gidhi kode nyaka Kaisaria, bangʼe giore nyaka Tarso.\n ","Bangʼ lokruok Saulo, kanisa man Judea gi Galili kod Samaria nobedo gi kwe maonge luoro. Roho Maler nokonyogi, mi gibedo motegno kendo kwan joma oyie kuom Kristo nomedore pile. Joma oyie kuom Kristo nodak koluoro Ruoth Nyasaye.\n ","Kane Petro wuotho ei piny koni gi koni, nodhi limo jomaler mane odak Lida.\n","Kuno nonwangʼoe ngʼat moro miluongo ni Ainea, mane osebedo kosiko onindo e kitandane kuom higni aboro, ka tuo mar athany onure.\n","Petro nowachone niya, “Ainea, Yesu Kristo osechangi; aa malo iban pieni.” Ainea noa malo mana gisano.\n","Ji duto mane odak Lida gi Sharon nonene moyie kuom Ruoth.\n ","E dala mar Jopa ne nitie japuonjre moro miluongo ni Tabitha (ma dho jo-Yunani luongo bi Dorka tiende ni Nyakech) mane osiko katimo maber ni ji kendo nokonyo joma odhier.\n","E kindeno tuo nogoye mi otho, kendo noluok ringre bangʼe okete e ot man malo ewi gorofa.\n","Lida ne chiegni gi Jopa, omiyo ka jopuonjre nowinjo ni Petro ni kuno, ne giorone ji ariyo, ka gikwaye niya, “Yie ibi irwa piyo ma ok odeko!”\n ","Petro nodhi kodgi, kendo kane ochopo to ne gitere nyaka ei ot man malo e gorofa kama ne ringre Tabitha nitie. Mon duto ma chwogi otho mane ni kanyo nochungʼ olwore, ka giywak kendo ginyise lep kandho kod lewni mamoko mane Dorka otwangʼo kapod ongima.\n ","Petro nogologi oko duto, bangʼe nogoyo chonge piny molamo. Eka nowichore mochomo dhako mothono, kowacho niya, “Tabitha, aa malo!” Dhakono noyawo wengene, kendo kane oneno Petro, to nobet piny.\n","Petro nomako bade mi okonye chungʼ gi tiende. Bangʼe noluongo jopuonjre kod mon ma chwogi otho mane ni oko mi omiyogi Tabitha kangima.\n","Wachni nolandore e Jopa duto, mi ji mangʼeny noyie kuom Ruoth.\n","Petro nomedo dak Jopa e od janyongʼ piende moro miluongo ni Simon kuom kinde mogwarore.\n"],["Ne nitie jatend jolweny moro e dala mar Kaisaria mane nyinge Kornelio. Ngʼatni norito oganda lweny moro mar jo-Rumi miluongo ni Oganda Italia.\n","En kaachiel gi joode duto ne gin joma odimbore kendo moluoro Nyasaye. Ne okonyo joma odhier kendo olamo Nyasaye pile.\n","Chiengʼ moro achiel noneno fweny kar sa ochiko odhiambo. E fwenyno noneno malaika mar Nyasaye, mane obiro ire moluonge niya, “Kornelio!”\n ","Kornelio nongʼiyo malaikano ka luoro omake, eka noyiene niya, “Iwacho nangʼo, Ruoth?”\n Malaika nodwoke niya, “Lemoni kod timbeni mag ngʼwono mikonyogo joma odhier osechopo e nyim Nyasaye kaka misango omiyo osepari.\n","Koro or jomoko Jopa mondo odhi oom ngʼat moro ma nyinge Simon, miluongo ni Petro.\n","En wendo Simon ma janyongʼ piende ma ode ni e dho nam.”\n ","Kane malaika mane wuoyo kodeno osedhi, Kornelio noluongo jotichne ariyo kod achiel kuom jolweny modimbore ma en achiel kuom jomane rite.\n","Nonyisogi gik moko duto mane osetimore, eka noorogi nyaka Jopa.\n ","Kinyne kar odiechiengʼ tir, kane jootego chiegni chopo e dala mar Jopa, Petro noidho malo ewi tado mondo olem.\n","Kech ne kaye kendo nogombo chiemo mondo ocham, to kane pod iloso chiemo, ayula wangʼ notere.\n","Noneno polo koyawore, kendo ka gimoro machalo gi suka malach moyar iloro piny ka omake gi kondene angʼwen.\n","Sukano notingʼo kit le man-gi tiende angʼwen duto, kod le mamol duto mag piny kod koth winy duto mafuyo e kor polo.\n","Eka nowinjo dwol moro kawachone niya,  “Petro, aa malo, mondo ineg gimoro kuom gigo icham.” \n ","Petro nodwoko niya, “Ooyo Ruoth! Ne pok achamo gimoro amora makwero kata mochido nyaka nene.”\n ","Eka dwolno nowuoyo kode kendo mar ariyo niya,  “Kik iluong gimoro amora ma Nyasaye osepwodho ni ok ler.” \n ","Gima kama notimore nyadidek eka sukano nokaw mana gisano moter e polo.\n ","Kane Petro pod wuoro kuom tiend fweny mane onenono, joote mane Kornelio ooro nochopo e od Simon, mochungʼ e dhorangach oko.\n","Negipenjo ka Simon miluongo ni Petro nodak kanyo.\n ","Kane Petro pod paro kuom fweny mane oneno, Roho Maler nowachone niya, “Simon, welo moko adek dwari.\n","Omiyo aa malo ilor piny irgi. Kik ideki ma ok idhi kodgi nikech an ema aorogi.”\n ","Petro nolor piny ir jogo monyisogi niya, “An e ngʼat mudwaro. Ere wach ma un-go?”\n ","Negidwoke niya, “Oorwa gi jatend jolweny moro miluongo ni Kornelio. En ngʼat makare moluoro Nyasaye, kendo ma jo-Yahudi duto omiyo luor. Malaika maler nonyise mondo oluongi idhi ire e ode mondo owinj gima inyalo wachone.”\n","Eka Petro norwako jootego kaka wende.\n Kinyne Petro nowuok gi jootego, kendo jowete moko moa Jopa bende nodhi kodgi.\n","Odiechiengʼ moluwo mano negichopo Kaisaria, kuma Kornelio ne jorite kaachiel gi wedene kod osiepene mane oluongo.\n","Kane Petro odonjo e ot, Kornelio noromone mi opodho e tiende kamiye duongʼ.\n","To Petro nowachone niya, “Aa malo, an mana dhano kaka in.”\n ","Petro nowuotho kochomo ot kod Kornelio, ka giwuoyo, to kane ochopo ei ot, nonwangʼo ka ji mangʼeny ochokore rite.\n","Nowachonegi niya, “Ungʼeyo maber ni chikwa ok oyie mondo ja-Yahudi obed e achiel kata mondo olim ngʼat moro ma ok ja-Yahudi. To Nyasaye osenyisa ni kik aluong ngʼato ni ogak kata ni ok ler.\n","Emomiyo, kane uluonga to abiro ma ok adagi. To koro nyisaneuru, en angʼo momiyo ne uluonga?”\n ","Kornelio nodwoke niya, “Ndalo angʼwen mosekalo ne oyudo alamo Nyasaye e oda kar sa ochiko odhiambo. To napo ka ngʼat moro morwako lewni marieny ochungʼ buta mowachona niya,\n","‘Kornelio, lemoni kod timbene mag ngʼwono mikonyogo joma odhier osechopo e nyim Nyasaye, omiyo osepari.\n","Koro or jomoko Jopa mondo oomni Simon miluongo ni Petro. En wendo e od Simon ma janyongʼ piende, modak e dho nam.’\n","Emomiyo ne aoroni wach piyo piyo mondo ibi, kendo isetimo maber kuom biro. Koro eri wan ka waduto e nyim Nyasaye, mondo wawinji weche duto ma Ruoth osechiki mondo inyiswa.”\n ","Eka Petro nochako wuoyo kowacho niya, “Sani koro ayie adier ni Nyasaye chiwo ni ji duto mana machalre ka ok odewo wangʼ ngʼato,\n","to orwako japiny moro amora moluore kendo timo dwarone, ma ok odewo oganda moaye!\n","Ungʼeyo ni ma e wach mane Nyasaye ooro ni jo-Israel, konyisogi Injili mar kwe kuom Yesu Kristo, ma en Ruodh ji duto.\n","Ungʼeyo gima osetimore e piny Judea duto, kochakore Galili, bangʼ batiso mane Johana oyalo;\n","kaka Nyasaye nowiro Yesu ja-Nazareth gi Roho Maler kod teko, kendo kaka nowuotho koni gi koni kotimo maber kendo kochango ji duto mane ni e bwo loch mar Satan, nikech Nyasaye ne ni kode.\n ","“Wan joneno kuom gik moko duto mane otimo e piny jo-Yahudi kendo ei Jerusalem. Neginege ka gigure e msalaba,\n","to Nyasaye nochiere oa kuom joma otho chiengʼ mar adek, momiyo onene.\n","Bangʼ kane osechier oa kuom joma otho, ne ok onene gi ji duto, makmana joneno ma Nyasaye noseyiero, ma gin wan mane wachiemo kendo wametho kode.\n","Nochikowa mondo wayal ni ji kendo mondo watim nende ni en ema Nyasaye oseyiere kaka jangʼad bura mar joma ngima gi joma otho.\n","Jonabi duto owuoyo kuome ni ngʼato angʼata moyie kuome yudo weruok mar richo e nyinge.”\n ","Kane Petro pod wacho wechegi, Roho Maler nolor kuom ji duto mane oyudo winjo wachne.\n","Joma oyie kuom Kristo ma jo-Yahudi, mane obiro gi Petro, nowuoro ka Roho Maler nobiro nyaka kuom joma ok jo-Yahudi,\n","nikech ne giwinjogi ka giwuoyo gi dhok mayoreyore kendo ka gipako Nyasaye.\n Eka Petro nowuoyo kawacho niya,\n","“Ere ngʼama koro digengʼ jogi mondo kik obatisgi gi pi, ka gin bende giseyudo Roho Maler mana kaka waseyude?”\n","Kuom mano, nogolo chik mondo obatisgi e nying Yesu Kristo. Bangʼ mano ne gikwayo Petro mondo omed bet kodgi kuom ndalo moko.\n"],["Joote kod owete modak Judea duto nowinjo ni joma ok jo-Yahudi bende noserwako Wach Nyasaye.\n","Omiyo kane Petro odhi Jerusalem, to joma oyie kuom Kristo ma jo-Yahudi nokwere\n","kawacho niya, “Donge ne idhi e od joma ok jo-Yahudi mi ichiemo kodgi.”\n ","To Petro nochako leronegi tiend gik moko duto mane osetimore, e yo mawinjore maler, kowacho niya,\n","“Ne antiere e dala mar Jopa ka alemo, to ka ayula wangʼ notera, ne aneno fweny. Ne aneno gima chalo suka malach kiloro piny koa e polo, komak kondene angʼwen. Nolor sukano nyaka kama ne antie.\n","Ne angʼiyo iye mi aneno kit le mopidhi man-gi tiende angʼwen manie piny, gi le mager mag bungu, kod le mamol, gi winy mafuyo e kor polo.\n","Bangʼe nawinjo dwol moro kawachona ni,  ‘Petro, aa malo, mondo ineg gimoro kuom gigo icham.’ \n ","“An to ne adwoko ni, ‘Ooyo Ruoth! Onge gima kwero kata mochido mosedonjo e dhogani nyaka nene.’\n ","“Dwolno moa e polo nowuoyo koda kendo nyadiriyo kawachona ni,  ‘Kik iluong gimoro amora ma Nyasaye osepwodho ni ok ler.’ \n","Gima kamano notimore nyadidek, eka sukano nokaw modwoki e polo kendo.\n ","“E sa nogo ji adek mane oor ira koa Kaisaria nobiro mochopo e ot mane antie.\n","Roho Maler nonyisa ni kik adeki ma ok adhi kodgi. Jowete auchielgi bende nodhi koda, mine wadonjo e od Kornelio.\n","Nonyisowa kaka ne oseneno malaika kofwenyore e ode mowachone ni, ‘Or jomoko Jopa mondo oluongni Simon miluongo ni Petro.\n","Obiro keloni wach mabiro miyo iyud warruok, in kaachiel gi joodi duto.’\n ","“To e sa ma ne achako wuoyo, ema Roho Maler nolor kuomgi, mana kaka wan bende noselor kuomwa mokwongo.\n","Eka naparo kaka Ruoth nosewacho motelo ni,  ‘Johana nobatiso ji gi pi, to un ibiro batisou gi Roho Maler.’ \n","Emomiyo ka Nyasaye nomiyogi mana mich achielno ma wan bende nomiyowa kane wayie kuom Ruoth Yesu Kristo, koro an to an ngʼa ma dine agengʼ tich Nyasaye!”\n ","Kane giwinjo wachno, ne giweyo Petro mos mi gipako Nyasaye, kagiwacho niya, “Kara en adier ni Nyasaye osemiyo joma ok jo-Yahudi thuolo mondo gin bende gilokre giyud ngima.”\n ","Joma sand nokeyo nikech wach nek Stefano nodhi Foinike, Saipras nyaka Antiokia, ka gilando Injili ne jo-Yahudi kende.\n","To jomoko kuomgi mane oa Saipras kod Kurene, nodhi Antiokia ma gichako wuoyo gi jo-Yunani bende, ka ginyisogi Injili ma wuoyo kuom Ruoth Yesu.\n","Teko Nyasaye ne ni kodgi, omiyo ji mathoth noyie kendo olokore kuom Ruoth.\n ","Wachni nolandore mochopo e it kanisa mane ni Jerusalem, omiyo negioro Barnaba e dala Antiokia.\n","Kane ochopo mi oneno kaka ngʼwono Nyasaye ne tiyo kuom jogo, nomor ahinya, kendo nojiwogi duto mondo gisiki kuom Ruoth gadiera kendo gi chunygi duto.\n","Barnaba ne en ngʼat maber, mopongʼ gi Roho Maler kod yie kendo ji ma kwan-gi thoth ahinya nolokore obiro ir Ruoth.\n ","Bangʼe Barnaba nodhi Tarso mondo omany Saulo,\n","to kane oyude, nodok kode Antiokia. Kuom higa achiel mangima, Barnaba gi Saulo ne chokore gi kanisa ka gipuonjo ji ma kwan-gi ngʼeny ahinya. Antiokia kuno ema ne okuong luongoe jopuonjre ni jo-Kristo.\n ","E kindeno, jonabi moko nobiro Antiokia ka gia Jerusalem.\n","Achiel kuomgi, mane iluongo ni Agaba nochungʼ mokoro wach kuom Roho, ni kech marach ne biro landore mi kwak piny Rumi duto. Kejni nobet e kinde loch Klaudio.\n","Kuom mano, jopuonjre nowinjore mar oro kony kaluwore gi nyalo margi, ni jowete mane odak Judea.\n","Negitimo mano mi gioro Barnaba gi Saulo jotero konygigo ne jodong kanisa.\n"],["E kindeno ruoth Herode nomako jo-Kristo moko, kendo nochano mar negogi.\n","Ne ogolo chik mi oneg Jakobo owad gi Johana gi ligangla.\n","Kane oneno ka timneno nomoro jo-Yahudi, nodhi nyime momako Petro bende. Mano notimore e ndalo Sap Makati ma ok oketie Thowi.\n","Kane osemake, nokete e od twech, kendo noketo migepe angʼwen mag askeche, ma moro ka moro otingʼo jorit angʼwen, mondo orite. Herode ne chano mondo ogole oko bangʼ Pasaka mondo oyale e nyim oganda.\n ","Kuom mano, Petro nokan e od twech, to kanisa to ne lamone Nyasaye ahinya.\n ","Otieno motelone chiengʼ mane Herode chano goloe Petro oko mondo oyale, negikete onindo e kind askeche ariyo, ka otweye gi nyoroche ariyo, kendo ka askeche mamoko bende rite kochungʼ e dhood twech.\n","Apoya nono malaika mar Ruoth nofwenyore, mi ler norieny ei od twech. Noyuko Petro mochiewe kowacho niya, “Aa malo piyo.” Gikanyono nyoroche mane otwego Petro nolwar piny.\n ","Malaika nomedo wachone niya, “Rwak lepi gi wuocheni.” Petro notimo kamano. Malaika nochako okone niya, “Koro rwak kodi mondo iluwa!”\n","Petro noluwo bangʼe kowuok e od twech, to kata kamano pache ne pok odwogo mondo ofwenyne ni gima malaika ne timono en adier, to noparo mana ni oleko.\n","Ne gikalo jorit mokwongo, gi mar ariyo mi gichopo e ranga chuma mane iwuokgo e od twech kidonjo e dala maduongʼ. Rangano noyawrenigi kende mine gikadho. Kane gisewuotho mabor mochwalore gi od twech, to nopo ka malaika oseweye.\n ","Bangʼe pach Petro noduogo mi owacho niya, “Koro angʼeyo maonge kiawa ni Ruoth nooro malaikane mi oresa e twech Herode, kendo osemiyo atony e gimoro amora marach ma jo-Yahudi ne chano timona.”\n ","Kane osengʼeyo gima notimorene, nodhi nyaka od Maria min Johana, ma niluongo bende ni Mariko, kendo kanyo ji nochokore mangʼeny ka gilamo Nyasaye.\n","Kane Petro oduongʼo dhoot ma oko, to nyako moro ma jatich miluongo ni Roda nobiro mondo oyawne.\n","To ka nochamo dwond Petro, nodoko mamor ahinya mi noringo odok ei ot kapok oyawone. Nonyiso jogo mane ni e ot kopongʼ gimor niya, “Petro ni e dhoot!”\n ","To jogo nokwere kawacho niya, “Wiyi rach!” Ka nyakono nomedo ramo ni Petro ne ni e dhoot adier, negiwachone niya, “Mano nyaka bedi mana malaikane!”\n ","To Petro nomedo dwongʼo dhoot, kendo kane giyawo dhoot mi ginene, to dhogi nomoko.\n","Petro notingʼo lwete malo mondo gilingʼ, eka nonyisogi yo mane Ruoth ogolego e od twech. Nowachonegi niya, “Nyisuru Jakobo gi jowete mamoko gima nosetimore.” Bangʼe noa kanyo modhi kamachielo.\n ","Kinyne gokinyi kihondko maduongʼ nomako jolweny mane oket mondo orite e od twech. Negipenjore niya, “Angʼo ma dibed nosetimore ni Petro?”\n","Herode nogolo chik mondo omany Petro, to ne ok ginyal yude. Kuom mano, nonono jorit od twech mondo ginyise kuma Petro odhiye, eka nogolo chik mondo oneg joritogi.\n Kindeno Herode nodar Judea modhi odak Kaisaria kuom ndalo manok.\n","Noyudo en-gi mirima kod jo-Turo gi jo-Sidon. Kuom mano jo-Turo kod jo-Sidon ne joriwore mi giloso thuolo mar romo gi Herode. Ne gitudore gi Blasto, mane en jatich ruoth mogeno, eka negiyudo yo mar loso kwe gi ruoth, nikech chiembgi ne wuok e piny Herode.\n ","Odiechiengʼ mane onego giromieno, Herode ne orwako lepe mag ruoth mi obet e kome mar loch mi ochako wuoyo gi ji.\n","To jogo nogoyo koko kawacho niya, “Mano dwond Nyasaye, ok en dwond dhano!”\n","Gikanyono malaika mar Ruoth nogoyo Herode piny, nikech ne ok omiyo Nyasaye duongʼ kendo kute nochamo ringre, mi otho.\n ","Wach Nyasaye nomedo dhi nyime kendo nomedo landore.\n ","Kane Barnaba gi Saulo nosetieko tijgi, negidwogo ka gia Jerusalem ka gin gi Johana ma bende iluongo ni Mariko.\n"],["Kanisa mane ni Antiokia notingʼo jonabi gi jopuonj. Ne gin Barnaba gi Simeon miluongo ni Ratengʼ, gi Lukio ja-Kurene, gi Saulo kod Manaen mane odongo gi Herode ma ruoth.\n","Kane oyudo gilamo Ruoth Nyasaye kendo gitweyo chiemo, Roho Maler nowachonegi niya, “Walnauru Barnaba gi Saulo mondo gitina tich mane aluongogi mondo giti.”\n","Omiyo kane gimedo lemo kendo gitweyo chiemo, ne gigwedhogi mi giweyogi gidhi.\n ","Ji ariyogo nowuok modhi ka Roho Maler otelonegi. Ne gilor nyaka Seleukia, bangʼe gikwangʼ ka gia kanyo nyaka Saipras.\n","Kane gichopo Salamis, ne giyalo Wach Nyasaye e sinagoke mag jo-Yahudi. Johana ne ni kodgi kaka jakonygi.\n ","Ne giwuotho e chulano duto mi gichopo Pafo, kendo kanyo ne giyude ja-Yahudi moro ma ajwoga kendo mane wuondore ni janabi, ma nyinge Bar-Yesu.\n","Ajuogani ne otwere but ruodh chulano miluongo ni Sergio Paulo, mane en ngʼat mariek, kendo kaka nodwaro winjo Wach Nyasaye, nooro wach mondo oluongne Barnaba gi Saulo.\n","To ajuogano mane iluongo ni Elima (nikech mano e tiend nyinge) notamogi, kotemo gengʼo ruoth mondo kik olokre oyie kuom Yesu.\n","Eka Saulo, ma bende niluongo ni Paulo, nopongʼ gi Roho Maler, mi nongʼiyo wangʼ Elima tir, bangʼe owachone niya,\n","“In nyathi Satan, kendo ikedo gi gik mabeyo duto! Ipongʼ gi kit wuondruok duto gi yore mag wito ji. Iniwe timni mar loko adiera Ruoth Nyasaye doko miriambo karangʼo?\n","To winji, lwet Ruoth Nyasaye koro kedo kodi. Ibiro bedo muofu, kendo kuom kinde moromo ok ibi neno ler mar chiengʼ gi wangʼi.”\n Gikanyono mudho mandiwa nobiro moimo wangʼe, mi nochako tangni komulo gik moko gi lwete ka gi kacha, mondo oyudie ngʼato mane nyalo mako bade kataye.\n","Kane ruodhno oneno gima notimoreno, noyie kuom Yesu, kendo nohum nono kuom gik mane owinjo kuom Ruoth Yesu.\n ","Paulo kod joma ne en-go ne oa Pafo mi okwangʼ nyaka Perga, e piny Pamfilia, kendo kanyo ema Johana noweyogie modok Jerusalem.\n","Kane gia Perga, to negimedo dhi nyaka negichopo Antiokia manie piny Pisidia. Chiengʼ Sabato negidonjo e sinagogi mi gibet piny.\n","To bangʼ kane osesom Ndiko moko mowuok e Chike Musa gi Jonabi, jotend sinagogi nooro wach ni Paulo gi joma ne en-go kagiwacho niya, “Owetewa, ka un gi wach ma udwaro jiwogo ji, to un thuolo mar timo mano.”\n ","Kuom mano, Paulo nochungʼ motingʼo bade, kowacho niya, “Un jo-Israel kod joma ok jo-Yahudi moluoro Nyasaye, winjauru!\n","Nyasach jo-Israel noyiero kwerewa kendo nomiyo ginyaa e thuolo mane gidak Misri. Nyasaye notelonigi kagologi Misri kuno gi tekone maduongʼ;\n","kendo nonano kodgi e thim kuom higni piero angʼwen, kata obedo ni timbegi ne richo kamano.\n","Nokedo gi pinje abiriyo mag jo-Kanaan moloyogi, mi opogo lopgi ni joge kaka girkeni.\n","Magi duto nokawo higni madirom mia angʼwen gi piero abich.\n “Bangʼ mano, Nyasaye nomiyogi jongʼad bura mane oritogi nyaka kinde mag Samuel janabi.\n","To achien jo-Israel nokwayo mondo omigi ruoth, mi Nyasaye nomiyogi Saulo wuod Kish, ma ja-dhood Benjamin. Saulo nobedo ruodh pinyno kuom higni piero angʼwen.\n","Bangʼ kane osegolo Saulo e ruoth, noketo Daudi obedo ruodhgi, kendo kuom Daudi ema ne Nyasaye owuoyoe kowacho ni, ‘Aseyudo Daudi wuod Jesse, ngʼat ma chunye chal gi mara, obiro timo gik moko duto ma adwaro mondo otim.’\n ","“Nyasaye osekelo ni jo-Israel Jawar ma en Yesu, koa e koth Daudi, mana kaka nosingore ni notim.\n","Kapok ne Yesu obiro, Johana noyalo Injili ne jo-Israel duto mondo gilokre giwe richogi kendo giduto giyud batiso.\n","Kane oyudo Johana koro tieko tije, nowacho ni, ‘Uparo ni an ngʼa? Ok an Jal mane ugeno ni biro biro; to winjuru Jal moro biro bangʼa, kendo ok awinjora gonyo tond wuochene.’\n ","“Owetena, ma nyikwa Ibrahim, kod un joma ok jo-Yahudi moluoro Nyasaye, wan ema oseornwa wach warruokni.\n","Jo-Jerusalem gi jotendgi ne ok ongʼeyo ni Yesu e Jawar, to kata kamano, kane gingʼadone buch tho, to negichopo mana weche jonabi misomo pile chiengʼ Sabato.\n","Kata obedo ni ne ok giyudo ketho moro kuome ma dine mi nege, ne gikwayo Pilato mondo ochiwe mondo onege.\n","Kane gisechopo weche duto mondiki kuome, ne gigole ewi yath mi gikete e liel.\n","To Nyasaye nochiere oa kuom joma otho,\n","kendo kuom ndalo mangʼeny, joma ne wuotho kode koa Galili nyaka Jerusalem nonene. Jogo ema koro odoko joneno mag wechegi ni jowa.\n ","“Injili ma wanyisou ema: Gima Nyasaye nosingo ne kwerewa\n","osechoponwa, wan nyithindgi, kuom chiero Yesu. Mana kaka ondiki e Zaburi mar ariyo niya,\n “ ‘In Wuoda;\n kawuono asedoko Wuonu.’ ","To kuom chier mane Nyasaye ochierego oa kuom joma otho, mondo kik otow, to ondikie kama:\n “ ‘Anamiu gweth maler kendo madier, mane asingone Daudi.’ ","Kamoro machielo bende ondikie kama:\n “ ‘Ok niyie Ngʼati Maler tow.’ ","“Nimar kane Daudi osetimo dwaro Nyasaye e ndalone, to notho moike kama noyike kwerene, mi ringre notowo,\n","to Jal ma Nyasaye nochiero oa kuom joma otho to ringre ne ok otowo.\n ","“Emomiyo, adwaro mondo ungʼe malongʼo, owetena, ni kuom Yesu ema iyalonue yor weyo richo.\n","Kuome ema ngʼato angʼata moyie iketo kare mi gony kuom gimoro amora ma Chik Musa ne ok nyal gonyoe ngʼato.\n","Omiyo tangʼuru, mondo gik mane jonabi okoro kik timrenu. Ne gikoro niya:\n ","“ ‘Neuru, un joma obwono ji-gi,\n beduru morwenyo nyaka thou,\n nimar abiro timo gimoro e ndalou\n ma ok ubi yiego,\n kata ka ngʼato oleronu tiende.’ ”\n ","Kane oyudo Paulo gi Barnaba wuok e sinagogi, ji nokwayogi mondo gimed loso kuom wechegi chiengʼ Sabato moluwo mano.\n","To ka nosegony chokruok mondo odhiyo, jo-Yahudi mangʼeny gi ji ma nolokore oluwo din jo-Yahudi noluwo Paulo gi Barnaba, kendo negimedo wuoyo kodgi ka gijiwogi mondo gimed dhi nyime e ngʼwono mar Nyasaye.\n ","Chiengʼ Sabato moluwo mano, chiegni ji duto modak Antiokia nochokore mondo owinj wach Ruoth.\n","To ka jo-Yahudi noneno ogandano, nyiego nomakogi mi gichako wuoyo marach kuom gik mane Paulo wacho.\n ","Eka Paulo gi Barnaba nomedo wuoyo gi chir kagiwacho niya, “Ne bernwa mondo un ema wayalnu Wach Nyasaye mokwongo. To nikech udage kendo nikech ok ukwanoru ka joma owinjore yudo ngima mochwere, koro waweyou mondo wayal wachni ni joma ok jo-Yahudi.\n","Ruoth Nyasaye osemiyowa chik niya,\n “ ‘Asemiyo udoko ler ne Ogendini,\n mondo uland warruok e tunge piny duto.’ ”\n ","Kane joma ok jo-Yahudi owinjo wachno, negimor kendo negirwako wach Ruoth Nyasaye, kendo joma nochan-negi yudo ngima mochwere noyie kuom Yesu.\n ","Wach Ruoth Nyasaye nolandore e gwengʼno duto.\n","To jo-Yahudi nokelo mirima e chuny mon moluoro Nyasaye man-gi nying kod joma chwo midewo mane odak e dalano. Jogi nothuwo ji mondo osand Paulo gi Barnaba, kendo negiriembogi e gwengʼno.\n","Kuom mano ne gitengʼo buch tiendgi ka gikwedo timgi eka negidhi Ikonio.\n","Jopuonjre mane ni Antiokia nodongʼ kopongʼ gi mor kod Roho Maler.\n"],["E Ikonio bende, Paulo gi Barnaba ne jodhi e sinagogi mar jo-Yahudi kaka negijatimo. Kanyo bende ne giyale gi teko, mi jo-Yahudi gi joma ok jo-Yahudi mathoth noyie kuom Yesu.\n","To jo-Yahudi moko ma notamore yie kuom Yesu noketho chuny joma ok jo-Yahudi, kendo negiketo kwiri marach e chunygi, mondo giked gi jowete.\n","Paulo gi Barnaba nobedo kuno kuom ndalo mogwarore, ka giwuoyo gi chir kuom Ruoth Yesu, kendo Nyasaye nodoko janeno kuom wach ngʼwonone, komiyo joote timo honni gi ranyisi.\n","Jo-dalano nopogore nyadiriyo ka moko odok ni jo-Yahudi, to moko nodok ni joote.\n","Eka joma ok jo-Yahudi kod jo-Yahudi, kaachiel gi jotendgi nochano lingʼ-lingʼ mondo gisand joote kendo gichielgi gi kite.\n","To joote nofwenyo gima negichano timo, omiyo negiringo gidhi Lustra gi Derbe, mier mag Lukaonia, kendo e mier molworogi,\n","mi kuno bende ne giyaloe Injili.\n ","E dala mar Lustra, ne nitiere ngʼat moro ma tiendeni ongʼol. Ngʼatni nongʼol nyaka aa nywolne kendo ne pok owuotho nyaka nene.\n","Nochiko ite kowinjo kaka Paulo ne wuoyo. Paulo nongʼiye tir moneno ka en-gi yie mane nyalo miyo ochangi,\n","mi nowachone giduol maduongʼ niya, “Chungʼ gi tiendi!” Gikanyono ngʼatno nochikore malo mochako wuoth.\n ","Kane oganda mane ni kanyo oneno gima Paulo otimo, ne gikok gi dho jo-Lukaonia niya, “Nyiseche osekawo kit dhano mi obiro irwa ka!”\n","Negimiyo Barnaba nying ni Zeu, to Paulo negichako ni Hermes, nikech en ema ne en jayalo maduongʼ.\n","Jadolo mar Zeu, ma hekalune noger machiegni gi dalano, nokelo rwedhi kod maua mi giketo e dhoranga dalano mondo en, kaachiel gi oganda, gitim misango ni Paulo kod Barnaba.\n ","To ka joote Paulo gi Barnaba nowinjo wachno, ne giyiecho lepgi mi giringo matek ka gichomo ogandano, ka gikok niya,\n","“Jowadwa, utimonwa kamano nikech angʼo? Wan mana ji kaka un. Wakelonu Injili manyisou mondo ua e gik manonogi mondo ungʼe Nyasaye Mangima, manochweyo polo gi piny gi nam kod gik moko duto manie igi.\n","Kinde mokalo Nyasaye noweyo ogendini duto mondo oluw yoregi giwegi.\n","To kata kamano, ok oseweyowa maonge yo ma dwangʼeyego. Osenyisou ngʼwonone komiyou koth moa e polo, kendo komiyo cham chieknu e kinde mowinjore; osebedo komiyou chiemo mathoth kendo opongʼo chunyu gi mor.”\n","To kata negisewuoyo kamano, jogo ne pod dwaro mana timonegi misango.\n ","Bangʼe jo-Yahudi moko nobiro koa Antiokia kod Ikonio mi gisemo ji odoknigi. Negigoyo Paulo gi kite mi giywaye e lowo nyaka oko mar dala, ka giparo ni osetho.\n","To ka jopuonjre nobiro molwore kama noninde, noa malo modok ei dalano. Kinyne ne giwuok gi Barnaba mi gidhi Derbe.\n ","Paulo gi Barnaba ne joyalo Injili e dala mar Derbe mi giloko jopuonjre mangʼeny. Bangʼe negidok Lustra, gi Ikonio kod Antiokia,\n","ka gitego chuny jopuonjre kendo gijiwogi mondo gisiki e yie. Negipuonjogi kagiwacho niya, “Wan duto nyaka wane sand mathoth eka wadonji e pinyruoth Nyasaye.”\n","Kane giseketo jodongo e kanisa ka kanisa, mi gilamonegi ka gitweyo chiemo, negiketogi e lwet Ruoth Yesu mane giseyie kuome.\n","Negiluwo piny Pisidia mi gichopo Pamfilia,\n","to bangʼ yalo Injili Perga, negidhi mwalo nyaka Atalia.\n ","Kane gia Atalia, negikwangʼ mi gidok Antiokia, kuma ne giyudo e pwoch kuom tich maber mane gisetimo kuom ngʼwono mar Nyasaye.\n","Kane gichopo kuno, negichoko kanisa kaachiel mi ginyisogi gik moko duto ma Nyasaye nosetimo ka otiyo kodgi, kendo kaka noseyawo dhoot mar yie mondo joma ok jo-Yahudi oyud warruok.\n","Negibet gi jopuonjre kuno kuom ndalo mangʼeny.\n"],["Jomoko moa Judea nobiro Antiokia kendo negipuonjo jowete kagiwacho niya, “Ka ok oteru nyangu kaluwore gi chik mane Musa opuonjo to ok unyal yudo warruok.”\n","Wachni nomiyo Paulo gi Barnaba odhawo kodgi matek ka kwerogi kuom puonjgino. Omiyo noyier Paulo gi Barnaba, kaachiel gi joma oyie mamoko, mondo gidhi nyaka Jerusalem gine joote gi jodongo kuom wachno.\n","Kanisa nokowogi, kendo kane oyudo gidhi, ka gikadho e dier Foinike kod Samaria, neginyiso ji kaka joma ok jo-Yahudi bende ne yudo warruok. Wachno nomiyo owete odoko mamor.\n","Kane gichopo Jerusalem, kanisa kaachiel gi joote kod jodongo norwakogi, kendo neginyisogi gik moko duto ma Nyasaye nosetimo, kotiyo kodgi.\n ","To jo-Farisai moko moyie kuom Kristo nochungʼ mowacho niya, “Joma ok jo-Yahudi nyaka ter nyangu kendo nyaka gilu chike Musa.”\n ","Joote gi jodongo noketo bura mondo giwuo kuom wachno,\n","kendo bangʼ kane gisewuoyo amingʼa, Petro nochungʼ malo mowachonegi kama: “Owetewa, ungʼeyo kaka kinde mosekalo Nyasaye noyiero e dieru mondo joma ok jo-Yahudi owinj Injili mi giyie kuom Yesu, ka an awuon ema ayalonegi.\n","Nyasaye owuon mongʼeyo chuny ji, nonyiso ni oyie kodgi, ka nomiyogi Roho Maler, mana kaka wan bende nosemiyowa.\n","Ne ok otimonigi gima opogore gi ma notimonwa, nikech gin bende nopwodho chunygi kuom yie.\n","Ka en kamano, to koro marangʼo udwaro temo Nyasaye, kuketo jok mapek e ngʼut jopuonjre ma wan kata kwerewa ne ok nyal tingʼo?\n","Omiyo wayie ni kaka wayudo warruok kuom ngʼwono mar Ruodhwa Yesu, e kaka gin bende iwarogi.”\n ","Ji duto nolingʼ ka Paulo gi Barnaba ne hulonegi kuom honni gi ranyisi ma Nyasaye nosetimo e kind joma ok jo-Yahudi, kotiyo kodgi.\n","Kane gisetieko wuoyo, Jakobo nochungʼ mowuoyo kowacho niya, “Winjauru, owetena.\n","Simon osenyisowa kaka Nyasaye nokwongo olimo joma ok jo-Yahudi, kokawo joge owuon e diergi.\n","Weche mane jonabi okoro bende siro wachni mana kaka ondiki niya,\n ","“ ‘Bangʼ mano anaduogi kendo,\n mi ager kendo od Daudi mosepodho.\n Anachak ager kuondene momukore,\n mi alose obed maber,\n ","mondo omi ji duto omany Jehova Nyasaye,\n kaachiel gi ogendini duto miluongo gi nyinga,\n Ruoth Nyasaye mane omiyo,’ ","wechegi ongʼere chon, ema owacho.\n ","“Kuom mano bucha wacho ni ok owinjore waket chik matek ni joma ok jo-Yahudi makoro olokore oyie kuom Nyasaye.\n","To owinjore wandiknegi mondo wanyisgi ni kik gicham chiemo motimgo misango ne nyiseche manono, kik giterre, kik gicham ring jamni mode kendo kik gicham remo.\n","Nikech chike Musa osebedo kiyalo nyaka nene e mier duto, kendo kisomo e sinagoke Sabato ka Sabato.”\n ","Bangʼ mano joote gi jodongo kod kanisa, nongʼado wach mondo giyier jomoko kuomgi gior Antiokia kaachiel gi Paulo kod Barnaba. Ne giyiero Judas ma niluongo ni Barsaba gi Sila, mane gin jotelo e dier owete.\n","Jogi noor gi baruwa mondiki kama:\n Wan joote gi jodongo, ma wan oweteu kuom Ruoth,\n Ne un joma ok jo-Yahudi moyie man Antiokia gi Siria kod Kilikia:\n Wamosou,\n ","Wasewinjo kaka jomoko noa kuomwa ka wan to ne ok waorogi, mi gichandou ka githago chunyu gi weche mane giwacho.\n","Kuom mano, ne wawinjore waduto mondo wayier jomoko waor iru kod osiepewa mwageno, Barnaba gi Paulo,\n","ma gin joma osechiwo ngimagi ni Ruodhwa Yesu Kristo.\n","Kaluwore gi mano, waoro bende Judas gi Sila mondo onyisu gi dhogi weche mwandikonu e baruwani.\n","En dwaro mar Roho Maler kod marwa bende mondo kik wamiu tingʼ mapek moloyo chike mwamiyou e baruwani.\n","Kik ucham chiemo motimgo misango ne nyiseche manono, kik ucham remo; kik ucham ring jamni mode bende kik uterru. Ka uritoru kuom gigo duto, to unudhi nyime maber.\n Oritiuru.\n ","Kuom mano, joote noor modhi nyaka Antiokia. Bangʼ chopo, negichoko kanisa kaachiel mi gimiyogi baruwano.\n","Ka ji nosomo baruwano negidoko mamor nikech weche mane ni e iye nojiwogi maber.\n","Judas gi Sila, mane gin jonabi, nomedo wuoyo gi owete ka gijiwogi kendo gitegogi e yie.\n","Kane gisebet kodgi kuom ndalo moromo, owete nokowogi mondo gidhi gi kwe, kendo gidogi ir joma noorogi. [","Sila to noneno ni ber mondo odongʼ Antiokia.]","Kaachiel gi Paulo gi Barnaba kod ji mamoko, ka gipuonjo kendo giyalo wach Ruoth.\n ","Bangʼ ndalo moko Paulo nowachone Barnaba niya, “Wadogi mondo walim jowete e mier matindo duto kuonde mwaseyale wach Ruoth, mondo wane kaka gidhi.”\n","Barnaba ne dwaro mondo Johana miluongo ni Mariko odhi kodgi,\n","to Paulo ne paro ni ne ok en gima ber mondo gidhi kode, nikech noseweyogi Pamfilia mi ok odhi kodgi nyime e tich.\n","Wachni nokelo pogruok e kind Paulo gi Barnaba, mine gipogore. Barnaba nokawo Mariko mi gikwangʼ gidhi Saipras,\n","to Paulo noyiero Sila gidhigo, ka owete oketogi e bwo ngʼwono mar Ruoth Nyasaye.\n","Nowuotho e piny Siria gi Kilikia kojiwo kanisni.\n"],["Paulo nowuotho mochopo Derbe gi Lustra, kama japuonjre moro nodakie miluongo ni Timotheo. Min Timotheo ne ja-Yahudi moyie kuom Yesu, to wuon-gi ne ja-Yunani.\n","Owete man Lustra gi Ikonio ne wuoyo maber kuom Timotheo.\n","Paulo ne dwaro kawe mondo dhi kode e wuodhe mar yalo Injili, omiyo ne otere nyangu, nikech jo-Yahudi mane odak kanyo nongʼeyo ni wuon-gi ne en ja-Yunani.\n","Kane giwuotho e dala ka dala, neginyiso ji mondo oluw gima buch joote gi jodongo nongʼado Jerusalem.\n","Omiyo kanisa nobedo motegno e yie, kendo kwan joma oyie kuom Kristo ne medore pile.\n ","Kaka Roho Maler nosegengʼogi ni kik giyal Injili e piny Asia, Paulo gi lange nowuotho e gwengʼ Frugia gi Galatia.\n","Kane gichopo e tongʼ piny Musia, ne gitemo mondo gidonj e piny Bithinia, to Roho mar Yesu ne ok oyienigi timo mano.\n","Omiyo negidhi nyaka Troa, ka giluwo Musia.\n","Otienono, Paulo noneno fweny mar ja-Makedonia kochungʼ kendo saye niya, “Bi loka Makedonia mondo ikonywa.”\n","Bangʼ kane Paulo oseneno fwenyno, ne waikore piyo piyo mondo wadhi e piny Makedonia, nikech ne wangʼeyo ni Nyasaye dwarowa loka kono mondo wayalnegi Injili.\n ","Bangʼ aa Troa, ne wakwangʼo yie kwachomo Samothraki kendo kinyne ne wadhi nyime nyaka Neapoli.\n","Kane waa kanyo, ne wadhi nyaka Filipi, mane en dala maduongʼ e bath piny Makedonia ma kono, kendo joma odakie ne ni e bwo loch jo-Rumi. Kanyo ne wadakie kuom ndalo mogwarore.\n ","Chiengʼ Sabato ne wawuok oko mar dalano mi wachopo e dho aora, kuma ne waparo ni diwayudie kar lemo. Ne wabet piny kanyo mi wawuoyo gi mon moko mane oyudo osechokore kanyo.\n","Achiel kuom joma nochiko itgi mowinjowa kwaloso ne en dhako moro moa Thuatira, ma nyinge Ludia, mane loko lewni makwar ma nengogi tek kendo noluoro Nyasaye. Ruoth noyawo chunye mondo orwak puonj Paulo.\n","Bangʼ kane osebatise, en kaachiel gi joode duto, norwakowa e ode kowacho niya, “Ka ukwana kaka ngʼat moyie kuom Ruoth Yesu, to biuru mondo ubed wenda.” Nomedo sayowa kamano mine wadhi!\n ","Chiengʼ moro kane wadhi kar lemo, nyako moro ma jatich e ot, kendo man-gi jachien marach mane omiyo en gi teko mar koro gik mabiro timore, noromo kodwa. Nyakono ne kelo ni ruodhi mage pesa mangʼeny, kohulo ni ji gik mabiro timogi.\n","Kinde ka kinde ne oluwo bangʼ Paulo kod wan bende, kokok niya, “Jogi gin jotich Ruoth Nyasaye man Malo Moloyo, kendo ginyisou yor yudo warruok.”\n","Notimo kamano kuom ndalo mogwarore, to achien Paulo nosin kode, mi nolokore ochiko jachiendno niya, “Achiki e nying Yesu Kristo ni aa kuome!” Jachiendno noa kuom nyakono mana gisano.\n ","Kane ruodhi mag nyako ma jatichno oneno kaka ohandgi mane giyudogo pesa orumo, negimako Paulo gi Sila mi giywayogi oko nyaka chuny chiro mondo jotelo oyalgi.\n","Negiterogi e nyim jongʼad bura, mi giwacho niya, “Jogi gin jo-Yahudi, to gisekelo koko e dalawa-ka,\n","ka gipuonjo ji mondo oluw timbe magalagala ma chikwa odagi mondo wan jo-Rumi wayiego kata waluw.”\n ","Ji mane ni kanyo duto nonywako ni Paulo gi Sila ka gidonjonegi, omiyo jongʼad bura nochiko mondo olony lepgi mondo ochwadgi.\n","Kane osechwadgi marach, norwakgi e od twech mi omi jarit od twech chik mondo oritgi motegno.\n","Jarit od twech nokawo chikno matek mi noketogi ei od twech maiye, kotweyo tiendegi e kind lodi mag yien.\n ","To kar odiwuor tir, kane oyudo Paulo gi Sila jolemo kendo pako Nyasaye gi wende, ka joma otwe mamoko winjogi,\n","piny noyiengni matek apoya nono, mi mise mag od twech noyiengni. Gikanyono dhoudi duto mag od twech noyawore kendgi, mi nyoroche mane otwego jotwech nogonyore duto.\n","Ka jarit od twech nochiewo monwangʼo ka dhout od twech duto oyawore, nowuodho liganglane mondo onegrego, koparo ni joma otwe duto noseringo otony.\n","To Paulo nokok matek kawacho niya, “Kik ihinyri! Wantie waduto!”\n ","Jarit od twech nokwayo taya, mi noringo ir Paulo gi Sila, mopodho e nyimgi kokirni.\n","Bangʼe nogologi oko eka openjogi niya, “Jodongo, atim angʼo mondo owara?”\n ","Negidwoke niya, “Yie kuom Ruoth Yesu eka nikwo, in kaachiel gi joodi.”\n","Eka ne gipuonje Wach Ruoth, kod ji duto mane ni e ode.\n","E sa nogono mar otieno, jarit od twech nokawogi modhi olwokonegi adhondegi, bangʼe gikanyono nobatise, en kaachiel gi joode duto.\n","Eka jarit od twech noterogi e ode momiyogi chiemo. Joodno duto nopongʼ gi mor, nikech koro ne giseyie kuom Nyasaye.\n ","Kane piny oyawore, jangʼad bura nooro askechene ir jarit od twech komiye chik niya, “Weuru jogo thuolo oa odhi.”\n","Omiyo jarit od twech nowachone Paulo niya, “Jangʼad bura osegolo chik mondo ogonyu, in kaachiel gi Sila. Koro unyalo aa mondo udhi kendo dhiuru gi kwe.”\n ","To Paulo nowachone askechego niya, “Ne gichwadowa e lela ka ok gikwongo giyalowa, mi giterowa e od twech kata obedo ni wan jo-Rumi. To koro sani gidwaro golowa e od twech nangʼo lingʼ-lingʼ? Ooyo, gibi abiya mondo gin giwegi ema gigolwa.”\n ","Askechego nodwoko wachno ni jongʼad bura, to kane giwinjo ni Paulo gi Sila ne gin jo-Rumi, luoro nomakogi.\n","Negibiro mi giywagore nigi, eka ne gigologi oko e od twech, ka gisayogi mondo gia e dalano.\n","Kane Paulo gi Sila osewuok e od twech, negidhi od Ludia, kendo kuno ne girome gi jowete mi gijiwogi. Bangʼe negia gidhi.\n"],["Kane gisekalo Amfipoli gi Apolonia, ne gitundo Thesalonika, kuma ne nitie sinagogi moro mar jo-Yahudi.\n","Kaka Paulo ne jatimo pile, ne odonjo e od lemono, kendo kuom Sabato adek moluwore, nopimo kodgi wach kuom weche mondiki e Muma.\n","Noleronigi tiendgi kendo nomiyo gingʼeyo gadiera ni Kristo ne nyaka sandi eka bangʼe ochier oa kuom joma otho. Nowachonegi niya, “Yesu ma ayalonuni e Kristo.”\n","Jomoko kuom jo-Yahudi ne wach oywayo kendo ne giyie mi giluwo Paulo gi Sila, mana kaka jo-Yunani moluoro Nyasaye mathoth kaachiel gi mon moko mongʼere bende noyie.\n ","To jo-Yahudi mamoko ne nyiego omako; omiyo negidhi gichoko acheje moko mane bayo e chiro kanyo, eka negichoko oganda maduongʼ mar joma achejego, kendo negichako lweny e dalano. Ne gimwomore e od Jason, ka gimanyo Paulo gi Sila, mondo gigolgi oko ni oganda.\n","To kane ok giyudogi, ne giywayo Jason kod jowete moko e nyim jotend dalano. Negigoyo koko kagiwacho niya, “Jok mosekelo chandruok e piny kuonde duto koro osechopo ka,\n","kendo Jason-ni ema oserwakogi e ode. Giduto gidagi luwo chike Kaisar, kagiwacho ni nitie ruoth machielo, miluongo ni Yesu.”\n","Kane giwinjo wechegi, oganda mane osechokore kanyo kod jotelo mag dalano nogoyo koko.\n","Jotelogo noketo ne Jason gi joge mamoko nengo mar singruok ni ok ginichak gikel koko kendo, bangʼe ne giweyogi gidhi.\n ","Kane piny oimore, jowete nooro Paulo gi Sila Berea. Kane gichopo, negidonjo e sinagogi mar jo-Yahudi.\n","To jo-Berea ne nigi kido maber moloyo jo-Thesalonika, nikech negirwako wach gi chuny mamor, kendo neginono Ndiko pile ka pile, mondo gine ane ka gik mane Paulo wacho gin adier.\n","Jo-Yahudi mathoth noyie, kaachiel gi mon mathoth ma jo-Yunani mongʼere, kod jo-Yunani mangʼeny machwo.\n ","Ka jo-Yahudi manodak Thesalonika nowinjo ni Paulo ne yalo wach Nyasaye Berea, negidhi kuno bende, kendo negichoko oganda mondo ochak koko, ka giketho chuny ji.\n","Jowete nooro Paulo e dho nam ma ok odeko, ka Sila gi Timotheo to jodong Berea.\n","Joma ne odhi gi Paulo notere nyaka Athene, bangʼe negidok Berea mi ginyiso Sila gi Timotheo yo mane ginyalo chopogo ir Paulo mapiyo.\n ","Kane Paulo pod rito Sila gi Timotheo Athene, chunye nosin kane oneno kaka jo-dalano noketo chunygi kuom lamo kido mag nyiseche manono.\n","Omiyo nowuoyo kod jo-Yahudi gi jo-Yunani moluoro Nyasaye e sinagogi. Bende pile pile nowuoyo gi ji mane budho e chiro e dalano.\n","Jorieko moko mag Epikurio kod Stoiko nochako mino kode wach. Moko kuomgi nopenjo niya, “Angʼo ma jawach thoreni temo wacho?” To moko nowacho niya, “Chal ka gima oyalo kuom nyiseche moko ma welo.” Negiwacho kamano nikech Paulo ne yalo kuom Yesu kendo kuom chier.\n","Eka ne gikawe mi gidhi kode kar romo margi miluongo ni Areopago, bangʼe gipenje niya, “Donge dinyiswae tiend puonj manyien mikelo kaeni?\n","Isako itwa gi puonj manyien mapok wawinjo, omiyo wadwaro ngʼeyo tiendgi.”\n","(Jo-Athene duto kod jopinje mamoko mane odak kanyo nohero ketho sechegi kanyo ka gigoyo mbaka kendo giwinjo paro gi rieko manyien.)\n ","Eka Paulo nochungʼ e nyim chokruok mane ni ei Areopago mochako wuoyo kowacho niya, “Un jo-Athene, ayudo ni un joma ohero lemo e ngimau duto.\n","Nikech kane awuotho kalworora ka anono malongʼo kuondeu mag lemo, to ne ayudo nyaka kendo mar misango mondikie niya,\n ‘Ne nyasaye ma ok ongʼe’.\n Koro gima ulamo kaka gima ok ongʼe ema adwaro yalonu.\n ","“Nyasaye mane ochweyo piny kaachiel gi gik moko duto manie iye en Ruodh polo gi piny, kendo ok odak ei hekalu ma oger gi lwet dhano,\n","bende ok tine gi lwet dhano ka gima odwaro gimoro kuom dhano nikech en owuon ema ochiwo ne dhano, ngima gi muya mi yweyo kod gik moko duto.\n","Koa kuom dhano achiel, nochweyo ogendini duto mag ji, mondo gipongʼ piny duto, kendo en ema oketo ni ngʼato ka ngʼato kar romb higni monego odag-go e piny, kod kuonde monego gidagie.\n","Nyasaye notimo ma mondo ji obed gi chuny madware kendo mondo kanyalore to gichop kuma entie, mi giyude, kata obedo ni ok en mabor kodwa.\n","‘Wangima nikech En, kendo wawuotho nikech En, kendo wantie nikech En.’ En mana kaka jowendu moko osewacho ni, ‘Wan bende wan kothe.’\n ","“Ka wan koth Nyasaye kamano, to koro ok onego wapar ni Nyasaye chalo gi dhahabu kata gi fedha kata kidi, ma gin mana kido ma dhano oloso kendo oketo gi pache.\n","E kinde mokalo Nyasaye ne ok odewo fuwo machal kamano, to koro sani osegolo chik ni ji duto kamoro amora mondo olokre owe richo.\n","Nikech oseketo chiengʼ mobiro ngʼadoe bura ne piny duto gadiera, kokalo kuom ngʼat moseyiero. Bende osenyiso ji malongʼo ni obiro timo mano ni ji duto, nikech nochiere oa kuom joma otho.”\n ","Kane jogo owinjo ka Paulo wuoyo kuom wach chier aa kuom joma otho, moko kuomgi nojare, to moko to nowachone niya, “Wabiro dwaro mondo iwuo kodwa kendo e wachni.”\n","Eka Paulo nowuok moweyo joburago.\n","Ji moko manok nodok kor Paulo, mi giyie kuom Kristo. Achiel kuom joma noyie ne en Dionusio, mane en jabuch Areopago, gi dhako moro ma nyinge Damaris, kod ji mamoko manok.\n"],["Bangʼ mano, Paulo noa Athene modhi Korintho.\n","Kuno nonwangʼo ja-Yahudi moro mane onywol Ponto miluongo ni Akula. Ngʼatno noyudo odar oa Italia gi chiege Priskila, nikech ruoth Klaudio nosegolo chik mondo jo-Yahudi duto odar oa Rumi. Paulo nodhi limogi,\n","mi odak kodgi kendo tiyo kodgi nikech en bende ne en jatwangʼ hema mana kaka gin.\n","To Sabato ka Sabato, ne opuonjo ji e sinagogi, kotemo loko jo-Yahudi gi jo-Yunani.\n ","Kane Sila gi Timotheo obiro koa Makedonia, Paulo nochiwore ni tich mar lando Injili kende ma ok oriwo gi gimachielo; kotimo neno ne jo-Yahudi ni Yesu e Kristo.\n","To ka jo-Yahudi nodagi wachne mi ochako yanye, Paulo notengʼonigi lepe kosiemogi niya, “Rembu mondo odongʼ ewiu uwegi! An asetimo tichna kaka dwarore. Chakre kawuono abiro dhi lando Injili ne joma ok jo-Yahudi.”\n ","Eka Paulo noa e sinagogi modhi e ot moro mane okiewo machiegni gi sinagogi. Wuon odno ne iluongo ni Titio Justo, kendo ne en ngʼat moluoro Nyasaye.\n","To Krispo, mane en jatend sinagogi, kod joode duto, noyie kuom Ruoth kendo jo-Korintho mamoko mangʼeny bende nowinjo Paulo moyie kendo obatisi.\n ","Otieno moro Ruoth Nyasaye nowuoyo gi Paulo e yor fweny kawachone niya,  “Kik iluor. Dhi adhiya nyime gi wuoyo ma ok ilingʼ. \n","An kodi, kendo onge ngʼato mabiro buki mi hinyi, nikech an gi ji mangʼeny e dalani.” \n","Kuom mano, Paulo nodak kuno kuom higa achiel gi nus, kopuonjo ji wach Nyasaye.\n ","Kane oyudo Galio en ruodh Akaya, jo-Yahudi noriwo ni Paulo mi negimake gitere e od bura,\n","kendo gidonjone kagiwacho niya, “Ngʼatni loko ji mondo olam Nyasaye e yo ma chik ok oyie.”\n ","To kane oyudo Paulo dwaro wuoyo, Galio nowacho ni jo-Yahudi niya, “Dine bedi ni ywaku ni kuom wach ketho chik kata tim achach ma ngʼatni osetimo, to dine awinjou.\n","To kaka chandruoku otenore gi weche gi nyinge kod chikeu uwegi, koro unyalo loso wecheugo kendu. Adagi bedo jangʼad bura e weche ma kamago.”\n","Bangʼ mano noriembogi gia e od bura.\n","Eka jo-Yunani duto nochako toyo mirimbgi kuom Sosthene, jaduongʼ sinagogi, mi gichako goye e nyim jobura; kendo Galio ne ok odewogi kata matin.\n ","Paulo noweyo jowete e dala mar Korintho, kendo nokwangʼ kodhi Siria ka gin kaachiel gi Priskila kod Akula. Kane pok giwuok, ne oliel wi Paulo Kenkrea, nikech singruok moro mane osetimo.\n","Kane gichopo Efeso, Paulo noweyo Priskila gi Akula. Nodonjo e sinagogi ka en kende en owuon ei sinagogi mi owuoyo kod jo-Yahudi mane ni kanyo.\n","Jo-Yahudigo nokwaye mondo omed bedo kodgi kanyo to notamore.\n","To kane oweyogi mondo odhi, nowachonegi niya, “Ka en dwaro mar Nyasaye, to abiro duogo.” Bangʼe nokwangʼ oa Efeso.\n","Kane ogowo Kaisaria, nodhi mi omoso kanisa, eka bangʼe nodhi Antiokia.\n ","Kane osebedo Antiokia kuom ndalo mogwarore, Paulo nowuok oa kanyo, mi nowuotho e gwenge duto mag piny Galatia gi Frugia, kojiwo jopuonjre duto.\n ","E kindeno ja-Yahudi moro monywol Aleksandria, ma nyinge Apolo, nobiro Efeso. Ne en gi ngʼeyo matut e puonj mag Muma.\n","Ne osepuonje kuom yor Ruoth, kendo nopuonjo wach Yesu koketo chunye, kata obedo ni nongʼeyo mana batiso mar Johana kende.\n","Nochako wuoyo gi chir e sinagogi, to ka Priskila gi Akula nowinje, ne giluonge e dalagi mine gimedo lerone tiend weche moko kuom yor Nyasaye.\n ","Kane Apolo dwaro mondo odhi Akaya, jowete nojiwe mine gindiko baruwa ne jopuonjre man kuno mondo orwake maber. Kane ochopo kuno, nokelo konyruok mangʼeny ne joma noseyie kuom ngʼwono mar Ruoth Nyasaye.\n","Nimar nosiko koloyo jo-Yahudi gi wach moketi e lela konyisogi ratiro kaka Ndiko wacho ni Yesu e Kristo.\n"],["Kane Apolo ni Korintho, Paulo nowuotho e gwenge mamalo, nyaka nochopo Efeso. Kuno noyude jopuonjre moko,\n","mi openjogi niya, “Bende ne uyudo Roho Maler chiengʼ mane uyie kuom Yesu?”\n Negidwoke niya, “Ooyo, kata mana winjo pok wawinjo ni nitie gimoro ni Roho Maler.”\n ","Paulo nomedo penjogi niya, “Ka kamano, to kare batiso mane mane uyudo?”\n Negidwoke niya, “Ne wayudo batiso mar Johana.”\n ","Paulo nowachonegi niya, “Batiso mar Johana ne en mar lokruok weyo richo. Nonyiso ji mondo oyie kuom Jal mane biro bangʼe, ma en Yesu.”\n","Bangʼ winjo mano, nobatisgi e nying Ruoth Yesu.\n","Kane Paulo oketo lwete kuomgi, Roho Maler nolor kuomgi, mine giwuoyo gi dhok mayoreyore kendo ne gikoro wach.\n","Kar romb jogo ne gin chwo apar gariyo.\n ","Paulo nodonjo e sinagogi mi opuonjo ji gi chir kuom dweche adek. Notemo wuoyo kodgi konyisogi adiera man kuom pinyruodh Nyasaye.\n","To jomoko kuomgi chunygi nodoko matek, ne gidagi yie kendo negichako wuoyo marach kuom jo-Kristo e lela. Omiyo Paulo noweyogi, mi okawo jopuonjre odhigo e od puonjruok mar ngʼat ma nyinge Turano, kuma ne gitwakie pile.\n","Paulo notimo mano kuom higni ariyo, mi jo-Yahudi duto gi jo-Yunani manodak e piny Asia nowinjo wach Ruoth.\n ","Nyasaye nomiyo Paulo otimo honni madongo,\n","kata mana kitembini kod lewni mane orere kuome noter ni jotuo, mine gichango kuom tuochegi kendo jochiende noa kuomgi.\n ","To jo-Yahudi moko mane wuotho koni gi koni kagolo jochiende notemo tiyo gi nying Ruoth Yesu mondo giriemb jochiende kuom ji. Ne gitemo wacho niya, “E nying Yesu ma Paulo yalo, wachiki mondo iwuog oko!”\n","To jadolo maduongʼ moro mar jo-Yahudi miluongo ni Sekewa ne nigi yawuowi abiriyo mane timo kamano.\n","To chiengʼ moro achiel jachien nodwokogi niya, “Yesu to angʼeyo, kendo Paulo bende angʼeyo, to un, to un ngʼa gini?”\n","Eka ngʼat mane nigi jachien-no nopor kuomgi mohewogi duto. Nogoyogi marach mi giringo gia e odno ka gin duge kendo dendgi chwer remo.\n ","Ka jo-Yahudi gi jo-Yunani mane odak Efeso nowinjo wachno luoro nomakogi, kendo nying Ruoth Yesu noyudo duongʼ.\n","Ji mangʼeny mane oyie kuom Yesu nobiro mohulo richogi e lela.\n","Jomoko kuomgi manosebedo katimo timbe jwok nokelo kitepegi mag thieth mi nowangʼ-gi e lela ka ji duto neno. Kane gikwano nengo kitepego duto mane giwangʼo, neginwangʼo ka nengogi oromo silingʼ alufu piero abich.\n","Kuom mano, Wach Ruoth nomedo landore kendo ne medo bedo gi teko.\n ","Kane gigo duto osetimore, Paulo nongʼado e chunye mondo odhi Jerusalem, kokadho Makedonia gi Akaya. Nowacho e chunye niya, “Bangʼ dhi Jerusalem, to nyaka alim Rumi bende.”\n","Nooro jokonyne moko ariyo, ma gin Timotheo gi Erasto, nyaka Makedonia, ka en to ne pod odongʼ e piny Asia kuom ndalo moko.\n ","E kindeno koko maduongʼ nowuok kuom wach luwo Yor Kristo.\n","Ngʼat moro ma nyinge Demetrio, mane jathedh fedha, ne loso kido mag hekalu mar nyasaye madhako miluongo ni Artemis, kendo tichneno ne kelo ohala maduongʼ ni jotheth wetene.\n","Demetrio noluongo jotheth wetene duto, kod jotich mamoko ma tijgi ne chal gi margi, mi owachonegi niya, “Yawa, ungʼeyo ni tijwani kelonwa ohala maduongʼ.\n","To koro uneno kendo uwinjo kaka ngʼat miluongo ni Pauloni oseloko ji mathoth Efeso-ka, nyaka e piny Asia duto. Owacho ni nyiseche ma dhano oloso ok gin nyiseche mar adier.\n","Koro wan gi chandruok, ok mana nikech ji biro chayo tijwani mi ohandwani podhi, to bende nikech hekalu mar nyasaye madhako marahuma, ma en Artemis owuon, ibiro chayo, mi Artemis owuon, ma ji lamo e piny Asia, nyaka e piny duto, ok bi ngʼe duongʼne kaka nyasaye!”\n ","Kane giwinjo wachno, mirima nomakogi mi gichako goyo koko kagiwacho niya, “Artemis mar jo-Efeso duongʼ!”\n","Koko nolandore e dala duto kendo negimako Gayo gi Aristarko ma jo-Makedonia mane jowuodh Paulo kendo ne gimwomore kuomgi ka gichiko pawgi mar tugo.\n","Paulo ne dwaro dhi e diergi mondo owuo kodgi, to jopuonjre notame.\n","Kata moko kuom jotend pinyno mane osiepene, noorone wach kakwaye mondo kik odonj e paw tugono.\n ","Chokruok nonjawni. Ji moko ne wacho gimoro achiel, to jomoko ne wacho gimachielo. Ji mangʼeny ne ok ongʼeyo kata gima omiyo ne gin kanyo.\n","Jomoko kuomgi ne paro ni Aleksanda ema oluongo burani nikech negineno ka jo-Yahudi chwale nyime mondo owuo gi ji. Aleksanda notingʼo bade mondo owuo gi ji.\n","To ka ogandano nofwenyo nine en ja-Yahudi, ne gikok gi dwol achiel kuom seche ariyo kagiwacho niya, “Artemis mar jo-Efeso duongʼ!”\n ","Bangʼe jagoro morito dalano nopieyo ji kawacho niya, “Un jo-Efeso, donge piny ngima ongʼeyo ni dala mar Efeso ema orito hekalu mar nyasaye marahuma miluongo ni Artemis, kaachiel gi kidone manolwar koa e polo?\n","Kuom mano, kaka wechegi gin adier chuth ma ngʼato ok nyal dagi, weuru goyo koko kendo kik utim tim moro ka ok uparo.\n","Usekelo jogi ka, kata obedo ni ok gisekwalo gimoro e hekalu, kata yanyo nyasachwa madhakoni.\n","Ka dipo ni Demetrio gi jotheth wetene nigi wach gi ngʼato kuomgi, to ute yalo bura oyaw dhogi, kendo joyal bura bende nitie. Kuno ema ginyalo dhi donjo ni joma okethonigi.\n","To ka dipo ni nitie wach moro machielo ma udwaro nolosi, to nyaka lose mana e chokruok ma chik oyiego.\n","To kaka weche chal sani, gik mutimogi biro ketowa e chandruok, nikech ibiro ngʼadnwa bura kaka joma kelo koko. Kuom mano, onge yo moro amora ma wanyalo tonygo e wachni, nikech wasegoyo koko maonge tiende.”\n","Bangʼ kane osewacho wechegi, nogonyo chokruok.\n"],["Kane kokono oserumo, Paulo noluongo jopuonjre ire mojiwogi, to bangʼe nogoyonegi oriti, mi ochako wuodhe mar dhi Makedonia.\n","Nowuotho e gwengʼno kojiwo ji gi weche mangʼeny, eka nochopo e piny jo-Yunani,\n","kuma nobetie kuom dweche adek. To nikech jo-Yahudi ne chano timo ne marach kane oyudo oikore mar dhi Siria, noloko pache mondo odog chien, koluwo Makedonia.\n","Joma nodhi kode ne gin ji kaka Sopata wuod Puro ja-Berea, gi Aristarko kod Sekundo, ma ja-Thesalonika, gi Gayo ja-Derbe, kod Timotheo bende, gi Tukiko kod Trofimo mane gin jo-Asia.\n","Jogi notelo nyimwa mondo oritwa Troa.\n","Wan to ne wakwangʼ ka waa Filipi, bangʼ Sap Makati ma ok oketie Thowi, to bangʼ ndalo abich ne wachopo irgi Troa, kuma ne wabetie kuom ndalo abiriyo.\n ","To Chiengʼ mokwongo mar juma ne wachokore mondo wacham Sap Ruoth. Paulo nopuonjo ji nyaka odiwuor nikech nochano mar aa kinyne gokinyi.\n","Teche mangʼeny ne liel e od gorofa malo kuma ne wachokore.\n","To wuowi moro miluongo ni Yutiko nobet e dho dirisa, kendo nindo nomedo tere ka Paulo ne pod medo puonjo. Kane en e chuny nindo, nolwar gie dirisa koa e gorofa mar adek mi nokwanye piny mwalo kosetho.\n","Paulo nolor piny mi nokwako wuowino. Bangʼe nowacho ni ji niya, “Kik uluor. Ongima!”\n","Eka nodok malo kuma ne entie mi ongʼwenyo makati mochamo. Bangʼe nodhi nyime gipuonjo nyaka piny oru, eka owuok.\n","Ji nokawo wuowino motere dala kongima, kendo chunygi noyudo hoch maduongʼ.\n ","Wan to ne watelo nyime nyaka ei yie, mi wakwangʼ nyaka Asos, kuma ne wadhi kawoe Paulo. Nosechano kamano nikech ne odwaro ni mondo odhi kuno kowuotho gi tiende.\n","Kane oyudowa Asos, nodonjo kodwa e yie, mi wadhi nyaka Mitulene.\n","Kinyne ne wakwangʼ ka waa kanyo mi watundo machiegni Kios. To chiengʼ machielo ne wangʼado nam nyaka Samos, to bangʼe ne wachopo Mileto.\n","Paulo nosechano mondo okwangʼ kodhi ma ok oluwo Efeso, nikech ne ok odwar kawo thuolo malach e piny Asia. Nodwaro mondo ochop Jerusalem piyo, kapok chiengʼ Pentekost ochopo.\n ","Kane wan Mileto, Paulo nooro wach Efeso mondo oluongne jodong kanisa.\n","Kane gisebiro, nowachonegi niya, “Ungʼeyo maber kaka ngimana ne chalo e kinde mane an kodu ka, kochakore odiechiengʼ mokwongo mane adonjo e piny Asia.\n","Ne atiyo ni Ruoth gi chuny mamuol, kendo gi pi wangʼ, kata obedo ni naneno masiche madongo ka jo-Yahudi chano mondo ohinya.\n","Bende ungʼeyo kaka ne ok aweyo mak anyisou wach moro amora mane nyalo konyou, to napuonjou e lela kendo e uteu, ka adonjo e ot ka ot.\n","Asenyiso jo-Yahudi kaachiel gi jo-Yunani ni nyaka gilokre giwe richogi kendo gidwog ir Nyasaye kendo giyie kuom Ruodhwa Yesu.\n ","“To sani koro Roho ochuna ni nyaka adhi Jerusalem, ka ok angʼeyo gima dhi timorena kuno.\n","Gima angʼeyo en mana gima Roho Maler nyisa e chunya ni sand kod twech orita e dala ka dala ma adhiye.\n","To kata obedo kamano, ok akwan ngimana ka gima lichna; gima ochuna maduongʼ en mana tieko ngʼweya kendo chopo tich ma Ruoth Yesu osemiya mondo atim, ma en tich mar lando Injili mar ngʼwono mar Nyasaye.\n ","“Koro angʼeyo ni onge ngʼato kuomu maseyalone wach kuom pinyruoth manochak onena.\n","Emomiyo awachonu kawuono ni koro remb ngʼato ok ni e wiya,\n","nikech ne ok aweyo ma ok anyisou gik moko duto ma Nyasaye dwaro ni utim.\n","Koro tangʼuru kendo rituru kweth duto ma Roho Maler oketo e lwetu mondo uriti. Beduru jokwath mag Kanisa Nyasaye ma nongʼiewo gi rembe owuon.\n","Angʼeyo maber ni bangʼ ka asea, ondiegi mangemo biro monjou, kendo ok giniwe kweth Nyasaye ngangʼ.\n","Kata mana e dieru ka, jomoko biro wuokie kendo gibiro puonjo weche mobam ma gichwogo kendgi giwegi mondo giywago jopuonjre irgi.\n","Emomiyo beduru motangʼ! Paruru kaka kuom higni adek ne ok aweyo mak asiemo ngʼato ka ngʼato kuomu odiechiengʼ gotieno, ka pi wangʼa chwer.\n ","“Koro aketou e lwet Nyasaye, kendo kuom wach ngʼwonone, manyalo gerou, kendo manyalo miyo uyud gweth mosekan-nu kaachiel gi jomaler duto.\n","Pok agombo fedha kata dhahabu kata law ngʼato.\n","Un uwegi ungʼeyo ni lwetenagi osetiyo matek mi ochopo dwarona duto, nyaka dwaro mag jowadwa mwayalogo Injili.\n","Asenyisou gi yore duto ni nyaka wati matek wan wawegi mondo wakonygo joma chandore, ka waparo wach mane Ruoth Yesu owachonwa ni,  ‘Chiwo kelo gweth moloyo kawo!’  ”\n ","Kane Paulo osetieko wacho wechegi, nogoyo chonge piny kaachiel kodgi duto mi nolemo.\n","Ji duto ne oywak, ka gipodho kuome kendo ginyodhe.\n","Gima ne litnegi ahinya ne en gima nowacho ni ne ok gibi nene kendo. Bangʼ mano ne gikowe ei yie.\n"],["Bangʼ kane wasegoyonegi oriti, ne wasiayo yie mi wakwangʼ e dier nam tir nyaka chula mar Kos. Kinyne ne watundo e chula mar Rodos, kendo kane waa kanyo, to ne wadhi mi wachopo Patara.\n","Kuno newanwangʼe yie madhi Foinike, mine waidho kendo wachako kwangʼ.\n","Kane wasechopo kama koro ne wanyalo nenogo Saipras, ka waluwo yo modok milambo mare, ne wakwangʼ kwachomo Siria, mine wagowo Turo kama ne idhi lorie gik mane yiewa otingʼo.\n","Ne wayudo jopuonjre kuno, kendo ne wabet kodgi kuom ndalo abiriyo. Kaka Roho Maler notelonigi, neginyiso Paulo ni kik odhi Jerusalem.\n","Kata kamano, ka ndalo mane onego wabedgo kodgi norumo, ne wawuok kendo wadhi nyime gi wuodhwa. Jopuonjre duto, kaachiel gi mondegi kod nyithindgi, ne okowowa nyaka oko mar dalano, kendo kane wachopo e dho nam, to ne wagoyo chongwa piny mi walemo.\n","Eka ne wagoyonegi oriti, bangʼe wadonjo e yie, ka gin to gidok miechgi.\n ","Ne wadhi nyime gi wuodhwa ka waa Turo, nyaka ne wagowo Potolomai, kuma ne wamosoe jowete, kendo ne wabet kodgi kuom odiechiengʼ achiel.\n","Kinyne ne wawuok kanyo mi wachopo Kaisaria, kendo ne wabet e od Filipo jayalo, mane en achiel kuom jokony abiriyo.\n","Filipo ne nigi nyiri angʼwen mapok okendi mane gin johul wach.\n ","Kane wasebet kodgi kuom ndalo moko, janabi ma nyinge Agaba nobiro irwa koa Judea.\n","Kane ngʼatni ochopo irwa, nokawo okanda mar Paulo motweyogo bedene gi tiendene owuon, kendo owacho niya, “Roho Maler wacho kama: ‘Mana kaka atweyorani e kaka jo-Yahudi man Jerusalem biro tweyo wuon okandani mi gichiwe e lwet joma ok jo-Yahudi.’ ”\n ","Kane wawinjo wachno, wan kaachiel gi ji duto, ne wasayo Paulo mondo kik odhi Jerusalem.\n","To nodwokowa kowacho niya, “Angʼo momiyo uywak kendo unego chunya? An aikora ok mana ni twech kende, to kata ni tho e Jerusalem kuno, nikech nying Ruoth Yesu.”\n","Kane wayudo ni ok onyal loko pache, to ne waweyo wachno, mi wawacho niya, “Ruoth Nyasaye mondo otim dwarone.”\n ","Bangʼ mano ne waikore mi wadhi nyaka Jerusalem.\n","Jopuonjre moko moa Kaisaria bende nodhi kodwa nyaka dala Manason, kama nonego wadagie. Manason ne en ja-Saipras, kendo ne en achiel kuom jopuonjre mane okwongo yie kuom Ruoth.\n ","Kane wachopo Jerusalem, jowete norwakowa gi mor.\n","Kinyne Paulo kaachiel kodwa nodhi mondo one Jakobo kendo jodongo duto nochokore kodwa.\n","Paulo nomosogi, eka nonyisogi weche duto kuom gik mane Nyasaye osetimo e kind joma ok jo-Yahudi e tichne mar lando Injili.\n ","Kane giwinjo mano, negipako Nyasaye, eka giwacho ni Paulo niya, “Owadwa Paulo, inyalo neno kaka jo-Yahudi gana gi gana oseyie kuom Ruoth Yesu, kendo kargi giduto giketo chunygi kuom luwo Chik.\n","Osenyisgi ni ipuonjo jo-Yahudi modak e kind joma ok jo-Yahudi duto mondo kik gilu Chike Musa, kisemogi mondo kik giter nyithindgi nyangu kata kik gilu timbewa.\n","Koro wanyalo timo angʼo? Wangʼeyo ni gibiro ngʼeyo maonge kiawa ni isechopo ka,\n","omiyo yie kodwa mondo itim kaka wanyisi. Nitie chwo angʼwen e dierwa ka mosetimo singruok.\n","Kaw jogi mondo idhi ipwodhri kaachiel kodgi, bangʼe ichulnegi nengo mar misengini monego gichul bangʼ pwodhruok, eka oliel yie wigi. Kitimo kamano, to ji duto biro kawo weche duto ma ji wacho kuomi kaka miriambo, kendo gibiro kawi kaka ngʼat moluwo Chik Musa.\n","To kuom joma ok jo-Yahudi moyie, wasendikonegi kuom gimane buchwa ongʼado ni kik gicham chiemo motimgo misango ni nyiseche manono, kik ucham remo, gi ring jamni mode, kendo ni kik giterre.”\n ","Kinyne Paulo nokawo jogo mi nopwodhore kaachiel kodgi, eka nodonjo e hekalu mondo onyisgi chiengʼ ma pwodhruokno norume, kod odiechiengʼ ma notimnie misango ni ngʼato ka ngʼato.\n ","Kane ndalo abiriyo mag pwodhruok chiegni rumo, jo-Yahudi moko moa e piny Asia noneno Paulo ei hekalu. Ne githuwo ji duto kode mi gimake,\n","ka gikok niya, “Jo-Israel, konywauru. Ma e ngʼat mapuonjo ji duto kamoro amora modhiye mondo gibed mamon kod jowa, gi chikewa kod hekaluwani. Kata sani osekelo nyaka jo-Yunani ei hekalu ka, mi odwanyo kama lerni.”\n","(Noyudo giseneno Trofimo ja-Efeso ka nigi Paulo e Jerusalem mi giparo ni dipo ka Paulo nosedonjo nyaka ei hekalu.)\n ","Wachno nomiyo koko ochakore ei Jerusalem duto, kendo ji moa koni gi koni nobiro karingo. Negimako Paulo mi giywaye gigole ei hekalu, bangʼe giloro dhorangeye duto.\n","Kane gichako goye mondo ginege, wach nochopo ni jatend lweny mar jo-Rumi, ni dala Jerusalem duto otimo koko.\n","Kuom mano, nokawo jotelo moko gi jolweny mi oringo odhi kodgi nyaka kuma ne oganda ochokore. Kane jokokogo oneno jatend lweny gi jolweny mane ni kode, ne giweyo goyo Paulo.\n ","Jatelono nobiro momako Paulo, kendo nogolo chik mondo otweye gi nyoroche ariyo. Bangʼe nopenjogi niya, “Ngʼatni en ngʼa? To osetimo angʼo?”\n","Jomoko e chokruokno nokok kawacho gimoro achiel to jomoko ne wacho gimachielo makoro jatend lweny ne ok nyal ngʼeyo malongʼo gima notimore nikech koko, omiyo nogolo chik mondo oter Paulo kama askeche odakie.\n","Kane Paulo ochopo e ndiri midonjogo ka jolweny, jogo koro ne ger marach mi nochuno askeche mondo otingʼe.\n","Ogandano mane oluwogi nosiko kakok niya, “Negeuru.”\n ","Kane jolweny koro chiegni donjo gi Paulo kama gidakie, nokwayo jatendgi kowacho niya, “Yiena mondo awachni wach moro.”\n Jatend jolweny nodwoke kapenje niya, “Kare ingʼeyo dho jo-Yunani?\n","Donge aparo ni in e ja-Misri manyocha ochako koko e dalani kotelo ni jo-mahundu alufu angʼwen momanore gi gige lweny, nyaka e thim?”\n ","Paulo nodwoke niya, “An ja-Yahudi monywol Tarso, e piny Kilikia. Kuom mano, ok aa e dala moro matin minyalo chayo. Kiyie, to miya thuolo awuo gi jogi.”\n ","Kane jatend lweny osemiye thuolo mondo owuo, Paulo nochungʼ e raidhi, motingʼo ni ji bade mondo gilingʼ. Kane giselingʼ nowuoyo kodgi gi dho jo-Hibrania kowacho niya:\n"],["“Owetena gi wuonena, koro winjuru wechena manyisou ni aonge ketho.”\n ","Kane giwinjo kowuoyonegi gi dho jo-Hibrania kamano, negilingʼ thi.\n Eka Paulo nowacho niya,\n","“An ja-Yahudi monywol Tarso, e piny Kilikia, to ne adongo Jerusalem ka. Ne ayudo tiegruok matut e chike mag kwerewa e bwo Gamaliel, kendo ne achiwora ne Nyasaye mana kaka koro un bende uchaloni.\n","Ne asando joma luwo Yor Kristo mi anego moko kuomgi, to ne amako chwo gi mon mi atero e od twech.\n","Jadolo maduongʼ gi jodongo duto nyalo bedo joneno ni awacho adier. Gin ema negimiya barupe mane omiya thuolo mar mako owetegi man Damaski, kendo ne adhi kuno mondo amak joma oyie mondo kel Jerusalem kaka joma otwe mondo okumgi.\n ","“Kar dier odiechiengʼ tir kane achiegni chopo Damaski, ne apo ka ler mangʼangʼni moa e polo nomenya molwora.\n","Ne agora piny kendo ne awinjo dwol moro kawachona ni,  ‘Saulo! Saulo! Isanda nangʼo?’  \n ","“Napenjo ni, ‘In ngʼa, Ruoth?’\n “To nodwoka ni,  ‘An Yesu ja-Nazareth, ma isando.’ \n","Joma ne wan-go bende noneno lerno, to ne ok giwinjo dwond ngʼat mane wuoyo kodano.\n ","“Eka napenjo ni, ‘Atim angʼo, Ruoth.’ \n “To Ruoth nodwoka ni,  ‘Aa malo mondo idonji Damaski. Kuno ema ibiro nyisi gik moko duto moseyieri mondo itim.’ \n","Joma ne awuothogo nomako bada kagitaya ka wachomo Damaski, nikech ler mangʼangʼni mane oserieny cha noseloka muofu.\n ","“Ngʼat moro miluongo ni Anania nobiro mondo onena. Ne en ngʼat morito Chik Nyasaye gi chunye duto kendo ma jo-Yahudi duto modak e dalano nomiye luor.\n","Nochungʼ e batha mowachona niya, ‘Owadwa Saulo, nen!’ Kendo gikanyono ne aneno mi angʼiye.\n ","“Eka nowachona ni, ‘Nyasach kwerewa oseyieri mondo ingʼe dwarone kendo ine Jatichne Makare, kendo iwinj dwonde kowuoyo kodi.\n","Ibiro bedo janeno ni ji duto, kuom gima iseneno kendo isewinjo.\n","Koro pod irito angʼo? Aa malo mondo obatisi, mondo olwokni richoni, kiluongo nying Ruoth Yesu.’ \n ","“Kane aseduogo Jerusalem kendo kane oyudo alemo ei hekalu, nindo notera\n","kendo ne aneno Ruoth mowuoyo koda kowachona ni,  ‘Wuog mapiyo ia Jerusalem sani sani nikech ok gibi yie gi neno mitimo kuoma.’ \n ","“An to ne adwoke niya, ‘Ruoth, jogi ongʼeyo kaka nawuotho e sinagogi ka sinagogi mondo atwe kendo asandi joma oyie kuomi.\n","Kane ochwer remb jatichni Stefano, ne achungʼ kanyo kayie gi nekne kendo ne arito lep joma ne nege.’\n ","“Eka Ruoth nowachona ni,  ‘Wuogi idhiyo, nikech abiro ori kuma bor ir joma ok jo-Yahudi.’  ”\n ","Ogandano nochiko itgi kawinjo gik mane Paulo wacho, eka negichako kok giduto kagiwacho niya, “Neguru ngʼatni! Ok owinjore obed mangima!”\n ","Kane pod gikok ka gikwadho lepgi kendo gikiro bura e kor yamo,\n","jaduongʼ lweny nogolo chik mondo oter Paulo kama jolweny odakie. Nogolo chik mondo ochwade kendo onone kuom gima omiyo ji goyone koko kamano.\n","To kane oyudo gipiele piny mondo gichwade, Paulo nowacho ni jatend jolweny manoyudo ochungʼ kanyo niya, “Bende chik oyie mondo uchwad ngʼat ma ja-Rumi kapok oyale mi oyudi ni en jaketho?”\n ","Kane jatelono owinjo mano, nodhi ir jatend jolweny maduongʼ monyise wachno. Nowachone niya, “Idwaro timo nangʼo? Ngʼatni en ja-Rumi?”\n ","Jatend jolweny maduongʼ nodhi ir Paulo mopenje niya, “Nyisa ane! In ja-Rumi?”\n Paulo nodwoke niya, “Ee, an ja-Rumi.”\n ","Eka jatend jolweny maduongʼ nowacho niya, “An awuon ne achulo pesa mangʼeny mondo abed ja-Rumi.”\n Paulo nodwoke niya, “An to ne onywola ja-Rumi.”\n ","Kane giwinjo kamano, to joma ne dwaro chwade noa bute kendo jatend jolweny maduongʼ bende ne luoro omako, kane ofwenyo ni nosetweyo Paulo, to kara ne en ja-Rumi.\n ","Nikech jatend jolweny maduongʼ ne dwaro ngʼeyo gimomiyo jo-Yahudi nedonjo ni Paulo, kinyne nogonye mogolo chik mondo jodolo madongo duto gi buch jodong jo-Sanhedrin orom. Eka nokelo Paulo mi ochunge e nyimgi mondo owuo.\n"],["Paulo nongʼiyo wach jobuch jo-Sanhedrin tir eka nowachonegi niya, “Owetena, asetimo tich mane Nyasaye omiya mondo atim gi chuny maler maonge ketho nyaka chil kawuono.”\n","Kane owacho kamano, to Anania jadolo maduongʼ nogolo chik ni joma nochungʼ bute mondo ogo dhoge.\n","Eka Paulo nowachone niya, “Nyasaye biro goyi, in kor ot mobuk matarni! Owinjore ingʼadna bura kaluwore gi Chik, to in iwuon ema iketho chik ka iwacho ni jogi mondo ogoya!”\n ","Joma nochungʼ but Paulo nowachone niya, “Wangʼi tek manade minyalo yanyo jadolo maduongʼ mar Nyasaye?”\n ","To Paulo nodwoko niya, “Owetena, ne ok angʼeyo ni en jadolo maduongʼ, nikech ondiki ni, ‘Kik iwuo marach kuom jatend jou.’ ”\n ","Kaka Paulo nongʼeyo ni moko kuom jogo ne gin jo-Sadukai, to moko jo-Farisai, nokok ne bura mar Sanhedrin kowacho niya, “Owetena, an ja-Farisai kendo an wuod ja-Farisai. Achungʼ kae kawuono mondo oyala nikech geno ma an-go kuom chier mar joma otho!”\n","Bangʼ wacho kamano, pogruok nowuok e kind joburago, ka jo-Farisai kwedore gi jo-Sadukai.\n","(Mano notimore nikech jo-Sadukai wacho ni chier, kata malaike kata Roho onge, to jo-Farisai to oyie gi puonjgi duto.)\n ","Koko maduongʼ nowuok kendo jopuonj Chik moko mane gin jo-Farisai, nochungʼ malo mochako goyo mbaka matek kagiwacho niya, “Ok waneno gima rach ma ngʼatni osetimo. Donge nyalo bet ni roho kata malaika ema wuoyo kode?”\n","Pogruokno nomedo kelo dhawo gi dwokruok makwiny, mi jaduongʼ jolweny nodoko maluor ni jogo ne nyalo kidho Paulo matindo tindo. Omiyo nogolo chik mondo jolweny ogol Paulo oko githuon e nyim bura, mondo odwoke ei kama jolweny nodakie.\n ","Otienono Ruoth Yesu nobiro mochungʼ but Paulo mowachone niya,  “Bed mana gi chir! Mana kaka isetimo nenda ei Jerusalem, e kaka nyaka itime e Rumi bende.” \n ","Kinyne gokinyi jo-Yahudi nowuoyo e kindgi giwegi ka gikwongʼore ni ok ginichiem kata madho gimoro amora kapok ginego Paulo.\n","Joma notimo kwongʼruokni noloyo ji piero angʼwen.\n","Negidhi ir jodolo madongo gi jodongo mi giwachonegi niya, “Wasekwongʼore waduto ni ok wanacham kata madho gimoro kapok wanego Paulo.\n","Kuom mano, un kod jobuch Sanhedrin kwauru jatend jolweny maduongʼ mondo okelnugo e nyimu, ka uwuondoru ni udwaro medo nono wachne maber. Waikore mar nege kapok ochopo ka.”\n ","To ka wuod nyamin Paulo nofwenyo gima jogo ne chano timo, nodhi nyaka kama jolweny odakie monyiso Paulo wachno.\n ","Eka Paulo noluongo achiel kuom jotend jolweny, mowachone niya, “Kaw wuowino idhigo nyaka ir jatend jolweny maduongʼ nimar en-gi wach moro monego owachne.”\n","Omiyo notere ir jatend jolweny.\n Ne owachone niya, “Paulo ma otwecha ne oluonga ire mi okwaya mondo akel wuowini iri nikech, en-gi wach moro modwaro nyisi.”\n ","Jatend jolweny nokawo wuowino komako bade, mi notere tenge eka openje niya, “En angʼo midwaro nyisa?”\n ","Wuowino nodwoke niya, “Jo-Yahudi osewinjore mondo okwayi kiny iternegi Paulo e nyim jobuch Sanhedrin ka giwuondore ni gidwaro medo nono wachne maber.\n","Kik iyie gi kwayogino nikech ji moloyo piero angʼwen kuomgi osebutone. Gisekwongʼore ni ok ginicham kata madho gimoro kapok ginege. Kata sani giseikore, girito mana mondo iyie gi kwayogino.”\n ","Jatend jolweny noweyo wuowino modhi, kosieme niya, “Kik inyis ngʼato ni isenyisa wachni.”\n ","Eka noluongo jotend askeche ariyo momiyogi chik niya, “Ikuru jolweny mia ariyo, gi mamoko piero abiriyo moidho farese kod mia ariyo motingʼo tonge mondo oikre mar dhi Kaisaria kawuono sa adek mar otieno.\n","Paulo bende ikneuru farase mondo obi oidhi otere nyaka ir ruoth Feliks, ma ok gimoro otime e yo.”\n ","Bangʼe nondiko baruwa machalo kama:\n ","An Klaudio Lusio,\n amosi ahinya\n in ruoth Feliks.\n ","Daher mar nyisi ni jo-Yahudi nomako ngʼatni kendo negidwaro nege, to ne aoro jolweny mondo okonye, nikech ne ayudo wach ni en ja-Rumi.\n","Ne adwaro ngʼeyo gimomiyo ne gidonjone, omiyo ne atere e nyim jobuch jodong jo-Sanhedrin.\n","Ne ayudo ni ne odonjne kaluwore gi weche moko mag chikegi, to ne ayudo ni onge ketho moro mosetimo manyalo miyo ngʼadne buch tho kata buch twech.\n","To kane awinjo ni jo-Yahudi chano mar nege lingʼ-lingʼ, to ne aore iri mapiyo. Bende ne agolo chik mondo joma odonjone obi iri mondo ginyisi gimomiyo gidonjone.\n ","Jolweny nochopo chik mane omigi. Negikawo Paulo gotieno, mi gidhi kode nyaka Antipatris.\n","Kinyne negikete e lwet jolweny moidho farese mondo odhi kode, to gin negidwogo kama jolweny odakie.\n","Kane joidh farese ochopo Kaisaria, negimiyo ruoth baruwa mane jatend jolweny maduongʼ ondiko, eka negiketo Paulo e lwete.\n","Ruoth nosomo baruwano, eka nopenjo Paulo ni en japiny mane. Bangʼ ngʼeyo ni ne en japiny Kilikia,\n","nowachone niya, “Kiny nawinj wachni ka joma odonjoni ochopo ka.” Eka nogolo chik mondo okan Paulo maber e od bura mane ni e dala Herode.\n"],["Bangʼ ndalo abich, jadolo maduongʼ miluongi ni Anania nodhi nyaka Kaisaria, kaachiel gi jodongo moko, kod jangʼad bura mane iluongo ni Tertulo, mine gikelo weche mane gidonjonigo Paulo e nyim ruoth.\n","Kane oseluong Paulo odonjo iye, Tertulo nochako donjone e nyim Feliks kawacho niya, “Wasebedo ka wadak gi kwe e bwo lochni kuom kinde mangʼeny kendo paroni matut osekelo dongruok mathoth e pinywani.\n","Wamor kodi, moluor Feliks, nikech ber duto misekelonwa, osemiyo wadak maber kuonde duto kendo e yore duto.\n","Koro yienwa mondo wawach gima okelowa iri, kapok wakethoni seche mangʼeny.\n ","“Wasenwangʼo ni ngʼatni en jakel koko, kendo okelo dhawo e kind jo-Yahudi duto modak e pinyni. En jatend kanyakla mar joma ongʼanyo ma jo-Nazareth,\n","kendo nyocha osetemo mondo odwany hekalu, omiyo nyocha wamake [mondo wangʼadne bura kaluwore gi chikwa.\n","To jaduongʼ jolweny miluongo ni Lusio nobiro mokawe kuomwa githuon,\n","kendo nogolo chik ni joma nodonjone okele iri]. Kuom mano, ka inone in iwuon, to ibiro ingʼeyo adiera kuom gik mwadonjonego duto.”\n ","Jo-Yahudi duto mane ni kanyo noriwore gi Tertulo ka donjone, kendo ka giramo ni gik mane odonjnego ne gin adier.\n ","Kane ruoth omiyo Paulo thuolo mondo owach kore, Paulo nodwoko niya, “Angʼeyo ni kuom higni mangʼeny isebedo jangʼad bura e pinywani, omiyo amor mar wuoyo e nyimi kuom wechegi.\n","Ibiro yudo ni nyocha adhi Jerusalem kuom ndalo apar gariyo mosekalo mondo alem.\n","Joma odonjonagi ne ok oyuda ka amino wach gi ngʼato angʼata e hekalu, kata ka aketho chuny ji mondo okel koko ei sinagogi kata kamoro amora ei Jerusalem.\n","Kata mana sani ok ginyal nyisi maler kuom ketho ma gidonjonago iri.\n","Kata kamano, ayie ni alamo Nyasach kwerewa, kendo an achiel kuom joma oluwo Yor Kristo, ma jo-Yahudi luongo ni kanyakla mar joma ongʼanyo. Ayie gi gik moko duto mowinjore gi Chik Musa kod gik mane Jonabi ondiko,\n","kendo an-gi geno kuom Nyasaye machalre gi jogi, ni nitie chier moikne joma beyo kod joma richo.\n","Omiyo atemo matek ndalo duto mondo kinda gi Nyasaye kod ji duto obed maber maonge bura.\n ","“Bangʼ bedo maonge kuom higni mangʼeny, ne abiro Jerusalem mondo akelne ogandawa mich kendo atim ni Nyasaye misango.\n","Kane giyuda e hekalu ka adhi timo mano, negiyudo ka asepwodhora kendo aler. Onge chokruok mar ji mane ni koda, kata tim koko moro mane asechako.\n","To nitie jo-Yahudi moko moa e piny Asia mane onego bedi e nyimi ka, ka dipo ni giseneno ketho moro kuoma ma dimi gidonjna,\n","kata joma ochungʼ e nyimgi mondo owach ane ketho mane oyudago kane otera e nyim buch Sanhedrin,\n","ka ok en mana wach achiel mane agoyoe koko ka awacho ni, ‘Iyala kawuono nikech ayie ni joma otho biro chier!’ ”\n ","Kaka Feliks nongʼeyo weche mangʼeny kuom Yor Kristo, noloro bura, kowachonegi niya, “Ka Lusio ma jaduongʼ jolweny obiro, eka abiro ngʼado buchuni.”\n","Bangʼe nogolo chik ni jatend jolweny mondo orit Paulo, ka omiye thuolo moromo, kendo mondo kik otam osiepene miye kony moro amora mane onyalo dwaro.\n ","Bangʼ ndalo moko, Feliks nobiro gi chiege Drusila, mane en nyar jo-Yahudi. Nooro wach mondo oluongne Paulo, mi Paulo noyalone kuom wach yie kuom Kristo Yesu kolingʼ mos owinje.\n","To ka Paulo nodhi nyime kawuoyo kuom ngima maler gi ritruok kod chiengʼ bura mabiro, Feliks nobedo maluor mowacho niya, “Mano oromo! Koro inyalo aa. Ka adwari kendo, to abiro luongi.”\n","To kaka noparo bende ni Paulo ne nyalo miye asoya, nomedo orone wach kinde ka kinde mondo owuo kode, kogeno yudo gimoro.\n ","Loch mar Feliks norumo bangʼ higni ariyo, eka Porkio Festo nokawo kare. To nikech Feliks ne dwaro mondo jo-Yahudi one ni en ngʼama ber, noweyo Paulo e od twech.\n"],["Bangʼ ndalo adek ka Festo nosedonjo e loch, noa Kaisaria modhi nyaka Jerusalem,\n","kendo kuno jodolo madongo gi jotend jo-Yahudi nokel e nyime mi giwacho ketho mane gidonjonego Paulo.\n","Ne gitemo saye mondo otimnegi ngʼwono owe Paulo odogi Jerusalem nikech negichano butone mondo ginege gie yo kodhi.\n","Festo nodwokogi niya, “Paulo otwe Kaisaria, kendo an awuon abiro dhi ire kuno mapiyo,\n","kuom mano, oruru jotendu moko adhigo mondo gidhi gidonjne kuno, kaponi osetimo gimoro marach.”\n ","Bangʼ kane osebet kodgi kuom ndalo aboro kata apar, nolor odhi Kaisaria, eka kinyne nochoko bura mogolo chik mondo okel Paulo e nyime.\n","Kane Paulo odonjo, jo-Yahudi mane oyudo obiro koa Jerusalem nochungʼ olwore, ka gidonjone gi weche maricho ahinya, to ne ok ginyal nyiso ni wechego gin adier.\n ","Eka Paulo nowacho kore, kodwokogi niya, “Onge gima aseketho kuom chik jo-Yahudi, kata kuom hekalu, kata kuom Kaisar.”\n ","To Festo mane dwaro mondo omor jo-Yahudi nowachone Paulo niya, “Bende inyalo yie mondo idhi Jerusalem mondo kuno ema adhi ayalie kuom wechegi?”\n ","Paulo nodwoke niya, “Sani achungʼ iyala gi Buch Kaisar, kendo ka ema owinjore ongʼadnae bura. Onge gima rach ma asetimo ne jo-Yahudi, kata in bende ingʼeyo wachno maber.\n","Ka dipo ni asetimo gimoro mowinjore gi tho, to ok atamora mondo kik nega. To ka nyalo bet ni ketho ma jo-Yahudigi odonjonago gin miriambo, to onge ngʼato man-gi teko mar chiwa e lwetgi. Kuom mano, akwayo mondo otera e nyim Kaisar.”\n ","Kane Festo osekuotho gi jobuche, nongʼado bura kowacho niya, “Isekwayo mondo oteri e nyim Kaisar omiyo kuno ema ibiro dhiye!”\n ","Bangʼ ndalo manok, ruoth Agripa kod Bernike nobiro Kaisaria mondo omos Festo.\n","Negibedo kanyo kuom ndalo mogwarore, omiyo Festo nopimo ne ruoth Agripa wach Paulo, kowachone niya, “Nitie ngʼat moro ka ma Feliks noweyo kotwe e od twech.\n","Kane adhi Jerusalem, jodolo madongo gi jodong jo-Yahudi nodonjone ka gidwaro mondo angʼadne buch tho.\n ","“Ne anyisogi ni ok en kit jo-Rumi mondo ochiw ngʼato angʼata ne joma odonjone, kapok omiye thuolo mar wacho kore kuom weche modonjnego.\n","Kane gibiro ka, to ne aluongo bura ma ok odeko, kendo agolo Chik mondo kel ngʼatno e nyima.\n","To ka joma nodonjone nochungʼ mondo owuo, ne ok gihulo gima oketho kata mahundu moro ma notimo kaka ne aparo.\n","Kar timo kamano, to ne gimino mana kode wach kuom kit lemogi kendo kuom ngʼat moro miluongo ni Yesu, mane osetho, to Paulo oramo ni ngʼatno ngima.\n","Kane amedo nono tiend wachni, to notamo wangʼa, omiyo napenje ka doyie odhi Jerusalem mondo oyale kuno kuom wechegi.\n","Eka Paulo nokwayo mondo buche oter e nyim Kaisar. Omiyo nyocha agolo chik mondo odwoke e od twech nyaka chop aore ir Kaisar.”\n ","Eka Agripa nowachone Festo niya, “Daher mondo awinje weche ngʼatno an bende.”\n Nodwoke niya, “Kiny niwinje.”\n ","Kinyne Agripa kod Bernike nobiro gi dhialruok maduongʼ ka gidonjo e od bura. Negidonjo kaachiel gi jodong jolweny madongo kod jodong dalano mamoko mogen. Eka Festo nogolo chik mondo okel Paulo e nyimgi, mi nokele.\n","Bangʼe Festo nowacho niya, “Ruoth Agripa kaachiel gi ji duto man kodwa ka, uneno ngʼatni! Jo-Yahudi duto osekwaya chakre Jerusalem nyaka Kaisaria ka gikok ni ok owinjore oweye obed mangima.\n","An to ne ayudo kaonge gima osetimo mowinjore githo, to nikech odwaro mondo Kaisar ema oyale, asengʼado mondo otere Rumi.\n","To kata kamano, aonge gi wach malongʼo ma anyalo ndiko ni Agripa kuome. Emomiyo asekele e nyimu uduto ka, to moloyo e nyimi, in Ruoth Agripa, mondo ka wasenone eka wayud wach ma dwandik kuome.\n","Nikech nenorena ni onge tiende oro ngʼat motwe ka ok oyang maler kethone mokwongo.”\n"],["Eka Agripa nowachone Paulo niya, “In thuolo mondo iwuo kuomi iwuon.”\n Eka Paulo notingʼo bade malo bangʼe ochako wuoyo kowacho niya,\n","“Akwanora kaka ngʼat mogwedhi, Ruoth Agripa, kuom yudo thuolo mar chungʼ e nyimi kawuono, mondo awuo kuom weche duto ma jo-Yahudi osedonjonago.\n","Moloyo mano, amor, nikech in ngʼat molony e chike jo-Yahudi duto kod mbakagi ma ok rum, kendo makelo miero. Kuom mano, akwayi mondo iyie iwinj wechena gi ngʼwono, ma ok ijok.\n ","“Jo-Yahudi duto ongʼeyo ngimana kaka chalo nyaka aa e nyathi; bende gingʼeyo nyaka aa chakruok kaka ngimana osebet e pinywa kendo e Jerusalem.\n","Gisebedo ka gingʼeya kuom higni mangʼeny, kendo ginyalo timo nenda, ka gihero, ni kaluwore gi chike ma tiendgi tek mag ogandawa, naluwo kit jo-Farisai.\n","To koro sani iyala nikech geno ma an-go kuom singruok mane Nyasaye otimo ne kwerewa.\n","Mano e singruok ma dhoutwa apar gariyo geno mondo one kochopo kare, ka gisiko gitiyo ni Nyasaye odiechiengʼ gotieno. To koro ruoth Agripa, en mana wach genoni, emomiyo jo-Yahudi kwana kaka jaketho.\n","Ere gima omiyo, un jo-Yahudi, ok unyal yie ni Nyasaye chiero joma otho?\n ","“Kata mana an awuon naketo chunya mar timo duto manyalo mondo akwed nying Yesu ja-Nazareth.\n","Chutho, mano e gima natimo Jerusalem, kuma nayudoe teko koa kuom jodolo madongo, mine atero jomaler mathoth e od twech; kendo kane inegogi, to nagoyo ombucha, ka ayie gi nekgi.\n","Kuom kinde mangʼeny ne adhi e sinagogi ka sinagogi mondo akawgi akumgi, kendo natemo chunogi mondo giyany Nyasaye. Nikech chunya ne rach kodgi ni nyaka atiekgi, ne adhi nyaka e mier ma oko mondo asandgi.\n ","“Chiengʼ moro achiel kane adhi Damaski, ne an gi teko kod wach moa kuom jodolo madongo.\n","To ruoth Agripa, kane an e yo awuotho kar odiechiengʼ tir, ne aneno ler moa e polo mangʼangʼni moloyo wangʼ chiengʼ kendo nomenya kaachiel gi joma ne awuothogo.\n","Ne wapodho piny waduto, eka ne awinjo dwol moro kawuoyo koda gi dho jo-Hibrania ni,  ‘Saulo, Saulo, isanda nangʼo? Riwi mabith migweyono biro mana hinyi in iwuon.’ \n ","“Eka napenjo ni, ‘In ngʼa, Ruoth?’\n “Ruoth to nodwoka ni,  ‘An e Yesu misando. \n","To koro aa malo ichungʼ gi tiendi. Asefwenyorani mondo awali kaka jatich kendo janeno kuom gik miseneno kuoma kendo kuom gik mamoko ma abiro nyisi. \n","Abiro resi e lwet jou kendo kuom joma ok jo-Yahudi. Aori irgi \n","mondo iyaw wengegi, kendo mondo ilokgi gia e mudho, giduogi e ler, kendo gia e teko Satan, giduogi ir Nyasaye; ka gitimo kamano eka richogi nowenegi, kendo gibedi e achiel gi ji duto mosepwodhi, nikech giyie kuoma.’ \n ","“Kuom mano, Ruoth Agripa, ne ok atamora timo kaka fweny moa e polo nonyisa.\n","Mokwongo ne anyiso joma nodak Damaski kendo joma odak Jerusalem nyaka joma odak Judea duto kaachiel gi joma ok jo-Yahudi ka ayalonegi mondo gilokre giwe richo kendo gidwog ir Nyasaye, mondo ginyis ni giseweyo richo adier gi kit ngimagi.\n","Mano e gima nomiyo jo-Yahudi omaka e laru mar hekalu kendo negitemo mondo ginega.\n","To Nyasaye osekonya e kindego duto, omiyo koro ahulo wechegi machalre, ni ji ajia kod joma ogen. Onge gima awacho mopogore gi mago mane jonabi kod Musa jowacho ni notimre.\n","Negiwacho ni Kristo nyaka sandi, kendo nyaka obed ngʼama okwongo chier oa kuom joma otho, mondo okel ler ni jo-Yahudi kaachiel gi joma ok jo-Yahudi.”\n ","Kane Paulo dhi nyime gi wuoyo kamano, Festo nokok matek niya, “Wiyi okethore, Paulo! Somo misomo mangʼeny oseloki janeko!”\n ","To Paulo nodwoke niya, “Ok an janeko, Ruoth Festo. Gima awacho en adier kendo winjore maber.\n","Kata Ruoth Agripa ongʼeyo wechegi maler, omiyo anyalo wuoyo kode gi chir. Angʼeyo maonge kiawa ni wechegi duto ok opondone, nikech ok osetimgi lingʼ-lingʼ.\n","Ruoth Agripa, bende iyie kuom jonabi? Angʼeyo ni iyie kuomgi.”\n ","Eka Agripa nowacho ni Paulo niya, “Iparo ni e sa machwokni inyalo loka abed ja-Kristo?”\n ","Paulo nodwoke niya, “Kata obed sa machwok kata malach, to alamo Nyasaye ok mana ne in kende, to nyaka ni ji duto mawinjo wachna kawuono, mondo gichal koda, makmana nyoroche motweyagogi ema kik tweugo un bende.”\n ","Eka Ruoth Agripa gi Ruoth Festo, nochungʼ kaachiel gi Bernike gi ji duto ma nobet kodgi.\n","Negia e odno, kendo sa mane gidhi negiwuoyo kendgi kagiwacho niya, “Onge gima ngʼatni timo marach mowinjore gi tho kata tere e od twech.”\n ","Bangʼe Agripa nowacho ni Festo niya, “Ngʼatni dine wagonyo thuolo ka dine bed ni pok okwayo mondo otere e nyim Kaisar.”\n"],["Kane osengʼad wach ni onego okwangʼwa wadhi Italia, Paulo kod joma otwe mamoko noketi e lwet jatend jolweny moro ma nyinge Julias. Ngʼatno ema ne jatend oganda lweny mane iluongo ni Jorit Dala Ruoth.\n","Ne wadonjo ei yie moro moa Adramutio mane onego ogow e mier mamoko manie dho nam molworo piny Asia. Bangʼe ne wasiayo yie mi wawuok. Aristarko ja-Makedonia moa Thesalonika bende ne nikodwa.\n ","Kinyne ne wagowo Sidon, kendo kanyo Julias notimo ngʼwono ni Paulo mi nomiye thuolo mar dhi ir osiepene mondo gimiye gik mane ochando.\n","Kane waa kanyo to ne wasiayo yie e nam kendo, to nikech yamo mager ne kudho kochomowa tir, ne waluwo bath chula mar Saipras koma ogengʼore gi yamo.\n","Kane wasekwangʼ wangʼado ataro mar nam, machiegni kod Kilikia gi Pamfilia, ne wagowo e dho wadh Mura, e piny Lukia.\n","Kanyo jatend jolweny nonwangʼo yie ja-Aleksandria moro madhi Italia, mi noketowa ei yieno.\n","Ne wakwangʼ mos gi thagruok kuom ndalo mangʼeny nikech kwangʼ ne rach, eka achien ne wachopo machiegni gi dho wadh Sinido. Kaka yamo koro nomedore ma ok wanyal chome tir, ne wakwangʼ kwagengʼore e bath Krete, mochomore gi sori mar Salmone.\n","Ne wamedo kwangʼ gi thagruok ka waluwo bath nam mine wachopo kamoro miluongo ni Mbita Mokwe, but dala mar Lasea.\n ","Kaka koro ne waseketho seche mathoth, to kwangʼ bende bedo marach, kendo kinde mag Sap Tweyo Chiemo bende nosekadho, Paulo nongʼado rieko ni jokwangʼ kowacho niya,\n","“Jowadwa, aneno ni ka wawuok ka, to wuodhwani biro bedo marach kendo yiewani kaachiel gi gik motingʼo biro kethore kendo wan bende wanyalo tho.”\n","To jatend jolweny ne ok odewo chik kata winjo gima Paulo ne owacho, makmana nowinjo mana wach wuon yie kod jatend yie.\n","Dho wath kanyo ne ok ber betie ndalo chwiri, omiyo thoth ji mane wan-go nongʼado wach mondo wadhi nyime gi kwangʼ, ka giparo ni ne wanyalo chopo Foinike mondo wabedie ndalo chwiri. Foinike ne en dho wadh Krete, momanyore gi milambo ma yo podho chiengʼ kod nyandwat ma yo podho chiengʼ.\n ","Ka yamb milambo makudho mos nochako kudho, negiparo ni ne giseyudo gima negidwaro kendo ni wuodhgi koro ber, omiyo negibolo nanga e pi mine gichako kwangʼ ka giluwo tiend dho nam mar Krete.\n","To kane pok gikwangʼ mabor, yamb ahiti miluongo ni Yurakulo, nochako kudho matek koa e chulano.\n","Ahitino nomako yie motame muomo yamono, omiyo ne waweyo mondo yamo olok yie oterwa atera kuma okudho kochomo.\n","Kane oyudo wakalo e tiend chula moro matin miluongo ni Kauda, ne wabedo gi pek mar keto yie matin mar resruok kama ber, mondo kik okethre.\n","Kane chwo mane wan-go osekete ei yie maduongʼ mane wantie, negitweyo yie gi tonde molwore mondo kik obarre. To nikech negiluor ni yie ne nyalo terogi kuonde mathany-thany motimo kuoyo man e dho nam mar Afrika, ne giloro nanga mar yie mi giweye mondo yamo otere atera.\n","Ahiti nomedo goyo yie matek mi kinyne negichako wito gik mane ni ei yie e nam.\n","Odiechiengʼ mar adek, ne giwito ei nam gik moko duto michikogo yie.\n","Kuom ndalo mangʼeny, ne ok wanyal neno wangʼ chiengʼ kata sulwe, kendo yamo nomedo kudho matek mi geno duto mane oyudo wan-go ni dipo koreswa norumo chuth.\n ","Kane ji koro oseriyo kech kuom ndalo mangʼeny, Paulo nochungʼ malo e nyimgi mowachonegi niya, “Jowadwa ka dine uwinj wachna ma wawe kwangʼ ka waa Krete, to dine utony mi ok uneno chandruok gi lal maduongʼ ma kama.\n","To koro akwayou ni umed bedo gi chir, nikech kata ngʼat achiel kuomu ok bi tho, makmana yie kende ema biro kethore.\n","Otieno mokalo, malaika mar Nyasaye, ma an ngʼate, kendo ma atiyone, nochungʼ batha,\n","mowachona ni, ‘Kik iluor Paulo, ibiro chopo nyaka nyim Kaisar mi yali kuno, nikech Nyasaye osemiyi kuom ngʼwonone, ngima ji duto makwangʼ kodi.’\n","Kuom mano, beduru gi chir, jowadwa, nikech ayie ni Nyasaye biro timo mana kaka nonyisa.\n","To ochunore ni yie nyaka moki e chula moro.”\n ","Otieno mar apar gangʼwen ne pod watangni mana e dier Nam mangʼongo mar Mediterania. To kane ochopo odiwuor tir, to jokwangʼ ne paro ni gisechopo e lowo motwo.\n","Omiyo ne giluto tol motwene kidi e pi, mi giyudo ni tut pigno romo fut mia achiel gi piero ariyo. Bangʼ mano negichako gipime mi ginwangʼo ni en fut piero ochiko.\n","Luoro nomakowa ni dipo ka watwomo lwanda. Omiyo negibolo nanga angʼwen yo kachien yie, eka gilemo mondo piny oyawre.\n","Jokwangʼ notemo mondo gitony gia e yie, kendo negitemo mondo giket yie matin mar resruok e pi, ka giwuondore ni gidwaro bolo nanga moko yo ka wi yie.\n","Eka Paulo nowachone jatend jolweny kod jolweny duto niya, “Ka jogi ok osiko kodwa ei yie ka, to ok ubi tony.”\n","Omiyo jolweny nongʼado tonde ma notwego yie matin mar resruok, mi giweyo yieno okwangʼ modhi.\n ","Kane piny chiegni yawore, Paulo nosayo jokwangʼ duto mondo ochiem, kowachonegi niya, “Kuom ndalo apar gangʼwen mosekadho, usebedo ka unie chandruok ma ok nunyal chiemo.\n","Koro yieuru koda mondo uchamie gimoro matin mondo ubed mangima. Awachonu ni onge ngʼato kata achiel kuomu mabiro wito kata mana yie wiye achiel.”\n","Kane osewacho mano, nokawo makati mi ogoyo ni Nyasaye erokamano e nyimgi giduto. Eka nongʼingo makatino mochako chiemo.\n","Jogo chunygi noduogo, mi ngʼato ka ngʼato kuomgi nokawo chiemo mondo ocham.\n","Kar romb ji duto mane ni e yie ne gin mia ariyo gi piero abiriyo gauchiel.\n","Kane ji duto osechiemo moyiengʼ, ne giwito cham duto modongʼ e nam mondo yie odongʼ mayot.\n ","Kane piny oseyawore, jokwangʼ ne ok ongʼeyo piny mane gintie, to negineno mbita moro motimo kwoyo; mi giparo mondo gichom yie kuno mondo kanyalore to gimoki bute.\n","Negingʼado tonde motwego nanga mi gibolo e nam bangʼe gingʼado tonde mane omakgo ngai. Bangʼ mano negichungo tanga yo ka wi yie, bangʼe gisiayo yie ka gichomo dho wath.\n","To gikanyo yie notuomo kuoyo mathany-thany momoko ti. Eka yo ka wiye nomako matek ma ok nyal yukni, kendo apaka nogoyo yo kachien yieno mi obarore matindo tindo.\n ","Jolweny ne dwaro nego joma otwe mondo ogengʼ gi kik gigo abal mi giring gitony.\n","To nikech jatendgi ne dwaro reso ngima Paulo, notamogi ni kik gineg-gi. Nogol chik mondo ngʼato angʼata mane nyalo goyo abal nyaka e dho wath okuong ochikre e pi mondo odhiyo.\n","Eka joma odongʼ ne biro luwo bangʼ-gi ka jomoko omako mberni, to moko omako bepe mane owuok e yie mane osebarore. Kamano e kaka ne wachopo e lowo motwo waduto ka wangima.\n"],["Kane wasechopo e lowo motwo ka wangima, ne wayudo ni chulano iluongo ni Malta.\n","Joma nodak e chulano norwakowa duto gi ngʼwono mathoth, mi gimokonwa mach mondo wao, nikech koth ne chue kendo piny ne ngʼich.\n","Paulo nodondo yien moko mokelo mondo omedi e mach, to kane oyudo oketo yien-go e mach, thuol moro ne liet mar mach ogolo momoko e lwete.\n","Kane jo-chulano oneno ka thuol oliero e lwet Paulo, ne giwuoyo kendgi kagiwacho niya, “Ngʼatni nyaka bed ni en janek, mano emomiyo kata obedo ni osetony e nam, to bura mar tho mongʼadne pod luwe.”\n","To Paulo notengʼo thuondno oko molwar e mach, kendo onge gima notime.\n","Jogo ne geno ni lwete biro kuot, kata ni nobiro gore piny apoya mi otho, to negirito gamingʼa mi ok gineno gima otime. Eka negiloko pachgi mi giwacho ni Paulo en nyasaye.\n ","But kama newantiereno ne nitie puothe madongo mag ruodh chulano miluongo ni Publio. Ruodhno norwakowa, moritowa maber kaka wende kuom ndalo adek.\n","To wuon-gi nonindo e kitanda nikech notuo, ka en gi midhusi, kendo nodiewo. Paulo nodonjo kama noninde mondo onene, to bangʼ koselamone, noketo lwete kuome mochange.\n","Kane mano osetimore, joma tuo duto mane ni e chulano nobiro moyudo chang.\n","Joma nodak e chulano nomiyowa luor e yore mangʼeny kendo kane koro wadwaro aa, ne gikowowa gi gige konyruok duto mane wachando.\n ","Bangʼ ka dweche adek nosekalo, ne waidho yie moro mane osebedo karito kanyo e ndalo chwiri. Ne en yie ja-Aleksandria mane oket ne kido mag nyiseche ariyo ma rude, miluongo ni, Kasta gi Poluko.\n","Ne wakwangʼ waa kanyo nyaka wachopo Sirakusa, kendo kuno ne wabede kuom ndalo adek.\n","Kane waa kanyo, ne wakwangʼ mi wachopo Regiam, to kinyne, ka yamb milambo nochako kudho, ne wadhi nyime nyaka ne wachopo Puteoli, bangʼ kwangʼ kuom ndalo ariyo.\n","Puteoli kanyo ne wayude owete moko ma norwakowa mondo wadag kodgi kuom juma achiel. Bangʼe ne wamedo kwangʼ nyaka Rumi.\n","Owete man kuno nosewinjo wach birowa, omiyo ne giwuotho mi gichweyo nyaka Chiro mar Apio, to moko noromonwa kama iluongo ni Tres Tabernae, tiende ni ute adek mag bworo. Kane Paulo oneno jogi, nogoyo ne Nyasaye erokamano, kendo noyudo jip mi chunye noduogo.\n","Kane wachopo Rumi, Paulo noyudo thuolo mar dak e ode kende gi askari marite.\n ","Bangʼ bedo Rumi kuom ndalo adek, Paulo noluongo jotend jo-Yahudi mane odak kanyo. To kane gisechokore, nowachonegi niya, “Owetena, kata obedo ni ok asetimo gimoro marach ni jo-Yahudi kata ne timbe machon mag kwerewa, to nomaka Jerusalem moketa e lwet jo-Rumi.\n","To Bangʼ yala, negidwaro weya, nikech negiyudo ni aonge gi ketho mowinjore gi tho.\n","To ka jo-Yahudi nodagi wachno, ne ochuna ni nyaka akwa thuolo mondo abi oyala e buch Kaisar, to ne ok atimo mano nikech an gi wach moro gi jo-Yahudi wetena.\n","Mano emomiyo asekwayo mondo ubi awuoye kodu matin. En mana nikech geno mar jo-Israel emomiyo otweya gi nyororo.”\n ","Negidwoke niya, “Wan pok wayudo baruwa moro amora moa Judea ma wuoyo kuomi, kendo kata mana owete manyocha oa kuno machiegni pok okelonwa wach moro, kata wacho pok giwachonwa gimoro misetimo marach.\n","Kata kamano, wadwaro winjo paroni, nikech wangʼeyo ni ji wuoyo kuom kanyakla marach kuonde duto.”\n ","Negichano mondo girom gi Paulo odiechiengʼ moro achiel, kendo ji koro ne medo biro mangʼeny ir Paulo kama nodakie. Chakre okinyi nyaka odhiambo, noleronigi tiend wach pinyruoth Nyasaye. Notimo kamano kotemo loko paro mane gin-go kuom Yesu, kokonyore gi weche mondiki e Chik Musa kod jonabi.\n","Moko kuomgi norwako wechene, to moko notamore yie.\n","Ne gipogore e kindgi giwegi mi gichako wuok ka Paulo nowachonegi weche mogik niya, “Roho Maler nowacho adier ni kwereu, kane owuoyo gi dho Isaya janabi, kowacho kama:\n ","“ ‘Dhi ir jogo mondo iwachnegi ni,\n “Ubiro siko kuwinjo weche miwacho,\n to wach ok nodonjnu ngangʼ;\n ubiro siko kungʼicho, to ok unune gimoro.”\n ","Nikech chuny jogi osedinore;\n gisedino itgi,\n kendo gisemiyo wengegi.\n Nono to dipo ka wengegi oneno,\n kendo itgi owinjo wach,\n mi chunygi ofwenyo tiend weche,\n kendo gidwog ira mi achang-gi!’ ”\n ","Paulo notieko kawachonegi niya, “Emomiyo adwaro ni ungʼe ni warruok mar Nyasaye osechopo ni joma ok jo-Yahudi, kendo gibiro rwake!” [","Bangʼ wacho mano, jo-Yahudi mane winje nowuok odhi, ka gigoyo mbaka matek e kindgi giwegi.] ","Kuom higni ariyo, Paulo nodak e ode owuon mochulo, kendo norwako ji duto mane obiro ire mondo onene.\n","Noyalo kuom pinyruoth Nyasaye gichir ma ok ngʼato ogengʼe, kopuonjo ji kuom Ruoth Yesu Kristo.\n"]],"Romans":[["An Paulo, misumba Yesu Kristo, mane oluongi mondo obed jaote, kendo nowala mondo ayal Injili mar Nyasaye.\n","Injilini nosingo chon gi dho jonabi e Muma Maler;\n","kowuoyo kuom Wuode, ma en Yesu Kristo Ruodhwa ma en nyakwar Daudi kuom ringruok.\n","To kuom Roho Maler nonyis ratiro ni en Wuod Nyasaye, nikech teko mane ochierego koa kuom joma otho, ma en Yesu Kristo Ruodhwa.\n","Kuome kendo e nyinge ema waseyudoe ngʼwono gi teko mar bedo joote, mondo wami ogendini duto oyie kuome kendo oluore.\n","To un bende un e kanyakla achiel gi jogo moseluongi mondo ubed jo-Yesu Kristo.\n  ","Ni ji duto man Rumi, ma Nyasaye ohero kendo oluongo mondo obed jomaler:\n  Ngʼwono gi kwe moa kuom Nyasaye Wuonwa kod Ruoth Yesu Kristo obed kodu.\n  ","Mokwongo, adwokone Nyasacha erokamano, kuom Yesu Kristo nikech un duto, nimar yie maru landore e pinje duto.\n","Nyasaye ma atiyone gi chunya duto, ka alando Injili mar Wuode, en janenona kaka asiko aparou e lamona kinde duto\n","kendo alamo ni ka Nyasaye oyie to mondo ayud thuolo mar biro iru.\n ","Agombo nenou ahinya mondo apognue mich moko mag chuny mondo ategugo,\n","tiende ni, mondo un kod an wajiwre ngʼato gi ngʼato e yie marwa, ka ajiwou to un bende ujiwa.\n","Jowetena, ok adwar ni ubed kukia, ni asedwaro kuom ndalo mathoth mondo abi iru, to timo kamano osetama nyaka kawuononi, mondo an bende ati tich maber e dieru mana kaka asetimo e dier joma ok jo-Yahudi.\n ","An jagop jo-Yunani gi joma ok jo-Yunani, kendo mar joma riek kod joma ofuwo.\n","Mano emomiyo aketo chunya ni nyaka un bende ayalnu Injili, un ma un Rumi.\n ","Aonge wichkuot kuom Injilini, nikech en e teko mar Nyasaye makelo ni ngʼato angʼata moyie warruok, mokwongo ni jo-Yahudi, eka bangʼe ni joma ok jo-Yahudi bende.\n","Nikech kuom Injilino ema Nyasaye ketoe dhano kare kuom yie kende ma ok omedie gimoro machielo, mana kaka ondiki niya, “Ngʼat makare nobed mangima kuom yie.” ","Mirimb Nyasaye koro fwenyore koa e polo kuom ji duto motamore lame, kendo matimo richo ka gigengʼo adiera gi timbegi maricho.\n","Nikech gima dhano nyalo ngʼeyo kuom Nyasaye oyangorenigi maler, nikech Nyasaye oseelenigi.\n","Nyaka aa chakruok mar piny, gik ma ok ne mag Nyasaye, kaka tekone mochwere gi kite, osenenore malongʼo ka gifwenyore e gik mosechweyo, mondo omi dhano kik wuondre ni kiagi.\n ","Kata obedo ni negingʼeyo Nyasaye kamano, to ne ok gimiye duongʼ kaka Nyasaye, kendo ne ok gidwokone erokamano, to pachgi nobedo manono kendo chunygi mofuyo nodinore.\n","Kata obedo ni negiwacho ni giriek, to negibedo joma ofuwo,\n","kendo negiloko duongʼ mar Nyasaye ma ok tho e kido machalo gi dhano matho, gi winy, gi le gi gik mamol.\n ","Mano emomiyo Nyasaye nojwangʼogi e paro modwanyore ma chunygi ne gombo timo, ka giketho dendgi gi kit chode duto e kindgi ngʼato gi ngʼato.\n","Negiloko adiera mar Nyasaye odoko miriambo kendo negilamo ka gitiyo ni gik mochwe kar tiyo ni Nyasaye ma Jachwech, mipako nyaka chiengʼ Amin.\n ","Kuom mano, Nyasaye nojwangʼogi moweyogi e gombo maricho makelo wichkuot. Mondegi noweyo riwore gi chwogi e yo mowinjore, to negichako riwore gi mon wetegi.\n","Chwo bende noluwo mana yo machalre; kar riwruok gi mon e yo mowinjore, to dendgi noowore gi gombo chwo wetegi. Chwo notimo timbe dwanyruok gi chwo wetegi, kendo timgino nomiyo giyudo kum e dendgi giwegi mowinjore gi kethogino.\n ","To bende, kaka negiparo ni ngʼeyo Nyasaye ok lich, Nyasaye nojwangʼogi mondo gidhi adhiya nyime ka pachgi obam, mondo gitim, gik ma ok onego otim.\n","Gipongʼ gi kit timbe mamono duto, gi richo, gi wuoro kod timbe mobam. Bende gipongʼ gi ich lit, gi nek, gi dhawo, gi wuond kod himruok. Gin jokuoth,\n","joma ketho nying ji, joma ochayo Nyasaye, jokwinyo, joma wigi tek, kendo josunga, jogo mapile fwenyo yore manyien mag timo richo; kendo ok giwinj jonywolgi;\n","gionge paro, gionge yie, gionge hera, kendo gionge kech.\n","Kata obedo ni gingʼeyo chik makare mar Nyasaye ni joma timo gik ma kamago owinjore gi tho, to gidhiyo adhiya nyime gi timogi, kendo bende gipwoyo joma timogi.\n"],["Omiyo in bende ok initony, in mingʼado bura ni ngʼat machielo, nikech gima ingʼadonego ngʼat machielo burano ema bura loyigo iwuon, nikech in mingʼado bura bende itimo gik machalre gi gima otimo.\n","To koro wangʼeyo ni buch Nyasaye ne joma timo gik ma kamago oluwore gi adiera.\n","To koro in dhano adhanani mingʼado bura ni joma timo gik ma in bende itimo, iparo ni Nyasaye biro ngʼado bura ni jogo to in to itony?\n","Koso ichayo ngʼwonone mogundho, ber mare kod horuokne? Donge ingʼeyo ni Nyasaye ngʼwononi mondo omiyi thuolo mar lokruok mondo iwe richo?\n ","To kuom tamruok mari kod chunyi midagi loko, ikuno mirima mager, ne in iwuon ne odiechieng mirimb Nyasaye, ma buche makare noelie.\n","Chiengʼno Nyasaye “nochul ngʼato ka ngʼato kaluwore gi timbene.”","Ne joma osetimo kinda kuom timo maber, ka gidwaro duongʼ kod luor, kod gik ma ok tho, enomi ngima mochwere.\n","To joma ohero margi kendo ma ok luw adiera, to luwo mana timbe ma ok kare, norom gi mirimb Nyasaye mager.\n","Masira gi chandruok malit nobedi ni ji duto matimo richo, mokwongo ni jo-Yahudi, eka bangʼe ni joma ok jo-Yahudi bende;\n","to ngʼato ka ngʼato matimo maber noyud duongʼ gi pak kod kwe, mokwongo ni jo-Yahudi, eka bangʼe ni joma ok jo-Yahudi bende;\n","nikech Nyasaye ok dew wangʼ ji.\n ","Ji duto matimo richo, ka ok ongʼeyo chik nolal nono kata obedo ni gikia chik kamano, to ji duto matimo richo ka gin e bwo Chik nongʼadnigi bura gi Chikno.\n","Ok mana joma ongʼeyo Chik ema nikare e nyim Nyasaye, to makmana jogo matimo gima chik dwaro ema ibiro keto kare.\n","(Chutho ka joma ok jo-Yahudi maonge gi Chik, timo gik ma Chik dwaro, kata obedo ni gikia Chik, to gidoko chik ne gin giwegi kata obedo ni gionge gi chik kamano\n","nikech ginyiso ni gima Chik dwaro ondiki e chunygi, kendo kata chunygi giwegi bende bedo joneno ni mano en adier, kendo pachgi seche moko ngʼadonegi bura kaka joketho, to seche moko pwoyogi.)\n","Mano notimre e odiechiengʼ ma Nyasaye nomi Yesu Kristo teko mar ngʼado bura kuom gik mopondo manie chuny dhano kaka Injili ma ayalo wacho.\n ","In iluongori ni ja-Yahudi; kendo iyiengori kuom Chik, kendo ipakori in ngʼat Nyasaye.\n","Iwacho ni ingʼeyo gima Nyasaye dwaro, kendo inyalo pogo gima ber moloyo nikech isepuonjori chik.\n","Bende iwacho chutho ni in jatend muofni, kendo ni in e ler mar joma ni e mudho;\n","bende ni itayo joma ofuwo, kendo ni in japuonj nyithindo nikech Chik ma in-go otingʼo ngʼeyo kod adiera.\n","In mipuonjo ji mamoko, dak ipuonjri iwuon? In miyalo ni kuo rach, dibed in to ikwala?\n","In miwacho ni ji kik terre, dibed ni to iterori? In ma ichayo nyiseche manono, dibed ni in to ikwelo ei hekalu mag nyiseche manonogo?\n","In ma isungori nikech Chik ma in-go, dipo ikelo achaya ne Nyasaye kuom ketho Chik?\n","Mana kaka ondiki niya, “Nying Nyasaye iyanyo e dier joma ok jo-Yahudi nikech un.” ","Tero ngʼato nyangu nigi ohala mana ka omako Chik, to ka oketho Chik to ochalo ngʼat mane ok oter nyangu.\n","Omiyo ka joma ok oter nyangu timo gik ma Chik dwaro, to donge inyalo kwan-gi kaka joma oter nyangu?\n","Koro ngʼat ma ok oter nyangu e yor ringruok, to oluwo chik, biro ngʼadoni bura, in ma ingʼeyo Ndiko kendo oteri, to iketho chik.\n ","Ngʼato ok en ja-Yahudi mana kuom nenruokne ma oko kata nikech otere nyangu e ringre ma oko.\n","Ooyo, ja-Yahudi mar adier en ngʼato ma ja-Yahudi gi e chunye kendo tero nyangu mar adier bende en mar chuny, mano en tich Roho to ok mar rito Chik. Ngʼat ma kamano ok yud pak kuom ji, to oyudo pak kuom Nyasaye.\n"],["To ere ohand bedo ja-Yahudi kata ber tero nyangu?\n","Nitie ber mangʼeny! Mokwongo, gin ema ne omigi wechegi mag Nyasaye.\n ","To kapo ni moko kuomgi ne onge gi yie, to bende bedogi maonge yie nyalo ketho adiera mar Nyasaye?\n","Ooyo, ok kamano kata matin! Nyasaye nyaka bed ja-adiera, to ji duto jo-miriambo, mana kaka ondiki niya,\n “Mondo ibedi kare ka iwuoyo\n kendo ilochi ka ingʼadona bura.” ","To ka timbewa maricho konyo kuom guro tim makare mar Nyasaye, to koro wanyalo wacho angʼo? Wanyalo wacho ni Nyasaye timo marach kokumowa gi mirimbe mager? (An awuoyo mana kaka dhano.)\n","Ok kamano ngangʼ! Nikech ka en kamano, to Nyasaye dingʼad bura ni piny nade?\n","Bende ngʼato nyalo wacho niya, “Ka miriambona nyalo miyo adiera mar Nyasaye medore, kendo duongʼne bende medo nyisore to marangʼo pod ingʼadona bura kaka jaricho?”\n","Jomoko osehangonwa wach kawacho ni wapuonjo niya, “Watimuru atima richo mondo eka ber obedie?” Joma kamago owinjore gi kum!\n ","Koro wanyalo wacho nangʼo mogik? Bende waber adier? Ok kamano ngangʼ! Wasengʼado bura ni jo-Yahudi kod joma ok jo-Yahudi gi joricho mana machalre.\n","Mana kaka ondiki niya,\n “Onge ngʼama kare, onge kata achiel;\n ","Onge ngʼama wach donjone,\n onge ngʼama dwaro Nyasaye.\n ","Ji duto osebaro,\n giduto gisedoko joma nono;\n onge ngʼama timo maber,\n onge kata achiel.” ","“Dwondgi chalo liete mapok oum;\n lewgi olony e wacho miriambo.” “Kwiri mar thuond fu ni e lewgi.” ","“Dhogi opongʼ gi kwongʼ kod weche makech.” ","“Tiendegi reto kadhi chwero remo;\n ","kethruok kod masira ni kamoro amora ma gidhiyoe,\n ","kendo ok gingʼeyo yo makelo kwe.” ","“Ok giluoro Nyasaye kata matin.” ","To koro wangʼeyo ni gimoro amora ma Chik wacho, owacho ni joma ni e bwo chik, mondo ji duto olingʼ thi, kendo buch Nyasaye olo piny duto.\n","Kuom mano, onge ngʼama noket kare e nyime kuom timo gik ma Chik owacho, to kuom Chik ema dhano ngʼeyoe kethone.\n ","To koro tim makare mar Nyasaye ma ok otenore kuom chik, oseelore, mana kaka Ndiko mag Musa gi Jonabi nyiso.\n","Ngima makareni mar Nyasaye, yudore e yor yie kuom Yesu Kristo ne ji duto moyie. Onge pogruok;\n","nimar ji duto oseketho kendo girem kuom duongʼ mar Nyasaye,\n","to iketogi kare nono kuom ngʼwonone, nikech warruok ma nobiro kuom Kristo Yesu.\n","Nyasaye nochiwe kaka misango mar golo richo, nikech yie kuom rembe. Ne otimo ma mondo onyis timne makare, nikech e kinde motelo, Nyasaye ne ok odewo richo mane ji osetimo nikech kechne.\n","Notimo kamano mondo onyis ratiro e ndalogi ni en owuon en kare, kendo ni oketo kare joma nigi yie kuom Yesu.\n ","Ere gima ngʼato disungrene? Onge gimoro nikech sunga osegol oko chuth. Ogole e yor timo gima chik dwaro koso? Ooyo, ogole e yor yie.\n","Nikech gima wangʼeyo en ni ngʼato iketo kare kuom yie to ok kuom rito Chik.\n","Koso dibed ni Nyasaye en Nyasach jo-Yahudi kendgi? Donge en Nyasach joma ok jo-Yahudi bende? Ee, en mar ogendini mamoko bende,\n","nikech Nyasaye en achiel kende kendo obiro keto kare joma oter nyangu kuom yie, mana kaka otimo ne joma ok oter nyangu bende e yor yie achielno.\n","Koso uparo ni ka wapuonjo yie kamano, to wamiyo Chik bedo maonge gi tich? Ooyo, ok kamano ngangʼ! Koro eka waketo Chik bedo motegno.\n"],["To koro wanyalo wacho angʼo kuom gima Ibrahim ma kwarwa; nofwenyo kuom wachni?\n","Nikech kaponi Ibrahim noket kare kuom tijene, to dine obedo gi gima onyalo pakorego, to ok e nyim Nyasaye.\n","Ndiko to wacho nangʼo? “Ibrahim noyie kuom Nyasaye, kendo mano nomiyo Nyasaye okwane kaka ngʼama kare.” ","Koro ongʼere malongʼo ni chudo ma imiyo ngʼato bangʼ tich ok miye kaka mich; to imiye kaka gir luche mosetiyone.\n","To kuom ngʼat ma ok otimo gimoro, to oketo mana genone kuom Jal maketo jomaricho kare, yie ma kamano ikwano kaka tim makare.\n","Daudi bende wuoyo kuom wachni koloso kuom gweth ma ngʼama Nyasaye kwano kaka ngʼama kare ma ok tim gimoro nigo.\n ","“Ogwedh jogo\n ma kethogi owenegi,\n kendo ma richogi oseruchi.\n ","Ogwedh ngʼatno\n ma Jehova Nyasaye ok nokwan-ne richone.” ","To gweth miwuoyeni dobed mana mar joma oter nyangu kende, koso en mar joma ok oter nyangu bende? Wawacho ni yie mar Ibrahim nomiyo okwane kaka ngʼama kare.\n","Ere kaka nokwane ni en ngʼat makare, kosetere nyangu koso ka podi? Nokwane ni en ngʼat makare kapok otere nyangu.\n","Ne oyudo kido mar nyangu achien kaka ranyisi mar bedo ngʼama kare, ma noseyudo motelo kuom yie kapok otere nyangu. Kuom mano, en kwar ji duto moyie to ok oter nyangu, mondo joma kamago bende obed joma kare.\n","To bende en kwar joma oter nyangu, ma ok oter mana nyangu kende, to maluwo kit yie ma kwarwa Ibrahim ne nigo kane pok otere nyangu.\n ","Nikech singruok mane omi Ibrahim ni piny nobed mare, ne ok obirone kata ne kothe kuom chik, to nobiro kuom tim makare mar yie.\n","Kapo ni joma oluwo chik ema bedo jocham girkeni, to yie obedo kayiem nono, kendo singruok onge tiende,\n","nikech Chik kelo mirimb Nyasaye. To kama Chik onge, ketho chik bende onge.\n ","Kuom mano, singruok biro kuom yie eka obedo kuom ngʼwono, kendo nyikwa Ibrahim duto oyud singruokno, to ok ni joma rito chik kende to nyaka joma nigi yie machal gi mar Ibrahim, nikech en e wuonwa duto.\n","Mana kaka ondiki niya, “Aseketi ibedo wuon ogendini mangʼeny.” En wuonwa e nyim wangʼ Nyasaye mane oyie kuome, Nyasaye machiwo ngima ni joma otho kendo maluongo gik maonge mana ka gima gintie.\n ","Kata obedo ni gima dine mi Ibrahim bed gi geno ne onge, ne pod oyie ayieya ni nobiro bedo “wuon ogendini mangʼeny,” mana kaka nosewachne niya, “kamano e kaka kothi nobedi.”","Ne ok odok chien e yie, kata obedo ni ringre owuon ne chal gima otho, nikech hike ne romo kar mia achiel, kendo kata ni Sara ne en migumba ma kindene mar nywol nosekadho.\n","Kiawa moro amora ne ok omiyo okier oweyo singruok Nyasaye, to nomedo bedo motegno e yie mare komiyo Nyasaye duongʼ,\n","kendo noyie chutho ni Nyasaye ne niginyalo mar timo gima nosesingore ni notim.\n","Mano emomiyo yiene “nomiyo okwane kaka ngʼama kare.”","To weche mawacho niya, “ne okwan nego,” ne ondiki ok ni en kende,\n","to ni wan bende, ma Nyasaye biro ketonwa tim makare, wan mwayie kuom Jal mane ochiero Yesu Ruodhwa oa kuom joma otho.\n","Yesu ema nochiw mondo otho nikech richowa kendo nochiere mondo oketwa kare.\n"],["Emomiyo, kaka koro oseketwa kare kuom yie, wan gi kwe gi Nyasaye kuom Ruodhwa Yesu Kristo,\n","ma kuome waseyude kuom yie yor chopo e ngʼwono makoro wan-goni. Bende wail kuom geno mar duongʼ mar Nyasaye.\n","To ok mano kende, to wanamor bende kuom chandruok mwayudo, nikech wangʼeyo ni chandruok kelo kinda,\n","to kinda kelo kido maber to kido maber kelo geno.\n","To geno ok kuod wiwa, nikech Nyasaye oseolo herane ei chunywa kuom Roho Maler, ma osemiyowa.\n ","Nikech, e kinde mowinjore, kane pod ok wanyal, to Kristo notho ne joricho.\n","Ok en gima yot mondo ngʼato otho ni ngʼat makare; dipo nono ngʼato ditho ni ngʼat maber.\n","To Nyasaye nyiso herane moherowago kama: Kane pod wan joricho, to Kristo nothonwa.\n ","Kaka koro oseketwa kare kuom rembe, donge ibiro reswa chuth kendo moloyo e mirimb Nyasaye nikech En!\n","Nikech kane pod wan wasik Nyasaye to ne oketowa osiepene kuom tho mar Wuode, koro kaka wasebedo osiepene donge ibiro reswa moloyo nikech ngimane!\n","To ok mano kende, wamor bende kuom Nyasaye, nikech Ruodhwa Yesu Kristo, ma kuome oseketwa wabedo e winjruok gi Nyasaye.\n ","Emomiyo mana kaka richo nodonjo e piny nikech ngʼato achiel, kendo richono nokelo tho; e kaka tho nobiro kuom ji duto, nikech ji duto noketho,\n","chutho richo ne ni e piny kane pok Chik obetie. To richo ok kwan kaka richo ka Chik onge.\n","Kata kamano, tho nobedo gi teko kuomgi chakre ndalo Adam nyaka ndalo Musa, kendo noloyo nyaka joma ne ok oketho chik kaka Adam, mane en kido mar Jal mane onego obi.\n ","Mich mar Nyasaye ok chal gi timo richo. Nikech ka ji mangʼeny notho nikech timo richo mar ngʼat achiel, to nobedo maber manade ka ngʼwono mar Nyasaye kod mich manobiro kuom ngʼwono mar ngʼat achielno, ma en Yesu Kristo, nochiw mogundho ni ji mangʼeny.\n","To bende mich Nyasaye opogore gi gima richo mar ngʼat achiel nokelo. Bura nobiro nikech richo mar ngʼato achielno mokele kum, to richo mar ji mangʼeny nokelo ngʼwono mane omiyo ji duto obedoe e winjruok gi Nyasaye.\n","Nikech ka richo mar ngʼat achiel nomiyo tho olocho kuom ngʼat achielno, koro joma yudo ngʼwono mogundho kod mich mar ngima makare donge biro bedo gi loch mar ngima maduongʼ moloyo kuom ngʼat achielno, ma en Yesu Kristo.\n ","Emomiyo mana kaka bayo yo mar ngʼato achiel nokelo kum ni ji duto, e kaka tim makare mar ngʼat achielno miyo ji duto bedo makare kendo yudo ngima.\n","Nikech kaka tamruok winjo wach mar ngʼat achiel nomiyo ji mangʼeny odoko joricho, e kaka winjo wach mar ngʼat achielno biro miyo iketo ji mangʼeny kare.\n ","To Chik nomedi mondo richo omedre. To kama richo nomedoree, ngʼwono nomedoree moloyo,\n","mondo kaka richo nobedo gi loch mokelo tho, e kaka ngʼwono bende obedie gi loch kuom tim makare, makelo ngima mochwere kuom Yesu Kristo Ruodhwa.\n"],["En angʼo makoro wanyalo wacho? Dwadhi nyime ka watimo richo mondo eka ngʼwono omedre?\n","Gima kamano kik timre! Kaka wan joma ne osetho kuom richo; ere kaka wanyalo dhi nyime kwadak e richo?\n","Koso donge ungʼeyo ni wan duto mane obatiswa kuom Kristo Yesu, nobatiswa e thone?\n","Omiyo noyikwa kode e tho kuom batiso, mondo kaka Kristo nochier oa kuom joma otho kuom duongʼ mar Wuoro, e kaka wan bende onego wadagi e ngima manyien.\n ","Koseriw-wa kode kamano e thone, to ochuno ni ibiro riwwa kode bende e chierne.\n","Nimar wangʼeyo ni ngimawa machon nogur kode mondo ringruok mar richo okethi, kendo kik koro wabed wasumbini mag richo,\n","nikech ngʼato angʼata mosetho osegony kuom richo.\n ","Koro ka wasetho gi Kristo, wan gi yie ni wabiro bedo mangima kode bende.\n","Nimar wangʼeyo ni kaka Kristo nochier oa kuom joma otho, ok onyal tho kendo, nikech tho koro onge gi teko kuome.\n","Tho ma nothogo notho ne richo dichiel kendo mogik; to ngima ma ongimago, ongima ne Nyasaye.\n ","E kaka un bende nyaka ukwanru ni utho ne richo, to ungima ne Nyasaye ei Kristo Yesu.\n","Emomiyo koro kik uyie mondo richo obed gi loch e ringreu matho ka uchopo gombone maricho.\n","Kik uchiw fuonde ringreu mondo obed gima itimogo richo, to chiwreuru ni Nyasaye kaka joma osegol e tho moter e ngima; kendo chiwneuru fuonde mag ringreu mondo obed gik mitimogo timbe makare.\n","Nimar richo koro ok nobed gi loch kuomu, nikech koro ok un e bwo chik, to un e bwo ngʼwono.\n ","To koro wanyalo wacho angʼo? Dwasik mana ka watimo atima richo nikech wan e bwo ngʼwono, to ok e bwo Chik? Ooyo, gima kamano kik timre!\n","Donge ungʼeyo ni ka uchiworu ni ngʼato mondo uwinje kaka wasumbini to un wasumbini mag jal muwinjono, bed ni un wasumbini mag richo, makelo tho, kata mag winjo wach, makelo tim makare.\n","To erokamano ni Nyasaye nikech kata obedo ni yande ne un wasumbini mag richo, to ne umako kit puonj mane omiu gi chunyu duto.\n","Osewenu richou mi koro udoko wasumbini ni tim makare.\n ","Aketo wachni e yo ma dhano nyalo winjo nikech uyomyom kaka dhano. Mana kaka yande chon ne uchiwo fuonde ringreu doko wasumb timbe mochido, kendo ne richo mosiko medore ameda, e kaka koro owinjore uchiw fuonde ringreu obed wasumbini mag timbe makare makelo ngima maler.\n","Kane un wasumbini mag richo, ne un thuolo korka tim makare.\n","En ohala manade mane uyudo e kindeno kuom gik makoro miyou wichkuotgi? Giko mar gigo en tho!\n","To ka koro osegonyu kuom richo mi ubedo wasumbini mag Nyasaye, ohala muyudo kelo ngima maler ma gikone en ngima mochwere.\n","Nikech misach richo en tho, to mich mar Nyasaye en ngima mochwere kuom Kristo Yesu Ruodhwa.\n"],["Koso ukia, owetena, nikech awuoyo gi joma ongʼeyo chik, ni chik otweyo ngʼato mana ka pod ongima?\n","Kuom ranyisi, dhako mokendi Chik otweyo gi chwore mana ka chwore pod ngima; to ka chwore otho, to ogonye e chik mar kend.\n","Kamano bende, ibiro luong dhakono ni jachode ka odak gi dichwo machielo ka chwore pod ngima. To ka chwore otho, to ogonye kuom chikno kendo ka dichwo machielo okende to ok kwane kaka jachode.\n ","Kamano owetena, un bende, usetho korka chik kuom ringre Kristo, mondo koro ubed jo-ngʼat machielo, ma en Jal mosechier oa kuom joma otho, mondo eka wanyag olemo ne Nyasaye.\n","Nimar kane pod ringruok chikowa, chik ne chiewo gombowa maricho, kendo negitiyoe ringrewa, omiyo ne wanyago olemo makelo tho.\n","To sani, nikech wasetho ne gima notweyowa chon, mondo wabed wasumbini, ok manie bwo chik machon mondiki, to manie ngima manyien kuom Roho.\n ","Kare koro wanyalo wacho angʼo? Chik en richo koso? Ok kamano ngangʼ! Adiera, dine ok angʼeyo gima richo en ka dine onge chik. Nimar bende dine ok angʼeyo gima chik en ka dine ok owacho niya, “Kik igombi gir wadu.”","To richo nokawo thuolo mane chik okelo mopidho kit gombo mayoreyore kuoma nimar ka chik onge to richo otho.\n","Mokwongo kane chik onge, to ne angima, to ka Chik nobiro, to richo nochier kuoma mi atho.\n","Nanwangʼo ni chikno, mane onego okel ngima, nolokore mokelo tho.\n","Nimar richo nokawo thuolo mane chik okelo, mowuonda, kendo okonyore gi chikno mondo onega.\n","Omiyo Chik ler, kendo chike moketi bende ler, kendo nikare, to kendo ber.\n ","Dibed ni gima ber ema nomiyo atho koso? Ok kamano kata matin! Richo notiyo gi gima ber, mi onega, mondo richo ongʼere malongʼo ni en angʼo. Kamano chik nyiso ni richo en gima rach moloyo.\n ","Wangʼeyo ni Chik en gir chuny; to an ngʼat ringruok, kendo richo osengʼiewa moloka misumbane.\n","Gik ma atimo odhiera ngʼeyo. Nimar ok atim gik ma adwaro, to atimo mana gik ma ok adwar.\n","Koro ka atimo gik ma ok adwar, to mano nyiso ni Chik ber.\n","Chutho, an ok ema atim gino, to richo manie iya ema time.\n","Angʼeyo ni onge gimoro kata achiel maber manie iya, tiende ni, kita mar richo. Nimar an-gi gombo mar timo gima ber to ok anyal time.\n","Nimar ok atim gima ber ma adwaro mondo atim to asiko atimo mana gima rach.\n","Koro ka atimo gima ok adwar timo, to koro an ok ema atime, to richo modak e iya ema time.\n ","Omiyo ayudo chikni katiyo: Ni ka adwaro timo gima ber, to apo ka rach bende ni koda.\n","Nimar ei chunya maiye amor gi chik Nyasaye;\n","to aneno chik machielo katiyo e fuonde mag ringra makedo gi chik manie chunya, mamiyo abedo misumba Chik mar richo manie fuondena.\n","Mano kaka an ngʼama chandore! En ngʼa mabiro resa kuom ringruokni mar tho?\n","Erokamano ne Nyasaye kuom Yesu Kristo Ruodhwa!\n Kuom mano, an awuon gi ei pacha an misumba mar chik Nyasaye, to kuom kita mar richo, an misumba mar chik mar richo.\n"],["Mano emomiyo koro onge bura kuom joma oyie kuom Kristo Yesu,\n","nikech kuom Kristo Yesu Chik mar Roho mar ngima osegonye kuom Chik mar richo kod tho.\n","Gima Chik ne ok nyal timo nikech ringruok manyap mar dhano, ema Nyasaye notimo kuom oro Wuode owuon, e kido mar dhano ma jaricho mondo obed misango magolo richo. Osetimo kamano mondo omi bura olo richo,\n","mondo dwaro makare mar Chik ochopi kare chuth kuomwa, wan ma wadak kaka Roho dwaro to ok kaka ringruok dwaro.\n ","Joma odak kaka ringruok dwaro oketo pachgi kuom gik ma ringruok dwaro, to joma odak kaka Roho dwaro, oketo pachgi kuom Roho.\n","Paro mar jaricho en tho, to paro ma Roho ema chiko kelo ngima kod kwe.\n","Kuom mano, paro moket kuom ringruok mon gi Nyasaye. Ok oyie bet e bwo loch mar chik Nyasaye, kendo ok onyal timo kamano.\n","Joma kido mar richo chiko ok nyal moro Nyasaye.\n ","To kata kamano, un ok chiku gi kido mar richo, to Roho ema chikou, ka en adier ni Roho mar Nyasaye odak eiu. Kendo ka ngʼato onge gi Roho mar Kristo ok en ngʼat Kristo.\n","To ka Kristo ni eiu, to kata obedo ni ringruok otho nikech richo, to chunyu ngima nikech tim makare.\n","Ka Roho mar Jal mane ochiero Yesu oa kuom joma otho odak eiu, to En owuon mane ochiero Kristo oa kuom joma otho obiro chiwo ngima ni ringreu matho, nikech Roho modak eiu.\n ","Emomiyo wan jogowi, owetena, ok ne kido mar richo, to ni mondo wadag kaka odwaro.\n","Nimar ka idak kaka kido mar richo dwaro, to ibiro tho; to ka kuom Roho, inego timbe maricho mag ringruok, to ibiro bedo mangima.\n ","Jogo michiko gi Roho mar Nyasaye gin nyithind Nyasaye.\n","Nimar ne ok uyudo Roho mamiyo udoko wasumbini mamiyo ubedo maluor kendo, to ne uyudo Roho maketou ubedo nyithind Nyasaye, momiyo uywakne Nyasaye kuluonge niya, “ Wuora!”\n","To Roho owuon timo neno kaachiel gi chunywa ni wan nyithind Nyasaye.\n","To ka wan nyithind Nyasaye, to mano nyiso ni wan jocham girkeni. Wan jocham girkeni mar Nyasaye kendo wan jocham girkeni kaachiel kod Kristo, ka en adier ni wayie neno masira kode mondo eka wan bende obi omiwa duongʼ kode.\n ","To aneno ni masiche mwaneno ndalogi tin ma ok dipim gi duongʼ mabiro fwenyorenwa.\n","Chwech duto rito gi geno chiengʼ ma nyithind Nyasaye nofwenyre.\n","Gik moko duto mane Nyasaye ochweyo nobedo kayiem nono, ok nikech dwarogi, to nikech dwaro Ngʼat mane ochweyogi, ka en gi geno\n","ni chwech duto chiengʼ moro nowe thuolo mondo kik gitow to giyud thuolo maduongʼ ma nyithind Nyasaye nigo.\n ","Wangʼeyo ni chwech Nyasaye duto osebedo ka chur nyaka sani gi rem machal gi muoch makecho.\n","To ok mano kende, to kata wan wawegi ma wan gi olemo mokwongo nyak mag Roho, wachur gie iwa ka pod warito gi siso maduongʼ mondo olokwa yawuot od Nyasaye, chiengʼ ma ringruok nowar.\n","Nimar geno machal kama ema ne oreswae. To geno mineno ok en geno ngangʼ. Koso en ngʼa manyalo geno gima osebedogo?\n","To ka wageno gima pod waongego to warito gino gi kinda.\n ","Kamano bende e kaka Roho konyowa e nyawo ma wan-go. Ok wangʼeyo gima owinjore wakwa sa ma walamo, to Roho owuon ema kwayonwa gi chur ma ok wanyal wacho.\n","To Nyasaye ma nono chunjewa, ongʼeyo gima Roho paro, nikech Roho kwayo ni jomaler kaluwore gi dwaro Nyasaye.\n ","Bende wangʼeyo ni Nyasaye tiyo maber ne jogo mohere, jogo moseluongi kaluwore gi dwarone.\n","Nimar joma ne Nyasaye ongʼeyo chakre chon ema bende ne owalo mondo okaw kit Wuode, eka mondo odok nyathi makayo e kind jowetene mangʼeny.\n","To joma nowalogo bende ema noluongo; kendo joma noluongo noketo kare to joma noketo kare nomiyo duongʼ bende.\n ","Koro en angʼo ma wanyalo wacho kuom wachni? Ka Nyasaye en jakorwa, to en ngʼa ma diked kodwa mi lowa?\n","Ka Wuode owuon ema ne ok okecho, to nochiwonwago wan duto, koro en angʼo ma dimone miyowa gik moko duto, kaachiel kode kuom ngʼwonone?\n","En ngʼa manyalo ngʼado bura moro amora ne joma Nyasaye oseyiero? Nyasaye owuon ema keto ji kare.\n","En ngʼa manyalo ngʼadonwa bura marach? Kristo Yesu ema ne otho, to bende ne ochiere odoko mangima mi koro obet e bat korachwich mar Nyasaye kendo okwayonwa.\n","En angʼo manyalo pogowa gihera mar Kristo? Dobed masira, koso chandruok, koso sand, koso kech, koso duk, koso gima rach, koso ligangla?\n","Mana kaka ondiki ni,\n “Nikech in, tho ochomowa odiechiengʼ duto;\n ikwanowa kaka rombo mitero kar yengʼo.” ","Ooyo, ewi gigi duto wan joloch moloyo nikech Nyasaye mane oherowa.\n","Nimar an gi ratiro chuth ni tho kata ngima, kata malaike, kata jochiende, gik matimore ndalogi kata mabiro timore, kata teko mag polo,\n","kata bor, kata tut, kata gima ochwe moro amora, ok nyal pogowa gihera mar Nyasaye mane ei Kristo Yesu Ruodhwa.\n"],["Awacho adiera kuom Kristo kendo ok ariambi; chunya bende bedo janeno kuom wach ma awachoni ni en adier kuom Roho Maler.\n","An gi kuyo maduongʼ kod lit ma ok rum e chunya.\n","Nimar daher mondo an awuon ema okwongʼa kendo ongʼad kara oko kuom Kristo, nikech wach owetena, kendo ogandana korka ringruok, ma gin jo-Israel.\n","Gin ema noketgi yawuot Nyasaye; gin ema nomigi duongʼ mar Nyasaye gi muma, gi chik, gi lemo, kod singruok.\n","Gin bende ema kwerewa madongo noa kuomgi, kendo kata mana Kristo, kuom anywolane kaka dhano, bende oa kuomgi; En ma en Nyasaye kuom duto, kendo mipako nyaka chiengʼ! Amin.\n ","Mano ok onyiso ni wach Nyasaye orem mak ochopo chenrone, nikech nyikwa Israel duto ok gin jo-Israel adier.\n","To bende, nyikwa Ibrahim duto ok gin kothe madier. To en mana kaka Nyasaye nonyiso Ibrahim niya, “Kuom wuodi Isaka ema kothi duto nowuogie.”","Ma nyiso ni nyithind ringruok ok ema nyithind Nyasaye, to mana nyithind singruok ema ikwano kaka koth Ibrahim.\n","Nimar kama e kaka Nyasaye noketo singruok: “Ka kinde moketi ochopo, to anaduogi kendo Sara noyud wuowi.” ","To ok mano kende; kwarwa Isaka nonywolo nyithindo ariyo gi Rebeka chiege.\n","To kapok chiege nonywolo nyithindo marudego, kendo kapok negitimo gimoro maber kata marach, mondo chenro mar Nyasaye ochop kare\n","to ok kuom tim, to kuom Nyasaye mayiero joge mane onyise niya, “Wuowi maduongʼ noti ne wuowi matin.”","Mana kaka ondiki niya, “Jakobo ahero, to Esau nasin-go.” ","Koro wanyalo wacho angʼo? Wanyalo wacho ni Nyasaye ok jangʼad bura makare koso? Ok nyal bet kamano ngangʼ!\n","Nimar owacho ne Musa niya,\n “Anakech ngʼama adwaro kecho,\n kendo anangʼwon-ne ngʼama adwaro ngʼwonone.” ","Omiyo ok otenore kuom dwaro kata tich mar ngʼato, to en kuom kech mar Nyasaye.\n","Nimar Ndiko wacho ne Farao niya, “Natingʼi malo mana ne wachni, ni mondo anyis tekona kuomi kendo mondo nyinga olandi e piny duto.”","Kuom mano, wayudo ni ka Nyasaye dwaro kecho ngʼato to okeche, kendo ka odwaro miyo chuny ngʼato doko matek to otimo kamano.\n ","To ngʼato kuomu nyalo nyisa niya, “Ka kamano to Nyasaye pod kwanowa kaka joketho nangʼo? Koso en ngʼa ma ditam dwarone timore?”\n","To in, in ngʼa yaye dhano, ma diduokri gi Nyasaye? “Gima ochwe bende nyalo wachone ngʼat mochweye ni, ‘Angʼo momiyo ne ichweya machal kama?’ ”\n","Donge jachwe agulu nigi ratiro mar tiyo gi lop chwecho kaka ohero; kochweyo kode agulni moko ni tich mogen, to moko ni tich aticha mapile?\n ","To ere rachne ka Nyasaye noyiere mar nyiso mirimbe, kendo mar nyiso ji tekone, to osetimo kinda kohore mos amingʼa mak otoyo mirimbe kuom joma owinjore okum, ma gin joma noyik ne tho?\n","Donge dibed ni notimo kamano mondo omi mwandu mar duongʼne ongʼe gi jogo modwaro kecho mane osechano chon ne duongʼ,\n","ma oriwo wan bende, wan moseluongowa, ok kuom jo-Yahudi kende, to kuom joma ok jo-Yahudi bende?\n","Mana kaka owacho e Hosea niya:\n “Joma ne ok joga, abiro luongo ni jaherana\n kendo jal mane ok oher abiro luongo ni moher,” ","kendo niya,\n “Kama ne owachnegi ni,\n ‘Ok un joga,’\n kanyo ema ibiro luongogi ni ‘yawuot Nyasaye mangima.’ ” ","Isaya bende nowuoyo kuom jo-Israel kawacho niya,\n “Kata bed ni nyithind Israel ngʼeny ka kwoyo manie dho nam,\n to ji manok kuomu kende ema noresi.\n ","Nimar Jehova Nyasaye biro ngʼado bura\n ni piny ngima mapiyo piyo kendo dichiel.” ","En mana kaka Isaya nowacho motelo ni,\n “Ka dine Jehova Nyasaye Maratego\n ok oweyonwa nyikwayo,\n to dine wachalo gi jo-Sodom,\n adier, dikoro ne wachalo kaka jo-Gomora.” ","Koro wanyalo wacho angʼo? Bende wanyalo wacho ni joma ok jo-Yahudi mane ok otemo matek mondo oyud ngima ema koro oseyudo ngima makare nogo miyudo kuom yie;\n","to Israel mane otemo matek mondo oyud ngima makare motenore kuom Chik to pok oyude.\n","Kamano nangʼo? Nikech ne ok gidware kuom yie, to ne gidware ka giparo ni iyude kuom tim. Negichwanyore e kidi mar chwanyruok.\n","Mana kaka ondiki niya,\n “Ne, aketo kidi machwanyo ji e Sayun\n kendo lwanda mamiyo gipodho,\n kendo ngʼat moyie kuome ok none wichkuot.”"],["Jowetena, gima chunya dwaro kendo alamoe Nyasaye ne jo-Israel, en ni mondo giyud warruok.\n","Nimar anyalo timo nendgi ni giramo mar tiyo ni Nyasaye, to kata kamano gionge gi ngʼeyo.\n","Nikech ne gikia ngima makare ma aa kuom Nyasaye, gisetemo keto margi giwegi, ka gidagi rwako yor Nyasaye moketogo ji kare.\n","Kristo e giko mar Chik kendo en ema okelo ngima makare ni ji duto moyie.\n ","Musa lero kuom ngima makare maa kuom Chik kama: “Ngʼat moluwo chikegi nobed mangima kuomgi.”","To ngima makare maa kuom yie to wacho niya, “Kik iwach e chunyi ni, ‘Ere ngʼama didhinwa e polo malo?’ ” (tiende ni, mondo olor Kristo piny),\n","“kata ni, ‘En ngʼa mabiro lor ei bur?’ ” (tiende ni, mondo ogol Kristo oa kuom joma otho).\n","To owacho nangʼo? “Wach ni machiegni kodu, en mana e dhou kendo e chunyu,” mano e wach yie mwalando.\n","Ka ihulo gi dhogi ni “Yesu en Ruoth,” kendo iyie ei chunyi ni Nyasaye nochiere oa kuom joma otho, to iniyud warruok.\n","Nimar chunyi ema iyiego mi keti kare kendo dhogi ema ihulogo mi iyud warruok.\n","Mana kaka Muma wacho niya, “Ngʼato angʼata moyie kuome ok none wichkuot.”","Nimar onge pogruok e kind jo-Yahudi gi joma ok jo-Yahudi; Ruoth Yesu en Ruoth machalre ni ji duto, kendo en gi mwandu mogundho mopogo ni ji duto maluongo nyinge,\n","nimar, “Ngʼato ka ngʼato maluongo nying Jehova Nyasaye noresi.” ","To ere kaka digiluong ngʼat mapok giyie kuome? Koso digiyie nadi kuom Ngʼat mapok giwinjo kuome? To giniwinj kuome nadi kaonge ngʼama oyalonigi?\n","To ere kaka digiyal wach kuome ka ok oorgi? Mana kaka ondiki niya, “Mano kaka en gima ber neno tiend joote makelo wach maber!” ","To jo-Israel duto ok oserwako Injilini. Nimar Isaya nowacho niya, “Ruoth, en ngʼa moseyie wach mwalando?”","Kuom mano, yie aa kuom wach miwinjo, kendo wach miwinjono en wach Kristo.\n","To apenjo kama: Donge gisewinjo wach? Chutho, gisewinjo, nikech,\n “Dwondgi osedhi kuonde duto e piny,\n wechegi osechopo nyaka e tunge piny.” ","Kendo apenjo kama: Bende debed ni Israel ne ok owinjo tiend wach? Mokwongo, Musa wacho niya,\n “Anami nyiego maku gi joma ok owinjore kwan ka oganda;\n anami mirima maku gi oganda maonge winjo.” ","Isaya to wuoyo gi chir niya,\n “Ne oyuda gi joma ne ok omanya.\n Ne afwenyora ne joma ne ok openja.” ","To kuom Israel to owacho niya,\n “Odiechiengʼ duto aserieyo bedena\n ne oganda ma ok winj wach kendo ma wigi tek.”"],["Koro apenjo niya, Ne Nyasaye okwedo jogo koso? Ooyo, ok kamano ngangʼ! An awuon an ja-Israel ma nyakwar Ibrahim, kendo ma ja-dhood Benjamin.\n","Nyasaye ne ok okwedo joge mane ongʼeyo chakre chon. Donge ungʼeyo gima Ndiko wacho kuom Elija, kaka noywagore ni Nyasaye nikech wach jo-Israel:\n","“Ruoth, gisenego jonabi magi kendo gisemuko kendeni mag misango ma an kenda ema adongʼ, kendo gidwaro nega?”","To Nyasaye to nodwoke niya, “An gi joga alufu abiriyo marito mapok okulore ka go chong-gi ne Baal.”","Kuom mano, kata sani bende pod nitie jomodongʼ, moyier kuom ngʼwono.\n","To ka en kuom ngʼwono, to mano nyiso ni koro ok yude kuom tim, nono to ngʼwono koro ok dibed ngʼwono adier.\n ","To koro nadi? Gima Israel ne manyo gi tekrene duto ne ok onwangʼo, to joma oyier ema noyude. Joma moko duto chunygi nodoko matek,\n","mana kaka ondiki niya,\n “Nyasaye nomiyogi chuny ma nindo tero,\n wenge ma ok nen,\n kod it ma ok winj wach,\n nyaka chil kawuono.” ","Daudi bende wacho ni:\n “Mad mesagi bednegi obadho gi otegu,\n kod kidi mar chwanyruok kendo gir chulo kuor ne gin.\n ","Mad wengegi dinre mondo kik ginen,\n kendo oguchgi odolre nyaka chiengʼ.” ","Apenjo kendo ni: Dibed ni negipodho ma ok nyal resgi koso? Ok kamano ngangʼ! To nikech ketho mag-gi, warruok koro osebiro ne joma ok jo-Yahudi mondo omi Israel obed gi nyiego.\n","To ka kethogi kelo mwandu ni piny kamano kendo ka rem margi kelo mwandu ne joma ok jo-Yahudi, to mano kaka warruok margi nobed mwandu maduongʼ moloyo manade?\n ","To koro awuoyo kodu un joma ok jo-Yahudi. Kaka an Jaote ne joma ok jo-Yahudi, amiyo tichna duongʼ,\n","ka an gi geno ni anyalo miyo ogandana awuon nyiego maki mi awar moko kuomgi.\n","Nimar ka dagi mane Nyasaye odagi gigo ema omiyo koro osiep obetie kind Nyasaye gi piny duto, donge rwakgi to nokel mana chier aa kuom joma otho?\n","Ka bath mogo modwal ochiw kaka olemo mokwongo ler, to mano nyiso ni mogo modwal duto ler; kendo ka tiend yath ler, to bede yath bende ler.\n ","To ka bede yath moko nolwer oko, mondo un, ma un kaka yadh bungu, ochomu kargi, eka omi un bende ucham mwandu kaachiel kodgi koa e tiend yadh Zeituni maduongʼ,\n","to kik usungru ne bede yath mamoko. To kapo ni utimo kamano, to paraneuru wachni: Ok un ema utingʼo tiend yath, to tiend yath ema otingʼou.\n","Inyalo wacho niya, “To donge notongʼ bede yath moko oko mondo ochoma kargi?”\n","Mano en adier. To ngʼeni notongʼ-gi oko nikech ne gidagi yie, to un to udongʼ ka uchungʼ nikech yie. Omiyo weuru pakoru, to ubed moluor.\n","Nimar ka Nyasaye ne ok okecho bede madier, to kata un bende ok obi weyou.\n ","Kuom mano, neye ngʼwono kod gero mar Nyasaye: oger gi joma ne opodho, to onyiso ngʼwonone ne un, to mana ka usiko e ngʼwonone; nono to un bende ibiro ngʼadou oko.\n","To gin bende, ka ok gisiko e tamruok yie, to ibiro chomogi kendo, nimar Nyasaye nigi teko mar chomogi kendo.\n","To bende kata kane ongʼadu kuom yiend Zeituni moti e bungu, ochomu e kor yadh Zeituni mopidhi, ma en gima ok timre pile e yo mayot to donge en gima yot moloyo mondo gin bede yath hie odog ochomgi e kor yadh Zeituni ma margi giwegi.\n ","Owetena ok adwar ni ubed ka ukia tiend wach mopondoni, adwaro ni uwinj tiend wach mopondoni mondo kik ukawru ni uriek moloyo kaka uchal: Jo-Israel moko konchiel osemi chunygi odoko matek nyaka chop kar kwan mowinjore mar joma ok jo-Yahudi odonji.\n","Kamano Israel duto ibiro war, mana kaka ondiki niya,\n “Jawar nobi koa Sayun;\n enoriemb richo oa kuom Jakobo.\n ","Kendo ma e singruokna kodgi,\n ka anagol richogi.” ","Kaluwore gi weche mag Injili, to gin wasik Nyasaye, nikech un, to kaluwore gi yiero, to ohergi nikech kweregi\n","nimar mich Nyasaye kod luongne ok lokre.\n","Mana kaka un ma kinde moko ne ok uluoro Nyasaye, to koro osekechu nikech tamruok yie margi,\n","e kaka gin bende sani gingʼanyo, mondo kuom kech mosekechugo, gin bende koro okechgi.\n","Nimar Nyasaye osemiyo ji duto obedo joma otamore winje mondo okech ji duto.\n ","Yaye mano kaka mwandu kendo rieko gi ngʼeyo mar Nyasaye tut miwuoro!\n Mano kaka buchene oyombo parowa,\n kendo yorene fwenyo tek!\n ","“En ngʼa mosengʼeyo pach Jehova Nyasaye?\n Kata en ngʼa mosebedone jangʼad rieko?” ","En ngʼa mosemiyo Nyasaye gimoro\n ma dobandh Nyasaye mondo ochule? ","Nimar gik moko duto oa kuome, kendo gintie nikech en,\n kendo gin mage duto.\n Duongʼ obed mare nyaka chiengʼ! Amin.\n"],["Emomiyo, jowetena, ajiwou kuom ngʼwono mar Nyasaye, mondo uchiw ringreu kaka misango mangima maler kendo ma Nyasaye morgo, nikech mano e yor lemo makare.\n","Kik koro ulu kit ngima pinyni, to lokreuru ka parou doko manyien pile, eka unubed gi nyalo mar pimo kendo ngʼeyo dwach Nyasaye, ma en dwache maber, mowinjore kendo malongʼo chuth.\n ","Nimar kuom ngʼwono mosemiya, awacho ni ngʼato ka ngʼato kuomu ni: Kik ipar ni iduongʼ moloyo kaka ichal to ket pachi kare eka ingʼad buchi kaluwore gi kar rom yie ma Nyasaye osepogoni.\n","Nikech mana kaka ngʼato ka ngʼato kuomwa nigi ringruok achiel man-gi fuonde mangʼeny, to kendo fuondegi duto ok tim tich machalre,\n","e kaka ei Kristo, waloso ringruok achiel, kata obedo ni wangʼeny, kendo ngʼato ka ngʼato kuomwa ni e achiel gi jowetene mamoko duto.\n","Wan gi mich mopogore opogore kaluwore gi ngʼwono momiwa. Ka mich ngʼato en koro wach, to mondo oti kode kaluwore gi yie mare.\n","Ka en tiyo ni ji, to mondo oti, ka en puonj, to mondo opuonji.\n","Ka en jiwo ji, to mondo ojiw ji; ka en chiwo ne joma ochando, to mondo ochiw gi ngʼwono; ka en telo, to mondo orit ji gi kinda; ka en kecho ji, to mondo otime komor.\n ","Hera nyaka bed mar adier. Beduru mosin gi timbe maricho; padreuru kuom gik mabeyo.\n","Genreuru ngʼato gi ngʼato gihera mar owete. Ngʼato ka ngʼato mondo odhial nyawadgi moloyo kaka odhialore owuon.\n","Kik chunyu nyosre, to meduru bedo motegno, kutiyo ni Ruoth.\n","Beduru mamor kuom geno, kutimo sinani e sand muyudo, kendo ulamo ma ok uywe.\n","Poguru giu gi jo-Nyasaye mochando. Beduru joma ohero rwako welo.\n ","Gwedhuru joma sandou; gwedhgiuru agwedha, kik ukwongʼ-gi.\n","Moruru gi joma mor, kendo ywaguru gi joma ywak.\n","Daguru gi winjruok e kindu. Kik usungru, to beduru gi chuny mohero riwore gi joma ni e ngima mapiny. Kik ngʼato wuondre ni oriek moloyo ji mamoko.\n ","Kik uchul ngʼato angʼata rach kar rach. Neuru ni utimo gima ji duto oyiego ni ber.\n","Ka nyalore, to temuru mondo udag gi kwe gi ji duto.\n","Kik uchul kuoro, osiepena, to weuru thuolo ne mirimb Ruoth Nyasaye, nimar ondiki niya, “An ema nachul kuor; abiro chulo,” Jehova Nyasaye owacho.","To bende Muma wacho niya,\n “Ka jasiki odenyo, to miye chiemo;\n ka riyo oloye, to miye gimoro omodhi,\n ka itimo kamano, ibiro choko chuk mach maliel e wiye.” ","Kik uyie richo lou, to louru richo gi tim maber.\n"],["Ngʼato ka ngʼato nyaka winj joma nigi teko mar loch, nimar onge loch mantie, makmana mano ma Nyasaye ema oketo. Joma ni e loch duto Nyasaye ema oketo.\n","Omiyo, ngʼama otamore winjo joma ni e loch, to otamore winjo gima Nyasaye ema oketo, kendo joma timo kamano biro yudo kum kuomgi giwegi.\n","Nimar joma nigi loch ok ked gi joma timo maber makmana gi joma timo marach. Donge idwaro ni joma ni e loch kik miyi luoro? Kara tim gik mabeyo eka ginipaki.\n","Nimar en jatich Nyasaye moketo mondo okonyi. To ka itimo marach, to bed abeda maluor nikech ok otingʼ ligangla kayiem! En jatich Nyasaye machulo kuor gi mirima kokumo ngʼama timo marach.\n","Kuom mano, owinjore mondo ngʼato ka ngʼato owinj jorit loch, ok mana nikech inyalo yudo kum kende, to bende nikech chunyi neno ni mano ber.\n ","Mano bende emomiyo uchulo osuru, nikech jorit loch gin jotich Nyasaye, kendo gichiwore ne tijno seche duto.\n","Miuru ji duto gik makorgi monego umigi kaka: Joma onego chul osuru; chuluru osuru; joma juogo chuluru pesa jwok; joma onego uluor, miuru luor, kendo joma onego umi duongʼ, miuru duongʼ.\n ","Kik ubed gi gowi mar ngʼato, makmana gowi mar hera, nimar ngʼama ohero wadgi osechopo Chik.\n","Chikego wacho niya, “Kik iterri, kik ineki, kik ikwal, kik igomb gir wadu,”  kod chike mamoko duto moriw e chik achiel mawacho niya, “Her wadu kaka iherori iwuon.”","Hera ok tim gima rach ni wadgi. Kuom mano, hera ema ochopo chike duto.\n ","To timuru kamano ka uwinjo tiend gik matimore ndalogi. Sa osechopo mondo uchiew ua e nindo maru, nikech warruok marwa koro okayo machiegni moloyo chiengʼ mane wayie mokwongo.\n","Otieno chiegni rumo kendo ru piny chiegni. Omiyo waweuru timbe mag mudho, to wamanreuru gi gige lweny mag ler.\n","Wadaguru e ngima mobidhore kaka joma ni e ler mar odiechiengʼ, ka waweyo kit richo duto kaka, tugo e thum, mer, terruok, anjawo, dhawo kod nyiego.\n","Kar timo kamano, to rwakreuru gi Ruoth Yesu Kristo, kendo kik uchan e pachu kaka unyalo timo gik ma ringruok gombo.\n"],["Rwakuru ngʼama yie mare yomyom ma ok umino kode wach kuom weche ma pod en-go gi kiawa.\n","Ngʼato nyalo bedo gi yie mar chamo chiemo moro amora, to ngʼat machielo ma yiene yomyom chamo mana alot kende.\n","Kik ngʼat machamo gik moko duto buon ngʼat ma ok cham, kendo ngʼat ma ok cham gik moko duto bende kik ngʼad bura ne ngʼat machamo, nikech Nyasaye oserwake.\n","In to in ngʼa ma inyalo ngʼado bura ne jatich ngʼat machielo? Kochungʼ kata kopodho, to obadho mana ruodhe owuon, kendo obiro mi ochungʼ motegno nimar Ruoth nigi teko mar miyo ochungʼ.\n ","Ngʼat achiel neno ni odiechiengʼ moro ler mohingo machielo; ngʼat machielo to okaw odiechienge duto ni romre. Ngʼato ka ngʼato mondo obed gi ratiro e pache owuon.\n","Ngʼat mokawo odiechiengʼ moro ni duongʼ moloyo machielo timo kamano mondo omi Ruoth duongʼ. Ngʼat machamo ringʼo bende chiemo kamiyo Ruoth duongʼ, nikech ogoyo erokamano ne Nyasaye. Kamano bende, ngʼat ma ok chiem bende ok chiem kuom miyo Ruoth duongʼ, kendo ogoyo erokamano ne Nyasaye.\n","Nimar onge ngʼato kuomwa mangimane en mare owuon, kendo onge ngʼato kuomwa mathone en mare owuon.\n","Ka wangima to wangima ni Ruoth; kendo ka watho to bende watho ne Ruoth.\n ","Ma emomiyo Kristo notho mochako odoko mangima kendo mondo obed Ruodh joma ngima gi joma otho duto kaachiel.\n ","Koro angʼo momiyo in ingʼado bura ni nyawadu? Koso in ijaro nyawadu nangʼo? Nimar wan duto wabiro chungʼ e nyim kom bura mar Nyasaye.\n","Mana kaka ondiki:\n “An Jehova Nyasaye, ‘Akwongʼora gi nyinga awuon,\n ni ji duto nogo chong-gi piny e nyima\n kendo ngʼato ka ngʼato nohul ni an e Nyasaye.’ ” ","Omiyo ngʼato ka ngʼato kuomwa nodwok wach man kuome owuon ni Nyasaye.\n ","Kuom mano, waweuru ngʼado ne jowetewa bura. Kar timo kamano to temuru matek mondo kik ngʼato kuomu oket rachwany kata ragengʼ e yor nyawadgi.\n","Kaka ngʼama ni ei Ruoth Yesu, angʼeyo malongʼo ni onge chiemo ma ok ler kende owuon. To ka ngʼato okawo gimoro ni ok ler, to gino dokone ma ok ler ne en owuon.\n","Kapo ni gima ichamo miyo wadu hinyore, to mano nyiso ni iseweyo wuotho e hera. Kik iyie gima ichamo chwany ngʼat mane Kristo othone.\n","Omiyo kik iyie mondo gima ikawo ni ber, ji wuoye kaka gima rach.\n","Nimar pinyruodh Nyasaye ok en chiemo gi metho, to en ngima makare gi kwe kod mor ei Roho Maler,\n","nikech ngʼama tiyo ne Kristo e yo machal kama ema longʼo ne Nyasaye, kendo ngʼat ma kamano ema ji oyiego.\n ","Kuom mano, watemuru matek mondo watim gima kelo kwe kendo ma wanyalo jiworego ngʼato gi ngʼato.\n","Kik iketh tich Nyasaye nikech wach chiemo. Chiemo duto ler, to ok ber mondo ngʼato ocham gimoro amora mamiyo ngʼat machielo podho.\n","Ok ber mondo icham ringʼo kata imadh divai, kata itim gimoro amora manyalo miyo nyawadu podhi.\n ","Omiyo gimoro amora ma iyie e chunyi kuom wechegi ni ber keti obedni malingʼ-lingʼ e kindi gi Nyasaye. Ogwedh ngʼatno ma chunye ok ngʼadne bura kuom gima oparo ni ber.\n","To ngʼat machiemo ka nigi kiawa e chunye bura oloyo kapo ochiemo nikech ok ochiem kuom yie; to gik moko duto motim ka ok oa kuom yie en richo.\n"],["Wan joma otegno nyaka watingʼ nyawo mar joma yomyom ma ok watimo mana gik mamorowa wan wawegi.\n","Ngʼato ka ngʼato kuomwa nyaka tim gik mamoro nyawadgi, ka en gi paro maber mar gere.\n","Nimar kata Kristo bende ne ok otimo gik mamore en owuon, to mana kaka ondiki: “Ayany duto mag joma yanyi nolwar kuoma.”","Nimar weche duto ma nondiki e ndalo machon, nondiki mondo opuonjwa, mondo kwachungʼ motegno kendo ka wajiwore gi Ndiko, to wanyalo bedo gi geno.\n ","Mad Nyasaye mamiyo ji kinda kendo ma jiwo ji, omi ubed gi chuny achiel e kindu uwegi, kendo kuluwo Kristo Yesu,\n","mondo ka un gi chuny achiel kendo uwacho gi chuny achiel kamano, to umi Nyasaye ma wuon Ruodhwa Yesu Kristo duongʼ.\n ","Kuom mano, rwakuru joweteu mana kaka Kristo bende norwakou eka Nyasaye oyud pak.\n","Nimar anyisou ni Kristo osedoko jatich jo-Yahudi mondo ochop adiera mar Nyasaye, mondo omi singruok mane omi kwerewa otimre,\n","kendo joma ok jo-Yahudi omi Nyasaye duongʼ kuom kechne, mana kaka ondiki niya,\n “Emomiyo anapaki e kind ogendini,\n kendo anawer wende mapako nyingi.” ","Owacho kendo niya,\n “Moruru un joma ok jo-Yahudi kaachiel gi joge,” ","Kendo niya,\n “Pakuru Jehova Nyasaye un joma ok jo-Yahudi duto,\n ee ji duto mondo odende,” ","Isaya bende wacho niya,\n “Nyakwar Jesse nobi,\n en ema nowuogi mondo otel ni joma ok jo-Yahudi,\n kendo ogendini nogen kuome.” ","Mad Nyasach geno opongʼu gi mor kod kwe mogundho ka ugeno kuome, mondo omi upongʼ gi geno malach kuom teko mar Roho Maler.\n ","Jowetena, angʼeyo chutho ni un joma beyo kendo mariek kendo ngʼato ka ngʼato kuomu nyalo puonjo nyawadgi.\n","Kata kamano, asendikonu kuom weche moko ka an gi chir mana mondo aparnugi, kendo kuom ngʼwono ma Nyasaye omiya,\n","mar bedo Jatich Kristo Yesu e kind joma ok jo-Yahudi, ka atiyo tich dolo mar lando Injili Maber mar Nyasaye mondo ogendini obed misango maler ma Nyasaye oyiego kendo ma Roho Maler opwodho.\n ","Emomiyo ei Kristo Yesu anyalo sungora kuom tichna matiyo ni Nyasaye.\n","To ok anyal hedhora mar wacho gimoro amora, makmana gigo ma Kristo osetimo kotiyo koda kuom loko joma ok jo-Yahudi mondo oluor Nyasaye, kuom wechena gi timbena,\n","kotiyo gi teko mar honni gi ranyisi kuom teko mar Roho Maler mar Nyasaye. Kamano aselworora e piny Jerusalem nyaka Iliriko, kalando Injili mar Kristo.\n","Aseketo chunya mondo ayal Injili kuonde ma ji pok ongʼeyoe Kristo, mondo kik agedi ewi mise ma ngʼat machielo ema nochako.\n","To mana kaka ondiki ni:\n “Joma ne pok onyis wach kuome none\n kendo jogo mapok owinjo kuome nowinj tiend wach.” ","Ma emomiyo asetemo ndalo mangʼeny mar biro iru to osetama.\n ","To kaka koro onge kuonde modongʼ ma anyalo tiye e gwengegi, kendo nikech asebedo ka anenou kuom higni mangʼeny,\n","achano mar timo kamano kadhi Spania. Ageno mar limou ka abiro akadho mondo bangʼ bedo kodu moromo to ukonya e wuodhano.\n","Sani to pod an e wuodha adhi Jerusalem mondo adhi akony jomaler man kuno.\n","Nimar jo-Makedonia gi jo-Akaya osechiwo kony gimor ne jomaler modhier man Jerusalem.\n","Negimor mar timo ma, to chutho gin jogop jogo. Nimar owinjore mondo joma ok jo-Yahudi, moseyudo konyruok mar chuny mar jo-Yahudi opog negie mwandu mag pinyni.\n","Omiyo ka asechopo wuodhani, kendo ka aseneno ni giyudo olemoni, to abiro dhi Spania, kendo anaraw alimu kakadho.\n","Angʼeyo ni ka abiro iru to anabi katingʼo gweth mogundho mar Kristo.\n ","Owetena, ajiwou kuom Ruodhwa Yesu Kristo, kendo kuom hera mar Roho, mondo uriwru koda e nyagruokna, kulamona Nyasaye.\n","Lamnauru mondo Nyasaye oresa e lwet joma odagi yie man Judea, kendo mondo jomaler man Jerusalem orwak tich ma atimo e diergi,\n","mondo ka Nyasaye oyie to abi iru ka amor kendo mondo ka an kodu to uduog chunya, to an bende aduog chunyu.\n","Nyasach kwe mondo obed kodu uduto. Amin!\n "],["Apwoyonu nyaminwa Fibi, ma en jatich e kanisa man Kenkrea.\n","Akwayou mondo urwake kuom Ruoth, kaka onego tim ni jomaler, kendo mondo umiye gimoro amora ma dodwar kuomu, nimar osebedo kokonyo ji mangʼeny, nyaka an bende.\n  ","Mosnauru Priskila gi Akula, ma jotich koda kaachiel e Kristo Yesu.\n","Negiketo ngimagi e chandruok nikech an. Ok an kenda, to kanise duto mag joma ok jo-Yahudi, bende pako timgino.\n ","Kanisa machokore e odgi bende mosnauru.\n Mosnauru Epaineto, osiepna mageno, ma en ema nokwongo bedo ja-Kristo e piny Asia.\n ","Mosnauru Maria, mosebedo katiyonwa matek ahinya e dieru.\n ","Androniko kod Junias, ma wedena, kendo mane ni koda e od twech, bende mosnauru. Ji ariyogi gin joma oluor e kind Joote, kendo ne gikwongona yie kuom Kristo.\n ","Mosnauru Ampliato ma jaherana kuom Ruoth.\n ","Urbano, ma en jatich Kristo wadwa, kod Stakus ma osiepna mageno bende mosnauru.\n ","Mosnauru Apele, ngʼat mosetem moyud ni ja-Kristo mar adier.\n Jood Aristobulo bende mosnauru.\n ","Mosnauru watna ma Herodion.\n Mosnauru jood Narkiso, mohero Ruoth.\n ","Mosnauru Turfena gi Turfosa, ma gin mon matiyo matek ni Ruoth.\n Mosnauru osiepna Persi ma en dhako mosetiyo matek ni Ruoth.\n ","Mosnauru Rufus, ngʼat ma Ruoth oyiero kod min-gi mosebedona kaka minwa an bende.\n ","Mosnauru bende Asunkrito, Filgona, Hermes, Patroba, Hermas, kod Jowete duto man kodgi.\n ","Mosnauru Filologo gi Julia gi Nerea kod nyamin mare; gi Olumpa kod jomaler duto man kodgi.\n ","Mosreuru, uduto ngʼato gi ngʼato, gi yogruok maler.\n Kanise duto mag Kristo omosou.\n  ","Owetena, asiemou mondo ungʼi maber joma kelo pogruok, kendo keto chwanyruok e yoreu ma ok oluwore gi puonj museyudo. Wereuru kodgi.\n","Nimar joma kamago ok ti ne Kristo Ruodhwa, to gitiyo mana ne igi giwegi. Giwuoyo gi weche mayom ka giolo ji mondo giwuond chunje joma pachgi thany thany.\n","Ji duto osewinjo kaka uwinjo wach kendo mano omiyo chunya opongʼ gi mor kuomu, to adwaro mondo ubed mariek korka timo gima ber, kendo ubed maonge wach korka timo gima rach.\n  ","Nyasach kwe biro miyo unyon Satan gi tiendu.\n  Ngʼwono mar Ruodhwa Yesu Kristo obed kodu.\n  ","Timotheo, mwatiyogo kaachiel okowonu mos; Lukio gi Jason kod Sosipatro ma wedena bende jomosou.\n ","An Tertio, ma jandiko mar baruwani, bende amosou kuom Ruoth.\n ","Gayo, moserwaka e ode, kaachiel gi kanisa duto, omosou.\n Erasto, jakeno maduongʼ mar dalani, kod owadwa Kwarto bende ooronu mos.\n [","Mad ngʼwono mar Ruodhwa Yesu Kristo obed kodu un duto. Amin.]  ","Duongʼ obed ni Nyasaye manyalo miyo uchung motegno kaluwore gi Injili mara kod wach ma alando kuom Yesu Kristo kendo kaluwore gi fweny mar gik mosepandi kuom higni mangʼeny mosekalo,\n","to koro oseelgi kendo osemi ji ongʼeyogi kaluwore gi ndiko mag jonabi, mana kaka Nyasaye mochwere nochiko, mondo joma ok jo-Yahudi duto oyie kuome kendo owinje.\n","Duongʼ obed ni Nyasaye kuom Yesu Kristo nyaka chiengʼ nimar en kende ema oriek! Amin.\n"]],"I Corinthians":[["An Paulo, moluongi mondo obed jaote mar Kristo Yesu kaluwore gi dwaro mar Nyasaye kaachiel kod owadwa Sostheno,\n  ","Wandikonu un kanisa mar Nyasaye man Korintho, ma un joma osepwodhi ei Kristo Yesu, kendo moseluongi mondo obed jomaler kaachiel gi ji mamoko duto man kamoro amora maluongo nying Ruodhwa Yesu Kristo, ma en Ruodhgi kendo Ruodhwa:\n  ","Ngʼwono gi kwe moa kuom Nyasaye Wuonwa kod Ruoth Yesu Kristo obed kodu.\n  ","Adwokone Nyasacha erokamano kinde duto kuomu, nikech ngʼwonone mosemiyou kuom Kristo Yesu.\n","Nimar kuome usebedo momew e yore duto kuom weche ma uwacho kod ngʼeyo ma un-go,\n","nikech nendwa kuom Kristo nosir e dieru.\n","Kuom mano, ok uremo mich moro amora mar Roho kuritogo odiechiengʼ ma Ruodhwa Yesu Kristo nofwenyree.\n","En bende obiro ritou mondo ubed motegno nyaka giko, mondo omi ubed maonge bura chiengʼ mar Ruodhwa Yesu Kristo.\n","Nyasaye moseluongou mondo ubedi e lalruok gi Wuode Yesu Kristo Ruodhwa en ja-adiera.\n ","Jowetena, asayou e nying Ruodhwa Yesu Kristo, mondo un duto uwinjru ngʼato gi ngʼato. Kik pogruok moro amora bedi e kindu, to beduru kuriworu maonge pogruok, ka un gi dwaro achiel kod paro achiel.\n","Jowetena, jood Kloe moko osekelona wach ni nitie dhawo e dieru.\n","Tiend gima awacho chal kama: Ngʼat moro kuomu wacho niya, “An ngʼat Paulo,” to ngʼat machielo to wacho niya, “An ngʼat Apolo,” machielo bende oramo niya, “An ngʼat Kefa,” to moro wacho niya, “An ngʼat Kristo.”\n ","Kristo dipogre nyadi di? Paulo bende nogur e msalaba nikech un? Koso nuyudo batiso e nying Paulo?\n","Adwoko erokamano ne Nyasaye ni ne ok abatiso ngʼato kuomu kata achiel makmana Krispo gi Gayo,\n","omiyo onge ngʼama nyalo wacho ni noyudo batiso e nyinga.\n","(Ee, jood Stefano bende ne abatiso, to ok apar ni ne abatiso ngʼat machielo mokalo mano.)\n","Nikech Kristo ne ok oora mondo abatis ji, to noora mondo ayal Injili, ok gi weche mamit mag rieko dhano, nono to dipo ka msalap Kristo obedo tekone.\n ","Wach msalaba en fuwo ni joma lal, to ni wan joma iwaro, en teko Nyasaye,\n","nikech ondiki niya,\n “Abiro ketho rieko joma riek;\n kendo ngʼeyo mar joma riek abiro keyo nono.” ","Ere ngʼama jarieko? Ere japuonj chik? Ere jatwak molony moloyo e pinyni? Donge Nyasaye osemiyo rieko mar pinyni odoko fuwo?\n","Nyasaye nochano gi riekone ni piny ok nyal ngʼeyo Kristo gi riekone owuon, to nochano mana ni kuom fuwo mar wach mwalandoni ema owarogo joma oyie.\n","Jo-Yahudi dwaro ni nyaka timnegi honni, to jo-Yunani to manyo rieko,\n","to wan wayalo Kristo mane ogur, ma en kidi machwanyo jo-Yahudi kendo en fuwo ni joma ok jo-Yahudi.\n","To kuom ji duto ma Nyasaye oseluongo, bed ni gin jo-Yahudi kata jo-Yunani, Kristo en teko Nyasaye kendo en rieko Nyasaye.\n","Nikech fup Nyasaye riek moloyo rieko dhano, kendo nyawo mare otegno moloyo teko dhano.\n ","Jowetena, parieuru kaka nuchal kane Nyasaye oluongou. Ji mathoth kuomu ne ok joma riek, kipimou gi rieko dhano, bende ji mathoth kuomu ne ok joma rahuma kata joma oa e koth ruodhi.\n","To Nyasaye noyiero gima ofuwo mag piny mondo okuodgo wi joma riek. Nyasaye noyiero bende gik manyap mag piny mondo okuodgo wi joma rateke.\n","Nyasaye noyiero gik ma piny ochayo kendo manono mondo otiekgo gik ma jopiny kwano ni lich.\n","Notimo kamano mondo kik ngʼato osungre e nyime.\n","En e chakruok mar ngimau ei Kristo Yesu, mane obedonwa rieko moa kuom Nyasaye, tiende ni tim makare, pwodhruok, kod resruok.\n","Emomiyo, mana kaka ondiki niya, “Ngʼat ma sungore mondo osungre kuom Jehova Nyasaye.”"],["Kuom mano jowetena, kane abiro iru to ne ok abiro gi weche mamit kata gi rieko kayalonu matut wach ma lingʼ-lingʼ mar Nyasaye.\n","Nikech nangʼado wach e chunya ni kik angʼe gimoro amora machielo makmana Yesu Kristo kod gur mare.\n","Ne abiro iru gi nyawo kod luoro, kendo ka denda duto tetni.\n","Kane awuoyo kodu kendo ayalonu, to ne ok akonyora gi weche mamit kata mariek maywayo ji, to teko mar Roho ema onyisou ni wach mane ayalonu ne en adier\n","mondo yieu kik gurre kuom rieko dhano, to ogurre mana kuom teko Nyasaye.\n ","Kata kamano, wayalo rieko ni joma otegno, to ok rieko mag tiengʼni, kata mag ruodhi mandalogi, mabiro lal nono.\n","Ooyo, wawuoyo kuom rieko mopondo mar Nyasaye, ma en rieko mosebedo kopandi kendo mane Nyasaye oikonwa nyaka aa chakruok piny mondo wayud duongʼ.\n","Jotend pinyni kata achiel ok nowinjo tiend rieko mwayaloni, nikech ka dine giwinje, to ok dine giguro Ruodh Duongʼ.\n","To en mana kaka ondiki niya,\n “Onge wangʼ moseneno,\n kata it mosewinjo,\n kata paro mosengʼeyo\n gima Nyasaye oseiko ne joma ohere.” ","Wan to Nyasaye oseelonwa tiend wachne mopondo kuom teko mar Roho mare.\n Roho Maler fwenyo gik moko duto, nyaka weche matut mag Nyasaye.\n","Koso nitie ngʼato manyalo ngʼeyo pach ngʼat machielo? Donge chuny ngʼato owuon ema ongʼeyo gima ni e iye? Kamano bende e kaka onge ngʼat mongʼeyo pach Nyasaye makmana Roho mar Nyasaye.\n","Roho mwaseyudo ok en roho mar piny, to en Roho moa kuom Nyasaye, mamiyo wangʼeyo mich ma Nyasaye osemiyowa.\n","Mago e weche mwawuoyo kuomgi, ka ok wakonyre gi weche mopuonjwa gi rieko dhano, to wakonyore gi weche ma Roho ema opuonjo, kwalero adiera mag chuny gi weche mag chuny.\n","To ngʼat ringruok ok nyal rwako gik moa kuom Roho mar Nyasaye, nikech onenogi kaka fuwo kendo ok onyal winjo tiendgi, nikech iwinjogi kuom Roho.\n","Ngʼat man-gi Roho nono gik moko duto, to en to onge ngʼama none.\n ","“Koso en ngʼa mosengʼeyo pach Jehova Nyasaye\n ma dingʼadne rieko?” Wan to wan gi pach Kristo.\n"],["Jowetena, ne ok anyal wuoyo kodu kaka joma nigi Roho, to mana kaka jopiny ma pod mana nyithindo mayom kuom Kristo.\n","Ne apidhou gi chak, to ok gi chiemo motegno nikech ne pok ubedo moikore ni chamo chiemo motegno. Kata sani pok uikorune.\n","Donge pod un mana jopiny ka nyiego kod dhawo ni e kindu? Donge mano nyiso ni un jopiny kendo utimo timbe machalre gi timbe mag dhano?\n","Nikech ka ngʼato wacho niya, “An ngʼat Paulo,” to ngʼat machielo to oramo niya, “An ngʼat Apolo,” to donge koro un ji ajia?\n ","Uparo ni Apolo to en ngʼa? Koso Paulo to en ngʼa? Gin mana jotich manomiyo uyie mana kaka Ruoth nomiyo ngʼato ka ngʼato tichne mondo otim.\n","An ne achwoyo, to Apolo noolo pi, to Nyasaye ema nomiyo gidongo.\n","Omiyo ngʼat mochwoyo kata ngʼat moolo pi ok en gimoro, makmana Nyasaye, mamiyo gik moko dongo.\n","Jachwoyo gi jaol pi nigi thoro machalre, kendo ngʼato ka ngʼato kuomgi noyud pokne kaluwore gi tichne.\n","Nikech waduto wan jotich kaachiel kod Nyasaye; un to un puoth Nyasaye kendo ot ma Nyasaye gero.\n ","Kuom ngʼwono ma Nyasaye osemiya, ne aketo mise kaka jagedo molony, kendo koro ngʼat machielo ema gedo e miseno. To ngʼato ka ngʼato nyaka ged kotangʼ.\n","Nikech onge ngʼama nyalo keto mise machielo mopogore gi mano moseketi, ma en Yesu Kristo.\n","Ka ngʼato ogedo e miseni kotiyo gi dhahabu kata gi fedha kata gi kite ma nengogi tek; kata gi bao, kata gi lum, kata gi saka,\n","to tich jagedo ka jagedo nonenre kaka chal, nikech tich ngʼato nongʼere malongʼo Chiengʼ Ngʼado Bura. Chiengʼno, nofweny tich mar ngʼato ka ngʼato gi mach, nikech mach ema notemgo tich mane ngʼato ka ngʼato otiyo.\n","Ka gima ne ngʼato ogero notony ma ok owangʼ e mach, to noyud michne.\n","To ka tich ngʼato owangʼ e mach, to ok noyud michne. En owuon to norese, to norese mana ka ngʼat matony aa e mach maliel.\n ","Donge ungʼeyo ni un uwegi un e hekalu mar Nyasaye, kendo ni Roho mar Nyasaye odak eiu?\n","Ka ngʼato oketho hekalu mar Nyasaye, to Nyasaye biro tieke, nikech hekalu mar Nyasaye ler, to un e hekaluno.\n ","Kik uwuondru. Ka ngʼato kuomu paro ni oriek e tiengʼni gi rieko mar pinyni, to onego olokre ngʼama ofuwo eka odok mariek.\n","Nikech rieko mar pinyni en fuwo e nyim Nyasaye kaka ondiki niya, “Omako joma riek gi riekogi giwegi” ;\n","kendo mana kaka ondiki niya, “Jehova Nyasaye ongʼeyo pach joma riek ni onge tich.”","Kuom mano, kik ngʼato sungre kuom dhano! Gik moko duto gin mau.\n","Bed ni en Paulo kata Apolo, kata Kefa, kata piny, kata ngima, kata tho, kata gik ndalogi, kata gik mantiere, kata gik moko mabiro giduto gin mau.\n","Un to un mag Kristo, to Kristo en mar Nyasaye.\n"],["Kuom mano, ji onego okwanwa kaka jotich Kristo, kendo kaka jorit weche mopondo mag Nyasaye.\n","To ongʼere ni joma omi tich mar rito nyaka bed jo-adiera.\n","An awuon ok lichna ka uyala kata ka oyala e od bura moro amora mar dhano. Chutho kata an awuon ok anyal yalora kenda.\n","Chutho ok ane gimoro ma aketho, to mano ok onyisa ni aonge ketho. To Ruoth ema ngʼadona bura.\n","Kuom mano kik ungʼad bura kapok kinde ochopo, to rituru biro mar Ruoth. En owuon noel e lela gik masani opondo e mudho, kendo enonyis paro duto mopondo e chuny dhano. E kindeno ema ngʼato ka ngʼato noyud pak moa kuom Nyasaye.\n ","Jowetena, koro asewuoyo kodu ka akonyora gi nyinga kod nying Apolo kaka ranyisi mondo uyud konyruok, kupuonjoru kuomwa tiend wach mawacho niya, “Kik ukal weche mondiki.” Mano biro miyo ok udhial ngʼato moloyo nyawadgi.\n","Angʼo momiyo iparo ni iber moloyo ngʼat machielo? Angʼo ma in-go mane ok omiyi? To ka gima in-gono nomiyi, to angʼo momiyo isungori mana ka gima ne ok omiyigo?\n ","Un ero un gi gik moko duto mudwaro kendo usedoko jo-mwandu! Usebedo ruodhi, to wan uwewa oko! Mano kaka agombo ni ne ubed ruodhi adier mondo wan bende wabed ruodhi kaachiel kodu!\n","Nikech nenorena ni Nyasaye oseketowa wan joote, ka joma odongʼ chien bangʼ ji, kendo mana ka joma osengʼadnegi buch tho mondo onegi e dier pap. Oseketwa wabedo joma piny duto rango kendo malaike kod ji bende rangowa.\n","Wan wafuwo nikech Kristo, to un to uriek ei Kristo! Wan wanyap, to un to uroteke! Un imiyou duongʼ, to wan to ochawa!\n","Nyaka koroni kech kayowa kendo riyo oloyowa. Warwako lewni mokidhore okidhore, kendo isandowa malit, ka waonge kata kar dak.\n","Watiyo matek gi lwetewa. Ka ikwongʼowa, to wagwedho joma kwongʼowa; kisandowa, to wayie isandowa asanda;\n","bende ka iyanyowa, to wadwoko gi weche mangʼwon. Nyaka koroni wasedoko machal gi yugi mag piny; wachalo gik mowit oko ni onge tich!\n ","Ok andiknu wechegi mondo akuodgo wiu, to andikonugi mondo ajiwu, kaka nyithinda mageno.\n","Kata obedo ni un gi ji alufu apar ma ritou e Kristo, to uonge gi wuone mangʼeny, nikech kuom Kristo Yesu, an ema ne abedo kaka wuonu kane ayalonu Injili.\n","Kuom mano, akwayou mondo ulu timna.\n","Mano emomiyo aoronu Timotheo, ma en wuoda mahero, kendo ma ja-adiera kuom Ruoth. Obiro paronu kit ngimana kuom Kristo Yesu, ma ok opogore gi gik mapuonjo kuonde duto, e kanisa.\n ","Jomoko kuomu sunga omako, mana ka gima ok abi biro iru.\n","To abiro biro mapiyo ka Ruoth Nyasaye oyie, kendo kabiro, to anadwar ngʼeyo ok mana kaka josungago wuoyo kende, to bende napenjgi teko ma gin-go.\n","Nikech pinyruoth Nyasaye ok otenore mana kuom weche miwacho gidhok, to otenore kuom teko maduongʼ.\n","Koro ere gima udwaro? Udwaro ni mondo abi iru katingʼo boka, koso abi gihera kod chuny mamuol?\n"],["Wachore e lela ni nitie terruok e dieru, kendo ni en kit terruok ma kata jopiny ok tim; nikech ngʼato terore gi chi wuon.\n","To bende pod usungoru asunga! Donge onego bed ni upongʼ gi kuyo mondo ugol oko ngʼat matimo kamano e dieru?\n","Kata obedo ni aonge kodu kuno e ringruok, to ngʼeuru ni an kodu kuom chuny. An to asengʼadone ngʼat matimo tim marachno bura, mana ka gima ne an kodu kuno.\n","Ka uchokoru e nying Ruodhwa Yesu, kendo an kodu kuom chuny, kendo teko mar Ruodhwa Yesu bende ni kodu,\n","to keturu ngʼatni e lwet Satan mondo ringre mohero richono okethi, to chunye to mondo oresi chiengʼ biro Ruoth.\n ","Sungau ok ber. Donge ungʼeyo ni thowi matin kende oromo kuodo mogo modwal duto?\n","Goluru thowi machon-no oko e dieru mondo ubed maler chutho, eka unubed ka mogo modwal manyien ma ok oketie thowi, nimar kamano e kaka uchalo. Kristo, ma en nyarombowa mar Pasaka, osetimgo misango.\n","Emomiyo koro watimuru sawo, ok gi thowi machon mar himruok kod timbe maricho, to watime gi makati ma ok oketie thowi, ma en makati mar wuotho e ler kod adiera.\n ","Ne asendikonu e barupa motelo ni kik ubedi e kanyakla mar joma terore.\n","Ok awuo kuom jopiny mapok oyie ma terore, kata ma jowuoro, kata ma jomecho, kata malamo nyiseche manono, nikech mano to dichunwa ni wadar e pinyni.\n","To koro andikonu mondo kik ubedi e kanyakla gi ngʼato angʼata maluongore ni owadu kuom Ruoth, to pod terore, kata ma jawuoro, kata malamo nyiseche manono, kata ma jaketh nying ji, kata ma jamer, kata ma jamecho. Ngʼat ma kamano kata chiemo kik uchiemgo.\n ","Donge ok en tichna mondo angʼad bura ne joma ok jo-Kristo? Donge joma osebedo e kanyakla mar joma oyie ema onego ungʼadnigi bura?\n","Nyasaye biro ngʼado bura ni joma ni oko, omiyo riemburu jarichono oa e dieru."],["Ka ngʼato moro kuomu nigi wach moro gi wadgi, ere kaka doter wachno e nyim joma okia Nyasaye mondo ongʼad bucheno, kar kelo wachno e nyim jomaler?\n","Donge ungʼeyo ni jomaler ema biro ngʼadone piny bura? Ka un ema onego ungʼadne piny bura, to donge mano nyiso ni unyalo ngʼado bura kuom weche matindo man e kind ji?\n","Donge ungʼeyo ni wan ema wabiro ngʼado bura ne malaike? Koro gige pinyni to donge wanyalo ngʼadone bura moloyo!\n","Ka kamano, to angʼo momiyo ka un gi wach e dieru, to uyiero jongʼad bura ma jopiny ma kwan-gi onge ei kanisa.\n","Awacho mano mondo akuodgo wiu. Bende dibed ni onge ngʼato e dieru kata achiel mariek manyalo ngʼado bura weche man e kind joma oyie?\n","Kar timo kamano, to yudore ni ja-Kristo donjo ne ja-Kristo wadgi e od bura kendo utimo mano e buch jopiny!\n ","Kaka un gi buche e kindu kamano, nyiso ni un joma oserem chuth. Kar donjo ne wadu e buch jopiny, to ok iyie otimni atima marach? Ok iweye owuondi awuonda?\n","Kar timo kamano, to un ema uwuondo joweteu kendo utimonegi marach, to eka utimo kamano mana ni joweteu kuom yie.\n ","Donge ungʼeyo ni joma timo timbe maricho ok noyud gweth mar pinyruoth Nyasaye? Kik ngʼato wuondu! Ngʼeuru ni jochode kata joma lamo nyiseche manono, kata joma terore, kata chwo ma terore gi chwo wetegi,\n","kata jokuo, kata jowuoro, kata jomer, kata joketh nying ji, kata jomecho, ok noyud gweth mar pinyruoth Nyasaye.\n","Kamano e kaka jomoko kuomu ne chalo. To ne olwoku mi opwodhu, mi oketu udoko joma kare e nying Ruoth Yesu Kristo, kendo kuom Roho mar Nyasachwa.\n ","Ngʼato nyalo wacho niya, “Oyiena timo gimoro amora madwaro,” to gik moko duto ma watimo ok kelnwa konyruok. Bende ngʼato nyalo medo wacho niya, “Oyiena timo gimoro amora madwaro,” to ok anyal yie gimoro loka misumbane.\n","“Chiemo en mar ich, ich en mar chiemo,” to Nyasaye biro ketho gik moko ariyo duto. Ringruok ok en mar terruok, to en mar miyo Ruoth duongʼ, mana kaka Ruoth bende en mar ringruok.\n","Kuom teko Nyasaye nochiero Ruoth Yesu oa kuom joma otho kendo wan bende obiro chierowa.\n","Donge ungʼeyo ni ringreu gin fuonde Kristo owuon? Bende dakaw fuonde Kristo mondo ariw gi dhako ma jachode? Mano ok nyal timore ngangʼ!\n","Koso ukia ni ngʼat moriwore gi dhako ma jachode bedo kode e achiel kuom ringruok? Ndiko wacho niya, “Ji ariyogo nodok ringruok achiel.”","To ngʼat moriwore gi Ruoth doko chuny achiel kode.\n ","Ringuru utony ni terruok. Richo duto ma ngʼato timo otimo oko mar ringre, to ngʼat machodo timo richo ni ringre owuon.\n","Donge ungʼeyo ni ringreu en hekalu mar Roho Maler modak eiu kendo ma Nyasaye osechiwonu? Ok un mau uwegi;\n","to nongʼiewu gi nengo matek. Omiyo miuru Nyasaye duongʼ gi ringreu.\n"],["To koro kuom weche mane upenja e barupu, anyalo wacho ni ber mondo ngʼato kik okendi.\n","To nikech weche mag terruok ngʼeny, ngʼato ka ngʼato nyaka bed gi chiege owuon kendo dhako ka dhako obed gi chwore owuon.\n","Dichwo nyaka chop dwach chiege kaka joma okendore, kendo dhako bende nyaka tim kamano ni chwore.\n","Nikech dhako mokendi onge gi teko kuom ringre owuon, to en mar chwore. Kamano bende, dichwo mokendo onge gi teko kuom ringre owuon, to en mar chiege bende.\n","Kik utuonru makmana ka uwinjoru e kindu uwegi mar timo mano kuom kinde machwok mondo uchiwru ni lamo. To bangʼ chiwruok ni lamo, to uchak uriwru kendo mondo kik Satan temu, nikech ok unyal ritoru.\n","Awachonu kamano koa e pacha awuon, to ok kaka chik dwaro.\n","Dobedo maberna moloyo ka ji duto obedo kaka an, to kata kamano, ngʼato ka ngʼato nigi michne ma Nyasaye omiye, ngʼat moro nigi michni, to ngʼat machielo bende nigi mich machielo.\n ","To joma pok okendi gi joma pok okendo, kod mon ma chwogi otho, to awachonegi kama: En gima ber moloyo ka gisiko ma ok gikendo kata okendgi, mana kaka an.\n","To ka ok ginyal ritore giwegi, to onego gikendi, kata okendgi nikech kend ber moloyo ka gombo wangʼo ngʼato ka mach.\n ","To ne joma osekendo gi joma osekendi achiwonegi chik (chutho ok an, to Ruoth) kama: Dhako kik were gi chwore.\n","To kapo ni otimo kamano, to ochune ni nyaka osik maonge dichwo, to ka ok kamano to odog ir chwore, kendo dichwo bende kik riemb chiege.\n ","To kuom ji mamoko modongʼ (chutho ok Ruoth, to an ema awachonegi) kama: Ka owadwa moro ma ja-Kristo nigi dhako ma ok oyie, kendo dhakono oyie dak kode, to kik oriembe.\n","Bende ka dhako nigi dichwo ma ok oyie, to dichwono oyie dak kode kaka chiege, to kik oweye.\n","Nikech dichwo mapok oyie inyalo pwodho nikech chiege, to dhako mapok oyie bende inyalo pwodho nikech chwore moyie. Ka ok kamano, to nyithindu dibed mogak, to koro sani to ginenore ni giler.\n ","To ka ngʼat ma ok oyie ojok noa, to weye aweya odhi. Dichwo moyie kata dhako moyie ok otwe e weche ma kamago, nikech Nyasaye oseluongowa mondo wadag gi kwe.\n","Ingʼeyo nadi, in dhako, kata inyalo miyo chwori yudo warruok? Koso, ingʼeyo nade, in dichwo, ni chiegi nyalo yudo warruok nikech in?\n ","Kata kamano, ngʼato ka ngʼato onego odag ngimano mane Ruoth oluonge kendo owuoth wuodhno mane Nyasaye oluongee. Ma e chik ma aseketo ne kanisa.\n","Dibed ni ngʼato noluongi koseter nyangu? Kik ogomb ni ne ok otere nyangu. Dibed ni ngʼato noluongi kapok oter nyangu? Ngʼat ma kamano kik ter nyangu.\n","Bedo ni ngʼato oter nyangu kata ok oter nyangu ok en gimoro. Gima duongʼ en rito Chike Nyasaye.\n","Omiyo ngʼato ka ngʼato mondo obed mana kaka ne en kane Nyasaye oluonge.\n","Dibed ni ne in misumba kane Nyasaye oluongi? Kik mano chandi, makmana kapo ni inyalo yudo yor bedo thuolo, to tim kamano moloyo.\n","Nikech ngʼat mane Ruoth oluongo ka misumba koro bedo ngʼat man thuolo kuom Ruoth, to bende ngʼat mane ni thuolo kane Ruoth oluongo doko misumba Kristo.\n","Nongʼiewu gi nengo matek, omiyo kik ubed wasumbini mag ji.\n","Jowetena, ngʼato ka ngʼato nigi tingʼ e nyim Nyasaye mondo osik mana kaka Nyasaye noluongeno.\n ","Kuom wach nyiri ma ok okendi to awacho kama: Aonge gi chik moa kuom Ruoth, to achiwo pacha kaka ngʼat ma wechene inyalo geno kuom ngʼwono mar Ruoth.\n","Nikech chandruok mantie sani, aparo ni ber mondo usik kaka uchal.\n","Dibed ni ngʼato osekendi? Ka kamano, to kik idwar mondo iweri gi chwori. Dibed ni pok ikendo? Kichal kamano, to kik imany nyako mondo ikendi.\n","To ka ikendo, to ok itimo richo; kata ka nyako okendi bende ok otimo richo. To joma okendo gi mokendi biro neno chandruok mathoth e ngimani, to adwaro ni akonyu mondo kik une chandruokni.\n ","Jowetena, gima awachonu en ni sa odongʼ matin. Chakre sani koro joma nigi mon onego odag ka gima giongego;\n","joma ywak onego bedi ka joma ok ywagi; joma mor onego odag ka joma ok nigi mor; joma ngʼiewo gimoro onego odag ka gima gik ma gingʼiewogo ok mag-gi,\n","joma konyore gi gige piny bende kik yie chunygi gedi e gigo, nikech piny ma waneno sani-ni biro kadho.\n ","Adwaro ni mondo ubed maonge gi kit parruok moro amora. Dichwo ma ok okendo, weche Ruoth ema omako, kaka onyalo siko kotimo gik mamoro Ruoth,\n","to ngʼama osekendo, to pache omoko e weche pinyni, kaka onyalo timo gik mamiyo chiege mor.\n","Kendo dwarone bende opogore nyadiriyo. Dhako ma ok okendi, kata nyako ngili, paro kuom weche Ruoth. Thorogi maduongʼ en mondo gibed maler e ringregi gi chunygi. To dhako mokendi, to pache ni kuom gige piny, kaka onyalo miyo chwore mor.\n","Awacho wechegi mondo uyud konyruok kuomgi, to ok mondo aketnu chik manyaka uluw. Adwaro ni udagi e yo maber, ka chiwruoku ni Ruoth ok opogore.\n ","Ka ngʼato paro ni ok otim maber ne osiepne ma nyako mangili modwaro nyuomo, kendo ka nyakono hike koro medore, to dichwono oneno ni onego okende, to ber mondo okend nyakono. Oonge gi ketho kotimo kamano kendo onego gikendre.\n","To dichwo mosengʼado wach e pache owuon, kendo manyalo chiko dwache maonge ngʼama ochune, koseneno e chunye ni ok odwar nyuomo nyakono, en bende otimo maber.\n","Kuom mano, ngʼat monyuomo nyako mangilino otimo maber, to ngʼat ma ok onywome otimo maber moloyo.\n ","Chik otweyo dhako gi chwore ndalo duto ma chwore ngima. To ka chwore otho, to en thuolo mondo onywome gi dichwo moro amora mohero, makmana ni nyaka nyuome gi ngʼat kuom Ruoth.\n","An to pacha neno ni dhako ma chwore otho nyalo neno maber moloyo ka ok ochak onywome, kendo awacho mano ka aparo ni an-gi Roho mar Nyasaye.\n"],["Kuom wach chiemo motimgo misango ni nyiseche manono to awachoe kama: Wangʼeyo ni wan duto wan gi rieko. Rieko kelo sunga ni dhano, to hera to gero ji.\n","Ngʼat makawore ni ongʼeyo gimoro kik par ni osengʼeyo moromo kaka dwarore.\n","To ngʼat mohero Nyasaye, to Nyasaye ongʼeyo.\n ","To kuom wach mar chamo chiemo motimgo misango ni nyiseche manono, to awachoe kama: Wangʼeyo ni “Nyasaye manono en gima nono e piny-ka,” kendo wangʼeyo ni “Onge Nyasaye moro makmana achiel.”\n","Nikech kata bed ni gik miluongo ni nyisechego nitie, kata gibed e polo, kata e piny mana (kaka nitie “nyiseche” mangʼeny kod “ruodhi” mangʼeny),\n","wan to wangʼeyo ni nitie Nyasaye achiel kende, ma en Wuoro. En ema gik moko duto noa kuome, kendo nomiyowa ngima. Bende nitie Ruoth achiel kende ma en Yesu Kristo. En ema nomiyo gik moko duto obetie kendo en ema omiyowa ngima.\n ","To ji duto ok ongʼeyo wachni. Jomoko pod ongʼiyo gi nyiseche manono ma ka gichamo chiemo makamano to giparo mana ni en motimnigo nyasaye manono misango; to nikech chunygi mar pogo ber gi rach otho, gidoko mochido.\n","To chiemo ok kelwa machiegni gi Nyasaye. Kata ka ok wachiemo, to ok wabed jomaricho, to bende ka wachiemo, to onge ohala ma wayudo.\n ","Kuom mano, bed motangʼ mondo thuolo ma in-go mar chiemo kata mar weyo chiemo kik lokre kidi mar chwanyruok ni joma yiegi yomyom.\n","Nikech ka ngʼat man-gi yie mayomyomno oneni, in miwacho ni in gi yie motegno, kichiemo e hekalu mar nyiseche manono, donge mano nyalo ywaye mi ocham chiemo motimgo misango ni nyiseche manono?\n","Omiyo ngʼat man-gi yie mayomyomni ma Kristo nothoneno koro kethore mana nikech rieko miwachogo ni iriek.\n","Sa ma itimo richo ni joweteni e yo makamano, kihinyo chunygi mayom yom, ngʼeni itimo richo ni Kristo.\n","Kuom mano, ka gima achamo nyalo miyo wadwa donjo e richo, to abiro weyo chamo ringʼo chuth mondo kik ami opodhi.\n"],["To donge an thuolo? Donge an jaote? Donge ne aneno Yesu Ruodhwa? Koso donge un olemo mar tichna kuom Ruoth?\n","Kata ka jomoko ok okawa kaka jaote, to un owinjore ukawa kamano, nikech un e ranyisi mar bedona jaote kuom Ruoth.\n ","Joma ngʼadona bura to adwoko kama.\n","Donge wan gi ratiro mondo omiwa chiemo gi math?\n","Donge wan gi ratiro mar wuotho gi mondewa e wuodhewa mag Injili kaka joote mamoko, kendo kaka jowete Ruoth kod Petro johero timo?\n","Koso an kod Barnaba ema nyaka wati eka wachiem?\n ","En jalweny mane machulo pokne kende ka en e lweny? En japur mane ma ok cham olemo mowuok e puothe mar mzabibu? Koso jakwath mane makwayo jamni, to ok omadhi cha jamnigo?\n","Koso awuoyo awuoya ka dhano? Donge Chik bende jiwo wachni?\n","Nimar ondiki e chik Musa niya, “Kik utwe dho dhiangʼ kaywayo lodi ma idinogo cham.” Uparo ni wach rwedhi ema ne chando chuny Nyasaye koso?\n","Donge wan ema ne owuoyo kuomwa kowacho wachni? Ee, wachni ne ondiknwa, nikech ka japur puro kendo jakeyo keyo, to gitimo kamano ka gigeno ni ibiro pognigi cham moko.\n","Ka wachwoyo kodhi mar chuny e dieru, to ere rachne ka wakayo kuomu gik mwakonyorego?\n","Ka joma moko to nigi ratironi mar yudo konyruokgi koa kuomu, donge wan onego wabed gi ratiro makamano moloyogi?\n Wan to pok wakonyore gi ratironi. Kar timo kamano, to wasetuonore yuto mawa mondo kik waket obadho moro amora manyalo gengʼo Injili mar Kristo.\n","Donge ungʼeyo ni joma tiyo e hekalu yudo chiembgi koa e hekalu, kendo ni joma chiwo misango ewi kendo mar misango ipogonegi misangogo?\n","Kamano bende e kaka Ruoth Nyasaye nochiko mondo joma lando Injili oyud konyruok duto mag ngimagi koa kuom Injili ma giyalo.\n ","An to pok akonyora gi ratiro mawan-gogi kata achiel, kendo kata sani ok andiknu wechegi mondo akwau kony monego ayudi koa kuomu. Dine obedo maberna ka atho moloyo ka ayiene ngʼato oketho sunganani.\n","Kata kamano, ka ayalo Injili, to ok onego asungra, nikech ochuna ni nyaka ayal. Mano kaka dibed malitna ka ok ayalo Injili!\n","Ka ayalo kuom dwarona to ayudo mich, to ka ok kuom dwarona, to mano nyiso ni achopo ote mano mane omiya.\n","To kara michna en angʼo? En ni mondo ayal Injili maonge gima ochula, mondo kik akonyra gi ratiro ma an-go e tich mar lando Injili.\n ","Nikech kata obedo ni an thuolo kendo ok an misumba ngʼato, to aselokora misumba ji duto mondo alok ji mangʼeny oyie kuom Kristo.\n","Ka atiyo e dier jo-Yahudi, to adoko machal kodgi mondo alokgi. Ka atiyo e dier joma luwo chik, to achalo ngʼama luwo chik (kata obedo ni an awuon ok an e bwo chik), eka alok joma luwo chik.\n","Ka atiyo e dier joma onge chik, ne adoko machal kodgi (kata obedo ni chik Nyasaye ok oweya oko nikech an e bwo chik Kristo), eka alok joma onge chik.\n","Joma nyap ne abedonegi manyap eka alokgi. Asetimora gimoro amora ni ji duto mondo atem reso moko kuomgi e yo moro amora manyalore.\n","Magi duto atimo nikech wach Injili, mondo an bende ayud gweth kuom Injilino.\n ","Donge ungʼeyo ni e piem mar ngʼwech jongʼwech, duto ringo, to ngʼato achiel kende ema yudo mich? Omiyo ringuru e yo madimi uyud mich.\n","Jangʼwech ka jangʼwech madhi e piem ritore e yore duto. Gitimo kamano mondo giyud osimbo ma ok siki; wan to waritore mondo wayud osimbo mabiro siko nyaka chiengʼ.\n","Emomiyo an ok aringi ka ngʼama okia kuma itieke ngʼwech, bende ok athor diro ngum adira ka gima agoyo yamo nono.\n","Ooyo, asando ringra mondo owinj wachna, mondo kik yud ni an awuon ok ayudo osimb loch, bangʼ yalo Injili ne ji mamoko.\n"],["Jowetena, ok adwar ni mondo ukia kaka kwerewa nowuotho e bwo bor polo, to kendo giduto negingʼado Nam Makwar.\n","Bedo e bwo bor polono kendo ngʼado nam makwarno ema nokwan ka batiso mane omiyo gibetie achiel gi Musa.\n","Giduto negichamo chiemb chuny machalre\n","kendo giduto ne gimodho pi achiel mar chuny, nikech ne gimodho e lwanda mar chuny mane wuotho kodgi; to lwandano ne en Kristo.\n","To kata kamano, Nyasaye ne ok omor gi ji mangʼeny kuomgi, kendo ringregi nodongʼ e thim.\n ","Gigi duto notimore mondo obednwa ranyisi masiemowa mondo kik wagomb gik maricho kaka ne gigombo.\n","Kik ulam nyiseche manono kaka moko kuomgi nolamo, mana kaka ondiki niya, “Ji nobet piny mondo gichiem kendo gimethi, kendo negia malo mondo gimiel miende dwanyruok mag oganda.”","Kik waterre kaka moko kuomgi notimo, mi ji alufu piero ariyo gadek kuomgi notho odiechiengʼ achiel.\n","Kik watem Ruoth, kaka moko kuomgi notimo, mi thuonde nonegogi.\n","Bende kik wangʼur, kaka moko kuomgi notimo, mi malaika mar tho nonegogi.\n ","Gigi duto notimorenigi kaka ranyisi, kendo nondiknwagi mondo gibednwa siem, wan ma wadak e ndalo ma giko piny chiegnini.\n","Omiyo, ka iparo ni ichungʼ motegno bed motangʼ, nono to ipodho!\n","Onge tem museneno mopogore gi ma ji duto neno. Nyasaye rito singruokne, ok obi yie mondo otemu mohingo tekreu. To e sa ma itemoueno, obiro miyou yo munyalo tonygo mondo ubed gi teko mar timo sinani.\n ","Kuom mano, osiepena mageno, ringuru ua kuom nyiseche manono.\n","Awuoyo kodu kaka joma parogi nikare, omiyo paruru matut tiend wach ma awachonuno.\n","Donge kikombe mar gweth ma wagoyene Nyasaye erokamano ketowa e lalruok achiel e remb Kristo? Koso makati mwangʼingo donge ketowa e lalruok achiel, e ringre Kristo?\n","Nikech nitie makati achiel, koro wan ringruok achiel, kata obedo ni wangʼeny, nikech wan duto wachamo makati achielno.\n ","Ka wakawo jo-Israel kaka ranyisi: Donge joma chamo gik mokete kendo mar misango bet e lalruok achiel gi kendo mar misangono?\n","Diponi awacho ni misango mochiwne nyiseche manono en gimoro kata ni nyasaye manono nigi tiende?\n","Ooyo! Awacho ni misango ma jopiny makia Nyasaye timo, gitimo ni jochiende, to ok ni Nyasaye. To ok adwar mondo ubedi e lalruok achiel gi jochiende.\n","Ok unyal madho kikombe Ruoth kaachiel gi kikombe jochiende bende; kendo ok unyal chiemo e mesa Ruoth, ka uchiemo e mesa jochiende bende.\n","Koso wadwaro miyo Ruoth mirima? Waparo ni watek moloye?\n ","Ngʼato nyalo wacho niya, “Oyiena timo gimoro amora mwadwaro,” to gik moko duto ma watimo ok kelnwa konyruok. Ngʼat machielo to wacho niya, “Oyiena timo gimoro amora madwaro,” to gik moko duto ma watimo ok kelnwa dongruok.\n","Kik ngʼato dwar mana gik makonye en owuon, to ngʼato mondo odwar gima konyo jowadgi bende.\n ","Un thuolo mar chamo ringʼo mongʼiew e chiro ma ok ubedo gi penjo mathoth e chunyu\n","nikech Muma wacho niya, “Piny kaachiel gi gik moko duto manie iye, gin mag Jehova Nyasaye.” ","Ka ngʼat ma ok oyie kuom Kristo ogweli e chiemo, kendo ihero dhi, to cham gimoro amora moketi e nyimi ma ok ichich gi penjo mathoth e chunyi.\n","To ka ngʼato onyisi niya, “Chiemoni ne olosi mondo otimgo misango ne nyiseche manono,” to kik icham chiemono, nikech wach ma ngʼatno onyisino, kendo nikech wach mar chich ma in-go.\n","Tim kamano mar konyo chuny ngʼatno, to ok nikech konyruokni. Ere gima omiyo paro manie chuny ngʼat machielo ema mona timo gima aneno ni an gi thuolo mar timo?\n","Ka agoyo erokamano ni chiemo ma achamo, to angʼo momiyo ikwana ka jaketho ne gima agoyonee Nyasaye erokamano?\n ","Omiyo gimoro amora mutimo, bed ni uchiemo kata umetho, to timgiuru duto mondo Nyasaye oyud duongʼ.\n","Kik ubed rachwany ni jo-Yahudi, kata ni jo-Yunani, kata ni kanisa Nyasaye,\n","mana kaka an awuon atemo moro ji duto e gik moko duto matimo, ka ok amany mana gik makonya an awuon, to atimo gik makonyo ji mangʼeny, mondo kanyalore to giyud warruok.\n"],["Luwuru timna, mana kaka an bende aluwo tim Kristo.\n ","Agoyonu erokamano nikech usiko upara e yore duto, kendo nikech umako puonj duto mane amiyou.\n","To adwaro mondo ungʼe ni Kristo ewi dichwo ka dichwo, kendo ni dichwo ewi dhako, to Nyasaye ewi Kristo.\n","Kuom mano, dichwo malemo kata makoro e chokruok koumo wiye ochayo Kristo.\n","Kamano bende dhako malemo kata makoro e chokruok, ka ok otweyo kitamba okuodo wi chwore, nikech onge pogruok e kinde gi dhako moliel yie wiye.\n","Ka dhako ok dwar tweyo kitamba, to ber kata mondo oliel yie wiye. To kaka en wichkuot ka dhako olielo yie wiye mapoth, to ber otwe kitamba.\n ","Dichwo to ok owinjore oum wiye nikech en ranyisi mar Nyasaye gi duongʼne; dhako to en ranyisi mar duongʼ mar dichwo.\n","Dichwo ne ok oa kuom dhako, to dhako ema ne oa kuom dichwo.\n","To bende, dichwo ne ok ochwe ne dhako, to dhako ema ne ochwe ni dichwo.\n","Nikech wachni kendo nikech malaike, dhako mondo oum wiye kaka ranyisi ni en e bwo loch.\n","Kata kamano, kuom Ruoth, dhako ok nyal dak maonge dichwo mana kaka dichwo bende ok nyal dak maonge dhako.\n","Nimar, mana kaka dhako nochwe koa kuom dichwo, e kaka dichwo bende inywolo gi dhako, to gik moko duto oa kuom Nyasaye.\n ","Penjreuru un uwegi ni: Bende en gima kare mondo dhako olam Nyasaye ka ok otweyo kitamba e wiye?\n","Donge en gima ongʼere ne ji duto ni wich maboyo en wichkuot ni dichwo?\n","To ka dhako yie wiye boyo, to en duongʼ mare, nikech yie wich maboyo omiye kaka raum.\n","Ka ngʼato kuomu dwaro kwedo ma, to ongʼe ni waonge gi tim mopogore gi mwapuonjoni, kendo kata kanise duto mag Nyasaye ongego.\n ","Puonj makoro amiyou sani to ok anyal pakoue, nikech kinde duto ma uchokoru kaachiel to chokruoku kelo mana rach kar kelo ber.\n","Mokwongo awinjo ni ka uchokoru kaachiel kaka kanisa, to nitie pogruok e kindu, kendo anyalo yie ni wachno en adier.\n","Mano emomiyo nitiere pogruok e kindu mondo joma Nyasaye oyiego ongʼere maler.\n","Ka uchokoru kanyakla, to nenore ni ok ucham Sap Ruoth;\n","nikech ka uchiemo to ngʼato ka ngʼato rikni gichamo chiembe owuon, ma ok orito jowetene; omiyo jomoko kuomu denyo, to jomoko kuomu to mer.\n","Donge un gi miechu munyalo chiemoe kendo methoe? Koso uchayo kanisa Nyasaye, momiyo ukuodo wi joma ochando? Angʼo ma dawachnu? Uparo ni dapaku kuom wachni? Ok kamano ngangʼ!\n ","Puonj mane ayudo kuom Ruoth mi amiyou chal kama: Ruoth Yesu nokawo makati e otienono mane ondhogee,\n","kendo bangʼ kosegoyo erokamano nongʼingo, kowacho niya,  “Ma en ringra mochiw nikech un, timuru ma ka uparago.” \n","Kamano bende bangʼ chiemo nokawo kikombe, mi owacho niya,  “Kikombeni en singruok manyien motim gi remba; timuru ma, kinde duto mumadhee, mondo uparago.” \n","Nikech ka usiko uchamo makatini kendo umadho kikombeni, to unyiso tho mar Ruoth nyaka chop oduogi.\n ","Emomiyo ngʼama ochamo makatini kata ometho e kikombeni e yo ma ok owinjore, bura biro loyo kodoko jaketho kuom ringre Ruoth gi rembe.\n","Ngʼato ka ngʼato nyaka nonre mokwongo, kapok ochamo makati kata ometho e kikombe.\n","Nikech ngʼato angʼata mochiemo kendo ometho, ma ok odewo ni gin ringre Ruoth, kelo bura kuome owuon.\n","Mano emomiyo ji mathoth kuomu ool kendo tuo; kendo moko kuomu osetho.\n","To ka dine wanonre wawegi mokwongo, to bura ok doloyowa.\n","To ka Ruoth ngʼadonwa bura to orieyowa mondo kik bura lowa kaachiel gi jopinyni.\n ","Kuom mano, jowetena, ka uchokoru kaachiel mondo uchiem, to ngʼato ka ngʼato mondo orit nyawadgi.\n","To ka ngʼato odenyo, to ber mondo ochiem dala, mondo kik chokruok ma ubedogo kelnu kum.\n Weche modongʼ anawachnu ka abiro.\n"],["Jowetena, daher mondo ungʼe adiera kuom mich mag Roho mondo kik ubed maonge ngʼeyo.\n","Ungʼeyo ni kane pod un jopiny, makia Nyasaye, to ne chalo nine oywau gi nyiseche manono ma ok wuo mi ulal.\n","Omiyo, adwaro mondo ungʼe ni ngʼama Roho mar Nyasaye otelone ok nyal wacho niya, “Okwongʼ Yesu” to bende onge ngʼama nyalo wacho niya, “Yesu en Ruoth” ka ok Roho Maler ema otelone.\n ","Nitie mich mag Roho mopogore opogore, to Roho achiel ema chiwogi.\n","Nitie tije mopogore opogore, to Ruoth achiel ema itiyone.\n","Nitie yore mathoth mitiyogo tich Nyasaye, to Nyasaye achiel ema chiwone ngʼato ka ngʼato teko mar tiyogi.\n ","Roho nenore e ngima ngʼato ka ngʼato e yo mopogore opogore, mondo okel konyruok ni ji duto.\n","Ngʼat moro Roho omiyo nyalo mar wuoyo gi rieko, ngʼat machielo Rohono omiyo tiend ngʼeyo weche matut.\n","Ngʼato Rohono miyo yie, to ngʼat machielo omiyo mich mar chango ji;\n","ngʼat moro omiyo teko mar timo honni, moro omiyo teko mar hulo weche moa kuom Nyasaye, moro omiyo rieko mar fwenyo ma lingʼ-lingʼ mag chunje mopogore opogore, moro omiyo nyalo mar wuoyo gi dhok mayore, eka ngʼat moro to omiyo mich mar loko dhok mayoreyore.\n","Magi duto gin tich mar Roho achiel machalre, kendo ochiwogi ni ngʼato ka ngʼato kaka ohero.\n ","Kata obedo ni ringre dhano en achiel, to en gi fuonde mathoth, to bende kata obedo ni en gi fuonde mathoth, pod en mana ringruok achiel. Ma e kaka Kristo bende chalo.\n","Kamano bende e kaka wan duto, bed ni wan jo-Yahudi kata jo-Yunani, kata wasumbini, kata joma ni thuolo, nobatiswa kuom Roho achielnogo mi wadoko ringruok achiel, kendo osemiwa Roho achielno mondo wamodhi waduto.\n","Nikech ringruok ok olos gi fuoni achiel, to olose gi fuonde mangʼeny.\n ","Ka dipo ni tielo nyalo wacho niya, “Kaka ok an lwedo, ok an achiel kuom fuonde ringruok,” to mano ok nyal mone bedo achiel kuom fuonde ringruok.\n","Kata, ka it nyalo wacho niya, “Kaka ok an wangʼ, ok an achiel kuom fuonde ringruok,” to mano ok nyal mone bedo achiel kuom fuonde ringruok.\n","Ka dine bed ni ringruok duto en mana wangʼ kende, dowinj wach nadi? Kata ka dine ringruok duto bed mana it kende, ere kaka dongʼwe gik moko?\n","To kata kamano, Nyasaye noketo fuoni ka fuoni e ringruok mana kaka ne odwaro ni mondo gibedi.\n","Kane bed ni gin fuon achiel, to ringruok dibed nadi?\n","E kaka obedo ni nitie fuonde mangʼeny, to ringruok en achiel.\n ","Kuom mano wangʼ ok nyal wachone lwedo niya, “Ok adwari!” Kata wich bende ok nyal wachone tielo niya, “Ok adwari.”\n","To en adier ni ok wanyal bedo maonge gi fuonde ringruok manenorenwa ni nyap.\n","Fuonde matindo wamiyo rit mamalo moloyo, kendo fuonde ma wakawo ni richo warwako maber moloyo.\n","Fuonde mabeyo moloyo, to ok dwar rit ma kamano. Nyasaye owuon oseriwo fuonde mopogore opogore moloso ringruok, kendo osemiyo fuonde mwachayo duongʼ,\n","mondo kik winjruok bed maonge e ringruok; to mondo fuon ka fuon orit nyawadgi kaka dwarore.\n","Ka fuon achiel mar ringruok winjo lit, to fuonde ringruok mamoko duto winjo kode; ka fuon moro yudo pak, to mamoko duto bende bedo mamor kaachiel kode.\n ","E kaka un duto un ringre Kristo, kendo ngʼato ka ngʼato kuomu en fuon mar ringruogno.\n","To ei kanisa, Nyasaye oseketo ji man-gi mich mopogore opogore e tichne: Mokwongo, joote, mar ariyo, jonabi, to mar adek, jopuonj, eka joma timo honni, kaeto joma omi teko mar chango joma tuo, kod jokony ji, kod joma otelo ni ji, to mogik, joma wuoyo gi dhok mayoreyore.\n","Bende ji duto gin joote? Bende ji duto gin jonabi? Bende ji duto gin jopuonj? Bende ji duto timo honni?\n","Bende ji duto nigi mich mar chango joma tuo? Bende ji duto wuoyo gi dhok mayoreyore? Bende ji duto nyalo loko tiend weche joma wuoyo gi dhok mayoreyore?\n","Owinjore uket chunyu kuom mich madongo.\n Koro abiro nyisou yo moro maber moloyo.\n"],["Kata bed ni awuoyo gi dhok mopogore opogore mag dhano kod mag malaike, to aonge gihera, to achalo mana ongengʼo maywak kata olangʼ migoyo.\n","Ka an gi mich mar koro wach, kendo ka angʼeyo tiend weche matek duto modhiero ji ngʼeyo, kendo an gi rieko duto, kata ka an gi yie maduongʼ manyalo golo gode kuonde ma gintie, to ka aonge gihera; to ok an gimoro.\n","Kata bed ni achiwo giga duto ma an-go ne jodhier, mi achiw ringra mondo owangʼ, to ka aonge gihera, to onge ohala mayudo.\n ","Hera timo kinda, kendo ongʼwon, oonge nyiego, ok osungre, bende ok opakre.\n","Wiye ok tek, ok odwar mare kende, iye ok wangʼ piyo kendo ok omak sadha.\n","Hera ok mor gi gik maricho, to omor gi adiera.\n","Hera umo weche duto, osiko oyie ayieya, osiko ogeno agena, kendo osiko odhil adhila.\n ","Hera ok rum. To kama nitiere weche mikoro, weche mikoro norum; kama nitiere wuoyo gi dhok mayoreyore, dhok mayoreyore norum; kama nitiere ngʼeyo; ngʼeyo bende nokadhi.\n","E thuoloni weche mwangʼeyo tin, to bende wakoro bath wach, ma mago mabiro chopo kare tin,\n","to ka weche duto nochop kare, to mago morem nogiki.\n","Kane an nyathi, ne awuoyo ka nyathi, ne aparo ka nyathi, kendo naneno ka nyathi, to koro kaka an ngʼama osebedo maduongʼ, yore mag nyithindo aseweyo chien.\n","Gima waneno sani chal mana gi kido matip-tip mineno e rangʼi, to chiengʼno wananene wangʼ gi wangʼ. Gima angʼeyo sani en mana bath adiera, to chiengʼno anangʼe Nyasaye malongʼo chuth, mana kaka en bende ongʼeya.\n ","To nitie gik moko adek mosiko, ma gin: yie, geno, kod hera, to maduongʼ moloyo kuomgi en hera.\n"],["Luwuru hera, kendo dwaruru mondo ubed gi mich mag chuny, to moloyo beduru johul wach.\n","Nikech ngʼat ma wuoyo gi dhok mayoreyore ok wuo gi ji, to owuoyo gi Nyasaye, nikech onge ngʼama winjo tiend gima owacho. Owacho weche mopondo modhiero ngʼeyo gi teko mar Roho.\n","To ngʼat ma hulo wach, wuoyo gi ji mondo ogergi, ojiwgi kendo oduog chunygi.\n","Ngʼat ma wuoyo gi dhok mayoreyore gerore kende owuon, to ngʼat ma hulo wach moa kuom Nyasaye gero kanisa.\n","Daher mondo uwuo gi dhok mayoreyore uduto, to moloyo mano, ni mondo uhul wach. Ngʼat ma hulo wach duongʼ moloyo ngʼat ma wuoyo gi dhok mayoreyore makmana ka nitie ngʼat manyalo loko tiend wach modhumono, mondo kanisni duto oyud konyruok.\n ","Koro, jowetena, uparo ni ka abiro iru mi awuoyonu gi dhok mayoreyore, en konyruok mane ma duyudi, ka ok akelonu fweny moro kata ngʼeyo, kata wach mihulo kata puonj?\n","Kata mana gik maonge ngima kuomgi, kaka asili, kata nyatiti, to dingʼe ywakgi nadi ka ok ipogo dwondgi?\n","To bende, ka turumbete ok ogo gi dwol mongʼere, ngʼama diikre ni lweny?\n","Chal kamano kuomu un bende. Ka ok ukonyoru gi weche maliw ma ji duto winjo, to ngʼama biro ngʼeyo tiend gima uwacho? Wecheu biro lal nono mana ka yamo!\n","Ongʼere ni nitiere dhok mopogore opogore e piny, to onge kata achiel kuomgi maonge gi tiendgi.\n","To ka ok apogo dwond ngʼato, to achalone jamwa, kendo en bende ochalona jamwa.\n","Emomiyo un bende kaka udwaro mondo ubed gi mich mag Roho, temuru matek moloyo mondo unwangʼ mich mago magero kanisa.\n ","Kuom mano, ngʼat ma wuoyo gi dhok moro amora ma ji kia, olem mondo obed gi nyalo mar loko tiend gik mowacho.\n","Nikech ka alamo gi dhok mayoreyore, to chunya ema alamogo, to pacha ok ti.\n","To koro kara atim angʼo? Abiro lamo gi chunya, to bende abiro lamo gi pacha, abiro wer gi chunya, to bende abiro wer gi pacha.\n","Ka upako Nyasaye gi chunyu, to ere kaka ngʼato manie dieru ma ok winji dhougo digo niya, “Amin” bangʼ erokamano mugoyo, ka okia gima uwacho?\n","Nyalo bet ni igoyo erokamano maber chuth, to ngʼat machielo ok gerre.\n ","Adwokone Nyasaye erokamano nikech awuoyo gi dhok mayoreyore moloyo un duto,\n","to ka an e kind kanisa, to daher wacho weche kata abich kende gi dhok ma ji duto winjo mondo apuonj moloyo weche alufu apar gi dhok mayoreyore ma ji ok winji.\n ","Jowetena, kik ubed nyithindo e pachu, to chaluru nyithindo mayom mana kuom gima rach kende, to e pachu beduru jomadongo.\n","Ondiki e kitap chik niya,\n “Anakonyra gi joma wacho dhok mayoreyore\n kendo gi dho joma welo,\n abiro wuoyo gi jogi\n to kata kamano ok giniwinja,\n Jehova Nyasaye ema wacho kamano.” ","Kuom mano, mich mar wuoyo gi dhok mayoreyore en ranyisi miywayogo joma pok oyie, to ok joma oseyie. Mich mar hulo wach to en mar joma oseyie ok joma pok oyie.\n","Omiyo ka kanisa ochokore kaachiel, to ji duto wuoyo gi dhok mayoreyore, to ka nitie jomoko ma ok winj dhogino, kata ka joma ok oyie moko odonjo e chokruogno, donge digiwach ni wiu okethore?\n","To ka ngʼat ma ok oyie, kata ngʼat moro ma ok winj tiend gik miwacho odonjo e chokruoku, to oyudo ka ji duto hulo wach, weche mowinjo nyalo loye gi bura, mi olokre,\n","kendo paro malingʼ-lingʼ mopondo e chunye elore e lela, mi opodh auma kolamo Nyasaye, kowacho niya, “Adier, Nyasaye ni kodu!”\n ","Jowetena, koro wanyalo wacho angʼo? Ka un e chokruok mar lemo, to yudore ni ngʼat moro nigi wer, to ngʼat machielo nigi puonj, to moro nigi fweny, to machielo dwaro wuoyo gi dhok mayoreyore kata loko tiend wach miwachono. To gigi duto nyaka tim e yo mochanore magero kanisa.\n","Ka nitie joma wuoyo gi dhok mayoreyore, to ji ariyo kata adek ka ngʼeny kende ema mondo owuo, to mana e yo mochanore maber, ka moro ka moro wuoyo bangʼ wadgi, kendo ngʼato nyaka lok tiend weche ma giwachogo.\n","To kaonge ngʼato manyalo loko tiend wechego, to ngʼat ma wuoyo gi dhok mayoreyore mondo olingʼ e kanisa, to owuo mana e chunye owuon kende gi Nyasaye.\n ","Joma hulo wach kik bed mokalo ji ariyo kata adek, kendo ka giwuoyo, to ji mamoko onon mos ka bende weche magiwacho owinjore.\n","To ka ngʼato moro manie chokruokno omi wach moro mopondo mondo owachi, ngʼat mane oyudo dhi nyime gi wuoyo nyaka lingʼ mondi, eka owuo.\n","Nikech un duto unyalo hulo wach, ka ngʼato ka ngʼato koro bangʼ nyawadgi, mondo ji duto oyud puonj kod jip.\n","Roho mar janabi niginyalo mar gengʼo wach ma odwaro wacho,\n","nikech Nyasaye ok en Nyasach koko, to en Nyasach kwe.\n To mana kaka timore ei kanisa mar jomaler,\n","jomamon onego olingʼ e kanisa. Ok oyienigi wuoyo, nyaka giwinj puonj mana ka gilingʼ kaka chik wacho.\n","Ka gidwaro mondo olernigi tiend wach moro, to gipenj chwogi giwegi dala, nikech en wichkuot ka dhako wuoyo e kanisa.\n ","Koro kuparo ni un ema ne wach Nyasaye ochakore kuomu? Koso ugalo ni un kendu ema wach osechoponu?\n","Ka ngʼato okawore ni en jahul wach kata ni en gi mich mar Roho, to nyaka oyie ni wach mandikonuni en chik Ruoth.\n","Ka ngʼato ok orwako puonjnani, to en bende ok norwake.\n ","Kuom mano, jowetena, gomburu bedo johul wach, to kik utam ji wuoyo gi dhok mayoreyore.\n","Timuru gik moko duto e yo mowinjore kendo mochanore.\n"],["Koro jowetena, adwaro paronu wach Injili mane ayalonu, mi urwako kendo koro uchungoe motegno.\n","Injilini ema kelonu warruok, ka umako matek wach mane ayalonu mokwongo. Ka ok kamano, to kara ne uyie kayiem nono.\n ","Puonj maduongʼ mogik mane ayudo kuom Ruoth mi amiyou ema: Kristo notho nikech richowa kaluwore gi Ndiko,\n","kendo ne oike, bangʼe ochiere oa kuom joma otho chiengʼ mar adek kaluwore gi Ndiko,\n","kendo ne ofwenyore mokwongo ne Petro, bangʼe nofwenyore ne joote apar gariyo.\n","Bangʼ mano nofwenyore ni jowete moloyo mia abich, ka gin kanyachiel, kendo thothgi pod ngima nyaka sani, kata obedo ni moko kuomgi osetho.\n","Achien nofwenyore ne Jakobo; bangʼe nofwenyore ne joote duto,\n","eka achien mogik, ne ofwenyorena apoya an bende, mana ka nyathi mobwogi.\n ","An e jaote matinie mogik, to bende ok awinjora mondo oluonga ni jaote, nikech ne asando kanisa Nyasaye.\n","To koro, kuom ngʼwono mar Nyasaye, an gima an, kendo ngʼwono mane omiya ne ok orem mak ochopo tichne. Chutho, asetiyo matek moloyo joote mamoko duto, to ok asetimo mago duto gi tekra awuon, to mana kuom ngʼwono mar Nyasaye ma an-go.\n","Omiyo kata bed ni an ema ne ayalonu Injili kata gin ema ne giyalonu, to ma e gima waduto wayalo kendo ema ne uyie.\n ","To ka iyalo ni Kristo osechier oa kuom joma otho, to angʼo momiyo jomoko kuomu wacho ni joma otho ok bi chier?\n","Ka en adier ni joma otho ok chier, to mano nyiso ni kata Kristo bende pok ochier?\n","To ka Kristo pok ochier, to wayalo kayiem, kendo yie maru bende onge tiende.\n","To moloyo mano, wadoko joneno mariambo kuom Nyasaye nikech wasebedo ka wanyiso ji ni Nyasaye ema ne osechiero Kristo oa kuom joma otho. To kara ne ok ochiere ka en adier ni joma otho ok chier?\n","Nikech ka joma otho ok chier, to kata Kristo bende pok ochier.\n","To ka Kristo pok ochier, to yie maru en nono; kendo pod ulal alala e richou.\n","Mano nyiso bende ni jo-Kristo mosetho bende olal.\n","Ka genowa kuom Kristo nigi tiende mana e ngimani kende, to kare wan joma odhierie moloyo ji duto.\n ","To adiera en ni Kristo osechier oa kuom joma otho. Chierneno en kaka gir singo manyiso ni joma osetho e liel bende ibiro chiero.\n","Nikech kaka tho noa kuom ngʼat achiel e kaka chier mar joma otho bende osebiro koa kuom ngʼat achiel.\n","Mana kaka ji duto tho nikech Adam, e kaka ji duto nobed mangima nikech Kristo.\n","To gigi nyaka timre e yo mochanore: Kristo mane okwongo chier kaka olemo mokwongo chiek, eka bangʼe joma ni kuome bende nochier chiengʼ manoduogi.\n","Bangʼ mano, giko nochopi, mi Kristo nolo joloch duto, nolo teko duto kendo nolo nyalo duto, eka nodwok pinyruoth ni Nyasaye Wuoro,\n","nimar Kristo nyaka bed gi loch nyaka chop Nyasaye lo wasigu duto, mi oketgi e bwo tiende.\n","Jasigu manotieki achien mogik en tho,\n","nikech ndiko wacho niya, “oseketo gik moko duto e bwo tiende.” To ka ndiko wuoyo kuom “gik moko duto” to ongʼere ni mano ok oriwo Nyasaye owuon nikech en ema oketo gik moko duto e bwo loch Kristo.\n","To ka gik moko duto oseketi e bwo loch Kristo, bangʼe en bende enobed e bwo loch Nyasaye, mane oketo gik moko duto e bwoye, mondo Nyasaye obed gi loch ewi gik moko duto.\n ","To kapo ni chier onge, to ere tiende batiso ji ewi joma osetho? Ka joma otho ok chier, to ibatiso ji e wigi nangʼo?\n","To kata mana wan, angʼo ma dimi wachom masira seche duto?\n","Jowetena, kaka un e sungana kuom Ruodhwa Yesu Kristo awachonu ka aramo, ni tho ochoma pile!\n","Ka dipo ni ne akedo gi le makwiny e dala Efeso mana nikech dwach dhano to ohala mane ma ayudo? Ka joma otho ok chier,\n to we wachiem kendo wamethi,\n nikech kiny wanatho. ","Kik ngʼato wuondu. Ngʼeuru niya, “Bedo e lalruok kod joma richo ketho timbe mabeyo.”\n","Dwoguru e pachu maliw, daguru ngima makare kendo weuru timo richo, nikech nitie jomoko kuomu makia Nyasaye. Awacho kamano mondo akuodgo wiu.\n ","To ngʼato nyalo penjo niya, “Joma otho ichiero nadi? To jogi nobed gi ringruok machalo nade?”\n","To mano penjo mofuwo manade! Ka uchwoyo kodhi, to nyaka okuong otho eka bangʼe otwi.\n","Ka uchwoyo, to ok en cham hie mabiro wuok bangʼe, to en mana kodhi kende. Onyalo bedo koth ngano kata koth cham moro amora.\n","To Nyasaye miye kido mana kaka en ema osechano, kendo kodhi ka kodhi omiyo kite owuon.\n","Ringruok duto ok chalre. Dhano nigi kit ringruok moro, to le nigi machielo, winy bende nigi machielo, kendo rech bende nigi machielo.\n","Nitie bende chwech mag polo gi chwech mag piny, kendo kit duongʼ mar chwech mag polo opogore gi kit duongʼ mar chwech mag piny.\n","Wangʼ chiengʼ nigi kit ler ma mare owuon, to dwe bende nigi machielo, kendo sulwe bende nigi mare. Sulwe ka sulwe chiwo ler mopogore gi nyawadgi.\n ","Kamano bende e kaka chier mar joma otho biro chalo. Ringruok ma iyiko en gima tow, to ichiere ka en gima ok tow.\n","Ka oike, to oonge gi duongʼ, to ichiere ka en gi duongʼ, to bende iyike ka onyap, to ichiere ka en gi teko,\n","kendo iyike kaka ringruok mar pinyni, to ichiere kaka ringruok mar polo.\n Ka nitiere ringruok mar piny, to nitiere bende ringruok mar polo.\n","Emomiyo ondiki niya, “Adam ma en dhano mokwongo, nobedo ngʼat mangima” to Adam mogik nodoko chuny machiwo ngima.\n","To mano mar Roho ok ema kuongi, to mar ringruok ema kuongo, eka bangʼe mar Roho.\n","Dhano mokwongo nochwe gi lowo, to dhano mar ariyo noa e polo.\n","Ngʼat mane ochwe gi lowo ema ji duto oa kuome, kamano bende e kaka jopolo duto oa kuom Jal mane oa e polo.\n","Mana kaka wasebedo gi kido mar dhano mochwe gi lowo, e kaka wabiro chalo gi kido mar dhano moa e polo.\n ","Jowetena, tiend gima awacho ema: Ringruok gi remo ok nyal chamo girkeni mar pinyruodh Nyasaye kendo gima tow ok nyal rwakore gi gima ok tow.\n","Winjuru anena wach mopondoni: Ok wanatho waduto, to nolokwa wan duto apoya nono\n","kadiemo wangʼ ka tungʼ mogik noywagi. Nikech ka turumbete noywagi to jomane osetho nochier gi ringruok ma ok tow, to wan to nolokwa ahucha.\n","Mano notimre nikech ringruok matow nyaka rwakre gi ringruok ma ok tow, kendo ringruok mathoni nyaka rwakre gi ringruok ma ok tho.\n","Kuom mano, ka ringruok matow oserwakore gi mano ma ok tow, kendo mano matho oserwakore gi mano ma ok tho, eka wach mondiki nochop kare, niya, “Tho oselo motiek chuth.” ","In tho, koro ere lochni?\n In tho, lit mikelo ni kanye? ","Lit mar tho en richo, to teko mar richo en chik.\n","To erokamano ni Nyasaye. Omiyowa loch kuom Ruodhwa Yesu Kristo!\n ","Emomiyo, jowetena mageno, chunguru motegno. Kik uyie gimoro oyiengu. Chiwreuru chuth kinde duto ni tich Ruoth, nikech ungʼeyo ni tich mutiyo matek ne Ruoth ok obedo kayiem nono.\n"],["To koro kuom wach choko chiwo ni jo-Nyasaye; to awachoe kama: Timuru gima ne akone kanisa man Galatia mondo otim.\n","Odiechiengʼ mokwongo mar juma ngʼato ka ngʼato kuomu nyaka pog mich moko tenge, kaluwore gi yuto mare mondo ka abiro to onge mich mibiro chok kendo.\n","Yieruru jomoko kuomu mondo ka biro to andiknegi barupe mapwodhogigo mondo giter mich muchokogo Jerusalem.\n","Ka ber mondo an bende adhi, to ginidhi koda.\n ","Abiro biro iru bangʼ ka asea Makedonia, nikech abiro luwo kuno.\n","Sa moro anyalo bedo kodu kuom ndalo mogwarore, to sa moro anyalo bedo kodu mana e ndalo mag chwiri kende mondo omi ukonya e wuodhena duto mabiro dhiyoe.\n","Ok adwar mondo anenu mana ayuka ka akadho, to ageno mar bedo kodu amingʼa, ka Ruoth oyie.\n","To pod abiro dak Efeso-ka nyaka chiengʼ Pentekost,\n","nikech dhoot oyaworena malach mar tiyo tich manyago olemo, to wasigu makedo koda bende ngʼeny.\n ","Ka Timotheo obiro iru, neuru ni obedo kodu kaonge gima oluoro, nikech otiyo ni Ruoth, mana kaka an.\n","Kuom mano, kik ngʼato angʼata otamre ma ok orwake, to konyeuru mondo odhi nyime e wuodhe gi kwe, mondo oyud yo mar duogo ira nikech arite en kaachiel gi jowete mamoko.\n ","To kuom wach owadwa Apolo, to awacho kama: Ne ajiwe matek mondo olimu kod jowete mamoko, to pok oyie chuth ni onego obi iru sani, to ka oyudo thuolo, to obiro biro achien.\n ","Beduru motangʼ, kendo chunguru motegno e yie maru, bende beduru jochir kendo motegno.\n","Timuru gik moko duto gihera.\n ","Ungʼeyo ni jood Stefano e joma nokwongo yie kuom Kristo e piny Akaya, kendo gisechiwore mar tiyo ni jo-Nyasaye. Ajiwou, jowetena,\n","mondo uyie bet e bwo joma kamago, kendo e bwo joma tiyo kaachiel kodgi.\n","Ne adoko mamor kane Stefano gi Fortunato kod Akaiko ne obiro ira, nikech ne gichopona gima ne aremo mane onego un uwegi umiya.\n","Negidwogo chunya, kaachiel kod un bende. Joma kamago onego omi duongʼ.\n  ","Kanyakla mar joma oyie kuom Kristo man Asia ooronu mos.\n Akula gi Priskila, kaachiel gi kanisa machokore e odgi, ooronu mos gi mor kuom Ruoth.\n ","Jowete duto man ka ooronu mos.\n Yogreuru ngʼato gi ngʼato gi mos maler.\n  ","An Paulo awuon ema andikonu mosni gi lweta awuon.\n  ","Ka ngʼato ok ohero Ruoth, to mondo okwongʼe! Yaye Ruoth, bi.\n  ","Ngʼwono mar Ruoth Yesu obed kodu.\n  ","Herana obed kodu un duto ei Kristo Yesu. Amin.\n"]],"II Corinthians":[["An Paulo, jaote mar Kristo Yesu kuom dwaro mar Nyasaye; kod owadwa Timotheo,\n  Ne kanisa Nyasaye man Korintho, kaachiel gi jomaler duto man Akaya:\n  ","Ngʼwono gi kwe moa kuom Nyasaye Wuonwa kod Ruoth Yesu Kristo obed kodu.\n  ","Duongʼ obed ni Nyasaye ma Wuon Ruodhwa Yesu Kristo, kendo ma Wuon ngʼwono kendo Nyasach Loch duto,\n","en ema olochonwa e chandruok duto mamakowa, mondo wabed gi nyalo mar hoyo joma moko manie chandruok, ka wahoyogi gi hoch ma Nyasaye osehoyowago wan wawegi.\n","Nikech, mana kaka wan e achiel gi Kristo e sandruok duto mane oneno, e kaka wan kode e hoch mochiwo.\n","Ka isandowa, to mano timorenwa mondo uyud hoch kod warruok; to ka wayudo hoch, to en mana ni mondo Nyasaye okonyu mondo udhil gi sand ma wan bende wayudo.\n","Kendo geno marwa kuomu ogurore motegno; nikech wangʼeyo ni kaka uyudo sand kodwa e kaka uyudo hoch kodwa.\n ","Jowete, ok wadwar mondo ubed ka ukia, kaka ne waneno masiche mapek e piny Asia. Ne oyie kuomwa masiche madongo kendo mapek moingowa tingʼo mine wajok gibedo mangima.\n","Chutho, ne wawinjo e chunywa ka gima nosengʼadnwa buch tho. To magi notimorenwa mondo waket genowa kuom Nyasaye ma chiero joma otho, to ok kuomwa wawegi.\n","En ema noseresowa e dho tho malich kamano kendo obiro resowa. Kuome waseketoe genowa ni pod obiro resowa,\n","ka umedo konyowa gi lemo maru. Mano nomi ji mangʼeny nodwokne Nyasaye erokamano kuom gweth momiyowa, kodwoko lemo mag ji mangʼeny.\n ","Koro ma e sunga marwa: Chunywa miyowa ratiro ni wasedak e pinyni, to moloyo e winjruok marwa kodu, ka waluoro Nyasaye kendo ka wawuotho e ler mar adier. Ok wasedak kamano nikech waluwo rieko mar pinyni, to nikech ngʼwono mar Nyasaye.\n","Nikech ok wandiknu gik matek ma ok unyal somo mi uwinj tiendgi. Omiyo ageno ni,\n","mana kaka koro usengʼeyowa moromo, e kaka ubiro medo ngʼeyowa chuth, mondo uchop e okangʼ munyalo sungoru nikech wan, mana kaka wan bende wabiro sungore nikech un e odiechieng Ruoth Yesu.\n ","Nikech ne an-gi ratiro kuom wachni, ne achano mar limou mokwongo mondo ne uyud gweth manyadiriyo.\n","Ne achano mondo alimu kane anie wuodha adhi Makedonia, bende ne achano rawo iru ka aa kuno, mondo ayud kony kuomu e wuodha madhi Judea.\n","Kane achano kamano, uparo nine atimo kamano ka atugo? Koso uparo ni aloso chenrona ka japiny, ma anyalo kiko wach ka ayie niya, “Ee, Ee” kendo achako akwer ni “Ooyo, Ooyo?”\n ","Kaka Nyasachwa en ja-adiera, wach ma wasebedo ka wawacho kodu ok en “Ee” gi “Ooyo.”\n","Nikech Yesu Kristo, Wuod Nyasaye, mane wayalonu wachne, wan gi Sila gi Timotheo, ne ok en “ee” gi “ooyo” to osebedo “ee” kinde duto,\n","nikech singruok ma Nyasaye osetimo kodwa duto kar rombgi gin, “Ee kuom Kristo.” Mano emomiyo kwamiyo Nyasaye duongʼ kwalamo e nying Kristo to wawacho niya, “Amin.”\n","To Nyasaye owuon ema osemiyo un kod wan wachungʼ motegno kuom Kristo. En ema osewirowa,\n","mi oketo kido kuomwa manyiso ni wan joge bende oseketo Roho mare e chunywa kaka singo mar gima biro.\n ","Aluongo Nyasaye mondo obed janeno mara, ka anyisou ni ne ok aduogo Korintho mana mondo omi kik akelnu kuyo.\n","Ok wawach kamano nikech watemo bedo gi teko kuom yie maru, to watiyo kodu kaachiel mondo uchungʼ motegno e yie maru ka umor.\n"],["Omiyo ne angʼado e chunya, ni ok anachak alimu kendo ka limbena dikelnu kuyo.\n","Nikech ka an ema amiyo ubedo mokuyo, to en ngʼa ma dimiya mor, ka ok mana un ma amiyou chuny lit?\n","Mano emomiyo ne andikonu kamano, mondo kane abiro iru to kik umiya kuyo un monego umiya mor. Nikech angʼeyo malongʼo chuth ni ka amor eka un duto bende umor.\n","Ne andikonu ka chunya chandore kendo lit; kendo pi wangʼa ne chwer mangʼeny, nikech ne ok adwar mondo ami ubed mokuyo, to ne adwaro mondo ungʼe kaka aherou, un duto, gihera matut.\n ","Ponono ngʼato osekelo chuny lit, an ok ema osekelona chuny litno, to osekele mana ni un, ka ok adwar jimbo wachno.\n","To kum ma ji mathoth kuomu osemiyo ngʼatni koro oromo.\n","Sani koro nyaka uwene richone kendo uhoye, mondo kik kuyo mareno nege.\n","Omiyo akwayou mondo koro unyise hera moloyo.\n","Gima omiyo ne andikonu ne en mondo atemu ane kendo angʼe ka bende un joma nigi luor e gik moko duto.\n","Ngʼato angʼata muweyone richone an bende aweyone. Nikech ka aweyone ngʼato richone; ka dipo an bende onego awene ngʼato e wach moro amora, to atimo kamano kuom Kristo, nikech un,\n","mondo kik Satan lowa gi riekone, nikech wangʼeyo chenro mage.\n ","Kane abiro Troa mondo ayal Injili mar Kristo ne ayudo ka Ruoth noseyawona dhoot,\n","to ne pod aonge gi kwe e chunya nikech ne ok ayudo owadwa Tito kuno. Omiyo ne agoyo oriti ne jogo, mi adhi Makedonia.\n ","Erokamano ni Nyasaye, ma kinde duto telonwa kaka joma oselocho kuom Kristo, kendo ma konyore kodwa kuom keyo tik mamit mar ngʼeyo Kristo.\n","Nikech Nyasaye tiyo kodwa kaka tik mamit mar Kristo e kind joma iwaro kod joma lal.\n","Ne joma lal wadum tik mar tho, to ni joma iwaro to wadumnegi tik mar ngima. Koro en ngʼa mowinjore gi tich machal kamano?\n","Nikech wan ok wachal gi ji mathoth mamoko, magajo wach Nyasaye mondo giyudie ohala. Wan to wan joma Nyasaye oseoro kendo wawacho adiera e nyime kuom Kristo.\n"],["Dibed ni wachako pwoyorenu kendo? Koso wachako dwaro barupe mag pwoch moa kuomu, kata mwabirogo iru, kaka jomoko ohero timo?\n","Un e barupewa, mondiki e chunywa, kendo ma ji duto ongʼeyo, kendo somo.\n","Unyiso ni un barupe moa kuom Kristo, ma tijwa okelo, ma ok ondiki gi wino, to mondiki gi Roho Maler mar Nyasaye mangima, bende ok ma ondiki e kite mopa, to mondiki e chuny dhano.\n ","Mano e chir ma wan-go kuom Nyasaye nikech Kristo.\n","Ok ni wan gi nyalo moro kuomwa wawegi mar tiyo tijni, to nyalowa aa kuom Nyasaye.\n","Osemiyowa nyalo mar bedo jotich mag singruok manyien, ma ok otenore kuom chik mondiki, to motenore kuom chuny, nikech chik kelo tho, to Roho to chiwo ngima.\n ","Koro ka tich mane okelo tho, mane ondike kite mopa, ne obiro gi duongʼ mondo omi jo-Israel kik ngʼi wangʼ Musa tir nikech duongʼne kata obedo ni duongʼno ne dhi ka rumo kamano.\n","To koro tich mar Roho dibed gi duongʼ machalo nadi?\n","Ka tich ma ingʼadonego ji bura nigi duongʼ kamano, to tich, maketo ji kare, nyaka bed gi duongʼ moloyo!\n","Nikech gimane nigi duongʼ sani kindecha koro onge gi duongʼ minyalo pimo gi mano maduongʼ moloye.\n","To ka mano marumo nobiro gi duongʼ kamano to kara koro mano masiko nyaka bed gi duongʼ mangʼongo moloyo!\n ","Emomiyo ka koro wan gi geno machal kama, wawuoyo gi chir mathoth.\n","Ok wachal gi Musa mane umo wangʼe mondo kik jo-Israel ne ka ler manie pat wangʼe rumo.\n","To pachgi nosiko kodinore, nikech nyaka chil kawuono ragengʼno pod oumo chunygi ka isomo singruok machon. Pod ok ogole nikech ragengʼno igolo mana ka ngʼato ni kuom Kristo.\n","Kata mana sani kisomo chik Musa to ragengʼno pod oumo chunygi.\n","To sa asaya ma ngʼato olokore odhi ir Ruoth to ragengʼno igolo oko.\n","Koro Ruoth e Rohonogo; kendo kama Roho mar Ruoth nitie, thuolo nitie.\n","Koro wan duto mwaonge gi ragengʼ e wengewa wachalo gi rangʼi kendo wamiyo ler mar ruoth nenore ratiro kendo lerno medore ameda pile ka kitwa medo bedo machal kode; mano en tich Ruoth ma en Roho.\n"],["Emomiyo, ka koro Nyasaye osekechowa momiyowa tijni mondo watim, chunywa ok nyosre.\n","Wasekwedo timbe malingʼ-lingʼ mag miriambo makwodo wich, ok wakonyre gi wuond, bende ok wagaj wach Nyasaye, to wawuotho e ler mar adiera kendo wachiwore ni ji duto, mondo chunygi orwakwa e nyim Nyasaye.\n","Kapo ni Injili mwayalo ogengʼore, to ogengʼore mana ni joma olal.\n","Joma kamago otamore yie nikech nyasach pinyni osedino pachgi mondo kik gine ler mar Injili manyiso duongʼ mar Kristo, ma en e kido mar Nyasaye.\n","Nikech ok wayal wach kuomwa wawegi, to wayalo Yesu Kristo kaka Ruoth, to wan wawegi wan jotich magu kuom Yesu.\n","Nikech Nyasaye mane owacho niya, “Ler mondo orieny koa e mudho” ema osemiyo lerne omenyo chunywa, momiyowa ler mar ngʼeyo duongʼ Nyasaye mineno kuom Yesu Kristo.\n ","To mwandu mawan-goni watingʼo e agulni mag lowo, mondo oyangre ni teko maduongʼ mawan-goni oa kuom Nyasaye, to ok oa kuomwa wawegi.\n","Pile weche matek olworowa koni gi koni, to ok chunywa ool; wadhier nono, to ok wajogi;\n","isandowa, to ok jwangʼwa; idwaro negwa, to ok tiekwa.\n","Kinde duto wawuotho ka watingʼo tho mar Yesu e ringrewa, mondo eka ngima mar Yesu onere e ringrewa.\n","Wan ma wangima tho ochomowa kinde duto nikech wach Yesu, mondo omi ngima mar Yesu onere e ringrewa matho.\n","Omiyo koro wan tho tiyo kuomwa, to un, ngima tiyo kuomu.\n ","Muma wacho niya, “Ne ayie emomiyo ne awuoyo.” Gi chuny mar yie machalre, wan bende wayie kendo wawuoyo,\n","nikech wangʼeyo ni Jal mane ochiero Ruoth Yesu oa kuom joma otho biro chierowa wan bende gi Yesu, kendo obiro kelowa kaachiel gi un, e nyime.\n","Magi duto timore mondo okonyu, mondo kaka ngʼwono medo chopo ni ji mangʼeny moloyo, e kaka ji mangʼeny dwoko erokamano ni Nyasaye, mondo Nyasaye oyud duongʼ.\n ","Emomiyo chunywa ok nyosre. Kata obedo ni ringrewa ma oko rumo kamano, to chunywa iloko manyien odiechiengʼ kodiechiengʼ.\n","Nikech chandruok mwayudo matindo kendo makadho piyo biro kelonwa duongʼ mosiko kendo moloyo chandruogego duto.\n","Omiyo ok wachom wengewa kuom gik mineno, to kuom gik ma ok ne. Nikech gik mineno gi wangʼ rumo, to gik ma ok ne siko nyaka chiengʼ.\n"],["Nikech wangʼeyo ni ka kiru mwadakieni okethi, to wan gi ot ma Nyasaye osegeronwa e polo, ma en ot mosiko, ma lwet dhano ok ogero.\n","Kapod wan e kiruni to wachur ka wagombo mondo orwakwa gi odwa mar polo\n","nikech ka waserwakore kode, to ok bi yudwa duk.\n","Nikech kapod wadak e kiruni, to wachur gi pek modiyowa, to mano ok onyiso ni wadwaro weyo ringruok mawan-goni, to wagombo rwakore gi ringruok manyien mar polo, mondo gima ok tho omwony mano matho.\n","Nyasaye ema oseikonwa chenro machalo kama, kendo osemiyowa Roho kaka singo, masingo gima biro.\n ","Kuom mano, wan gi chir pile, kendo wangʼeyo ni ka pod wadak e ringruogni, to wan mabor gi Ruoth.\n","Wadak kuom yie to ok kuom gik mwaneno.\n","Wawacho ni wan gi chir kendo dwaher moloyo weyo dak e ringruogni mondo wadag kaachiel gi Ruoth.\n","Omiyo thoro marwa maduongʼ en mondo watim dwarone, bed ni pod wan e ringruogni kata ka wasetho.\n","Nikech nyaka wan duto wabi wachungʼ e nyim kom bura mar Kristo, mondo ngʼato ka ngʼato oyud gima owinjore gi gik mane otimo kapod en ringruok kata gin gik mabeyo, kata maricho.\n ","Kaka wangʼeyo gima luoro Ruoth en, wajiwo ji mondo gidwog ire. Wan to Nyasaye ongʼeyowa malongʼo, kendo ageno ni un bende ungʼeyowa malongʼo chuth e chunyu maiye.\n","Ok watem pwoyorenu, to wamiyou gima unyalo sungorugo kuomwa, mondo uyud gima unyalo dwokogo joma sungore nikech timbegi ma oko mineno, to ok nikech gima ni e chunygi.\n","Kapo ni mano nyalo miyo wachal joneko, to obedo kamano nikech Nyasaye; to ka pachwa ni kare, to en kamano nikech un.\n","Nikech hera mar Kristo chunowa mondo watim gik ma watimo, nikech wan gi ratiro ni ngʼato achiel notho ni ji duto; omiyo ji duto notho.\n","To notho ni ji duto mondo joma ngima koro kik bed mangima mana ni gin giwegi, to mondo gibed mangima ni Jal ma notho mochako ochier nikech gin.\n ","Omiyo chakre sani koro ok wangʼe ngʼato e yo mapiny ngʼeyogo ji. Kata obedo ni kinde moko ne wangʼeyo Kristo e yo makamano, tinde ok watim kamano kendo.\n","Emomiyo ka ngʼato ni kuom Kristo to en chwech manyien; gik machon osekadho, neuru, gik manyien osechopo!\n","Magi duto oa kuom Nyasaye, mane ogolo sigu mane ni e kindwa kode kotimowa osiepene kuom Kristo, kendo omiyowa tich mar loko wasike osiepene:\n","tiende ni, Nyasaye notimo winjruok gi piny kuom Kristo, ka ok okwano richo ji e wigi. To wan ema osemiyowa wach manyiso ji kaka digibed e winjruok gi Nyasaye.\n","Kuom mano, wan e joote mag Kristo, kendo Nyasaye owuon ema wuoyo kodu kokalo kuomwa. Wakwayou ka wachungʼ kar Kristo, mondo uwinjru kod Nyasaye.\n","Nyasaye noketo Jal mane onge richo obedo richo mondo kuome wabed joma kare mag Nyasaye.\n"],["Kaka Jotich kaachiel gi Nyasaye wakwayou mondo kik ukaw ngʼwono mar Nyasaye ma osemiyou ka gir tugo.\n","Nikech Nyasaye wacho niya,\n “Ne awinji e ndalona mag kech;\n chutho ne akonyi e odiechiengʼ mar warruok.” Awachonu ni, ma e sa mar Nyasaye mowinjore, ma e odiechieng warruok.\n ","Ok wadwar ni ngʼato oyud ketho moro amora e tichwa, omiyo watemo mondo kik wachwany ngʼato.\n","Wan kaka jotich Nyasaye wanyisore e yore mangʼeny kaka: dhil maduongʼ, sandruok, chandruok kod masiche;\n","e chwat, e twech, e koko, e tich matek ma ok wanindi, gi riyo kech;\n","kuom ritruok maler, kuom ngʼeyo, kuom timo kinda, kuom ngʼwono, kuom Roho Maler gihera mar adier;\n","kuom wacho adiera, kendo kuom teko mar Nyasaye. Watimo gigi duto ka watingʼo gige lweny mag ngima makare e lwetwa korachwich gi koracham;\n","ka imiyowa duongʼ kendo ichayowa; iketho nyingwa kendo ipwoyowa, kuom joma odimbore to ikawowa ka joma ketore;\n","ni joma ongʼere to wachal joma ok ongʼe, kendo wachalo joma chiegni tho, to pod ineno mana ka wangima angima, igoyowa to ok negwa;\n","wakuyo, to wasiko wamor amora, wadhier, to wamiyo ji mathoth bedo jo-mwandu, wanenore ka gima waonge gimoro, to kare wan ema wan gi gik moko duto.\n ","Yaye jo-Korintho, wawuoyonu ka wan kodu thuolo kendo ka chunywa oyaworenu malach.\n","Wan ok wapandonu herawa, to un ema upandonwa.\n","Ka anyalo wuoyonu kaka nyithinda, to awachonu ni, un bende yawnwauru chunyu malach!\n ","Kik uriwru gi jopiny. Nimar en winjruok mane ma ber gi rach dibedgo e achiel? Koso ere kaka ler gi mudho didag kaachiel?\n","Winjruok mane ma Kristo nigo gi Satan (nying machielo mar Satan en Belial)? Ere winjruok manyalo bedo e kind ngʼama oyie gi ngʼama pok oyie ?\n","Winjruok mane ma hekalu mar Nyasaye nigo gi nyiseche manono? Nikech wan e hekalu mar Nyasaye mangima! Mana kaka Nyasaye owuon osewacho niya:\n “Abiro dak eigi\n kendo abiro wuotho e diergi,\n kendo abiro bedo Nyasachgi\n to ginibed joga.” ","Emomiyo,\n “Auru kuomgi\n kendo pogreuru kodgi,\n Jehova Nyasaye ema owacho.\n Kik umul gima ochido,\n eka anarwaku.” ","Kendo,\n “Anabed Wuonu,\n to unubed yawuota gi nyiga,\n Jehova Nyasaye Maratego ema owacho.”"],["Koro osiepena mageno, nikech wan gi singruokgi, wapwodhreuru kuom gik moko duto machido ringruok gi chuny mondo wadok jomaler chuth nikech waluoro Nyasaye.\n ","Yawnwauru chunyu. Pok watimo ni ngʼato marach kendo pok waketho ni ngʼato, bende pok wakonyore gi yore mag miriambo.\n","Ok awach wechegi mondo angʼadnu bura kaka joketho, nikech mana kaka nasewachonu motelo, wagenou gi genruok maduongʼ e chunywa, kendo waikore tho kodu kendo bedo mangima kodu.\n","An gi chir maduongʼ kuomu; asungora matek nikech un! Kaparou to chunya yudo jip mathoth kendo e chandruokwa duto, chunya opongʼ gi mor mogundho.\n ","Kane wachopo Makedonia, ne ok wayudo thuolo mar yweyo. Ne wayudo chandruok mathoth ka wasigu olworowa koni gi koni; ka chunywa bende opongʼ gi luoro.\n","To Nyasaye, ma jiwo joma chunygi onyosore, nojiwowa kane Tito obiro irwa,\n","to ok birone kende ema nojiwowa, to hoch mane uhoyego bende nojiwowa. Nonyisowa kaka un gi siso mar nena, kendo kaka un gi kuyo maduongʼ, kendo kaka chunyu omoko nikech wachna, ma mago duto nomiya amor moloyo.\n ","Nikech kata ka barupa mane andikonu nomiyo ukuyo, to ok anyal timonu mos. Kata kamano ne atimo mos, nikech aneno ni barupano nomiyou chuny lit, to mana matin nono.\n","To koro amor, ok nikech ne amiyo ukuyo, to mana nikech kuyouno nomiyo uyudo lokruok muweyo richo. Nimar ne ukuyo kaka Nyasaye dwaro, omiyo ne ok uyudo chandruok moro amora nikech wan.\n","Kuyo ma ngʼato bedogo e yo ma Nyasaye dwaro kelone lokruok mar weyo richo kod warruok maonge ywago angʼe, to kuyo mar piny kelone mana tho.\n","Neuru gima kit kuyo mar Nyasaye osenyago e ngimau: osemiyo udoko joma otangʼ mak badhre ni loso weche manie dieru. Koro usin gi timbe mamono; uluoro donjo e richo; uhera kendo ugombo mondo amed konyou e wachno kendo uikoru kumo joma oketho. Koro usepwodhoru udoko maler e wach mane otimore e dieru.\n","Omiyo kata kane andikonu, to ne ok en nikech wach ngʼat mane otimo marach, kata nikech joma notimnigi marach, to ne andikonu mondo, e nyim Nyasaye, uneye kaka ugenowa.\n","Wechegi duto osejiwowa.\n Kaachiel gi jip mane wayudo koa kuomwa wawegi, moloyo to ne wamor kane waneno mor mane Tito nigo, nikech dhial mane umiye.\n","Noyudo asepwoyou ne Tito, kendo koro ok usekuodo wiya. To mana gik moko duto mwasebedo ka wawachonu gin adiera e kaka pwoch mane wapwoyou ne Tito kuomu bende osedoko gima adier.\n","Omiyo koro hera moherougo osemedore moloyo, koparo kaka un duto ne uwinjo wachwa, kendo kaka ne urwake kumiye luoro maduongʼ.\n","Amor ahinya ni anyalo bedo gi geno kuomu chuth.\n"],["To koro jowetewa wadwaro ni ungʼe gima ngʼwono mar Nyasaye osetimo ni kanisa man Makedonia.\n","Kata obedo ni giseneno malit mokalo pimo, kendo gidhier ahinya kamano, to mago osemiyo gimedo bedo mamor moloyo, kendo chiwogi mar ngʼwono osemedore mokalo pimo.\n","Anyisou adier ni negichiwo kaka ginyalo, kendo moloyo kar tekregi, maonge achuna.\n","Ne gisayowa ka giramo ni gin bende nyaka gichiw makorgi kuom konyo jo-Nyasaye.\n","Negichiwo mathoth moloyo kaka ne waparo! Mokwongo negichiwore ni Ruoth; eka bangʼe gichiwore ni wan bende, kaka Nyasaye dwaro.\n","Omiyo ne wajiwo Tito, kaka en ema nochako tijni e dieru, mondo odhi kode nyime nyaka chop otiek tij ngʼwonono.\n","To ka umewo mokalo e gik moko duto ma un-go, kaka: yie maru, gi losou, gi ngʼeyou, gi ikruok maru mar konyo, kod hera muherowago; koro wadwaro ni tij ngʼwononi mar chiwo bende utimie maber moloyo.\n ","Ok amiu chik kuom wachni, to anyisou kaka joma oikore konyo tich Nyasaye mondo atemgo herau ka bende en hera madier.\n","Nikech ungʼeyo ngʼwono mar Ruodhwa Yesu Kristo kaka chal, ni kata obedo ni ne en gi mwandu, to nodoko modhier, nikech un, mondo un ubed jo-mwandu nikech dhierneno.\n ","Koro ma e paro ma an-go kuom wachni: Sani koro ber mondo utiek tich mane uchako higa mokalo. Un ema ne uchako tijni mokwongo, ok nukwongo chako choko kende, to nukwongo bedo gi dwaro mar chiwo giu bende.\n","Omiyo koro dhiuru nyime gi tijno nyaka utieke! Beduru gi ikruok mar tieke mana kaka nubedo gi chenro mar chake, to timuru kamano mana gi giu maun-go.\n","Nikech un gidwaro mar chiwo, to Nyasaye biro rwako chiwono kaluwore gi gik maun-go munyalo chiwo, to ok gik muongego.\n ","Dwarowa ok en mondo jomoko odongʼ gi tingʼ mayot, to un wamiu tingʼ mapek, to dwarowa en ni ji duto ochiw maromre.\n","Kaka un gi gik mogundho e kindeni, ber mondo ukony jogo mochando mondo gin bende gibi gikonyu ka gin-go mogundho. Kamano otimore to ubiro bedo gi konyruok maromre,\n","mana kaka ondiki niya, “Ngʼat mane ochoko mangʼeny ok ne nigi mangʼeny bende ngʼat mane ochoko matin, ok ne nigi matin ahinya.” ","Adwoko erokamano ni Nyasaye moseketo, e chuny Tito, dwaro mar konyou, mana kaka an bende an-go.\n","Ne ok orwako mana kwayowa kende, to ne ochiwore kende en owuon mar konyou, mi koro ero obiro iru kuom dwarone owuon.\n","To bende waoro owadwa moro kode, mongʼere e kanisni duto nikech tije mar lando Injili.\n","To ok mano kende, kanisa noyiere mondo odhi kodwa e wuodhwa mar tero chiwo. Tijno watimo mondo wami Ruoth owuon duongʼ kendo mondo ji ongʼe ni waikore konyo.\n","Wadwaro mondo ji kik ne rach moro e yo mwatiye tij mich mar ngʼwononi.\n","Nikech watemo matek mondo watim maber, ok e wangʼ Ruoth kende, to e wangʼ dhano bende.\n ","Ngʼat machielo mwaoro kodgi en owadwa mwasetemo mwaneno ni en ngʼama ochiwore ni tije mangʼeny, to sani koro ochiwore moloyo nikech gen mogenougo.\n","Tito to anyalo wuoyo kuome kaka ngʼat mwagenorego kendo jatich mwatiyogo kaachiel e dieru, to jowetewa mamokogo to gin joma kanisa ooro, mondo omi Kristo duongʼ.\n","Omiyo nyisuru jootewago ni un joma ohero ji, mondo kanisni duto ongʼe ni mor ma wan godo kuomu ok en mor manono.\n"],["Onge tiende mondo andiknu kendo kuom kony monego oor ni jo-Nyasaye.\n","Angʼeyo ni uikoru konyo, kendo asepwoyou ni jo-Makedonia, ka anyisogi ni owete man Akaya osebedo moikore konyo chakre higa mokalo kendo ramo maru osejiwo thothgi.\n","Koro ee aoro owetegi mondo pwochwa kuomu kuom wachni kik lokre mana weche manono; to mondo giyudu kuikoru mana kaka ne asewachonegi.\n","Nono to, ka jo-Makedoniagi obiro koda moyudo ka ok uikoru, wiwa dikuodi, ka ok awuoyo kuom wichkuot ma un bende duyudi, nikech geno maduongʼ ma waseketo kuomu.\n","Kuom mano, ne aneno ni ber mondo ajiw owetegi mondo olimu chon mondo utiek chenro duto mag chiwo mag ngʼwono mane usesingoru ni ubiro chiwo. Kamano, ka abiro to anayud ka chiwo maru mar ngʼwono oikore, kendo mano nonyis ni uchiwe gi ngʼwono, to ok kuom achuna.\n ","Paruru wachni: Ngʼat mochwoyo kodhi manok kayo cham manok, to ngʼat mochwoyo kothe mangʼeny kayo cham mangʼeny.\n","Ngʼato ka ngʼato mondo ochiw kaka chunye oyiero, ma ok oywago angʼe, kata nikech ochune, nimar Nyasaye ohero ngʼat ma chiwone ka mor.\n","To Nyasaye nyalo miyo ubed gi gweth mogundho, mondo kinde duto ubed gi gik moko duto munyalo konyorugo un uwegi, kod mamoko malangʼ munyalo konyogo joma moko.\n","Mana kaka ondiki niya,\n “Gisepogo gigegi ne joma odhier,\n bergi osiko nyaka chiengʼ.” ","Koro Jal machiwo kodhi ne jachwoyo kendo machiwo chiemo michamo biro chiwonu kendo medonu nyadi mangʼeny kodhi michwoyo kendo obiro miyo timu makare medore.\n","Obiro miyo udok jo-mwandu e yore duto, mondo ubed mangʼwon kinde duto, kendo mondo ji mangʼeny odwok erokamano ni Nyasaye kuom mich mane watero nigi koa kuomu.\n ","Nikech tich ma utimo ok chop mana dwaro jo-Nyasaye kende, to bende omiyo ji dwoko erokamano ne Nyasaye nikech kony ma giyudo.\n","Kuom nyiso ni uchungʼ kodwa e tijni, umiyo Nyasaye duongʼ nikech mano nyiso ni umako chik mar Injili mar Kristo mwalando, kuom ngʼwono mane omiyo uyie pogo kodgi giu, kaachiel gi jomoko bende.\n","Omiyo gibiro lamonu Nyasaye, ka chunygi otwere kodu, kuom ngʼwono mogundho ma Nyasaye osemiyou.\n","Wagouru erokamano ne Nyasaye kuom michne maduongʼ mokalo apima!\n"],["An Paulo koro akwayou kuom muolo kod ngʼwono mar Kristo mondo uwinja. An ma usebedo kuwacho ni amuol ka an kodu, to ager ka an mabor kodu!\n","Asayou ni kik umi abi iru ka ager, kaka ajatimo ni jomoko maparo ni wadak e pinyni kaluwore gi dwaro piny.\n","Nikech kata obedo ni wadak e pinyni, to ok wakedi kaka jopiny kedo.\n","Nikech gige lweny mwakedogo ok gin mag pinyni, to gin gige lweny mager mag Nyasaye, mwakonyorego kuom muko kuonde mochiel motegno.\n","Waketho mbekni kod riekni mag wuondruok duto mag sunga dhano, ma dino ni ji yor ngʼeyo Nyasaye, kendo watweyo paro ka paro mobam, mondo omi wami owinj Kristo.\n","Adier, wabiro kumo ji duto motamore winjo wach, nyaka chop un duto ubed joma olokore chuth.\n ","Uneno gik moko mana gi wangʼ mar dhano. To ka ngʼato paro ni en ngʼat Kristo, to kik chunye wuonde ni en ngʼat Kristo moloyowa!\n","To ka dipo ni asepakora moloyo teko ma Ruoth osemiyowa mar gerou mondo udongi moloyo thirou, to wiya ok nokuodi e wachno.\n","Ok adwar mondo anenra ka gima abwogo chunyu gi barupena.\n","Nikech jomoko kuomu wacho niya, “Barupene nigi teko kendo wuoyo mager, to ka en kodwa to onenore ngʼama yomyom, kendo koyalo to wechene onge gi teko.”\n","Joma kamago onego ngʼe ni weche ma andikonu e barupena ka aonge, ema bende abiro timo ka an kodu.\n ","Chutho, ok dwaher mar ketore, kata pimore gi jogo matingʼore malo, kaka joma lich mokalo. Joma kamago ofuwo, kuom pimore gi rapim magin giwegi ema giketo, kendo kuom ngʼado buchgi kendgi, kaka joma lich.\n","Wan to ok dwapakre mokalo tongʼwa, en tongʼ ma Nyasaye owuon ema noketonwa kaluwore gi tichne, kendo un bende un ei tongʼno.\n","Omiyo ka wapakore e tijwani to ok wakalo tongʼ nikech wan ema ne wakwongo kelonu Injili mar Kristo bangʼ wuotho wuoth marabora.\n","To bende, ok dwapakre mokalo tongʼwa kuom tich ma jomoko nono ema timo. To genowa en ni, kaka yie maru medo gerore, e kaka tongʼwa mar lando Injili biro medo yarore,\n","mondo wayal Injili e pinje maboyo moyombo thuru. Nikech ok wadwar pakore kuom tich ma ngʼat machielo ema otimo e kare mar tich.\n","To, “Ngʼat ma sungore mondo osungre kuom Jehova Nyasaye.”","Nikech ngʼat ma Ruoth pako ema ji yiego, to ngʼat mapakore kende onge rieko.\n"],["Ageno ni ubiro bedo mangʼwon koda nikech adwaro wuoyo mofuwo matin, ma bende usebedo ka utimo.\n","Nyiego omaka kodu ma en nyiek Nyasaye. Ne asingou ni dichwo achiel kende, ma en Kristo, mondo omi achiwu kaka nyako mangili ni en.\n","To aluor ni kaka thuol nowuondo Hawa gi miriambone mariek, e kaka un bende inyalo wuondu mi uwe hero Kristo gi chunyu duto.\n","Nikech ka ngʼato obiro e dieru ma oyalonu Yesu mopogore gi mano mane wayalonu, kendo kata uyudo Roho machielo gi mano mane uyudo, kendo uyie gi Injili moro amora mopogore gi mane uyudo, kendo uchikone itu gimor,\n","to ok apar ni an chien ahinya moloyo “joote” moko ma uparo ni dongogo!\n","Nyalo bedo ni ok alony kuom wuoyo, to kata kamano rieko to an-go. Wasebedo ka waleronu wechegi kinde ka kinde.\n ","Dipo nine ukwana jaketho nikech ne adwokora piny, mondo eka atingʼu malo, kane ayalonu Injili mar Nyasaye ma ok adwaro chudo koa kuomu?\n","Ne akawo chudo e kanisa mondo atinugo mana ka gima amayogi.\n","Kendo kane atiyo e dieru, to ne ok amiyo ngʼato angʼata tingʼ mapek e kinde mane an gi dwaro moro amora, nikech owete moa Makedonia nokelona gik moko duto mag konyruok mane achando. Asetemo matek mondo kik amiu tingʼ mapek e yo moro amora, kendo pod abiro medo timo kamano.\n","Chutho, kaka an gi adiera mar Kristo, onge ngʼama biro mona pakora e gwenge mag Akaya.\n","Nangʼo? Nikech ok aherou koso? Ooyo, kata Nyasaye bende ongʼeyo ni aherou.\n","To abiro dhi nyime katimo gima atimoni mondo agengʼ joote mamoko mag miriambo madwaro duongʼ mondo nenre ni gitiyo tich machalre gi marwa.\n","Jogo ok gin joote madier. Gin joote mag miriambo, kendo giriambo kuom tich ma gitimo, ka giketore mondo gichal gi joote madier mag Kristo.\n","To mano gima ok nyal bwogowa nikech kata Satan bende wuondore ni en malaika mar ler.\n","Kuom mano wachni ok wendo kuomwa, ka jotich Satan bende oriedo mondo okwan kaka jotich mag tim makare. To e giko gibiro yudo kum mowinjore gi timbegi.\n ","Amedo wachonu ni kik ngʼato kawa ni afuwo. To ka uhero, to kawauru kaka ngʼama ofuwo, mondo an bende apakrae matin.\n","Gima koro adwaro wachoni ok Ruoth ema oyiena mondo awachi, to awache e yor fuwo.\n","Nikech ji mathoth pakore kaka jopiny pakore, an bende weuru apakra matin.\n","Un uwegi ukwanoru kaka joma riek, to pod urwako mana joma ofuwo gi riekougo!\n","Chutho urwako koda ka joma lokou wasumbini mag-gi, kata makawo giu e yor mecho, kata ma gajou, kata ma tiyou githuon, kata ma diyou piny kendo thalo lembu!\n","Ayie kawo wichkuot muketo kuomano; nikech wan ne ok wanyal timo gik ma jogo timo, nikech wanyap!\n To ka ngʼato nyalo hedhore mar pakore kuom gimoro amora; awuoyo kaka ngʼama ofuwo, to an bende anyalo pakora mana kaka gin.\n","Gipakore ni gin jo-Hibrania? An bende an ja-Hibrania. Gipakore ni gin jo-Israel? An bende an ja-Israel. Gipakore ni gin nyikwa Ibrahim? An bende an nyakwar Ibrahim.\n","Gipakore gi gin jotich Kristo? Ka awuoyo kamano, to achalo mana janeko. An awuon an jatich maber! Asetiyo matek; osetweya e od twech kuom kinde mangʼeny; osechwada; kendo asebedo machiegni gi tho moloyo ngʼato angʼata kuomgi.\n","Jo-Yahudi ne ochwada kiboko piero adek gochiko nyadibich.\n","Bende jo-Rumi nogoya gi ludhe nyadidek, kendo ne gichiela gi kite dichiel. Yie ne obarore koda e nam nyadidek, kendo chiengʼ moro ne ariyo e dier nam otieno godiechiengʼ.\n","E wuodhena mathoth, aseneno masiche e aore mopongʼ, asethagora e lwet jomecho, e dier jo-Yahudi wetena kod joma ok jo-Yahudi. Masiche ne olwora e mier madongo, e thimbe, e aore, kendo e dier Jowete mawuondore.\n","Asetiyo matek gi lwetena, kendo asechandora malit, ka ok anindi kuom ndalo mangʼeny. Kech osechama, kendo riyo oseloya; kinde mathoth asebedo ka aonge gi chiemo moromo, bende asewuotho duk.\n","To ewi mago duto, tingʼ mapek ma an-go en paro kanisni duto.\n","Ka ngʼato nyap, to donge an bende adoko manyap kode? Koso ka ngʼato odonjo e richo, to donge litna?\n ","Ka ochuna ni nyaka apakra, to abiro pakora, kuom gik manyiso nyawona.\n","Nyasaye ma Wuon Ruodhwa Yesu ma ipako nyaka chiengʼ, ongʼeyo ni ok ariambi.\n","Kane an Damaski, jatelo manie bwo ruoth Aretas noketo jorit e ranga dala mar jo-Damaski mondo omaka.\n","To ne atony, kane oketa ei osera, mi olora piny kakadho e otuchi manie kor ohinga.\n"],["Abiro dhi nyime ka apakora kata obedo ni pakruok ma apakorago ok kony gimoro. To koro awuoyo kuom lek gi fweny mane Ruoth omiya.\n","Angʼeyo ja-Kristo moro mane oyudhi moter e polo mar adek, higni apar gangʼwen mokadho. Akia kata notere kuno e ringruok kata nodhi gi chunye, to Nyasaye ema ongʼeyo.\n","Kendo angʼeyo ni ngʼatni noter e paradiso to ok angʼeyo ni gino notimore adier kata nine en mana fweny, to Nyasaye kende ema ongʼeyo.\n","E paradiso kuno nowinjoe weche malich ma ok oyiene dhano wuoyoe.\n","Abiro mana pakora kuom ngʼat machalo kamano, to ok anyal pakora kuoma awuon, makmana ka apakora kuom gigo manyiso nyawona.\n","To kata ka daher mar pakora, to ok dikawa ni afuwo, nikech gik ma dimi apakra gin adier. To ok abi pakora, nikech ok adwar ni ngʼato okawa ni an ngʼama lich moloyo gik moseneno ka atimo, kata mosewinjo ka awacho.\n ","Kuom mano, mondo omi kik abed gi sunga e chunya kuom gik malich miwuoro mane aneno e fweny, ne omiya kudho machwoyo ringra. Kudhono ne en jaote mar Satan, ma noor mondo osanda.\n","Ne alamo Ruoth nyadidek kuom wachni, ka asaye mondo ogolna kudhono;\n","to ne odwoka niya,  “Ngʼwonona mamiyi oromi, nikech kama nyawo nitie ema tekona tiyoe moloyo.”  Emomiyo, abiro medo pakora gi ilo kuom nyawona, eka teko mar Kristo osik kuoma.\n","Mano emomiyo ayie nyawo, ayany, chandruok, sand, midhiero nikech Kristo, nimar ka anyap eka atek.\n ","Un ema umiyo atimora kaka ngʼama ofuwo. To joma onego opwoya gin un, nikech kata ka achalo ngʼama ofuwo kamano, to joote mudhialo ni lichgo ok oloya kata matin.\n","Gik manyiso ni ngʼato jaote mar adier, magin ranyisi gi honni kod gik madongo dongo miwuoro, ne atimo e dieru ka ahora mos ahinya.\n","En angʼo mane atimo ni kanisni mamoko mane ok atimonu, makmana ni un ne ok amiyou tingʼ mapek mar konya? Ka dipo ni mano ne rachnu to mondo uwena!\n ","Koro aikora biro limou e limbena mar adek. Ka abiro to ok abi miyou tingʼ mapek, nikech un ema adwarou, to ok gigeu. Mano en gima ongʼere, nikech nyithindo ok ema onego okan mwandu ni jonywolgi, to jonywol ema onego oken ni nyithindgi.\n","Emomiyo aikora mar miyou gik moko duto ma an-go, koda ka ngimana bende, mondo akonyu. Ka an aherou malach kamano, koro un onego uhera matin adier?\n","Koro unyalo yie koda nine ok abedonu tingʼ mapek. To pod unyalo wacho ni ne akonyora gi rieka maricho mondo amau lingʼ-lingʼ.\n","Bende dibed ne amayoue giru moro kuom joma ne aoro iru?\n","Ne ajiwo Tito mondo obi iru, kendo ne aore gi owadwa machielo mondo obi kode. Dibed Tito owuon nomayou giu? Donge an gi Tito ne watiyo e dieru ka wan gi chuny machalre kendo ka waluwo yo machalre?\n ","Sa moro nyalo bet ni uparo ni watemo pwoyorenu kuom wuoyonu kama. Ooyo, wawuoyo e nyim Nyasaye mana kaka jo-Kristo. Osiepewa mwageno, ngʼeuru ni gik moko duto ma watimo en ni mondo wajiu.\n","Aluor ni ka abiro iru kuno to anyalo yudou ka ok uchal kaka adwaro ni uchal, kendo un bende unyalo yudo ka apogora gi kaka udwaro ni abedi. Aluor ni anyalo yudo ka nitie dhawo gi nyiego, gi mirima, gi pogruok, gi ajara, gi kuoth, gi sunga kod koko e dieru.\n","Aluor bende ni ka achako alimou, to timbeu nyalo miyo Nyasacha kuod wiya e nyimu, mi aywagi nikech ji mathoth kuomu mosetimo richo to otamore weyo timbegi maricho kaka, terruok kod anjawo.\n"],["Ma koro dhi bedo limbena mar adek malimo-ugo. Muma wacho niya, “Wach moro mantie e kind ji nyaka ngʼere malongʼo ka nitiere joneno ariyo kata adek.”","Kaka ne asiemou e limbena mar ariyo, e kaka amedo siemou sani ka aonge kodu ni ka abiro to ok nawe ma ok akumo jogo mane otimo richo motelo kod joricho mamoko duto\n","nikech uwacho ni udwaro mondo ubed gi ratiro ka Kristo ema miya teko mar wuoyo adier. En ok onyap kotiyo kodu, to otiyo gi teko e dieru.\n","Nikech, kuom adier, ne oyie doko manyap kane igure, to koro ongima kuom teko Nyasaye. Mano e kaka wan bende wanyap ka wan kuome, to kuom teko Nyasaye wan roteke kwatiyo kodu.\n ","Nonreuru ane ka bende un gi yie. Adier, ngʼireuru ane uwegi! Bende un gi ratiro adier ni Yesu Kristo ni eiu, makmana ka uonge yie?\n","Ageno ni ubiro yudo ni pok warem e penj.\n","Koro walamo Nyasaye mondo kik utim gima rach, to ok walem kamano mondo wanyisgo ni wan joma kare, to mana ni mondo utim gik mabeyo kata obedo ni wachalo joma orem kamano.\n","Nikech ok wanyal timo gimoro amora makwedo adiera, to mana ma siro adiera.\n","Nikech wan wamor ka wanyap, to un utek. Omiyo walamonu mondo ubed joma kare.\n","Ma e gima omiyo andikonu gigi ka aonge kodu, mondo ka achopo iru to kik abed makwiny kodu nikech teko ma Ruoth omiya en mar gerou to ok mar tiekou.\n  ","Mogik owetena, oritiuru. Beduru joma kare, winjuru wechena, beduru gi paro achiel, kendo beduru gi kwe. Eka Nyasach hera kod kwe nobed kodu.\n  ","Yogreuru ngʼato gi ngʼato gi mos mar jo-Nyasaye.\n ","Jo-Nyasaye duto omosou.\n  ","Ngʼwono mar Ruoth Yesu Kristo, gihera mar Nyasaye Wuoro, gi lalruok mar Roho Maler obed kodu un duto.\n"]],"Galatians":[["An Paulo, andikonu kaka jaote ma ok oor gi teko kata dwaro mar dhano, to mana gi teko mar Yesu Kristo gi Nyasaye Wuora mane ochiere oa kuom joma otho.\n","Andikonu kaachiel gi jowete duto man koda,\n  Un kanisa mar jo-Galatia.\n  ","Ngʼwono kod kwe moa kuom Nyasaye Wuonwa kod Ruodhwa Yesu Kristo,\n","Yesu nochiwore nikech richowa mondo ogonywa waa e kethruok mag ndalogi, kaluwore gi dwaro mar Nyasachwa kendo Wuonwa.\n","Duongʼ mondo odogne Nyasaye manyaka chiengʼ. Amin.\n  ","Awuoro ahinya kaka uselokoru piyo piyo nono, mi uweyo Jal mane oluongou kuom ngʼwono mar Kristo, kendo koro uluwo Injili mopogore gi mane opuonju,\n","ma chutho ok en Injili. Kuom adiera nitie jomoko marundo pachu ka gitemo mondo gilok Injili mar Kristo obed gimoro nono.\n","To ka ngʼato dipuonju Injili machielo mopogore gi mano mane wapuonjou, bed ni en wan, kata malaika moro moa e polo, to mondo okwongʼe nyaka chiengʼ.\n","Mana kaka wasewacho e kaka achako awacho kendo: Ka ngʼato koro yalonu Injili ma opogore gi mane urwako, to Nyasaye mondo okwongʼe nyaka chiengʼ!\n ","Uparo ni koro adwaro pak moa kuom dhano? Ooyo, adwaro pak moa kuom Nyasaye. Koso uparo ni atemo moro dhano? Kane bed ni pod ne adwaro moro dhano, to dine ok abedo jatich Kristo.\n ","Jowetena, adwaro ni mondo ungʼe ni Injili mane ayalonu ok en gimoro ma dhano ema ochuogo.\n","Ne ok ayude kuom dhano moro amora, to bende ne ok opuonjago. Yesu Kristo owuon ema nofwenyona wachno.\n ","Nyaka bed ni usewinjo kaka ne achal kane pod aluwo kit lemo mar jo-Yahudi, kaka ne asando kanisa mar Nyasaye gi gero mokalo apima, kendo ne atemo mondo atieke chuth.\n","Jo-Yahudi mangʼeny ma mbesena ne aloyo kuom lony e kit lemo marwa, kendo ne aketo chunya mar rito chike duto mag kwerena.\n","To ka Nyasaye, mane owala mi oketa tenge kaka gir tichne kane pok onywola, kendo mane oluonga kuom ngʼwonone, nohero\n","mondo ofwenyna Wuode, mondo ayal Wach Maber e kind joma ok jo-Yahudi, to ne ok apenjo ngʼato angʼata,\n","kendo ne ok adhi Jerusalem mondo ane jogo mane okuongona bedo joote, to ne adhi moriere tir nyaka e piny jo-Arabu eka bangʼe naduogo Damaski.\n ","To bangʼ higni adek ne adhi nyaka Jerusalem mondo angʼera gi Petro, kendo ne adak kode kuom ndalo apar gabich.\n","Ne ok aneno kata achiel kuom joote mamoko, makmana Jakobo ma owadgi Ruoth.\n","Awachonu Adier e nyim Nyasaye ni weche ma andikonugi ok gin miriambo.\n ","Bangʼe ne adhi e gwenge mag Siria kod Kilikia.\n","E kindeno kanisa man Judea moyie kuom Kristo ne pok oyanga malongʼo ni an ngʼa.\n","Negisewinjo mana wach niya, “Ngʼat ma yande sandowa bende tinde yalo kuom yie ma notemo ketho e kinde mosekalo.”\n","Kendo mano nomiyo gimiyo Nyasaye duongʼ nikech an.\n"],["Bangʼ higni apar gangʼwen ne achako adok Jerusalem, ka wan gi Barnaba kendo Tito bende ne wadhigo.\n","Ne adhi nikech fweny mane ayudo, ka aketonegi ler kuom Injili mane ayalo ni joma ok jo-Yahudi. To ne atimo mano lingʼ-lingʼ ni jogo mane chalo jotelo, nimar ne aluor ni dipo ka tija mar lando Injili obet kayiem nono.\n","To kata Tito, mane ni koda, ne ochun mondo oter nyangu, kata obedo ni ne en ja-Yunani.\n","Nobet kamano, nikech jomoko mawuondore ni jowete nobiro kanyo lingʼ-lingʼ mondo onon ane thuolo manade ma wan-go kuom bedo jo-Kristo Yesu, nikech jogi ne dwaro lokowa wasumbini.\n","To ne ok waweyonegi thuolo kata matin, mondo eka adiera mar Injili kik lalnu.\n ","Ne ok adewo wach jogo mane nenore ka jotelo, nimar ne ok gimiya wach moro manyien nikech Nyasaye ok odewo nenruok ma oko mar dhano.\n","Kar timo kamano to negineno ni Nyasaye ne osemiya tich mar yalo Injili ne joma ok jo-Yahudi, mana kaka Petro bende nosemi tich mar yalo ni jo-Yahudi.\n","Nikech Nyasaye achiel mane tiyo gi Petro e yalone kaka jaote e kind jo-Yahudi ema bende ne tiyo koda kaka jaote ni joma ok jo-Yahudi.\n","Jogo mane ji oyiego kaka sirni, ma gin; Jakobo, Petro kod Johana, noriwa lwedo kaachiel gi Barnaba kane gineno ngʼwono mane omiya. Ne giyie mondo wadhi wayal ni joma ok jo-Yahudi, ka gin to gidhi ir jo-Yahudi.\n","Gimoro achiel mane gikwayowa mondo kik wiwa wilgo ne en ni mondo wadhi nyime gi konyo joma odhier, gima an awuon ne aikora timo.\n ","Kane Petro obiro Antiokia, ne akwere e wangʼe nikech kethone ne nenore ratiro.\n","Ka jo-Israel moko ne pod ok obiro koa ir Jakobo, Petro ne thoro chiemo gi joma ok jo-Yahudi. To kane gichopo, Petro nongʼwony mi opogore gi joma ok jo-Yahudi nikech ne oluorogi.\n","Jo-Yahudi mamoko bende nodonjo kode e wuondruokneno, mi nyaka Barnaba bende noriwore kode e wuondruokno.\n ","Kane aneno ni wuondruokgino opogore gi adiera mar Injili, ne awacho ne Petro ka giduto giwinjo niya, “Ka in iwuon in ja-Yahudi, to itimo timbe joma ok jo-Yahudi, koro marangʼo ichuno joma ok jo-Yahudi mondo oluw timbe jo-Yahudi?\n ","“Wan wawegi nonywolwa jo-Yahudi to ok joma ok jo-Yahudi ma joricho,\n","wangʼeyo ni dhano ok nyal ket kare kuom mako Chik, to mana kuom yie kuom Yesu Kristo. Omiyo kata mana wan bende waseketo yiewa kuom Kristo Yesu, mondo eka oketwa kare kuom yie kuom Kristo, to ok kuom mako chik, nikech onge ngʼama ibiro ket kare nikech mako chik.\n ","“Kapo ni wan mwaseyie kuom Kristo mondo oketwa kare ema pod yudore ni wan joricho, to mano dinyis ni Kristo jiwo richo e ngimawa koso? Ok kamano ngangʼ!\n","Ka achako agero gik mane amuko, to mano nyiso malongʼo ni an jaketh chik.\n ","“Nikech korka chik to ne asetho kuom chik mondo eka abed mangima ne Nyasaye.\n","Osegura kaachiel gi Kristo, kendo an koro ok ema angima, to Kristo ema ngima kuoma. Ngima makoro angimago e ringra an-go mana kuom yie ma ayiego kuom Wuod Nyasaye, mane ohera kendo ochiwore owuon ni an.\n","Ok anyal kawo ngʼwono Nyasaye ka gir tugo, nikech ka dipo ni ngima makare inyalo yudo kuom mako Chik, to kare Kristo notho kayiem nono!”\n"],["Yaye jo-Galatia, mofuwogi! En ngʼa moseirou? Un mane onyisu wach tho mar Yesu Kristo maler mana ka gima ne unene gi wangʼu kigure!\n","Adwaro ni unyisa wach achielni kende: Bende ne uyudo Roho Maler kuom rito Chik koso nikech nuyie wach mane uwinjo?\n","Bende en adier ni ufuwo kamano? Bangʼ chako gi Roho, ere kaka koro unyagoru mar chopo ngima mar Kristo e yor ringruok?\n","Usesandoru malich kamano mana kayiem adier, ooyo ok apar ni kamano?\n","Bende Nyasaye dimiu Rohone mi otim honnige e dieru nikech urito Chik, koso nikech uyie kuom gik mane uwinjo?\n","Paruruane kuom Ibrahim: “Ibrahim noyie kuom Nyasaye kendo mano nomiyo okwane kaka ngʼama kare.” ","Wachni puonjo ni joma oyie gin nyithind Ibrahim.\n","Nosewach e muma chon ni Nyasaye noket joma ok jo-Yahudi kare kuom yie kendo nolando Injili motelo ni Ibrahim niya, “Ogendini duto nogwedhi nikech in.”","Omiyo joma nigi yie yudo gweth kaachiel gi Ibrahim ngʼat yie.\n ","Jogo duto motenore kuom rito Chik ni e bwo kwongʼ, nikech ondiki niya, “Okwongʼ ngʼato ka ngʼato ma ok chop chike duto mondiki e kitap Chik.”","Nenore malongʼo ni onge ngʼama inyalo keto kare e nyim Nyasaye nikech omako Chik, nikech, “Ngʼat makare nobed mangima kuom yie.”","To Chik owuon ok otenore kuom yie, nikech Muma wacho niya, “Ngʼat moluwo chikegi nobed mangima kuomgi.”","Kristo to noresowa kuom kwongʼ ma Chik kelo, ka en owuon nobedonwa kaka ngʼama okwongʼ nikech wan, mana kaka ondiki niya, “Okwongʼ ngʼato ka ngʼato molier e yath.”","Noresowa mondo gweth mane Nyasaye omiyo Ibrahim ochop ni joma ok jo-Yahudi kuom Kristo Yesu, mondo kuom yie wan duto wanwangʼ singo mar Nyasaye, ma en Roho Maler.\n ","Jowetena, we koro alernu tiend wachni ka akonyora gi gima timore pile pile. Wach mwapimoni chalo kama: Ka ji ariyo owinjore e wach moro, to ok oyiene ngʼato badhore ni chopo singruokno kata mondo ngʼato omedie wach moro manyien.\n","Singruokgi notimne Ibrahim kod kothe. Ndiko ok owacho gi nyikwaye, tiende ni ji mangʼeny, to mana ni notime gi “kothi” ma en Kristo.\n","Tiend gima awacho ema: Chik mane Nyasaye ochiwo higni mia angʼwen gi piero adek bangʼe ok nyal ketho winjruok ma Nyasaye nokwongo timo ma mi oketh singruok mane otimo motelo.\n","Nimar ka Nyasaye miyowa girkeni mana kuom mako Chik, to mano nyiso ni ok wayudgi kuom singruok. To Nyasaye, kuom ngʼwonone, nochiwo gwethne ni Ibrahim kuom singruok.\n ","To koro ere tij Chik? Chik nomedi mondo onyis dhano kaka en jaketho, nyaka chop kinde ma nyakwar Ibrahim mane osingi nobi. Malaika nokelo Chik moketo e lwet jathek.\n","To jathek ok chungʼ kar ngʼat achiel; to Nyasaye to en achiel.\n ","Wanyalo wacho ni Chik mane Nyasaye ochiwo ogwenyore gi singruok ma notimo gi joge koso? Ooyo, ok nyal bet kamano. Nimar kapo ni Chik mane ochiwno ne nyalo chiwo ngima to mano nyiso ni Chik ne nyalo miyo dhano bedo kare.\n","To Muma wacho ratiro ni piny duto ni e twech mar richo omiyo joma oyie kuom Yesu Kristo kende ema yudo gino mane Nyasaye osingo.\n ","Kane yie pok obiro, Chik notweyowa waduto, kendo noloronwa yor konyruok, nyaka kinde ma yor yie nofwenyore.\n","Omiyo Chik nomi teko mondo oritwa nyaka chop Kristo bi, mondo eka ketwa kare kuom yie.\n","To ka koro yie osebiro, to koro ok wan e bwo chik.\n ","Un duto un nyithind Nyasaye nikech uyie kuom Kristo Yesu,\n","nimar un duto mosebatisu kuom Kristo userwakoru gi Kristo.\n","Kuom mano koro onge pogruok e kind ja-Yahudi, kata ja-Yunani; wasumbini kata joma ni thuolo, chwo kata mon. Un duto koro un gimoro achiel ei Kristo Yesu.\n","Omiyo ka un jo-Kristo, to mano nyiso ni un koth Ibrahim, kendo un jocham girkeni ma nosingi.\n"],["Gima awachonu ema: Ka jacham girkeni pod en nyathi, to oonge pogruok gi misumba, kata obedo ni mwandu duto mar wuon dala osedongʼne.\n","Ka pod otin, to chune ni nyaka otim gik ma joritne gi jorit mwandu wuon dwaro mondo otim, korito kinde mane wuon-gi ochano mondo jotijego oket mwandu duto e lwete.\n","Kamano bende kane pod wan nyithindo, ne oketwa wasumbini mag timbe machon mag piny.\n","To ka kinde mane Nyasaye ochano nochopo, to nooronwa Wuode mane dhako onywolo, kendo mane onywol e bwo Chik,\n","mondo ores joma Chik otweyo, eka mondo wadok nyithind Nyasaye machamo mwandune.\n","To nikech un nyithind Nyasaye, Nyasaye oseoro bende Roho mar Wuode e chunywa. Roho maywakne Nyasaye niya, “ Wuora.”\n","Omiyo koro ok un wasumbini, to un nyithind ot, to nikech un nyithind ot, Nyasaye osemiyo wadoko jocham girkeni.\n ","Chon kane pod ukia Nyasaye, ne un wasumbini mag gik ma ok onego kwan kaka nyiseche.\n","To ka koro usengʼeyo Nyasaye, kata kawacho e yo machielo maber moloyo ka koro Nyasaye osengʼeyou, to ere kaka uchako udok e timbe machon mag piny, mayom yom kendo maonge teko? Udwaro ni timbegi ochak oketu wasumbini kendo?\n","Uketo chunyu mar rito odiechienge moyiedhi, kod dweche gi ndalo kod higni!\n","Ulitna ahinya, kendo timbeu miyo aparo ni dipo nine ayalonu Injili kayiem nono.\n ","Jowetena, akwayou ni mondo uchal koda, mana kaka an asebedo machal kodu. Pok uchwanya e yo moro amora.\n","Ungʼeyo ni e limbena mokwongo tuo mane atuogo ema nomiyo ayudo thuolo mar yalonu Injili.\n","To kata obedo ni ne atuo kamano, to ne ok uchaya, kendo ne ok ujara. Kar timo kamano, to ne urwaka gi luor mana ka gima ne urwako malaika mar Nyasaye; chutho ne urwaka mana ka gima ne an Kristo Yesu owuon.\n","To tinde ere mor mane un-go mokwongo? Anyalo wacho ni kane alimou mokwongo, to ne urwaka gi mor maduongʼ ma kata mana wengeu ne unyalo miya.\n","Dipo ni asedoko jasiku nikech awachonu adiera?\n ","Jogo to ero temo ywayou korgi, to ngʼeuru ni gitimo kamano mana mar kethou. Gima gitemo timo en mana mondo gipogu kodwa, mondo gin ema umigi duongʼ moloyo wan.\n","To onge wach, chiwruok gi mor ber abera, makmana ni nyaka utim kamano kuom timo gima ber. To dine ber moloyo kutimo kamano kinde duto, kata antie kata aonge.\n","Nyithinda mahero, awinjo rem mana ka dhako mamuoch kayo, ka agombo mondo Kristo onywol eiu.\n","To dobedo maber ka an kodu sani mondo awuo kodu wangʼ gi wangʼ eka uwinj dwonda maber, nimar chunya chandore ahinya nikech un.\n ","Nyisaneuru un joma dwaro bedo e bwo chik, donge ungʼeyo gima chik wacho?\n","Ungʼeyo ni nondiki ni Ibrahim ne nigi yawuowi ariyo, ma achiel kuomgi nonywol gi dhako ma misumba, to machielo to nonywol gi dhako ma thuolo.\n","Wuod dhako ma misumbano nonywol kuom dwaro mar dhano, to wuod dhako ma thuolo nonywol kuom singruok.\n ","Tiend wechegi opondo, nikech mon ariyogi ochungʼ kar singruok ariyo. Singruok achiel oa Got Sinai, kendo onywolo nyithindo monego obed wasumbini: Ma en Hagar.\n","Hagar ochungʼ kar Got Sinai mantie e piny jo-Arabu, kendo godno chalo gi dala maduongʼ mar Jerusalem nikech osiko e tich misumba gi nyithinde nyaka kawuono.\n","To Jerusalem moger malo ni thuolo kendo en e minwa,\n","mana kaka ondiki ni:\n “Bed mamor, in dhako ma migumba,\n in ma ok inywol nyithindo;\n tingʼ dwondi malo ka igoyo koko gi ilo,\n in mane muoch ok okayi;\n nimar dhako ma migumba nobed gi nyithindo mangʼeny,\n moloyo dhako man-gi dichwo.” ","Kuom mano un owetena, un koro un nyithind singruok mana kaka Isaka.\n","To mana kaka e kindeno wuowi mane onywol kuom dwaro mar dhano nosando wuowi mane onywol gi teko mar Roho Maler, e kaka timore bende e kindeni.\n","Muma to wacho angʼo kuom wachni? Owacho niya, “Riemb dhako ma misumbani kod wuode nimar wuod dhako ma misumbani ok nobed jacham girkeni kaachiel gi wuod dhako ma ni thuoloni.”","Kuom mano owetena, ok wan nyithind dhako ma misumba, to wan koth dhako man thuolo.\n"],["Kristo nogonyowa mondo wabed joma ni thuolo. Omiyo chungʼuru motegno, kendo kik uyie tingʼ mapek kurwako jok mar wasumbini kendo.\n ","Winjuru gima awachonu maber! An Paulo asiemou ni ka uyie mondo oteru nyangu, to bedo ja-Kristo ok nokonyu.\n","To bende awachonu ni ngʼato angʼata moter nyangu nigi gowi mar chopo Chike Musa mamoko duto.\n","In mitemo bet e winjruok gi Nyasaye kuom mako chik, ngʼeni isepogori gi Kristo; kendo isea kuom ngʼwono mar Nyasaye.\n","Wan to Roho ema miyo wabedo gi geno ni wabiro bedo e winjruok gi Nyasaye kuom yie.\n","Nikech kuom Kristo Yesu onge pogruok bed ni ngʼato oter nyangu kata ok otere. Gimoro achiel kende madwarore en yie matiyo kuom hera.\n ","Jo-Galatia, yande uringo ngʼwech maber, en ngʼa moseduodou motamou luwo adiera?\n","Gima otimorenuno ok oa kuom Jal mane oluongou.\n","Ungʼeyo ngero mawacho niya, “Thowi matin ema miyo mogo modwal kuot.”\n","An gi geno kuom Ruoth ni ok ubi yie rwako paro moro mopogore moa kuom ngʼat machielo. To ngʼatno mosewitou gi puonj mobamno nyaka Nyasaye bi kume, kata bed ni en ngʼama nade.\n","Jowetena, kaponi pod ayalo wach tero nyangu, to ere gima omiyo pod isanda kama? Ka kamano to kare puonj ma apuonjo mar msalaba dine ok okelo chwanyruok.\n","Joma thagougo, to daher mondo gidhi nyime ka gitimo mano nyaka gihinyre kendgi giwegi!\n ","Jowetena, Nyasaye noluongou mondo ubed thuolo. To kik uti gi thuolo ma un-go mondo utim timbe maricho ma ringreu gombo timo. Kar timo kamano, to ngʼato ka ngʼato onego kony nyawadgi kuom hera.\n","Nikech Chik duto ichopo kare mana gi chik achiel mawacho niya, “Her wadu kaka iherori iwuon.”","To ka ukaru kendo ukidhoru kendu mana ka ondiegi, to tangʼuru, nono to ubiro tiekoru.\n ","Omiyo akwayou ni mondo uwuothi kuom Roho, eka ok ubi timo gik ma ringreu dwaro.\n","Nikech ringruok osiko ka dwaro timo mana gik ma Roho ok dwar, to Roho bende dwaro chopo gik ma ringruok ok dwar. Gik moko ariyogi osiko ok winjre kendo mano ema miyo ok utim gik mabeyo mugombo timo.\n","To ka Roho ema otelonu, to koro ok un e bwo Chik.\n ","Timbe mag ringruok nenore ratiro, gin kaka: chode, timbe mochido, anjawo,\n","lamo nyiseche manono, jwok, sigu, dhawo, nyiego, mirima, ichlit, miero; pogruok e kanyakla,\n","kod gombo; mer, dwanyruok, gi timbe mamoko mobam machal gi mago. To asiemou kaka nasiemou kinde motelo, ni joma timo timbe ma kamagi ok noyud gweth mar pinyruoth Nyasaye.\n ","To gik ma Roho nyago gin hera, mor, kwe, horuok, ngʼwono, ber, bedo ja-adiera,\n","dimbruok kod ritruok. Onge chik moro amora makwedo gik ma kamago.\n","Jo-Kristo Yesu madier duto oseguro e msalaba kit dhano machon gi gombone duto kod dwarone.\n","Nikech wadak kuom Roho, wasikuru mana ka wawuotho kuom Roho.\n","Kik wawuondre kendwa wawegi, ka wasiko mana ka wakwinyore kendo wagombo gige jowadwa.\n"],["Jowetena, ka ojuk ngʼato katimo richo, to un joma nigi Roho onego uduoge gi chuny mamuol, kuritoru uwegi mondo kik udonj e tem.\n","Kawuru tingʼ mag jowadu, nikech kutimo kamano eka uchopo chik Kristo.\n","To ka ngʼato okawore moketore e duongʼ ma oongego, to ngʼatno wuondore owuon.\n","Ngʼato ka ngʼato nyaka non wuodhe owuon eka doyud gima dopakrego kuom tich maber mosetimo kik ipiem gi ngʼat machielo,\n","nimar ngʼato ka ngʼato nigi morome.\n ","Ngʼat mipuonjo Kristo nyaka pogne japuonjne gik moko duto mabeyo.\n ","Kik uwuondru kendu, Nyasaye ok nyal wuondi. Ngʼeuru gima ichwoyo ema ikayo.\n","Ngʼat ma ochwoyo kuom ringruok, noka kethruok, to ngʼat ma ochwoyo kuom Roho, noka ngima mochwere.\n","Omiyo kik waol gi timo timbe mabeyo, nikech ka ok waol to wabiro keyo, ka ndalo ochopo.\n","Emomiyo, e kinde duto mwayudoe thuolo, to ber mondo watim maber ni ji duto, to moloyo ni kanyakla mar joma oyie.\n  ","Neyeuru kaka lweta awuon ema ondikonu baruwani gi nukta madongo dongo!\n  ","Jogo madwaro nyisore kuom gik maokogo to temo chunou ni nyaka teru nyangu. To gimomiyo gitimo ma en mana ni mondo gitony e sand mochomogi nikech wach msalap Kristo.\n","Kata mana joma chunou mondo teru nyangu bende ok rit chik. Un to gichunou mondo giyud thuolo mar sungore nikech gima otim e ringre.\n","An to ok anyal sungora e ringruok ngangʼ. Gima dimi asungra en mana msalap Ruodhwa Yesu Kristo, mosemiyo piny kod dwarone ogur e ngimana.\n","Nikech kata bed ni ngʼato oter nyangu kata ok otere ok lich, to gima dwarore en ni ochwe ngʼato chwech manyien.\n","Kwe gi ngʼwono obed ni ji duto moyie luwo chikni, kendo kata ni Israel mar Nyasaye.\n  ","Mogik, kik ngʼato angʼata koro kelna chandruok, nimar ringra opongʼ gi mbelni ma aseyudo kaka jaote Yesu.\n  ","Jowetena, mad ngʼwono mar Ruodhwa Yesu Kristo rit chunyu. Amin.\n"]],"Ephesians":[["An Paulo, jaote mar Kristo Yesu kuom dwaro mar Nyasaye, andikonu un jomaler man Efeso, jogo maluwo Yesu gi chunygi duto.\n  ","Ngʼwono gi kwe moa kuom Nyasaye Wuonwa kod Ruodhwa Yesu Kristo obed kodu.\n  ","Pak obed ni Nyasaye ma wuon Ruodhwa Yesu Kristo, mosegwedhowa kod gweth duto mag chuny koa e polo kuom Kristo.\n","Kane pok ochwe piny, noyierowa kuom Kristo mondo wabed maler kendo maonge songa e nyime.\n","Kuom herane, nowalowa chon mondo wabed yawuote kuom Yesu Kristo nikech mano ema ne chenrone kod dwarone.\n","Notimo kamano mondo ngʼwonone man-gi duongʼ mane ochiwo nono oyud pak, ma osemiyowa nono kuom Wuode mohero.\n","Ne owarowa kuom rembe koweyonwa richowa koluwore gi ngʼwonone mathoth.\n","Mano kaka mich ma Nyasaye oseolo kuomwa kuom ngʼwonone ogundho.\n","Kuom riekone kod ngʼeyone, oseelonwa dwarone mopondo, mana kaka nochano chon ni notimrenwa kuom Kristo,\n","ka kindeno nochopi nochano mondo oket gik moko duto manie polo gi piny e bwo loch achiel, ma en Kristo.\n ","Kuome bende ema noyierowae mondo wabed jocham girkeni; kaluwore gi chenrone motimogo gik moko duto moluwore gi dwarone,\n","mondo mi wan mane wakwongo geno kuom Kristo, wadag ngima mamiyo ipako duongʼne maler.\n","To un bende nokwanu kaka joma oyie kane uwinjo wach mar adier ma en Injili mar warruok. Kane useyie kuome noketonu kido mar Roho Maler mane osingi,\n","Rohono en singo manyiso ni wanayud girkeni nyaka chopi kinde mar warruok mar jo-Nyasaye, mondo duongʼne oyud pak.\n ","Mano emomiyo, nyaka ne awinj wach yie ma un-go kuom Ruoth Yesu kendo kuom hera ma uherogo joma oyie duto,\n","pok aweyo goyo erokamano ni Nyasaye nikech un, ka aparou e lemona.\n","Asiko kakwayo mondo Nyasach Ruodhwa Yesu Kristo, Wuon duongʼ duto omiu Roho Maler mamiyou rieko kendo mafwenyonu tiend gik mopondo mondo ungʼeye maber.\n","Bende alamonu mondo chunyu maiye oyawre mondo ungʼe tiend geno ma oseluongoue, ma gin girkeni mogundho mokano ni joma oyie,\n","kod tekone maduongʼ mokalo apima mosemiyowa wan joma oyie. Tekoneno nyiso tich mar tekre maduongʼ,\n","ma nonyiso kuom Kristo kane ochiere oa kuom joma otho, mi omiyo obedo e bade ma korachwich e polo,\n","kuma oyombo loch duto gi teko gi telo gi nyalo kod nyinge duto minyalo chiw ok e ndaloni kende to kata e ndalo mabiro.\n","To Nyasaye noketo gik moko duto e bwo tiende, kendo nomiyo obedo wi kanisa;\n","ma en ringre Kristo. En e Jal mapongʼo kendo romo gik moko duto.\n"],["Un to ne utho e timbeu ma ok kare kod richou,\n","mane udakie ka uluwo timbe piny, kod timbe ruodh pinyni man-gi loch e kor polo, ma bende tekone tiyo e chuny joma ok winj wach Nyasaye.\n","Adier, chon waduto ne wachal kodgi, ka watimo gik mangima mar dhano dwaro, kendo waluwo gombo kod paro mag ringruok. Wan bende, e kitwa, mana kaka ji mamoko, ne wan e bwo mirima.\n","To kuom hera maduongʼ mane Nyasaye oherowago kod kechne mogundho,\n","nomiyo wabedo mangima kuom Kristo, kata obedo ni ne watho nikech kethowa, osewaru kuom ngʼwono.\n","Kendo Nyasaye nochierowa gi Kristo, momiyo wabet kode e duongʼ mar polo ei Kristo Yesu,\n","mondo eka onyisgo tienge duto mabiro mwandu mar ngʼwonone mokalo apima, ma wabiro yudo kuom kech mosekechowago kuom Kristo Yesu.\n","Nikech kuom ngʼwono, useyudo warruok kuom yie, to ok nikech tim maber moro amora musetimo. En mich ma Nyasaye chiwo nono,\n","ok kuom tich ngʼato maber, mondo mi ngʼato kik sungre.\n","Mano timore nikech wan chwech Nyasaye, manochweyo kuom Kristo Yesu mondo otim timbe mabeyo, ma Nyasaye owuon ema nosechano chon mondo watim.\n ","Kuom mano paruru ni chon ne un joma ok jo-Yahudi kuom nywol kendo ne iluongou ni “joma ok oter nyangu” gi jogo maluongore ni “oter nyangu” (mano motim e ringruok gi lwet ji);\n","paruru bende ni kindeno ne upogoru gi Kristo, kendo ne uonge e kanyakla mar jo-Israel, bende ne un welo kuom singruok mar winjruok, ne uonge kata gi geno kuom Nyasaye e pinyni.\n","To koro, kuom Kristo Yesu, un ma yande un mabor, koro osekelu machiegni kuom remb Kristo.\n ","Kristo owuon e kwe marwa, nikech oseriwo jo-Yahudi gi joma ok jo-Yahudi obedo gimoro achiel kochiwo ringre owuon kendo osemuko ohinga mar sigu mane opogowa,\n","kosetieko chike kod dwarone duto e ringre. Notimo kamano mondo ochwe dhano achiel manyien kuome owuon, kar ji ariyogo, mondo okelgo kwe,\n","kendo kuom ringruok achielni oriwgo ogendini ariyogi gi Nyasaye kuom msalaba mane oketho sigu mane ni e kindgi.\n","Nobiro moyalo kwe ne un mane un mabor, kendo oyalo kwe ni jogo mane ni machiegni.\n","Nikech kuome waduto koro wan gi yo mwachopogo ir Wuoro, kuom Roho achiel.\n ","Emomiyo, koro ok un welo kata jodak, to un oganda achiel gi jomaler duto, kendo jood Nyasaye,\n","moger e mise achiel mar joote gi jonabi; ka Kristo Yesu owuon e rariw.\n","Kuome ema gedo duto oriwore kaachiel kendo dongo mibed hekalu maler man kuom Ruoth.\n","Kendo kuome ema un bende igeroue kaachiel mondo udok kar dak mar Nyasaye kuom Rohone.\n"],["Mano emomiyo an Paulo asedoko misumba Kristo Yesu nikech un joma ok jo-Yahudi.\n ","Adier usewinjo kaka Nyasaye nomiya tijni mar ngʼwono nikech un,\n","tiende ni, chenro mopondono nolerna tiende kaka obet, mana kaka asendikonu gi weche manok.\n","Ka usomo barupano to ubiro medo ngʼeyo kaka winjona chal korka weche mopondo mag Kristo.\n","E ndalo machon Nyasaye ne ok oelo tiend wachni ne ji, to koro oseele kuom Roho, kokonyore gi jootene maler kod jonabi.\n","Wach mopondoni en ni kaluwore gi Injili, joma ok jo-Yahudi bende koro osebedo jocham girkeni kaachiel gi Israel, ka gin kaachiel kaka ringruok achiel, kendo giriwore kodwa e singruokni kuom Kristo Yesu.\n ","Ne abedo misumba mar Injilini kuom mich mar ngʼwono mane Nyasaye omiya kaluwore gi tekone matiyo kuoma.\n","Kata obedo ni an e ngʼama tinie moloyo jo-Nyasaye duto to ngʼwononi nomiya mondo ayal ne joma ok jo-Yahudi mwandu ma ok rum mar Kristo;\n","kendo mondo anyis ji duto ongʼe maler tichna kuom wach mopondoni, mosebedo kopandi kuom Nyasaye mane ochweyo gik moko duto e higni mokalo.\n","Dwaro mare ne en ni koro onyis kit rieko mar Nyasaye ni joloch gi weg teko manie polo, kokadho kuom kanisa.\n","Notimo ma kuom Kristo Yesu Ruodhwa, kaluwore gi dwarone mane osechano chakre chon ni notim.\n","Ka wan kuom Yesu kendo wayie kuome to wanyalo dhi e nyim Nyasaye ka wan thuolo chutho kendo ka wan gi chir.\n","Emomiyo akwayou ni kik chunyu nyosre nikech sand ma ayudo nikech un, ngʼeuru ni sandruokna ema miyou duongʼ.\n ","Pile ago chonga piny e nyim Wuoro,\n","nikech kuome ema dhoudi mag joma oyie kuom Kristo duto manie polo gi piny yudoe nyinge madier.\n","Alamo Nyasaye mondo kuom duongʼne mosiko omiu teko e ngimau duto kuom teko mar Roho mare,\n","mondo omi Kristo osiki e chunyu kuom yie. Alamo bende ni ka usiko kuome kendo udongo e herane,\n","mondo omi un kaachiel gi jomaler duto ungʼe hera mar Kristo, ma lachne, gi borne, kod borne modhi malo kod tutne odhiero dhano ngʼeyo.\n","Alamo mondo ungʼe hera modhiero ngʼeyo gi rieko duto, eka upongʼ gi kit Nyasaye duto.\n ","Mad Jal maka wakwayo gimoro amora to chiwo mathoth moloyo kaka wakwaye kata kaka waparo, kuom tekone matiyo kuomwa,\n","oyud duongʼ e kanyakla mar joma oyie kendo kuom Kristo Yesu e tienge duto manyaka chiengʼ. Amin.\n"],["Emomiyo akwayou, an ngʼat motwe nikech tich Ruoth, mondo udag dak mowinjore gi luong ma Nyasaye noluongoue.\n","Kinde duto beduru joma muol chutho, modimbore, kendo ma hore mos ka ukawo tingʼ joweteu kuom hera.\n","Temuru duto munyalo mondo urit achiel mar Roho ka usiko e kwe moriwou kaachiel.\n","Nitie ringruok achiel kod Roho achiel, mana kaka ne un e geno achiel kane oluongu,\n","bende wan gi Ruoth achiel, yie achiel, gi batiso achiel;\n","Nyasaye achiel kendo Wuon ji duto, en moloyo duto kendo en ema otiyo kuom duto.\n ","Kristo, kaluwore gi dwarone, osemiyo ngʼato ka ngʼato kuomwa ngʼwono.\n","Mano emomiyo Ndiko wacho niya,\n “Kane oidho odhi malo,\n nodhi kotelo ni joma nomako e lweny,\n kendo nomiyo ji mich.” ","(To ere tiend wachni, “Nine oidho?” Donge onyiso ni nolor bende mwalo e bwo piny?\n","Omiyo Jalno mane olor bende ema noidho malo kuma bor moyombo polo duto, mondo opongʼ piny duto gi duongʼne.)\n","En bende ema nochiwo mich ni ji koyiero jomoko mondo obedi joote, to jomoko jonabi, to moko joland Injili, to jomoko jokwath gi jopuonj,\n","mondo gitieg jo-Nyasaye duto obed molony kuom tiyo tich Kristo, eka ringre Kristo ogerre,\n","nyaka chop wan duto wabed achiel e yie mawan-go kuom Wuod Nyasaye kendo wamed ngʼeye chutho. Kamano otimore eka wanabed joma otegno chutho, kendo wanachop e rangʼiny mogik kuom Kristo.\n ","Koro ok wanachak wabed kaka nyithindo mayom yom, ma bagni koni gi koni nikech yamb puonj mayoreyore, ma dhano molal siekogo mondo giwuondwago kendo gigolwago oko e yie madiera.\n","To wanasiki ka wawacho adiera e hera kendo ka wadongo e gik moko duto kuom Kristo ma en ewi ringruok.\n","Kuome ema ringruok duto ochomore, leche omakore gi fuoni ka fuoni, kendo ka fuoni moro ka moro tiyo tichne kaka dwarore. Kuom mano ringruok dongo kendo gerore kuom hera.\n ","Kuom mano, awachonu ka aramo kuom Ruoth, ni neuru ni ok uwuothi kaka jopiny makia Nyasaye wuotho ka pachgi modinore wuondogi.\n","Gin mudho odino pachgi, momiyo gipogore gi ngima mar Nyasaye nikech kia margi mawuok e chunygi.\n","Kaka parogi mar pogo ber gi rach osetho, koro giwere ni anjawo kod timbe duto ma ok ler ma gigombo timo.\n ","Un to, ne ok ungʼeyo Kristo e yo machal kamano.\n","Adier, ne uwinjo kuome, kendo ne opuonju wachne, kaluwore gadiera man kuom Yesu.\n","Ne opuonju mondo uwe kit ngimau machon kendo ulony dhano machon makelo kethruok nikech gombo maricho mag wuond.\n","Mano notimore mondo chunyu maiye mar parou oloki obed manyien,\n","kendo mondo urwakru gi dhano manyien, mochwe mondo ochal gi Nyasaye kuom ngima makare mar adier kendo maler.\n ","Emomiyo, ngʼato ka ngʼato kuomu nyaka we miriambo duto kendo wach adiera ne nyawadgi, nikech wan duto wan fuond ringruok achiel.\n","“Kaponi iu owangʼ, to kik utim richo.” Kik uwe chiengʼ podhi ka pod un gi ich wangʼ\n","kendo kik imi jachien thuolo mar loyi.\n","Ngʼato ma yande kwalo nyaka koro we kuo chuth, to nyaka oti tich gi lwete owuon mondo okonyrego kendo okony bende joma moko mochando.\n ","Kik uyie weche maricho wuogi e dhou, to mana weche mabeyo manyalo konyo kuom gero ji kaluwore gi dwarogi mondo wecheu okony joma winjo.\n","Bende kik umi Roho Maler mar Nyasaye chuny lit nikech en ema Nyasaye osemiyougo kaka ranyisi ni noresu chiengʼ resruok.\n","Weuru kecho gi mirima gi ich wangʼ gi gwandruok gi himruok gi ketho nying kod himruok duto.\n","Beduru mangʼwon kendo gi kech ni joweteu, ka ngʼato ka ngʼato weyo ni nyawadgi richone, mana kaka un bende Nyasaye noweyonu richou kuom Kristo.\n"],["Kaka un nyithind Nyasaye mohero, temuru mondo ubed machal kode,\n","kendo udag e ngima mar hera kaka Kristo ne oherowa mi ochiworenwa kaka chiwo kendo misango madungʼ tik mangʼwe ngʼar mamit ni Nyasaye.\n ","To e dieru kik winjre ni nitie terruok kata kit dwanyruok moro amora, kata wuoro, nikech gik ma kamago ok owinjore jomaler moluwo Nyasaye otim.\n","Bende, tim moro amora makwodo wich, kata wach mochido, kata angera mag oyuma ok owinjore kodu, makmana dwoko ne Nyasaye erokamano.\n","Ngʼeuru malongʼo ni onge ngʼat ma terore, kata ma timbene richo, kata ma jawuoro, to ngʼat matimo gigi lamo nyiseche manono, omiyo ok noyud gweth mar pinyruoth Kristo gi Nyasaye.\n","Kik uyie ngʼato wuondu gi weche manono, nikech gik ma kamago ema miyo Nyasaye olo mirimbe kuom joma ok winj wachne.\n","Omiyo kik ubed e kanyakla gi joma kamago.\n ","Nikech chon ne un jo-mudho, to sani koro un joler kuom Ruoth. Daguru kaka nyithind ler\n","(nikech gima olemo mar ler nyago otingʼo gik mabeyo duto, gi gik makare kod gik ma adier),\n","kendo mondo ungʼe gima miyo Ruoth mor.\n","Kwedreuru chuth gi timbe mag mudho maonge ohala kendo hulgiuru e lela.\n","En wichkuot kata mana owacho gik ma joma richo timo lingʼ-lingʼ.\n","To ka gik moko duto ohul e lela to gi yangore maler nikech ler ema miyo ineno gik moko duto.\n","Mano emomiyo iwacho ni:\n “Chiew in ngʼama nindo,\n chier ia kuom joma otho,\n to Kristo norieny kuomi.”\n ","Beduru motangʼ ahinya kaka udak, kik udag ka joma ofuwo, to daguru ka joma riek,\n","kutiyo gi thuolo muyudo e yo maber, nikech ndalogi richo.\n","Kuom mano weuru bedo mofuwo, to ngʼeuru gima Ruoth dwaro.\n","Weuru mer gi kongʼo nikech mano kelo anjawo. Kar timo kamano to upongʼ gi Roho Maler.\n","Wuouru ngʼato gi ngʼato kod weche mag zaburi kwero wende kitabu kod wende chuny. Weruru kendo denduru Ruoth e chunyu\n","ka udwoko erokamano kinde duto ni Nyasaye Wuoro kuom gik moko duto e nying Ruodhwa Yesu Kristo.\n ","Beduru gi winjruok ngʼato gi ngʼato, mondo umi Kristo duongʼ.\n ","Un mon winjuru chwou mana kaka dine uluoro Ruoth.\n","Nikech dichwo ewi dhako mana kaka Kristo en wi kanisa, ma en ringre to en ema en Jawarne.\n","Mon bende onego owinj chwogi e weche duto, mana kaka kanisa bende winjo Kristo.\n ","Un chwo, heruru mondu, mana kaka Kristo bende nohero kanisa, mochiwore nikech en\n","mondo opwodhe maler, koluoke gi pi kuom wach\n","eka ochiw Kanisa ne en owuon ka opichni kendo maonge chilo moro, kata jowruok, kata mbala, to obed maler kendo maonge songa kuome.\n","Kamano bende, chwo onego oher mondgi mana kaka gihero dendgi giwegi. Ngʼat mohero chiege oherore owuon.\n","To bende onge ngʼama ochayo dende owuon. Ngʼato ka ngʼato pidho dende kendo rite maber, mana kaka Kristo bende timo ne Kanisa,\n","nikech wan fuonde mag ringre.\n","“Kuom mano dichwo nowe wuon kod min, kendo nopadre gi chiege, mi ji ariyogo nodok ringruok achiel.”","Wachni otingʼo puonj maduongʼ mopondo to kata kamano awuoyo kuom Kristo gi Kanisa.\n","Omiyo ngʼato ka ngʼato kuomu nyaka her chiege mana kaka oherore owuon kendo dhako nyaka luor chwore.\n"],["Nyithindo, winjuru jonywolu kuom Ruoth nikech timo kamano en gima kare.\n","Chik mokwongo man-gi singruok wacho niya, “Luor wuonu gi minu\n","mondo ngimani odhi maber, kendo udag amingʼa e piny.” ","Wuone kik umi nyithindu bedo gi mirima; to ritgiuru maber, kurieyogi kendo upuonjogi kuom Ruoth.\n ","Wasumbini, winjuru ruodhiu mondikou e piny-ka kumiyogi duongʼ gi luor, kendo kutiyo gi chuny ma thuolo, mana ka gima uwinjo Kristo.\n","Kik uwinjgi mana mondo umor wangʼ-gi seche ma ginenou, to mana ka wasumb Kristo, timuru dwaro Nyasaye koa e chunyu.\n","Tiuru gi chunyu duto, mana ka gima utiyo ni Ruoth, to ok ni dhano,\n","nikech ungʼeyo ni Ruoth biro chulo ngʼato ka ngʼato kuom gimoro amora maber ma ngʼato timo, bed ni en misumba kata ngʼama ni thuolo.\n ","Un Ruodhi timneuru wasumbiniu machalre. Kik ubwog-gi, nikech ungʼeyo ni Ruoth motelonegi, kaachiel kodu ni e polo, kendo ok odew wangʼ ngʼato.\n ","Mogik, beduru motegno kuom Ruoth, kendo kuom tekone maduongʼ.\n","Manreuru gi gige lweny duto mag Nyasaye, mondo eka uchungʼ motegno kutangʼ ne wuond mar Jachien.\n","Nikech wasigu mwakedogo ok gin dhano, to wakedo gi jotelo, kod ruodhi mag piny motimo mudhoni, kaachiel gi lang chuny maricho modak e kor polo.\n","Omiyo manreuru mogik gi gige lweny mag Nyasaye, mondo ka kinde mag richo ochopo to uyud teko mar chungʼ kar tiendu kendo kusetimo madwarore duto to mondo uchungʼ.\n","Emomiyo nyonuru piny motegno, kutweyo nungou gi kamba mar adiera, kendo kurwako tim makare ka gige lweny mag akor,\n","rwakreuru gi ikruok mar lando Injili makelo kwe kaka wuoche e tiendu.\n","Ewi mago duto tingʼuru yie maru ka okumba mugengʼogo aserni makakni ka mach moa kuom ngʼat marach.\n","Kawuru ogudu motegno mar warruok kod ligangla mar Roho ma en wach Nyasaye.\n ","To lamuru kuom Roho kinde duto gi kit lamo duto, kendo ka ukwayo. Ka un gima e paro, to beduru mokichore kusiko ukwayo kinde duto ni jomaler duto.\n","An bende lamnauru mondo sa moro amora ma ayawo dhoga to omiya weche mondo ayal gichir wach mopondo mar Injili,\n","momiyo an jambetre motwe. Lamuru mondo awuo kuome gi chir kaka owinjore atim.\n  ","Tukiko, ma en owadwa ma wageno kendo matiyo ni Ruoth gi adiera duto biro nyisou weche duto, kaka achal to gi gima atimo.\n","Aore iru mondo onyisu chalwa kendo mondo ojiw chunyu.\n  ","Mad Nyasaye Wuoro kod Ruodhwa Yesu Kristo omi jowete duto man kuom Kristo kwe, gihera kod yie.\n  ","Ngʼwono obed kod jogo duto mohero Ruoth Yesu Kristo gihera ma ok rum.\n"]],"Philippians":[["An Paulo gi Timotheo ma wasumb Kristo Yesu,\n  Wandikonu un jomaler duto mag Kristo Yesu man Filipi, kaachiel gi jokwadh jo-Kristo duto gi jokonygi:\n  ","Ngʼwono kod kwe mar Nyasaye Wuonwa kod Ruoth Yesu Kristo, obed kodu.\n  ","Adwokone Nyasacha erokamano seche duto ma aparoue.\n","Kinde duto ka alemonu, to alemonu gi mor,\n","nikech riwruok maru kodwa e tij lando Injili chakre odiechiengʼ mokwongo nyaka koroni,\n","omiyo koro an gichir malongʼo ni Jal mane ochako tich maberno e chunyu biro dhi kode nyime nyaka chop orum e odiechieng Kristo Yesu.\n ","En gima kare mondo apar kamano kuomu uduto nikech agenou e chunya; kata ka an e twech kata ka asiro adiera mar Injili kendo ajiwe to un uduto usebedo koda e achiel kuom ngʼwono mar Nyasaye.\n","Nyasaye owuon nyalo timo nenda kaka chunya gombou duto ka an-gi hera matut mar Kristo Yesu.\n ","Kendo ma e lamona mondo herau omedre mathoth ahinya kuom rieko kod ngʼeyo,\n","kendo mondo ubed gi rieko mar yiero mana timo gima ber kende. Kamano ngimau nobed maler kendo maonge bura, nyaka chop odiechieng Kristo.\n","Ngimau nopongʼ gi olemo mag timbe makare maa kuom Yesu Kristo mondo Nyasaye oyud duongʼ kod pak.\n ","Jowetena, koro adwaro ni ungʼe, ni gik mosetimorena osemiyo Injili omedo landore.\n","Kuom mano, koro osengʼere malongʼo ne askeche dala ruoth duto, kod ji mamoko duto ni otweya nikech Kristo.\n","Bedona e twech osemiyo jowete mathoth odoko thuondi kuom Ruoth, mi giyalo Wach Nyasaye gi chir maonge luoro.\n ","En adier ni jomoko lando wach Kristo ka gin-gi ich lit kod miero, to jomoko to lande ka chunygi ni kare.\n","Joma lando Injili gi chuny makarego lendo gihera, ka gingʼeyo ni oketa e twech mondo aked matek ni Injili.\n","Joma lando Kristo ka gin-gi ich lit gi miero to timo kamano mondo oyud duongʼ, ka giparo niginyalo medona chandruok ka pod an e od twech.\n","To onge wach! Gima duongʼ en ni wach Kristo ilando e yore duto; kata gi chuny marach, kata maber, kendo mano medo miya mor moloyo.\n Ee, kendo pod abiro medo bedo mamor,\n","nikech angʼeyo ni kuom lemo mulemonago kod kony ma ayudo kuom Roho mar Yesu Kristo, gik mosetimorenago ema bende biro kelona resruok.\n","Dwarona maduongʼ kod genona en ni ok anane wichkuot, to ni abiro bedo gi teko moromo mondo Kristo osik ka yudo duongʼ e ringra kaka pile, bed ni angima kata atho.\n","Nikech an aneno ni ka angima, to angima nikech Kristo, to ka atho to en ohala.\n","Kane anyalo medo bedo mangima e ringruok, to mano nyiso ni abiro medo tiyo tich makelo ohala. To koro dayier angʼo? Ok angʼeyo gima dayier!\n","Yiero otama e kind gik mabeyo ariyogi: Chunya gombo ni atho mondo adhi abed gi Kristo, kendo mano en gima ber moloyo,\n","to daher moloyo mondo amed bedo mangima e ringruok nikech un.\n","Nikech chunya nigi ratiro chutho ni pod onego akonyu, kendo angʼeyo chutho ni pod abiro bet kodu duto mondo ami umed geroru kendo ubed mamor e yie maru,\n","mondo omi bedona kodu kendo omedu mor moloyo kuom Kristo Yesu nikech an.\n ","To kata obedo ni angʼo motimore, to usik kudak e kit ngimau mapile mowinjore gi Injili mar Kristo. Kata ka abiro nenou, kata ka ok abiro, to adwaro winjo ni uchungʼ motegno gi chuny achiel kendo gi paro achiel mondo ukedni adiera mar Injili,\n","ma ok obwogu e yo moro amora, gi joma kwedou. Mano biro bedonegi ranyisi ni ibiro tiekgi, to un ibiro resu kendo Nyasaye ema biro timo mano.\n","Nikech dhial museyudo kuom Kristo ok en mana mondo uyie kuome kende, to oseluongu bende mondo une masiche nikech en,\n","nikech ukedo lweny nogo mane unena kakedo e kinde mokalo, kendo ma pod uwinjo ni akedo.\n"],["Ka bedowa kuom Kristo nyalo kelonwa hoch, kata hera maduogo chuny, kata lalruok kuom Roho, kata ngʼwono kod miwafu,\n","to kare beduru gi paro achiel, gihera achiel kod chuny achiel mondo umi chunya opongʼ gi mor.\n","Kik utim gimoro amora mondo upiem gi ji kata mondo unyisru ne ji, to beduru joma obolore, ka kinde duto ukwano joma moko kaka joma beyo moloyou.\n","Ngʼato ka ngʼato kuomu kik par mana kuom gik makonye en owuon, to nyaka upar bende kuom gik makonyo jomoko bende.\n ","Paro manie chunyu nyaka bed machal gi paro mane Kristo Yesu nigo.\n ","Yesu ne kit Nyasaye nyaka aa chakruok,\n to ne ok okwano bedo marom gi Nyasaye ka gima nyaka lar,\n ","to notimore ka gima nono\n kodoko misumba,\n mi nokawo kido machal gi mar dhano.\n ","Kendo kane en gi kit dhano kamano,\n to nobolore, ka owinjo Nyasaye nyaka kar tho,\n kata mana tho mar msalaba!\n  ","Emomiyo Nyasaye bende notingʼe malo moloyo,\n kendo nomiye nying moloyo nyinge duto,\n ","mondo koluong nying Yesu to ji duto nogo chong-gi piny,\n e polo kendo e piny, kendo e bwo piny,\n ","kendo ji duto nohul ni Yesu Kristo en Ruoth,\n mondo Nyasaye Wuoro oyud duongʼ.\n ","Kuom mano, osiepena mageno, mana kaka usebedo kuwinjo wachna kinde duto, ok mana ka antie kodu, to koro moloyo ka aonge, dhiuru nyime ka urito warruoku mondo ochop kare, kupongʼ gi luoro kod bolruok,\n","nikech Nyasaye owuon ema tiyo e chunyu mondo omi umanye kendo utim dwarone maber.\n ","Gimoro amora mutimo, to timuru ma ok ungʼur kata mino wach,\n","eka ubed jomaler kendo maonge wach gi ngʼato. Mano nomi ubed nyithind Nyasaye ma wach moro amora marach ok ogajo kudak e kind tiengʼ mobamni kendo matimo richo. Ler maru nyaka rieny ka sulwe manie kor polo e kind tiengʼni,\n","kuwachonegi wach Ngima, mondo ka chiengʼ ma Kristo obiroe, to abed mamor ni kara ne ok aringo kata tiyo matek e dieru kayiem nono.\n","Kata obedo ni remba iolo oko kaka remb chiayo mitimogo misango kuom chiwruok kod tich maru kuom yie, to pod amor amora kendo ail kaachiel kodu.\n","Omiyo un bende beduru abeda mamor mana kaka an bende amor.\n ","An gi geno kuom Ruoth Yesu mar oro Timotheo iru machiegni, mondo omi chunya oduogi ka ayudo wach moa kuomu.\n","Aonge gi ngʼato machielo machal kode, ma oikore konyou gi chunye duto e chandruok moro amora ma un-go.\n","Nikech ji duto dwaro mana gik makonyogi giwegi, to ok mag Yesu Kristo.\n","Un uwegi to ungʼeyo kaka Timotheo osenyiso ber mare malongʼo, nikech wasetiyo kode kaachiel mana kaka wuowi gi wuon mare, ka wachiwore ne tich mar Injili.\n","Kuom mano ageno mar ore iru mapiyo bangʼ kasengʼeyo gima biro timorena ka.\n","Kata mana an awuon an-gi adiera kuom Ruoth ni abiro biro iru machiegni.\n ","To aneno ni owinjore mondo akwong aor owadwa Epafrodito mondo oduog oneu. En jatich Kristo wadwa ma wakedogo lweny mar Injili, kendo en jaoteu mane uoro mondo okonya e rem mane an-go.\n","Osegombo mondo oneu ahinya, kendo chunye chandore nikech nuwinjo ni notuo ahinya.\n","Chutho notuo marach, mi odwa otho. To Nyasaye nokeche, kendo kuom kech mane okechego, an bende nokecha, mondo kik abed gi kuyo manyadiriyo.\n","Kuom mano, chunya medo jiwa mondo aore, mondo ka unene kendo kongima, to ubed mamor, mondo an bende parruok ma an-go odog chien.\n","Kobiro, to rwakeuru gi mor maduongʼ kaka owadu kuom Ruoth, kendo neuru ni umiyo joma chalo kode kamano duongʼ,\n","nikech nochiwo ngimane mi poth otho nikech tich Kristo, koketo ngimane e chandruok mondo okonya gi kony ma un uwegi ne ok unyal konyago.\n"],["Mogik jowetena, beduru mamor kuom Ruoth! Aonge gi pek moro manyalo tama nwoyonu weche mane asendikonu motelo, nikech wechegi obedonu ohinga mar konyruok.\n ","Beduru motangʼ ni guogi ma gin joma timo timbe mamono kendo moramo ni ji nyaka ter nyangu.\n","Nikech wan wawegi ema waseyudo nyangu madiera, nikech walemo ka wan ei Roho mar Nyasaye, sungawa ni kuom Kristo Yesu, kendo ok waketo genowa kuom ringruok,\n","kata obedo ni an awuon an-gi gimomiyo anyalo bedo gi genono.\n Kapo ni ngʼato nyalo bedo gi gimomiyo dodhialre e ringruok, an awuon daloye:\n","Notera nyangu chiengʼ mar aboro bangʼ nywolna kendo an ja-Israel gitiende monywol e dhood Benjamin, bende an ja-Hibrania ma wuod jo-Hibrania. Korka luwo Chik jo-Yahudi to ne an ja-Farisai,\n","kuom timo kinda, naketo chunya mar sando kanisa, kuom rito chik ne an ngʼama ler, maonge ketho.\n ","To kata kamano, gigo duto mane akwano chon ka ohala tinde akwano ka gik manono nikech Kristo.\n","To moloyo mano, koro akwano gik moko duto ka gik maonge tich nikech aseyudo ni ngʼeyo Kristo Yesu Ruodha nigi ohala maduongʼ moloyo. Nikech en, ne aweyo gik moko duto olalna, kendo akwanogi mana kaka yugi, mondo eka ayud Kristo kaka pokna,\n","kendo oyuda kuome, mondo kik anenra ni aloso yora awuon mar bet makare e nyim Nyasaye nikech mako Chik, to adwaro ni mano otimrena mana nikech ayie kuom Kristo. Bedo kare e yorni aa kuom Nyasaye kendo wayude kuom yie.\n","Adwaro ngʼeyo Kristo kod teko miyudo kuom chierne kendo ayie riwora kode e sandne ka amedo bedo machal kode pile kuom thone,\n","kanyalore to an bende nochiera aa kuom joma otho.\n ","Ok awach ni aselocho kata ni asebedo ngʼat makare, to atemo matek mondo achop gima omiyo Kristo Yesu nomaka.\n","Jowetena, pod ok akwanra kaka ngʼat moseyudo gino, to gimoro achiel matimo en ni wiya wil gi gik mosekadho, to ahawo gik manyime,\n","aringo matek mondo achopi mondo omi ayud pokna mane Nyasaye oluongane kuom Kristo Yesu.\n ","Wan duto ma wan gi yie motegno onego wapar kuom gigi. To ka pachu opogore gi mano e yo moro, to Nyasaye biro leronu.\n","Kata kamano, wadhiuru nyime kod ngima mawasenwangʼo.\n ","Jowetena, riwreuru gi ji mamoko kungʼiyo maber joma kit wuodh ngimagi chal gi ranyisi mane uneno kuomwa.\n","Nikech mana kaka asebedo ka anyisou motelo kendo koro anyisou ka pi wangʼa chwer, ji mangʼeny ngimagi omiyo gibedo jowasik msalap Kristo.\n","To giko joma kamago en kethruok nikech igi e nyasachgi, kendo gik ma gimiyorego duongʼ ema kelonigi wichkuot, ka pachgi otwere gige pinyni.\n","Wan to polo e thurwa, kendo warito Jawarwa Ruoth Yesu Kristo gi geno mondo obi oomwa.\n","Obiro loko ringrewa matho mondo obed gi duongʼ machal gi ringre, kotiyo gi teko maduongʼ mamiyo oketo gik moko duto e bwo lochne.\n"],["Kuom mano, jowetena, un ma aherou kendo chunya ogenou; bende un e morna kod osimbona, kamano e kaka onego uchungʼ motegno, ka un kuom Ruoth, yaye osiepena mageno!\n ","Akwayo Yudia gi Suntuke mondo giwinjre kuom Ruoth.\n","Ee, in bende akwayi, jatich wadwa, mondo ikony mon-go e wachni. Gisetiyo koda ka gikedo matek ne Injili, kaachiel gi Klement kod jotich wetena mamoko ma nying-gi ondiki e kitap ngima.\n ","Beduru mamor pile kuom Ruoth, kendo amedo jiwou ni beduru mamor!\n","Muolo maru mondo onenre ni ji duto nikech Ruoth chiegni duogo.\n","Kik uparru kuom gimoro amora, to kwauru Nyasaye gik moko duto muchando, kulamo, kendo kugoyone erokamano, kuketo kwayou mondo ongʼere ni Nyasaye.\n","Eka kwe mar Nyasaye modhiero ji duto ngʼeyo norit chunyu gi pachu ka un kuom Kristo Yesu.\n ","To mogik, jowetena, keturu pachu kuom gik moko duto madiera kendo mowinjore kaka: weche malongʼo kod weche maler, weche makare, kod weche mabeyo, weche mangʼwon kod weche mipuoyo.\n","Kik uwe ma ok uparo gigo madiera kod mowinjore gi pak. Gimoro amora mane apuonjou, kendo uyudo kuoma, mane uwinjo kawacho, kata atimo, to tigouru; ka utimo kamano to Nyasach kwe nobed kodu.\n ","An gi mor maduongʼ kuom Ruoth ni uchako upara kendo. Adier, usebedo kupara makmana ni nyocha pok uyudo thuolo mar nyisa herau.\n","Ok awach kamano nikech achando gimoro, to asepuonjora dak ka aromo e gik ma an-go.\n","Asengʼeyo dak ka achando gimoro kendo ka an-gi gik mathoth. Asepuonjora malingʼ-lingʼ mar dak ka aromo, omiyo anyalo bedo modhil kata ka ayiengʼ kata ka adenyo, kata ka an gi gik mathoth kata ka an gi gik manok.\n","Anyalo timo gik moko duto kuom Kristo mamiya teko.\n ","To kata kamano, ne utimo maber kuom konya e chandruokna.\n","To bende un jo-Filipi uwegi ungʼeyo ni kane aa Makedonia e ndalo mokwongo mane ayalonue Injili, to ne onge kanisa mane okonya e chiwo moro amora, makmana un;\n","nikech kata kinde mane an Thesalonika ne uorona kony nyadi mangʼeny e kinde mane an gi dwaro.\n","Ok awuo kamano nikech adwaro mich, to gima duongʼ madwaro ni chiwo maru obednu ohala.\n","To kaka koro Epafrodito osekelona kony manyocha uorego, koro aseyudo mich moroma, kendo mokalo dwarona. Mich mumiyagi dungʼ tik mamit mana ka misango ma Nyasaye oyiego kendo mamore.\n","To Nyasacha biro miyou gik moko duto muchando, kogolo kuom mwandune maduongʼ manie Kristo Yesu.\n ","Duongʼ obed ni Nyasachwa kendo Wuonwa manyaka chiengʼ. Amin.\n  ","Mosna joma oyie duto man kuom Kristo Yesu.\n Jowete man koda ka ooronu mos.\n ","Joma oyie duto ooronu mos, moloyo to jood Kaisar.\n  ","Ngʼwono mar Ruoth Yesu Kristo obed kod chunyu. Amin.\n"]],"Colossians":[["An Paulo, ma jaote mar Kristo Yesu kuom dwaro mar Nyasaye kaachiel gi Timotheo owadwa,\n  ","Andikonu kuom Kristo un owetewa maler kendo ma jo-adiera man Kolosai:\n  Ngʼwono gi kwe moa kuom Nyasaye Wuonwa obed kodu.\n  ","Pile ka walemonu to wadwoko erokamano ni Nyasaye ma en Wuon Ruodhwa Yesu Kristo,\n","watimo kamano nikech wasewinjo yie ma un-go kuom Kristo Yesu, kendo hera ma uherogo joma oyie duto,\n","Yieuni kod herau owuok kuom gima ugeno yudo mokannu maber e polo. Ma en e Injili mane obironu mokwongo ma uwinjo kendo urwako, en e wach geno mane akelo.\n","E piny duto Injilini koro nyago olemo kendo landore, mana kaka osetimo e dieru nyaka chakre odiechiengʼ ma nuwinjoe kendo ungʼeyo ngʼwono mar Nyasaye e adierane duto.\n","Ne upuonjoru wachni kuom owadwa mwageno Epafra ma en misumba Kristo, kendo ma jatich Kristo ma ja-adiera matiyonu karwa.\n","Epafra bende nonyisowa kuom hera ma Roho Maler osemiyou.\n ","Kuom mano, chakre odiechiengʼ mane wawinjo kuomu pok waweyo ma ok walamonu ka wakwayo Nyasaye mondo opongʼu gi ngʼeyo dwarone, ka un gi rieko duto mar chuny kod winjo ma Roho Maler chiwo.\n","Bende walamo kamano mondo udag e ngima ma Ruoth morgo, ka umiye mor e yore duto, kendo unyago olemo mag timbe mabeyo bende ka umedo bedo gi ngʼeyo Nyasaye.\n","Tekone maduongʼ biro miyo ubed motegno, mondo ubed joma odhil matimo kinda e yore duto, kendo\n","magoyo erokamano ni Wuoro ka un gi mor. En ema osewalou tenge mondo uyud gweth mag jomaler e pinyruodh ler.\n","Nikech oseresowa waa e loch mar mudho mi okelowa e pinyruoth mar Wuode mohero,\n","Ne owarowa koweyonwa richowa.\n ","Kristo e kido mineno mar Nyasaye ma ok ne, kendo en e wuowi makayo mar Nyasaye man-gi duongʼ kuom chwech duto.\n","Kuome gik moko duto nochwe; gik manie polo gi manie piny; gik mineno kod gik ma ok ne; kata bed ni gin duongʼ kata teko, kata ruodhi, kata loch. Mago duto Nyasaye nochweyo kuom Kristo kendo nochweyogi ni Kristo.\n","Ne entie kapok gimoro amora nobetie, kendo kuome ema gik moko duto oriwore.\n","En ewi ringruok, ma en kanisa, kendo en ema nokwongo chier koa kuom joma otho mondo obed gi loch kuom gik moko duto.\n","Nyasaye ne mor mondo kite duto obed kuom Wuode,\n","kendo kuome Nyasaye nomiyo gik moko duto obedo gi winjruok kaachiel kode, kata gibed gik moko manie piny gi gik manie polo, kokelo kwe kuom remb Wuode mane ochwer e msalaba.\n ","Chon ne upogoru gi Nyasaye, kendo ne un wasike kuom pachu nikech timbe maricho mane utimo.\n","To koro osetimonu winjruok e kindu kode kuom tho Kristo e ringruok, mondo oteru e nyime kuler ka uonge gi songa kuomu kata ketho.\n","Mano biro timore mana ka udhi nyime e yieu, kendo kuchungʼ motegno ma ok uyiengni uweyo geno mar Injili. Ma e Injili mane uwinjo, kendo makoro oseyal ni chwech duto e bwo polo, kendo ma an Paulo asebedo ka atiyone.\n ","Emomiyo koro amor ka aneno masiche nikech un, ka ringra chopo gik mane orem kuom masiche mane Kristo oneno nikech ringre Kristo owuon, ma en kanisa.\n","Asedoko jatich mar kanyakla mar joma oyie kaluwore gi ote mane Nyasaye oorago iru mondo ayalnu wechene duto,\n","ma en wach manopandi kuom higni gi tienge mangʼeny, to koro oseel tiende ni jomaler.\n","Gin e joma Nyasaye oseyiero mondo onyis ogendini mwandu gi duongʼ man kuom wach mane opandino, en Kristo modak e chunyu kendo ma en e geno mar duongʼ.\n ","Kristono e mwalando ne ji duto ka wasiemogi kendo wapuonjogi rieko duto, mondo water ji duto e nyim Kristo ka ler chutho.\n","Mano emomiyo ka atiyo matek kuom tekone matiyo kuoma.\n"],["Adwaro mondo ungʼe kaka akedonu matek, kaachiel gi joma ni Laodikia gi ji mamoko duto mapok onena gi wangʼ-gi.\n","Gima adwaro en ni mondo gibed gi chuny motegno kendo giriwre e hera, eka ginibed gi mwandu mar ngʼeyo tiend weche mar adier. Ka gitimo kamano, to giningʼe ma lingʼ-lingʼ mar Nyasaye ma en Kristo,\n","En ema mwandu duto mag rieko kod ngʼeyo Nyasaye opando kuome.\n","Anyisou wechegi mondo kik ngʼato owuondu gi weche manono maywayo ji.\n","Nikech kata obedo ni aonge kodu kuom ringruok, to an kodu kuom chuny, kendo amor mar neno kaka uchanoru maber kendo kaka yieu ochungʼ motegno kuom Kristo.\n ","Mana kaka userwako Kristo Yesu ka Ruoth, dhiuru nyime ka udak kuome,\n","ka uguroru motegno kendo ugeroru kuome, kumedo bedo motegno e yie kaka nopuonju, kendo kupongʼ gigoyo erokamano.\n ","Kik uyie mondo ngʼato angʼata omak pachu gi riekni manono mag piny gi wuond manono ma wito ji, ma gin rieko ma aa kuom puonj dhano gi timbe mag piny, to ok kuom Kristo.\n ","Nyasaye mangima gi kite duto odak ei Kristo, tiende ni e ringre Kristo,\n","omiyo ka un ei Kristo to un gi gik moko duto, nikech en e jatelo moloyo jotelo duto, kendo en e teko moloyo teko gi loch duto.\n","Kristo ema nogolo kit dhano machon kuomu mana kaka tero nyangu golo kit dhano machon, ma nyangu motim gi lwet dhano, to nyangu motim gi Kristo.\n","Kane obatisu, to noyiku kode kendo nochieru kode nikech yie ma un-go kuom teko mar Nyasaye ma nochiere oa kuom joma otho.\n ","Kane uyudo utho e richou gi kit ngimau ma ok ter nyangu, Nyasaye ne omiyo udoko mangima kuom Kristo. Noweyonwa richowa duto,\n","Nyasaye noketho chike kod dwarone mane okwedowa kendo ne opogowa. Ne ogole oko mi ogure e msalaba.\n","Kendo kane oseketho teko gi loch duto, nomiyogi wichkuot e lela koloyogi gi teko mar msalaba.\n ","Kuom mano, kik uwe ngʼato ongʼadnu bura kuom gik muchamo kata mumadho, kata kuom weche mag sewni mag lemo, kata sewni mitimo ka dwe manyien owuok, kata chiengʼ Sabato.\n","Magi duto gin mana tipo mag gik mane onego obi, to adiera wuon yudore kuom Kristo.\n","Kik uwe ngʼato angʼata mamor kuom dembruok mar miriambo kod malamo malaike omi ubed maonge pok. Ngʼat makamano wacho mathoth konyiso ji kuom fweny moseneno, kendo pache mar dhano miyo otingʼore malo kowuoyo kuom gik mokia tiendgi.\n","Ngʼatno oseweyo tudruok gi wich ma en e kama ringruok duto otude kendo omoke ka omake gi fuonini kod leche kaachiel, kendo gidongo kaka Nyasaye dwaro ni gidongi.\n ","Ka usetho gi Kristo mi ogonyou kuom timbe machon mag pinyni, to koro ere gima omiyo pod uwuotho ka jopiny? Angʼo momiyo pod umako chike mawacho niya,\n","“Kik imak gini,” kata niya, “Kik ibil gini,” kata niya, “Kik imul gini”?\n","Giduto gin gik malal nono, nikech gin mana chike gi puonj mag dhano.\n","Ginyalo nenore gioko ni rieko ni eigi ka gilemo gi lamo mar paro mar dhano, kendo kuom dembruok ma oko, kod sando ringruok, to chutho gionge ohala nikech ok ginyal konyo ngʼato gengʼo gombo mag ringruok.\n"],["Ka osechieru gi Kristo, to keturu chunyu kuom gik manie polo, kuma Kristo obetie e bat korachwich mar Nyasaye.\n","Keturu pachu kuom gik man malo to ok kuom gige piny.\n","Nikech ne utho kendo ngimau koro opandi ei Kristo, kuom Nyasaye.\n","Ka Kristo, ma en ngimau nofwenyre, to un bende unubi kode e duongʼne maler.\n ","Emomiyo, neguru dwaro duto mag ringruok manie ngimau, kaka: terruok, dwanyruok, gombo, tim ma ok ler, kod wuoro, ma en lamo nyiseche manono.\n","Nikech gigi, Nyasaye biro olo mirimbe kuom joma ok winj wachne.\n","Un bende ne uwuotho e yoregi e ngimau machon mane udakie.\n","To koro nyaka ulony oko kit richo duto kaka: ich wangʼ gi mirima gi himruok gi ketho nying ji kod weche mochido.\n","Kik ngʼato kuomu wuond wadgi, nikech uselonyo kit dhano machon kod timbene duto,\n","mi urwako dhano manyien mamedo bedo manyien pile mondo obed machal gi kit jachwechne.\n","E ngima manyien-ni, koro onge pogruok e kind ja-Yunani kod ja-Yahudi, onge ngʼama oter nyangu kata ngʼat ma ok oter nyangu, bende onge ngʼama ok osomo kata jamaranda, misumba kata ngʼama ni thuolo, to Kristo e moromo kendo en duto kuom duto.\n ","Kuom mano, kaka un jo-Nyasaye moyiero, maler kendo mogeno, rwakreuru gi kech, gi miwafu, gi bolruok, gi muolo, kod kinda.\n","Beduru joma oyie kawo nyawo mar jowadgi kendo ka weyo ni nyawadgi kethone. Weneuru ji richogi kaka Ruoth bende noweyonu richou.\n","To moloyo ni mago duto, rwakreuru gihera, mariwo wechegi duto mi giwinjre kaka gimoro achiel.\n ","Weuru mondo kwe mar Kristo obed jaloch e chunyu kaka fuondi ringruok achiel, noluongu e kwe, omiyo gouru erokamano.\n","Wach Kristo mondo odagi e chunyu gi nyak duto mokelo, kupuonjoru kendo usiemoru ngʼato gi ngʼato gi rieko duto, kendo kupako Nyasaye gi wende zaburi kwero wende kitabu kod wende chuny ka ugoyo ni Nyasaye erokamano e chunyu.\n","Gimoro amora mutimo kata ma uwacho, to timuru e nying Ruoth Yesu, kugoyo erokamano ni Nyasaye Wuoro e nying Yesu.\n ","Un mon, winjuru chwou, mana kaka owinjore kuom Ruoth.\n ","Un chwo, heruru mondu, kendo kik ubednegi mager.\n ","Un nyithindo, luoruru jonywolu e gik moko duto, nikech mano ema longʼo ni Ruoth.\n ","Un wuone, kik umi nyithindu chuny lit, nono to chunygi biro jok.\n ","Un, wasumbini, luoruru ruodhiu mag pinyni e weche duto kendo kik utim kamano mana sa ma gichungʼ butu ka gingʼiyou kutiyo, ka gima udwaro morogi, to timuru kamano gi chuny ma thuolo kendo kuluoro Ruoth.\n","Gimoro amora ma utimo, to timuru gi chunyu duto ka gima utimo ni Ruoth to ok ni dhano,\n","ka ungʼeyo ni obiro miyou mich chiengʼ ma nobi mondo opog ni joge girkeni kaka pokgi mokano nigi. En Ruoth Kristo ema utiyone.\n","Ngʼeuru ni ngʼato matimo richo, noyud pokne kuom richo mosetimo, kendo onge dewo wangʼ nikech Nyasaye ok dew wangʼ ngʼato.\n"],["Un ruodhi mag pinyni, daguru gi wasumbini magu kuritogi maber kendo mowinjore nikech ungʼeyo ni un bende un gi Ruodhu e polo.\n ","Timuru kinda kuom lemo, kurito gi paro moyawore, kendo kugoyo erokamano ni Nyasaye.\n","Wan bende lemnwauru mondo Nyasaye oyawnwa dhoot mar yalo Injili, kendo lando wach modhiero ji ngʼeyo mar Kristo momiyo koro otweya gi nyororo.\n","Lemnauru mondo omiya ayale e yo maler kaka owinjore atim.\n","Beduru gi rieko kuom joma odak e dieru kutiyo gi thuolo muyudo e yo maber.\n","Neuru ni wecheu obed mangʼwon man-gi ndhandhu kinde duto, mondo ungʼe kaka dudwoki ngʼato angʼata wach e yo mowinjore.\n  ","Tukiko biro nyisou gik moko duto matimorena. En owadwa mageno, jatich ma ja-adiera kendo jatich Ruoth kaachiel koda.\n","Aore iru mondo ungʼe kaka wachal, kendo mondo ojiw chunyu.\n","Obiro biro gi Onesimo owadwa ma ja-adiera ma jathuru. Gibiro nyisou weche duto matimore ka.\n  ","Aristarko motweyago e od twech ooronu mos, kaachiel gi Mariko ma owad gi Barnaba. (Usewinjo wachne, omiyo kobiro to urwake.)\n ","Yesu, ma nyinge machielo en Justo, bende ooronu mos. Magi kende e jo-Yahudi wetena matiyo koda ni wach pinyruoth Nyasaye, kendo gisehoyo chunya e yore mangʼeny.\n ","Epafra ma jathuru kendo ma misumba Kristo Yesu bende omosou. Osiko olemonu matek ma ok oywe, mondo omi uchungʼ motegno, e dwaro Nyasaye duto kendo ka un gi adiera chutho.\n","Anyalo timo nende kaka otiyonu matek, un kaachiel gi jo-Laodikia kod jo-Hieropoli.\n ","Osiepwa mwageno ma Luka jathiethwa kod Dema jomosou.\n ","Kowuru mosna ni jowete man Laodikia, kendo ni Numfa gi kanisa man e ode.\n  ","Ka osesomnu baruwani, to neuru ni osome ni kanisa mar jo-Laodikia bende. To Un bende ukaw barupgi mondo usom.\n  ","Nyisuru Arkipo kama: “Ne ni itieko tich Ruoth mane omiyi.”\n  ","An Paulo, andikonu mosni gi lweta awuon. Kik wiu wil kod twechna e od twech. Ngʼwono obed kodu.\n"]],"I Thessalonians":[["An Paulo gi Sila kod Timotheo,\n  Wandikonu un kanisa mar jo-Thesalonika, man kuom Nyasaye Wuoro kod Ruoth Yesu Kristo:\n  Ngʼwono gi kwe moa kuom Nyasaye Wuoro kod Ruoth Yesu Kristo obed kodu.\n  ","Wadwokone Nyasaye erokamano kinde duto nikech un duto, kwaluongo nyingu e lemo magwa.\n","E nyim Nyasachwa kendo Wuonwa, wasiko kwaparo yie ma un-go mosemiyo utimo gik mabeyo gi herau momiyo utiyo ne Nyasaye matek, kod geno ma un-go kuom Ruoth Yesu Kristo, momiyo uchungʼ motegno kutimo kinda.\n ","Nimar wangʼeyo, owetewa ma Nyasaye ohero, ni oseyierou,\n","nikech Injili marwa ne ok obironu gi wach miwacho gi dhok kende, to nobironu gi teko kendo gi Roho Maler, kod yie motegno. Ungʼeyo kaka ne wachalo kane wadak e dieru, ne wadak kamano nikech un.\n","Ne uluwo kitwa kod kit Ruoth; kendo kata obedo ni ne usandoru malit, to nurwako wach mane oyalnu gi mor ma Roho Maler kelo.\n","Omiyo ne udoko ranyisi maber ne joma oyie duto man Makedonia gi Akaya.\n","Wach Ruoth nolandore koa kuomu mochopo ok mana Makedonia gi Akaya kende: To sani koro yie ma un-go kuom Nyasaye oselandore mongʼere kuonde duto. Omiyo wan koro onge gima wanyalo wacho kuome,\n","nikech gin giwegi giwuoyo kuom kit rwak mane urwakowago. Ginyiso ji kaka nulokoru ubedo jo-Nyasaye, kuweyo nyiseche manono, mondo uti ne Nyasaye mangima kendo madiera;\n","kendo mondo urit biro mar Wuode koa e polo. Wuodeno mane ochiero oa kuom joma otho en Yesu, Jal ma resowa e mirimb Nyasaye mabiro.\n"],["Un uwegi ungʼeyo, owetewa, ni limbe mane walimougo ne ok obedo kayiem nono.\n","Mana kaka ungʼeyo, noyudo osesandwa kendo oyanywa e dala mar Filipi to kata kamano Nyasaye nomiyowa chir mar yalonu Injili mare e dier lweny gi akweda mager.\n","Chutho, ok wahomb ji gi weche mag miriambo kata gi weche mowuok e paro mochido. Bende ok wan gi paro malingʼ-lingʼ mar wito ji.\n","To wawuoyo kaka joma Nyasaye owuon ema opwodho kendo oyiego kaka jorit Injili. Ok watem mondo wabed malongʼo ne dhano, to wadwaro ni wabed malongʼo mana ne Nyasaye ma nono chunjewa.\n","Ungʼeyo maber ni kane wayalonu to ne ok wakonyore gi weche malombou mondo wawuondgo wangʼu, kendo Nyasaye en janeno marwa ni ne ok wapando gombo malingʼ-lingʼ e chunywa mondo wamau gigeu!\n","Ne ok wadwar pak moa kuom dhano, bed ni gin un kata ji mamoko.\n Kaka joote mag Kristo, ne wanyalo miyou tingʼ mapek,\n","to kar timo mano to ne wadoko mamuol e dieru mana kaka min nyithindo rito nyithinde ma pod tindo.\n","Ne waherou gihera matut momiyo ne wamor, ok mana mar pogo kodu Injili mar Nyasaye kende, to koda ka ngimawa bende, nikech ne wagenou gi genruok maduongʼ.\n","Adier unyalo paro, jowetewa, kaka ne wanyagore kendo watiyo matek, ne watiyo odiechiengʼ gotieno mondo kik wami ngʼato angʼata tingʼ mapek e kinde mane wadak kodu ka wayalonu Injili mar Nyasaye.\n ","Un uwegi un joneno, kaachiel gi Nyasaye bende, kaka ne wadak e dieru ka ngimawa ler kendo nikare, kendo ka waonge ketho e kindu un joma oyie.\n","Ungʼeyo kaka ne wakonyo ngʼato ka ngʼato kuomu mana kaka wuoro konyo nyithinde owuon,\n","kwajiwou kendo wahoyou kendo wasiemou mondo kit ngimau mapile obed malongʼo ne Nyasaye moseluongou e pinyruodhe kod duongʼ mare.\n ","Bende wadwokone Nyasaye erokamano kinde duto nikech kane wakelonu Wach Nyasaye, to nuwinje murwake, ok ka wach dhano, to nurwake ka Wach Nyasaye adier mana kaka en. Wachno koro chopo dwaro Nyasaye e ngimau, un joma oyie.\n","Owetewa, gik mosetimorenu chal gi gik mane osetimore ni kanisa mar jo-Nyasaye man kuom Kristo Yesu e piny Judea, nimar ne usandoru e lwet ogandau mana kaka gin bende negisandore e lwet jo-Yahudi wetegi.\n","Jo-Yahudigo ema nonego Ruoth Yesu kod jonabi mag-gi, kendo gin ema ne giriembowa oko. Ok gilongʼo ne Nyasaye kendo gimon gi ji duto,\n","ka gitemo gi tekregi duto mondo gitamwa yalo Injili ne joma ok jo-Yahudi mondo oyud warruok. Kuom tim ma gitimoni, gimiyo richogi medore ameda kendo mirimb Nyasaye koro osejukogi!\n ","Jowetewa, kane ochunowa ni nyaka wawere kodu kuom kinde machwok (ne wapogore mana e ringruok to ok kuom chuny), omiyo siso mane wan-go mar chako limou osemiyo watemo gi yore duto mondo waneu wangʼ gi wangʼ.\n","Ne wasedwaro gamingʼa mondo wabi walimu, to moloyo an Paulo ne atemo matek to Satan ne omona.\n","Koso uparo ni gin ngʼa gini mwakwano kaka genowa gi morwa, kata kaka osimbo marwa ma wanasungrego e nyim Ruoth Yesu Kristo koduogo? Donge en un?\n","Chutho, un e duongʼwa gi morwa!\n"],["Emomiyo ka chunywa ne chandore kaonge kwe ne waparo ni ber mondo wadongʼ kendwa Athene.\n","Ne waoro Timotheo, ma en owadwa kendo jatich Nyasaye kaachiel kodwa e tij lando Injili mar Kristo, mondo ojiw chunyu ubed motegno kuom yie maru,\n","kendo mondo kik sand mwayudo mi chunyu aa. Ungʼeyo maber ni kaka jo-Kristo nyaka wayud sand.\n","Chutho, kane wan kodu to ne wasiko ka wanyisou ni nyaka sandwa, kendo e gima osetimorenwa, mana kaka ungʼeyo.\n","Mano emomiyo kane koro ok anyal medo bedo mos, ne aoro jaote mondo angʼe kaka yieu chalo. Ne aluor ni dipo ka jatem osedonjore kodu mi omiyo tich mane watiyo matek e dieru obedo kayiem.\n ","Koro Timotheo osedwogo koa iru, kendo osekelonwa weche mabeyo kuom yieu kod herau. Osenyisowa kaka usiko uparowa gi paro mabeyo kendo ni un bende ugombo nenowa mana kaka wan bende wagombo nenou.\n","Kuom mano, jowetewa, yie ma un-go osejiwowa e chandruok duto kaachiel gi masiche ma waneno.\n","To chunywa koro odwogo nikech uchungʼ motegno kuom Ruoth.\n","Ere kaka dwago ne Nyasaye erokamano nikech un ma dirom gi mor duto ma umiyo wamorgo e nyim Nyasaye?\n","Odiechiengʼ gotieno walamo Nyasaye gi chunywa duto mondo olosnwa thuolo mar nenou kendo wangʼ gi wangʼ, mondo wabi wapongʼnu kuonde morem e yie maru.\n ","Mad Nyasachwa kendo Wuonwa owuon, kod Ruodhwa Yesu, losnwa yo ma wanyalo birogo iru.\n","Ruoth mondo omi herau omedre kendo olandre e kindu ngʼato gi ngʼato, kaachiel kod ji duto, mana kaka hera mwaherougo bende olandore.\n","Ruoth mondo omi chunyu obed motegno mondo ubed joma onge ketho kendo jomaler e nyim Nyasaye Wuonwa, chiengʼ ma Ruoth Yesu biroe kaachiel gi joge maler duto.\n"],["Mogik, jowetewa, ne wapuonjou kaka onego udag malongʼo ne Nyasaye, mana kaka ngimau chalo sani. To koro wakwayou kendo wajiwou kuom Ruoth Yesu mondo umed timo kamano moloyo.\n","Nikech ungʼeyo puonj mane wamiyou kuom teko mar Ruoth Yesu.\n ","En dwaro Nyasaye mondo ubed jomaler. Nyasaye dwaro ni ubed mabor gi timbe mag terruok\n","to bende ngʼato ka ngʼato nyaka puonjre rito ringre e yo maler kendo malongʼo,\n","ma ok oyie mondo ringre oowre gi gombo mathoth kaka jopiny makia Nyasaye timo.\n","To kuom wachni, ngʼato kik tim ni wadgi marach kata wuonde. Ruoth biro kumo joma timo timbe ma kamago mana kaka ne wasenyisou kendo siemou.\n","Nimar Nyasaye ne ok oluongowa mondo wadag e ngima mar dwanyruok, to ne oluongowa mondo wadag e ngima maler.\n","Omiyo ngʼato angʼata motamore winjo puonjni ok otamore winjo dhano, to otamore winjo Nyasaye owuon mamiyou Roho Maler.\n ","To kuom wach hera ma jowete kuom Kristo onego oherrego to ok wane tiende ndikonue, nikech un uwegi Nyasaye osepuonjou mondo uherru ngʼato gi ngʼato.\n","To kuom adiera uhero jowete duto man e miech Makedonia duto. Kata kamano wakwayou, jowetewa, mondo umed timo kamano moloyo mano.\n","Dwaro maduongʼ mar ngimau onego obed ni mondo udag e ngima mokwe, ka urango mana tijeu kende, kendo kutiyo matek gi lwetu mana kaka ne wachikou,\n","mondo kit ngimau mapile oywa chuny joma pok oyie mi gimiu luor, kendo kik uket genou kuom ngʼato angʼata.\n ","Jowetewa, ok wadwar mondo ubed ka ukia gima timore ne joma osetho, kata mondo ubed gi kuyo ka joma moko, maonge gi geno.\n","Wayie ni Yesu notho mochier oa kuom joma otho, omiyo wayie ni Nyasaye biro chiero jomo oyie duto mosetho kaachiel kode.\n","Kaluwore gi wach Ruoth owuon, wanyisou ni wan ma Ruoth noyudwa ka pod wangima chiengʼ ma nobie, ok wanakwong dhi kapok okaw joma osetho.\n","Nikech Ruoth owuon nolor koa e polo, mi nogol chik gi dwol maduongʼ, ka malaika maduongʼ kok, kendo ka turumbete mar Nyasaye ywak matek; eka joma nosetho kani kuom Kristo nochier mokwongo.\n","Bangʼ mano, wan ma pod wadongʼ ka wangima noyudhwa kaachiel kodgi mi terwa malo e boche polo mondo warom gi Ruoth e polo. Omiyo wanabed gi Ruoth nyaka chiengʼ.\n","Emomiyo jiwreuru gi wechegi.\n"],["Koro owetena, onge tiende ndikonu kuom ndalo kata sa ma gigo notimre,\n","nikech un uwegi ungʼeyo malongʼo ni chiengʼ Ruoth nobi apoya mana kaka jakuo poyo ji gotieno.\n","E sa ma ji paro ni piny okwe kendo weche beyo, ema masira nopogie kadiemo wangʼ, mana kaka muoch poyo dhako man-gi ich, bende ok ginitony.\n ","To un, jowetena, ok un e mudho ma dimi odiechiengʼno pou mana kaka jakuo poyo ji.\n","Un duto un nyithind ler, kendo un nyithind odiechiengʼ. Ok wan jo-otieno kata jo-mudho.\n","Kuom mano, kik wachal gi ji mamoko ma nindo, to wabeduru motangʼ ka wan gi ritruok.\n","Nikech joma nindo, nindo gotieno, kendo joma mer bende mer gotieno.\n","To nikech wan jo-odiechiengʼ, wabeduru gi ritruok ka warwakore gi yie kod hera kaka law akor mar lweny; kendo gi geno mar warruok kaka ogut lweny.\n","Nikech Nyasaye ne ok oyierowa mondo wayud kum mar mirimbe mager, to noyierowa mondo wayud warruok kuom Ruodhwa Yesu Kristo.\n","Nothonwa mondo kata ka wangima kata ka watho to wadag kode.\n","Kuom mano jiwreuru kendo gerreuru ngʼato gi ngʼato mana kaka utimono.\n ","Koro wakwayou, jowetewa, mondo uchiw luor ni jogo matiyo tich Ruoth matek e dieru ma gin jotendu kendo jopuonju kuom Ruoth.\n","Migiuru duongʼ ahinya kendo hergiuru moloyo nikech tich ma gitimo. Daguru gi kwe e kindu.\n","Bende wakwayou, jowetewa, mondo usiem joma budho abudha, kendo mondo ujiw joma luor, kendo ukony joma yomyom. Horeuru mos gi ji duto.\n","Neuru ni onge ngʼama chulo rach kuom rach motimne, to temuru mondo kinde duto utim maber ne joweteu kendo ne ji mamoko bende.\n ","Beduru mamor pile;\n","lemuru kinde duto;\n","gouru erokamano kata piny ber kata rach, nikech mano ema Nyasaye dwaro ni utim ei Kristo Yesu.\n ","Kik utam Roho Maler tiyo e dieru,\n","kendo kik ucha weche mokor moa kuom Nyasaye.\n","Temuru gik moko duto, kendo rituru weche mabeyo kuomgi.\n","Pogreuru gi timbe maricho duto.\n ","Nyasaye owuon, ma Wuon kwe mondo opwodhu mi udok maler chuth e yore duto. Mad orit ngimau gi chunyu gi ringreu duto mi ubed maonge ketho moro amora chiengʼ ma Ruodhwa Yesu Kristo noduogie.\n","Jal maluongou biro chopo mano nikech en ja-adiera.\n   ","Jowetewa, lemnwauru.\n  ","Mosuru jowete duto gi yogruok mar jomaler.\n  ","Achikou e nying Ruoth mondo une ni osom baruwani ne jowete duto.\n  ","Ngʼwono mar Ruodhwa Yesu Kristo obed kodu.\n"]],"II Thessalonians":[["An Paulo gi Sila kod Timotheo,\n  Wandikonu un kanisa mar jo-Thesalonika, man kuom Nyasaye Wuonwa kod Ruoth Yesu Kristo:\n  ","Ngʼwono gi kwe moa kuom Nyasaye Wuoro kod Ruoth Yesu Kristo obed kodu.\n  ","Nyaka wadwokne Nyasaye erokamano kinde duto nikech un jowetewa kendo owinjore watim kamano nikech yie ma un-go medo bedo motegno, kendo hera muherorugo ngʼato gi ngʼato bende medore.\n","Kuom mano, wasebedo ka wapwoyou e kind kanisa Nyasaye, kawanyisogi kuom kindau kod yieu motegno momiyo udhil e dier sand kod tem duto muyudo.\n ","Magi duto nyiso ni buch Nyasaye nikare, nikech bangʼ neno sand kod tem to e giko nokwanu kaka joma owinjore yudo gweth mar pinyruoth Nyasaye.\n","Nyasaye en ngʼama kare omiyo obiro kumo joma sandou,\n","to un muyudo sand obiro miyou yweyo, kaachiel kodwa. Mano notimre chiengʼ ma Ruoth Yesu nofwenyre e mach makakni kolor oa e polo, kaachiel gi malaika mage maroteke.\n","Enokum joma okia Nyasaye kendo ma ok orito puonj mar Injili mar Ruodhwa Yesu.\n","Giniyud kum ma en lal manyaka chiengʼ, koriembogi oko e nyim Ruoth Nyasaye kendo mabor gi tekone man-gi duongʼ.\n","En odiechiengʼ ma Ruoth noduogie mondo joge maler omiye duongʼ kendo joma oyie duto omiye luor. Un bende unubed achiel kuom jogo, nikech ne uyie wach mane wakelonu.\n ","Ka un gi gima chalo kama e pachu, to mano emomiyo walamonu kinde duto, mondo omi Nyasachwa okwanu kaka joma owinjore gi luongne, mondo tekone ochop dwaro mabeyo duto ma un-go kod tije duto mutimo nikech yie ma un-go.\n","Walemo ni mondo nying Ruodhwa Yesu Kristo oyud duongʼ kuomu, kendo mondo un bende uyud duongʼ kuome. Mano mondo otimrenu kuom ngʼwono mar Nyasachwa kod Ruoth Yesu Kristo.\n"],["To koro owetewa, kuom wach biro mar Ruodhwa Yesu Kristo kendo kaka ibiro chokowa kanyakla mondo waromne,\n","wakwayou mondo kik uparru kendo kik chunyu chandre ni weche mokor, kata weche mokelnu, kata baruwa moro miwacho ni oa irwa, mawacho ni odiechiengʼ mar Ruoth osechopo.\n","Kik uyie ngʼato wuondu e yo moro amora, nikech odiechiengʼno ok nobi nyaka ngʼanyo maduongʼ chopi, kendo nyaka ngʼat mochayo chik fwenyre, ma en jal mochanne tho e mach manyaka chiengʼ.\n","Obiro sungore kokwedo gimoro amora miluongo ni Nyasaye kata gimoro amora milamo. Bende nohedhre bet kata ei hekalu mar Nyasaye kolandore owuon ni en Nyasaye.\n ","Donge unyalo paro ni ne anyisou gigi kane an kodu?\n","To koro ungʼeyo gima pod omone fwenyore, ni nyaka obi mana e kinde moketne.\n","Teko mopondo mar tij chayo chik koro osechako tich. To ka jal motamo ngʼat mochayo chik ogol oko, to tekono nofwenyre.\n","Bangʼe jal mochayo chik nofwenyre, to Ruoth Yesu nobi gi duongʼne duto miwuoro, nonege gi muya moa e dhoge kendo notiek tekone duto.\n","Jal mochayo Chikno nobi kaluwore gi dwaro mar Satan ka en gi teko duto mar timo honni gi ranyisi mag miriambo,\n","kokonyore gi kit wuond maricho duto mondo owitgo joma lal. Jogo lal nikech negitamore hero adiera makelo warruok.\n","Kuom mano Nyasaye ooronigi teko maduongʼ marundo pachgi mondo omi giyie gi weche mag miriambo,\n","omiyo Ruoth nongʼad bura ni ji duto motamore yie adiera, ka gihero mana timo timbe maricho.\n ","Owetewa ma Ruoth ohero, onego wadwokne Nyasaye erokamano kinde duto ka waparou nikech Nyasaye noyierou nyaka aa chakruok mondo owaru komiyo ngimau doko maler kuom teko mar Roho Maler kaachiel gi yie muyiego kuom adiera.\n","Mano emomiyo noluongou kane urwako Injili mane wayalonu mondo un bende uyud duongʼ mar Ruodhwa Yesu Kristo.\n ","Kuom mano, jowetewa, chunguru motegno, kendo makuru matek puonj mane wapuonjou gi dhowa kata gi barupewa.\n ","Mad Ruodhwa Yesu Kristo owuon kod Nyasaye Wuonwa, ma noherowa momiyowa jip mosiko kod geno maber, kuom ngʼwonone,\n","ojiw chunyu kendo omiu teko e yore duto kendo e weche mabeyo.\n"],["Mogik, jowetewa, lemnwauru mondo Wach Ruoth Yesu olandre piyo piyo kendo mondo ji omi wachno duongʼ, mana kaka notimore e dieru.\n","Lemnwauru bende mondo Nyasaye oreswa e lwet joma timbegi mono kendo ma joricho, nikech ji duto ok nigi yie motegno.\n","Ruoth en ja-adiera, omiyo obiro miyou teko kendo obiro ritou e lwet Ngʼama Rach.\n","Wan gi chir kuom Ruoth ni utimo gik ma wawacho kendo ni ubiro medo timo kamano.\n","Ruoth mondo omi chunyu omed hero Nyasaye kendo ubed gi kinda machalo mane Kristo ne gigo.\n ","Wachikou jowetewa e nying Ruoth Yesu Kristo mondo upogru gi jowete ma budho abudha kendo ok lu puonj mane uyudo kuomwa.\n","Nikech un uwegi ungʼeyo ni onego ulu ranyisi mar kit ngimawa. Ne ok wabudh abudha kane wan kodu,\n","kendo kata chiemb ngʼato ne ok wachamo ma ok wachulo. To ne watiyo odiechiengʼ gotieno, ka watiyo gi lwetewa kendo ka watiyo tich matek mondo kik wami ngʼato moro amora kuomu tingʼ mapek.\n","Ne watimo kamano ok nikech ne waonge gi ratiro mar yudo kony moa kuomu, to ne wadwaro mondo wabednu ranyisi maber ma unyalo luwo.\n","Nikech kata e kinde mane wan kodu ne wamiyou chik niya, “Ka ngʼato budho abudha ma ok odwar tiyo to kik ochiem.”\n ","Wawinjo ni jomoko kuomu budho abudha. Ok giti, tije jowetegi ema gikeloe weche manono.\n","E nying Ruoth Yesu Kristo, wachiko kendo wasiemo joma kamago mondo gibed mos kendo giti matek mondo giyud yo ma gikonyorego.\n","To un, jowetena, kik uol gi timo maber.\n ","Ka ngʼato angʼata otamore luwo weche mawandikonu e baruwani to ngʼiuru ngʼatno maber. Kik uriwru kode, mondo eka wiye okuodi kuom timne mobam.\n","Kik ukawe kaka jasigu, to siemeuru asiema kaka owadu kuom Ruoth.\n  ","Koro Ruodh kwe owuon mondo omiu kwe mare pile e yore duto. Ruoth mondo obed kodu uduto.\n  ","An Paulo ema andikonu mosni gi lweta awuon, en kido maketo e barupena duto kendo mano e kaka andiko.\n  ","Ngʼwono mar Ruodhwa Yesu Kristo obed kodu un duto.\n"]],"I Timothy":[["An Paulo jaote Kristo Yesu kaluwore gi Chik Nyasaye ma Jawarwa, kod Kristo Yesu, ma en genowa,\n  ","Andikoni in Timotheo wuoda mar adier kuom yie:\n  Ngʼwono gi kech kod kwe moa kuom Nyasaye Wuoro gi Kristo Yesu Ruodhwa obed kodu.\n  ","Kaka ne anyisi mondo itim kane an e wuodha madhiyo Makedonia, adwaro mondo imed bedo Efeso nikech jomoko ni kuno mapuonjo ji puonj mag miriambo manyaka ikwergi mondo giwe timo kamano.\n","Bende giwe keto chunygi e sigendini manono gi sigendini mag nonro mag anywola ma ok rum. Gik ma kamagi medo mana mbaka makelo miero kar gero tich Nyasaye, ma gerore kuom yie.\n","To wach maduongʼ mar Chikni en hera mawuok e chuny maler kendo maonge bura kod yie mar adier.\n","Jomoko osebaro oweyo magi mi gidonjo e mbekni mag oyuma maonge tiendgi.\n","Gigombo mondo gibed jopuonj Chik to gikia tiend gik ma giwacho kata gik ma giwuoyo kuomgi.\n ","Wangʼeyo ni chik ber mana ka ngʼato konyore kode e yo mowinjore.\n","Wangʼeyo bende ni chik ok oket ni joma kare, to okete ni joketh chik gi jonjore; gi joma okia Nyasaye, kod joricho, gi joma timbegi ochido, kod joma odagi lemo; bende ni joma nego wuonegi kata minegi. Bende chikno oket ni jonek\n","gi jochode, kod chwo ma terore gi chwo wetegi gi joma timo ohand wasumbini gi jo-miriambo, kod joma kwongʼore kariambo chutho mondo gigweny adiera. Adier chik oket ne gimoro amora makedo gi puonj mar adier.\n","Puonjno owinjore kod Injili man-gi duongʼ mar Nyasaye mogwedhi, mane oket e lweta.\n ","Agoyo erokamano ni Kristo Yesu Ruodhwa mosemiya teko nikech ne okwana kaka ja-adiera mi oyiera e tichne.\n","Kata obedo ni chon ne awuoyo marach kuom Nyasaye kendo ne asando joma oyie ka akwiny, to nokecha nikech natimo gigo kuom kia kendo kuom bedo maonge yie.\n","Ngʼwono mar Ruodhwa ne ool kuoma mogundho, kaachiel gi yie kod hera mayudore kuom Kristo Yesu.\n ","Wach mar adier mowinjore ji oyiego chuth en ni Kristo Yesu nobiro e piny mondo owar joricho, to an e jaricho marachie moloyo joricho duto.\n","To kuom mano Yesu Kristo nokecha an mane an jaricho ewi joricho duto, mondo onyis ngʼwonone maduongʼ maonge giko kuoma. Nodwaro mondo abed ranyisi, ne joma biro yie kuome mondo oyud ngima mochwere.\n","Opak Ruodhwa mochwere! En Ruoth ma ok tho, kendo ma ok ne. En e Nyasaye kende. Duongʼ kod pak odogne nyaka chiengʼ. Amin.\n ","Timotheo wuoda, amiyi Chikni kaluwore gi weche mane okor kuomi chon. Ti kod chikni mondo iked lweny maber,\n","kisiko e yie motegno ka chunyi ok ngʼadni bura kaka jaketho. Jomoko osedagi winjo bura ma chunygi ngʼadonegi kuom gik maricho ma gitimo, omiyo koro yiegi osenimo.\n","Moko kuom jogo gin Humenayo gi Aleksanda, ma aseketo e lwet Satan mondo opuonjre ni kik giyany Nyasaye.\n"],["Wach mokwongo ma jiwo en ni ji duto mondo oter kwayogi e nyim Nyasaye ka gilamo kendo ka gigoyo erokamano ni Nyasaye\n","ne ruodhi gi joma nitie e loch duto mondo eka wadag gi kwe maonge tungni, ka waluoro Nyasaye kendo ka wan jomaler chuth.\n","Mani ber kendo moro Nyasaye Jawarwa,\n","madwaro ni ji duto oyud warruok kendo ongʼe adiera.\n","Nikech nitie Nyasaye achiel kende gi ngʼat achiel ma jathek e kind Nyasaye gi dhano, en e Kristo Yesu mane obiro e kido mar dhano.\n","Nochiwore owuon mondo ochul nengo mar waro ji duto. Kuom mano Nyasaye nokele kaka ranyisi e kinde mowinjore.\n","Mano emomiyo ne oyiera kaka jahul wach kendo kaka jaote. Awacho adier, ok ariambi, kendo an japuonj wach yie madier ne joma ok jo-Yahudi.\n ","Emomiyo adwaro ni kamoro amora ma ji ochokoree ka lemo to chwo duto mondo otingʼ lwetgi maler malo ka gilemo, maonge mirima kata goyo mbaka.\n","Adwaro bende ni mon orwakre gi lewni mowinjore ka gibidhore kendo giritore maber, to rwakruokgi kik bed mana mar kado wich kata mar dhahabu kata mar rwako tigo ma nengone tek kata lewni ma nengogi tek,\n","to onego girwakre gi timbe mabeyo mowinjore gi mon mawacho ni oluoro Nyasaye.\n ","Mon mondo opuonjre kolingʼ kendo koyie winjo wach.\n","Ok ayie mondo dhako opuonj ji kata obed gi teko ewi ngʼama dichwo; nyaka olingʼ mos,\n","nikech Adam ema nokwong chwe eka bangʼe Hawa.\n","To bende Adam ok ema ne owuondi, to dhako ema ne owuondi, mi odoko jaketho.\n","Kata kamano mon noyud resruok e yor nywolo nyithindo, ka gisiko e yie kod hera gi ngima maler kendo modimbore.\n"],["Ma en wach mar adiera ni ka ngʼato oketo chunye mondo obed jatend kanisa to odwaro tich mogen.\n","Jatend kanyakla mar jo-Kristo nyaka bed ngʼat ma wach moro amora marach onge kuome, chwor dhako achiel kende, ngʼat mobidhore, moritore, kendo modimbore, ngʼat moluor, mohero rwako welo kendo japuonj molony,\n","ngʼat ma ok ohero kongʼo, ngʼat ma ok ger, bende owinjore obed ngʼat mamuol, ma ok ohero dhawo kendo ma ok ohero pesa.\n","Nyaka obed ngʼat morito ode maber kendo nyaka one ni nyithinde winjo wachne gi luor mowinjore.\n","(To ka ngʼato ok nyal rito ode owuon, to ere kaka dorit kanisa Nyasaye?)\n","Kik obed ngʼat moyudo warruok machiegni, nono to sunga nyalo make mi opodhi kendo bura loye kaka noloyo jachien.\n","Bende nyaka obed ngʼat ma joma ok oyie wuoyo kuome maber, mondo kik obadho mar jachien gaje mi opodhi kendo one wichkuot.\n ","Kamano bende jokony e kanisa bende nyaka bed joma imiyo luor, joma odimbore, joma ok madh kongʼo kendo joma ok oowre gi yudo ohala e yo ma ok nikare.\n","Nyaka gimak adiera matut mar yie gi chuny maler maonge richo moro amora.\n","Nyaka temgi mokwongo, to ka oyud ni onge wach moro marach kuomgi eka mondo yienegi bedo jokony.\n ","Kamano bende, mondgi nyaka bed joma owinjore mi luor, kik gibed mon mohero kuoth, to owinjore gibed mon moritore kendo ma jo-adiera e weche duto.\n ","Jakony kanisa nyaka bed ngʼatno man-gi dhako achiel kende kendo mopuonjo nyithinde gi joode duto maber.\n","Joma osetiyo maber yudo nying maber kendo gibedo gi chir e yie margi kuom Kristo Yesu.\n ","Kata obedo ni ageno biro iri mapiyo to andikoni wechegi mag puonj mondo;\n","kaponi adeko to ingʼe kaka ji onego owuothi e dier kanyakla mar jo-Nyasaye, ma en kanisa mar Nyasaye mangima, ma en e siro kendo mise mar adiera.\n","Chutho, mano kaka weche Nyasaye odhiero ngʼeyo kendo nigi duongʼ miwuoro:\n Kristo nobiro e ringruok,\n kendo Roho nonyiso ratiro ni oonge ketho,\n malaike ne onene,\n kendo wachne ne oyal e kind ogendini,\n ji ne oyie kuome e piny ngima,\n kendo ne otere malo e duongʼ mar Nyasaye.\n"],["Roho Maler wacho ni e ndalo giko jomoko nowe yie mi giluw weche chunje mawuondo ji kod puonj mayoreyore mag jochiende.\n","Puonj ma kamago aa kuom jo-miriambo mawuondore, jogo ma pachgi manyiso ni gin joketho osetho mana ka gima orew gi nyinyo maliet.\n","Gitamo ji mondo kik okendre, kendo gisiemogi mondo kik gicham chiemo mamoko ma Nyasaye ochiwo mondo joma oyie kendo mongʼeyo adiera okaw gi erokamano.\n","Nikech gik moko duto ma Nyasaye ochweyo beyo, kendo ok owinjore wakwer chiemo moro amora ka wachame gi erokamano,\n","nikech osepwodhe maler gi wach Nyasaye kod lamo.\n ","Ka ipuonjo Jowete wechegi to ibiro bedo jatich maber mar Kristo Yesu, ka idongori e adiera mar yie gi puonj mabeyo miseluwo.\n","Bed mabor chuth gi sigendini manono mag piny maonge tiende to moloyo tiegri ibed molony e luoro Nyasaye.\n","Nikech kata obedo ni tuke mag rieyo del konyo ji e yore moko, to luoro Nyasaye nigi gweth mathoth moloyo, en gi ohala e ngima masani kendo e ngima mabiro bende.\n ","Ma en wach madiera mowinjore ji oyiego chuth,\n","nikech mano emomiyo watiyo matek kendo wakedo, ka waketo genowa kuom Nyasaye mangima, ma en Jawar mar ji duto, to moloyo en Jawar joma oyie.\n ","Chik ji ka ipuonjogi wechegi.\n","Kik iyie mondo ngʼato ochayi nikech pod itin, to bed ranyisi ni joma oyie kuom weche miwacho, gi gik mitimo, kod hera miherogo ji kendo kuom bedo ja-adiera kendo kuom dak e ngima maler.\n","Ket chunyi kuom somo Ndiko ne ji e lela, kendo kuom jiwo ji kendo puonjo ji nyaka chopi abi.\n","Kik ijwangʼ michni mane omiyi kaka nokor kuomi chiengʼ mane jodongo oketo lwetgi kuomi.\n ","Tim gigi gi chunyi duto, kichiwori chuth mar neno ni gitimore mondo ji duto one kaka imedo dhi nyime maber e yore duto.\n","Rit ngimani gi weche mipuonjo maber. Tim kinda kodgi mak iweyogi, nikech ka itimo kamano eka inires ngimani iwuon kaachiel gi ngima joma winjo weche mipuonjo.\n"],["Kik idhaw gi ngʼama duongʼ gi dwol makwiny, to wuo kode mamuol giluor mana ka wuonu monywoli. Kaw yawuowi matindo ka oweteni,\n","to mon madongo kaw ka mineni, kendo mon matindo kaw ka nyimineni, e yo maler chutho.\n ","Nyaka ipar mon ma chwogi otho modongʼ kendgi madwaro kony e yor adiera.\n","To ka dhako ma chwore otho moro nigi nyithindo kata nyikwayo to ber mondo gitingʼ nying Nyasaye malo kuom rito joodgi ka gikonyo jonywolgi gi kweregi kod deyegi, nikech timo kamano longʼo ni Nyasaye.\n","Dhako ma chwore otho keto genone duto kuom Nyasaye, kendo osiko olamo odiechiengʼ gotieno kokwayo Nyasaye mondo okonye.\n","To dhako ma chwore otho mohero mor mar piny, osetho kata obedo ni pod ongima.\n","Puonj ji wechegi bende, mondo kik ngʼato obed gi bura.\n","Ka ngʼato ok orito wedene, to moloyo ka ok orito joode owuon, to osekwedo yie marwa, kendo orach moloyo japiny.\n ","Dhako moro amora ma chwore otho ok nyal ndik nyinge kama indike nying mon ma chwogi otho ka hikgi ok oloyo higni piero auchiel, to bende nyaka bed ni ne osebedo ja-adiera e dakne gi chwore,\n","kendo ongʼeye kuom timbene mabeyo kaka oserito nyithindo e yo mowinjore kendo osebedo kohero rwako welo e ode, kendo osebedo ka olwoko tiend jomaler kendo ka okonyo joma ni e chandruok, kochiwore chuth ni timo gik mabeyo duto.\n ","Kik iyie mondo mon ma chwogi otho ma pod tindo ndik nying-gi kama indikoe nying mon ma chwogi otho. Nikech ka ringregi ohewogi gi gombo to giweyo Kristo ka gimanyo chwo mondo okendgi.\n","Kuom mano gikelo kum kuomgi giwegi, nikech giseketho singruokgi mokwongo.\n","To bende ewi mano, gibedo jo-samuoyo ma budho abudha, ka gibayo abaya e ute ji koni gi koni. Ok gibed mana jo-samuoyo ma budho abudha kende, to bende gibedo jokuoth ka gichuogore e weche ji mamoko kendo ka giwuoyo e weche ma ok onego giwuoye.\n","Kuom mano daher mondo mon ma chwogi otho matindo okendi, mondo ginywol nyithindo, kendo girit utegi mondo kik gimi jasigu thuolo mar ketho nying joma oyie.\n","Chutho, moko odok chien mi koro giluwo Satan.\n ","To ka ngʼama oyie moro odak gi mon ma chwogi otho e dalane, onego okonygi en owuon mondo kik kanisa bed gi tingʼ mapek mar ritogi, eka kanisa okony mon ma chwogi otho mamoko man kendgi chuth maonge ngʼama nyalo konyogi.\n ","Jodong kanisa morito weche mag kanisa onego yud pok margi nyadiriyo, to moloyo jodongo ma tichgi en yalo kod puonjo wach Nyasaye.\n","Nimar Ndiko owacho niya, “Kik utwe dho dhiangʼ kaywayo lodi ma idinogo cham,”  kendo niya, “Jatich ber gi chudo kuom tije motiyo.”","Kik iyie gi ketho modonjnego jaduongʼ kanisa kaonge joneno ariyo kata adek.\n","Joma osiko timo richo nyaka kwer ratiro e nyim ji eka joma moko obed maluor.\n","Achiki e nyim Nyasaye kendo e nyim Kristo Yesu, kaachiel gi malaika moyier, ni mondo ilu puonjgi adimba ma ok idewo wangʼ ngʼato kendo ma ok idok kor ngʼato angʼata.\n ","Kik irikni yieyo lwedo kuom ji, kendo kik iriwri e richo ji mamoko. Ritri mondo ngimani osik kaler.\n ","Ok onego imodh pi kende, to madh divai matin mondo okonyni iyi nikech midekre ma in-go pile.\n ","Jomoko richogi ongʼongʼore kendo otelo nyimgi ka terogi e bura to richo jomoko to opondo kendo luwo bangʼ-gi.\n","Mano bende e kaka tim ngʼato makare bende ongʼongʼore, kendo kata mana mago motimo mopondo fwenyore bangʼe.\n"],["Ji duto manie tich mar misumba onego omi jotendgi luor mowinjore kodgi mondo nying Nyasaye kod puonj mwapuonjo kik yany.\n","Jogo man-gi ruodhi moyie kuom Kristo kik nyisgi achaya moro amora nikech gin jowete kuom Kristo. Kar timo kamano to owinjore gitinegi maber moloyo, nikech jogo mayudo ohala e tichgi gin owete kuom Kristo ma gihero.\n Magi e gik manyaka ipuonj ji kijiwogi matek.\n","Ka ngʼato opuonjo gima opogore ma ok owinjore gi puonj ma adier mag Ruodhwa Yesu Kristo kendo mamiyo ji luoro Nyasaye,\n","to ngʼeuru ni ngʼat ma kamano wuondore kende owuon bende onge gima ongʼeyo. Ngʼat ma kamano kasore gi mino wach kendo gigoyo mbaka manono makelo nyiego, gi dhawo, gi kuoth, kod chich maricho;\n","kod miero ma ok rum e kind joma pachgi osekethore kendo ma adiera oselalnigi. Giparo ni lamo Nyasaye en yor yudo mwandu.\n ","To geno Nyasaye gi chuny modhil en ohala maduongʼ.\n","Nimar onge gima ne wakelo e pinyni kendo onge gima wabiro kawo wadhigo.\n","Omiyo ka wan gi chiemo kod lewni to mago mondo oromwa.\n","Joma gombo mondo obed gi mwandu nwangʼo tem kendo gimoko e obadho kuom gik mofuwo mangʼeny kod gombo mathoth kendo gombo ma kamano kelo kethruok kendo miyo ji lal.\n","Nikech hero pesa e chakruok mar kit richo duto. Jomoko ma chunygi osegedo e yore mag yudo pesa oseweyo yie mi gichwowo chunygi giwegi gi masiche mathoth.\n ","To in, ngʼat Nyasaye, pogri gi mago duto kiketo chunyi kuom ngima makare kod luoro Nyasaye gi yie kod hera kendo kitimo kinda kod muolo.\n","Ked lweny maber mar yie, kendo mak matek wach ngima mochwere mane oluongine chiengʼ mane itimo neno maber e nyim joneno mathoth.\n","E nyim Nyasaye mamiyo gik moko duto ngima, kendo e nyim Kristo Yesu ma notimo neno maber kane owuoyo e nyim Pontio Pilato, achiki ni\n","mondo irit Chikni ma ok iketho bende ma ok irem nyaka chop Ruodhwa Yesu Kristo fwenyre\n","ma Nyasaye nokel e kinde mochano owuon; Nyasaye mipako, ma en wuon Loch makende, kendo ma en Jaloch mar joloch kendo Ruoth mar ruodhi;\n","Jal ma ok tho kendo modak e ler ma dhano ok nyal ngʼiyo tir; kendo Jal maonge ngʼama oseneno kata manyalo neno. Duongʼ gi loch duto odogne nyaka chiengʼ. Amin.\n ","Nyis joma nigi mwandu e pinyni mondo kik gibed jongʼayi bende kik giket genogi kuom mwandu mabiro leny nono to giket genogi kuom Nyasaye mamiyowa gik moko duto mabup mondo wabedgo mamor.\n","Chikgi mondo gitim maber, ka gipongʼ gi mwandu mag timbe mabeyo kendo gibed mangʼwon ka giikore pogo mwandugi ne ji mochando gik ma gin-go.\n","Ka gitimo kamano to gibiro kano mwandu ne gin giwegi, kendo mano nodognegi mise motegno e ndalo mabiro, mondo omi gibed gi ngima madiera man-gi tiende.\n ","To in Timotheo, rit maber gima oseketi e lweti maber mondo iriti. Pogri gi mbekni manono mag piny gi gwenyo wach ma ji okawo ni rieko to ok gin rieko.\n","Jomoko mawacho ni gin gi rieko ma kamano osebayo yo moweyo yie.\n   Ngʼwono obed kodu un duto.\n"]],"II Timothy":[["An Paulo jaote mar Kristo Yesu kuom dwaro mar Nyasaye, kaluwore gi singo mar ngima man kuom Kristo Yesu,\n  ","Andikoni in Timotheo nyathina mahero:\n  Ngʼwono gi kech kod kwe moa kuom Nyasaye Wuoro kod Kristo Yesu Ruodhwa obed kodi.\n  ","Adwokone Nyasaye erokamano ma atiyone gi paro maler maonge bura, mana kaka kwerena bende notiyone, ka apari odiechiengʼ gotieno e lemona mapile.\n","To ka aparo kaka pi wangʼi ne chwer to chunya gombo neni ahinya mondo abed gi mor mogundho.\n","Nikech aparo kuom yie mar adier ma in-go. Yienino chalo gi yie mane Lois dani nigo mokwongo. Kendo mane Yunike minu nigo. An gi ratiro ni in bende in gi yie makamano\n","Mano emomiyo ajiwi mondo ichier mich ma in-go mane Nyasaye omiyi chiengʼ mane aketo lweta kuomi.\n","Nikech Nyasaye ne ok omiyowa chuny mar bedo ngoche, to nomiyowa chuny mar bedo gi teko, gihera kod ritruok.\n ","Kuom mano kik wiyi kuodi kuom timo nend Ruodhwa kata nenda an Jatichne motwe. To kuom teko mar Nyasaye yie mondo osandi koda nikech Injili,\n","ma nowarowa kendo noluongowa mondo wadag e ngima maler. Mano ok nikech wasetimone gimoro maber to nikech dwarone owuon kuom ngʼwonone. Ne omiyowa ngʼwononi kuom Kristo Yesu kane piny pok obetie,\n","to sani koro osefwenynwago kuom biro mar Jawarwa, Kristo Yesu. En ema osetieko tho mi okelo ngima kod ngima mak rum e ler kuom Injili.\n","Ne oyiera mondo aland Injilini kaka jaote kendo kaka japuonj.\n","Mano emomiyo asandora kama. To wiya ok kuodi, nikech angʼeyo Jal ma aseyie kuome, kendo angʼeyo chutho ni onyalo rito ngimana gi chunya ma asechiwone nyaka ndalo nogono.\n ","Weche mane iwinjo kuoma, ritgi kaka ranyisi mar puonj maber, kod yie gihera kuom Kristo Yesu.\n","Rit mwandu maber mosemiyi, kirite gi teko mar Roho Maler modak kuomwa.\n ","Ingʼeyo ni ji duto ma noa e piny Asia oseweya, koda ka Fugelo gi Hermogene.\n ","Mad Ruoth Nyasaye okech jood Onesiforo nikech nosiko kokonyo chunya kendo wiye ne ok okuot koda kata kane an e od twech.\n","To kane ochopo Rumi ne omanya matek nyaka nonwangʼa.\n","Ingʼeyo maber kaka nokonya e yore mathoth e dala ma e Efeso. Akwayo mondo Ruoth okeche e odiechiengʼno mar Ruoth.\n"],["To in, Wuoda, bed motegno kuom ngʼwono ma wan-go kuom Kristo Yesu.\n","Weche mane iwinjo ka apuonjo e nyim joneno mathoth keti e lwet joma inyalo geno, manyalo puonjo joma moko bende.\n","Bed modhil e chandruok kaachiel kodwa kaka jalweny maber mar Kristo Yesu.\n","Onge jalweny ma dwodore gi weche mag dala nimar odwaro mondo obed malongʼo kowinjo jatende ma chike.\n","Kamano bende e kaka jangʼwech mapiem e ngʼwech ok nyal yudo mich mar jaloch ka ok oringo kaluwore gi chike moketi.\n","Japur matiyo matek bende ema owinjore ocham nyak mokwongo mar cham.\n","Par matut kuom gima awacho. Ruoth biro miyi rieko mar winjo tiend weche duto.\n ","Injili malando en ni Yesu Kristo ma Nyakwar Daudi ne ochier oa kuom joma otho.\n","Wach maberno emomiyo isanda kendo itweya ka ngʼat matimo richo. To wach Nyasaye ok otwe.\n","Omiyo adhil kuom duto nikech adwaro ni joma Nyasaye oyiero bende oyudie warruok miyudo kuom Kristo Yesu, kendo makelo duongʼ mochwere.\n ","Ma e wach mar adier:\n Ka wasetho kode,\n to wanabed mangima kode bende;\n ","to ka watimo kinda,\n to wanalochi kode bende;\n to ka wakwede,\n to en bende nokwedwa;\n ","to ka ok wabedo jo-adiera,\n en pod obedo mana ja-adiera,\n nikech ok onyal kwedore owuon.\n ","Par nigi wechegi kisiemogi e nyim Nyasaye ni giwe dhawo kuom weche maonge ohala maketho mana chuny joma winjogi.\n","Tem matek mondo ichiwri ne Nyasaye kaka jatich molony ma wiye ok kuodi kendo mapuonjo Wach mar adiera e yo makare.\n","Pogri kod mbekni manono mag piny nikech jok moketo chunygi e gik ma kamago medo bedo mabor moloyo gi Nyasaye.\n","Puonj mag joma kamago biro landore ka adhola malandore. Achiel kuomgi gin Humenayo gi Fileto,\n","mosebayo yo moweyo adiera. Giseweyo adiera ka gipuonjo ni chier osetimore, kendo giketho yie mar ji moko.\n","Kata kamano mise mongirore mar Nyasaye ochungʼ motegno kendo ondikie ndiko ma ok ruchre mawacho niya, “Ruoth ongʼeyo joge,” kendo niya, “Ngʼato ka ngʼato maluongo nying Ruoth nyaka pogre gi timbe maricho.”\n ","Ongʼere in e ot moro amora maduongʼ nitie gige tedo molos gi dhahabu kata fedha, to bende nitie moko molosi gi bao kata lowo. Mokwongogo itiyogo tije mogen, to mokogo itiyogo tich aticha.\n","Omiyo ka ngʼato opwodhore kuom puonj mochido to enobed kaka gir tich mitiyogo tije mogen. Enodok ngʼat maler ma Ruoth oyiego kaka jatichne makare kendo moikore tiyo tich moro amora maber.\n ","Ring iwe gombo maricho mag jomatindo kendo ket chunyi mar luwo ngima maler, gi yie, gihera, kod kwe, kaachiel gi joma lamo Ruoth Nyasaye gi chuny maler.\n","Pogri chuth gi mbekni mofuwo maonge rieko, kingʼeyo ni gikelo dhawo.\n","To jatich Ruoth ok owinjore bed makwiny, to onego obed mangʼwon gi ji duto kendo onego obed japuonj molony ma hore mos.\n","Joma dagi puonjne nyaka orie gi muolo, ka en gi geno ni Nyasaye nyalo miyogi thuolo mar lokruok mar weyo richo mi gingʼe adiera,\n","kendo kogeno ni pachgi nyalo yawore mi gitony gia e obadho mar Satan moseketogi e twech mar timo dwarone.\n"],["To ngʼe malongʼo ni kinde mag chandruok nobedie e ndalo giko.\n","Ji nobed koherore kendgi kendo kohero pesa. Ginibed josunga, jongʼayi, joma yanyo ji, joma ok winj jonywolgi, joma ok go erokamano, kendo joma ok ler,\n","jogi nobed joma onge hera kendo joma ok wene ji richogi, joma ketho nying ji; joma ok ritre, jo-mahundu, kendo joma ok ohero ber,\n","ginibed andhoke, joma mwomore, josunga, joma ohero mor moloyo Nyasaye,\n","gitimo gik manenore ni gin joma oluoro Nyasaye to ngimagi nyiso ni gionge gima luoro Nyasaye kelo. In to nyaka ipogri chuth gi joma kamago.\n ","Joma kamago ema donjo e miech ji kendo gihoyo mon ma pachgi yomyom mogangore gi kit richo mayoreyore kendo ma gombo maricho ywayo pachgi koni gi koni,\n","mon makamagi oikore mar winjo puonj to kata kamano ok ginyal chopo e okangʼ mar rwako adiera.\n","Mana kaka Janes gi Jambre nokedo gi Musa e kaka jogi bende kedo gi adiera, gin joma pachgi osekethore kendo jogo ma osekwedi kaluwore gi yie.\n","To ok ginidhi mabor nikech fupgi biro nenore ni ji duto mana kaka notimore ni jogo.\n ","In iseluwo puonjna duto, gi kit ngimana, kod gik machano timo e ngimana; iseneno gi yiena, gi kindana, kod herana gi dhilna,\n","kod sand gi chandruok mara. Ingʼeyo gik moko duto mane otimorena Antiokia gi Ikonio kod Lustra, kendo ingʼeyo kaka ne adhil e sand mager! To Ruoth noresa kuom sandgo duto.\n","Chutho, ochunore ni ngʼato angʼata madwaro dak e ngima maler moluoro Nyasaye ka en e achiel gi Kristo Yesu, nyaka ne sand,\n","kata kamano, joma richo kod joma wuondore nomed bedo joma richo moloyo, ka gi wuondo ji to gin bende iwuondogi.\n","In to nyaka isik kimako weche misepuonjori kendo mingʼeyo ni adier chuth, nikech ingʼeyo kit ngima joma nopuonji,\n","bende ngʼe ni nyaka ia e nyathi isebedo kingʼeyo weche manie Muma Maler manyalo miyi rieko makeloni warruok kuom yie Kristo Yesu.\n","Weche duto manie Muma oa kuom much Nyasaye kendo konyo kuom puonjo ji, kendo kuom kwero gik maricho, kendo kuom rieyo ji, kendo kuom tiego ji mondo ji obed joma kare,\n","eka ngʼat Nyasaye obed molony chuth ne tich moro amora maber.\n"],["E nyim Nyasaye kendo e nyim Kristo Yesu mabiro ngʼado bura ni joma ngima gi joma otho, kendo mabiro duogo, gi pinyruodhe, amiyi chik kama:\n","Yal Wach kendo ikri mar timo mano kinde duto, kata ka piny rach kata ka piny ber, kirieyo ji, kikwero ji, kendo kijiwo ji gi kinda duto, kendo kipuonjo ji tiend wechegi adimba.\n","Nikech ndalo biro chopo ma ji ok nodwar chiko itgi ni puonj mar adier to giniluw puonj mamit mar dwachgi giwegi kendo ginichok jopuonj mathoth mondo onyisgi gik ma itgi masakni gombo winjo.\n","Ginitamre winjo adiera ka gichiko itgi ni sigendini manono.\n","In to nyaka ine ni iritori kinde duto; kidhil e chandruok kendo kitimo tiji kaka jaland wach. Tim tijegi duto monego itim kaka jatich Nyasaye.\n ","An ngimana chalo gi misango miolo piny e kinde mar misango kendo kinde mar wuokna e pinyni osechopo.\n","Asekedo lweny maber, aseringo mi atieko ngʼwech, aserito yie marwa,\n","Kendo koro osekan-na osimbo mar ngima makare, ma Ruoth, ma en jangʼad bura makare, biro sidhona e odiechiengʼno. Ok an kenda ema nomiyago, to nomi ji duto mosebedo ka geno dwoke.\n ","Tem matek mondo ibi ira piyo,\n","nimar Dema oseringo oweya modhi Thesalonika nikech nohero pinyni moloyo. Kreske to osedhi e piny Galatia, kendo Tito bende osedhi e piny Dalmatia.\n","Luka kende ema ni koda ka. Kaw Mariko mondo ibigo ira, nikech okonya maber e kuom lando Injili.\n","Tukiko to aseoro Efeso.\n","Ka ibiro to ikelna lawa mane odongʼ kuom Karpo e dala mar Troa, kod kitepena, to moloyo mago molos gi pien.\n ","Aleksanda ma jatheth mula notimona malit ndi. Ruoth owuon nochule kuom gik mosetimo.\n","In bende tangʼne, nikech okwedo puonjwa gi tekre duto.\n ","Kane achungʼ e nyim bura, onge ngʼama nodok jakora, to ji duto noweya. Mad Nyasaye kik ket richoni e wigi!\n","To Ruoth nochungʼ buta momiya teko, mine ayudo teko mar dhi nyime gilando wach nyaka chop joma ok jo-Yahudi duto winj wach maberno mar Injili. Noresa bende e dho sibuor.\n","Omiyo angʼeyo ni Ruoth pod biro resa kuom gimoro amora marach madwaro hinya nyaka chop atundi e pinyruodh polo. En ema mondo oyud duongʼ mosiko nyaka chiengʼ. Amin.\n  ","Mosna Priskila gi Akula, kod jood Onesiforo.\n  ","Erasto nodongʼ Korintho to Trofimo to naweyo ka tuo Mileto.\n","Tem matek mondo ichop ira-ka kapok ndalo chwiri ochopo.\n  Yubulo ooroni mos. Pude gi Lino kod Klaudia, kaachiel gi jowete duto bende jomosi.\n  ","Mad Ruoth rit chunyi. Ngʼwono mondo obed kodu un duto.\n"]],"Titus":[["An Paulo, ma jatich Nyasaye kendo ma jaote Yesu Kristo ema andikonu baruwani. Nyasaye ne oora mondo ajiw yie mar joma Nyasaye oyiero obed motegno, kendo mondo apuonjgi adiera mamiyo giluoro Nyasaye,\n","kuom geno yudo ngima mochwere, mane Nyasaye, ma ok riambi osesingore chon ni nomiwa.\n","Nyasaye ma Jawarwa ema nohulo wachne malongʼo e ndalo mane en owuon oketo, kendo nogolo chik ni an ema onego miya tich mar lando wachneno.\n  ","Ne Tito, wuoda mar adier kuom yie moriwowa e achiel:\n  Ngʼwono gi kwe moa kuom Nyasaye Wuoro kod Kristo Yesu ma Jawarwa obed kodi.\n  ","Gima omiyo ne aweyi Krete ne en ni mondo irie gik moko mane odongʼ kapok atieko, kendo mondo iyier jodong kanisa e dala ka dala, kaka ne achiki ni itim.\n","Jaduongʼ kanisa nyaka bed ngʼat ma wach moro amora marach onge kuome, kendo ngʼatno man-gi dhako achiel, ngʼat ma nyithinde oyie kendo ma ok nyal kwan kaka nyithindo maricho kendo ma wigi tek.\n","Nikech jatend kanyakla mar jo-Kristo en ngʼat marito tich Nyasaye, omiyo nyaka obed ngʼat ma wach moro amora marach onge kuome. Kik obed ngʼat mamiyo kanyakla mar joma oyie tingʼ mapek. Bende kik obed ngʼat mochayo ji kata ma ja-mirima, kata ngʼat mamer gi kongʼo, kata ngʼat mohero dhawo, kata ngʼat moyudo mwandu e yor mibadhi.\n","To nyaka obed ngʼat mohero rwako welo, mohero gigo mabeyo, ngʼat ma terore mos, ma ja-ratiro, moluoro Nyasaye; kendo mawinjo puonj.\n","Nyaka omak motegno puonj migeno, mana kaka osepuonje e kinde motelo, mondo eka ojiw joma moko gi puonj madier kendo okwer joma kwedo puonjno.\n ","Nikech nitie ji mangʼeny ma jongʼanyo, ma gin mana jothor wach kendo jowuond ji, to moloyo jogo moter nyangu ma gin jo-Yahudi moyie.\n","Jogi nyaka kwer mondo olingʼ, nikech giketho mier mangʼeny ka gipuonjo gik ma ok owinjore gipuonji; kendo gitimo kamano mana mondo giyudie ohala ma ok nikare.\n","Kata mana janabi moro ma margi owuon osewacho niya, “Jo-Krete riambo kinde duto, gin ondiegi malich ma timbegi richo kendo gin jowuoro ma budho abudha.”\n","Wach janabigino en adier. Omiyo kwergi matek mondo eka gibed gi yie mar adier,\n","kendo mondo kik gichik itgi ni sigendini mag jo-Yahudi kata ni chike mag joma odagi adiera.\n","Gik moko duto ler mana ni jomaler, to kuom joma okethore ma ok oyie to onge gima ler. Chutho, pachgi kaachiel gi chunygi monego onyisgi kethogi osetho.\n","Giwacho ni gingʼeyo Nyasaye to gikwedo Nyasaye nogo gi timbegi manono. Gin acheje ma wigi tek kendo ok ginyal timo gimoro amora maber.\n"],["Nyaka ipuonj weche mowinjore gi puonj ma adiera.\n","Puonj jodongo mondo obed joma obidhore, ma ok ohero oyuma, kendo moritore, bende man-gi yie mar adier gihera kod kinda.\n ","Kamano bende puonj mon madongo mondo kit ngimagi obed ranyisi maber, ma ok jokuoth, kata joma ohero madho kongʼo, to nyaka gibed gi puonj mabeyo.\n","Ka gitimo kamano, to ginyalo puonjo mon matindo kaka onego giher chwogi gi nyithindgi;\n","ka giterore mos kendo gidak e ngima maler bende ka girito e utegi. Nyaka gibed mon mangʼwon kendo moluoro chwogi mondo kik ngʼato angʼata yany wach Nyasaye.\n ","Kamano bende onego ijiw yawuowi matindo mondo oritre.\n","Bednegi ranyisi e yore duto kitimo gik mabeyo. Kipuonjo to nyis ni in ngʼama ngimane oriere tir kendo ma ok dwar oyuma,\n","wecheni obed weche mowinjore ma ngʼato ok nyal chayo ni gin weche mofuwo mondo joma ok oyie kodi wigi okuodi nikech gionge gimoro amora marach ma ginyalo wacho kuomwa.\n ","Puonj wasumbini mondo owinj ruodhi mag-gi e weche duto, kendo gitem timonegi mana gik malongʼo ma ok gidwokore kodgi,\n","kata kik gikwal gigegi, to ginyisre ni gin joma inyalo geno e weche duto mondo omi e yore duto gimi puonj mar Nyasaye Jawarwa oywa ji.\n ","Nikech ngʼwono mar Nyasaye makelo warruok osefwenyore ne ji duto.\n","Ngʼwonono puonjowa mondo wakwed timbe maricho kod gombo mochido mag piny, kendo mondo wabed kawaritore e ngima makare mamiyo Nyasaye duongʼ e kindeni,\n","kapod warito geno mogwedhi ma en fwenyruok man-gi duongʼ mar Nyasacha maduongʼ kod Jawarwa, Yesu Kristo,\n","mane ochiworenwa mondo oreswa wawe timbe maricho kendo mondo opwodh ne en owuon joma owinjore bedo joge, moikore timo gik mabeyo.\n ","Koro magi e gik monego ipuonji. Jiw ji kendo ikwergi gi teko duto. Kik iwene ngʼato thuolo mondo ochayi.\n"],["Par ne ji mondo ochiw luor ne jotelo. Nyisgi mondo giwinj chik kendo mondo gibed moikore ne timo gimoro amora maber,\n","kik giketh nying ngʼato angʼata, gibed joma ohero kwe, kendo ma paro mar konyo jowetegi, ka ginyiso muolo madier ne ji duto.\n ","Nikech wan bende chon ne wan joma ofuwo ma ok winj wach kendo wasumbini mag kit gombo gi mor mayoreyore mag ringruok. Ngimawa mapile nopongʼ gi ichlit gi nyiego; ka ji mon kodwa kendo wan bende onge winjruok e kindwa.\n","To kane ngʼwono kod hera mar Nyasaye ma Jawarwa ofwenyore to nowarowa.\n","Ne ok owarowa nikech tim moro makare mane wasetimo, to ne owarowa mana nikech ngʼwonone owuon. Nowarowa gi luok mane Roho Maler okelonwago ngima manyien kod nywol manyien.\n","Kuom Yesu Kristo ma Jawarwa Nyasaye noolonwa Roho mogundho,\n","mondo ka oseketwa kare kuom ngʼwonone to wabed jocham mwandune, ka wan gi geno mar yudo ngima mochwere.\n","Wachni en wach madiera. Kendo adwaro ni ijiw wechegi mondo joma oseketo genogi kuom Nyasaye otangʼ mondo gichiwre mar timo gik mabeyo. Gigi gin gik malongʼo chuth, kendo kelo konyruok ne ji duto.\n ","To pogri gi mbekni mofuwo gi sigendini mag anywola gi mino wach kod dhawo kuom weche mag chike, nikech gik ma kamago ok kel konyruok kendo gionge tich.\n","Siem ngʼat makelo pogruok dichiel, to kisesiemo ngʼat makelo pogruok diriyo to pogri kode chuth.\n","Bed kingʼeyo gadiera ni ngʼama kamano en Jaricho ma pache okethore kendo en ngʼama ketho kongʼeyo.\n  ","Bangʼe kaseoro Artemas kata Tukiko iri, to item matek mondo ibi ira piyo Nikopoli, nikech asechano mar bet kuno kinde chwiri.\n","Tim matek mondo ikony Zena ngʼat molony e chik kod Apolo e wuodhgi, kendo ne ni giyudo gik moko duto magidwaro.\n  ","Jowa nyaka puonjre keto chunygi kuom timo gik mabeyo, mondo eka giyud gik ma gikonyorego e ngimagi mapile kendo kik gidagi e ngima ma ok kel konyruok.\n  ","Ji duto man koda ooroni mos.\n Mosnwa joma oherowa kuom yie.\n  Ngʼwono obed kodu uduto.\n"]],"Philemon":[["An Paulo ngʼat motwe nikech Kristo Yesu kod owadwa Timotheo,\n  Wandikoni osiepwa mwageno kendo jatich wadwa Filemon,\n","kaachiel gi nyaminwa Afia gi Arkipo jalweny wadwa, kod kanisa malemo e odi:\n  ","Ngʼwono kod kwe moa kuom Nyasaye Wuonwa kod Ruoth Yesu Kristo obed kodu.\n  ","Adwokone Nyasacha erokamano pile ka aluongo nyingi e lemona,\n","nikech awinjo kuom yie ma in-go kuom Ruoth Yesu, kendo kuom hera miherogo jomaler duto.\n","Alemoni ni mondo iland yie ma in-go motegno, mondo eka ibed gi ngʼeyo matut kuom gik mabeyo duto ma wan-go ei Kristo.\n","Hera ma in-go osemiya mor maduongʼ kendo osejiwa, nikech in, owadwa mahero, isedwogo chunje jomaler.\n ","Kuom mano, kata obedo ni kuom Kristo ne anyalo bedo gi chir mar chiki mondo itim gima onego itim,\n","to koro asayi mondo itim kamano nikech hera. Koro an Paulo awuon, ma jaduongʼ, kendo motwe nikech wach Kristo Yesu,\n","akwayi kuom wach wuoda Onesimo mane odoko wuoda ka an e twech.\n","Ne onge konyruok mane Onesimo keloni to sani koro okelo konyruok maduongʼ ne in kaachiel kod an bende.\n ","Aore mondo oduog iri, kata obedo ni chunya ogene ahinya.\n","Dahero bedo kode ka mondo okonya kaeni kapod an e od twech nikech Injili.\n","To ne ok adwar timo gimoro amora ka ok in ema iyie, mondo tim ngʼwono moro amora mitimo kik bed gima ochun, to obed gima itimo nikech ihero.\n","Nyalo bet ni Onesimo nowuok iri kuom kinde manok mondo iyud thuolo mar kawe chuth bangʼe,\n","ok kaka misumba to kaka owadu migeno ma en ngʼat moloyo misumba. En ohala ne an, to angʼeyo ni en ohala moloyo ne in bende, ok mana kaka ngʼato angʼata, to kaka owadu kuom Ruoth.\n ","Omiyo ka ikwana kaka ngʼama ni kodi e achiel kuom yie to rwake mana kaka dirwaka.\n","Kaponi osetimoni marach, kata ka en-gi gopi moro to kwan-gi e wiya.\n","Andikoni baruwani gi lweta awuon an Paulo, ka anyisi ni abiro chuli, kata ka ok aparoni ni in kod gopa ma en ngimani owuon.\n","Gima agombo maduongʼ, owadwa, en ni mondo iyie itimna ngʼwono kuom Ruoth, kidwogo chunya kuom Kristo.\n","Nikech angʼeyo maber ni iwinjo wach, andikoni ka an gi adiera ni ibiro timona maber moloyo kaka akwayi.\n ","Kwayo machielo ma an-go en ni mondo ilosna kar nindo, nikech an-gi geno ni ibiro gonya mana kaka usebedo kulamo.\n   ","Epafra motwe koda kaachiel nikech wach Kristo Yesu ooronu mos.\n ","Mariko bende omosou kaachiel gi Aristarko gi Dema kod Luka, ma gin jotich wetena.\n  ","Ngʼwono mar Ruoth Yesu Kristo mondo obed kod chunyi.\n"]],"Hebrews":[["Kinde machon Nyasaye nowuoyo gi kwerewa e yore mangʼeny kendo mopogore opogore, kokalo kuom jonabi,\n","to e ndalo mogikgi osewuoyo kodwa kokalo kuom Wuode owuon. Wuodeno ema oseketo mwandune duto e lwete, kendo en ema nochweyo gik moko duto kuome.\n","Wuowi ema rieny gi duongʼ maler mar Nyasaye, kendo en e kit Nyasaye hie momako gik moko duto gi wachne man-gi teko. Kane oseloso yor pwodhruok e richo to nobet piny e polo, e bat korachwich mar Nyasaye Man Malo Moloyo duto.\n","Kuom mano, nobedo gi duongʼ moloyo malaike mana kaka nying mane omiye bende nigi duongʼ moloyo malaika.\n ","Koso gin malaike mage mane Nyasaye onyiso niya,\n “In Wuoda;\n kawuono asedoko Wuonu” ?\n Kata ni,\n “Anabed Wuon-gi\n to enobed Wuoda” ?\n ","To bende, ka Nyasaye kelo Wuode makayo e piny to owacho niya,\n “Malaike duto mag Nyasaye mondo olame.” ","Kowuoyo kuom malaike to owacho niya,\n “Omiyo malaikane bedo yembe,\n kendo jotichne kaka ligek mach.” ","To kuom Wuowi to owuoye niya,\n “Lochni nosik nyaka chiengʼ, yaye Nyasaye,\n kendo tim makare ema nobed kaka ludh loch e pinyruodhi.\n ","Isehero tim makare to imon gi timbe maricho;\n emomiyo Nyasaye ma Nyasachi osetingʼi malo moyombo jowadu,\n nikech osewiri gi mo mamiyi mor.” ","Kamachielo bende owachoe niya,\n “Yaye Ruoth, kar chakruok ne iketo mise mag piny\n kendo polo bende gin tij lweti.\n ","Gin to ginilal nono, In to isiko manyaka chiengʼ,\n giduto giniti mana kaka law ti.\n ","Iniban-gi giduto mana kaka ibano kandho,\n kendo inilokgi mana kaka iloko nanga.\n In to isiko ichalri mana kaka in,\n kendo hiki ok norum.” ","Koso gin malaike mage ma Nyasaye nonyiso niya,\n “Bed e bada ma korachwich,\n nyaka chop aket wasiki,\n e bwo tiendi”? ","Donge malaike duto gin roho ma Nyasaye oketo mondo oti ni joma Nyasaye biro reso?\n"],["Mano emomiyo nyaka waket chunywa kuom mako weche duto mwasewinjo mondo kik waba yo.\n","Nikech ka weche mane malaike owuoyoe ne gin weche migeno, kendo ngʼato angʼata mane ok oritogi noyudo kum mowinjore gi timne,\n","koro wan to dwatony nade ka wajwangʼo warruok maduongʼ ma kama? Ruoth Yesu owuon ema nokwongo olandonwa Wach warruokni eka bangʼe joma nowinjo wach warruokno nosironwa ni wechego gin adier.\n","Nyasaye bende notimo nende kuom wachno kotimo ranyisi gi timbe miwuoro kod honni mopogore opogore, kendo kuom chiwo mich mag Roho Maler mane opogo ni ji kaka en owuon odwaro.\n ","Malaike ok ema Nyasaye osemiyo teko mar bedo gi loch e piny mabiro.\n","To en mana kaka ondiki e muma niya,\n “Dhano to en angʼo momiyo ipare,\n koso wuod dhano to en ngʼa momiyo isiko idewe?\n ","Ichweye mapiny ne malaike\n to koro isesidhone osimbo mar duongʼ kod luor;\n ","kendo iseketo gik moko duto e bwo tiende.” Ka Nyasaye noketo gik moko duto e bwo lochne to onge gima noweyo oko. To kata kamano sani pod ok wane ka gik moko duto ni e bwo lochne.\n","To waneno mana Yesu mane odwok piny moloyo malaike, makoro sani osidhne osimbo mar duongʼ kod luor, nikech noneno lit mar tho. Yesu nobilo tho ni wan duto kuom ngʼwono mar Nyasaye.\n ","Ne en gima kare mondo Nyasaye manochweyo kendo morito gik moko duto oket jachak warruok margi kare chuth e yor sandruok, mondo eka okel nyithi Nyasaye duto oyud pok mar duongʼne.\n","Jal mamiyo ji bedo maler, kaachiel gi ji duto moseloki odoko jomaler, gin nyithind ngʼat achiel. Kuom mano Yesu ok oluor mar luongogi ni owetene,\n","owacho niya,\n “Abiro hulo nyingi ne owetena;\n abiro paki gi wer e dier chokruok.” ","Owacho kendo niya,\n “Abiro keto genona kuome.” To bende owacho ni,\n “Eri an ka, kaachiel gi nyithindo ma Nyasaye osemiya.” ","To kaka nyithindo nigi ringruok gi remo e kaka en bende nokawo kidono, mondo kuom thone oketh teko mar jal man-gi teko mar tho, ma en Satan,\n","eka mondo ogony ji duto ma luoro mar tho oloko wasumbini.\n","Nikech ka kuom adier, ok okony malaike, to nyikwa Ibrahim ema okonyo.\n","Mano emomiyo ne nyaka kete ochal gi owetene e yore duto, mondo eka obed jadolo maduongʼ ma jakech kendo ma ja-adiera matiyo e nyim Nyasaye, kotimo misango migologo richo mag ji.\n","Kaka en owuon nosande kendo nokadho e bwo tembe, en gi teko mar konyo joma itemo.\n"],["Emomiyo, owetena maler kendo ma oseluongi gi luong mar polo, keturu pachu duto kuom Yesu, ma en jaote kendo jadolo Maduongʼ mar yie mwahulo.\n","Notiyo tich mane okete mondo otim gadiera, mana kaka Musa bende notiyo tichne gadiera e od Nyasaye gi chunye duto.\n","To mana kaka jager ot nigi duongʼ moloyo duongʼ mar ot mogero, e kaka Yesu onego omi duongʼ moloyo Musa.\n","Nikech ot ka ot nigi ngʼat mogere, to Nyasaye ema ogero gik moko duto.\n","Musa notiyo gi adiera e od Nyasaye gi chunye duto, mobedo janeno kuom gik mane ibiro ler tiendgi bangʼe.\n","To Kristo en ja-adiera kaka jatend od Wuon mare. To wan e jood Nyasaye, ka wamako matek chir kod geno ma wan-go.\n ","Kuom mano, mana kaka Roho Maler wacho niya,\n “Kawuono ka uwinjo dwonde,\n ","to kik chunyu bed mapek,\n kaka ne utimo e ndalo mane ungʼanyo\n e kinde mag tem e thim,\n ","kama kwereu notemoae gi tem\n kendo negineno gima ne atimonegi kuom higni piero angʼwen.\n ","Mano emomiyo iya nowangʼ gi tiengʼno\n kendo nawacho ni, ‘Chuny jogi ohero rwenyo,\n kendo pok gingʼeyo yorena.’\n ","Omiyo mirima nomaka kodgi, mi nasingora ka akwongʼora ni,\n ‘Ok ginidonji e yweyona ngangʼ.’ ”\n ","Owetena neuru ni ubedo motangʼ mondo kik ngʼato kuomu bed gi chuny marach motamore yie mamiyo oweyo Nyasaye mangima.\n","To moloyo ngʼato ka ngʼato mondo ojiw nyawadgi pile pile kapod wan gi kinde miluongo ni Kawuono, mondo kik richo gal ngʼato kuomu mi chunye bed matek.\n","Nikech ka wamako geno mane wachakogo matek nyaka giko to wanabed jocham girkeni kaachiel gi Kristo.\n","Mano emomiyo owachi niya,\n “Kawuono ka uwinjo dwonde,\n to kik chunyu bed mapek,\n kaka ne utimo e ndalo mane ungʼanyo.” ","To gin jomage manowinjo mi ongʼanyone? Donge ne gin ji duto mane Musa otelonegi kogolo Misri?\n","Koso gin jomage mane okechogo kuom higni piero angʼwen? Donge nokecho gi joma notimo richo ma ringregi nodongʼ e thim kosetho?\n","Gin jomage ma nokwongʼorenegi ni ok ginidonji e kar yweyone, ka ok gin joma notamore winjo wachne?\n","Omiyo waneno ni ne ok ginyal donjo nikech negitamore yie.\n"],["Kuom mano, kaka singruok mar donjo kama entie mondo waywe pod nitie, wabeduru motangʼ mondo kik yud ngʼato kuomu ma nigi rem moro ma dimone donjo e yweyono.\n","Nikech wan bende oseyalnwa Injili mana kaka gin bende noyalnegi, to kata kamano wach mane giwinjo ne ok okelonegi konyruok, nikech ne ok girwake kuom yie.\n","Koro wan maweseyie wadonjo e yweyono, mana kaka Nyasaye osewacho niya,\n “Omiyo mirima nomaka kodgi,\n mi nasingora ka akwongʼora ni,\n ‘Ok ginidonji e yweyona ngangʼ.’ ”  \n Nyasaye nowuoyo kama kata obedo ni nosetieko tije chon chakre kinde manochweyo piny.\n","Nikech owuoyo kuom odiechiengʼ mar abiriyo kamachielo kowacho niya, “To e odiechiengʼ mar abiriyo Nyasaye noyweyo kuom tijene duto.”","To waseneno bende e Ndiko motelo ka Nyasaye wacho niya, “Ok ginidonji e yweyona ngangʼ.” ","Kata obedo ni joma noyalnegi Injili mokwongo ne ok odonjo e yweyo mar Nyasaye nikech tok teko, thuolo pod nitie mondo jomoko odonji e yweyono.\n","Omiyo osechano thuolo machielo moluongo ni Kawuono, ma en e odiechiengno mane owuoyo kuome bangʼe achien gi dho Daudi, mana kaka waseneno motelo, niya,\n “Kawuono ka uwinjo dwonde\n to kik chunyu bed mapek.” ","Nikech ka dine bed ni Joshua ne nyalo miyogi yweyo, to Nyasaye ok dine owuoyo bangʼe kuom odiechiengʼ machielo.\n","Kuom mano, odiechieng yweyo mar Sabato pod nitie ne jo-Nyasaye;\n","nikech ngʼato angʼata madonjo e yweyo mar Nyasaye nyaka ywe e tijene, mana kaka Nyasaye bende noyweyo e tijene.\n","Kuom mano, watemuru matek kaka wanyalo mondo wadonji e yweyono, mondo kik ngʼato podhi kuom luwo ranyisi marach mar wich teko.\n ","Nimar wach Nyasaye ngima kendo tiyo. Obith moloyo ligangla ma dhoge ariyo, kendo opowo chuny dhano nyaka iye mogik, nyaka kuma pach dhano gi chunye jorome, kaachiel gi fuoni gi ondhudho. Kuno ema oketoe bura ne paro kod dwaro malingʼ-lingʼ manie chuny dhano.\n","Onge gimoro kata achiel, kuom gik moko duto mane Nyasaye ochweyo, mopondone. Gik moko duto oyawore kendo oelore e nyim tong wangʼ Jal ma wan duto, ngʼato ka ngʼato, nyaka wabi wachungʼ e nyime kwahulo gik moko duto ma wasetimo.\n ","Kuom mano kaka koro wan gi Jadolo Maduongʼ mosedhi nyaka e polo, ma en Yesu Wuod Nyasaye, wamakuru yie mwahulo matek.\n","Nikech ok wan gi jadolo maduongʼ ma ok nyal kechowa e nyawowa, to wan gi mano manyalo kechowa, to nikech en bende noteme gi kit tembe duto mwayudo, makmana ni en noonge gi richo.\n","Kuom mano, wasuduru but kom duongʼ mar ngʼwono ka wan gi chir, mondo wayud kech gi ngʼwono e sa mwadware kony.\n"],["Jadolo maduongʼ moro amora iyiero e kind oganda kendo iwale mondo obedo jachungʼ mar oganda kuom weche ma wuoyo kuom Nyasaye, mondo ochiw mich gi misengini migologo richo.\n","Onyalo dembo joma kia gi joma orwenyo, nikech en owuon bende nyawo obembe.\n","Mano emomiyo en bende nyaka ochiw misango ni richone owuon, kaachiel gi richo mag oganda bende.\n ","Ngʼato ok ketre e duongʼ mar bedo jadolo kende owuon, to Nyasaye ema nyaka luonge mana kaka noluongo Harun bende.\n","Omiyo Kristo bende ne ok okawo duongʼ mar bedo jadolo maduongʼ kende owuon. To Nyasaye nowachone niya,\n “In Wuoda,\n kawuono asedoko Wuonu.” ","Owacho bende kamachielo niya,\n “In Jadolo nyaka chiengʼ\n koluwo kit dolo mar Melkizedek.” ","E ndalo mane Yesu ngima e pinyni, nolamo kosayo Nyasaye mane nyalo rese e tho, koywak malit kendo ka pi wangʼe chwer, mi Nyasaye nowinjo ywakne nikech dembruokne.\n","Kata obedo ni ne en Wuod Nyasaye to nopuonjore winjo chik Nyasaye nikech sandruok ma noneno,\n","kendo bangʼ ka nosekete kare chuth to nodoko wuon warruok mochwere ma ji duto mawinjo wachne yudo.\n","Bende Nyasaye nokete jadolo maduongʼ koluwo kit dolo mar Melkizedek.\n ","Wan gi weche mathoth ma wanyalo wacho kuom wach ma tiende tekni, to winjo maru ni chien.\n","Chutho, kata obedo ni sani koro onego bed ni un jopuonj, to pod udwaro ngʼat machielo mondo ochak opuonju nonro michako ngʼeyogo adiera mar wach Nyasaye. Kar chamo chiemo motegno to pod umadho chak kende!\n","To ngʼato angʼata ma madho chak kende pod en nyathi mayom, omiyo oonge gi lony kuom puonj mar tim makare.\n","Joma otegno to nyalo chamo chiemo motegno, nikech gisetiyo kodgi amingʼa mi gibedo gi lony mar fwenyo pogruok man e kind ber gi rach.\n"],["Kuom mano koro waweuru puonj michakogo ngʼeyo wach Kristo, to wadhiuru nyime mondo wadok joma otegno. Ok owinjore mondo wachak puonjou manyien weche michakogo bedo ja-Kristo, kaka lokruok weyo timbe matero ji e tho to gi yie kuom Nyasaye;\n","kod puonj kuom kit batiso mopogore opogore, kata kuom keto lwedo ewi ji, kata kuom wach chier aa kuom joma otho, kata kuom bura mabiro.\n","To wabiro timo kamano, ka Nyasaye oyie.\n ","Nikech jomaler mar Nyasaye oserienynegi mi obilo mich mar polo kendo obedo e lalruok achiel gi Roho Maler;\n","joma osebilo ber mar Wach Nyasaye, mi ongʼeyo teko mar piny mabiro,\n","kopodho moweyo yie margi, to ok nyal konygi mi gilokre kendo, nikech gikelo chandruok kuomgi giwegi kuom guro Wuod Nyasaye e msalaba nyadiriyo, ka gimiyo ji chaye ratiro.\n","Lowo ma mwonyo pi koth mochwe kuome kendo machiego cham manyalo konyo joma opure, ema yudo gweth Nyasaye.\n","To ka bangʼ yudo koth maber to ochiego mana kuthe gi buya to oonge tich, kendo ochiegni yudo kwongʼ. Giko ibiro wangʼe e mach.\n ","Kata wawuoyo kama, osiepewa mwageno, to wan gi gigeno kuomu kuom gik mabeyo moloyo, ma gin olembe mabeyo ma warruok nyago.\n","Nyasaye en ja-adiera, omiyo wiye ok nyal wil gi tich maru kaachiel gihera musenyiso kukonyo joge, kendo ma pod udhi nyime kutimo.\n","Wadwaro ni ngʼato ka ngʼato kuomu odhi nyime katimo maber nyaka giko, eka ubed gi ratiro mar yudo gik mugeno yudo.\n","Ok wadwar ni ubed jo-samuoyo to wadwaro ni ulu kit joma yudo gik mosingi nikech giyie kendo gitimo kinda.\n ","Ka Nyasaye notimo singruok gi Ibrahim to nokwongʼore gi nyinge owuon, nikech ne onge ngʼat maduongʼ mohinge monyalo kwongʼore gi nyinge,\n","nowacho niya, “Abiro gwedhi adier, kendo abiro miyi nyikwayo mangʼeny.”","Omiyo bangʼe Ibrahim noyudo gima Nyasaye nosingore ni nomiye bangʼ rito gi kinda.\n ","Joma timo singruok kwongʼore gi nying joma oloyogi gi duongʼ, kendo kwongʼruok ma gitimo golo kiawa moro amora e kind joma otimo winjruokgo.\n","Emomiyo ka Nyasaye ne dwaro lero tiend chenroge ma ok lokre ne joma yudo gweth mag singruok mage, noguro singruokneno gi kwongʼruok.\n","Notimo kamano mondo, kuom gik moko ariyo, tiende ni singruok gi kwongʼruok, ma ok nyal lokore kendo ma ok nyal miyo Nyasaye bet ja-miriambo, wayud gweth mogundho, wan mwasetony koro wayudo jip motegno kwamako geno ma wan-go matek.\n","Genowano osiro chunywa ka loch mogur motegno ma ok yiengni kendo ma gimoro ok nyal donje mi kethi. Odonjo nyaka ei kama ler mar lemo manie tok pasia,\n","kama Yesu ma nosetelonwa nosedonjoe. Osedoko jadolo maduongʼ manyaka chiengʼ, koluwo kit dolo mar Melkizedek.\n"],["Melkizedek mwawuoyo kuomeni ne en ruodh Salem kendo ne en jadolo mar Nyasaye Man Malo Moloyo. Noromo gi Ibrahim ka Ibrahim noa e lweny mane oseloyoe ruodhi, mi nogwedhe,\n","kendo Ibrahim nomiye achiel kuom apar mar gik moko duto. Tiend nying Melkizedek gin ariyo, mokwongo en ni ruoth makare, kendo mar ariyo en Ruodh Salem tiende ni Ruodh kwe.\n","Kaka Melkizedek ne onge gi wuon kata min kata anywolane bende ne oonge gi chakruokne kata gikone, En kaka Wuod Nyasaye, kendo tij dolo mare osiko nyaka chiengʼ.\n ","Parieuru duongʼ mane en-go. Kata mana Ibrahim nomiye achiel kuom apar mar gik ma nopeyo!\n","Wangʼeyo ni chik dwaro ni mondo nyikwa Lawi ma gin joma tiyo tij dolo ema ochoki achiel kuom apar kuom ogandagi, ma gin owetegi, kata obedo ni owetegigo bende gin nyikwa Ibrahim.\n","Melkizedek-ni ne ok en nyakwar Lawi, to kata kamano Ibrahim jal mane Nyasaye omiyo singruok nochiwone achiel kuom apar kuom gik mane opeyo, kendo nogwedhe.\n","En gima ongʼere ni ngʼat matin igwedho gi ngʼat maduongʼ.\n","To korka jodolo mag joka Lawi wayudo ni achiel kuom apar ichoko gi dhano matho; to kuom Melkizedek to wayudo ni achiel kuom apar nochoki gi jal ma ikwano ni ngima, mana kaka ndiko wacho.\n","Omiyo wanyalo wacho ni ka Ibrahim nochiwo achiel kuom apar to mano nyiso ni kata mana Lawi nyakware ma en ngʼat mane onego yud pok mar achiel kuom apar bende nochiwo pokno,\n","nikech kindeno noyudo ka Lawi pok onywol, to kata kamano wanyalo wacho nine en ei ringre Ibrahim kwar mare kane Melkizedek oromo gi Ibrahim.\n ","Kapo ni tich dolo mar jo-Lawi nikech chik mane omi jo-Israel notenore kuome ne nyalo miyo dhano doko makare chuth, to koro ere gimomiyo ne pod nitie dwaro mondo oyud jadolo machielo koluwo kit Melkizedek? Angʼo momiyo ne nyaka jadolo mopogore gi Harun yudre?\n","Nikech wangʼeyo ni ka olok tich dolo to chik bende nyaka loki.\n","To ngʼat miwacho wechegi kuomeni to noa e dhoot machielo ma ngʼato ne pok oyie mondo oti tich dolo e kendo mar misango.\n","Nikech ongʼere malongʼo ni Ruodhwa noa e dhood Juda, ma en dhoot ma Musa ne ok owacho gimoro kuom jodolo.\n","Gima wasewachono medo winjore ka jadolo machielo obiro machalo gi Melkizedek,\n","En ne ok okete jadolo kaluwore gi chike dhano kata anywola mowuokie, to nokete nikech teko mar ngima maonge gima nyalo ketho.\n","Nikech Muma timo neno kuome niya,\n “In Jadolo nyaka chiengʼ\n koluwo kit dolo mar Melkizedek.” ","Chik machon-no koro osegol oko nikech onyap kendo oonge gi teko\n","(nikech chik ne ok nyal keto gimoro kare), kendo koro osekelnwa geno manyien maber moloyo chik machon-no, kendo kuom genono wasudo machiegni gi Nyasaye.\n ","To bende mano ne ok otim maonge kwongʼruok! Jomoko nobedo jodolo maonge kwongʼruok,\n","to en to nobedo Jadolo gi kwongʼruok ka Nyasaye nowachone niya,\n “Jehova Nyasaye osekwongʼore\n kendo ok nolok pache,\n osesingore niya, ‘In Jadolo nyaka chiengʼ.’ ”\n ","Nikech kwongʼruokni, Yesu koro oseguro winjruok manyien gi Nyasaye, ma en singruok maber moloyo machon.\n ","Pogruok machielo mwaneno en ni e kit dolo machon, jodolo ne ngʼeny nikech tho nomonogi dhi nyime gi tich dolo;\n","to nikech Yesu ngima nyaka chiengʼ, tich dolo mare osiko.\n","Kuom mano onyalo waro chuth joma kadho kuome kasudo ir Nyasaye, nikech ongima nyaka chiengʼ mondo okwanegi Nyasaye.\n ","Jadolo maduongʼ ma kamano ema nyalo konyowa nikech oler, oonge ketho, kendo chilo moro onge kuome. Bende Nyasaye osetingʼe mokete kar kende kopoge gi joricho, kendo osetingʼe malo kuma bor moyombo polo.\n","En ok ochune ni nyaka otim misango pile pile kaka jodolo madongo mamoko timo, kokuongo gi timo misango mare owuon eka otimo mar joma moko. En to notimo misango ni richogi dichiel kende kane ochiwo ringre owuon.\n","Nikech chik keto joma nyap mondo obed jodolo madongo, to weche kwongʼruok mane obiro achien bangʼ chik, noketo Wuowi, makoro oseket kare chuth nyaka chiengʼ.\n"],["Gima wasebedo ka watemo wacho en ma: Wan gi Jadolo Maduongʼ mobet piny e bat korachwich mar Kom Duongʼ mar Nyasaye Maduongʼ manie polo,\n","en ema otiyo e kama ler mar lemo, ma en Hemb Romo madier ma Ruoth ema oguro, to ok dhano.\n ","Jadolo Maduongʼ moro amora iyiero mondo ochiw mich kaachiel gi misango, omiyo kata jadolowani bende ne nyaka chiw gimoro.\n","Ka dine bed ni pod en e piny ka, to dine ok obedo jadolo, nikech nitie jodolo moromo machiwo mich duto kaka chik dwaro.\n","Tich ma jodologo tiyo e kama ler mar lemo en mana kido gi tipo mar tij dolo manie polo. Mano emomiyo ka Musa ne dwaro chako gero Hemb Romo to Nyasaye nosieme kawachone niya, “Ne ni igero gik moko duto machal gi kido mane onyisi ewi got.”","To tich ma Yesu oseyudo duongʼ moloyo margino, mana kaka winjruok mokelo, ma en e jathek ber moloyo winjruok machon, nikech en winjruok ma singruok mabeyo moloyo ema guro.\n ","Ka dine bed ni onge gima orem kuom winjruok machon, to winjruok manyien ok dobiro kare.\n","To Nyasaye noneno wach moro morem kuomgi mi owacho niya,\n “Kinde biro, Jehova Nyasaye wacho,\n ma anatim singruok manyien,\n gi dhood jo-Israel\n kod dhood jo-Juda.\n ","Singruokno ok nochal\n gi mano mane atimo gi kweregi,\n kane amako lwetgi\n mi atelonegi kagologi e piny Misri,\n nikech ne ok giluwo singruokna ma natimo kodgi\n omiyo an bende ne alokora aweyogi,\n Jehova Nyasaye owacho.\n ","Ma e singruok ma anatim gi dhood jo-Israel\n bangʼ ndalogo, Jehova Nyasaye owacho.\n Abiro keto chikena e pachgi\n kendo ndikogi e chunygi.\n Anabed Nyasachgi,\n kendo ginibed joga.\n ","Koro ngʼato ok nochak opuonj jabathe,\n kata nyawadgi kowacho ni, ‘Ngʼe Jehova Nyasaye,’\n nikech giduto giningʼeya\n kochakore ngʼat matinie moloyo nyaka ngʼat maduongʼie moloyo.\n ","Nimar anawenegi timbegi maricho,\n kendo ok anachak apar richogi kendo.” ","Ka Nyasaye luongo singruokni ni “manyien” to mano nyiso ni osemiyo singruok mokwongo odoko machon maonge tich; to kaka oonge tich kendo oti, to obiro lal nono machiegni.\n"],["Singruok mokwongo ne nigi chike matayo lemo kaachiel gi kama ler mar lemo e piny-ka.\n","Ne olos hema ma opog iye ariyo. Kama ikwongo donjoe ne iluongo ni Kama Ler, kendo kanyo noketie rachung taya gi mesa moketie makati miketo e nyim Nyasaye pile.\n","E tok pasia mar ariyo ne nitie hema miluongo ni Kama Ler Moloyo,\n","ne nitie kendo mar misango molos gi dhahabu miwangʼoe ubani kod Sandug Muma mowir gi dhahabu gi ludh Harun mane chako loth, kod kite mopa mondikie singruok.\n","Ewi Sandug Muma ne nitie kido mag malaika miluongo ni kerubi mar Duongʼ, kendo bwombegi noumo kama igoloe richo. To sani ok wanyal wuoyo matut kuom gigo duto.\n ","Ka gik moko duto nosechan kamano, jodolo ne donjoga e hema ma oko pile mondo giti tichgi mar lemo.\n","To mana jadolo maduongʼ kende ema noyiene donjo e hema maiye dichiel kende e higa, to nechune ni nyaka odonj iye kuno gi remo mane otimogo misango ne richone mokwongo eka bangʼe otimonego ji duto bende, mondo owenegi richo mane gitimo ka gikia.\n","Roho Maler ne nyiso, kuom kit dolo maka ma, ni yo midonjogo Kama Ler Moloyo ne pok ofwenyore, e kinde duto ma hema machon ne pod ochungʼ!\n","Ma en gima nyiso kinde ma wadakieni, kendo ginyiso ni mich kod misango mane ichiwo ne ok nyal luoko chuny joma ne lemo e hemano mi gidok joma kare.\n","Gin mana chiemo gi math kod tim pwothruok mopogore opogore, to magi gin mana tim ma oko matiyo mana nyaka ndalo ma chik manyien nochakie tich, kendo ne itiyo kodgi mana ka Nyasaye ne pok oloko gik moko odoko manyien.\n ","To ka Kristo nobiro kaka jadolo maduongʼ mar gik mabeyo moloyo makoro wan-go sani, nodonjo e hema maduongʼ kendo malongʼo chuth. En hema ma lwet dhano ok oloso manyiso ni ok en chwech mar pinyni.\n","Nodonjo iye nyaka Kama Ler Moloyo, to ne ok odhi gi remb diek gi rwedhi. Notimo misango dichiel kendo mogik gi rembe owuon ma nokelonwago warruok mosiko.\n","Nikech ka remb diek gi rwedhi gi buch nyiroye mane ikiro ne nyalo pwodho joma ogak, mi gibed maler gi oko,\n","koro remb Kristo to nyalo pwodho ji e yo malich machal nade! Nochiwore ne Nyasaye kuom Roho mosiko kaka misango maonge songa, omiyo rembe biro luoko chunywa maiye mi wawe timbe motho, mondo wati ne Nyasaye mangima!\n ","Kuom mano, Kristo e jathek mar singruok manyien, mamiyo joma oluongi yudo girkeni mosiko mosesingnegi, nikech koro osetho kargi kaka misango mamiyo gibedo thuolo kuom kethogi e bwo singruok mokwongo.\n ","Ka ngʼato osingo girkeni mage, to mwandunego ok pogi kapok otho,\n","nikech singruok ma kamano nigi teko mana ka ngʼatno osetho, to ok kapod ongima.\n","Mano emomiyo kata mana singruok mokwongo ne ok nyal chako tich kaonge remo.\n","Kane Musa osesomo ne ji weche duto mag chik mi ji duto owinjo, nokawo remb nyiroye gi diek, kaachiel gi pi, gi usi marakwaro kod obino, mi okiro e Kitap Chik, kendo okiro kuom ji duto, kokirogi gi yie rombo malando gi obino.\n","Nowacho niya, “Ma e remo mar singruok ma Nyasaye osechikou mondo uriti.”","Nokiro remono kuom Hemb Romo kendo kuom gimoro amora mane itiyogo e lemo machalre kamano.\n","Chutho, chik dwaro ni gik moko duto opwodh gi remo, kendo ka remo ok ochwer to golo richo onge.\n ","Emomiyo ne dwarore mondo kido mag gig polo opwodhi gi misengini machalo kamago, to kata kamano gig polo hie to dwaro misengini mabeyo moloyo magi.\n","Nikech Kristo ne ok odonjo kama ler mar lemo ma lwet dhano ema oloso, ma en mana kido mar Kama Ler hie, to nodonjo e polo wuon, kama koro ochungʼnwa e nyim Nyasaye.\n","To bende ne ok odonjo e polo mondo ochiwre kaka misango higa ka higa, kaka jadolo maduongʼ donjo Kama Ler Moloyo higa ka higa mondo otim misango gi remo ma ok mare owuon.\n","Ka Kristo ne nyalo timo kamano, to mano ne nyalo chune ni otho nyadi mangʼeny nyaka aa chakruok piny. To koro osefwenyore dichiel kendo mogik e ndalo mogikni mondo ochiw ringre owuon kaka misango magolo richo.\n","Mana kaka ochan ni dhano nyaka tho dichiel kende to bangʼe Nyasaye yale,\n","e kaka Kristo bende notimgo misango dichiel kende mondo ogol richo mag ji mangʼeny. To obiro fwenyore kendo mar ariyo, ok mondo ochak otingʼ richo ji kendo, to mondo okel warruok ni joma rite gi geno.\n"],["Chik en mana tipo mar gik mabeyo mabiro to ok en gigo hie. Kuom mano ok nyalre mondo misengini minuoyo higa ka higa oket joma sudo ir Nyasaye kalame obed makare chuth.\n","Ka dine bed ni misenginigo nyalo miyo ji bedo makare, donge dine osewetimgi chon? Nikech joma lemogo dine osepwodhi dichiel kende, mi ok gibedo joketho ma bura oloyo kendo.\n","To misenginigo gin mana gik maparo ne ji richogi higa ka higa,\n","nikech remb rwedhi gi diek ok nyal golo richo kata matin.\n ","Emomiyo ka Kristo nobiro e piny to nowacho niya,\n “Misengini kod chiwo ok ema ne idwaro,\n to ringruok ema ne iikona;\n ","Misengini miwangʼo pep kod chiwo mag golo richo\n ne ok imorgo.\n ","Eka nawacho ni, ‘Eri an ka, yaye Nyasaye,\n asebiro timo dwaroni, mana kaka ondiki kuoma e Muma.’ ” ","Mokwongo nowacho niya, “Misengini kod chiwo, kata misengini miwangʼo pep kod chiwo migologo richo ne ok idwar kendo ne ok imor kodgi.” Kata obedo ni chik ne dwaro ni otimgi kamano.\n","To eka nowacho kendo niya, “Eri an ka, asebiro mondo atim dwaroni.” Omiyo waneno kaka oketho yo machon mar chiwo chiayo ka misango to okelo yo manyien ma ngʼato chiwoe ngimane owuon.\n","Nikech Yesu Kristo notimo dwaro Nyasaye, omiyo koro osepwodhwa e richo kuom ringre mane ochiwo kaka misango dichiel kende.\n ","Jodolo mag jo-Yahudi duto chungʼ odiechiengʼ kodiechiengʼ mondo otim tich dolo, ka ginuoyo mana misango ma ok nyal golo richo.\n","Kristo to notimo misango mar golo richo dichiel kende, mi obet piny e bat korachwich mar Nyasaye.\n","Chakre chiengʼ mane obetie piny, orito odiechiengʼ mibiro ket jowasike duto obed raten tiende;\n","nikech kuom misango achiel kende, omiyo joma opwodhi odoko joma longʼo mi gibedo joma kare chuth.\n ","Roho Maler bende wuoyonwa kuom wechegi. Mokwongo owacho niya:\n ","“Jehova Nyasaye owacho ni singruok ma anatim kodgi\n bangʼ ndalogo,\n abiro keto chikena e chunygi,\n kendo ndikogi e pachgi.” ","Ruoth medo wacho niya,\n “Richogi kod timbegi mamono\n ok anachak apar kendo.” ","Kama oseweye richo, koro misango mar golo richo onge gi tich.\n ","Kuom mano owetena, nikech koro wan gi chir mar donjo e Kama Ler Moloyo kuom remb Yesu,\n","noyawonwa yo manyien kendo mangima kuom ringre owuon mondo wakadh pasia.\n","Ka koro wan gi jadolo maduongʼ morito od Nyasaye kamano,\n","to wasuduru but Nyasaye gi chuny mar adier, kendo ka wan gi yie ma ok wariwo gi kiawa, bende ka chunywa manyisowa ni wan joketho opwodhi kendo ka ringrewa olwoki gi pi maliw.\n","Wamakuru motegno geno ma wan-go ma ok wamindni, nikech Nyasaye mosemiyowa singruok en ja-adier.\n","Ngʼato ka ngʼato mondo opar kaka dojiw nyawadgi omed bedo gihera kod timbe mabeyo.\n","Kik wawe mak wachokore kaachiel, kaka jomoko oseweyo timo, to wajiwreuru ngʼato gi ngʼato, kendo umed timo kamano to moloyo ka uneno ka Chiengʼ Ruoth medo sudo machiegni.\n ","Ka wasiko watimo atima richo mana mar oyiem bangʼ ngʼeyo adiera, to onge misango moro ma pod odongʼ,\n","gima odongʼ en mana kibaji, kwangʼeyo ni wachomo kum gi mirima mar mach, mabiro tieko joma kedo gi Nyasaye chuth.\n","Ngʼato angʼata ma otamore rito chik Musa ne inego ma ok okechi e nyim joneno ariyo kata adek.\n","Koro iparo ni ngʼat monyono Wuod Nyasaye piny gi tiende, makawo remo mar singruok mane opwodhego ka gima nono, kendo ma yanyo Roho mar ngʼwono, to biro yudo kum malich machal nade?\n","Nikech wangʼeyo Jal manowacho niya, “An awuon ema anachul kuor. Adier abiro chulo kuor maonge kiawa,”  kendo niya, “Ruoth biro yalo joge.”","En gima lich miwuoro ka ngʼato olwar e lwet Nyasaye mangima!\n ","Parieuru ndalo mokwongo mane uyudo ler mar Nyasaye. E kindeno nunyono piny motegno kukedo matek e dier sand mathoth.\n","Seche moko ne iyanyou kendo isandou e lela e dier ji, to seche moko nuchungʼ kaachiel kod joma ne itimonegi kamano.\n","Chunyu ne sandore kaachiel gi joma otwe nikech Kristo, kendo numor kimayou giu githuon nikech nungʼeyo ni un uwegi un gi mwandu mabeyo moloyo kendo mosiko.\n","Kuom mano, kik koro uyie chir mane un-go lalnu, nikech obiro kelonu pok maduongʼ.\n ","Dwarore ni umed timo kinda kuom timo dwaro Nyasaye, eka unwangʼ gik mosesingore ni nomiu.\n","Nikech\n “odongʼ mana kinde matin kende,\n eka Jal monego bi, nobi,\n kendo ok nodeki.”\n ","Kendo\n “ngʼata makare nobed mangima kuom yie.\n Bende ok amor,\n gi ngʼat ma yiene dok chien.” ","To wan ok wan jogo madok chien kendo lal, to wan jogo moyie kendo ma ireso.\n"],["Yie en bedo gi adiera kuom gima wageno yudo kendo en bedo gi ratiro kuom gik ma ok wane.\n","Kwerewa ne nigi yie machal kamano omiyo Nyasaye noyie kodgi.\n ","Yie ema miyo wangʼeyo ni Wach Nyasaye ema nochweyo gik moko duto manie polo gi piny, mi nomiyo gik mantie mineno gi wangʼ owuok kuom gik ma ok ne.\n ","Yie ema nomiyo Abel otimo misango maber ne Nyasaye moloyo misango mar Kain. Yieneno nomiyo Nyasaye oyie kode kaka ngʼama kare, nikech Nyasaye owuon norwako misangoneno. Abel pod wuoyo nyaka chil kawuono nikech yie mane en-gono, kata obedo ni nosetho.\n ","Kuom yie, Enoka nokaw kangima omiyo ne ok oneno tho, nolal nono e wangʼ ji nikech Nyasaye nosekawe. Nyasaye kwane kaka ngʼat malongʼo kane pok okawe.\n","To ngʼat maonge gi yie ok nyal bedo malongʼo ni Nyasaye, nikech ngʼato madwaro sudo ir Nyasaye nyaka yie ni entie kendo ni en-gi mich momiyo joma oketo chunygi ka dware.\n ","Yie ema nomiyo Nowa owinjo siem mane Nyasaye osiemego kanyise gik mane biro timore mane pok oneno. Nowa nowinjo wach Nyasaye, kopongʼ gi luor, mi nohondho yie mondo otony kaachiel gi joode. Kuom yieneno, nongʼado ne piny bura, kendo nodoko achiel kuom joma Nyasaye oketo kare kuom yie.\n ","Yie ema nomiyo Ibrahim owinjo luong Nyasaye mi owuok odhi e piny mokia, mane biro bedo mare bangʼe achien. Nowuok awuoka modhi kata obedo ni nokia kuma nodhiye kamano.\n","Yie mane en-gono ema nomiyo odhi odak e piny ma wendo, mane osingne. Nodak e hema mana kaka Isaka kod Jakobo bende ne jodak, mi gidoko weg singruok kaachiel kode.\n","Nikech nongʼiyo nyime kogeno dala machielo man-gi mise motegno, ma jagedone en Nyasaye owuon.\n","Yie ema nomiyo Ibrahim obedo wuoro, kata obedo ni noseti ahinya, kendo Sara chiege ne migumba, to nomiye teko mar bedo wuoro nikech nogeno ni ngʼat mane omiye singruok ne en ja-adiera.\n","Kata obedo ni Ibrahim ne chalo ngʼama osetho kamano, to kothe nodoko mangʼeny mana ka sulwe manie polo kendo mana ka kwoyo manie dho nam.\n ","Jogo duto notho ka nigi yie. Ne ok giyudo gik mane Nyasaye osingore ni nomigi, to ne ginenogi kendo ne girwakogi mana gichien, ka gikwanore mana kaka welo gi jowuoth makadho akadha e pinyni.\n","Joma wacho weche ma kamagi nyiso malongʼo ni gigeno yudo pinygi giwegi.\n","Ka dine bed ni pod giketo pachgi kuom piny mane giseweyo, to dine giyudo thuolo mar dok chien kuma ne giaye.\n","To kar timo kamano, ne gigombo piny maber moloyo mano mane giseweyo. Ne gigombo polo. Emomiyo Nyasaye wiye ok kuodi kiluonge ni Nyasachgi, nikech oseikonegi dala.\n ","Yie ema nomiyo Ibrahim ochiwo wuode ma Isaka kaka misango kane Nyasaye oteme mondo otim kamano. Jal mane oyudo singruokno noikore mar chiwo wuode achiel makende,\n","kata obedo ni Nyasaye nosewachone motelo niya, “wuodi Isaka ema kothi duto nowuogie.”","Ibrahim nongʼeyo e chunye ni Nyasaye ne nyalo chiero joma otho, kendo chutho nodwokne Isaka mana ka ngʼat mosechier oa kuom joma otho.\n ","Yie ema nomiyo Isaka ogwedho Jakobo gi Esau konyiso kaka ngimagi mabiro ne biro chalo.\n ","Yie ema nomiyo Jakobo ogwedho yawuot Josef, moro ka moro, sa ma nochiegni tho kendo nolemo koyiengore e ludhe mar wuoth.\n ","Yie ema nomiyo Josef, ka koro nochiegni tho, nowuoyo kuom wuok mar jo-Israel ka gia piny Misri, mi nonyisogi gima nonego otim gi chokene.\n ","Yie ema nomiyo jonywol Musa opande kuom dweche adek bangʼ nywolne, nikech negineno kopogore gi nyithindo minywolo mamoko; kendo negitimo kamano ka ok giluoro siem mar ruodh Misri.\n ","Yie ema nomiyo ka Musa nosedoko ngʼama duongʼ to nodagi ni kik luonge ni wuod nyar Farao.\n","Noyiero mondo osandre gi jo-Nyasaye moloyo dak e mor mar richo marumo piyo nono.\n","Nokwano achaya miyudo nikech Kristo kaka gima duongʼ moloyo mwandu mag Misri, nikech nogeno yudo pokne bangʼe.\n","Kuom yie nodar e piny Misri, ka ok oluoro mirimb ruoth kendo nodhi nyime gichir mana ka ngʼama oneno Nyasaye ma ok ne.\n","Yie bende ema nomiyo oloso Sap Ruoth, mi okiro remo e dhout jo-Israel mondo Malaika mane nego nyithindo makayo e piny Misri kik negi nyithi jo-Israel, makayo.\n ","Yie ema nomiyo jo-Israel okalo Nam Makwar mana ka gima gikalo lowo motwo. Jo-Misri to ka notemo timo kamano to ne ginimo giduto.\n ","Yie ema nomiyo ohinga mag Jeriko opodho piny, bangʼ ka jo-Israel nosewuotho ka lwore kuom ndalo abiriyo.\n ","Yie ema nomiyo Rahab dhako ma jachode ne ok nonegi kane inego joma ok winj wach Nyasaye, nikech norwako jombetre mag Israel gi ngʼwono.\n ","Angʼo kendo ma damed wacho? Thuolo ditama mar wuoyonu kuom Gideon, gi Barak, gi Samson, gi Jeftha, gi Daudi, gi Samuel, kod Jonabi mamoko.\n","Yie ema nomiyo giloyo pinjeruodhi kendo girito ji gi bura makare, mi giyudo gik ma Nyasaye nosingo. Ne giumo dho sibuoche,\n","kendo neginego gero mar mach; bende negitony e lak ligangla. Nyawo margi nolokore teko mi gidoko joma ger e lweny, ka giloyo jolwenj pinje mamoko duto mane kedo kodgi.\n","Mon mane nigi yie nochiernegi jogi manosetho mi gikawogi ka gingima. Jomoko kuomgi kata ne isando malich to nodagi ni kik wegi thuolo, nikech negigeno ni nochiergi e ngima maber moloyo.\n","Moko ne ojar kendo ochwadi gi del, to moko bende noketi e od twech.\n","Nogogi gi kite, nongʼadgi malit bende moko nonegi gi ligangla. Ne giwuotho ka gi kacha, ka girwako piende rombe gi piende diek, kagidhier kisandogi kendo kichandogi malit;\n","jogi ne joma beyo gi lala mane ok owinjore dak e pinyni. Negibayo abaya e thimbe kod gode ka gidak e bwo lwendni gi buche.\n ","Nyasaye noyie kodgi giduto nikech yie mane gin-go. To Kata kamano onge ngʼato kata achiel kuomgi manoyudo gima Nyasaye nosesingonegi,\n","nikech Nyasaye nochanonwa gima ber moloyo mondo oketwa kare mana ka wan kaachiel kodgi.\n"],["Emomiyo ka koro oganda maduongʼ mar joneno opie molworowa ka bor polo kama, to wan bende wawituru gimoro amora ma watingʼo manyalo duodowa e wuoth, kaachiel gi richo mora amora manyalo duodowa e ngimawa, koro waringuru matek ma ok waol e ngʼwech moseketwae.\n","Wachomuru wangʼwa kuom Yesu, ma en jachak kendo jachop yie marwa. Nikech nogeno yudo mor mane oikne ni nonwangʼ achien, nochayo tho malit mar msalaba ka ok odewo wichkuot ma tho ma kamano kelo, kendo koro obet piny e bat korachwich mar kom duongʼ mar Nyasaye.\n","Paruru kuome, en ma notimo kinda ka joricho kedo kode, mondo kik ujogi mi chunyu aa.\n ","E lweny mukedoe gi richo, pok ukedo mi rembu ochwer piny.\n","Koso wiu osewil gi weche mag jip ma Nyasaye wuoyogo kodu kaka nyithinde niya,\n “Wuoda kik ikaw kum ma Ruoth kumigo ka gima nono,\n kendo kik chunyi jogi ka okweri,\n ","nimar Jehova Nyasaye kumo ngʼama ohero,\n kendo nyathine mohero ema ochwado.” ","Ka uyudo chandruok to beduru modhil nikech mano e yo ma Nyasaye puonjougo kaka nyithinde. Bende nitie nyathi ma wuon ok nyal kumo?\n","Kapo ni un ok wuonu kumu kaka okumo nyithinde mamoko duto, to mano nyiso ni un kimirwa kendo ok un nyithinde mahie.\n","Waduto wan gi wuonewa e piny ka ma kumowa to eka pod wamiyogi mana luor. Koro donge onego wawinj Wuonwa mar chuny moloyo, mondo eka wabed mangima?\n","Wuonewa mag piny-ka ne kumowa mana kuom kinde matin kaka giparo ni bernegi, to Nyasaye to kumowa mondo okonywa, kodwaro ni mondo wadok maler mana kaka en bende oler.\n","Ka ngʼato yudo kum to ok onyal winjo maber nikech owinjo rem. To bangʼ kosekum ngʼato to opuonjore mi ngimane nyag olemo mar tim makare kod kwe.\n ","Kuom mano jingʼuru bedeu mobengore gi chongeu monyosore.\n","Losuru yore muluwo mondo oriere tir, eka tiendeu malit nochangi.\n ","Temuru matek mondo udag gi ji duto gi kwe, kendo mondo ngimau obed maler, nikech ka ngʼato onge gi ngima maler to ok none Ruoth.\n","Ritreuru mondo une ni onge ngʼato kuomu molal kendo oweyo ngʼwono mar Nyasaye, kendo kik uwe sigu moro bedi e kindu manyalo ketho ji mangʼeny.\n","Neuru ni onge ngʼato kuomu ma jachode, kata ngʼama ochayo Nyasaye kaka Esau ma wach chiemo michamo dichiel nomiyo owilo duongʼne kaka wuowi makayo.\n","Ungʼeyo ni bangʼe achien ka nodwaro mondo wuon mare ogwedhe to ne okwede. Noywak malit gi pi wangʼe mondo oyud gwethni to mano ok ne nyal loko paro mar wuon-gi kata matin.\n ","Ngʼeuru ni uchungʼ kama opogore gi kama jo-Israel nochungʼie. Ok uchungʼ e tie got minyalo mul gi lwedo kata kama mach kaknie kendo mudho mandiwa gi ongʼwengʼo oumo,\n","ooyo, kama uchungʼie ok en kama iwinjoe koko mar turumbete maywak, kod dwol ma wuoyo to ok ne, ma joma nowinjo wechene noywagore ni kik ochak owuo kodgi kendo,\n","nikech ne ok ginyal winjo chik mane Nyasaye omiyogi niya, “Ka chiayo moro ochopo e tiend godni to nyaka chiel gi kite.”","Gima ne jo-Israel oneno ne lich mokadho mi Musa nowacho niya, “Luoro omaka.” ","Un to usebiro e Got Sayun, e Jerusalem manie polo, ma en dala maduongʼ mar Nyasaye mangima. Useriworu gi malaike gana gi gana mochokore e nyasi mar mor\n","e kanisa mar wuowi ma kayo, ma nyingegi ondik e polo. Usebiro ir Nyasaye, ma en jangʼad bura ni ji duto; bende usebiro ir chunje mag joma kare, makoro osedoko malongʼo chutho,\n","usebiro ir Yesu ma en jathek mar singruok manyien, bende usebiro gi remo mokir ma wuoyo kuom gik mabeyo moloyo remb Abel.\n ","Neuru ni ok utamoru winjo dwond Jal ma wuoyo kodu. Nikech ka gin bende ne ok gitony kane gidagi winjo dwond Musa mane osiemogi e piny-ka, wan to koro dwatony nade ka wadagi winjo Jal masiemowa gie polo?\n","E kindeno dwonde noyiengo piny, to koro sani osesingore niya, “Abiro chako yiengo piny kendo. To ok anayieng piny kende, to anayieng polo bende.”","Wach mar “kendo” nyiso ni Nyasaye biro golo oko gik mayiengni manyalo wuok, ma gin gik mochwe mondo gik ma ok nyal yiengni ema odongʼ kosiko.\n ","Emomiyo wagouru erokamano ne Nyasaye nikech wasenwangʼo pinyruoth manyien ma ok nyal yiengni. Chunywa mondo omi Nyasaye duongʼ kod luor, kendo walame e yo modwaro, ka wapongʼ gi kibaji,\n","nikech “Nyasachwa en mach matieko gik mowangʼo chuth.”"],["Sikuru kuheroru kaka owete.\n","Kik uwe mak urwako welo e uteu, nikech jomoko kuom timo kamano oserwako koda ka malaike ka ok gingʼeyo.\n","Paruru joma ni e od twech mana ka gima un bende otweu kodgi. Joma isando bende paruru mana ka gima un bende isandou kodgi.\n ","Ji duto nyaka kwan kend kaka gima ler kendo joma okendore nyaka rit singruok mar kend. Nikech Nyasaye biro kumo ngʼato angʼata ma jachode, gi joma timo timbe dwanyruok duto bed ni gin joma nyiri kata yawuowi.\n","Kik ubed joma ohero pesa, to gik ma un-go mondo oromu, nikech Nyasaye wacho niya,\n “Ok anaweu\n kata jwangʼ ok anajwangʼu” ","Omiyo wanyalo wacho gi chir niya,\n “Jehova Nyasaye e jakonyna omiyo ok analuor,\n ere gima dhano ditimna?” ","Paruru jotendu ma nokwongo yalonu Wach Nyasaye. Paruru kaka kit ngimagi ne chalo mondo ulu kit yie margi.\n","Yesu Kristo ok lokre en achiel, kawuono kendo nyaka chiengʼ.\n ","Kik ulu kit puonj moro amora mayoreyore manyalo golou e yor adiera, nikech ngʼwono Nyasaye ema onego ojiw chunywa to ok puonj motenore kuom weche mag chiemo ma ok kel kony moro amora ni joma chamogi.\n","Wan gi kendo mar misango ma jodolo ma pod tiyo e Hema Maler ok oyienegi chamo misengini motimie.\n ","Jadolo maduongʼ tero remb jamni nyaka Kama Ler Moloyo mondo ochiw kaka misango mar golo richo ka ringregi iwangʼo oko mar kambi.\n","Mano emomiyo Yesu bende nogur oko mar dala mondo opwodh joge odok maler gi rembe owuon.\n","Omiyo wan bende wawuoguru wadhi ire oko mar kambi mondo wane achaya ma en bende noneno.\n","Nikech e pinyni waonge gi dala mosiko, to warito dala machielo mwabiro nwangʼo achien.\n ","Kuom mano watimuru ne Nyasaye misango mar pak ndalo duto ka wan kuom Yesu. Pak makamano en olemo mawuok e dhowa ka hulo nyinge.\n","To bende wiu kik wil gi timo timbe mabeyo kendo gipogone ji giu, nikech mago e kit misango ma Nyasaye morgo.\n ","Winjuru weche jotendu kendo beduru e bwo lochgi. Girito chunyu odiechiengʼ gotieno kaka joma nyaka nyis Nyasaye kaka uchal. Winjgiuru, eka tich ma gitiyo okelnigi mor to ok pek, nikech ka umiyo tich obedonegi mapek to un ema uhinyoru.\n ","Lemnwauru alema. Wangʼeyo malongʼo ni waonge wach gi ngʼato kendo wadwaro ni ngimawa obed mobidhore e yore duto.\n","Moloyo an awuon, akwayou mondo ulamna mondo aduog iru mapiyo.\n ","Mad Nyasach kwe ma nochiero Ruodhwa Yesu, ma en Jakwath Maduongʼ mar rombe, kuom remo mar singruok mosiko,\n","olosu udok makare chuth, kutimo timbe mabeyo duto mondo eka utim dwarone. Mad oloswa mi wachal kaka odwaro, kuom Yesu Kristo, monego oyud duongʼ nyaka chiengʼ! Amin.\n   ","Jowetena, akwayou mondo uyie gi wach ma ajiwougoni nikech andikonu mana baruwa machwok kende.\n  ","Adwaro ni mondo ungʼe ni owadwa Timotheo osegony kendo ka ochopo piyo to wanabi kode mondo waneu.\n  ","Mosuru jotendu duto kaachiel gi jo-Nyasaye duto.\n Owete moa Italia ooronu mosgi.\n  ","Ngʼwono mondo obed kodu un duto.\n"]],"James":[["An Jakobo, ma jatich Nyasaye kendo jatich Ruoth Yesu Kristo,\n  Andikonu, un dhoudi apar gariyo mokere e pinje duto:\n  Amosou.\n  ","Jowetena ka uyudo tembe mayoreyore to kwanreuru ka johawi kendo beduru gi mor mar adier\n","nikech ungʼeyo ni tem mitemogo yieu miyo ubedo jokinda.\n","To kinda nyaka chop kare chuth eka unyalo doko motegno ma ok uremo gimoro.\n","Ka ngʼato kuomu ochando rieko to okwa Nyasaye, ma jachiwo maber ne ji duto kendo nomiye maonge kiawa.\n","To ka ukwayo to nyaka ubed gi yie ma ok uriwo gi kiawa, nikech ngʼat mariwo gi kiawa chalo gi apaka mar nam ma yamo riembo kendo tago.\n","Ngʼat ma kamano kik par ni onyalo kwayo Ruoth gimoro mi oyudi,\n","nikech en ngʼat ma pache nyadiriyo kendo ma timbene duto yomyom.\n ","To owadwa modhier onego obed mamor ka Nyasaye otingʼe malo.\n","To ngʼat man-gi mwandu bende onego bed mamor ka Nyasaye odwoke piny, nikech ja-mwandu biro lal nono mana ka maua moti e thim.\n","Nikech ka chiengʼ rieny maliet to owangʼo maua kod thiepene kendo gilwar piny kendo berne rumo. Kamano bende e kaka ja-mwandu biro lal nono, kata mana kotiyo tijene.\n ","Ngʼat matimo kinda kiteme en ngʼat mogwedhi, nikech kochungʼ motegno mi oloyo temno, to obiro yudo osimbo mar ngima, ma Nyasaye osesingore ni nomi joma ohere.\n ","To ka itemo ngʼato to kik owach niya, “Nyasaye tema.” Nikech Nyasaye ok nyal tem gi gik maricho, to en owuon bende ok otem ji\n","makmana ngʼato ka ngʼato itemo mana ka gombone owuon maricho oywaye kendo tere e richo.\n","Bangʼe ka gombo maricho osemako ich to onywolo richo; to richo kosedoko motegno to onywolo tho.\n ","Jowetena mageno, kik ngʼato wuondu.\n","Mich moro amora maber kendo malongʼo aa malo e polo, koa kuom Wuoro manochweyo ler marieny e polo, kendo ma ok lokre ka tipo ma osiko kalokore.\n","En ema noyiero owuon mondo onywolwa kokonyore gi wach mar adiera, mondo wabed kaka olemo mokwongo chiek e kind chwechne duto.\n ","Jowetena mageno, winjuru wachni malongʼo ni: Ji duto onego bed mapiyo e winjo wach, kik urikni e wuoyo kendo kik ubed joma igi wangʼ piyo,\n","nikech mirima ok mi wabed joma kare kaka Nyasaye dwaro ni wabedi.\n","Kuom mano, lonyuru oko kit kethruok gi richo duto, ma kindegi opongʼo piny kendo bolreuru kurwako wach mopidhi e chunyu, manyalo konyou.\n ","To kik uchik mana itu ni winjo wach kende, nono to uwuondoru kendu uwegi to timuru mana gima Muma puonjo.\n","Ngʼato angʼata mawinjo awinja wach to ok tim gima wach owacho, chalo gi ngʼama ngʼiyo lela wangʼe e rangʼi,\n","to bangʼ kosengʼiyore maber to owuok odhi adhiya mi wiye wil gi kite gisano.\n","To ngʼat manono adimba Chik malongʼo mar Nyasaye mamiyo dhano bedo thuolo, komedo timo kamano kinde ka kinde, ma ok wiye owil gi gima osewinjo, to osiko otimo gima Chik owacho, ibiro gwedhe e gimoro amora motimo.\n ","Ka ngʼato angʼata okawore ni en jalemo, to ok orito lewe motegno to owuondore kende, kendo lemone onge tiende.\n","Kit lemo ma Nyasaye Wuonwa oyiego ni ler kendo onge ketho en mondo wakony nyithi kiye gi mon ma chwogi otho e chandruokgi, kendo mondo ngʼato ka ngʼato oritre kik timbe maricho mag piny ywaye.\n"],["Jowetena, kaka un joma oyie kuom Ruodhwa Yesu Kristo ma en Ruodh duongʼ, kik udew wangʼ ji.\n","Wakaw ni ngʼato odonjo e chokruok maru korwako bangli mar dhahabu gi lewni mabeyo, to ngʼat moro modhier morwako lewni mokidhore okidhore bende odonjo kode.\n","Kapo ni ngʼat morwakore gi lewni mabeyo ema umiyo luor, kuwachone niya, “Eri, kaw kom maberni ema ibedie,” to ngʼat modhier to unyiso niya, “In chungʼ chien kucha,” kata niya, “Bedi piny e lowo e tienda ka,”\n","donge mano nyiso ni useketo kiewo e dieru un uwegi, ka ubedo jongʼad bura ma pachgi richo?\n ","Winjuru wachni jowetena mageno: Donge Nyasaye oseyiero joma piny kwano ni odhier mondo obed joma omew e yie margi kendo mondo ocham mwandu mag pinyruoth mosesingo ni joma ohere?\n","Un to usechayo joma odhier! Donge gin jo-mwandu ema mayou giu kendo materou e ute mag ngʼado bura mondo okumu?\n","Donge gin ema gijaro Nying moluor mar Jal muyie kuome?\n ","Ka en adier ni umako chik mondik e Muma niya, “Her wadu kaka iherori iwuon,” to utimo maber.\n","To ka udewo wangʼ ji to utimo richo kendo bura oseloyou kaka joketh chik.\n","Nikech ka ngʼato orito chik duto to opodho e Chik moro achiel kende to odoko jaketho mana ka gima oketho chik duto.\n","Nikech Jal mane owacho niya, “Kik iterri,”  ema nowacho bende niya, “Kik ineki.” Kaponi ok iterri to nek to ineko to isedoko jaketh chik.\n ","Wuouru kendo timuru gik mutimo kaka joma ibiro ngʼadnigi bura gi Chik achielno mamiyo ji bedo thuolo,\n","nikech nongʼad bura maonge kech ni ngʼato angʼata maonge kech. To kech loyo ngʼado bura.\n ","Jowetena, ere konyruok ma ngʼato yudo ka owacho ni en gi yie to oonge gi tim? Bende yie machal kamano nyalo rese?\n","Wakaw ane kaka ranyisi ni owadwa kata nyaminwa kuom Kristo moro wuotho duk kendo oonge gi chiemo monyalo chamo.\n","Ka ngʼato achiel kuomu nyalo wachone niya, “Dhi gi kwe, Nyasaye mondo ogwedhi, kendo koyo kik chami, kendo ichiem maber,” to ok otimo gimoro mokonyo ngʼatni, to ere berne?\n","Mano e kaka yie bende chalo: ka oonge gi tim to en yie motho.\n ","To ngʼato nyalo wacho niya, “In to in-gi yie, to an to an-gi tim.”\n Ngʼat ma wuoyo kamano mondo onyisa ane yie ma en-go maonge tim, mondo eka anyise yie ma an-go kuom timbe ma atimo.\n","Iyie ni nitiere Nyasaye achiel. Mano ber ahinya! To ngʼe ni kata mana jochiende bende yiegino miyo gitetni ka giluor.\n ","In ngʼat mofuwoni idwaro mondo omed nyisi kaka yie maonge tim en gima nono?\n","Donge Ibrahim kwarwa ne Nyasaye okwano kaka ngʼama kare kuom gima notimo kane ochiwo wuode ma Isaka ewi kendo mar misango.\n","Inyalo neno kaka yie mane en-go kod timne ne tiyo kaachiel, mi yiene nobedo kare chuth kuom gima notimo.\n","Omiyo Ndiko nochopo kare, mawacho niya, “Ibrahim noyie kuom Nyasaye, kendo mano nomiyo Nyasaye okwane kaka ngʼama kare.” Kuom mano, Ibrahim ne iluongo ni osiep Nyasaye.\n","Koro nenore malongʼo ni ngʼato doko ngʼat makare kuom gima otimo, to ok kuom yie kende.\n ","Kamano bende Rahab dhako mane jachode nokwan kaka ngʼama kare kuom gima notimo kane orwako jombetre kendo okonyogi tony gi yo machielo.\n","Mana kaka ringruok maonge muya otho, e kaka yie maonge tim bende otho.\n"],["Jowetena, kik joma thoth kuomu ketre mar bedo jopuonj, nikech ungʼeyo ni wan mwapuonjo nongʼadnwa bura malit moloyo ji mamoko.\n","Wan duto wachwanyore e yore mangʼeny. Ka weche ma ngʼato wacho ok mi obed jaketho to en ngʼat malongʼo kendo onyalo chiko ringre duto mondo owinje.\n ","Ka waketo ratege e dho farese mondo omi giwinjwa, to wanyalo chiko ringregi kamoro amora ma wadwaro.\n","Bende wanyalo kawo yiedhi madongo kaka ranyisi. Kata obedo ni gidongo miwuoro kendo iriembogi gi yembe man-gi teko madongo, to pod ichikogi mana gi ngai matin nono mi gichom kamoro amora ma jakwangʼ yie dwaro ni gidhiye.\n","Mano bende kaka lep en fuoni matin nono e dend dhano, to onyalo sungore miwuoro. Parie kaka pilni mach matin nono nyalo moko mach mi wangʼ bungu maduongʼ!\n","Lep bende en mach kendo piny mopongʼ gi richo e kind fuonde duto mag ringruok. Oketho ringruok duto ka omoko mach mawangʼo ngima dhano duto mi chop en owuon bende wangʼe e Gehena.\n ","Kit le duto gi winy mafuyo gi gik mamol kaachiel gi chwech Nyasaye duto manie nam, dhano nyalo boyo kendo oseboyo,\n","to onge ngʼama nyalo boyo lep. En gima rach ma ok ywe mopongʼ gi kwiri marach.\n ","Lep achielni ema wapakogo Ruodhwa kendo Wuonwa, en bende ema wakwongʼogo ji mochwe e kit Nyasaye.\n","Pak kod kwongʼ wuok e dhok achielno! Jowetena, gima kamano ok onego otimre.\n","Bende pi mamit gi pi makech nyalo wuok e soko achiel?\n","Jowetena, bende yiend ngʼowu nyalo nyago zeituni? Koso mzabibu bende nyalo nyago ngʼowu? Kamano bende e kaka pi makech ok nyal lokore pi mamit.\n ","En ngʼat mane e dieru mikwano ni riek kendo ni winjo tiend weche? Ngʼat ma kamano mondo onyis riekone kuom kit ngimane maber kendo kuom timbe motimo gi muolo mawuok kuom rieko ma en-go.\n","To kapo ni upando nyiego mopongʼ gi mirima, gi gombo maricho mag chopo ichlit ma un-go e chunyu, to kik usungru kuom dwarou marichogo kukwedo adiera.\n","Rieko machal kamano ok oa e polo, to en mar piny kendo ok okony chuny dhano, en rieko jachien.\n","Nikech kama nyiego gi piem nitie e kama koko gi timbe maricho duto nitie.\n ","To rieko moa e polo ok chal kamano. Mokwongo oler, kendo ohero kwe, odembore, owinjo wach, opongʼ gi kech kod olembe mabeyo, ok odew wangʼ, kendo oonge miganga.\n","Jokel kwe machwoyo koth kwe kayo tim makare.\n"],["Angʼo makelo goruok gi dhawo e kindu? Donge gia kuom gombou makedo matek e chunyu?\n","Udwaro ni ubed gi gik moko, to ok uyudgi. Uneko kendo ugombo gige ji, to ok unyal yudo gik mudwarogo. Udhawo kendo ugoru e kindu ngʼato gi ngʼato. Ok uyud gik mudwaro nikech ok ukwa Nyasaye.\n","To kata ka ukwayo Nyasaye, to ok uyud gik mukwayo nikech ukwayo gi paro maricho mondo utimgo dwarou uwegi.\n ","Un joma terore! Donge ungʼeyo ni hero piny en chayo Nyasaye? Ngʼato angʼata moyiero e chunye mondo obed osiep piny doko jasik Nyasaye.\n","Koso uparo ni muma wacho kayiem ni chuny Nyasaye moketo mondo odag eiwa nigi nyiego mager.\n","To kata kamano omiyowa ngʼwono maduongʼ moloyo, mano emomiyo Muma wacho niya,\n “Nyasaye osin gi josunga,\n to ochiwo ngʼwono ne joma muol.” ","Omiyo bolreuru e bwo Loch Nyasaye. Kweduru Satan, eka noringu.\n","Suduru but Nyasaye, eka nosud butu. Luokuru lweteu, un jorichogi, kendo pwodhuru chunyu, un joma nigi paro ariyogi.\n","Owinjore ubed gikuyo kendo uywagi, ka ugoyo nduru. Nyiero munyierogo onego olokre ywak, kendo mor mumorgo onego olokre kuyo.\n","Bolreuru e nyim Ruoth Nyasaye eka obiro otingʼou malo.\n ","Owetena, kik uketh nying joweteu. Ngʼato angʼata ma wuoyo marach kuom nyawadgi kata mangʼado ni nyawadgi bura nyaka ngʼe ni Chik ema owuoyo kuome marach kendo ongʼadone bura. To ngʼat mangʼado ni Chik bura ok orito Chik nikech osedoko ngʼama ngʼadone bura.\n","Wuon Chik ma bende en Jangʼad bura en achiel kende. En ema onyalo reso kata nego ngʼato. In to in ngʼa mondo ingʼad ni nyawadu bura?\n ","Chikuru itu mondo uwinja, un joma wacho niya, “Kawuono kata kiny wanadhi e dala ni, kata e dala cha, mondo wadag kuno higa achiel, mondo walok ohala kuno eka walos pesa.”\n","Ere kaka uwuoyo kamano to ukia gima kiny notimre. Uparo ni ngimau en angʼo? Ngimau chalo mana ka ongʼwengʼo mineno sa matin kende to bangʼe lal nono.\n","Kar wacho kamano to onego uwach mana niya, “Ka Ruoth oyie to wabiro bedo mangima mi watim ma kata macha.”\n","Un to usungoru kendo upakoru! Ngʼeuru ni sunga ma kamano en richo.\n","Kuom mano, ngʼato ka ngʼata mongʼeyo gima ber monego otim, to ok otimo, doko jaricho.\n"],["Chikuru itu uwinja, un jo-mwandu! Ywaguru kendo gouru nduru nikech masiche mathoth mochomou.\n","Mwandu ma un-go osetop, kendo olwenda osechamo lepu otieko.\n","Dhahabu gi fedha ma un-go nyal osechamo, kendo nyal mochamogigo ema biro bedo joneno makwedou kaka joketho, kendo gibiro chamo ringreu ka mach. Usechoko mwandu e ndalo gikoni!\n","To neuru pok uchulo misach jotich mane otiyonu e puotheu kendo ywak mag jokeyogo osechopo e it Jehova Nyasaye Maratego.\n","Usedak e piny-ka kudhialoru e ngima mamalo, usebedo jowuoro mudoko machwe to koro chiengʼ yengʼo osechopo.\n","Usengʼado bura mi unego joma kare, mane ok ked kodu e yo moro amora.\n ","Emomiyo horeuru mos, jowetena, nyaka chop Ruoth duogi. Neuru kaka japur rito puothe mondo onyagne cham mokonyorego, kendo kaka ohore mos korito kodh opon gi kodh chwiri.\n","Un bende horeuru mos, kendo jiwuru chunyu, nikech Ruoth chiegni duogo.\n","Kik ngʼato kuomu ngʼur gi nyawadgi owetena, nono to ibiro ngʼadnu bura kaka joketho. Neuru ni Jangʼad bura ochungʼ e dhoot!\n ","Owetena, kawuru jonabi mane owuoyo e nying Ruoth kaka ranyisi mar bedo gi horuok e kinde chandruok.\n","Kaka ungʼeyo maber ni joma ohore mos e chandruok ema ikwano ni ogwedhi bende usewinjo kuom horuok mar Ayub, kendo ungʼeyo gima Ruoth notimone achien. Ruoth nigi kech kod ngʼwono mathoth.\n ","To moloyo mago duto, owetena, ka usingoru e wach moro to kik ukwongʼru. Kik ukwongʼru gi polo kata gi piny kata gi gimoro amora machielo. Kar timo kamano to “Ee” maru mondo obed mana ee, kendo “Ooyo” maru bende obed mana ooyo, nono to buch Nyasaye biro loyou.\n ","Ka ngʼato kuomu nigi chandruok, to onego olem. Ka ngʼato kuomu nigi mor, to onego ower wende pak.\n","Ka ngʼato kuomu tuo, to onego oluong jodong kanisa mondo olamne kendo owire gi mo e nying Ruoth.\n","Nikech lamo molam kuom yie biro kelo chang ni jatuo, mi Ruoth mi oa malo. To ka osetimo richo to nowene.\n","Emomiyo ngʼato ka ngʼato mondo ohul richone kendo olam ni nyawadgi, mondo eka uyud chang. Lamo mar ngʼat makare nigi teko kendo timo tich.\n ","Elija ne en dhano mana kaka wan. Nolemo koketo chunye mondo kik koth chue, mi koth ne ok ochwe e piny kuom higni adek gi nus.\n","Eka bangʼe nolemo kendo mi polo noyawore mi koth ochwe kendo mi piny nochiego cham.\n ","Owetena, ka ngʼato kuomu obaro oweyo adiera, mi ngʼat moro odwoke e yo,\n","to ngʼeuru ni ngʼat modwoko jaricho mobayo yo oreso chunye kuom tho kendo omiyo owene richone mathoth.\n"]],"I Peter":[["An Petro ma jaote Yesu Kristo,\n  Andikonu un jo-Nyasaye moyiero ma gin welo e piny, kendo mokere kuonde duto mag Ponto, gi Galatia, gi Kapadokia, gi Asia kod Bithinia.\n","Nyasaye Wuoro noyierou chon kaka dwarone obet mondo opwodhu gi Roho, umak chik Yesu Kristo kendo mondo rembe okir kuomu.\n  Ngʼwono kod kwe mogundho obed kodu.\n  ","Duongʼ obed ne Nyasaye ma wuon Ruodhwa Yesu Kristo nikech kuom kechne maduongʼ, osenywolwa manyien mi wayudo geno mangima kuom chier mane Yesu Kristo ochiergo oa kuom joma otho.\n","Mano emomiyo wabedo gi geno mangima mar yudo mwandu mosiko ma okanonu e polo malo kuma ok onyal kethore kata lalie.\n","Kuom yie Nyasaye oserito jogo gi tekone nyaka chop warruok moseiki mondo ofweny chiengʼ giko.\n","Beduru mamor kuom wachni, kata obedo ni sani pod uneno sand mopogore opogore kuom kinde matin.\n","Gik makamagi osetimorenu mondo one ane ka un gi yie mar adier. To Kata mana dhahabu manyalo kethore bende ipwodho gi mach. Omiyo yie maru ma nengone tek moloyo dhahabu, nyaka tem mondo ongʼego ka en yie mar adier. Eka unuyud pak kod gi duongʼ kod luor, chiengʼ ma Yesu Kristo ofwenyore.\n","Kata obedo ni pok unene to pod uhere ahera kendo kata obedo ni ok unene kata sani to pod uyie ayiea kuome kendo upongʼ gi mor maduongʼ.\n","Nikech koro uyudo thoro mar yie maru, ma en warruok mar chunyu.\n ","Kuom wach warruokni ema ne jonabi onono matut kendo omanyo matek, kane gikoro wach gweth mane Nyasaye biro miyou.\n","Roho mar Kristo mane nikuomgi nonyisogi chon kuom masiche mane Kristo biro yudo kod duongʼ mane biro luwo masichego, omiyo ne gitemo manyo kinde mane gigo biro timoree kendo kaka negibiro timore.\n","Nofweny nigi ni tich mane gitiyo ne ok giti nigin giwegi, to negitiyo mana ne un kane giwuoyo kuom gik makoro osenyisu gi joma oseyalonu Injili kuom teko mar Roho Maler moa e polo. Kata malaike bende gombo mondo one.\n ","Emomiyo ikuru pachu ne tich. Beduru mos kendo keturu genou duto kuom ngʼwono mibiro miu ka Yesu Kristo ofwenyore.\n","Kaka nyithindo mawinjo wach, kik ulu kit gombo maricho mane uluwo chon kane pod udak e kia.\n","To mana kaka Jal moluongou ler, beduru maler e gimoro amora mutimo;\n","nikech ondiki niya, “Beduru maler nikech aler.” ","Kaka uluongo nying Wuoro mangʼado bura ne tich ngʼato ka ngʼato machalre ka ok odew wangʼ ngʼato, daguru kaka welo e piny-ka, kod luor mowinjore.\n","Nimar ungʼeyo ni kane owaru kuom ngimau manono mane kwereu machon owenu mondo ulu, to ne ok owaru gi gik makethore kaka fedha kata dhahabu,\n","makmana nowaru gi remo ma nengone tek mar Kristo, ma en Nyarombo maonge songa moro amora.\n","Ne oyiere kapok ochwe piny, to ne ofwenynwago e ndalogi mogik nikech un.\n","Nikech En, koro uyie kuom Nyasaye, mane ochiere oa kuom joma otho mi omiye duongʼ mondo yie maru kod geno maru obed kuom Nyasaye.\n ","Kaka koro usepwodhuru uwegi kuom luwo adiera, mondo eka uher joweteu, koro herreuru ngʼato gi ngʼato gihera matut, kendo timuru kamano gi chunyu duto.\n","Nikech osenywolu nywol manyien, ok gi kodhi ma towo, to gi kodhi ma ok tow, gi wach Nyasaye mangima kendo mochwere.\n","Nimar Ndiko wacho niya,\n “Dhano duto chalo gi lum\n kendo duongʼ ma gin-go chalo mana gi maua manie pap;\n lum ner kendo maua two mi lwar piny,\n ","to wach Ruoth osiko manyaka chiengʼ.” Ma e Injili mane oyalnu.\n"],["Emomiyo weuru timbe maricho duto kod wuondruok duto, kod dondruok, gi nyiego kod kuoth e yo moro amora.\n","Mana kaka nyithindo mayom, beduru gi siso gi chak mayom mar chuny mondo kumadhe to omi udongi e yor warruok,\n","nikech koro usebilo Ruoth mi uyudo ni ober.\n ","Ka ubiro ir Jalno ma en Kidi mangima mane jogedo odagi, to en ema Nyasaye noyiere kendo omiye duongʼ.\n","Un bende biuru ire kaka kite mangima, mondo oger kodu hekalu mar chuny mondo ubed jodolo maler machiwo misango mag chuny ma Nyasaye oyiego kuom Yesu Kristo.\n","Mana kaka Muma wacho niya,\n “Neuru, aketo kidi e Sayun,\n en kidi moyier kendo ma nengone tek moriwo kor ot,\n to ngʼat mogeno kuome\n ok none wichkuot.” ","Kidini nigi nengo matek mana ni un joma oyie. To kuom joma ok oyie to,\n “Kidi mane jogedo odagi\n koro osedoko kidi moriwo kor ot,” ","bende niya,\n “En e kidi machwanyo ji\n kendo lwanda mamiyo gipodho.” Gichwanyore nikech gitamore winjo wach mane Nyasaye owalonegi.\n ","Un to un jogo moyier. Un jodolo ma joka Ruoth kendo un oganda maler mar Nyasaye mane oyiero mondo ohul tijene miwuoro, kane oluongou mi ua e mudho kendo udonjo e lerne miwuoro.\n","Chon ne ok un ji, to koro un jo-Nyasaye, chon ne pok okechu, to koro osekechu.\n ","Joherana, ajiwou, kaka jowuoth kendo kaka welo e pinyni, mondo uwe gombo maricho mag ringruok makedo gi chunyu.\n","Daguru e ngima maber e kind jopiny makia Nyasaye mondo kata ka gihangonu ni un joketho to gine mana timbeu mabeyo mi gimi Nyasaye duongʼ chiengʼ ma obiro ngʼadoe bura.\n ","Ngʼato ka ngʼato kuomu nyaka winj joloch duto moketi mondo orit ji, nikech uhero Ruoth Yesu madwaro ni utim kamano. Rituru chike mag ruoth marito piny,\n","kendo rituru bende chike mag jotelo ma gin joma ruoth owuon ema oketo mondo okum joma ketho to opwo joma timo maber.\n","Nikech en dwaro Nyasaye mondo timbeu mabeyo okuod wi joma ofuwo mohero weche manono.\n","Daguru ka joma ni thuolo, to kik uti gi thuolo ma un-go obed gima uumogo richou, daguru kaka jotich Nyasaye.\n","Chiwuru luor mowinjore ne ji duto. Heruru jowete duto mowar. Luoruru Nyasaye. Miuru ruoth mar piny luor.\n ","To un wasumbini winjuru ruodhiu kendo migiuru luor. Kik uluor mana ruodhi mabeyo ma ok kwiny kodu, to luoruru koda mago makwiny kodu.\n","Nikech en gima ber ka dhano oyie tingʼo rem mar chandruok moyudo kayiem nikech ongʼeyo ni Nyasaye ni kode.\n","To ere kaka ngʼato diyud pak ka uyudo chwat michwadougo nikech ujoketho? To ka isandou nikech tim maber ma utimo, kendo ka unano e bwo sand ma kamano, to Nyasaye pwoyou.\n","Mano e kit ngima mane oluongue nikech Kristo nosandi nikech un, mine oweyonu ranyisi mondo un bende uluw timne.\n ","Muma wacho niya, “Ne ok otimo richo kata achiel,\n kendo onge miriambo mane owuok e dhoge.” ","Kane oyanye to ne ok oyenyo, kata kane isande to ne ok okwongʼo joma ne sande. Kar timo kamano to noketo genone kuom Jal ma jangʼad bura ma kare.\n","En owuon notingʼo richowa e ringre kane otho e msalaba mondo eka wan wadok joma otho ne richo, to wabed mangima ne timbe makare; kuom moriemo mage ema osechangu.","Ne uchalo mana ka rombe morwenyo, to koro oseduogu e yo mondo ulu Jakwadhu kendo Jarit mar chunyu.\n"],["Kamano un bende mon luoruru chwou, mondo ka moko kuomgi pok oyie to gilokre, ok nikech wecheu to nikech timbeu maler,\n","ka gineno bidhruok gi luor mar ngimau.\n","Ber maru ok onego onenre mana kuom gik mulichogo dendu ma oko: kaka kado wich gi rwako bangli mag dhahabu kod lewni ma nengogi tek.\n","To chutho ber maru onego obed mano maiye, ma en ber madier mar chuny mamuol kendo mokwe ma en gima duongʼ moloyo e wangʼ Nyasaye.\n","Nikech kamano e kaka mon maler machon mane oketo genogi kuom Nyasaye ne loso bergi maiye. Ne giwinjo wach chwogi,\n","mana kaka Sara, mane winjo Ibrahim kendo luonge ni ruodhe. Un udoko nyige ka utimo gik mabeyo gi chir ma ok uluoro gimoro.\n ","Un chwo bende nyaka udag gi mondeu kuweyonegi korgi. Migiuru luor kaka chwech mangʼaw kendo kaka jouteu muchamogo mich mar ngima momiu kuom ngʼwono. Kutimo kamano to onge gima biro mono lemou chopo e nyim Nyasaye.\n ","Mogik, neuru ni un duto un gi chuny achiel kod paro achiel, kuheroru kaka owete, kendo beduru mamuol kendo mangʼwon.\n","Kik uchul richo kar richo, kata ayany kar ayany kar timo kamano to gwedhuru agwedha, nikech mano omiyo noluongou, mondo uyud gweth.\n","Mana kaka Muma wacho niya,\n “Ngʼato angʼata mohero ngima\n kendo ni gigeno kuom ndalo mabiro mabeyo,\n nyaka ogengʼ lewe kik wuo marach\n kendo ogengʼ dhoge kuom wacho miriambo.\n ","Nyaka olokre owe timbe maricho mi otim tim maber;\n nyaka omany kwe kendo oluwe.\n ","Nikech wangʼ Jehova Nyasaye ni kuom joma kare\n kendo ite winjo lamogi,\n to Jehova Nyasaye mon gi joma timo gik maricho.” ","Ere ngʼama dihinyu ka uikoru mar timo gima ber?\n","To kata ka ochuno ni nyaka une sand kuom gima kare mutimo, to un joma ogwedhi. “Kik uluor gik ma giluoro, kendo kata bwok kik ubwogi.”","To miuru Kristo duongʼ ei chunyu kaka Ruoth Maler. Beduru moikore kinde duto mar dwoko ngʼato mopenjou gimomiyo un gi geno ma un-gono. To timuru kamano gi muolo kod luor.\n","Rituru chunyu maler maonge bura, mondo timbeu mabeyo kuom Kristo okuod wi joma wuoyo kuomu marach.\n","En gima ber ka en dwaro Nyasaye, mondo osand ngʼato kuom timo maber moloyo ka ngʼato yudo sand kuom timo richo.\n","Nikech Kristo notho ni richo dichiel kendo mogik, ngʼat makare notho kar joma richo mondo okelu ir Nyasaye. Ne oneg ringre, to kata kamano nomiye bedo mangima kuom Roho.\n","Kuom mano, nodhi moyalo ne chunje manie twech,\n","mane otamore winjo Nyasaye chon gi lala kane Nyasaye orito amingʼa e kinde mane Nowa hondhoe yie. Ji manok kende maromo ji aboro, ema ne okwo kokalo e pi e yieno.\n","Pigno en ranyisi mar batiso makoro warou sani, batiso ok en golo chilo kuom ringruok, to en singruok motim ne Nyasaye gi chuny maler. Owarou kuom chier mar Yesu Kristo,\n","moseidho e polo kendo koro obet e bat korachwich mar Nyasaye, ka malaike duto gi loch kod teko duto winjo chikne.\n"],["Emomiyo kaka Kristo noneno sand e ringruok, un bende nyaka umanru gi paro machal gi mare, nikech ngʼat maneno sand e ringre koro oseloyo richo.\n","Kuom mano, un koro ok udak e ngima maru mar pinyni mondo uchop gombo maricho mag dhano, to udak mar timo dwaro Nyasaye.\n","Nikech ne un gi kinde malach mokadho, nutimo gik ma jopiny ohero timo kaka: dwanyruok, gombo, mer, tugo e thum, math mar anjawo kod lamo nyiseche manono.\n","To tinde ka ok uriwru gi joma kamago e oowruok mar ngima monjawni, to giwuoro kendo giyanyou.\n","Giko to nyaka ni ginihul wach man kuomgi giwegi ni Jal moikore mar ngʼado bura ni joma ngima gi joma otho.\n","Mano emomiyo ne oyal Injili nyaka ni joma koro osetho, mondo eka obi ongʼadnegi bura, kaka nongʼad ni ji duto manie ringruok, to chunygi mondo obed mangima kaluwore gi dwaro Nyasaye.\n ","Giko gik moko duto chiegni. Emomiyo beduru gi paro maler kendo ritreuru mondo ulam.\n","To moloyo mago duto, herreuru gihera matut ngʼato gi ngʼato, nikech hera umo richo mangʼeny.\n","Rwakuru joweteu ma ok ungʼur.\n","Ngʼato ka ngʼato mondo oti kod mich moro amora mosemiye mondo okonygo jomoko. Ka utiyo gi kinda kaka jorit mag ngʼwono mopogore opogore ma Nyasaye omiyo kuom konyo ji.\n","Ka ngʼato en jaland wach, to wach molando Obed mana mar Nyasaye kende. Ka ngʼato tiyo ni ji, to onego otim kamano gi teko ma Nyasaye chiwo, mondo kuom gik moko duto ji opak Nyasaye kuom Yesu Kristo. Duongʼ gi teko mondo obed mare mochwere manyaka chiengʼ. Amin.\n ","Osiepena mahero, kik uluor ka uyudo sand mawangʼou ka mach kuparo ni gimoro magalagala ema timorenu.\n","To beduru mamor nikech uriworu kod Kristo e sandne, mondo unudok moil chuth chiengʼ ma duongʼne nofwenyre.\n","Ka iyanyou nikech nying Kristo to kwanreuru kaka joma ogwedhi, nikech Roho mar duongʼ kendo mar Nyasaye ni kuomu.\n","Ka ngʼato kuomu neno sand to kik bed nikech ojanek kata ojakuo, kata en ja-mahundu, kata ojaketre e weche ji.\n","To ka uyudo sand nikech un jo-Kristo to kik wiyi kuodi, to gone Nyasaye erokamano nikech iluongou gi nyingno.\n","Nikech ndalo koro osechopo mingʼadoe bura ni jood Nyasaye. To ka wan ema ochakore kodwa kamano to uparo ni joma ok luw Injili mar Nyasaye to biro neno malit machal nadi?\n","Nikech Muma wacho niya,\n “Ka en gima tek mondo owar joma timbegi beyo,\n koro joma kia Nyasaye gi joricho to nobed machalo nadi?” ","Kuom mano joma neno sand kaluwore gi dwaro mar Nyasaye onego ochiw chunygi e lwet Jachwech ma ja-adiera kendo onego gidhi nyime gi timo timbe mabeyo.\n"],["Ne jodongo man e dieru akwayou kaka jaduongʼ wadu mane janeno kaka Kristo sandore, kendo kaka achiel kuom joma biro yudo duongʼ mabiro fwenyore achien:\n","Beduru jokwath mag kweth Nyasaye moseketo e lwetu mondo uriti. Ritgiuru kaka jorit, ok nikech ngʼato ochunou, to nikech chunyu ohero, kaka Nyasaye dwaro ni utim. Kik ubed jokwath mondo uyudie ohala, to timuru kamano nikech uhero.\n","Kik utimru ruodhi ewi joma oketi e lwetu mondo uriti, to bedne giuru ranyisi maber.\n","To ka Jakwath Maduongʼ obiro to unuyud osimbo mar duongʼ ma ok kethre ma nosik karieny nyaka chiengʼ.\n ","Un jomatindo bende chiwuru luor ni jomadongo. Rwakreuru gi muolo e kindu ngʼato gi ngʼato, nikech Muma wacho niya,\n “Nyasaye osin gi josunga\n to ochiwo ngʼwono ne joma muol.” ","Emomiyo beduru joma obolore e bwo bad Nyasaye man-gi teko eka enotingʼu malo e kinde mowinjore.\n","Keturu parruok duto ma un-go kuome nikech oparou.\n ","Beduru motangʼ ka ungʼeyo ni jasiku, ma en Satan, bayo kuonde duto mana ka sibuor maruto, komanyo ngʼama dongam.\n","Chungʼuru motegno kuom yie ma un-go kendo tameuru, nikech ungʼeyo ni joweteu moyie e piny ngima bende neno chandruok machal gi ma uneno.\n ","Ka useneno chandruok kuom kinde moromo, Nyasach ngʼwono duto, mane oluongou e duongʼne mochwere kuom Kristo Yesu, nomi ubed maler chuth, kogurou udoko motegno e mise ma ok yiengni.\n","Duongʼ odogne ndalo duto manyaka chiengʼ. Amin.\n  ","Andikonu baruwa machwokni ka Sila, ma akwano kaka owadwa madier kuom Kristo, konya. Ajiwou kendo atimo neno ni ma e kaka ngʼwono madier mar Nyasaye chalo, omiyo chunguru motegno kuom ngʼwonono.\n  ","Kanyakla mar jo-Kristo man Babulon, ma Nyasaye oyiero kaachiel kodu, okowonu mos. Wuoda Mariko bende omosou.\n ","Mosreuru ngʼato gi ngʼato gi yogruok mar hera.\n  Kwe mondo obed kodu un duto ma un kuom Kristo.\n"]],"II Peter":[["An Simon Petro, misumba kendo jaote mar Yesu Kristo,\n  Andikonu un joma oseyudo yie ma nengone tek marom gi yiewa nimar Nyasachwa kod Jawarwa Yesu Kristo ema nomiyowago kuom adierane:\n  ","Ngʼwono kod kwe mogundho obed kodu kumedo ngʼeyo Nyasaye kod Yesu ma Ruodhwa.\n  ","Teko mar Nyasaye maduongʼ osemiyowa gik moko duto ma wadwaro mondo wabed mangima ka waluoro Nyasaye, kuom ngʼeyo Jal mane oluongowa kuom duongʼne owuon kod berne.\n","Kuom magi osemiyowa singruokne maduongʼ kendo ma nengogi tek, mondo e kuom gigo unyalo kawo kit Nyasaye kendo mondo utony ua e kethruok ma gombo maricho ma pinyni kelo.\n ","Kuom mano, temuru matek kaka unyalo mondo umed ber e yieu, to bende medeuru ngʼeyo;\n","to ngʼeyo to medeuru ritruok, to ritruok medeuru horuok, to horuok to medeuru luoro Nyasaye,\n","to luoro Nyasaye to medeuru ngʼwono mar owete; to ngʼwono mar owete to medeuru hera.\n","Nikech ka un gi kit timbego mogundho, to gibiro gengʼou mondo kik ubed joma nono ma ok nyag olemo e ngʼeyo ma un-go kuom Ruodhwa Yesu Kristo.\n","To ka ngʼato onge gi kidogi e ngimane to en ngʼama neno machiegni kendo ma muofu nimar wiye osewil ni ne osepwodhe oweyo richoge machon.\n ","Emomiyo, jowetena, meduru bedo gi siso mar rito luong mane oluongugo kod yiero maru ka un gi adier. Nikech ka utimo gigi to ok unupodhi,\n","kendo unuyud rwak malich ei pinyruoth mochwere mar Ruodhwa kendo Jawarwa Yesu Kristo.\n ","Omiyo pod aparonu wechegi, kata obedo ni ungʼeyogi kendo uguroru motegno e adiera makoro un-go.\n","Aparo ni en gima ber mondo achiew pachu ka pod anie kiru mar ringruokni,\n","nikech angʼeyo ni achiegni weyo kiruni mana kaka Ruodhwa Yesu Kristo osenyisa maler.\n","Kendo abiro temo matek mondo ane ni ka aseweyou to ubiro siko kuparo wechegi.\n ","Ne ok waluwo sigendini ma dhano ochuogo gi riekone kane wanyisou teko kod biro mar Ruodhwa Yesu Kristo, to wawegi ne wan joneno mar duongʼne.\n","Nikech ne oyudo luor kod duongʼ kuom Nyasaye Wuoro kane dwol obirone moa e Duongʼ Mamalo Moloyo, kawacho niya, “Ma e Wuoda mahero, en ema chunya mor kode!”","Wan wawegi ne wawinjo dwolno mane oa e poloni, kane wan kode ewi got maler.\n ","Omiyo wawacho weche jonabi mane gikoro makoro oselernwa tiendgi. Ka uchiko itu ne wechegi to ubiro konyoru, nikech gichalo gi ler marieny kawuok e mudho, nyaka chop odiechiengʼno yawre mi ler mar sulwe mokinyi meny chunjeu.\n","To moloyo mago duto, nyaka ungʼe ni onge wach mokor mar Muma ma janabi nyalo loko tiendgi gi pache owuon.\n","Nikech weche mokor manie Muma ne ok owuok e pach dhano, to Nyasaye ema nomiyo ji owuoyo, ka gin e bwo teko mar Roho Maler.\n"],["To jonabi mag miriambo bende ne nitie e kind oganda Nyasaye e ndalo machon, mana kaka jopuonj mag miriambo bende biro bedo e dieru. Gibiro kelonu puonj mag miriambo lingʼ-lingʼ mondo giketh ji, ka gikwedo nyaka Ruoth Nyasaye Manyalo Gik Moko Duto mane owarogi kendo mano nomi gitiekre kendgi piyo piyo nono!\n","Ji mathoth noluw kit ngimagi mag anjawo makelo wichkuot, kendo ginimi ji nocha yo mar adiera.\n","Nikech bedo gi gombo mar yudo gik malangʼ, jopuonj mag miriambogo noywau gi sigendini magiseloso mag miriambo malombo ji; mondo gimau mwandu. To kum margi mane oiknegi chakre chon ritogi, kendo kethruokgi ok nodeki ma ok ochoponegi.\n ","To ka Nyasaye ne ok oweyo ma ok okumo kata mana malaike mane oketho, to ne owitogi e gehena ma en mach ma ok tho, koketogi e mudho mandiwa ka girito kumgi;\n","to kane ok oweyo ma ok okumo koda ka piny machon, e kinde mane omiyo pi oyweyo joma ochayo Nyasaye, to Nowa mane yalo mondo ji otim timbe makare kaachiel gi ji abiriyo mamoko, to ne oreso;\n","to ka Nyasaye nongʼado bura ni Sodom gi Gomora mine owangʼo joma odakie miergo molokore buru, kendo mi oketogi ranyisi mar gima biro timore ne joma ochayo Nyasaye;\n","kendo ka Nyasaye noreso Lut ngʼat makare, mane chunye chandore malit nikech ngima mochido mar joma ne ochayo chik\n","(nikech ne en ngʼat makare, chunye ne chande malit kane oneno timbe maricho ma tiengʼ mane odakgo timo pile ka pile);\n","to ka en kamano, to kare Ruoth ongʼeyo kaka dores joma omiye luor kuom tembe ma giyudo kendo ongʼeyo kaka okano joma richo ni kum chiengʼ Bura, ka gidhi nyime kod kumgi.\n","Mani en adiera kuom jogo machopo dwaro mochido mag ringregi ka gichayo loch.\n Jopuonj mag miriambogi wengegi tek kendo opongʼ gi achaya, bende ok giluoro kata mana wuoyo marach kuom joma nigi joloch mag polo,\n","ma kata mana malaike man-gi teko gi duongʼ moloyogi ok nyal wuoyo marach kuom chwechgo e nyim Ruoth Nyasaye.\n","To jogi wuoyo marach ka giyanyo nyaka gik ma ok giwinj tiendgi. Gichalo le maonge rieko, mager, maonge paro, mane ochwe mana mondo omaki oyangʼ. Jogi biro lal nono mana ka le mag bungu.\n ","Giniyud pok mar richo, kar richo magisetimo. Giwinjo maber ka gichopo gombo duto mag ringregi ratiro e nyim ji. Ka gidwanyore kendo gichopo gombogi maricho e chokruogeu mag sawo to gichalo mbelni kod gik motop.\n","Wengegi rango mon mana gigombo mar terruok kendo richo mitnegi ma ok giwe. Giywayo mon ma yiegi yomyom mondo gitimgo richo kendo gipongʼ gi wuoro. Jogi gin joma okwongʼ adier!\n","Gisebaro giweyo yo makare mi girwenyo ka giluwo yor Balaam wuod Beor, mane ohero misach richo.\n","To kanyna ne okwere kuom timne marachno, kata obedo ni en le ma ok wuo kamano, to ne owuoyo gi dwond dhano mi ogengʼo neko janabino.\n ","Jogi gin sokni maonge pi kendo gichalo gi ongʼwengʼo ma yamo tero. Gima okan nigi mudho mandiwa molil ti.\n","Nikech giwacho weche manono mag sunga mopongʼ gi gombo maricho mag kit dhano mohero richo, mondo gimi joma tinde eka tony aa kuom joma olal tim richo.\n","Gisingore ni jogo ni gibiro miyogi thuolo to gin giwegi gin wasumbini mag richo makelo kethruok nikech dhano en misumba gimoro amora moloyo ngimane.\n","Ka ji osetony oweyo kethruok mar piny, nikech ngʼeyo Ruodhwa kendo Jawarwa Yesu Kristo, eka bangʼe gichako giduodore e kethruok mi kethruok omakogi kendo, to ngimagi machien bedo marach moloyo ngimagi mokwongo.\n","Dine obedo nigi maber moloyo ka dine ok gingʼeyo yor ngima makare, moloyo ngʼeyogo eka bangʼe gidok chien giweyo chik mane omigi.\n","Gima osetimorenigi chopo adiera mar ngero mawacho niya, “Guok dok e ngʼokne mosengʼogo” kendo niya, “Anguro moseluoki odok ngʼielore e chwodho.”\n"],["Osiepena mageno, maa koro en barupa mar ariyo ma andikonu. Asendikonugi giduto kargi ariyo mondo aparnu kendo achiew pachu obed moyawore.\n","Adwaro ni mondo upar weche mane jonabi maler okoro chon kod chik mane omiu koa kuom Ruodhwa kendo Jawarwa kokadho kuom joote magu.\n ","Mokwongo nyaka ungʼe ni e ndalo mogik jomoko machayo ji nobi ka gichayou kendo ka giluwo gombogi maricho.\n","Ka gipenjou niya “Ruodhu mane osingore ni onego bed ni duogono to ere? Donge nyaka ne kwerewa tho gik moko osebedo mana machalre nyaka aa chakruok chwech piny!”\n","To jogi wigi wil mar oyiem ni chon gi lala wach Nyasaye nomiyo polo obedo kendo piny ne ochwe koa kuom pi kendo pi ema nochweyego.\n","Kendo pigno nolokore ataro ma Nyasaye nokethego piny machon.\n","Kuom wach nogo ema omiyo polo gi piny masani okan ni mach. Okan-gi nyaka chop odiechiengʼno ma joma ochayo Nyasaye nongʼadnigi bura mi notiekgi chuth.\n ","To wiu kik wil gi gimoro achielni osiepena mageno: Ni kuom Ruoth odiechiengʼ achiel chalre gi higni alufu achiel, kendo higni alufu achiel chalre gi odiechiengʼ achiel.\n","Ruoth ok odeko kuom chopo singruokne, kaka jomoko paro. Un ema oweyonu thuolo mondo ulokru, nikech ohore mos ka odwaro ni kik ngʼato lal kata achiel, to odwaro mondo ji duto olokre owe richogi.\n ","To odiechieng Ruoth nobi apoya mana kaka jakuo. Polo noleny nono ka mor matek kendo gik mochwe manie kor polo nowangʼ mi keth chuth, to piny gi gik moko duto manie iye nolal nono.\n ","Ka gigi duto ibiro kethi kamano, koro to onego ubed jomachal nadi? Onego udag e ngima maler kendo moluoro Nyasaye,\n","ka urito odiechiengʼ mar Nyasaye, kendo ka utemo beru mondo ochop piyo. Odiechiengʼno polo nowangʼ mi nokethe, kendo chwech mag polo noleny kawangʼ.\n","Wan to warito gik ma Nyasaye osesingonwa, ma en polo manyien gi piny manyien, kama timbe makare ema noyudre.\n ","Emomiyo, osiepena mageno, ka pod urito odiechiengʼno to temuru matek kaka unyalo mondo ubed jomaler maonge ketho e nyim Nyasaye, kendo beduru gi kwe kode.\n","Beduru kungʼeyo ni deko mar Ruodhwa oweyo mana thuolo mar yudo warruok, mana kaka Paulo owadwa mwageno bende osendikonu gi rieko mane Nyasaye omiye.\n","Barupenego duto ondiko machalre, kowuoyo kuom wechegi. Barupene otingʼo weche moko ma tiendgi tek ma joma kia kaachiel gi jo-hubagabaga gwenyo, mana kaka gigwenyo Ndiko mamoko bende, to timgino biro kelonegi chandruok.\n ","Emomiyo, osiepena mageno, kaka koro usengʼeyo wachni, ritreuru mondo kik ywau gi kethruok mag jomaricho mi ulwar ua kama ber muchungʼie.\n","To dhiuru nyime kudongo e ngʼwono kod ngʼeyo ma un-go kuom Ruodhwa kendo Jawarwa Yesu Kristo.\n   En ema oyud duongʼ tinende kendo nyaka chiengʼ! Amin.\n"]],"I John":[["Wandikonu kuom Wach mar ngima, mane nitie nyaka aa chakruok, ma wasewinjo kendo waseneno gi wengewa, kendo waserange maber mi wamule gi lwetewa.\n","Ngimani nofwenyore mine wanene, omiyo wawuoyo kuome, kendo wanyisou wach ngima mochwere mane nigi Wuoro kendo mane onyiswa.\n","Wanyisou gima waseneno kendo winjo, mondo un bende ubed e achiel kodwa e lalruok. To lalruok marwa ni e kindwa gi Wuoro kod Wuode, Yesu Kristo.\n","Wandikonu wachni mondo morwa obed mogundho kendo moromo chuth.\n ","Puonj mane wayudo kuom Kristo kendo koro wanyisou ema: Nyasaye en ler, kendo mudho onge kuome kata matin.\n","Omiyo ka wawacho ni wan e winjruok kode to pod wawuotho e mudho to wariambo kendo ok wawuothi e adiera.\n","To ka wawuotho e ler, kaka en bende enie ler to wan e lalruok ngʼato gi ngʼato, kendo remb Yesu Wuode pwodhowa kuom richowa duto.\n ","Ka wawacho ni waonge richo, to wawuondore kendwa wawegi, kendo adiera onge e chunywa.\n","To ka wahulo richowa, to oweyonwagi kendo opwodhowa kuom timbe duto ma ok odhi kare nikech en Ja-adiera kendo otimo gima kare.\n","Ka wawacho ni pok watimo richo to wamiyo odoko ja-miriambo kendo wachne onge gi thuolo e ngimawa.\n"],["Nyithinda mahero, andikonu wechegi mondo kik utim richo. To ka ngʼato otimo richo, to wan gi Jabura machwakowa kendo kwayonwa Wuoro; Jali en Yesu Kristo, Ngʼat Makare.\n","En e misango magolo richowa, to ok marwa kende, to nyaka richo mar piny ngima.\n ","Ka warito chike Nyasaye eka wabedo gi ratiro ni wangʼeye.\n","To ngʼat mawacho ni ongʼeye to ok tim gima odwaro en ja-miriambo kendo adiera onge e chunye.\n","To ka ngʼato orito chike Nyasaye to hera moherogo Nyasaye nenore kuome ratiro. To ma e kaka wanyalo bedo gi adiera ni wan ei Nyasaye:\n","Ngʼat mawacho ni en ei Nyasaye nyaka kit ngimane mapile chal gi mar Yesu.\n ","Joherana, chik ma andikonuni ok en manyien. En chik musebedogo nyaka aa chakruok. Chikno en e wach ma usewinjo.\n","To kata kamano, andikonu chik manyien kendo adierane nenore kuom Kristo kaachiel kodu, nikech mudho aa to ler mar adier koro rieny.\n ","Ngʼato angʼata mawacho niwuotho e ler to mon gi wadgi pod osiko e mudho.\n","Ngʼat mohero owadgi to odak e ler, kendo ngʼama kamano onge obadho manyalo miyo ochwanyre.\n","Ngʼat mamon gi owadgi to ni e mudho, kendo mudho nogo ema owuothoe, kokia kuma odhiye, nikech mudho odino wangʼe.\n ","Andikonu un nyithinda mageno\n nikech osewenu richou, kuom nying Yesu.\n ","Andikonu un wuone\n nikech ungʼeyo Jalno mane nitie nyaka aa chakruok.\n Andikonu, un jomatindo,\n nikech useloyo ngʼama rach.\n  ","Andikonu un nyithindo mageno\n nikech ungʼeyo Wuoro.\n Andikonu un wuone,\n nikech ungʼeyo Jalno mane nitie nyaka aa chakruok.\n Andikonu un jomatindo,\n nikech utegno,\n kendo wach Nyasaye odak e chunyu,\n kendo useloyo ngʼama rach.\n ","Kik uher piny kata gimoro amora manie pinyni. Ka ngʼato ohero piny, to hera mar Wuoro onge e iye.\n","Nimar gik moko duto manie piny, kaka gombo mar wangʼ kendo gombo mar ringruok kod sunga ma ji sungorego kuom gik ma gin-go, ok aa kuom Wuoro, to gin mana mag pinyni.\n","Pinyni kaachiel gi gombo duto kadho, to ngʼat matimo dwach Nyasaye nobed mangima nyaka chiengʼ.\n ","Nyithinda mageno, giko chiegni kendo kaka usewinjo ni jasik Kristo biro, koro wasik Kristo mangʼeny osefwenyore. Ma e kaka wangʼeyo ni giko chiegni.\n","Chutho, jogi ne oa irwa to ne ok gin jowa. Nikech ka dine gin jowa to dine gisiko kodwa, nimar dhigino nyiso malongʼo ni onge kata ngʼato achiel kuomgi mane ngʼatwa.\n ","Un ema Ngʼama Maler osewirou omiyo ungʼeyo adiera.\n","Omiyo koro andikonu ok nikech ukia adiera, to nikech ungʼeye, kendo nikech ungʼeyo ni onge miriambo mawuok e adiera.\n","Ja-miriambo to kara en ngʼa? En ngʼama wacho ni Yesu ok en Kristo. Ngʼatno e Jasik Kristo, nikech odagi Wuoro kaachiel gi Wuowi.\n","Ngʼama odagi Wuowi odagi Wuoro bende, to ngʼama orwake nigi Wuoro bende.\n ","Kuom mano, neuru ni urito gima ne ukwongo winjo nyaka aa chakruok. Ka usiko ukano gima ne uwinjo mokwongo, to ubiro siko e winjruok gi Wuowi kod Wuoro.\n","To ma e gima Kristo owuon nosingore ni nomiwa, ma en ngima mochwere.\n ","Andikonu wechegi kuom jogo matemo mondo owuondu.\n","Un to Roho mane Kristo omiyou osewirou, omiyo ok uchando ngʼat mapuonjou. To kaka Roho museyudono puonjou kuom gik moko duto, kendo dak ma Roho odak godo e iwu en adiera ma ok miriambo mana kaka osepuonjouno, sikuru kuome.\n ","Omiyo koro nyithinda mageno, sikuru kuome mondo ka ofwenyore to wabed gi chir kendo maonge wichkuot e nyime ka obiro.\n ","Ka ungʼeyo ni Kristo en ngʼama kare to onego ungʼe bende ni ngʼato ka ngʼato matimo gima kare en nyathi Nyasaye.\n"],["Mano kaka hera ma Wuoro oherowago duongʼ kuom luongowa ni nyithind Nyasaye. Kendo mano e gima wan! Gimomiyo piny, ok ongʼeyowa en nikech piny ne ok ongʼeye.\n","Osiepena mageno, koro wan nyithind Nyasaye, to kaka wabiro bedo achien pok ongʼere. To wangʼeyo ni ka Kristo nofwenyre, to wanabed machal kode, nikech wananene kaka ochal.\n","Ngʼato ka ngʼato man-gi genoni pwodhore owuon mondo osik koler mana kaka en bende oler.\n ","Ji matimo richo ketho chik; chutho, richo en ketho chik.\n","To ungʼeyo ni Kristo nobiro mondo ogol richowa. Ungʼeyo bende ni richo onge kuome.\n","Ngʼat man kuom Kristo ok sik katimo richo. Ngʼat mosiko katimo richo pok onene kendo okiaye.\n ","Nyithinda mageno, kik uyie ngʼato wuondu. Ngʼat matimo gima kare en ngʼama kare, mana kaka en bende en ngʼama kare.\n","Ngʼat mosiko katimo richo en ngʼat Satan, nikech Satan osiko katimo richo nyaka aa chakruok. Gimomiyo Wuod Nyasaye nobiro ne en ni mondo otiek tich Satan.\n","Ngʼama Nyasaye onywolo ok dhi nyime katimo richo, nikech kit Nyasaye osiko kuome. Ok onyal timo richo onywole kuom Nyasaye.\n","Kaka wanyalo ngʼeyo pogruok manie kind nyithind Nyasaye gi nyithind Satan ema: Ngʼat ma ok tim gima kare kendo ma ok ohero owadgi ok en nyathi Nyasaye.\n ","Wach mane uwinjo nyaka aa chakruok ema: Nyaka waherreuru ngʼato gi ngʼato.\n","Kik wachal gi Kain mane en koth ngʼama rach, omiyo nonego owadgi mahie. To nonego owadgi nangʼo? Nonego owadgi nikech timbene ne richo, to timbe owadgi ne ni kare.\n","Kuom mano, owetena kik ubwogi ka jopiny mon kodu.\n","Wangʼeyo ni wasekalo waa e tho miwadonjo e ngima, nikech wahero owetewa. Ngʼama ok ohero owadgi osiko e tho.\n","Ngʼama mon gi owadgi en janek, to ungʼeyo ni janek onge gi ngima mochwere.\n ","Ma e kaka wangʼeyo gima hera en; Kristo nochiwonwa ngimane. Wan bende onego wachiw ngimawa ni owetewa.\n","Ka ngʼato jamoko to oneno owadgi kochando to ok okeche, ere kaka ngʼama kamano nyalo wacho ni en gihera mar Nyasaye?\n","Nyithinda mageno, kik wawach mana gi dhowa ni wahero ji, to waher ji gi tim kendo gi adiera.\n ","Mano e yo ma wangʼeyogo ni wachungʼ e adiera, kendo mabiro miyo chunywa bed gi chir e nyim Nyasaye\n","sa moro amora ma chunywa ngʼadonwa bura. Nikech Nyasaye duongʼ moloyo chunywa, kendo ongʼeyo gik moko duto.\n","Omiyo, osiepega mageno, ka chunywa ok ngʼadnwa bura to wan gi chir e nyim Nyasaye.\n","To wayudo koa kuome, gimoro amora mwakwaye nikech wamako chikene kendo watimo gik mamore.\n","To ma e chik Nyasaye: ni mondo wayie e nying Wuode Yesu Kristo kendo mondo waherre ngʼato gi ngʼato, mana kaka Kristo nochikowa.\n","Joma orito chike Nyasaye ni kuome to en bende en kuomgi. To ma e kaka wangʼeyo ni Nyasaye odak eiwa: Wangʼeyo nikech Roho ma osemiyowa.\n"],["Osiepena mageno kik uyie roho duto, to temgiuru mondo ufwenygi ka bende gia kuom Nyasaye nikech jonabi mag miriambo mathoth osebiro e piny koni gi koni.\n","Ma e kaka unyalo ngʼeyo Roho mar Nyasaye: Roho ma hulo ni Yesu Kristo nobiro e ringruok en Roho moa kuom Nyasaye,\n","to roho moro amora makwedo Yesu ok en Roho mar Nyasaye. Chuny ma kamano en mar Jasik Kristo ma usewinjo ni onego bi kendo makoro ni e piny kata sani.\n ","Nyithinda mageno, un to un nyithind Nyasaye kendo useloyo jonabi mag miriambogo, nikech Jal manie iu duongʼ moloyo Jal manie piny.\n","Gin jopiny, omiyo giwuoyo kuom pinyni kendo piny winjogi.\n","Wan to wan jo-Nyasaye omiyo joma ongʼeyo Nyasaye winjowa, to ngʼat ma ok ngʼat Nyasaye ok winjwa. Ma e yo mwangʼeyogo Roho mar adier gi Roho mar miriambo.\n ","Osiepena mageno waherreuru ngʼato gi ngʼato nikech hera aa kuom Nyasaye. Ngʼat man gihera en nyathi Nyasaye kendo ongʼeyo Nyasaye.\n","Ngʼat maonge hera kia Nyasaye, nikech Nyasaye en hera.\n","Nyasaye nonyiso hera moherowago kama: Ne ooro Wuode ma miderma e piny mondo wabed mangima kuome.\n","Ma e gima hera en: ok ni wan ema ne wahero Nyasaye, to Nyasaye ema noherowa mokwongo mi nooro Wuode kaka misango mar richowa.\n","Osiepena mageno, ka Nyasaye noherowa kamano, to wan bende waherre ngʼato gi ngʼato.\n","Onge ngʼama oseneno Nyasaye, to ka waherore ngʼato gi ngʼato to Nyasaye odak eiwa, kendo herane chopo kare eiwa.\n ","Wangʼeyo ni wadak ei Nyasaye kendo en bende en eiwa, nikech osemiyowa Rohone.\n","Waseneno kendo wanyiso ji ni Wuoro oseoro Wuode mondo obed Jawar mar piny.\n","Ka ngʼato ohulo ni Yesu en wuod Nyasaye, to Nyasaye odak e iye kendo en bende odak ei Nyasaye.\n","Omiyo koro wangʼeyo kendo wageno kuom hera ma Nyasaye oherowago.\n Nyasaye en hera. Ngʼato mosiko e hera osiko kuom Nyasaye, kendo Nyasaye bende odak kuome.\n","Ma e kaka herawa nyaka nyisre chuth mondo chiengʼ ngʼado bura wabed gi chir nikech e ngima mar pinyni wachal kode.\n","Luoro onge e hera; hera mar adier riembo luoro oko nikech luoro ema kelo kum. Ngʼat man-gi luoro pok ochopo e hera mar adier.\n ","Wan gihera nikech Nyasaye noherowa mokwongo.\n","Ka ngʼato wacho ni ohero Nyasaye to omon gi wadgi to en ja-miriambo; nikech ngʼama ok ohero wadgi, moseneno gi wangʼe, ok nyal hero Nyasaye mapok oneno.\n","Chik ma osemiyowa en ma: Ngʼat mohero Nyasaye nyaka her wadgi bende.\n"],["Ngʼato ka ngʼato moyie ni Yesu e Kristo en nyathi Nyasaye, kendo ngʼama ohero Wuoro ohero nyathine bende.\n","Ma e kaka wangʼeyo ni wahero nyithind Nyasaye: Ka wahero Nyasaye kendo wamako chikene.\n","Hero Nyasaye en luoro chikene, to chikene ok tek rito\n","nikech ngʼat ma Nyasaye onywolo loyo piny. Loch ma waloyogo piny en yie.\n","En ngʼa moloyo piny? Mana ngʼat moyie ni Yesu en Wuod Nyasaye.\n ","Yesu Kristo e Jal mane obiro gi pi kod remo. Ne ok obiro gi pi kende, to nobiro gi pi kod remo. Roho Maler wacho ni ma en adieri, nikech Roho en e adiera.\n","Nimar nitie joneno adek, ma gin:\n","Roho gi pi kod remo, kendo jonenogi winjore kuom wachni.\n","Wayie gi nend dhano, to nend Nyasaye ema duongʼ moloyo nikech en neno ma Nyasaye owuon osewacho kuom Wuode.\n","Ngʼat moyie kuom Wuod Nyasaye nigi nenoni e chunye, to ngʼama ok oyie kuome miyo Nyasaye doko ja-miriambo, nikech odagi yie gima Nyasaye osewacho kaka janeno kuom Wuode.\n","To ma e gima Nyasaye osewacho: Nyasaye osemiyowa ngima mochwere kendo ngimano ni kuom wuode.\n","Ngʼat man-gi Wuowi nigi ngima; to ngʼat maonge gi Wuod Nyasaye onge gi ngima.\n ","Andikonu wechegi, un joma oyie kuom nying Wuod Nyasaye, mondo ungʼe ni un gi ngima mochwere.\n","Ma e chir ma wan-go ka wadhi e nyim Nyasaye ni ka wakwaye gimoro mowinjore gi dwache to owinjowa.\n","To ka wangʼeyo ni owinjowa kwakwaye gimoro, to wangʼeyo ni waseyudo gima wakwayono.\n ","Ka ngʼato oneno wadgi katimo richo ma ok tere e tho, to owinjore olamne mondo Nyasaye omi ngʼatno ngima. Awuoyo kuom joma richogi ok tergi e tho. To nitie richo matero ji e tho; ma ok awach ni olamie Nyasaye.\n","Ketho duto gin richo, to nitie richo ma ok ter ji e tho.\n ","Wangʼeyo ni ngʼama Nyasaye onywolo ok sik katimo richo, nikech Wuod Nyasaye orite kendo ngʼama rach ok nyal mule.\n","Wangʼeyo ni wan nyithind Nyasaye, kendo piny duto ni e bwo loch mar ngʼama rach.\n","Wangʼeyo bende ni Wuod Nyasaye osebiro kendo osemiyowa rieko mar winjo tiend wach, mondo wangʼe ngʼat ma ja-adiera, ngʼat makoro wanie iye, en wuode Yesu Kristo. En e Nyasaye madier kendo en e ngima mochwere.\n   ","Nyithinda mageno, tangʼuru ni nyiseche manono ma dhano oloso.\n"]],"II John":[["An Jaduongʼ,\n  Andikoni in miyo moyier kaachiel kod nyithindi mahero gadiera, ok an kenda, ema aheri to bende ji duto mongʼeyo adiera oheri\n","nikech adiera manie iwa biro siko kodwa nyaka chiengʼ:\n  ","Ngʼwono gi kech kod kwe, moa kuom Nyasaye Wuoro kod Yesu Kristo wuode, biro bedo kodwa e adiera kod hera.\n   ","Ne abedo mamor kuom ngʼeyo ni nyithindi moko wuotho e adiera ka giluwo chik mane wayudo kuom Wuoro.\n","Koro, in minwa ma aluoro, akwayi ni mondo waherre ngʼato gi ngʼato; Chik ma andikonini ok en chik manyien; en mana chik mwasebedogo nyaka aa chakruok. Akwayo mondo waherre ngʼato ka ngʼato.\n","To hera ma awuoyo kuomeni en ni mondo wawuoth kaka chik Nyasaye dwaro. To mana kaka ne usewinjo nyaka aa chakruok, chik Nyasaye en ni wuothuru e hera.\n ","Jo-miriambo mathoth, modagi yie ni Yesu Kristo ne obiro e ringruok, osebiro e piny. Ngʼat ma kamano en jawuond, kendo en e Jasik Kristo.\n","Omiyo ritreuru mondo gima usetiyone kik lalnu, eka unuyud mich magu duto.\n","Ngʼato mokadho tongʼ, ma ok sik e puonj Kristo, oonge gi Nyasaye, to ngʼat mosiko gi puonj nigi Wuoro kaachiel gi Wuowi.\n","Omiyo ka ngʼato obironu mapuonjo gima opogore gi puonjni to kik iyiene odonj e odi kata rwake,\n","nimar ngʼat morwake doko jakore e timbene maricho.\n   ","An gi weche mangʼeny monego andikni, to ok adwar ndikonigi e baruwani. Kar timo kamano to ageno limi mondo awuo kodi wangʼ gi wangʼ eka mor marwa norom chuth.\n  ","Nyithind nyaminu ma Nyasaye oyiero ooroni mosgi.\n"]],"III John":[["An Jaduongʼ,\n  Andikoni in Gayo osiepna mahero gi chunya.\n   ","Osiepna, alamo ni mondo ibed gi ngima maber, kendo ni mondo gik moko duto odhini maber, mana kaka chunyi dhi maber.\n","Ne abedo mamor ahinya ka jowete moko nobiro kendo mowachona kaka isiko kiwuotho e adieranogo.\n","Onge gima mora moloyo winjo ni nyithinda wuotho e adiera.\n ","Osiepna in ja-adiera kuom gik mitimo ni jowete kata obedo ni gin joma welo kuomi.\n","Gisenyiso kanisa hera ma in-go. Konygi e wuodhgi ka ikowogi e yo mowinjore ni Nyasaye.\n","Nikech nying Kristo ema nomiyo giwuok gidhi adhiya, ka ok giyie kawo mich moro amora kuom jopiny.\n","Omiyo nyaka wakony joma kamago, mondo wati kaachiel kodgi e tij adiera.\n ","Ne andiko ni kanisa, to Diotrefes, mohero ketore mondo obed jatelo, ne ok oyie kodwa.\n","Omiyo ka abiro to abiro nyiso ji e lela gik motimo; kaka ohangonwa weche maricho. To bende otamore rwako jowete mobiro, kendo otamo joma dwaro timo kamano, bende oriembo jogo mondo oa e kanisa.\n ","Osiepna, kik iluw timbe maricho, to luw tim maber. Ngʼat matimo gima ber en ngʼat Nyasaye, to ngʼat matimo gima rach pok oneno Nyasaye.\n","Ji duto wuoyo maber kuom Demetrio, nikech adiera ema wachore kuome. Wan bende wawuoyo kuome maber, kendo ungʼeyoni nendwa en adier.\n   ","An gi weche mangʼeny monego andikni, to ok adwar ndikonigi e baruwani.\n","Ageno nenoi mapiyo, eka wanawuo wangʼ gi wangʼ.\n  ","Kwe mondo obed kodi.\n  Osiepe man ka ooroni mos. Mosnwa osiepe man kuno gi nyingegi.\n"]],"Jude":[["An Juda ma misumba Yesu Kristo, kendo ma owadgi Jakobo,\n  Andiko ni joma oseluongi, ma Nyasaye Wuoro ohero, kendo ma Yesu Kristo orito:\n  ","Mad ngʼwono gi kwe kod hera mogundho obed kodu.\n  ","Osiepena mageno, kata obedo ni ne aikora ahinya mondo andiknu kuom wach warruok ma wan duto wan-go, naneno ni ber koro andiknu mondo ajiwu uked matek kuom wach yie mane ochiwne jomaler dichiel kendo mogik.\n","Nikech jomoko mane osendik kuomgi chon ni bura oloyo osedonjo e dieru lingʼ-lingʼ. Gin joma kia Nyasaye, maloko ngʼwono mar Nyasachwa dokonegi thuolo mar timo richo, kendo gidagi Ruodhwa achiel kende ma en Yesu Kristo.\n ","Kata obedo ni usengʼeyo wechegi duto to pod nyaka aparnu ni Ruoth noreso joge mogologi e piny Misri, to bangʼe achien nokumo joma ne ok oyie.\n","Kata mana malaike mane ok obedo kuondegi mag loch mane omigi, mago mane owuok oweyo keregi mane oketgie, gin bende osekanogi e mudho mandiwa, kotwegi gi nyoroche ma ok chodi nyaka chiengʼ, ka girito kum e odiechiengʼ maduongʼ.\n","Kamano bende Sodom gi Gomora, kaachiel gi mier molworogi ne jochiwore ne chode gi anjawo. Gin gibedo kaka ranyisi mar joma ikumo kiwangʼo e mach manyaka chiengʼ.\n ","Mano e kaka jogi bende chalo. Lek ma gileko dwanyo ringregi kendo jogi odagi teko ma Ruoth nigo kendo giwuoyo marach kuom joma nigi duongʼ e polo.\n","To kata mana Mikael malaika maduongʼ kane gilaro gi Satan ringre Musa, ne ok ohedhore wuoyo kuome marach kohangone wach, to nowachone mana niya, “Ruoth mondo okweri!”\n","Jogi to yanyo gimoro amora ma ok gingʼeyo to gik ma giketore ni gingʼeyo mana kaka le maonge rieko nyalo timo, mago e gik mabiro tiekogi.\n ","Ginine malit! Giseluwo tim Kain, kendo gisemwomore e ketho mar Balaam nikech gihero pesa, omiyo osetiekgi kaachiel gi Kora nikech gisengʼanyo kaka Kora nongʼanyo.\n ","Jogi gin mbelni e sewni magu mag hera, kendo gichiemo kodu ka wengegi tek, gin jokwath mapidhore kendgi! Gichalo rumbi ma yamo tero to ok kel koth kendo gichalo olemo mopidhi kinde opon bende gichalo gi yien ma ok nyag olemo kendo mopudh gi tiendegi, gionge tich.\n","Jogi onge gi wichkuot mana ka apaka mager mar nam, madhwolo buoyo kendo gibagni mana ka sulwe mabayo, gin joma osekan-negi kum mar mudho mandiwa manyaka chiengʼ.\n ","Enoka, mane odak e tiengʼ mar abiriyo bangʼ Adam, nokoro wach kuom jogi kowacho niya, “Neuru Ruoth biro gi oganda mangʼongo mar jomaler tara gi gana kuom tara gi gana\n","mondo oyal ji duto kendo mondo okum joma richo duto kuom timbegi maricho magisetimo e yo ma ok mi Nyasaye duongʼ kendo kuom weche maricho duto ma joricho mochayo Nyasaye oseyanyego.”\n","Jogi gin joma keko akeka kendo gin jomany ketho kuom ji; giluwo dwachgi giwegi maricho, bende giwuoyo gi sunga mathoth kuomgi giwegi. Kendo giwuondo ji gi weche mamit mondo giyud gik magidwaro.\n ","To osiepena mageno, paruru gik mane joote mag Ruodhwa Yesu Kristo okoro chon.\n","Ne giwachonu niya, “E ndalo giko joma jaro ji nobedie ma noluw gombogi giwegi maricho.”\n","Magi e joma kelo pogruok e kindu, kendo gombogi mag ringruok ema chikogi, gionge Roho.\n ","To un, osiepena mageno, gerreuru e yie maru maler, kendo lemuru ka un ei Roho Maler.\n","Sikuru ei hera Nyasaye ka urito ngʼwono mar Ruodhwa Yesu Kristo mondo okelu e ngima mochwere.\n ","Kechuru joma riwo gi kiawa,\n","resgiuru ka ugologi e mach mondo ures ngimagi, to moko kuomgi to kechuru kutangʼ kendo kuluor, ka umon kata mana gi lepgi ma gombogi mag richo osechido.\n  ","Ne en manyalo ritou mondo kik upodhi e richo, kendo manyalo kelou e nyim duongʼne ka uonge ketho kendo ka un gimor maduongʼ\n","mad duongʼ makende, gi loch gi teko, kod nyalo odogne Nyasaye Jawarwa kuom Yesu Kristo Ruodhwa, e tienge duto, sani kendo nyaka chiengʼ! Amin.\n"]],"Revelation of John":[["Ma e fweny ma Nyasaye nomiyo Yesu Kristo mondo onyisgo jotichne gik manyaka timre mapiyo. Kristo nomiyo fwenyni ongʼere ka nooro malaikane mondo onyis Johana jatichne.\n","Johana nyiso gigo duto mane oneno e fweny ma en wach Nyasaye kod weche duto mane Yesu Kristo owacho.\n","Ngʼatno masomo weche mokorgi en jahawi kendo ogwedh jogo mawinjo wechegi kendo kano weche mondikgi e chunygi, nikech kinde ma gigi biro timoree chiegni.\n  ","An Johana,\n  Andiko ni kanise abiriyo manie piny Asia:\n  Ngʼwono kod kwe obednu koa kuom Jal mantie, Jal mane nitie kendo Jal mabiro betie, kendo koa kuom Roho abiriyo manie nyim kom duongʼne,\n","kendo moa kuom Yesu Kristo, ma janeno mar adier ma ok lokre, jal mane okwongo chier oa kuom joma otho, jaloch mar ruodhi manie piny.\n   Ne Jal moherowa kendo mosegonyowa kuom richowa gi rembe,\n","mi osemiyo wadoko oganda mag pinyruodhi kod jodolo matiyone Nyasache kendo Wuon mare kendo wuon-gi, mad duongʼ odogne manyaka chiengʼ! Amin.\n ","“Neuru, obiro gi boche polo,” kendo “wenge duto nonene,\n nyaka jogo mane ochwowe gi tongʼ”;\n kendo ogendini duto “manie piny noywagre nikech en.” Mano e kaka enobedi! Amin.\n ","Ruoth Nyasaye wacho niya, “An e Alfa gi Omega, tiende ni Chakruok kendo Giko, Jal mantie, Jal mane nitie, kendo Jal mabiro betie, Jehova Nyasaye Maratego.”\n  ","An Johana ma owadu, ma bende achiel kodu e sand gi pinyruoth kod dhil e kinda marwa kuom Yesu, ne an e chula mar Fatimo nikech wach Nyasaye, kod timo neno kuom Yesu.\n","E odiechieng Ruoth, ne an kuom Roho, ne awinjo dwol maduongʼ makok ka turumbete yo kangʼeya.\n","Kowacho niya,  “Ndik gik moko duto mineno e kitabu kendo orgi ne kanise abiriyogi: Efeso, gi Smurna, gi Pergamo, gi Thuatira, gi Sarde gi Filadelfia kod Laodikia.” \n ","Eka nalokora mondo ane ngʼat mane wuoyo koda. Kane alokora ne aneno rachungi teyni abiriyo mag dhahabu,\n","to e dier rachungi teynigo ne nitie ngʼato machalo gi wuod dhano morwakore gi kandho mochopo nyaka e tiende piny, kendo kotweyo kore gi okanda mar dhahabu.\n","Yie wiye ne rachar ka yie rombo, bende ne rachar ka pe, to wengene ne chalo gi mach makakni.\n","Tiendene ne pakni ka mula mopwodhi gi mach, bende dwonde ne mor ka pi mopongʼ mawuo.\n","E lwete ma korachwich notingʼo sulwe abiriyo, bende ligangla mabith ma dhoge ariyo ne wuok e dhoge. Lela wangʼe ne rieny ka chiengʼ marieny mangʼangʼni.\n ","Kane anene, ne apodho e tiende mana ka ngʼat motho. Eka noketo lwete ma korachwich kuoma mowachona niya,  “Kik iluor. An e Jal Mokwongo kendo Jal Mogik. \n","An e Jal Mangima; ne atho, to koro angima nyaka chiengʼ! An-gi rayaw mar tho kod mar piny joma otho. \n ","“Kuom mano, ndik gigo miseneno, gigo mantie kod gigo mabiro timore e kindego mabiro. \n","Tiend wach mopandi mar sulwe abiriyo mane ineno e lweta ma korachwich, kod rachungi teyni abiriyogo mag dhahabu ema: Sulwe abiriyogo e malaike mag kanise abiriyo, to rachungi teyni abiriyo gin e kanise abiriyogo. \n"],["“Ndik ne malaika morito kanisa man Efeso kama: \n   Magi e weche Jal motingʼo sulwe abiriyo e lwete korachwich kendo mawuotho e kind rachungi teyni abiriyo mag dhahabu: \n  ","Angʼeyo timbeni gi tichni matek kod kinda mari. Angʼeyo ni isetiyo matek kendo isetimo kinda. Angʼeyo ni imon gi joma timo timbe mamono. Angʼeyo ni isetemo joma luongore ni joote, to ok gin joote, ma iyudo ni gin jo-miriambo. \n","Isetimo kinda kendo isehori e bwo chandruok nikech nyinga, to ok iseol. \n ","To kata kamano an kodi gi wach; iseweyo hera mane iherago mokwongo. \n","Omiyo parie bor mar kuma iseaye ka ipodho! Lokri iwe richo mondo itim gik mane itimo mokwongo. To ka ok ilokori to abiro biro mi agol tachi kare. \n","To kata kamano nitie tim maber ma apwoyigo, to isin gi timbe maricho mag jo-Nikolao ma an bende asin-go. \n ","Ngʼat man-gi it mondo owinj gima Roho wacho ne kanisa. Ngʼat molocho to anami adiera mar chamo olemb yadh ngima manie puotho mar Nyasaye. \n ","“Ndik ne malaika morito kanisa man Smurna kama: \n   Magi e weche mag Jal Mokwongo kendo Mogik, Jal mane otho kendo ochier. \n  ","Angʼeyo chandruokni kod dhierni to kata kamano in jamoko. Bende angʼeyo ayany ma joma wuondore ni jo-Yahudi yanyigo to gin mana joma lamo Satan. \n","Kik iluor kuom sand ma ibiro yudo machiegni. Adier, anyisou ni Jachien biro tweyo jomoko kuomu e od twech mondo otemugo kendo ubiro yudo sandruok kuom ndalo apar. Bed ja-adiera nyaka kar tho mi anamiyi osimbo mar ngima. \n ","Ngʼat man-gi it mondo owinj gima Roho wacho ni kanisa. Ngʼat molocho to tho mar ariyo ok notime gimoro kata matin. \n ","“Ndik ne malaika morito kanisa man Pergamo kama: \n   Magi e weche Jal man-gi ligangla mabith ma dhoge ariyo: \n  ","Angʼeyo kama idakie. En kama kom duongʼ mar Satan nitie to kata kamano isebedo kirito nyinga ahinya. Bende ne ok ikwedo yie miyiego kuoma, kata mana e kinde mane Antipa janeno mara mar adier onegi e dalau kama Satan odakie. \n ","To kata kamano an kod weche matin kuomi: In kod jomoko kanyo maluwo puonj mar Balaam mane opuonjo Balak kaka onyalo ywayo jo-Israel mondo otim richo ka gichamo chiemo motimgo misango ni nyiseche manono kendo kuom richo mar chode. \n","To bende in kod jomoko maluwo puonj mag jo-Nikolao. \n","Emomiyo lokri iwe richo! Nikech ka ok ilokori to abiro biro mapiyo mondo aked kodgi gi ligangla mawuok e dhoga. \n ","Ngʼat man-gi it mondo owinj gima Roho wacho ni kanisa. Ngʼat molocho abiro miyo manna moko mopandi. Bende abiro miye kidi marachar mondikie nying manyien maonge ngʼat mongʼeyo makmana ngʼat monwangʼe. \n ","“Ndik ne malaika morito kanisa man Thuatira kama: \n   Magi e weche mag Wuod Nyasaye ma wengene chalo gi mach makakni bende tiendene chal ka mula mapakni. \n  ","Angʼeyo timbeni gi herani kod yie mari gi tiji mar konyo ji kod kindani. Kendo imedo tiyo maber moloyo kaka nitiyo mokwongo. \n ","Kata kamano, an kodi gi wach moro ma ok ber kuomi; iyie gi dhako miluongo ni Jezebel maluongore ni janabi madhako. En ema omiyo jotichna lal kopuonjogi mondo giterre, kendo mondo gicham chiemo motimgo misango ni nyiseche manono. \n","Ne amiye kinde mondo olokre owe richo mar chode to notamore. \n","Omiyo abiro bole e kitanda mar thagruok bende abiro miyo joma terore kode yudo thagruok malich ka ok giyie loko chunygi mi giweyo timo richo. \n","Nyithinde bende abiro nego, mi kanise biro ngʼeyo ni An ema angʼeyo chunje gi paro mag ji bende ni anapog ngʼato ka ngʼato kaka tichne chalo. \n","To Koro un ji mamoko duto modongʼ man Thuatira ma ok oseluwo puonjne kendo mapok ongʼeyo gima jomoko luongo ni weche mopondo mag Satan, ‘Ok aketnu tingʼ moro mapek, \n","omiyo makmana gima in-go matek nyaka abi.’ \n ","To ngʼat molocho kendo timo dwarona nyaka giko, abiro miyo loch kuom ogendini. \n","‘Ngʼat molochono norit ogendini gi ludh nyinyo, \n kendo notogi matindo tindo \n ka ngʼama toyo agulu,’  mana kaka Wuora osemiya teko mar loch. \n","To anamiye sulwe mar okinyi. \n","Ngʼat man-gi it mondo owinj gima Roho wacho ni kanisa. \n"],["“Ndik ne malaika morito kanisa man Sarde kama: \n   Magi e weche mag Jal motingʼo Roho abiriyo mag Nyasaye kod sulwe abiriyo. \n   Angʼeyo timbeni; kendo kaka igeno ni in gi nying ni ingima to adiera isetho. \n","Omiyo chiew! Mondo ijiw gima pod odongʼno kapok otho chuth, nimar timbeni ayudo korem e nyim Nyasaye. \n","Emomiyo par ane gik mane opuonji kendo mane isewinjo, makgi kendo lokri iwe richo. Ka ok ichiew to abiro biro apoya mana kaka jakuo ma ok ibi ngʼeyo sa ma anabiyee iri. \n ","Kata kamano nitie jomoko manok e dala mar Sarde ma ok osechido lepgi. Gin to gini wuothi koda ka girwakore gi lewni marochere nikech gin joma owinjore. \n","Ngʼat molocho bende norwakre gi lewni marochere kaka gin, bende ok naruch nyinge e kitap ngima, to abiro hulo nyinge e nyim Wuora gi Malaike mage. \n","Ngʼat man-gi it mondo owinj gima Roho wacho ni kanisa. \n ","“Ndik ne Malaika morito kanisa man Filadelfia kama: \n   Magi e weche mag Jal maler kendo ma ja-adiera, motingʼo kifungu mar Daudi. Gima oyawo to onge ngʼama nyalo loro; kendo gima oloro to onge ngʼama nyalo yawo. \n  ","Angʼeyo timbeni. Omiyo aseyawoni dhoot kendo onge ngʼama nyalo lore. Angʼeyo ni in giteko matin to kata kamano iserito wachna bende ok isekweda. \n","Abiro miyo joma lamo Satan, maluongore ni gin jo-Yahudi to ok gin. Jogi gin jomiriambo. Abiro chunogi mondo gipodhi e tiendu eka gingʼe ni aherou. \n","Nikech iserito chikna ka ihoyori mos kuom masira, abiro riti maber e ndalo mar masira mabiro yudo piny duto mondo otemgo joma odak e piny. \n ","Abiro biro piyo. Omiyo mak matek gima in-go mondo kik ngʼato mayi osimboni. \n","Ngʼat molocho anami obed siro e hekalu mar Nyasacha. Ok enochak owuog kanyo. Anandik nying Nyasacha kuome bende anandik nying dala mar Nyasacha ma en Jerusalem manyien, mabiro aa e polo kuom Nyasacha kendo abiro ndiko nyinga maler kuome. \n","Ngʼat man-gi it mondo owinj gima Roho wacho ni kanisa. \n ","“Ndik ne malaika morito kanisa man Laodikia kama: \n   Magi e weche moa kuom Jal miluongo ni Amin, Jal ma ja-adiera kendo janeno ma Ja-ratiro, Jalno ma jaloch kuom chwech duto mag Nyasaye. \n  ","Angʼeyo timbeni ni ok ingʼich bende ok iliet. Dine ber kibedo maliet kata mangʼich! \n","To nikech koro indhem-ndhem, ok iliet bende ok ingʼich, abiro ngʼogi oko. \n","Iwacho ni, ‘An jamoko; kendo ni aseyudo mwandu mathoth bende onge gima achando.’ To ok ingʼeyo ni in ngʼat mathagore mogik; idhier, in ngʼat monego okechi; bende in muofu kendo in duk. \n","To angʼadoni rieko mondo ibi ingʼiew kuoma dhahabu mopwodhi gi mach mondo ibed jamoko. Ngʼiew lewni marochere kuoma mondo irwakrigo oumni dugi makeloni wichkuot. Ngʼiew yath kuoma mondo ithiedh-go wangʼi mondo inen. \n ","Joma ahero ema akwero kendo akumo. Omiyo bed ja-adiera kendo ilok chunyi iwe timo richo. \n","Ne! Achungʼ e dhoot kendo aduongʼo, ka ngʼato angʼata owinjo dwonda mi oyawona dhoot to abiro donjo ire mi achiem kode to en bende ochiem koda. \n ","Ngʼat molocho anami thuolo mar bedo koda e kom duongʼna mana kaka an bende kane aselocho ne abedo gi wuora e kom duongʼne. \n","Ngʼat man-gi it mondo owinj gima Roho wacho ni kanisa.” \n"],["Bangʼe ne angʼicho mi aneno dhoot moyaw e polo. To dwol machalo gi turumbete mane asewinjo mokwongo kawuoyo koda cha nowachona niya,  “Bi malo ka mondo anyisi gik mabiro timore bangʼ wechegi.” \n","Roho nopongʼa mana gisano mi aneno kom duongʼ e polo ka ngʼato obetie.\n","Ngʼat mane obetie komno ne kite nenore ka kite ma nengogi tek miluongo ni jaspa gi sardus. Kit lihudu mar koth man-gi kido machalo emerald ne olworo kom duongʼno.\n","Kom duongʼno ne olwor gi kombe moko piero ariyo gangʼwen ma jodongo piero ariyo gangʼwen obedoe. Ne girwakore gi lewni marochere to e wigi negirwake osimbe mag dhahabu.\n","Polo ne mil kendo mor kariadore koa e kom duongʼno, E nyim kom duongʼno ne nitie teyni abiriyo maliel. Magi e roho abiriyo mag Nyasaye.\n","Bende e nyim kom duongʼno ne nitie gimoro manenore ka nam machalo gi kio mar rangʼi, to orieny ka pi.\n E dier komno tir gi alworane ne nitie gik moko angʼwen mangima man-gi wenge mangʼeny yo ka nyimgi kod yo ka tokgi.\n","Gima ngima mokwongo ne chalo gi sibuor, mar ariyo ne chalo gi nyarwath, mar adek ne lela wangʼe chalo gi mar dhano, to mar angʼwen ne chalo gi ongo mafuyo.\n","Moro ka moro kuom gik mangimago ne nigi bwombe auchiel kendo ne gin gi wenge mathoth molworo dendgi nyaka e bwo bwombegi. Odiechiengʼ gi otieno duto negisiko kagiwacho niya,\n “ ‘Mano kaka Ruoth Nyasaye Maratego Ler!\n Oler adier! Yaye Mano kaka oler.’ En e Jal mane nitie, kendo Jal mantie, kendo Jal mabiro betie.”\n ","E seche duto ka gik mangimago nedwoko erokamano ka gipako kendo puoyo Jal mane obedo e kom duongʼ kendo mangima nyaka chiengʼ;\n","to jodongo piero ariyo gangʼwen-go ne podho e nyim ngʼat mobet e kom duongʼ ka gilamo Jal Mantie nyaka chiengʼ. Negibolo osimbegi e nyim kom duongʼ kagiwacho niya:\n ","“Yaye Ruodhwa kendo Nyasachwa,\n iwinjori yudo duongʼ gi pak kod teko,\n nimar nichweyo gik moko duto,\n kendo kuom dwaroni ne ochwegi,\n kendo gibedo mangima.”\n"],["Eka ne aneno kitabu ma jal mane obet e kom duongʼ otingʼo e lwete ma korachwich, kitabuno ne ondiki iye koni gi koni kendo ne odine gi kido abiriyo motweye.\n","Eka ne aneno malaika maratego kalando gi dwol maduongʼ niya, “Ere ngʼama owinjore gonyo kidogi mondo oel kitabuni?”\n","To ne ok oyudi ngʼato angʼata e polo kata e piny mane nyalo elo kitabuno, kata mane nyalo rango iye.\n","Kuom mano ne aywak malit nikech ne onge ngʼama nyalo elo kitabuno mondo onyiswa gima ondiki e iye.\n","To achiel kuom Jodongogo nowachona niya, “We ywak! Nikech Sibuor moa e dhood Juda ma Nyakwar Daudi ema oselocho kendo en ema owinjore elo kitabu modin gi kido abiriyogo.”\n ","Eka ne aneno Nyarombo machalo ka gima ne osenegi kochungo e dier kom duongʼ, kolwore gi gik mangima angʼwen kod jodongo. Ne en gi tunge abiriyo gi wenge abiriyo ma gin Roho abiriyo mag Nyasaye moseor e piny mangima.\n","Nobiro mi okawo kitabuno e lwedo korachwich mar Jalno mane obedo e kom duongʼ.\n","E sa mane okawoe kitabuno gik mangima angʼwen ka gi Jodongo piero ariyo gangʼwen-go ne opodho auma e nyim Nyarombo. Moro ka moro kuomgi ne nigi nyatiti kod tewni mag dhahabu ma ubani opongʼo. Tewni mag ubanigo ochungʼ kar lemo mar jomaler.\n","Kendo ne giwero wer manyien, kagiwacho niya:\n “In ema iwinjori kawo kitabuni,\n kendo gonyo kido molorego,\n nikech in ema nonegi\n kendo rembi ne ingʼiewogo ji ni Nyasaye,\n koa e dhoudi duto, kendo mawacho dhok duto kod pinje duto.\n ","Isemiyo gibedo oganda mag pinyruodhi kendo jodolo mondo giti ne Nyasachwa,\n kendo ginibed joloch e piny.”\n ","Eka ne angʼicho, kendo nawinjo dwond malaike mangʼeny ma kwan-gi ne romo gana gi gana kendo tara gi tara. Negilworo kom duongʼ kaachiel gi gik mangimago kod Jodongo.\n","Ne giwer gi dwol maduongʼ niya:\n “Duongʼ obed ni Nyarombo manonegi,\n mondo oyud loch gi mwandu, gi rieko gi luor,\n gi duongʼ kod pak.”\n ","Eka nawinjo ka gik mangima duto manie polo kendo e piny kod e bwo piny, kendo e nam, kendo gigo duto mochwe modak eigi, kawer niya:\n “Pak gi duongʼ kod loch obed ni Jal mobet e kom duongʼ\n gi Nyarombo manyaka chiengʼ!”\n ","Kendo gik mangima angʼwen-go nowacho niya “Amin” eka jodongogo nopodho piny mi gidende.\n"],["Eka naneno Nyarombo ka elo achiel kuom kido abiriyogo. Nawinjo dwond achiel kuom gik mangima angʼwen-go kaluongo gi dwol machalo ka mor polo, kawacho niya; “Bi!”\n","Ne angʼicho mi aneno faras marachar. Ngʼat moidhe ne otingʼo atungʼ kendo ne osidhne osimbo. Ne owuok gi farase ka jaloch madhi mondo olochi.\n ","Kane Nyarombo noketho kido mar ariyo, ne awinjo gima ngima mar ariyo kaluongo niya, “Bi!”\n","Eka faras machielo ma silwal nobiro. Ngʼat moidhe ne omi teko mondo ogol kwe e piny, mondo ji onegre kendgi. Ngʼatno nomi ligangla maduongʼ!\n ","Kane Nyarombo noketho kido mar adek, ne awinjo gima ngima mar adek kawacho niya, “Bi!” Ne angʼicho to e nyima kanyo ne nitie faras maratengʼ! Ngʼat moidhe ne otingʼo ratil e lwete.\n","Ne awinjo gima chalo gi dwol e dier gik mangima angʼwen-go kawacho niya, “Koro gorogoro mar ngano ibiro ngʼiew gi nengo maromre gi chudo michulo jatich e odiechiengʼ achiel kendo gorogoro adek mar shairi bende chal gi chudono, to nengo mo zeituni gi divai kik medi.”\n ","Ka Nyarombo noketho kido mar angʼwen, nawinjo dwond gima ngima mar angʼwen kaluongo niya, “Bi!”\n","Nangʼicho to ne aneno faras marabuor e nyima! Ngʼat moidhe niluongo ni Tho, to piny joma otho ne luwo bangʼe machiegni. Ne omigi teko kuom bath piny moromo achiel kuom angʼwen mondo gimi lweny kata kech kata dera kata tuoche kata ondiegi maricho mag bungu mondo gineg ji.\n ","Kane oketho kido mar abich, ne aneno chunje jomoko mane osenegi ka nitie e bwo kendo mar misango nikech Wach Nyasaye kendo nikech neno mane gisiko gihulo.\n","Eka ne giywak gi dwol maduongʼ niya, “Nyaka karangʼo ma ibiro ngʼado bura ni joma odak e piny ka ichulo kuor kuom rembwa, yaye Ruoth Manyalo Gik Moko Duto, in miler kendo ja-adiera?”\n","Eka ngʼato ka ngʼato kuomgi nomi kandho marachar, kendo nowachnigi ni mondo girit kuom kinde matin, nyaka kwan mar jotich wetegi kod jowetegi mibiro nego kaka ne oneg-gi orom.\n ","Ne angʼicho kane oyawo kido mar auchiel. Piny noyiengni matek. Mi wangʼ chiengʼ nolokore maratengʼ ti, machal gi lep gugru mirwako e kuyo molos gi yie diel, dwe bende nolokore makwar ka remo;\n","kendo sulwe manie polo nolwar e piny mana kaka olemo mag ngʼowu mapok ochiek lwar koa kuom yadhe ka yamo mager kudho.\n","Polo nolal nono ka kitabu mibano kendo gode duto gi chula duto nogol oa kuonde mane gintie.\n ","Eka ruodhi mag piny, gi ji madongo, kod jotelo mag lweny, gi jo-mwandu, kod joma roteke, kaachiel gi ji duto ma wasumbini, gi joma ni thuolo, giduto ne gipondo e rogo kendo e bwo lwendni mag gode.\n","Negiluongo gode gi lwendini kagiwacho niya, “Podhuru kuomwa mondo uumwa kupandowa ni wangʼ Jal mobet e kom duongʼno, kendo ne mirimb Nyarombo!\n","Nikech chiengʼ maduongʼ mar mirimb Nyasaye osechopo, to en ngʼama nyalo chungʼ mondo osire.”\n"],["Bangʼe ne aneno malaike angʼwen kochungʼ e tunge angʼwen mag piny, ka gimako yembe angʼwen mag piny, mondo gigengʼ yamo kik kudhi e piny kata e nam kata e yath moro amora.\n","Eka naneno malaika machielo kalor piny kowuok yo wuok chiengʼ, kotingʼo gima igoyogo kido mar Nyasaye mangima. Noluongo malaike angʼwen mane osemi teko mondo ohiny piny kod nam gi dwol maduongʼ.\n","Nowachonigi, “Kik uhiny piny, kata nam, kata yiende nyaka chop waket kido e lela wangʼ jotich Nyasachwa.”\n","Bangʼe nawinjo kar kwan joma ne oketnegi kido, ne gin ji alufu mia achiel gi piero angʼwen gangʼwen (144,000) mowuok e dhout Israel duto.\n  ","Koa e dhood Juda nowal ji alufu apar gariyo (12,000),\n koa e dhood Reuben ji alufu apar gariyo (12,000),\n Koa e dhood Gad ji alufu apar gariyo (12,000),\n ","Koa e dhood Asher ji alufu apar gariyo (12,000),\n Koa dhood Naftali ji alufu apar gariyo (12,000),\n Koa dhood Manase ji alufu apar gariyo (12,000),\n ","Koa dhood Simeon ji alufu apar gariyo (12,000),\n Koa dhood Lawi ji alufu apar gariyo (12,000),\n Koa dhood Isakar ji alufu apar gariyo (12,000),\n ","Koa dhood Zebulun ji alufu apar gariyo (12,000),\n Koa dhood Josef ji alufu apar gariyo (12,000),\n kendo dhood Benjamin ji alufu apar gariyo (12,000).\n ","Bangʼ mani ne angʼicho, mi naneno oganda mar ji mangʼeny ma ok kwanre moa e pinje duto gi dhoudi kod ogendini kod dhok duto kochungo e nyim kom duongʼ, kendo e nyim Nyarombo. Negirwako kandhe marochere bende negitingʼo othidhe e lwetgi.\n","Ne giywak giduol maduongʼ kagiwacho niya,\n “Warruok oa kuom Nyasachwa\n mobedo e kom duongʼ mar loch\n kendo oa kuom Nyarombo.”\n ","Malaike duto nochungʼ kolworo kom duongʼ kendo kolworo jodongo kod gik mangima angʼwen. Negikulore piny e nyim kom duongʼ mine gidendo Nyasaye.\n","Kagiwacho niya,\n “Amin!\n Pak gi duongʼ\n kod rieko gi erokamano gi luor\n kod teko gi nyalo\n obed ni Nyasachwa, nyaka chiengʼ.\n Amin!”\n ","Eka achiel kuom jodongogo nopenja niya, “Joma orwakore gi lewni marocheregi gin ngʼa gini, to gia kanye?”\n ","An to nadwoke niya, “Jaduongʼ in ema ingʼeyo, an ok angʼeyo.”\n Eka nowachona niya, “Jogi e joma owuok koa e sand mager; giselwoko kandhegi matar gi remb Nyarombo.\n","Ma emomiyo,\n “koro gin e nyim kom duongʼ mar Nyasaye,\n ka gitiyone odiechiengʼ gi otieno ei hekalune;\n to Jalno mobet e kom duongʼ\n noumgi korieyo hema mare kuomgi.\n ","Kech ok nokagi ngangʼ\n kendo bende kata riyo ok nomak gi kendo.\n Liet mar wangʼ chiengʼ ok norieny kuomgi\n kata liet moro mager ok nowangʼ-gi.\n ","Nimar Nyarombo mobedo e kom loch mar Nyasaye nobed jakwadhgi;\n notelnigi koterogi e sokni mag pi ngima,\n to Nyasaye noywe pi wangʼ-gi duto.”"],["Kane oketho kido mar abiriyo, polo nolingʼ thi kuom kinde ma dirom nus sa.\n ","Eka naneno malaike abiriyo mochungo e nyim Nyasaye, kendo nomigi turumbete abiriyo.\n ","Malaika moro machielo nobiro mochungo but kendo mar misango, kotingʼo tap ubani mar dhahabu. Nomiye ubani mangʼeny, kaluwore gi lemo mar jomaler duto, mondo ochiw ewi kendo mar misango molos gi dhahabu manie nyim kom duongʼ.\n","Iro mar ubani motingʼo lamo mag jomaler nodum kadhi malo e nyim Nyasaye koa e lwet malaika.\n","Bangʼe malaika nokawo tap ubani, mi opongʼo gi mach moa e kendo mar misango, eka nobole e piny. Bangʼ mano polo nomil malich kariadore matek ka mor, kendo piny noyiengni.\n ","Eka malaike abiriyo mane nigi turumbete abiriyogo ne oikore goyogi.\n ","Malaika mokwongo nogoyo turumbetene, to pe gi mach mokikore gi remo ema ne owuok, kendo nopuk e piny. To bath piny moromo achiel kuom adek nowangʼ, kendo achiel kuom adek mar yien bende maromo kamano nowangʼ gi lum mangʼich duto nowangʼ.\n ","Malaika mar ariyo nogoyo turumbetene, mi gima chalo gi got maduongʼ, maliel gi mach, nowiti e nam. To bath nam moromo achiel kuom adek nolokore remo,\n","momiyo achiel kuom adek mar gik mangima manie nam notho, kendo achiel kuom adek mar yiedhi manie nam nokethi.\n ","Eka malaika mar adek nogoyo turumbetene mi sulwe maduongʼ maliel ka toch nolwar oa e polo, nolwar kuom achiel mar adek mag aore, kendo kuom sokni duto.\n","Nying sulweno en, “Gima Kech,” kamano bende achiel kuom adek mar pi nolokore makech, kendo pige makechgo nomiyo ji mangʼeny otho.\n ","Kendo malaika mar angʼwen nogoyo turumbetene, mi achiel kuom adek mar chiengʼ gi achiel kuom adek mar dwe, kod mar sulwe, notimo mudho, to achiel kuom adek mar odiechiengʼ gi otieno bende notimo mudho.\n ","Bangʼe nangʼicho mi awinjo ongo mafuyo e kor polo kaywak matek niya, “Lit! Lit! Lit ni joma odak e piny, nikech turumbete modongʼ ma malaike adek biro goyo!”\n"],["Eka malaika mar abich nogoyo turumbete, mine aneno sulwe moro mane oselwar e piny koa e polo. Sulweno ne omi kifungu mar bur matut maonge gikone.\n","Kane oyawo burno, iro nowuokie machalo gi ich mach maduongʼ. Iro moa e burno noimo chiengʼ kod boche polo molokore maratengʼ.\n","Kendo bonyo nowuok e yirono mopiyo e piny, to nomigi teko machalo gi teko thomoni manie piny.\n","To nokwergi ni kik giketh lum manie piny kata gimoro mangʼich kata yien, to ginyalo mana hinyo jogo maonge gi kido mar Nyasaye e lela wengegi.\n","Ne ok omigi teko mar negogi to nomigi thuolo mar sandogi kuom dweche abich. To rem mane jogo oyudo ne chalgi mano miyudo ka thomoni okayo dhano.\n","E ndalogo ji nodwar tho, to ok giniyude; ginigomb mondo githo to tho noring-gi aringa.\n ","Bonyogo ne chalo gi farese moikore ni lweny. E wigi negirwako gik machalo gi osimbo mag dhahabu, to lend wangʼ-gi ne chalo gi lela wangʼ dhano.\n","Yie wigi ne chalo gi yie wi mon, kendo lekegi ne chalo gi leke sibuoche.\n","Negirwako gige lweny mag akor machalo gi akor mar nyinyo, to bwombegi ne goyo koko mana ka farese mangʼeny kendo ka geche miywayo kadhi e lweny.\n","Ne gin gi iwgi makecho kaka thomoni kecho, to e iwgigo ne gin gi teko mar sando kagikayogo ji kuom dweche abich.\n","Ruodhgi motelo nigi en malaika mar bur matut maonge gikone ma nyinge miluongego gi dho jo-Hibrania en Abadon, to gi dho jo-Yunani en Apoluon (tiende ni Ngʼat maketho gik moko).\n ","Masira mokwongo osekadho, to masiche ariyo mamoko pod biro.\n ","Bangʼ mano malaika mar auchiel nogoyo turumbetene, mi nawinjo dwol moa e tunge mag kendo mar misango mar dhahabu manie nyim Nyasaye.\n","Eka dwolno nowacho ni malaika mar auchiel man-gi turumbete niya, “Gony malaike angʼwen motwe gibed thuolo gia e aora maduongʼ mar Yufrate.”\n","To nogony malaike angʼwen-go mane oseiki ni sa-no gi odiechiengno kod dweno gi higano, mondo gineg achiel kuom adek mar ji duto.\n","Kwan mar jolweny moidho farese ne oromo tara mia ariyo. Ne awinjo kar kwan-gi.\n ","To farese gi joithgi mane aneno e fwenynano ne chalo kama: Joma noidhogi norwakore gi akor mag nyinyo makwar ka mach, kendo marambulu molil, kod ratongʼ gweno. Wi faresego ne chalo gi wi sibuoche, to mach gi yiro kod pilni mach ne wuok e dhogi.\n","Masiche adekgo mag mach, yiro kod pilni mag mach mane wuok e dho faresego nonego achiel kuom adek mar kwan ji duto.\n","Teko mane faresego nigo ne ni e dhogi kendo e iwgi nikech iwgi mane nigi wigi ne chalo gi thuonde man-gi wiye ma gikechogo ka gihinyogo ji.\n ","To joma odongʼ mane masichego ok onego pod ne ok oweyo richo mar lamo gik mane giloso kendo gichweyo gi lwetgi; kendo ok giweyo lamo jochiende gi nyiseche manono molos gi dhahabu gi fedha kod mula gi kidi kod bao, ma gin gik ma ok nen bende ma ok winj wach, kendo ok wuothi.\n","Bende ne ok gilokore giweyo richo mar nego ji, kata timbe jwok kata terruok kata kuo mane gibedo ka gitimo.\n"],["Eka ne aneno malaika machielo maratego, kabiro lor aa e polo. Ne orwakore gi boche polo ka lihudu oumo wiye; wangʼe ne chalo gi wangʼ chiengʼ, kendo tiendene ne chalo gi sirni makakni ka mach.\n","Ne otingʼo kitabu matin moel e lwete. Nonyono nam gi tiende ma korachwich, to tiende ma koracham nonyonogo piny,\n","kendo nokok gi dwol maduongʼ machalo ka sibuor maruto. Bangʼ kosekok kamano to polo abiriyo nomor.\n","To kane polo abiriyogo osemor kamano, ne adwaro ndiko gima ne awinjo kagiwacho, eka nawinjo dwol moro moa e polo mowachona niya, “Kik indik gima polo abiriyogo osewacho to lingʼ-go mana ei chunyi.”\n ","Eka malaika mane aneno konyono nam kod piny cha notingʼo bade korachwich kochomo polo.\n","Kendo nokwongʼore gi nying Jal mangima nyaka chiengʼ, Jal mane ochweyo polo gik moko duto manie iye, gi piny gi gik moko duto manie iye, kod nam gi gik moko duto manie iye kowacho niya, “Deko moro ok nochak obedie ngangʼ!”\n","To e kinde, ma malaika mar abiriyono nogo turumbetene, eka wach mopondo mar Nyasaye nochopi, mana kaka nonyiso jotichne ma jonabi.\n ","Bangʼ mano dwol mane awinjo kawuoyo koa e polo cha ne ochako wuoyo koda kendo kawacho niya, “Dhiyo, ikaw kitabu moel manie lwet malaika ma onyono nam kod piny.”\n ","Omiyo ne adhi ir malaikano, mi akwaye mondo omiya kitabu matin-no. To nowachona niya, “Kawe, mondo ichame. Obiro bedo makech e iyi, to e dhogi nobed mamit ka mor kich.”","Eka nakawo kitabu matin-no manie lwet malaikano, mi achame, ne omit e dhoga ka mor kich to kane asechame nobedo makech e iya.\n","Bangʼe ne owachna niya, “Nyaka ichak ikor wach kuom ogendini mangʼeny, gi pinje mangʼeny kod joma wacho dhok mopogore opogore gi ruodhi mangʼeny.”\n"],["Eka nomiya rapim machalo gi luth mar pimo; kendo nowachona niya, “Aa malo idhiyo ipim hekalu mar Nyasaye kod kendo mar misango, kendo ikwan joma lemo kanyo!\n","To iwe laru ma oko manie nyim hekalu kik ipime, nikech osemiye joma ok jo-Yahudi, kendo gibiro nyone gi tiendegi ka giketho dala maler kuom dweche piero angʼwen gariyo.\n","To abiro miyo jonenona ariyo morwakore gi lep gugru teko, kendo ginihul wach Nyasaye kuom ndalo alufu achiel gi mia ariyo kod piero auchiel.”\n","Joneno ariyogo e yiende ariyo mag zeituni, kod rachungi teyni ariyo mochungʼ e nyim kom Ruodh piny.","Ka ngʼato moro amora dwaro hinyogi, to mach wuok e dhogi matieko wasikgi. Mano e kaka ngʼato moro amora madwaro hinyogi notho.\n","Jogi nigi teko mar loro polo mondo koth kik chue e ndalo ma gihuloe wach. To bende gin gi teko mar loko pi obed remo kendo kelo tuoche yembe mopogore opogore e piny e kinde mora amora magidwaro.\n ","To ka gisetieko hulo wechegi, ondiek mawuok e bur matut maonge gikone noked kodgi, mi nologi kendo negogi.\n","Ringregi noriere koriyo e yo mar dala maduongʼno, ma iluongo gi ngero ni Sodom kod Misri, dalano e kama nogurie Ruodhgi.\n","To ji moa e ogendini duto gi dhoudi, kod dhok duto ma ji wacho gi pinje duto, norang ringregi kuom ndalo adek gi nus, kendo ok giniyie mondo oyikgi.\n","Ji duto modak e piny nogo siboi kuom thogi, ka gimor kendo gimiyore chiwo, nikech jonabi ariyogo nosebedo kasando ji modak e piny.\n ","To bangʼ ndalo adek gi nus much ngima mar Nyasaye nodonjo eigi, mine gichungʼ gi tiendegi, kendo luoro maduongʼ nomako joma ne onenogi.\n","Bangʼ mano negiwinjo dwol maduongʼ koa e polo kawachonegi niya, “Biuru malo ka!” Mine gidhi e polo malo ei bor polo moumogi, ka wasikgi nenogi.\n ","E sa nogo piny noyiengni matek, mi achiel kuom apar mar bath dalano nomukore mogore piny, kendo ji alufu abiriyo notho e yiengni mar pinyno to joma nodongʼ nobwok malich, kendo negimiyo Nyasach Polo duongʼ!\n ","Masira mar ariyo osekadho, neuru, masirano mar adek biro biro piyo.\n ","Eka malaika mar abiriyo nogoyo turumbetene, to dwonde moko nokok matek ei polo, kagiwacho niya,\n “Pinyruodhi mar pinyni koro osedoko\n pinyruodhi mar Ruodhwa kendo mar Kristo,\n kendo enolochi nyaka chiengʼ.”\n ","To jodongo piero ariyo gangʼwen mane obedo e kombegi mag duongʼ e nyim Nyasaye, nokulore piny auma kendo ne gidendo Nyasaye,\n","kagiwacho niya,\n “Wagoyoni erokamano, yaye Ruoth Nyasaye Maratego!\n Jal mantie, kendo Jal mane nitie,\n nikech isekawo teko mari maduongʼ,\n mi koro ichako locho.\n ","Nyiego nomako pinje mag ogendini,\n to koro mirimbi osechopo.\n Kinde osechopo mar ngʼado bura ni joma otho,\n kendo chiwo mich ni jotichni ma jonabi,\n gi jogi maler kod jogo moluoro nyingi,\n jomatindo gi jomadongo.\n Kendo tieko jogo maketho piny.”\n ","Eka hekalu mar Nyasaye noyaw e polo, kendo Sandug Muma mar singruok nonenore ei hekalu; to mil polo marieny mager gi riadruok, koko kod mor polo gi yiengni mar piny nobetie kendo kodh pe nochwe mangʼeny.\n"],["Bangʼ mano ranyisi malich nonenore ei polo. Ne en dhako morwakore gi wangʼ chiengʼ. Dwe ne ni e bwo tiende, to wiye nosidhie osimbo mar sulwe apar gariyo.\n","Ne en-gi ich, kendo noywak ka en girem nikech muoch ne kaye kodwaro nywol.\n","Eka ranyisi machielo bende nonenore ei polo: ne en thuol mangʼongo, makwar man-gi wiye abiriyo kod tunge apar gi osimbo abiriyo mosidhi e wiyene.\n","Iwe noywayo achiel kuom adek mar sulwe manie polo mi opudho kendo owitogi e piny. Thuol mangʼongono nochungʼ e nyim dhakono mane chiegni nywol, mondo ocham nyathine kosenywole.\n","Dhakono nonywolo nyathi ma wuowi, nyathi ma wuowi mabiro locho korito ogendini gi ludh nyinyo. To nyathineno noyudhi moter malo ir Nyasaye e kom duongʼne.\n","Dhakono noringo modhi e thim kuma ne Nyasaye oselosone mane ibiro ritee kuom ndalo alufu achiel gi mia ariyo kod piero auchiel.\n ","Eka lweny nochakore e polo. Mikael gi malaike mage nokedo gi thuol malichno, to thuol mangʼongono gi malaike mage bende nokedo kodgi.\n","To thuol ne onge teko moromo, omiyo nologi kendo ne oriembgi e polo.\n","Eka thuol malichno nowit kidire mwalo e piny, thuol mangʼongo machon miluongo ni Jachien kata Satan, mawuondo piny ngima. Nowite modire e piny, kaachiel kod malaike mage bende.\n ","Eka ne awinjo dwol maduongʼ moa e polo, kawacho niya,\n “Koro warruok gi teko\n kod pinyruodh Nyasachwa,\n gi loch mar Kristo osechopo.\n Nikech jahang jowetewa,\n mahangonegi e nyim Nyasachwa odiechiengʼ gi otieno,\n osewit modir e piny.\n ","Ne giloye\n gi remb Nyarombo,\n kendo gi Wach Nyasaye mane gihulo,\n bende ne ok gidew ngimagi ahinya\n mane nyalo miyo giluor tho.\n ","Emomiyo beduru mamor un polo,\n kod joma odak e iye!\n To mano kaka nobed malit ne piny gi nam,\n nikech Jachien oselor obiro iru!\n En gi mirima mager\n nikech ongʼeyo ni ndalo matin kende ema odongʼne.”\n ","To kane thuol mangʼongono oneno ni osewite modire e piny, ne olawo dhako mane onywolo nyathi ma wuowi cha.\n","Dhakono nomi bwombe ariyo mag ongo maduongʼ mondo ohugo ochopgo kama nolosne e thim, kuma ne idhi ritee kimiye chiemo kuom higni adek gi nus kama thuol ok ne nyal chopoe ire.\n","Eka thuol nongʼogo pi moa e dhoge mamol ka aora mondo oyuogo dhakono gi oula mamol ka apaka.\n","To piny noyawo dhoge, momwonyo pi duto mane thuol mangʼongono nosengʼudho, mi nokonyo dhakono.\n","Eka thuol mangʼongono ne okecho gi dhakono, nodhi mondo oked gi nyithind dhakono modongʼ, morito chike Nyasaye kendo osiko motegno kahulo wach Yesu.\n"],["Kendo ondiek malichno nochungʼ e dho nam. Eka naneno ondiek moro magalagala kawuok aa e nam. Ne en gi tunge apar kod wiye abiriyo. To nosidho osimbo apar e tungenego, kendo wich ka wich nondikie nying marach ma yanyo Nyasaye.\n","Ondiek mane anenono ne chalo gi kwach, to tiendene ne chalo tiende dubu, kendo dhoge ne chalo gi dho sibuor. To thuol mangʼongono nomiyo ondiegno tekone gi kome mar duongʼ gi lochne duto.\n","Achiel kuom wi ondiegno ne nenore ka gima ogo lero mar tho, to wiye mane ogo lerono nosechango. Ji duto manie piny nohum nono, kendo negiluwo bangʼ ondiegno.\n","To ji nolamo thuol mangʼongono nikech nosemiyo ondiek malichno tekone owuon kendo negilamo ondiek malichno ka gipenjo niya. “En ngʼa machal gi ondiek malich?” Ere ngʼato manyalo kedo kode?\n ","Ondiek malichno nomi dhok mar wacho weche mag sungruok kod ayany, kendo ne oyiene bedo gi loch kuom dweche piero angʼwen gariyo.\n","Eka nochako wuoyo koyanyo Nyasaye kendo koketho nyinge kod kar dakne, kaachiel gi joma odak e polo.\n","Bende nomiye teko mondo oked gi jomaler mag Nyasaye kendo ologi, kendo nomiye loch kuom dhoudi duto, gi ogendini kod dhok duto miwacho gi pinje duto.\n","Ji duto modak e piny biro lamo ondiek malichno. Gin e joma nying-gi ok ondiki e kitabu mar ngima mar Nyarombo mane onegi chakre chwech piny.\n ","Ngʼat man-gi it, mondo owinji!\n ","Ka ngʼato onego ter e twech\n to twech machalo kamano ema nyaka odhiye.\n Kendo ka ngʼato onego negi e lweny gi ligangla\n to liganglano ema nyaka negego.\n Ma e kinde ma jo-Nyasaye onego timie kinda kendo bed gi yie motegno.\n ","Eka naneno ondiek malich machielo kawuok ei piny. Ne en gi tunge ariyo machalo gi mar nyarombo, to nowuoyo kaka thuol mangʼongo wuoyo.\n","Notiyo gi teko duto mar ondiek malich mokwongo ka en e nyim ondiegino. Eka nomiyo piny gi ji duto modak e iye olamo ondiek malich mokwongono, ma wiye ne nigi adhola malich mane ogo lero mar tho, to nosechango.\n","Notimo honni madongo ma kata mana mach nomiyo lor oa e polo, kabiro e piny ka ji duto neno.\n","To nowuondo ji modakie piny, nikech honni mane omiye teko mondo otim e nyim ondiek malich mokwongo. Ne ogolo chik mondo gilosi gima ket ma imiyogo duongʼ ondiek malich mokwongo mane ohiny gi ligangla to ok otho.\n","Nomiye teko mondo omi gima ket mar ondiek malich mokwongo muya, mondo owuo kendo one ni jogo duto mane otamore lamo gima ketno onegi.\n","Bende nochuno ji duto, jomatindo gi jomadongo, jo-mwandu kod jochan, wasumbini gi joma ni thuolo, mondo oket kido e lwetegi ma korachwich kata e lela wengegi,\n","mondo ngʼato angʼata kik ngʼiew kata loko gimoro amora, makmana ka en gi kidono ma en nying ondiek malichno kata namba mochungʼ kar nyingno.\n ","To ngʼeyo tiend wachni dwaro rieko, Ngʼat man-gi rieko, mondo okwan namba mar ondiek, nikech nambano ochungʼ kar nying dhano. Nambano en mia auchiel gi piero auchiel gauchiel.\n"],["Eka ne angʼicho mi aneno Nyarombo kochungʼ ewi Got Sayun. To ne en kod ji alufu mia achiel gi piero angʼwen gangʼwen (144,000) kendo nyinge owuon gi nying Wuon-gi nondiki e lela wengegi.\n","Eka ne awinjo dwol moro moa e polo ka wuo ka pi aora maringo matek kendo ka mor mar polo. Dwolno mane awinjo ne chalo gi jo-thumbe mag nyatiti magoyo nyatiti.\n","To ne giwero wer manyien ka gichungʼ e nyim kom duongʼ, kendo e nyim gik mangima angʼwen kod jodongogo. Bende ne onge ngʼato mane nyalo puonjore wero wendni makmana ogendini alufu mia achiel gi piero angʼwen gangʼwen (144,000) mane gin joma nores koa e piny.\n","Jogi e joma ne ok odwanyore gi mon, to ne giritore maler. Giluwo bangʼ Nyarombo kamoro amora modhiye. Nongʼiewgi kigologi kuom ji migichalo kaka olembe mokwongo chiek michiwo ni Nyasaye kod Nyarombo.\n","Miriambo ne ok owuok e dhogi, bende gionge gi ketho moro amora.\n ","Eka ne aneno malaika machielo ka huyo e kor polo. Ne en gi Injili mochwere mane olando ne ji duto modak e piny, nolando wachno ne pinje duto, gi dhoudi duto kod dhok duto gi ogendini duto.\n","Nokok gi dwol maduongʼ kowacho niya, “Luoruru Nyasaye kendo miyeuru duongʼ, nikech sa ma ongʼadoe bura osechopo! Lamuru Jal mane ochweyo polo gi piny kaachiel gi nam kod sokni mag pi.”\n ","Eka malaika mar ariyo noluwe kawacho niya, “Yaye Babulon dala maduongʼ osepodho piny! Osepodho Piny! En e dhako cha mane omiyo ogendini duto omadho divai mar mer mar terruokne.”\n ","Bangʼ mano, malaika mar adek nobiro bangʼ-gi kowacho gi dwol maduongʼ niya, “Ka ngʼato angʼata olamo ondiek malich kod gima ket kode, kendo ondikne kido e lela wangʼe kata e lwete,\n","ngʼatno, bende, nyaka nomadh divai mar mirimb Nyasaye, moseol mopongʼ giteko moo ei kikombe mar mirimbe. Noyud sand ei mach makakni e nyim malaika maler, kendo e nyim Nyarombo.\n","To iro mar mach mar sandgino dhi malo nyaka chiengʼ. Jogo malamo ondiek malich kod gima ket kode, kata jogo mondik negi kido mar nyinge, ok noyud yweyo odiechiengʼ kata otieno.”\n","Ngʼeyo tiend wachni dwaro kinda kod dhil mar joma rito chike mag Nyasaye, kendo osiko koyie kuom Yesu.\n ","Eka nawinjo dwol moa e polo kawacho niya, “Ndik ni: Chakre kawuononi, jogo gin joma ogwedhi matho kogeno kuom Ruoth!”\n Roho bende wacho ni, “Ee, gin johawi adier, nikech giniywe kuom tichgi matek, nimar timbegi noluwgi.”\n ","To ne angʼicho, mi naneno bor polo marachar e nyima, to ewi bor polono ne nitie ngʼama obetie “machalo gi wuod dhano.” Nosidho osimbo mar dhahabu e wiye, kendo ne otingʼo pala mabith mar keyo e lwete.\n","Eka malaika machielo nowuok oa e hekalu kaluongo jal mobedo e bor polono gi dwol maduongʼ niya, “Kaw pandi mar keyo mondo ike, nikech sa mar keyo osechopo, nimar cham manie piny, osechiek.”\n","Omiyo jal mane obet e bor polo notiyo gi pande mar keyo e piny, mi nokayo piny ka cham.\n ","To malaika machielo nowuok oa e hekalu manie polo, en bende ne en gi pala mabith mar keyo.\n","Eka malaika moro machielo, mane nigi teko kuom mach, noa e kar kendo mar misango kendo noluongo gi dwol maduongʼ jalno mane nigi pala mabith mar keyo kowachone niya, “Kaw pandi mabithno mar keyo mondo ikago olemb mzabibu mag piny, nikech olembene ochiek ahinya!”\n","Omiyo malaikano notiyo gi pande mar keyo e piny, ne okayo olembe mzabibu kendo noketogi kar biyo mzabibu maduongʼ mar mirimb Nyasaye.\n","Olembego ne obi kinyonogi gi tielo e kar bichono e pap oko mar dala, to remo nochwer kamol kawuok kar bichono, mochopo mabor moromo kilomita mia adek koa e dala, to tut remono ne nyalo romo fut abich.\n"],["Eka ne aneno ranyisi machielo malich ahinya ei polo: Ne aneno Malaike abiriyo, motingʼo masiche abiriyo, mago ne masiche mogik nikech ka girumo to mirimb Nyasaye chopo kare.\n","Ne aneno gima chalo gi nam mar kio mar rangʼi moruwore gi mach to e bathe kanyo ne aneno joma oseloyo ondiek malichno kod kido machalo kode to gi namba mar nyinge kochungʼ. Negitingʼo nyatiti mane omigi gi Nyasaye,\n","ka giwero wend Musa jatich Nyasaye gi wend Nyarombo kama:\n “Yaye Ruoth Nyasaye Maratego,\n mano kaka tijeni dongo kendo lich.\n Yaye Ruodh Nyasaye ogendini,\n yoreni nikare kendo gin adiera.\n ","En ngʼa, ma ok nyal luori aa Ruoth,\n ma ok nyal miyo nyingi duongʼ?\n Nikech in kendi ema iler,\n ogendini duto nobi\n e nyimi mondo olami,\n nimar timbeni makare osefwenyore ratiro.”\n ","Eka ne angʼiyo mi aneno ka hekalu mar Hemb Rapar oyawore e polo.\n","Malaike abiriyo motingʼo masiche abiriyo nowuok e hekalu. Ne girwakore gi lewni maler mapakni kendo manyilni to negitweyo okanda mar dhahabu e korgi.\n","Achiel kuom gik mangima angʼwen ka ne omiyo malaike abiriyogo tewni abiriyo mag dhahabu mopongʼ gi mirimb Nyasaye mosiko nyaka chiengʼ.\n","Hekalu ne iye opongʼ gi iro moa e duongʼ maler mar Nyasaye kod tekone. To onge ngʼama ne nyalo donjo ei hekalu kapok masiche abiriyo mag malaike abiriyogo orumo.\n"],["Eka ne awinjo dwol maduongʼ kakok koa ei hekalu kawuoyo gi malaike abiriyogo kawachonegi niya, “Koro dhiuru, mondo upuk tewni abiriyo mopongʼ gi mirimb Nyasaye e piny.”\n ","Malaika mokwongo nodhi mopuko tape e piny, mi adhonde malich mangʼwe marach ne omako ji duto mane nigi kido mar ondiek malich kendo mane lamo gima ket kode.\n ","Eka Malaika mar ariyo noolo tape e nam mi pi nam nolokore remo machalo gi remb ngʼat motho, kendo gik mangima duto modak e nembego ne otho.\n ","Kamano bende Malaika mar adek noolo tape e aore gi sokni mag pi kendo pigegi ne olokore remo.\n","Bangʼe ne awinjo malaika mochungʼne pige kawacho niya,\n “In kare kuom kelo kumgi,\n yaye Nyasaye mantie kendo mane nitie bende in e Jal Maler,\n nikech isengʼado bura kare;\n ","nimar jogi ne osechwero remb jogi maler,\n gi jonabi mane onegi,\n to koro isemiyo gimadho remo mana\n kaka owinjore kodgi.”\n ","Eka ne awinjo dwol kawuok e kendo mar misango kawacho niya,\n “En adieri Ruoth Nyasaye Maratego\n ni kumni nikare kendo gin adieri.”\n ","Bangʼ mano Malaika mar angʼwen noolo tape e wangʼ chiengʼ, mi wangʼ chiengʼ nomi teko mar wangʼo ji ka mach mager.\n","Liet mager mar chiengʼ nowangʼogi to negidhi nyime mana giyanyo nying Nyasaye man-gi teko mar gengʼo masichego, kendo negitamore hulo richogi mondo gimiye duongʼ.\n ","Eka malaika mar abich noolo tape ewi kom duongʼ mar ondiek malichno, to pinyruodhe nolokore mudho. Ji nokayo lewgi nikech rem malit mane gin-go\n","kendo ne giyanyo Nyasach polo nikech rem mane gin-go gi adhondegi; to kata kamano negitamore lokore weyo richo mane gisetimo.\n ","Bangʼe malaika mar auchiel noolo tape e aora maduongʼ mar Yufrate, mi pige noduono mondo yo olosre ni ruodhi mane biro koa yo wuok chiengʼ.\n","Eka naneno jochiende adek machalo ogwende, ka wuok e dho thuol mangʼongono kendo e dho ondiek malich kendo e dho janabi mar miriambo.\n","Gin chunje mag jochiende matimo timbe honni kendo gidhi ir ruodhi duto mag piny ngima mondo gichokgi ni lweny ma nobedie chiengʼ maduongʼ mar Nyasaye Maratego.\n  ","“Neuru! Abiro apoya mana kaka jakuo! Ngʼatno en ngʼat mogwedhi ma nonwangʼ kaneno kendo ma orwako lepe mondo wiye kik kuodi ka oyude duk.” \n  ","Bangʼ mano chunjego nochoko ruodhigo kanyakla kama iluongo gi dho jo-Hibrania ni Armagedon.\n ","Kendo malaika mar abiriyo bende noolo tape e yamo; eka dwol maduongʼ nowuok koa ei hekalu e nyim kom maduongʼ mar loch kawacho niya, “Osetimore!”\n","Bangʼ mano, ne nitie mil polo makakni, koriadore kod mor polo gi yiengni malich mar piny. Piny noyiengni matek mapok oyiengni kamano nyaka aa chwech dhano. Adiera chutho ne en yiengni mar piny, marachie moloyo.\n","Dala maduongʼ nobarore mopogore nyadidek kendo mier madongo mag pinje ogendini nomukore mogore piny. Nyasaye noparo Babulon dala maduongʼ, mine omiye kikombe mopongʼ gi divai mar mirimbe mager.\n","Chula ka chula nolal nono kendo gode duto bende nolal kamano.\n","Pe madongo dongo ma pek moro ka moro dirom kilo piero abich, noa e polo mogoyo ji. To ne giyanyo Nyasaye nikech masirano mar pe, nimar ne en masira marach moloyo!\n"],["Eka achiel kuom malaike abiriyo mane nigi tewni abiriyo nobiro ira, mowachona niya; “Bi mondo anyisi kum mar jachode maduongʼ mobet ewi pige mangʼeny.\n","En ema ruodhi mag piny noterore kode, kendo ji duto modak e piny bende osemadho divai mar terruokne mi omer.”\n ","Bangʼe Roho noyudha kendo malaika nokawa motera e thim. Mana gikanyono naneno dhako moro koidho ondiek malich makwar, ma dende duto nochadhore gi nyinge mag ayany, kendo ne en gi wiye abiriyo kod tunge apar.\n","Dhakono norwakore gi lewni maralik gi makwar, kendo nolichore gi dhahabu kod kite mabeyo ma nengogi tek gi lulu. To notingʼo kikombe mar dhahabu e lwete, mopongʼ gi gik makwero kod timbe mochido mag terruokne.\n","Kendo nying mane ondik e lela wangʼe ne en gima iwuoro:\n Babulon maduongʼ\n Min jochode duto\n kendo min gik makwero mag piny.\n ","Bende ne aneno dhakono komer gi remb jomaler mag Nyasaye, remb jogo mane ohulo ni Yesu e Ruoth.\n Kane anene ne awuoro ahinya.\n","Eka malaika cha nopenja niya, “Angʼo miwuoro kamano? Abiro nyisi tiend wach mopondo mar dhakono kod mar ondiek malich moidho gi wiye abiriyo kod tunge apar.\n","Ondiek malich mane inenono, yande nitie, to tinde oonge kendo obiro wuok oa e bur matut maonge gikone ka odhiyo e kar kethruokne. Ji duto modak e piny, ma nyingegi ok ondiki e kitap ngima nyaka aa chakruok mar piny nowuor ka gineno ondiek malichno, nikech yande entie to tinde oonge, to nochak oduogi kendo.\n ","“Ngʼeyo tiend wachni dwaro paro matut man-gi rieko. Wiye abiriyogo gin gode abiriyo ma dhakono obetie.\n","To bende gin ruodhi abiriyo. Ma abich kuomgi osepodho, to achiel pod nitie, to machielo pod ok obiro; to ka obiro to nobedi kuom thuolo matin.\n","Ondiek malichno ma yande nitie, to tinde onge, en ruoth mar aboro. Bende en achiel kuom ruodhi abiriyogo, kendo odhiyo e kar kethruokne.\n ","“Tunge apargo mane ineno, gin ruodhi apar mapok oyudo pinyruoth to ibiro miyogi teko mar locho kuom sa achiel kende, kaka ruodhi kaachiel gi ondiek malichno.\n","Gin duto gin gi paro achiel kendo ginichiw tekogi kod lochgi ni ondiek malichno.\n","Giniked gi Nyarombo, to Nyarombo nologi nikech en e Jaloch mar joloch, kendo Ruoth mar ruodhi, to jogo mane obed kode, gin joge moluongi, joma oyier gi jogo maluwe gadiera.”\n ","Eka malaikano nowachona niya, “Pigego mane ineno ma dhako ma jachode obedoe, gin ji gi ogendini mangʼeny kod dhout pinje gi joma wacho dhok mopogore opogore.\n","To ondiek malichno gi tunge apargo mane ineno biro bedo mager kod dhakono ma jachode. Ginihinye kagitieke kendo weye duk; ginicham ringre, kendo giniwangʼe duto gi mach.\n","Nimar Nyasaye oseketo e chunygi mondo gitim gima odwaro ka gimiyo ondiek lochgi mondo olochi, nyaka wach Nyasaye chopi.\n","Dhakono mane ineno en e dala maduongʼ man-gi loch kuom ruodhi mag piny.”\n"],["Bangʼ wechego ne aneno malaika machielo kalor piny aa e polo. Ne en gi teko maduongʼ, kendo lerne ne menyo piny.\n","Nokok gi dwol maduongʼ kowacho niya,\n “Yaye Babulon dala maduongʼ osepodho piny! Osepodho piny!\n Osedoko kar dak mar jochiende,\n kendo odoko gunda ma chuny duto mochido odakie,\n kaachiel gi winy duto ma ok ler kendo makwero.\n ","Mano osetimore nikech ogendini e pinje duto\n osemadho divai makech mar terruokne.\n Ruodhi mag piny oseterore kode,\n kendo jo-ohala mag piny bende osedoko jo-mwandu\n nikech ohala mangimane mamalo osekelonegi.”\n ","Eka nawinjo dwol moro machielo moa e polo kawacho niya,\n “ ‘Un joga, wuoguru ua kuome,’ mondo kik ubed achiel kode e richone,\n mondo kik unwangʼ masichene,\n ","nikech richone osebiwore mochopo e polo malo,\n kendo Nyasaye koro oseparo timbene mamonogo.\n ","Timneuru kaka osetimono!\n Medneuru nyadiriyo kuom gik ma osetimo!\n Losneuru mathne mane omiyo ji e kikombene nyadiriyo.\n ","Miyeuru sand kod ywagruok mangʼeny\n marom gi duongʼ kod dhialruok mar ngima\n moyombore mane odakie kendo mane omiyore owuon.\n Ne osungore kowacho e chunye niya,\n ‘Abedo kaka ruoth ma dhako,\n ok an dhako ma chwore otho\n kendo ok ane gima dimi aywag ngangʼ.’ ","Emomiyo masichene chiengʼ moro achiel noloye;\n masichego gin tho gi ywagruok kod kech.\n Nowangʼe gi mach,\n nikech Ruoth Nyasaye mangʼadone bura,\n nigi teko maduongʼ moloyo!\n ","“To ruodhi mag piny mane oterore kode, kendo bedo kode e ngima moyombore noywage kendo sedo kod nyinge ka gineno yiro madum ka owangʼ.\n","Ginichungʼ mabor ka giluoro sandne kendo ka giywak niya,\n “ ‘To mano kaka lit! To mano kaka lit! Yaye dala maduongʼ.\n Yaye Babulon, dala maduongʼ man-gi teko!\n Kethruokni osechoponi kuom sa achiel kende!’ ”\n ","Johala mag piny noywage ka gidengo, nikech onge ngʼat manochak ongʼiew mwandugi kendo.\n","Mwandugigo gin: dhahabu gi fedha kod kite mabeyo ma nengogi tek gi lulu kod lewni mabeyo, gi lewni maralik, lewni mayom kod lewni makwar gi yien duto madungʼ tik mangʼwe ngʼar, gi gik moko duto molos gi lak liech, gi yien ma nengogi tek kod molos gi nyinyo, kod mula kendo molos gi kite mabeyo,\n","kod gik moko kaka obala ndago gi gik mangʼwe ngʼar; kaka ubani gi mor pwodhruok madungʼ tik mangʼwe ngʼar kod uvumba gi divai kod mo mzabibu gi mogo mayom gi ngano kod dhok gi rombe gi farese gi geche lweny kod ringruok gi chunje ji bende.\n ","“Giniwach niya, ‘Olembe ma yande igombo oserumoni. Mwandugi duto kod gik mabeyo malombo wangʼ oselal chutho, ok nibed kodgi kendo ngangʼ.’\n","Jo-ohala mane oloko gigegi kendo obedo momewo nikech gigegego nochungʼ mabor, ka giluor nikech sandruokne. Giniywagi kagidengo,\n","kendo goyo nduru kagiwacho niya:\n “ ‘Mano kaka lit! Mano kaka lit, yaye dala maduongʼ,\n morwakore gi lewni mayom kod lewni marep-rep gi makwar,\n mapakni gi dhahabu gi kite mabeyo ma nengogi tek kod lulu!\n ","Mano kaka mwandu mathoth kama osekethi motieki kuom sa achiel kende!’\n “Jotend yiedhi duto, gi jowuoth duto mawuotho gi yiedhi kod jokwangʼ yiedhi gi jogo duto maloko ohala e nam, ginichungʼ gichien.\n","Ka gineno iro mar Babulon kadum kowangʼ, negiwacho ni, ‘Bende ne nitie dala moro machalo gi dala maduongʼni?’\n","Ginibuk wigi gi buru ka gigoyo nduru niya,\n “ ‘Mano kaka lit! Mano kaka lit, yaye dala maduongʼ,\n kama ji duto mane nigi yiedhi e nam,\n nobedo joma omewo nikech mwandune.\n Mano kaka osekethe kendo otieke chutho mana kuom sa achiel kende!’\n  ","“Yaye polo bed mamor kuom kethne.\n Un jomaler mag Nyasaye gi joote kod jonabi, beduru mamor!\n Nyasaye osengʼadone bura kendo kume nikech timbe mane otimonu.”\n ","Eka malaika maratego nokawo kidi machalo gi pongʼ rego maduongʼ, notingʼe kendo nobole e nam, kowacho niya,\n “Kamano\n e kaka Babulon dala maduongʼ nobol piny,\n mi ok nonene ngangʼ.\n ","Wende jogo thum nyatiti gi jower,\n kod jogo asili gi jogo tungʼ,\n ok nowinj kuomi ngangʼ.\n Kata ja-ohala moro amora\n ok noyud kuomi ngangʼ,\n bende pongʼ marego\n ok nowinj kuomi ngangʼ.\n ","Ler mar taya\n ok norieny kendo e iyi chutho.\n Dwond wuon kisera gi dwond miaha bende\n ok nochak owinj e iyi ngangʼ.\n Jolok ohala magi ne gin ji madongo e piny.\n To pinje duto nobaro mokethore nikech wuondni kod timbeni mayore mag jwok.\n ","Ne oyud kuome remb jonabi gi remb jomaler,\n kod remb ji duto mane osenegi e piny.”\n"],["Bangʼ mano, nawinjo gima chalo gi koko maduongʼ mar oganda ei polo kawacho niya,\n “Haleluya!\n Warruok gi duongʼ kod teko odog ne Nyasachwa,\n ","nikech buchene gin adiera kendo kare.\n Osengʼado bura ni jachode maduongʼ\n mane oketho piny gi terruokne.\n Adier Nyasaye osekume nikech nonego jotich Nyasaye.”\n ","Eka negigoyo koko kendo niya,\n “Haleluya!\n Iro moa kuome kowangʼ nodum mochwere manyaka chiengʼ.”\n ","To jodongo piero ariyo gangʼwen gi gik mangima angʼwen-go, nopodho piny auma kendo gidendo Nyasaye mane obedo e kom duongʼ mar loch. Ne giywak niya,\n “Amin! Haleluya!”\n ","Eka dwol noa e kom duongʼ mar loch, kawacho niya,\n “Pakuru Nyasachwa,\n un jotichne duto,\n un joge moluore,\n jomatindo kod jomadongo!”\n ","Bangʼe ne awinjo gima chalo gi koko mar oganda mangʼeny machalo gi koko mar pige maringo matek, bende machalo gi polo mamor matek, kawacho niya,\n “Ruoth omi duongʼ! Haleluya!\n Nimar Ruoth Nyasaye Maratego olosecho.\n ","Wabeduru moil kendo mamor ahinya\n kendo wamiyeuru duongʼ!\n Nikech kinde kisera mar Nyarombo osechopo,\n kendo chiege oseikne.\n ","Osemiye law mayom, mapichni kendo maler,\n mondo orwaki.”\n Law maberno ochungʼ kar timbe makare mag jomaler.\n  ","Eka malaikano nowachona niya, “Ndik kama: Jogo gin joma ogwedhi moluongi e kisera mar Nyarombo!” Bangʼe nomedo wacho niya, “Magi gin weche ma adier mag Nyasaye.”\n ","Bangʼe napodho piny e tiende mondo alame. To nowachona niya, “Ngangʼ! Kik itim kamano! An bende an mana jatich wadu matiyo kodi kaachiel gi oweteni mahulo wach kuom Yesu gichir. Nyasaye kende ema owinjore ilam! Wach adieri man kuom Yesu ema miyo jonabi Roho mar koro wach mar Yesu.”\n ","Eka naneno polo koyawore kendo naneno faras marachar kochungo e nyima ma jaithne iluongo ni Ja-ratiro, kendo Ja-adiera. Nikech ongʼado buchene e yo makare kendo okedo lwenjene gi ratiro.\n","Wengene liel ka mach makakni, to osimbo mangʼeny ni e wiye. En gi nying mondik kuome, maonge ngʼama ongʼeyo, makmana en owuon.\n","Kendo orwakore gi kandho molingʼ e remo, to nyinge en Wach Nyasaye.\n","Jolweny mag polo ne luwo bangʼe, ka giidho farese marochere kendo ka girwakore gi lewni mayom marochere kendo maler.\n","To ligangla mabith wuok e dhoge ma ochwowogo ogendini manie pinje. Obiro locho koritogi gi ludh nyinyo. To enonyon-gi ka jabicho mar divai ka oolo mirimb Nyasaye Maratego kuomgi.\n","En gi nying moro mondik e kandhone kendo e bamne ni:\n Jaloch mar joloch kendo Ruoth mar ruodhi.\n ","To bangʼe ne aneno malaika moro kochungʼe wangʼ chiengʼ, nogoyo koko gi dwol maduongʼ ne winy duto mane huyo e kor polo niya, “Biuru, uchokru kaachiel e kar sawo maduongʼ mar Nyasaye,\n","mondo ucham ring ruodhi, gi ring jotend lweny kod ring joma rateke, gi ring farese kod joithgi kaachiel gi ring ji duto, joma ni thuolo gi wasumbini, jomatindo gi jomadongo.”\n ","Eka naneno ondiek malichno gi ruodhi mag piny kod ogendinigi mag lweny kochokore kaachiel mondo giked gi Jal moidho faras kod ogandane mar lweny.\n","To ne omak ondiek malichno kaachiel gi janabi mar miriambo, mane osetimo timbe honni e nyinge. Honnigo ema ne osewuondogo joma ne oketnegi kido mar ondiek malichno kendo negilamo gima ket kode. Ondiek malichno gi Janabi mar miriambo ne owiti kangima e ataro mar mach maliel mager.\n","To jogegi mane odongʼ noneg gi ligangla mane owuok e dho jaidh faras, kendo winy duto nokidho ringregi.\n"],["Eka naneno malaika kalor koa e polo, kotingʼo rayaw mar bur matut maonge gikone kod nyororo maduongʼ e lwete.\n","Ne omako thuol mangʼongono tiende ni thuol machon, ma en Jachien kata Satan matek, kendo notweye kuom higni alufu achiel.\n","Ne owite e Bur Matut Maonge gikone, kendo nolorone modinone e iye, mondo kik ochak owuond ogendini mag pinje ngangʼ nyaka higni alufu achielgo rum. To bangʼe nogonye mondo obed thuolo kuom kinde matin.\n ","Bangʼ mano, ne aneno kombe mag loch, ma joma ne obetie nosemi teko mar ngʼado bura. Bende ne aneno chuny joma ne osengʼad wiyegi nikech wach yie margi motegno mane gihulo kuom Yesu kendo wach Nyasaye mane gilando. Jogi ne ok olamo ondiek malichno kata gima ket kode kendo kido mare ne ok oket e lela wengegi kata lwetegi. Negidoko mangima kendo negilocho gi Kristo kuom higni alufu achiel.\n","Ma e chier mokwongo. To joma otho mane odongʼ mane ok ochier e chierni, ne ok odoko mangima nyaka higni alufu achielgo norumo.\n","Joma ochier e chier mokwongoni gin joma ogwedhi kendo mopwodhi. Tho mar ariyo onge gi teko kuomgi, to ginibed jodolo mag Nyasaye kod mag Kristo kendo giniloch kode kuom higni alufu achiel.\n ","To bangʼ ka higni alufu achiel oserumo, Satan nogony mobed thuolo koa e bur mane otweye,\n","kendo nowuog oko mondo owuond ogendini duto mag tunge angʼwen mag piny, ma gin Gog gi Magog, kendo nochokgi kaachiel mondo gidhi e lweny. To kar kwan-gi romre gi kwoyo manie dho nam.\n","Ne giwuotho mi gikwako piny duto, kendo negilworo kambi mar jo-Nyasaye, dala maduongʼ ma Nyasaye ohero. To mach ne oa e polo mobiro e piny kendo nowangʼogi motiekogi.\n","To Jachien, mane owuondogi ne owit e ataro mar mach maliel mager, kama ondiek malichno kod janabi mar miriambo nowitie. Kanyo gini sandre odiechiengʼ gi otieno nyaka chiengʼ.\n ","Eka naneno kom mar loch maduongʼ marachar kaachiel gi jal manobedo e komno. Piny gi polo noringo oa e nyime mi olal nono ma ok nonegi kendo.\n","Bende ne aneno joma otho, jomadongo gi jomatindo, negichungʼ e nyim kom maduongʼ mar loch, kendo kitepe noel. Kitabu moro noel, ma en kitap ngima. Joma otho nongʼadnigi bura kaluwore kod gik mane gisetimo kaka ondiki e kitepego.\n","Nam nogolo joma otho manie iye, to Tho gi Piny Joma otho nogolo joma otho manie igi, kendo ngʼato ka ngʼato nongʼadne bura koluwore kod gik mane osetimo.\n","Eka tho gi Piny Joma otho nowiti e ataro mar mach. Ataro mar mach en e tho mar ariyo.\n","Ngʼato angʼata ma nyinge ne ok onwangʼ kondiki e kitap ngima, nowit e ataro mar mach.\n"],["Eka ne aneno polo manyien gi piny manyien. Polo mokwongo gi piny mokwongo noselal, to nam bende noselal kamano.\n","Bangʼe naneno Dala Maduongʼ Maler, ma en Jerusalem manyien kalor piny oa e polo ir Nyasaye, ka oikore ka miaha morwakore maber ni chwore.\n","To ne awinjo dwol maduongʼ moa e kom duongʼ mar loch mawacho niya, “Koro Nyasaye osebiro dak gi ji kendo enodag kodgi, ginibed joge, to Nyasaye owuon enobed kodgi kendo nobed Nyasachgi.\n","Enoywe pi wengegi duto. Tho kata ywak gi nduru kod rem ok nochak obedie kendo ngangʼ, nikech gik machon oserumo.”\n ","Jal manobedo e kom duongʼ mar loch nowacho niya, “Neuru! Aloso gik moko duto bedo manyien!” Eka nowachona kendo niya, “Ndik ma, nikech wechegi gin migeno kendo gin adiera.”\n ","Bangʼ mano nowachona niya, “Gik moko osetimore. An e Alfa gi Omega, Chakruok gi Giko. Ngʼat ma riyo oloyo anami omodh pi soko mar ngima nono ma ok ochulo gimoro.\n","Ngʼat molocho noyud gigi duto kaka girkeni, kendo anabed Nyasache, to enobed wuoda.\n","To joma luor, gi joma ok oyie kod jo-koko gi jonek kod joma terore, gi jojuogi gi joma lamo nyiseche manono kod jo-miriambo duto, kargi nobed mana ataro mar mach maliel mager, ma en tho mar ariyo!”\n ","Eka achiel kuom malaike abiriyogo mane nigi tewni abiriyo motingʼo masiche abiriyo mogik nobiro ira mowachona niya, “Bi, mondo anyisi miaha ma en chi Nyarombo.”\n","Roho nopongʼa kendo malaikano notingʼa motera malo ewi got mabor, mi nonyisa Jerusalem, ma en Dala Maduongʼ Maler, kalor piny aa e polo ir Nyasaye.\n","Ne orieny gi ler mar duongʼ Nyasaye, to lerne ne rieny ka kidi ma nengone tek, kaka jaspa maler ahinya.\n","Ne en gi ohinga maduongʼ kendo mabor man-gi dhorangeye apar gariyo kendo man-gi malaike apar gariyo e dhorangeyego. Bende e dhorangeyego nondikie nying ogendini apar gariyo mag Israel.\n","Dhorangeye adek ne ni yo wuok chiengʼ, to adek yo nyandwat, kendo adek yo milambo bende adek mamoko yo podho chiengʼ.\n","To ohinga mar dalano ne nigi mise apar gariyo, mane ondikie nying joote apar gariyo mag Nyarombo.\n ","Malaikano mane owuoyo koda, ne nigi luth mar rapim molos gi dhahabu mipimogo dalano, gi dhorangeyene kod ohingane.\n","Dalano noger ma bethene angʼwen romre, ka borne ne rom gi lachne. Nopimo dala gi luth kendo noyudo ni borne gi lachne kod borne modhi malo ne romo kilomita alufu ariyo gi mia ariyo (2,200) maromre.\n","Bende ne opimo ohingane, mi oyudo ni pek mar kore oromo bede mia achiel gi piero angʼwen gangʼwen, kipimo gi bat mar dhano, ma en rapim mane malaika otiyogo.\n","Ohingano noger gi jaspa, to dalano noger gi dhahabu lilo marieny ka kio maler.\n","Mise mar ohinga mar dala nokedi gi kite mabeyo duto ma nengogi tek. Mise mokwongo nolos gi jaspa, to mar ariyo ne safir, eka mar adek ne kalkedo kendo mar angʼwen ne emerald,\n","to mar abich ne sardonikso, mar auchiel ne sardius, eka mar abiriyo ne krusolith, to mar aboro ne berul, mar ochiko ne topaz, to mar apar ne kruskopraso, kendo mar apar gachiel ne jasinth, to mar apar gariyo ne amethusto.\n","Dhorangeye apar gariyogo ne gin kite mag lulu ma nengogi tek, kendo dhorangach ka dhorangach nolos gi lulu achiel achiel moriwore. Yor dalano ne dhahabu lilo marieny maler ka kio.\n ","To ne ok aneno hekalu ei dalano, nikech Ruoth Nyasaye Maratego kod Nyarombo ema obedo hekalu mare.\n","Dalano ok dwar chiengʼ kata dwe mondo orienyne, nikech duongʼ Nyasaye ema miye ler, kendo Nyarombo e tache.\n","Ogendini nowuothi e lerne, kendo ruodhi mag pinje nokel duongʼ-gi e iye.\n","Dhorangeyene ok nolor odiechiengʼ moro amora, to otieno bende ok nobedie ngangʼ.\n","Duongʼ gi mwandu mag ogendini mag pinje nokel e iye.\n","To gimoro amora ma ok ler, kata ngʼato matimo gik makwero, kata mariambo, ok nodonjie, makmana jogo ma nying-gi ondiki e kitap Nyarombo mar ngima kende.\n"],["Bangʼe eka malaika nonyisa aora mar pi mar ngima, marieny maler ahinya, kendo mamol kawuok e kom duongʼ mar loch mar Nyasaye gi mar Nyarombo,\n","ne omol e dier yo maduongʼ mar dalano. To bath aora koni gi koni ne nitie yath mar ngima manyago olembe kido apar gariyo kendo ne onyago olembegego dwe ka dwe, bende ite yadhno ema ithiedhogo ogendini mag pinje.\n","Gik ma Nyasaye okwedo ok nochak obedie. Kom duongʼ mar loch Nyasaye gi mar Nyarombo ema nobedie ei dalano, to jotichne notine.\n","Gininene wangʼ gi wangʼ kendo nyinge nobed e lela wangʼ-gi.\n","Otieno ok nobedie kendo ngangʼ bende ok ginidwar ler mar taya kata ler mar chiengʼ, nikech Ruoth Nyasaye ema nomigi ler. To ginibed gi loch nyaka chiengʼ.\n ","Eka malaikano nowachona niya, “Wechegi gin weche mogen kendo ma adiera. To Ruoth ma Nyasach chunje mag jonabi, nooro malaikane mondo onyis jotichne gik mabiro timore mapiyo.”\n ","“Neuru abiro mapiyo! Ngʼatno en ngʼat mogwedhi momako weche mokor manie kitabuni!” \n  ","An, Johana ema nawinjo gigi kendo ne anenogi. To kane asewinjogi kendo nenogi, napodho piny e tiend malaika mane nyisagi.\n","To nokwera kowachona niya, “Kik itim kamano. An bende an jatich wadu matiyo kodi kaachiel gi joweteni ma jonabi gi jogo duto morito weche manie kitabuni. Mi Nyasaye duongʼ!”\n ","Bangʼ mano nowachona niya, “Kik ilingʼ mak ihulo weche mokor manie kitabuni, nikech kindeno ma gigo onego timre chiegni.\n","We ngʼat matimo richo odhi nyime kod timo richo; kendo ngʼat ma chunye ochido odhi nyime timo timbe mochido; to ngʼat matimo tim makare bende odhi nyime gi timo tim makare, to ngʼat maler odhi nyime gibedo maler.”\n  ","“Ne! Abiro piyo! Atingʼo michna, to abiro miyo ngʼato ka ngʼato kaluwore kod gima osetimo. \n","An e Alfa gi Omega, tiende ni Jal Mokwongo kendo Mogik kendo An e Chakruok gi Giko. \n  ","“Jogo gin joma ogwedhi ma oseluoko kandhogi maler, mondo omi gibed gi ratiro mar chamo olemb yath mar ngimano kendo gikadh ka gidonjo e dhorangeye mag dalano. \n","To jogo ma timbegi richo, gi jojuogi, gi joma terore kod jonek, gi joma lamo nyiseche manono kod ji duto ma ohero miriambo kendo matimo gik ma ok adiera, duto nobed oko. \n  ","“An, Yesu aseoro malaikana mondo ohulni wechegi ikonygo kanise. An nyakwar Daudi bende an Sulwe Maler mar Okinyi.” \n  ","Roho gi miaha wacho niya, “Bi!” To ngʼat mowinjo, bende owach niya, “Bi!” Ngʼama riyo oloyo, mondo obi, kendo ngʼat mohero, mondo obi oyud pi ngima mochiw nono.\n  ","An Johana asiemo ngʼato ka ngʼato mawinjo wechegi mokor mag kitabuni kama: Ka ngʼato moro nomed wach moro amora kuom wechegi, Nyasaye nomedne ngʼatno masiche mondik e kitabuni.\n","To bende ka ngʼato moro nogol oko weche mokor manie kitabuni, Nyasaye nogol kuome kamaye pokne manie yath mar ngima kendo manie Dala Maduongʼ Maler, mondiki e kitabuni.\n  ","Jal manyiso wechegi duto wacho niya,  “Ee, abiro mapiyo.” \n Amin! Bi, Ruoth Yesu.\n  ","Ngʼwono mar Ruodhwa Yesu Kristo obed gi jo-Nyasaye. Amin.\n"]]},"versionName":"Biblica® Ochiw Thuolo Motingʼo Loko Manyien™","version":"luoONL"}