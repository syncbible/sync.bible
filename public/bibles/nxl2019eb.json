{"version": "nxl2019eb", "versionName": null, "meta": {"description": "Anahatana ne Anamanaya tau Sou Naunue", "source": "sword", "swordVersion": "13.45", "swordVersionDate": "2025-04-04", "encoding": "utf-8", "language": "nxl", "license": "Copyrighted; Permission to distribute granted to eBible.org", "copyright": "Copyright © 2019 Wycliffe Bible Translators, Inc."}, "books": {"Genesis": [[[["Mataanoe tunne Anahatana ihaye tau tuniai reini pusiki."]], [["Tuniai rei remono wae rewae-wae. Putie hae, putie hae nitae tuniai tewa. Anahatana Ne Inaha ihasa-hasa pusu waene hahae."]], [["Anahatana iaisosi tuniai wan repumonoi. Iahata, “Manahane!” Oyo manahane."]], [["Inoo tau rei iake. Reiso inea manahane rei rerihoni pumono."]], [["Oyo ihete manahane rei tau “Manahane.” Ihete mono rei tau “Pumono.” Nene pumono rei reniku oyo omnanoe. Areimo onone wani mataanoe."]], [["Ita iasau osi waene rei, “Asamaya tau ua, asuka suru roe, asuka suru poe.” Reiso rasuka rapusu Anahatana iasau rei."]], [["Ita iasau osi waene rei, “Asamaya tau ua, asuka suru roe, asuka suru poe.” Reiso rasuka rapusu Anahatana iasau rei."]], [["Ihete waena uare tihue rei tau “Nante.” Nene onone rei reniku oyo omnanoe. Areimo onona ua nea."]], [["Ita iahata, “Waene wapo nante nohue amanoua tau osa na tuamane nooi.” Reiso ereuna sani Anahatana iasau rei."]], [["Ihete tuamane rei nanae tau “Ria muni.” Ihete waene wani remanoui rei tau “Nuae.” Inoo tau rei iake."]], [["Ita iahata, “Ria muni mo, atuhu waron nita-nitaya oruhu. Oruhu roe na omi panesi. Atuhu waron nene huaya kania. Aiu waron nene huaya kania.” Oyo raruhu sani Anahatana iaisosi rei. Inoo tau rei iake."]], [["Ita iahata, “Ria muni mo, atuhu waron nita-nitaya oruhu. Oruhu roe na omi panesi. Atuhu waron nene huaya kania. Aiu waron nene huaya kania.” Oyo raruhu sani Anahatana iaisosi rei. Inoo tau rei iake."]], [["Nene onone rei ereniku oyo omnanoe. Areimo onona tonu nea."]], [["Ita iahata, “Wani osita roe nante ohoka. Wani osita tau manahane, wani osita tau pumono. Osita na oautuu onona, hunana, umetena. Oautuu musum ihata, musum runna."]], [["Osita tuniai.” Oyo rasita sani Anahatana iasau rei."]], [["Reiso ihaye tau ranie na eresita tau manahane, hunane na eresita tau pumono. Oneu iae rasita tau mono. Iautue ranie, hunane, runa oneu na rasita tuniai. Rasita oyo inoo tau rei iake."]], [["Reiso ihaye tau ranie na eresita tau manahane, hunane na eresita tau pumono. Oneu iae rasita tau mono. Iautue ranie, hunane, runa oneu na rasita tuniai. Rasita oyo inoo tau rei iake."]], [["Reiso ihaye tau ranie na eresita tau manahane, hunane na eresita tau pumono. Oneu iae rasita tau mono. Iautue ranie, hunane, runa oneu na rasita tuniai. Rasita oyo inoo tau rei iake."]], [["Nene onone rei ereniku oyo omnanoe. Areimo onona ate nea."]], [["Ita iahata, “Poe waene nosite, poe nuae nosite, ikaya, nunu, runa pusire uture ohoka. Roe nante manua orihu.”"]], [["Ita iahata, “Poe waene nosite, poe nuae nosite, ikaya, nunu, runa pusire uture ohoka. Roe nante manua orihu.”"]], [["Irui iake osi ikaya, manua pusire iahata, “Osusu haha na ouna nuae, waene, runa nante nohue reini taua.”"]], [["Nene onone rei ereniku oyo omnanoe. Areimo onona nima nea."]], [["Ita iahata, “Tuamane ahoka binatang ria muni waron hikina mainaya pusire uture.” Oyo rahoka."]], [["Reiso Anahatana iuna pusire oyo inoo tau rei iake."]], [["Ita iahata, “Mai na ita ihaye tau mansiau pusu ita nitari. Mka sio no kawasa tau ikaya, manua, runa binatang ria muni pusire uture.”"]], [["Reiso Anahatana ihaye tau mansia nitao sani ia ruai. Ihaye tau ia pina runa ia hanaie."]], [["Reiso irui iake osiso iahata, “Osusu haha panesi na orue tau tuniai reini pusiki. Omi mo kawasa tanui. Omi mo kawasa tau ikaya nau nuae, manua roe nante, runa binatang ria muni pusire uture."]], [["Urui atuhu pusire uture waron nene kania, nene huaya tau me muaine."]], [["Ne osi binatang runa manua pusire uture urui monota runa aiu waron nene totua tau nene muaina.” Oyo rapusu ia iasau rei."]], [["Inoo pusire uture waron ihaye tanure rei iake mainae. Nene onone rei ereniku oyo omnanoe. Areimo onona nome nea."]]], [[["Reiso Anahatana ihaye tau tuniai reini pusiki."]], [["Nene onona nome rai ihaye tau pusire oyo nene onona itu mo, iaranahai nea, na pene ipakarian."]], [["Rania hataya rotu-tu mai nene onona itu rai mo, monne. Anahatana irui iake tau onone wani iamuira Anahatana. Tea mo, ranie hatae rei Anahatana ruai iaranahai. Ihaye tau tuniai reini pusi oyo iaranahai."]], [["Areini sahoro sou monae rerihoni Anahatana ihaye tau tuniai reini pusiki. Anahatana ihaye tau tuniai reini pusiki mo,"]], [["aiu raruhu mai tuniai reini tewasi, atuhu iae raruhu sui nisiu tewasi. Tea mo, Anahatana irati uane tewasi. Ihaye tau mansia na orahuso tewasi."]], [["Hasae wae huhuna rania reiso rauna tuamana hahaya rampeta pusire."]], [["Taa san rei, oyo Anahatana inana tuamane mkane samatoro iposoi na nanie ereuna mansia. Iposoi pusi oyo, iauhona ne nusete osiki na ikarihuru iamahai. Iauhona ne nusete pusu okoi, oyo ia mansia rei iamahaiki."]], [["Ita iuna nisi iake ria ranie matae eresaa ria otoe Eden. Iunai pusi, oyo iautue ia mansia rei ria nisi rei."]], [["Oyo iuna aiu waron inoore iaka raruhu ria nisi rei. Aiu waron nene huaya iaire mo, iake. Ria nisi tihue rei aiu ua honu raruhu oi. Ai isa, nene huaya rauna mansiau okarihuru oamahai. Ai isa honu, nene huaya rauna mansiau oanei sae sahoro no hali iake, sae sahoro no hali kahatene."]], [["Waene isa erenia pusu Eden. Rempeta nisi rei. Erenia rotu-tu erehokai nau mui, oyo eresamai tau sanana ate."]], [["Waene sanae wani mataanoe nanae Pison. Erenia erehori tuama Hawila. Pan rei, osupu hunahane isie wani iake tunne runa kama hau rihue. Osupu hatu waron ita-itana oi."]], [["Waene sanae wani mataanoe nanae Pison. Erenia erehori tuama Hawila. Pan rei, osupu hunahane isie wani iake tunne runa kama hau rihue. Osupu hatu waron ita-itana oi."]], [["Waene sanae isa honu nanae Gihon. Erenia erehori tuama Kus."]], [["Waene sanae isa honu nanae Tigris. Erenia pan Asyur napi ranie matae eresaa. Sanane isa honu nanae Efrat."]], [["Reiso Anahatana iautue ia mansia wain iposoi arihoni tuamane rei na isaka nisi rei na irahui."]], [["Anahatana iasau osi ia mansia rei. Iahata, “Utapia aai ai huae sae man mai nisi anoe reini."]], [["Hasae ai wani nene huaya rauna mansiau oanei sae sahoro no hali iake, sae sahoro no hali kahatene mo, pene aiki. Tea mo, sani aiki ranie hatae reini oyo, mka amataya rei sirinia.”"]], [["Oyo Anahatana iasau pan anoi. Iahata, “Ia mansia reini mo, ruai man mka iake tewa. Kahurae au una ne neta isa wain pannuhu runai na iakahaiki oi.”"]], [["Reiso inana tuamane mkane samatoro iposo tuamane rei samatoro iunai tau binatang pusire uture runa manua pusire uture. Iposoi samatoro irorire osi ia manisa rei nanie inoore. Inoore na ihete nanaya."]], [["Arai sahoro ia mansia rei isima runa binatang runa manua pusire nene nanaya sakakau. Ne binatang rai pusire uture pannuhu runa ia mansia rei tewa. Pannuhu runai tewa na ioi ne neta tanui na iakahaiki tewa."]], [["Reiso Anahatana iuna ia mansia hanaie rei inekei munui. Inekei munui oyo, ihoka nusui anae isa. Ihokai samatoro isou nusui anae nahae rei tau ne henate."]], [["Nusui anae rei, iunai tau ia pina isa oyo iroriki osi ia hanaie rei."]], [["Oyo ia mansia rei iasau iahata,"], ["“Ira oe! Ia rei sahoro unina-ninai reini tea!"], ["Ia sahoro pannuhu runa au."], ["Ne unia arihoni au we unia."], ["Ne henate arihoni au we henate."], ["Reiso uhete nanai tau ia pina."], ["Tea mo, Anahatana inanai arihoni au hanaie.”"]], [["Ia pina pannuhu runa ia hanaie reiso, sio hanaia oeu oarihoni no mansia mainaya na orue okata no pinau. Nooso sani sio tumata osa man."]], [["Ia pina rei runa ia hanaie rei sanakuso ne oaumaa tewa."]]], [[["Anahatana ihaye tau binatang pusire. Pusire mo iaka. Hasae tekene sahoro ianei panesi ne iakarota. Tekene rei iasei arihoni ia pina rei, “Titue si? Anahatana isopo iahata, ‘Pene oai ai huae sae man wani nisi anoe reini?’”"]], [["Iahata, “Ami aai ai huaya pusire iake."]], [["Ne hasae ai isa wani ereooi paka nisi tihue mo, aiki tewa. Tea mo, Anahatana isopo. Akahuui man iae tewa oi. Tea mo, sani aiki te akahuui mka amatama.”"]], [["Iahata, “Hmm. Iakarotamo. Ne titue tewa. Omi mka omatamo tewa."]], [["Anahatana iasau san rei tau ianei ata mka oai ai huae rei, oyo onoo hainau. Mka omi sani Anahatana. Omi sani Anahatana reiso, oanei sae sahoro mo hali iaka sae sahoro mo hali kahatena.”"]], [["Ia pina rei inoo ai huae rei, inooi marainie, reiso iahata iaiki iae mka iahanai iake. Iasau pan anoi iahata, “Nene iake mo, au uanei panesi.” Reiso ikure ai huae rei oyo iaiki. Iaiki samatoro iruiki osi sahai. Reiso sahai iae iaiki oi."]], [["Uaso oaiki suka, oyo onoo hainau. Oanei ata sanakuso. Reiso uaso onana ai ara totua samatoro ohonire. Ohonire oyo oateire. Osou nete no patana."]], [["Reiso nene ranie hatae rei tau ranie eremanu, oatinu Anahatana kinakai pan nisi rei. Reiso uaso oauhuniso sui ai aikuna. Oauhuniso na Anahatana pene inooso."]], [["Ne Anahatana ioi ia hanaie rei. Iahata, “Ano. Ano wani sui supa?”"]], [["Iahata, “Upu. Au uatinu kinakamu mai nisi reini so, uauhuni runaya. Ukaitaua. Tea mo, usanakuku.”"]], [["Iahata, “Ia seia isima ata sanakua rei? Ano aai ai huae wani usopoa rei te sae rei?”"]], [["Iahata, “Ia pina wain ano aruiki osiku na ikataku rei, sahoro iruiki osiku. Iruiki oyo uaiki.”"]], [["Ita Anahatana iasei arihoni ia pina rei. “Amuna na auna me hali rei?”"], ["Iahata, “Tekene rei sahoro iakarotaku. Reiso uai ai huae rei tea.”"]], [["Reiso Anahatana iasau osi tekene rei san rei. Iahata,"], ["“Ano me hali rei, reiso mka uapasanaya."], ["Arihoni binatang pusire hasae ano sahoro urui kahatene osia."], ["Urui kahatene osia rei, ranie hatae reini ro-rotu-tu ria supan ausu tau tiamu pokone."], ["Mka ausua pusu tapune hahae ria ro-rotu-tu amataya."]], [["Ano runa ia pina rei, uamo mka ouna nisa runa umau."], ["Ano mea upu momou runa ia nea upu momou ohiti nisa runa umau."], ["Ano mka arutu upui toui."], ["Ne ia mo, mka iheta poho unumu.”"]], [["Ita iasau osi ia pina rei. Iahata,"], ["“Tinaim taua, au mka una eresunia."], ["Ia ikine iamrae, au mka una tiamu ereun mainae."], ["Ne masike tiamu ereun san rei iae, anom ereoto runa saham sirinia."], ["Masike eresunia iae atinu tanui sirinia.”"]], [["Ita iasau osi ia hanaie rei. Iahata,"], ["“Ano atinu tau saham, reiso aai ai huae rei wani au usopo unete na pene aaiki."], ["Ano apusui reiso uapasanaya."], ["Urui kahatene osi tuamane."], ["Reiso kahurae apakarian eresuni-sunia rotu-tu amataya."], ["Apakarian akahi-kahia samatoro tuamane rei ereuna me atuhu isia iaka tau me muaina."]], [["Akahi-kahia tau monota runa awaneu monota waron nene unia."], ["Mka ai utana waron orahure tewa."]], [["Ne masike ai utana waron orahure tewa iae,"], ["mka apakarian mainae tau ruam me kausa wanaya na arahu tuamane reini na asupu me muaina."], ["Me kausa wanaya rotu-tu amataya na ruam auna tuamane honu."], ["Mataanoe uposoa arihoni tuamane, reiso anunia auna tuamane honu.”"]], [["Ia mansia mataanoe rei nanai Adam. Ihete sahai nanai Hawa. Ia pina rei iuna ina tau sio mansiau pusiso, reiso nanai Hawa. Hawa nene manariti, “Iapuhai.”"]], [["Reiso Anahatana iuna apia arihoni binatang unte, samatoro iausahure osi Adam runa sahai uaso."]], [["Anahatana iahata, “Muie reini mansia nooi sani ita nea. Ianei sae sahoro no hali iaka runa sae sahoro no hali kahatena. Reiso kahurae inetei na pene iai ai huae wani ereuna okarihuru oamahai. Inetei na pene iamahaiki rotu-tu ria supan.”"]], [["Reiso inei ia mansia rei uaso arihoni Nisi Eden rei. Iaisosiki irahu tau tuamane wani iposoi arihoniki rei."]], [["Ineiso samatoro iaisosi sio mamsakaya on roe noiyaha osaka nisi rei, napi on ria ranie mata eresaa. Osaka nene mitanunue. Oyo iautue tunue wani ereita-itai. Tunue rei resawai eretope erenete mitanunue rei. Tunue rei runa sio mamsakaya rai nanie osaka arena wani ereeui nau ai wani nene huae ereuna mansia okarihuru oamahai. Reiso iuna san rei na pene ia seia oi ieu haineke ai rei."]]], [[["Adam inekei ikata sahai Hawa oyo tinain taua. Anai iamrae, ia hanaie. Iamrae poe, Hawa iahata, “Anahatana iakahaiku reiso ususu we ia iki hanaie.” Reiso ihete nanai tau Kain. Nene manariti, “Ususu.”"]], [["Ita ia iki muie isa iamrae honu. Nanai Habel. Uaso sio mainaya, oyo Kain isaka irahu nisi. Ne Habel mo, isaka rompau runa une-uneu."]], [["Ereeu mai, taue isa Kain inana atuhu oyo iruire osi Anahatana."]], [["Habel iae san rei oi. Ne ia mo, irui rompau. Rompau anaya manaoneta. Irui nene minaya. Reiso Anahatana ikaumin runa Habel irui rompau nene minaya rai."]], [["Ne Kain mo, ipenei iararumai runa ne atuhu rai. Reiso Kain anoi eresaa hunu ruai rotu-tu uai anoe remtukui."]], [["Reiso Anahatana iasau osi Kain. Iahata, “Amuna na anom eresaa rei? Na uamu anoe remtukui rei?"]], [["Sani auna iake, mka uamu anoi kaie. Mka anoku iake runaya. Ne sani auna kahatene mo, ainati. Rosa wani rekaohua haineke nea. Ano nanie apalalosa. Ne kahurae apamese anom.”"]], [["Nene taue isa Kain iasau osi wanin san rei. Iahata, “Mai, na uata ieuta na ria nisi.”"], ["Hokaso ria nisi, oyo Kain ihunu wanin."]], [["Reiso Anahatana iasei tau Kain, “Wanimu Habel wainpa?”"], ["Iahata, “Mpanei. Ia seia ianeiki? Au usaka waniku?”"]], [["Iahata, “Amuna na auna kahatene san rei? Wanimu ne nasini wani reasei nea."]], [["Au nanie urui kahatene osia, reiso wani uneia arihoni tuamane reini. Tuamane wani ereninu wanim ne nasini rei. Tau ahunu wanim, tuamane rei ereninu ne nasini. Reiso nanie uapasanaya."]], [["Sani nanie arahua mka atuhu isia tewa. Mka aeu ahori-horia asupu nainiamu manisate isa tewa mai tuniai reini.”"]], [["Iahata, “Upu. Ira oe! Mka umataku tea! Apasanaku mainae san rei mana mo, ukua tewa!"]], [["Aneiku arihoni tuamane reini. Aneiku arihoni uamu anoe. Mka uhori-horiku, usupu naniaku mai tuniai reini tewa. Reiso sani ia isa isupuku mka ihunuku.”"]], [["Iahata, “Tewa. Sani ia isa ihunua, mka ia rei, uapasanai mainae rotu-tu nai itu.” Oyo Anahatana iakakinai na sio umau osupui pene ohunui."]], [["Oyo ieui iarihoni Anahatana uai anoe. Iruei pan tuama Nod pan napi ranie mata eresaa, pan Eden on pan hae."]], [["Kain iausahai, oyo sahai uaso osusu no ia iki hanaie isa nanai Henokh. Iamrae poe, Kain wain iapuoo niane isa reiso ihete niane nanae tau Henokh erepusu anai hanaie."]], [["Ita Henokh iausahai, isusu anai hanaie isa wain nanai Irad. Ita Irad iausahai, isusu anai hanaie wain nanai Mehuyael. Ita Mehuyael iausahai, isusu anai hanaie wain nanai Metusael. Ita Metusael iausahai, isusu anai hanaie wain nanai Lamekh."]], [["Lamekh inana ne pinau ua. Ia isa nanai Ada. Ia isa honu nanai Sila."]], [["Ada isusu Yabal. Ia sahoro nea upu nea momou oapiara makapanau. Orueso tau numau waron onanare arihoni makapana unta."]], [["Yabal wanin nanai Yubal. Ia sahoro nea upu momou oaise sae isa wani nooi sani gitar runa oauhona suling."]], [["Lamekh sahai muie Sila isusu Tubal-Kain. Ia sahoro nea upu momou otuka alatiu arihoni tampaka runa mamono. Tubal-Kain hotai nanai Naama."]], [["Lamekh iasau osi ne pinau uaso, irui ruai roe uae. Iahata,"], ["“Ada runa Sila uamo. Saka ono-noo au."], ["Sani ia honue isa nanie ihitaku mo, mka uhunui."]], [["Sani ia isa ihunu Kain, Anahatana iapasanai mainae nai itu."], ["Mka sani ia isa ihunu au mo,"], ["Anahatana iapasanai mainae nai osa, nai hutu itu rahana itu.”"]], [["Adam inekei ikata sahai honu. Oyo isusu anai hanaie isa honu. Anai hanaie rei nanai Set. Inai iahata, “Anahatana irui anaku hanaie isa honu ikati Habel wain kakai ihunui.” Set nene manariti, “Irui.”"]], [["Set iausahai oyo isusu anai hanaie isa nanai Enos. Tau muie rei samatoro mansiau oainisi oainaa runa Anahatana."]]], [[["Areini sahoro Adam nea upu momou nanao. Mataanoe Anahatana ihaye tau mansiau. Ia mansia rei iroma ruai nitai."]], [["Ihaye tau mansia mo, ia pina runa ia hanaie. Irui iake osiso. Ioiso tau mansiau."]], [["Adam iruei rotu-tu ne musum 130. Ita isusu anai hanaie isa honu. Nooi sani ia ruai. Ihete nanai tau Set."]], [["Adam ikarihuru iamahai rotu-tu musum 800 honu, isusu ne hehuka umau honu."]], [["Rotu-tu iruei ne musum 930 samatoro imatai."]], [["Tau Set ne musum 105 isusu anai hanaie isa nanai Enos."]], [["Set ikarihuru iamahai rotu-tu musum 807 honu, isusu ne hehuka umau honu."]], [["Rotu-tu iruei ne musum 912 samatoro imatai."]], [["Tau Enos ne musum 90 isusu anai hanaie isa nanai Kenan."]], [["Enos ikarihuru iamahai rotu-tu musum 815 honu, isusu ne hehuka umau honu."]], [["Rotu-tu iruei ne musum 905 samatoro imatai."]], [["Tau Kenan ne musum 70 isusu anai hanaie isa nanai Mahalaleel."]], [["Kenan ikarihuru iamahai rotu-tu musum 840 honu, isusu ne hehuka umau honu."]], [["Rotu-tu iruei ne musum 910 samatoro imatai."]], [["Tau Mahalaleel ne musum 65 isusu anai hanaie isa nanai Yared."]], [["Mahalaleel ikarihuru iamahai rotu-tu musum 830 honu, isusu ne hehuka umau honu."]], [["Rotu-tu iruei ne musum 895 samatoro imatai."]], [["Tau Yared ne musum 162 isusu anai hanaie isa nanai Henokh."]], [["Yared ikarihuru iamahai rotu-tu musum 800 honu, isusu ne hehuka umau honu."]], [["Rotu-tu iruei ne musum 962 samatoro imatai."]], [["Tau Henokh ne musum 65 isusu anai hanaie isa nanai Metusalah."]], [["Henokh ikarihuru iamahai anoi osa runa Anahatana rotu-tu musum 300 honu, isusu ne hehuka umau honu."]], [["Iruei rotu-tu ne musum 365."]], [["Henokh anoi osa runa Anahatana sui osa reiso, Anahatana iapusaai. Sira tau tutui tewa nea."]], [["Tau Metusalah ne musum 187 isusu anai hanaie isa nanai Lamekh."]], [["Metusalah ikarihuru iamahai rotu-tu musum 782 honu, isusu ne hehuka umau honu."]], [["Rotu-tu iruei ne musum 969 samatoro imatai."]], [["Tau Lamekh ne musum 182 isusu anai hanaie isa."]], [["Iahata, “Ia ikine rei mka irui karahirine osita tau irahuta mai tuamane wani Anahatana irui kahatene tanui.” Reiso Lamekh ihete nanai tau Nuh. Nuh nene manariti, “Karahirine.”"]], [["Lamekh ikarihuru iamahai rotu-tu musum 595 honu, isusu ne hehuka umau honu."]], [["Rotu-tu iruei ne musum 777 oyo imatai."]], [["Nuh ne musum 500, oyo isusu ne hehuka hanaia tonu. Ia manaonete nanai Sem, ia autihue nanai Yafet, ia muie nanai Ham."]]], [[["Sio mansiau osusu haha, reiso orue ohori pusi tuniai reini. Reiso osusu no sio iki pinau panesi."]], [["Sio on roe noiyaha onoo sio pina hehuka rei, sio iaka. Reiso onana sio pina hehuka wason okaumin runaso rei."]], [["Anahatana inoo ata sio mansiau no kahatena panesi reiso iahata, “Mka utapi sio mansiau oamahaiso rotu-tu ria supan tewa tau sio opalalosa panesi. Utapiso rotu-tu orue rotu-tu musum utuni hutu ua nesi tewa. Kahurae pannuhu musum san rei oyo omataso.”"]], [["Tau napisi rei runa ereeu sio mansiau, sio noa-noaya mai tuniai reini. Sio reini sahoro rerihoni sio pina hehuka wason onana sio on roe noiyaha rei. Sio noa-noaya rei mo, sio panesi oationaso tau no kawasa mainae tau napisi reini."]], [["Anahatana inoo sio mai tuniai no kahatena panesi. Hasae anoo ranoo kahatena man."]], [["Anahatana iatamisi ata ihaye tau mansiau mai tuniai reini nea. Iahana iake pan anoi tewa."]], [["Reiso iahata, “Uatamisi ata uhaye tau mansiau runa manua, binatang pusire uture reiso mka uhunu pusiso.”"]], [["Ne Nuh mo, iuna Anahatana anoi iake."]], [["Areini sou monae rerihoni Nuh. Nuh anoi manisate. Rerihoni ia ne naene ia sahoro sio mka oasau tewa ata ne isanae. Tea mo, ia ne isanae isa tewa. Anoi osa runa Anahatana."]], [["Isusu ne hehuka hanaia tonu. Ia manaonete nanai Sem, ia autihue nanai Yafet, runa ia muie nanai Ham."]], [["Ne Anahatana inoo sui supan man sio tamena mai tuniai reini ouna kahatena. Oturuhaka, oakakapa."]], [["Anahatana inoo mai tuniai reini mo, hasae inoo kahatena ruae man."]], [["Reiso iasau osi Nuh. Iahata, “Uapamata sou nea. Nanie uhunu sio mansiau runa binatang pusire uture. Tuniai reini taue runa sio no kahatena rai. Reiso nanie uhunu pusire uture. Nanie uapumoko tuniai reini."]], [["Reiso atuka me arupae isa arihoni ai gopir wani makae. Auna nene kakaranaya panesi pan anoe. Apunu aspal mai mui runa pan anoe."]], [["Arupae rei kahurae nene naue meteri 133, hekani meteri 22, naue suru roe meteri 13."]], [["Ainata me arupae rei. Arenu kasunepene hahae ereeu roe ainataya na karate senti 44. Atuka arupae rei, nene napisi tonu. Atuka nene mitanunue isa mai nusue."]], [["Mka au una waene eresaa rotu-tu eresau-sau tuamane pusiki. Waene eresau-sau tuamane na erehunu pusi mansiau, manua, binatang pusire uture. Mka ramata pusiso."]], [["Ne ano mo, mka utotoe runaya. Anusua pan arupae anoe rei akata saham, me hehuka runa no pinau pusiso."]], [["Rerihoni manua nitaya pusire, arori manu inae isa runa manu hanaie isa. Rerihoni binatang pusire, arori binatang inae isa runa binatang hanaie isa."]], [["Mka pusire uture rahokaso mai tanua na arorire pan arupae anoe na ramahaiso."]], [["Arori muaina nitaya pusire na osi ruamo runa binatang runa manua rai pusire uture.”"]], [["Nuh inana pusire pusu Anahatana iasau osiki rei."]]], [[["Anahatana iasau osi Nuh, iahata, “Hasae ano sahoro atinu tanuku. Hasae ano sahoro anom manisate. Ne sio pusiso mai tuniai reini oatinu tanuku tewa. Reiso anusua pan arupae anoe. Anusua akata saham, me hehuka tonso runa no pinau."]], [["Rerihoni binatang nitaya pusire uture waron oaire iake oakanupure osiku iake, arori pina runa hanaie unua itu. Ne rerihoni waron oamaonre mo, arori unue osa man."]], [["Rerihoni manua nitaya pusire uture waron oaire iake, oakanupure osiku iake arori unua itu oi. Ne rerihoni waron oamaonre mo, arori unue osa man. Arorire pan arupae anoe na ramahaiso."]], [["Nesie itu rei, una uane mainae rotu-tu onona hutu ate. Au mka uhunu pusi mansiau runa binatang waron uhaye tau pusire rei.”"]], [["Reiso Nuh iuna sae waron Anahatana iasau osiki rei."]], [["Waene eresaa mai tuniai reini mo, Nuh ne musum utuni nome."]], [["Nuh runa sahai, ne hehuka tonso, runa no pinau onususo pan arupae anoe rei. Onususo na pene omokoso tau waene eresaa rei."]], [["Manua runa binatang nitaya pusire uture ranusu pusire rakata Nuh sio. Ranusu unue erepusu unue. Waroni oaire iake, oakanupure osi Anahatana iake runa waron oamaonre. Ranusu pusu Anahatana iasau rei."]], [["Manua runa binatang nitaya pusire uture ranusu pusire rakata Nuh sio. Ranusu unue erepusu unue. Waroni oaire iake, oakanupure osi Anahatana iake runa waron oamaonre. Ranusu pusu Anahatana iasau rei."]], [["Ereruma onona itu nau oyo, waene eresaa. Eresou tuniai reini pusiki."]], [["Nuh ne musum utuni nome pannuhu hunana ua umetene wani onona hutusa rahana itu. Oyo wae huhuna rasaa pusire mai tuniai reini. Sira tau waene erenia eresaa suru ria suru nau noo sani waene sanane. On roe nante mo, sira tau waene erenia san rei oi. Noo sani sio ohuka mitanunue wani erenete waene roe nante."]], [["Uane rotu-tu onona hutu ate."]], [["Tau ranie hatae rei Nuh sio pusiso onususo pan arupae rei anoe."]], [["Binatang runa manua pusire uture ranusu oi"]], [["Binatang runa manua pusire uture ranusu oi"]], [["sani Anahatana iasau rei. Onusu pusiso san rei oyo, Anahatana iraru arupae rei nene mitanunue."]], [["Waene eresaa rei rotu-tu onona hutu ate. Waene eresaa mainae reiso arupae rei remamanui."]], [["Waene eresaa rei rotu-tu onona hutu ate. Waene eresaa mainae reiso arupae rei remamanui."]], [["Waene eresaa rotu-tu noo mosa tinetaya tewa nea. Masike tinetaya waron mainaya nai osa iae, noo mosa nene hahaya tewa nea."]], [["Waene eresaa sui osa reiso ereniku tinetaya waron mainaya rotu-tu meter itu."]], [["Anahatana ihunu pusire waron rakarihuru ramahai mai tuniai reini. Ihunu mansia, manua, binatang pusire uture. Wasoni ihunuso tewa mo, hasae Nuh runa pusire waron ikatare pan arupae anoe rei."]], [["Anahatana ihunu pusire waron rakarihuru ramahai mai tuniai reini. Ihunu mansia, manua, binatang pusire uture. Wasoni ihunuso tewa mo, hasae Nuh runa pusire waron ikatare pan arupae anoe rei."]], [["Anahatana ihunu pusire waron rakarihuru ramahai mai tuniai reini. Ihunu mansia, manua, binatang pusire uture. Wasoni ihunuso tewa mo, hasae Nuh runa pusire waron ikatare pan arupae anoe rei."]], [["Waene rei erekaisunu tewa rotu-tu onona utuni hutu nima."]]], [[["Anahatana anoi kanihue runa Nuh tewa. Anoi kanihue runa binatang waron rakatai pan arupae anoe rei tewa. Reiso iuna ihute reuhona pusu tuniai reini. Iuna ihute reuhona na waene erekaisunu."]], [["Inete wae huhuna hunaya poe tuamane. Inete waena pusire roe nante. Uane ereminai"]], [["oyo waene erekai-kaisunu. Waene erekaisunu rotu-tu onona utuni hutu nima oimo, waene nekete mkane nea."]], [["Tau hunana itu onona hutusa rahana itu arupae rei erekokiee. Erekokiee roe tinetae hahae pan tinetaya Ararat."]], [["Waene erekaisunu sui osa rotu-tu hunana hutusa onone osa, oyo noo mosa tinetaya hahaya nea. Rahotuso nea."]], [["Ereeu rotu-tu onona hutu ate samatoro Nuh ihuka arupae rei nene sasamata."]], [["Ihukai nanie ihoka manu gagak. Ihoka manue rei, ne erenuniki mai arupae tewa nea. Ne ererihu suru ria suru nau sui osa rotu-tu waene rei erekaimeniki nai osa."]], [["Ita Nuh ihoka manu puane, nanie ianei ata kani waene erekaimeniki nea te tewasi."]], [["Ne waene eresou pusi tuniai reini pusiki reiso manue rei eresupu naniae na retasohoi tewa. Eresupu naniae tewa reiso erenuniki mai arupae rei honu. Erenuniki oyo Nuh iasasona hanai na inotai. Inotai samatoro inusu iroriki mai arupae anoe rei."]], [["Inapa rotu-tu onona itu honu, ita ihoka manue rei honu. Ihokai oyo ialapasiki honu."]], [["Tau nene ranie manne manue rei erenuniki mai Nuh honu. Erenuniki ererori ai saitun totue isa wani matae asi. Ereroriki tau hohae. Tau rei samatoro Nuh ianei ata waene erekaimeniki nea."]], [["Ita inapa rotu-tu onona itu honu. Ita ialapasi manue rei honu. Ialapasiki rei oimo, erenuni mai tanui tewa nea."]], [["Nuh ne musum utuni nome nesi osa, tau hunane osa, onone osa samatoro waene erekaimeniki ia-ia, Nuh ihuka arupae rei nene ainatae isa oyo inoo sui tihue rei. Ne inoo tihue rei erekaimeniki nea."]], [["Tau hunana ua onona hutu ua rahana itu tuniai mo, erekaimeniki nai osa nea."]], [["Oyo Anahatana iasau osi Nuh."]], [["Iahata, “Ahokaya arihoni arupae rei runa saham na me hehuka na no pinau."]], [["Ohoka orori manua runa binatang pusire uture. Ohokare na rasusu haha mai tuniai reini.”"]], [["Reiso Nuh sio ohokaso arihoni arupae anoe rei."]], [["Manua runa binatang pusire rahokaso arihoni arupae rei. Rahokaso sakakau. Manu inae erekata manu hanaie. Une-une inae erekata une-une hanaie oi."]], [["Nuh sio ohokaso oyo irane hatu noore sani anau. Iranere nanie iainisi iainaa runa Anahatana. Oyo inana manu hatae isa runa binatang hatae isa rerihoni manua runa binatang pusire waron iaire iake, iakanupure osi Anahatana iake. Inanare oyo iakanupure roe hatu hahaya rai."]], [["Iakanupure oyo Anahatana anoi iake runa hau rihue rei. Reiso iahata, “Au mka urui kahatene osi sio mansiau pusu no kahatena rai tewa nea. Uanei ata on sio honua mo, anoo ranoa kahatena. Au mka uhunu mansiau runa binatang wason okarihuru oamahai sani mato una osiso rei tewa nea."]], [["Mka musum mamrahue runa mapahia nisi sui osa. Musum mahatane musum titie sui osa. Ihate runa runne sui osa. Pumono runa manahane sui osa rotu-tu tuniai reini erepena.”"]]], [[["Anahatana irui iake osi Nuh runa ne hehuka. Iahata, “Asusu haha na moa upu momou panesi. Mka moa upu momou orue sui tuniai reini pusiki."]], [["Manua, ikaya runa binatang pusire uture, mka omi mo kawasa tau pusire. Mka rakaitaumo."]], [["Rai pusire tau mo muaina sani ai huaya ai totua pusire. Rai pusire uruire osimo tau mo muaina."]], [["Hasae usopo na pene oai henate wani nasie asi. Tea mo, inaha mo, wamo nasi rei."]], [["Sio mansiau runa binatang wason ohunu mansia mo, kahurae oapasanai. Mka uhunui oi."]], [["Tea mo, uhaye tau mansia pusu nitaku. Reiso ia seia ihunu mansia mo, mka mansia ihunui oi."]], [["Ne omi mo, osusu haha na moa upu momou orue sui tuniai reini pusiki."]], [["Atinu. Au nanie utotoe osimo runa moa upu momou."]], [["Atinu. Au nanie utotoe osimo runa moa upu momou."]], [["Nanie utotoe runa manua runa binatang pusire uture waron rakatamo pan arupae anoe rei."]], [["Nanie utotoe san rei: Utotoe na uhunu omi mansiau runa binatang pusire uture pusu waene eresaa sani mato-mato rei tewa nea."]], [["Nanie urui kakinate osimo. Kakinate na anori rapeka runa sae wani utotoe osimo rei. Utotoe osi omi mansiau runa binatang pusimo utumo. Utotoe rotu-tu ria supan."]], [["Reiso kakinate rei, mka uautue tihana roe nante na anori rapeka ata utotoe osimo nea."]], [["Sani onoo onoe oyo mka tihana rei, onooi"]], [["mka anoku erepeka runa sae wani utotoe osimo rei. Reiso mka waene eresaa erehunu pusimo utumo san rei tewa nea.”"]], [["mka anoku erepeka runa sae wani utotoe osimo rei. Reiso mka waene eresaa erehunu pusimo utumo san rei tewa nea.”"]], [["mka anoku erepeka runa sae wani utotoe osimo rei. Reiso mka waene eresaa erehunu pusimo utumo san rei tewa nea.”"]], [["Nuh ne hehuka wason osipuso arihoni arupae rei mo: Sem, Yafet, runa Ham. Ham mo, ia Kanaan amai."]], [["Nuh ne hehuka tonu rei sahoro ouna numa upua tau sio pusiso mai tuniai reini."]], [["Nuh mo, ia mamrahu nisi. Ia sahoro irahu nisi anggur mataanoe."]], [["Taue isa Nuh ininu tihu anggur. Reiso imukei. Imukei oyo, inosu pusi ne apia oyo inekei sanakui pan ne numa unte anoe. Ne numa wani sio onanai arihoni makapana unte rei."]], [["Inekei isanakui oyo Ham inusu pan numa anoe inoo amai isanakui. Reiso ihokai pan mui isima osi nea kakau uaso."]], [["Uaso oatinu san rei oyo, onana papi naue. Onana papite rei, samatoro uaso oaunutui mai manao. Oyo oeu orike totu onusu pan numa rei. Nanie osou noa ama tau papite rei. Uaso orike totu na pene onoo noa ama wain isanakui rei."]], [["Imukei suka oyo ianei ata anai hanaie muie ituruhaka iakakapa tanui."]], [["Oyo iahata,"], ["“Masi amataya! Uainisi na Anahatana irui kahatene osi Kanaan!"], ["Mka iuna maniane mainae tau nea kakau uaso."]], [["Uainisi uainaa runa Anahatana wain Sem iainisi iainaa runai."], ["Kanaan mka iuna maniane tau Sem."]], [["Uainisi na Anahatana iuna Yafet isusu haha."], ["Uainisi na nea upu momou orueso okata Sem nea upu momou."], ["Kanaan mka iuna maniane tau Yafet.”"]], [["Waene erekaisunu suka, Nuh ikarihuru iamahai asi rotu-tu musum 350 honu."]], [["Rotu-tu ne musum 950 oyo imatai."]]], [[["Areini sahoro Nuh ne hehuka nea upu momou nanao. Nuh ne hehuka mo, Sem, Yafet runa Ham. Waene erekaisunu suka, oyo tonso osusu haha no hehuka hanaia."]], [["Yawan nea upu momou sahoro orueso pan:  Elisa, Tarsis, nusa Siprus runa Rodes."]], [["Sio rei sahoro noa upu momou orueso pena nusau. Orueso pena nua nusua. Reiso sio rei pusiso sahoro Yafet nea upu momou. Orueso pena ruao no niana. Pena niana waron no sou sakakau."]], [["Kus anai hanaie isa nanai Nimrod. Ia sahoro iahita iake inesi sio pusiso mai tuniai reini."]], [["Anahatana iakahaiki na iakaohu iake inesi sio pusiso. Reiso sio oasau. Oahata, “Uainisi na Anahatana iunaya akaohu iake sani Nimrod.”"]], [["Mataanoe Nimrod irime Babel, Erekh runa Akad. Kotau tonu rai waropan otoe Babilonia."]], [["On pan Babilonia ieui na poe otoe Asyur. Hoka poe oyo iapuoo kotau Niniwe, Rehobot-Ir, Kalah"]], [["runa Resen. Resen wani kua Niniwe runa Kalah uare tihue. Kota rei mo, kota mainae."]], [["Mesir nea upu momou mo,  sio Lidia, Anamim, Lehabim, Naftuhim,"]], [["Patrusim, Kasluhim runa sio Kaftorim. Sio Kasluhim noa upu momou tau sio Pilistin."]], [["Kanaan ne hehuka mo,  Sidon, ia manaonete, runa Het, ia muie."]], [["Kanaan iae nea upu momou tau sio Yebusi, Amori, Girgasi,"]], [["Hewi, Arki, Sini,"]], [["Arwadi, Semari runa sio Hamati.  Kanaan nea upu momou rei orue osama-samaso ohainau umau."]], [["Reiso no tihua rai nene nenena hainau, on pan Sidon ereeu na poe Gerar erehokai haineke Gasa. Hae napi ranie matae eresaa nanie ereeu na ria Sodom, Gomora, Adma runa Seboim, rotu-tu haineke Lasa."]], [["Sio rei sahoro Ham nea upu momou. Orue sakakau niana, sakakau sou."]], [["Sem wanin tau Yafet. Sem sahoro nea upu momou sio Ibrani."]], [["Yoktan nea upu momou mo,  sio Almodad, Selef, Hasar-Mawet, Yerah,"]], [["Hadoram, Usel, Dikla,"]], [["Obal, Abimael, Syeba,"]], [["Ofir, Hawila runa sio Yobab. Sio rei pusiso sahoro Yoktan nea upu momou."]], [["No tihue wani orueso tanui reimo hekani on nau Mesa ereeu rotu-tu ria Sefar. Sefar areimo, waria pupua napi ranie matae eresaa."]], [["Sio rei pusiso, Sem nea upu momou. Orue sakakau otoa, sakakau niana, sakakau sou."]], [["Sio rei pusiso utuso sahoro Nuh nea upu momou. Niane osa ereeu mai niane osa. Ipane osa ereeu mai ipane osa. Sio rei pusiso utuso sahoro Nuh nea upu momou. Reiso waene eresaa suka, samatoro sio rei pusiso orati sio niana-niana mai tuniai reini pusiki."]]], [[["Mataanoe sio niana-niana mai tuniai reini pusiso utuso no sou osa."]], [["Oeuso rotu-tu ohokaso ria rani mata msaae. Ohokaso ria watane wan hekan. Watane rei nanae Babilonia. Hoka ria oyo orueso ria rei."]], [["Taue isa oasau osi umau. Oahata, “Mai na inehu tuamane runa monota oyo iamanre na makaya.” Reiso sio ouna hatu nanie oapuoo numa. Oyo onana aspal opunui tau hatu rai na nanie rakina umau."]], [["Oamanou pusire, ita oasau osi umau honu. Oahata, “Mai na iapuoo kota isa. Kota wani nene numa isa rehokai roe nante. Iapuooi na sio pusiso oatinu nanari na pene isama-samata ineka pusi tuniai reini.”"]], [["Wasoni onanai asi, oyo sira tau Yahweh ikaisunu nanie inoo kota rei. Kota runa nene numa wani sio mansiau oapuooi rotu-tu erehokai roe nante rei."]], [["Iahata, “Sio reini no niane osa, no sou osa. Areini mo, mato mataanoe. Potu-potuina, mka ouna sae man pusu no maue."]], [["Reiso mai, na ikaisunu na iuna wena-wena no sou. Iwena-wena no sou na pene oanei umau.”"]], [["Reiso Anahatana iuna wena-wenaso, oneka pusi tuniai reini. Reiso oapuoo kota rei tewa nea."]], [["Ria kota rei, Anahatana iuna wena-wena no sou, reiso kota rei nanae Babel. Nene manariti, “Wena-wenaso”. Ria kota rei, Anahatana iuna wena-wenaso oneka pusi tuniai reini."]], [["Areini sahoro Sem nea upu momou nanao. Waene erekaisunu musum ua nea, Sem ne musum utuni. Ne musum utuni samatoro isusu anai hanaie manaonete. Nanai Arpakhsad."]], [["Isusu Arpakhsad oyo ikarihuru iamahai rotu-tu musum 500 honu. Ne isusu ne hehuka umau honu."]], [["Arpakhsad ne musum 35, isusu anai hanaie manaonete nanai Selah."]], [["Isusu Selah oyo ikarihuru iamahai rotu-tu musum 403 honu. Ne isusu ne hehuka umau honu."]], [["Selah ne musum 30, isusu anai hanaie manaonete nanai Eber."]], [["Isusu Eber oyo ikarihuru iamahai rotu-tu musum 403 honu. Ne isusu ne hehuka umau honu."]], [["Eber ne musum 34, isusu anai hanaie manaonete nanai Peleg."]], [["Isusu Peleg oyo ikarihuru iamahai rotu-tu musum 430 honu. Ne isusu ne hehuka umau honu."]], [["Peleg ne musum 30, isusu anai hanaie manaonete nanai Rehu."]], [["Isusu Rehu oyo ikarihuru iamahai rotu-tu musum 209 honu. Ne isusu ne hehuka umau honu."]], [["Rehu ne musum 32, isusu anai hanaie manaonete nanai Serug."]], [["Isusu Serug oyo ikarihuru iamahai rotu-tu musum 207 honu. Ne isusu ne hehuka umau honu."]], [["Serug ne musum 30, isusu anai hanaie manaonete nanai Nahor."]], [["Isusu Nahor oyo ikarihuru iamahai rotu-tu musum 200 honu. Ne isusu ne hehuka umau honu."]], [["Nahor ne musum 29, isusu anai hanaie manaonete nanai Terah."]], [["Isusu Terah oyo ikarihuru iamahai rotu-tu musum 119 honu. Ne isusu ne hehuka umau honu."]], [["Terah ne musum 70, isusu ne hehuka hanaia tonu. Ia manaonete nanai Haran. Ia autihue nanai Abram. Ia muie nanai Nahor."]], [["Areini sou monae arihoni Terah. Terah isusu Haran, Abram, runa Nahor. Haran isusu anai hanaie manaonete nanai Lot."]], [["Isusu Lot. Ereeu honu oyo amai, Haran, imatai pan ne niane hahae. Ne niane rei nanae Ur. Ur wapan otoe Babilonia. Haran imatai mo, amai iamahaiki asi."]], [["Abram iausahai inana Sarai. Nahor inana Milka. Milka mo, Haran anai pina. Haran, anai hanaie isa honu, nanai Yiska."]], [["Ne Sarai mo, imutui. Isusu tewa."]], [["Terah sio ohitio oeu arihoni kota Ur ria otoe Babilonia. Terah ieu ikata anai hanaie Abram runa ne mananue Sarai, runa momoi Lot. Ateso nanie oeuso nau otoe Kanaan. Ne ohokaso pan nia Haran oyo orueso pan rei."]], [["Orueso pan Haran oyo Terah imatai. Imatai tau ne musum 205."]]], [[["Naone Anahatana iasau osi Abram. Iahata, “Aeua arihoni me niane, me ipane taue runa me numa hutu nohue. Oeumo pan otoe isa wani mka uautuu runai osia."]], [["Au mka una mea upu momou panesi."], ["Au mka urui iake osia."], ["Au mka una nanam mainae."], ["Pusu ano, mka urui iake osi sio pusiso."]], [["Au mka urui iake osi sio wason oainisi na urui iake osia."], ["Au mka urui kahatene osi sio wason oainisi na urui kahatene osia."], ["Pusu ano,"], ["mka urui iake osi sio niana pusiso utuso mai tuniai reini.”"]], [["Abram ihitio ieu iarihoni nia Haran mo, ne musum hutu itu rahana nima. Ihitio ieui tau ipusu Anahatana ioiki. Abram ihitio ieu pan otoe Kanaan ikata sahai Sarai runa oai (wanin anai) Lot. Oeu orori no numa hutae runa no manianeu pusiso. Orori pusire waron osupure pan Haran."], ["Ohokaso pan Kanaan oyo,"]], [["Abram ihitio ieu iarihoni nia Haran mo, ne musum hutu itu rahana nima. Ihitio ieui tau ipusu Anahatana ioiki. Abram ihitio ieu pan otoe Kanaan ikata sahai Sarai runa oai (wanin anai) Lot. Oeu orori no numa hutae runa no manianeu pusiso. Orori pusire waron osupure pan Haran."], ["Ohokaso pan Kanaan oyo,"]], [["Abram sio oeu opusu otoe rei. Oeu rotu-tu ohokaso mai ai onate wani sio Kanaan oainisi oainaa runa no anahatanau waron titue tewa tanui. Ai onate wani mai More mai nia Sikhem. Tau rei sio Kanaan wason orueso pan otoe rei asi."]], [["Anahatana iatuhete ruai osi Abram honu. Iahata, “Otoe reini mo, mka uruiki osi mea upu momou.” Abram iatinu san rei oyo, irane hatu noore sani anau nanie iainisi iainaa runa Anahatana tanure. Anahatana wain naone iatuhete ruai osiki rei."]], [["Taa san rei ita ieui suru poe honu. Ieui poe otoe pupua poe nia Betel hae ranie matae eresaa. Hoka poe oyo, oapuoo no numa wani onanai arihoni makapana unta. Oapuooi kua Betel runa nia Ai uare nene tihue. Betel wani hae ranie matae eresohui, Ai wani hae ranie matae eresaa. Kua naniao rei iae, Abram irane hatu noore sani anau nanie iainisi iainaa runa Anahatana."]], [["Ita ihitio ieui honu. Ieui arihoni otoe rei, ieui na poe otoe Negeb."]], [["Mai otoe Kanaan atuhu iaka tewa reiso, omata muaine. Abram sio osupu muaina tewa, reiso oeu suru poe hainau honu. Oeuso rotu-tu ohokaso poe otoe Mesir. Hoka poe oyo, orueso rotu-tu musum waron omata muaine raniku."]], [["Ne nanie oniku nenene na onusu poe Mesir, Abram iasau osi sahai Sarai. Iahata, “Ano. Ano mo, ano iake."]], [["Munata sio poe Mesir onooa mka oahata, ‘Ia pina reimo sahai, kani ia rei tea.’ Reiso mka ohunuku. Ne ano mo, mka oapuhaia."]], [["Reiso nene iake mo, ano asau ahata, ‘Hotaku. Asau san rei na pene ohunuku. Mka oamuiraku noso ano.’”"]], [["Abram sio ohokaso poe Mesir oyo, ereeu sani iasau rei. Iatinu sio Mesir oasau osi umau oahata, “Ina ee! Ia pina rei ia iake tunne maa!”"]], [["Ia ona aia hanai wanana umau roe ne numa aia onoo ia pina rei. Onooi oyo osima osi ia ona aia. Oahata, “Upu. Ia pina reinau mo, ia iake tunne nai osa.” Reiso oeu nau, onanai, ororiki roe ne numa."]], [["Ia ona aia inoo runa Abram iake noso Sarai. Inoo runai iake reiso irui ne manianeu. Sio pinau runa sio hanaia. Irui ne rompau, ne une-uneu, ne koropou, ne unta, runa ne keledaiu. (Unta, nene totu unie mo, nene pupua sonota. Keledai nooi sani naitanane ne ikine man.)"]], [["Ne Anahatana irui kupua inaya waron mtinta raunaso omasikikiso osi ia ona aia runa sio pusiso wason okatai pan ne numa anoe. Ia ona aia inana Abram ne pina suanane, reiso Anahatana irui kupua inaya osiso."]], [["Oyo ia ona aia ioi Abram nanie iasei tanui. Iahata, “Auna sae tanuku reini? Asima osiku runa ia pina reini ata saham tewa tahae hae?"]], [["Amuna na asima ata hotamu? Rotu-tu unanai tau sahaku. Reiso mai na anana saham na oeumo!”"]], [["Ia ona aia iaisosi ne makahaia na oautunu Abram sio rotu-tu ohokaso arihoni Mesir. Ieu ikata sahai runa ne numa hutae pusiki."]]], [[["Abram ieui iarihoni otoe Mesir, ieu suru pan. Ieu pan otoe Kanaan on poe hae. Inusu pan Kanaan ikata sahai, oai runa no apia pusire."]], [["Abram ne kaya mainae nea. Ne kaya tau ne rompau, ne une-uneu, ne koropou. Ne kaya tau ne hunahana runa ne perak."]], [["Hoka pan oyo, ihitio ieu iarihoni naniai isa ihokai pan naniai isa honu. Ita ihitio honu ieu arihoni naniai rei ihokai pan naniai isa honu rotu-tu ihokai pan nia Betel. Ihokai pan Betel runa nia Ai uare tihue. Hoka pan tihue wani naone oapuoo no numa wani sio onanai arihoni makapana unta."]], [["Naone irane hatu noore sani anau na iainisi iainaa runa Anahatana pan rei."]], [["Oai Lot iae ne pina ne hehuka, ne manianeu, ne rompau, ne une-uneu, ne koropou."]], [["Reiso otoe rei nene monota hutua ralai uaso no makapanau muaia tewa. Uaso no makapanau panesi onate."]], [["Reiso sio wason osaka no makapanau rai oatana runa umau. (Tau rei sio Kanaan runa sio Peris orueso mai otoe rei asi.)"]], [["Abram iasau osi Lot san rei. “Oaku. Ita reini ita tamena tewa. Munata uata iatana runa umau, areimo iake tewa. Samatoro munata au we mamsakaya runa ano me mamsakaya oatana runa umau, areimo iake tewa."]], [["Reiso nene iake uata ieu sakakau umau. Aroma hae supa wani me sukai. Munata ano aeu suru nau, au mka ueuku suru ria. Ne munata ano aeu suru ria, au mka ueuku suru nau.”"]], [["Reiso Lot ieu iararou inoo sui tihue otoe rei pusiki. Iararou inoo hae Wae Yordan nene Ekote rotu-tu poe nia Soar. Inoo ata hae reimo nene tihu panesi. Nooi sani Anahatana ne nisi on ihaye tau tuniai. Nooi sani otoe Mesir. (Inoo san rei on Anahatana iakanupu nia Sodom runa nia Gomora tewasi.)"]], [["Iararou inoo pusi oyo iroma hae Wae Yordan nene Ekote. Iroma pusi oyo, ieui ria Wae Yordan rei. Taa san rei oyo uaso oeu sakakau umau."]], [["Abram iruei mai otoe Kanaan sirinia. Ne Lot iapuoo ne numa wani onanai arihoni makapana unta ria ekote tihue haineke Sodom."]], [["Sio wason orueso mai Sodom reimo, sio kahatena mainae. Opalalosa mainae tau Anahatana."]], [["Taa Lot ieui oyo, Anahatana iasau osi Abram. Iahata, “Ararou anoo ia-ia suru ria suru nau noi naniam wamo aooa reino."]], [["Au mka urui otoe reini pusiki wani anooi reini osia runa mea upu momou. Uruiki osimo rotu-tu ria supan."]], [["Au mka unaya asusu haha. Asusu haha rotu-tu ia isa man iae, ireken kuaso tewa. Noo sani tapuna poe tuamane. Ia isa ireken kuare tewa. Reiso ano mea upu momou iae mo, ia isa ireken kuaso tewa oi."]], [["Au mka urui otoe reini pusiki osia. Reiso aeu sui otoe reini pusiki.”"]], [["Anahatana ianamana runai pusi, oyo iautotu ne numa waron onani arihoni makapana unta. Ita iapuooi honu haineke ai onata mai nia Mamre haineke nia Hebron. Iapuooi, oyo irane hatu noore sani anau, na iainisi iainaa runa Anahatana."]]], [[["Sio aiau ate ohiti nisa runa sio aiau nima. Sio aiau ate rei mo,"], ["Sio aiau nima rei mo, wason,"]], [["Sio aiau ate ohiti nisa runa sio aiau nima. Sio aiau ate rei mo,"], ["Sio aiau nima rei mo, wason,"]], [["Sio aiau nima rei okata umau oamanou no tantarau ria Ekote Sidim. Muie reini sio oaoiki tau Wae Matane."]], [["Ia ona aia Kedorlaomer irime sio aiau nima rotu-tu musum hutusa rahana ua nea. Ne nanie ereeu mai musum hutusa rahana tonu oimo, sio aiau nima rei ohiti nisa runai."]], [["Oyo nene musum hutusa rahana ate sio aiau ate rei runa no tantarau oahita runa sio Refaim pan nia Asyterot-Karnaim. Ia ona aia Kedorlaomer sahoro irori arena osiso. Oahita oyo, sio aiau ate rei onesi. Ita oahita runa sio Susim poe nia Ham. Ateso onesi. Ita oahita runa sio Emim poe nia Syawe-Kiryataim. Ateso onesi sirinia."]], [["Ita oahita runa sio Hori roe pupua ria Edom. Osui pususo poe otoe El-Paran poe otoe huie nusue. Ne sio onesi sirinia."]], [["Osuiso pusi oyo, onuniso na pan otoe En-Mispat. Muie reini sio oaoiki tau Kades. Ateso onesi sio Amalek reiso no otoe osiso. Ateso onesi tau sio Amori wason orueso poe nia Haseson-Tamar."]], [["Sio aiau nimaso oamanou no tantarau ria Ekote Sidim oyo oahita"]], [["runa sio aiau ate rei."]], [["Ekote rei mo, aspal nene aikune. Aspal rei ereruei poe nonu anoe. Reiso sio tantarau arihoni Sodom runa Gomora nanie orumaso arihoni manahitane rei. Orumaso reiso oamnahuso poe nonu anoa rai. Ne sio umau osihaso orumaso na roe pupua."]], [["Sio aiau ate rei onesi sirinia. Reiso owahu sio Sodom runa sio Gomora no apia pusire rotu-tu owahu no muaina oi. Owahu pusire oyo, oeuso."]], [["Abram oai Lot iruei ria Sodom oi. Reiso sio owahui runa ne apia pusire oi."]], [["Ne ia isa rerihoni sio tantarau rei isihai, reiso irumai suru nau nanie isima osi Abram, ia Ibrani rei. Abram iruei haineke ai onata. Ai onata rai, Mamre irahure. Mamre mo, ia arihoni sio Amori. Mamre nea waniu tau Eskol runa Aner. Tonuso oakahai Abram tau manahitana."]], [["Taa Abram iatinu ata sio osota oai reiso iamanou ne manianeu wason okatai on sio ikina asi. Ne manianeu wason sio oatuheteso oahita. Sio reimo sio utuni tonu hutusa rahana wanu. Reiso Abram iroriso nanie osui sio aiau ate rei. Osuiso rotu-tu ohokaso pan Dan."]], [["Hoka pan oyo, isama ne tantarau tau tikana-tikana. Isamaso samatoro oahita runaso tau pumono. Abram sio onesiso. Isuiso rotu-tu ohokaso na pan nia Hoba pan kota Damsyik on pan hae."]], [["Abram inesi reiso iwahu apia waron sio owahure rei. Inana oai runa ne apia oi. Iwahu sio Sodom runa sio Gomora no pinau hehuka oi."]], [["Abram inesi sio aiau ate rei wason ia ona aia Kedorlaomer iroriso. Inesi oyo inuniki. Ne ia ona aia arihoni nia Sodom ihokai mai Abram sio poe Ekote Syawe. Sio oaoiki tau Ekote Aia oi."]], [["Melkisedek mo, ia ona aia tau nia Salem ihokai mai Abram. Ia mo, ia imam. Anahatana mo, ia mainae nai osa. Melkisedik irori poroti runa tihu anggur osi Abram."]], [["Hoka pan oyo, iainisi na Anahatana irui iake osi Abram. Iahata, “Upuku Anahatana. Ano mo, ano mainae nai osa. Uainisi na arui iake osi Abram. Ahaye tau nante runa tuamane."]], [["Uainaa runaya tau ano mo, ano mainae nai osa. Arui Abram inesi ne nisau pusiso utuso nea.”"], ["Iainisi iake osiki san rei, oyo Abram isama apia waron iwahure arihoni sio aiau ate rei tau pahakian hutusa. Samatoro irui pahakian osa osi Melkisedek."]], [["Oyo ia ona aia Sodom iahata, “Anana apia waron awahure rai osi ruam na arui we pinau hehuka reino mai.”"]], [["Iahata, “Au usopa uamanane Anahatana. Upuri Anahatana mo, ia mainae nai osa. Ihaye tau nante runa tuamane."]], [["Usopa ata au mka unana sae isa arihonia tewa. Masike nipa sinte isa iae, mka unanai arihonia tewa. Tea mo, mka ano asau ata au we kaya reini mo, noso ano."]], [["Upeneku unana sae isa osi ruaku. Ne hasae unana sae waron we mansiau oaire nea. Ne we netau tonu reini, mka onana no pahakian. Sio reimo Aner, Esdol, runa Mamre.”"]]], [[["Taue isa, Abram inekei iamnii inoo Anahatana. Iahata, “Abram. Pene akaitau. Au unetea sani aniaue. Urui iake wani mainae osia tau ano mo, apusuku.”"]], [["Iahata, “Upuku Anahatana wani arime tuniai reini. Arui we hehuka umau tewa reiso, mka ia seia isaka we numa hutae runa we rusun? Reiso ia wain mka isakare mo, we maniane, Elieser, ia Damsyik rei. Reiso nanie arui iake wani mainae rei osiku tau sae?”"]], [["Iahata, “Upuku Anahatana wani arime tuniai reini. Arui we hehuka umau tewa reiso, mka ia seia isaka we numa hutae runa we rusun? Reiso ia wain mka isakare mo, we maniane, Elieser, ia Damsyik rei. Reiso nanie arui iake wani mainae rei osiku tau sae?”"]], [["Iahata, “Tewa. Mka anamu hanaie ruai. Ia sahoro isaka me numa hutae rei. Me maniane isaka tewa.”"]], [["Anahatana irori Abram ihokai arihoni numa. Iahata, “Masi anoo roe nante na areken tau oneu rairo. Areken kuare te tewa? Mka me hehuka panesi san rei oi.”"]], [["Abram iparisaa mainae tau Anahatana reiso Anahatana iahata anoi manisate."]], [["Anahatana iahata, “Au sahoro Upumu wani uaisosia ahokaya arihoni me kota Ur pan otoe Babilonia. Ahokaya na urui tapuna raini mai otoe Kanaan reini osia tau mea upu momou.”"]], [["Ne Abram iasei, “Upuku Anahatana ano wani arime tuniai reini. Sapani na uanei ata tuamana raini osi wea upu momou?”"]], [["Iahata, “Anana koropou inae isa, une-une inae isa runa rompa hanaie isa. Tonure nene musum tonu-tonu. Runa manu naka teura isa na manu puane isa.”"]], [["Reiso Abram inina makapanau rai osi Anahatana. Isupure oyo ihutu haka koropou, une-une runa rompa rai tau ua. Iaunuture na hae remanane hae. Ne manua rai ihutu hakare tewa."]], [["Manua waron rarutu-rutu peni kopua nanie rarutu makapanau rai, ne Abram ineire."]], [["Haineke ranie nanie eresohui, oyo Abram ineke munui nai osa. Ineke munui oyo ikaitau hunu ruai."]], [["Anahatana iahata, “Anomu erepeka. Mka mea upu momou orueso noi nia tamene sani sio rakana. Sio mka ouna manianeu poe niane rei. Mka sinsaraso rotu-tu musum utuni ate."]], [["Ne sio wason ounaso tau manianeu mo, mka uapasanaso. Tau mea upu momou ohitio oeuso arihoni niane rei, mka orori no apia panesi."]], [["Ano ruam mo, mka rotu-tu akore-korea amtuaya ia-ia. Amataya tau sanani, oyo oaunutua tau naniam iake."]], [["Mea upu momou sio napisi ate oyo onuniso mai tuamane reini. Mka unei sio Amori tewasi. Ne rotu-tu no kahatena mainaya samatoro uapasanaso. Uapasanaso, areimo uneiso arihoni tuamane reini, samatoro tuamane reini osi mea upu momou.”"]], [["Tau pumono oyo, sira tau usa wani erewenu mai naniae runa kamane wani ereai raeu pusu makapanau rai tihue."]], [["Tau ranie hatae reimo Anahatana itotoe osi Abram. Iahata, “Au utotoe na mka urui tuamane reini osi mea upu momou. Urui tuamane on poe nenene poe Mesir rotu-tu pan Wae Efrat."]], [["Mka urui sio Keni no tuamane. Urui sio Kenas, sio Kadmon,"]], [["sio Het, sio Peris, sio Refaim,"]], [["sio Amori, sio Kanaan, sio Girgasi runa sio Yebus no tuamana oi.”"]]], [[["Abram iruei mai otoe Kanaan ne musum hutusa nea. Ne sahai, Sarai mo, isusu tewasi. Tau rei ne ia pina makahaie isa iruei ikataso. Ia makahaie rei, ia pina Mesir. Nanai Hagar. Ia makahaie rei ia pina hehuke asi. Reiso Sarai iasau osi sahai, “Anahatana iruiku ususu tewa. Reiso nene iake mo, anana re makahaie reini tau saham. Na hitio isusu osiku.”"], ["Oyo Abram iamanaku. Sani rei oyo, Sarai irui Hagar osi Abram tau sahai muie."]], [["Abram iruei mai otoe Kanaan ne musum hutusa nea. Ne sahai, Sarai mo, isusu tewasi. Tau rei ne ia pina makahaie isa iruei ikataso. Ia makahaie rei, ia pina Mesir. Nanai Hagar. Ia makahaie rei ia pina hehuke asi. Reiso Sarai iasau osi sahai, “Anahatana iruiku ususu tewa. Reiso nene iake mo, anana re makahaie reini tau saham. Na hitio isusu osiku.”"], ["Oyo Abram iamanaku. Sani rei oyo, Sarai irui Hagar osi Abram tau sahai muie."]], [["Abram iruei mai otoe Kanaan ne musum hutusa nea. Ne sahai, Sarai mo, isusu tewasi. Tau rei ne ia pina makahaie isa iruei ikataso. Ia makahaie rei, ia pina Mesir. Nanai Hagar. Ia makahaie rei ia pina hehuke asi. Reiso Sarai iasau osi sahai, “Anahatana iruiku ususu tewa. Reiso nene iake mo, anana re makahaie reini tau saham. Na hitio isusu osiku.”"], ["Oyo Abram iamanaku. Sani rei oyo, Sarai irui Hagar osi Abram tau sahai muie."]], [["Reiso Abram inanai. Inanai oyo, sahai muie rei tinain taua. Ne sahai muie rei ianei ata tinain taua, reiso inana hatia tau Sarai. Iunai iake tewa."]], [["Oyo Sarai iasau osi sahai, “Urui Hagar, re makahaie rei osia tau saham nea. Ne ianei ata tinain taua oyo, iunaku iake tewa. Ano sahoro asana. Ne napa sahoro Anahatana inoo uata re isanae reini, na iarinii ia seia sahoro ne manisate runa ia seia sahoro isana.”"]], [["Iahata, “Me makahaie rei, tea. Reiso ruam auna sae man tanui. Ano me kawasa tanui. Aunai pusu ruam me maue man nea, tea.”"], ["Oyo Sarai ne hau tanui sui osa. Reiso rotu-tu Hagar irumai."]], [["Irumai oyo sira tau Anahatana iatuhete ruai osiki nooi sani Anahatana ne maisosie on roe noiyaha. Iatuhete ruai osiki haineke wae huhune poe arena nusue poe otoe huie. Arena rei nanie ereeu poe nia Sur."]], [["Iatuhete ruai iahata, “Hagar! Sarai ne makahaie! Ano on supa, nanie aeua supa?”"], ["Iahata, “Upuku. Nanie urumaku arihoni upuku.”"]], [["Iahata, “Anunia pan tanui na apakarian osiki."]], [["Au mka urui mea upu momou panesi. Mka rotu-tu sio oreken kuaso tewa."]], [["Potuina tewa oyo, mka asusu me ia ikine hanaie isa. Ahete nanai tau Ismael. Tea mo, ano arani Anahatana iatinu."]], [["Ne anamu hanaie rei, mka iatinu tau maunauna tewa. Mka ituntana runa mansiau panesi. Sio mansiau iae, mka otuntana runai oi. Ia mka iruei ikata ne mansiau tewa.”"]], [["Hagar iasei pan anoi, “Kani unoo Anahatana nea reisi? Anahatana wain ino-noo au sui osa!” Reiso ihete Anahatana nanai tau, “Anahatana wain ino-noo.”"]], [["Reiso sio oaoi wae huhune rei tau Lahai-Roi. Nene manariti, “Ia wain iamahaiki wain ino-nooku ne wae huhune.” Wae huhune rei wapo nia Kadesy runa nia Bered tihue. Wapo rotu-tu reini."]], [["Abram ne musum hutu wanu rahana nome oyo Hagar anai hanaie iamrae. Oyo amai Abram ihete nanai tau Ismael."]], [["Abram ne musum hutu wanu rahana nome oyo Hagar anai hanaie iamrae. Oyo amai Abram ihete nanai tau Ismael."]]], [[["Abram ne musum hutu sia rahana sia. Ita Anahatana iatuhete ruai osiki. Iahata, “Au mo, au Anahatana wani we kawasa mainae erenesi sio pusiso. Apusu we maue sui osa."]], [["Au mka utotoe osia na urui mea upu momou panesi. Mka urime ia-ia tau sae wani utotoe reini.”"]], [["Oyo Abram irike tune iakapuni ain. Irike tune oyo, Anahatana iahata,"]], [["“Au reini mo, utotoe runaya. Ano mka auna numa upue osi sio niana-niana."]], [["Reiso nanie ukati nanam. Nanamu Abram tewa nea. Ne nanam honue mo, Abraham."]], [["Au mka urui mea upu momou panesi. Arihoni sio panesi reimo, mka sio umau ouna aiau. Mea upu momou rei, sio panesi mka oapuoo niana-niana."]], [["Wani utotoe rei, mka uruiki osia runa mea upu momou rotu-tu ria supan. Ano runa mea upu momou oainisi oainaa runaku. Au sahoro Anahatana wani sio oainisi oainaa runaku."]], [["Muie reini omi orue tau tuamane reini sani omi rakana asi. Ne mka uruiki osia runa mea upu momou. Tuama Kanaan reini, urui pusiki utue osi mea upu momou rotu-tu ria supan. Au mo, au Anahatana wani sio oainisi oainaa runaku."]], [["Ano iae, kahurae apusu maunaune reini. Kahurae orehi pusimo. Ano runa mea upu momou kahurae opusu maunaune reini. Sio hanaia pusiso kahurae orehiso."]], [["Ano iae, kahurae apusu maunaune reini. Kahurae orehi pusimo. Ano runa mea upu momou kahurae opusu maunaune reini. Sio hanaia pusiso kahurae orehiso."]], [["Oni ranie hatae reini sio iki hanaia wason no onona itu pusiso kahurae orehiso. Sio manianeu wason oamrae mai me numa, kahurae orehiso oi. Runa sio wason ohaneso rei oi. Sio hanaia pusiso wason orueso mai me numa kahurae orehiso. Sio wason me hehuka, sio wason me hehuka tewa oi. Orehimo rei, ereuna anomo rapeka runa wani au utotoe reini sui osa."]], [["Oni ranie hatae reini sio iki hanaia wason no onona itu pusiso kahurae orehiso. Sio manianeu wason oamrae mai me numa, kahurae orehiso oi. Runa sio wason ohaneso rei oi. Sio hanaia pusiso wason orueso mai me numa kahurae orehiso. Sio wason me hehuka, sio wason me hehuka tewa oi. Orehimo rei, ereuna anomo rapeka runa wani au utotoe reini sui osa."]], [["Omi hanaia pusimo kahurae orehimo. Orehimo na rauna anomo rapeka runa wani utotoe reini. Utotoe rotu-tu ria supan."]], [["Sio hanaia wason orehimo tewa mo, nooi sani au we mansiau tewa nea. Tea mo, orime au we maunaune reini tewa."]], [["Isa honu. Sahamu Sarai mo, ukati nanai tau Sara. Nanai Sarai tewa nea."]], [["Au mo, mka urui iake osiki na isusu anai hanaie isa wain mka uruiki osia. Urui iake osi Sara na iuna ia pina numa upue osi sio niana-niana. Arihoni nea upu momou reimo, mka sio umau ouna aiau oi.”"]], [["Oyo Abraham irike tune iakapuni ain ne, iauman. Iasau pan anoi, “Ia hanaie kore-korene isa sani au reini mka ususu ia iki hanaie isa asi si? We musum utuni nea reini! Ia pina isa ikore-korei sani Sara reini isusu asi si? Ne musum hutu sia nea reini!”"]], [["Oyo Abraham iasau osi Anahatana. Iahata, “Ismael isaka we numa hutae man nea, tea!”"]], [["Ne Anahatana iahata, “Tewa. Sahamu Sara ruai mka isusu anamu hanaie isa. Saka ahete nanai tau Isak. Au mka ukata sae wani utotoe reini rotu-tu ria supan."]], [["Ano ainisi rerihoni Ismael rei mo, mka uatinu tanua. Reiso mka urui iake osiki. Urui nea upu momou panesi. Ia mka iuna numa upue tau ipana hutusa rahana ua. Nea upu momou mo, mka au unaso orime otoe wani mainae oi."]], [["Ne wani utotoe reini mo, mka una usuiki osi Isak. Isak anamu wain mka Sara isusui rei. Isusui musum reinau sani musum hunana raini.”"]], [["Iasau pusi san rei oyo Anahatana ieu iarihoniki."]], [["Nene ranie hatae rei oyo, Abraham ipusu Anahatana ne maunaune rei reiso irehi anai hanaie Ismael runa sio hanaia noi ne numa anoe pusiso. Irehiso ne manianeu oi. Ne manianeu wason oamrae noi ne numa runa sio wason ihaneso."]], [["Abraham irehiso reimo, tau ne musum hutu sia rahana sia."]], [["Tau rei anai hanaie Ismael ne musum hutusa rahana tonu."]], [["Orehi uaso tau ranie hatae osa rei oi"]], [["runa Abraham ne manianeu pusiso."]]], [[["Anahatana ihoka ruai osi Abraham haineke ai onate poe nia Mamre. Tau rei, ranie katopu. Abraham iru-ruei poe ne numa wani sio onanai rerihoni makapana unte. Iruei poe mitanunue."]], [["Ihetu unui, isira tau sio tonu wason oooso mai uai anoe nea. Inoo san rei, iruma noi inapaso, oyo irike tune iakapuni aio."]], [["Iahata, “Wea upu. Pene oniku we numa. Onusu mai na, oaimo ee."]], [["Onusu mai na osohu aimo atua ee. Na oaranahamo mkane mai ai nohue reini ee,"]], [["na unoo runa muaine osimo. Oaimo na oamkona na oeu kua. Hokamo mai numa nea reiso, oaimo ee, samatoro oeumo.”"], ["Oahata, “Iake. Aranahama mkane ee.”"]], [["Reiso Abraham imale suru ria suru nau. Inusui pan numa anoe, iasau osi sahai. Iahata, “Anana rapu tariku karuni isa mai. Tariku wani ohie rei, na auna poroti hua isa.”"]], [["Oyo iruma ria ne makapanau nene koka. Iroma koropou anae wani kopo-kopotuene. Nene henate mo, manne. Ihokai arihoni koka anoe rei samatoro, iruiki osi ne makahaie. Ne makahaie rei irehiki, oyo ihutui rapu-rapu."]], [["Taa san rei oyo, Abraham inana koropou nene susu, oyo inana nene susu wani mataanoe runa koropou anae nene henate wani masae nea rei. Inanare oyo iratare osi sio onata tonu rei. Wasoni oaiso, Abraham iooi isakaso poe ai nohue rei."]], [["Oaiso suka oyo, oasei, “Sahamu, Sara oi?”"], ["Iahata, “Waipan numa anoe.”"]], [["Ia isa iahata, “Nene hunana sia rainau, mka uhokaku mai honu. Tau rei mka saham isusu hanaie isa nea.”"], ["Iasau san rei, Sara iatinu haineke mitanunue pan ia onate rei totui."]], [["Ne Abraham runa Sara uaso okore-kore oamtuaso nea. Sara isupu hunane tewa nea."]], [["Reiso Sara iauman pan anoe. Iahata, “Ukore-koreku na ukua tewa nea reini. Sapan na anoku mirike na ususu? Samatoro Abraham ikore-korei iamtuai nea reini!”"]], [["Oyo Anahatana iasei tau Abraham, “Sae eremuna na Sara iauman rei? Sapan na Sara iasei iahata, ‘Sapan na ia pina kore-korene isa sani au reini mka ususu asi?’"]], [["Au, Upumu, we kawasa una sae man. Sani sinasi uasau wani mka hunana sia rainau uhokaku honu. Tau rei Sara anai hanaie iamrae nea.”"]], [["Sara ikaitau reiso iauhuni iahata, “Tewa. Au uauman tewa.”"], ["Ne Anahatana iahata, “Tewa. Ano sinasi auman.”"]], [["Tonuso osima runa Abraham anai hanaie suka, oyo nanie onuniso. Abraham iautunuso. Oeu rotu-tu ateso ohokaso ria tihue otoe isa haineke kota Sodom. Haineke Sodom reiso onoo na poe Sodom."]], [["Anahatana iasei pan anoi, “Kani mka upeneku tau usima runa sae wani nanie unai tau sio Sodom rei osi Abraham?"]], [["Ne arihoni ia sahoro nea upu momou sio panesi. Sio panesi reiso mka no kawasa mainae. Reiso uauhuni runai sapan? Mka urui iake osi sio niana pusire mai tuniai reini tau arihoni ia."]], [["Tea mo, uromai nea. Uromai nanie iaisosi ne hehuka nea upu momou. Iaisosiso na opusuku. Iaisosiso nanie onana sae waron manisata. Pusire waron utotoe osi Abraham rei mka una suire. Una suire hete sae, opusuku. Onana sae waron manisata rai.”"]], [["Oyo Anahatana iasau osi Abraham, “Sio wason osima osiku oahata, ‘Nia Sodom runa nia Gomora mo, nene kahatena panesi. Sapani na apasanaso tewa?’ Sio no rosau raimo kahatena mainaya."]], [["Reiso mka uhokaku pan, na unoo sae waron sio oasau runare rei. Unoo ata kani manisate te tewa.”"]], [["Oyo sio onata ua wason okata Anahatana rei, ruao oeuso na poe Sodom. Ne Anahatana ikata Abraham asi."]], [["Uaso oeuso oyo Abraham iasei, “Upuku. Titue si? Mka ohunu sio wason anoo manisata runa sio wason anoo kahatena rei pusiso?"]], [["Sani sio hutu nima wason anoo kahatena tewa poe niane rei, kani mka ahunu sio Sodom pusiso utuso sirinia si? Te mka apuheu sio pusiso na sio hutu nima rei oamahaiso?"]], [["Pene ahunu sio wason anoo manisata rei runa sio wason anoo kahatena rei pusiso. Pene, Upu. Tea mo, ahunu sio wason anoo kahatena tewa rei okata sio rei, tea! Ano wani arinii ia sia wain titue na ia sia wain titue tewa. Reiso, kahurae auna sae wani manisate. Pene ahunu sio wason anoo manisata rei tea.”"]], [["Iahata, “Sani usupu sio hutu nima poe Sodom wason anoo manisata mo, mka uapuhai sio Sodom pusiso utuso noso sio hutu nima rei.”"]], [["Iahata, “Upuku. Pene akapuku tanuku ee. Tea mo, unesi-nesi uainisi tanua honu. Aikee au ikine honue."]], [["Ne sani poe niane rei, sio hutu ate rahana nima man wason anoo manisata. Mka ahunu pusiso tau hasae sio nima man?”"], ["Iahata, “Sani usupu sio hutu ate rahana nima rei wason anoo manisata, mka uhunu pusiso tewa.”"]], [["Iahata, “Upuku. Sani sio hutu ate man mo, sapan?”"], ["Iahata, “Noso sio hutu ate rei, mka uhunuso tewa.”"]], [["Iahata, “Upuku. Pene akapuku tanuku sani uanamana honu. Sani hasae sio hutu tonu man mo, sapan?”"], ["Iahata, “Sani usupu sio hutu tonu mo, mka uhunuso tewa.”"]], [["Iahata, “Upuku. Pene apasanaku ee. Tea mo, mka uainisi arihonia honu. Sani hasae sio hutu ua man mo, sapan?”"], ["Iahata, “Sani usupu sio hutu ua man mo, mka uhunuso tewa.”"]], [["Iahata, “Upuku. Pene akapuku tanuku ee. Tea mo, au mka uainisi arihonia nai osa-sa honu. Sani asupu sio hutusa man mo, sapan?”"], ["Iahata, “Sani sio hutusa wason anoo manisata, mka uhunuso tewa sirinia.”"]], [["Anahatana ianamana pusi oyo ieu arihoni Abraham, oyo Abraham inuniki roe ne numa."]]], [[["Sio maisosia ua on roe noiyaha oeu arihoni Abraham nanie oeuso poe kota Sodom. Ohokaso poe tau pumono. Lot wain iru-ruei mai kota rei nene mitanunue. Taa inoo uaso, oyo iooi inapaso. Ohoka mai tanui, oyo irike tune iakapuni uaso aio."]], [["Iahata, “Wea upu. Osinimo mai we numa ee. Na osohu aimo. Onekemo mai we numa ee. Na hanu roe samatoro wea upu uamo oeumo tau omnano tunne honu.”"], ["Oahata, “Iake. Ruae nea. Mka anekema mai tuama huie mai kota tihue reini.”"]], [["Ne Lot iapa-apamanuso. Iahata, “Tewa wea upu. Mai na poe onekemo poe we numa nea.” Iapamanuso rotu-tu uaso opusui pan numa anoe. Lot iaisosi ne makahaia na okotu poroti wani erepake nehue tewa osiso samatoro iratare runa muaina waron iaka osi uaso na oaire."]], [["Ne uaso omakawanaso asi, sira tau sio hanaia pusiso poe Sodom ohoka on ria on nau ohori pusi numa rei. Pusiso ohoka ohori Lot ne numa rei. Sio mtuana kore-korena runa sio honua pusiso utuso."]], [["Pusiso oakapona Lot. Oasei, “Sio hanaia ua wason ohokaso onekeso mai me numa rei wason wanpa? Ahokaso mai osima, na asoulahaso!”"]], [["Lot ihokai arihoni numa anoe oyo iraru mitanunue."]], [["Iahata, “Wea amau, wea kakau waniu. Uainisi arihonimo. Pene ouna kahatene san rei."]], [["Ne masi oatinu. Au we hehu pinau tunna ua wason. Reiso uruiso osimo na ounaso pusu ruamo mo maue. Hete sae, pene una sae isa tau sio ua wason ohokaso reini. Tea mo, uapusaaso mai we numa nea. Reiso kahurae uneteso.”"]], [["Ne oahata, “Aeua! Ano mo, ano rakane man rei! Ano mo, ano sia, nani asau ata ami asana? Reiso aeua teria kahu matam. Tea mo, mka auna kahatene mainae tanua ranesi sio ua reino.”"], ["Oyo oruru heu Lot, nanie oruru heu mitanunue."]], [["Ne sio ua wason ohokaso rei, oakahuu Lot hanai atue, samatoro onesai pan numa anoe. Onesai oyo oraru mitanunue."]], [["Uaso ouna sio panesi rei onoo mosa tewa reiso sio panesi rei onoo mosa mitanunue rei tewa nea. Oyo pusiso utuso matao usena raputiso."]], [["Uaso oasau osi Lot. “Sani me hehuka hanaia umau, me hehuka pinau umau, me msahana runa me enau umau mai kota reini mo, asau osiso na pusimo ohokamo."]], [["Tea mo, kota reini mka ami apumokoi. Sio panesi osima osi Anahatana oahata, ‘Sio Sodom no kahatena mainaya. Reiso apasanaso tewa tahae?’ Reiso Anahatana iaisosima mai, na apumoko Sodom reini tea.”"]], [["Reiso Lot ieui iasau osi ne hehuka pinau uare no hanaia wason nanie onanaso rei. Iahata, “Orapu na ihokata arihoni kota reini. Tea mo, Anahatana nanie iapumokoi nea.”"], ["Ne sio ata kani noa ama iakasiru man."]], [["Tau ereputi-puti asi sio maisosia ua rei oaisosi Lot sio oeuso on sini. Oahata, “Sisaa! Aeua runa saham runa me hehuka pinau uaso na pene omokomo. Pene omatamo tau kota wani nanie eremokoi reini.”"]], [["Lot iarinii asi. Ne Anahatana anoi runai. Reiso sio onata ua rei oakahuu hanai oyo onesai runa sahai runa ne hehuka pinau. Pusiso ohokaso arihoni kota rei."]], [["Hokaso arihoni kota rei, oyo ia isa arihoni sio ua rei iahata, “Orumamo na oamahaimo. Pene onoo hae muie. Pene oaranahamo sui ekote reini. Orumamo na roe pupua. Orumamo na pene omatamo.”"]], [["Ne Lot iahata, “Ira oe, upu! Pene aisosima arumama na roe pupua."]], [["Upu. Omi oakahaima na amahaima nea mo, muna? Ne pene aisosima orumama roe pupua raimo hainau maa! Pene rotu-tu ahokama roe rei tewasi oimo, kota reini eremokoi nea. Mka amatama oi!"]], [["Reiso masi anoo pan uae reipan. Nia ikine isa waria haineke nea. Reiso otapima arumama na ria nia ikine rei man na amahaima.”"]], [["Iahata, “Iake. Nia ikine rei, mka uapumokoi tewa."]], [["Oruma rapu. Tea mo, au iae uapumoko kota Sodom tewasi rotu-tu ahokaya ria nia ikine rei ee samatoro uapumokoi.”"], ["Lot iasau iahata, “Niane rei ikine man reiso ohete nanae tau Soar.” Nene manariti “Nia ikine”."]], [["Lot ihokai pan Soar mo, ranie eresaa nea."]], [["Sira tau Anahatana irati aspal wani usa ereai-ai tanui nooi sani uane. Iratiki poe Sodom runa Gomora hahaya."]], [["Kotau ua rai ramokoso. Runa ekota hanaya, atuhu ai nohua, runa mansia pusiki wason orueso sui tihue rei pusiki oi."]], [["Ne Lot sahai inoo hae muie reiso ineniki tau masine, nooi sani hatu."]], [["Nene omnano tunne rei, oyo Abraham ieui roe tihue wani iooi ikata Anahatana rei."]], [["Inoo na poe Sodom runa Gomora. Inoo usa wenue ereputi sui ekote rei pusiki. Inoo sani usa reinuna."]], [["Anahatana iapumoko kotau waron Lot iruei tanure. Ne anoi erepeka runa Abraham reiso itapi Lot irumai."]], [["Lot ihitio ieui iarihoni nia Soar ikata ne hehuka pinau uaso. Tea mo, ikaitau. Reiso oeuso roe pupua nanie orueso roe rei. Orueso pan hatu nohue isa anoe."]], [["Taue isa ia iki pina manaonete iasau osi wanin san rei. Iahata, “Amari ikore-korei nea. Mai tihue reini ia iki hanaie isa tewa. Sapani na mka iausahata na isusu?"]], [["Reiso mai na uata iuna amari ininu tihu minne na imukei. Imukei oyo ineketa runai na isusu.”"]], [["Oyo nene mono rei ouna noa ama ininu tihu minne, oyo amai imukei. Imukei oyo anai pina manaonete inekei runai. Ne amai imukei mainae reiso ianei ruai tewa nai osa. Ianei ata inekei runa anai pina tewa."]], [["Nene hanu roe omnanoe iasau osi wanin. Iahata, “Monosi unekeku runa amaku nea. Reiso nene mka-mka mono iuna amari ininu honu na ano anekea runai. Mka uata isusu re hehuka.”"]], [["Reiso nene mono rei uaso ouna noa ama ininu honu rotu-tu imukei mainae. Ita ia iki pina muie inekei runai honu. Ne amai imukei mainae reiso ianei ruai tewa nai osa."]], [["Reiso ne hehuka ua rei tinaio taua tau noa ama ruai."]], [["Ia iki pina manaonete iruei runa anai hanaie. Ihete nanai tau Moab. Ia sahoro sio Moab no numa upue rotu-tu reini."]], [["Ia iki pina muie isusu anai hanaie oi. Ihete nanai tau Ben-Ami. Arihoni ia sahoro sio Amon no numa upue rotu-tu reini."]]], [[["Abraham ihitio ieu arihoni nia Mamre ieui napi na poe otoe Kanaan nene nenene on poe hae. Hoka poe oyo, orueso poe nia Kades runa nia Syur uare tihue. Ereruma kani hunana inasa rai, oyo Abraham isuka iruei ria nia Gerar."]], [["Iasau osi sio ria rei ata Sara mo hotai. Reiso ia aia tau niane rei nanai Abimelekh iaisosi ne makahaia. Iahata, “Rori hotai rei mai osiku ee.”"]], [["Oyo taue isa ineke iamnii. Anahatana ihokai iasau osiki. Iahata, “Ano mka amataya. Ano arori ia pina rei mai me numa mo, ia sahai wain nea.”"]], [["Ne Abimelekh ineke runai tewasi. Reiso iahata, “Upuku. Au usana tewa. Pene ahunuku runa we mansiau pusima."]], [["Abraham ruai isima ata ia pina reimo hotai. Tewa ne ia pina rei ruai iasau san rei oi. Au uanaha runa ia pina rei, anoku manisate. Reiso au usana tewa.”"]], [["Reiso Anahatana iahata, “E-e. Uanei ata ano aroriki mai tau anom manisate. Reiso unetea na pene apalalosa tanuku. Utapia anekea runa ia pina rei tewa."]], [["Hete sae anei nea, reiso auni ia pina rei osi sahai nea. Sahai mo, ia wain ia mamsima runa au, Anahatana, we maunauna. Mka iainisi osia na pene amataya. Ne sani auni ia pina rei tewa reimo, saka atinu. Mka ruam runa me mansiau omata pusimo.”"]], [["Nene hanroe omnanoe tunne san rei oyo, Abimelekh ianaha runa ne makahaia oyo isima runa ne niine rei osiso. Reiso okaitau hunu ruao."]], [["Isima osiso pusi oyo, ianaha runa Abraham oi. Ihokai mai tanui oyo, iahata, “Ano auna masana sae tanuma reini? We masana sae tanua reiso auna siraka reini osiku runa we mansiau pusima reini? Sani rei mo, iake tewa. Kahurae pene auna siraka reini osiku."]], [["Amuna na auna san rei osiku rei?”"]], [["Iahata, “Upu. Uata kani mai rei omi umau okaitau Anahatana tewa reiso mka ohunuku. Uata kani mka sio wason okaumin runa sahaku mka ohunuku."]], [["Nene manisate ia mo, hotaku. Uama mania ama osa. Mania inau sakakau. Ne uama anana umau."]], [["Reiso Anahatana iaisosiku ueu arihoni amaku ne numa ueu na noi nia rakana. Reiso uasau osi sahaku uahata, ‘Sani anom runaku reimo asau osi sio wason uata isupuso pena niana-niana ata au mo, hotamu.’”"]], [["Taa san rei, oyo Abimelekh iuni Sara osi sahai. Tau rei irui Abraham ne manianeu umau. Sio pinau runa sio hanaia. Irui ne rompau umau runa ne koropou umau."]], [["Iahata, “Abraham. Otoa rasu mai mo, au we otoa pusire. Reiso aruea pusu ruam me maue.”"]], [["Ita iahata osi Sara, “Hotamu reini mo, urui kepen panesi osiki nea. Urui perak inata nihuni na pusiso oanei ata ano mo asana tewa.”"]], [["Abimelekh irori Sara mai ne numa, reiso Anahatana iuna sio pinau pusiso noi rei omutuso. Omutuso noso Sara. Ne Abimelekh iuni Sara nea, reiso Abraham iainisi tau Anahatana osi Abimelekh sio. Reiso Anahatana iunaso iake nea. Reiso sahai runa ne pina makahaia osusu honu."]], [["Abimelekh irori Sara mai ne numa, reiso Anahatana iuna sio pinau pusiso noi rei omutuso. Omutuso noso Sara. Ne Abimelekh iuni Sara nea, reiso Abraham iainisi tau Anahatana osi Abimelekh sio. Reiso Anahatana iunaso iake nea. Reiso sahai runa ne pina makahaia osusu honu."]]], [[["Abraham ne musum utun. Ikore-korei iamtuai nea. Oyo Anahatana irui iake osi Sara sani Ia ruai itotoe rei nea. Sara anai hanaie iamrae tau hunane wani Anahatana ruai iaunutu umetene tanui. Oyo amai ihete nanai tau Isak. Tau Isak ne onona itu amai irehiki. Naone Anahatana iaisosiki irehi sio iki hanaia pusiso. Reiso irehi Isak oi."]], [["Abraham ne musum utun. Ikore-korei iamtuai nea. Oyo Anahatana irui iake osi Sara sani Ia ruai itotoe rei nea. Sara anai hanaie iamrae tau hunane wani Anahatana ruai iaunutu umetene tanui. Oyo amai ihete nanai tau Isak. Tau Isak ne onona itu amai irehiki. Naone Anahatana iaisosiki irehi sio iki hanaia pusiso. Reiso irehi Isak oi."]], [["Abraham ne musum utun. Ikore-korei iamtuai nea. Oyo Anahatana irui iake osi Sara sani Ia ruai itotoe rei nea. Sara anai hanaie iamrae tau hunane wani Anahatana ruai iaunutu umetene tanui. Oyo amai ihete nanai tau Isak. Tau Isak ne onona itu amai irehiki. Naone Anahatana iaisosiki irehi sio iki hanaia pusiso. Reiso irehi Isak oi."]], [["Abraham ne musum utun. Ikore-korei iamtuai nea. Oyo Anahatana irui iake osi Sara sani Ia ruai itotoe rei nea. Sara anai hanaie iamrae tau hunane wani Anahatana ruai iaunutu umetene tanui. Oyo amai ihete nanai tau Isak. Tau Isak ne onona itu amai irehiki. Naone Anahatana iaisosiki irehi sio iki hanaia pusiso. Reiso irehi Isak oi."]], [["Abraham ne musum utun. Ikore-korei iamtuai nea. Oyo Anahatana irui iake osi Sara sani Ia ruai itotoe rei nea. Sara anai hanaie iamrae tau hunane wani Anahatana ruai iaunutu umetene tanui. Oyo amai ihete nanai tau Isak. Tau Isak ne onona itu amai irehiki. Naone Anahatana iaisosiki irehi sio iki hanaia pusiso. Reiso irehi Isak oi."]], [["Isak iamrae poe, oyo inai iahata, “Anahatana irui iake osiku reiso uauman. Tea mo, ukaumin. Sio pusiso oatinu ata ususu nea mka oauman, okaumin okataku."]], [["Naone sio oasei tau sahaku, oahata, ‘Ia pina reino mka isusu?’ Masike amai ikore-korei iamtuai nea iae, ususu osiki sirinia.”"]], [["Ia ikine rei ipira iruhu. Iruhu ia mainae mkane nea, oyo inai iarihoni susu runai. Iarihoni susu reiso ouna karisaa mainae."]], [["Taue isa Ismael, Abraham anai hanaie rei, iauman Isak. Isak inai tau Sara, ne Ismael inai tau Hagar, ia pina Mesir rei."]], [["Sara inoo san rei oyo, ipenei tau Ismael nea. Reiso iasau osi Abraham. Iahata, “Nei ia pina makahaie reino runa anai rei. Upeneku tau usama ano me numa hutae reini tau ua. Kahurae anaku hanaie Isak isupu pusire oo!”"]], [["Ne Abraham ipenei tau iatinu sou nanae rei asi. Tea mo, Ismael iae anai oi."]], [["Ne Anahatana iasau osiki. Iahata, “Pene anom reuponu runa me makahaie runa anamu hanaie rei. Apusu Sara ne maue rei. Tea mo, arihoni Isak sahoro asupu mea upu momou wason utotoe osia nea rei."]], [["Ne Hagar anai Ismael iae mka san rei oi. Mka au una nea upu momou panesi oi. Tea mo, ia iae, anamu oi.”"]], [["Nene hanu omnano tunne san rei oyo, Abraham irui no wekau. Iaiinu tihu tau tasi wani sio onanai arihoni makapana unte. Tasi rei Abraham iakatanai mai Hagar sanini ukune. Oyo iaisosiki ieui runa anai rei. Uaso oeu oneka pusi otoe huie wani nanae Bersyeba."]], [["Oeu rotu-tu no tihu wani ororiki rei pusiki, oyo Hagar iautue anai poe ai hasa-hasan isa nohue."]], [["Oyo iruei hainau mkane arihoni anai sani sio oana niune ereruma remnahu hainau arihoniso. Iasau pan anoi, “Upeneku tau unoo ia ikine rei imatai asi.” Reiso irani."]], [["Ia ikine rei irani oi. Anahatana iatinui. Reiso Anahatana ne maisosie on roe noiyaha ioi Hagar on roe nante. Iahata, “Hagar. Anomu reuponu runa sae rei? Pene akaitau. Anahatana iatinu anamu irani nea."]], [["Eua haineke anamu reipan na apamanui. Au mka una nea upu momou panesi.”"]], [["Oyo Anahatana iuna Hagar inoo iake. Reiso inoo parike isa. Inooi oyo, ieu pan, iripa tihu, samatoro iaiinui tau ne tasi rei honu. Iaiinui pusi oyo, iuna anai ininu."]], [["Anahatana ikata runa Ismael. Reiso ia ikine rei iruhu nanie ia mainae nea. Orueso ria otoe huie wani nanae Paran. Ia ikine rei ianei irime henue, ianei iana iake nea. Inai iaisosi runa ia pina Mesir isa tau sahai."]], [["Anahatana ikata runa Ismael. Reiso ia ikine rei iruhu nanie ia mainae nea. Orueso ria otoe huie wani nanae Paran. Ia ikine rei ianei irime henue, ianei iana iake nea. Inai iaisosi runa ia pina Mesir isa tau sahai."]], [["Tau rei ia ona aia Abimelekh runa ne kapitane, Pikhol, ohokaso mai Abraham. Oahata, “Anahatana iakahaia tau me pakarian pusire waron ananare rei."]], [["Reiso mai na asopa mai Anahatana uai anoe. Asopa ata ano mo, mka akarota au tewa runa we hehuka wea upu momou pan muie. Sani we iake runaya, reiso auna iake osi au san rei oi. Auna iake osi au runa sio mai tihue otoe wani aruea reini.”"]], [["Iahata, “E-e. Iake. Mka usopa san rei.”"]], [["Ne Abraham iamanaru Abimelekh ne makahaia osiki. Iahata, “Me makahaia owahu parike arihoniku nea.”"]], [["Iahata, “Au uanei tewa ata ia seia iwahui. Asima na reini osiku tewasi. Reiso mato uatinu reini tea!”"]], [["Oyo Abraham irui rompau runa koropou umau osi Abimelekh. Oyo uaso osopa."]], [["Abraham ianena rompa anaya itu."]], [["Ianenare oyo Abimelekh iasei, “Amuna na anena rompau rai rei?”"]], [["Iahata, “Ananare noi, na uanei ata ano amanaku ata au sahoro ukani parike reini tea.”"]], [["Reiso tihue rei nanae Bersyeba tau poe rei uaso osopa. Bersyeba nene manariti “Parike Mamsopae.”"]], [["Osopa poe Bersyeba suka, oyo Abimelekh runa Pikhol uaso onuniso nau sio Pilistin no otoe."]], [["Onuniso, oyo Abraham irahu ai tamariska anae isa mai Bersyeba. Irahui suka, oyo iainisi iainaa runa Anahatana wain iamahaiki rotu-tu ria supan."]], [["Taa san rei oyo iruei potuina mai sio Pilistin no otoe."]]], [[["Taue isa Anahatana nanie irea Abraham ata kani anoi runai mainae erenesi anai hanaie ruai te tewa. Reiso Anahatana ioiki san rei, “Abraham.”"], ["Oyo iahata, “Sae rei, Upu.”"]], [["Iahata, “Abraham. Aeu akata anamu hanaie Isak wain anom runai mainae rei. Waini ruai man rei. Aeu akatai roe otoe Moria. Mka usima runa tinetae isa roe rei osia. Saka aeu roe na akanupu anamu rei osiku.”"]], [["Nene hanu roe omnano tunne san rei oyo, Abraham ihanui ireta menie. Ireta menie tau nanie iakanupu Isak. Ireta pusi, oyo iapusaa makapana unte roe keledai totue unie tau Isak naniai. (Keledai, nooi sani naitanane ne ikine man.) Oyo ioi ne makahaia ua runa anai hanaie Isak. Iahata, “Mai, na ieuta ria iakanupu makapana osi Anahatana.” Oyo ohitio oeuso onina tihue wani Anahatana iasau osiki rei."]], [["Oeu rotu-tu nene onona tonu san rei oyo, Abraham iararoo roe uae inoo tihue wani Anahatana isima runai osiki rei. Inooi hainau mkane asi."]], [["Oyo iasau osi ne makahaia, iahata, “Uamo onapama mai rei runa keledai reini. Au runa anaku hanaie uama mka aeuma roe tinetae reiro na nanie ainisi ainaa runa Anahatana samatoro uama anunima mai tanumo honu.”"]], [["Oyo Abraham isiu menia rai, iautuere roe Isak sanini ukune. Ia ruai sahoro irori usa runa seite. Uaso oeu opusu-pusu umau,"]], [["oyo Isak ioi amai, “Ama.”"], ["Iahata, “Sae rei anaku?”"], ["Iasei, “Ita irori usa runa menia nea reini. Ne rompa anae wanpa tau nanie iakanupui osi Anahatana?”"]], [["Iahata, “Anaku. Anahatana ruai sahoro mka irui rompa anae rei osita na iakanupui.”"], ["Uaso suru roe oeuso sui osa."]], [["Oeu rotu-tu ohokaso roe tinetae wani Anahatana isima runai osi Abraham rei. Hoka roe oyo, irane hatu noore sani anau. Iranere pusi, samatoro iaunutu menia on roe haha. Oyo ikanihoo anai hanaie, samatoro iautuei roe hatu hahae runa menia rai na iakanupui."]], [["Oyo inana seite na nanie irehi anai hanaie rei."]], [["Nanie irehiki ne sira tau Anahatana ne maisosie on roe noiyaha ioi on roe nante. Iahata, “Abraham, Abraham.”"], ["Iahata, “Sae rei, Upu?”"]], [["“Pene arehi ia ikine reino. Pene akanupui ee. Ranie hatae reini mato uanei ia-ia ata ano mo, anom runaku nai osa erenesi ruam anamu hanaie reino. Reiso ano sahunuti anamu hanaie osa reino arihoniku tewa.”"]], [["Oyo Abraham ihetu unui, isira tau inoo rompa hanaie isa wanau remaninui tau nene sepi-sepia ratala tau ai sanaya. Oyo ieu nau, inana rompa rei na iakanupui osi Anahatana erekati anai hanaie rei."]], [["Reiso ioi tihue rei tau Anahatana Irui. Reiso muie reini iae sio oaoi tinetae rei tau Tinetae Anahatana Irui sirinia."]], [["Ita ia maisosie rei iasau on roe nante honu."]], [["“Anahatana iahata, ‘Usopa tau ruaku nanaku mka urui iake osia. Tea mo, arui anamu hanaie osa rei osiku. Asahunutiki arihoniku tewa. Reiso mka urui iake osia. Urui mea upu momou panesi nooso sani oneu roe nante. Panesi nooso sani sisia nau nuae. Mea upu momou mka no kawasa tau no nisau."]], [["“Anahatana iahata, ‘Usopa tau ruaku nanaku mka urui iake osia. Tea mo, arui anamu hanaie osa rei osiku. Asahunutiki arihoniku tewa. Reiso mka urui iake osia. Urui mea upu momou panesi nooso sani oneu roe nante. Panesi nooso sani sisia nau nuae. Mea upu momou mka no kawasa tau no nisau."]], [["Ano atinu tanuku na nanie akanupu anamu hanaie, reiso mka urui iake osi sio pusiso mai tuniai reini tau pusu mea upu momou.’”"]], [["Taa san rei oyo, onuniso poe no makahaia ua rei honu. Oyo pusiso onuniso poe nia Bersyeba. Abraham iruei poe rei."]], [["Abraham inuniki on roe Tineta Moria oyo, sio osima osiki oahata, “Kakamu Nahor sahai Milka isusu ne hehuka hanaia wanu nea. Ne hehuka rei nanao mo,"]], [["Abraham inuniki on roe Tineta Moria oyo, sio osima osiki oahata, “Kakamu Nahor sahai Milka isusu ne hehuka hanaia wanu nea. Ne hehuka rei nanao mo,"]], [["Abraham inuniki on roe Tineta Moria oyo, sio osima osiki oahata, “Kakamu Nahor sahai Milka isusu ne hehuka hanaia wanu nea. Ne hehuka rei nanao mo,"]], [["Abraham inuniki on roe Tineta Moria oyo, sio osima osiki oahata, “Kakamu Nahor sahai Milka isusu ne hehuka hanaia wanu nea. Ne hehuka rei nanao mo,"]], [["Nahor inana ne makahaie wain nanai Reuma tau sahai. Ia makahaie rei isusu ne hehuka hanaia ate. Ne hehuka rei nanao mo,"]]], [[["Sara iamahaiki rotu-tu ne musum 127"]], [["oyo imatai. Imatai mai nia Hebron mai otoe Kanaan. Abraham anoi repunokoi runa sahai reiso iatamisiki."]], [["Taa san rei oyo ihitio ieui iarihoni sahai waipo inutu rei. Ieu poe iasei tau sio Het. Sio Het rei wason orueso oasau osi umau mai kota nene mitanunue. Iahata, “Wea amau. Au reini mo, au rakane wani urueku mai mo niane reini oi. Reiso uainisi arihonimo, na oahen mo tihu otoe isa osiki. Tihu otoe wani nene hatu nohue na uaunutu sahaku tanui.”"], ["Oahata, “Upu. Ami anoo ata Anahatana inoo ano mo, ano mainae. Reiso aunutu saham mai ami man hatu nohue wani iake mainae. Ia isa arihoni ami reini pusima mo, asahunuti ma hatu nohue arihonia tewa na aunutu saham.”"], ["Oyo Abraham ihitio irike tune iakapuni sio Het rei aio. Iahata, “Wea amau. Uainisi arihonimo. Sani mo maue na uaunutu sahaku mai rei, reiso oasau osi Efron, Sohor anai hanaie rei. Oasau osiki na iahen ne tihu otoe wani nene hatu nohue osiki. Ne hatu nohue rei nanae Makhpela wani haineke ne nisi nusue. Oasau osiki na iaheniki osiku na usenui osiki. Usenui samatoro uaunutu we sio matana mai mo otoe reini oi.”"], ["Abraham waimo iainisi arihoniso rei, ne Efron, ia Het rei wain ne tihu otoe rei tutui oi. Irue ikata sio Het rei pusiso oi. Reiso iahata, “Tewa upu. Hatu nohue runa nisi rei mka uruiki osia san rei man. Uruire osia mai we mansiau uao anoa. Uruire na aunutu me sio matana tanui.”"]], [["Taa san rei oyo ihitio ieui iarihoni sahai waipo inutu rei. Ieu poe iasei tau sio Het. Sio Het rei wason orueso oasau osi umau mai kota nene mitanunue. Iahata, “Wea amau. Au reini mo, au rakane wani urueku mai mo niane reini oi. Reiso uainisi arihonimo, na oahen mo tihu otoe isa osiki. Tihu otoe wani nene hatu nohue na uaunutu sahaku tanui.”"], ["Oahata, “Upu. Ami anoo ata Anahatana inoo ano mo, ano mainae. Reiso aunutu saham mai ami man hatu nohue wani iake mainae. Ia isa arihoni ami reini pusima mo, asahunuti ma hatu nohue arihonia tewa na aunutu saham.”"], ["Oyo Abraham ihitio irike tune iakapuni sio Het rei aio. Iahata, “Wea amau. Uainisi arihonimo. Sani mo maue na uaunutu sahaku mai rei, reiso oasau osi Efron, Sohor anai hanaie rei. Oasau osiki na iahen ne tihu otoe wani nene hatu nohue osiki. Ne hatu nohue rei nanae Makhpela wani haineke ne nisi nusue. Oasau osiki na iaheniki osiku na usenui osiki. Usenui samatoro uaunutu we sio matana mai mo otoe reini oi.”"], ["Abraham waimo iainisi arihoniso rei, ne Efron, ia Het rei wain ne tihu otoe rei tutui oi. Irue ikata sio Het rei pusiso oi. Reiso iahata, “Tewa upu. Hatu nohue runa nisi rei mka uruiki osia san rei man. Uruire osia mai we mansiau uao anoa. Uruire na aunutu me sio matana tanui.”"]], [["Taa san rei oyo ihitio ieui iarihoni sahai waipo inutu rei. Ieu poe iasei tau sio Het. Sio Het rei wason orueso oasau osi umau mai kota nene mitanunue. Iahata, “Wea amau. Au reini mo, au rakane wani urueku mai mo niane reini oi. Reiso uainisi arihonimo, na oahen mo tihu otoe isa osiki. Tihu otoe wani nene hatu nohue na uaunutu sahaku tanui.”"], ["Oahata, “Upu. Ami anoo ata Anahatana inoo ano mo, ano mainae. Reiso aunutu saham mai ami man hatu nohue wani iake mainae. Ia isa arihoni ami reini pusima mo, asahunuti ma hatu nohue arihonia tewa na aunutu saham.”"], ["Oyo Abraham ihitio irike tune iakapuni sio Het rei aio. Iahata, “Wea amau. Uainisi arihonimo. Sani mo maue na uaunutu sahaku mai rei, reiso oasau osi Efron, Sohor anai hanaie rei. Oasau osiki na iahen ne tihu otoe wani nene hatu nohue osiki. Ne hatu nohue rei nanae Makhpela wani haineke ne nisi nusue. Oasau osiki na iaheniki osiku na usenui osiki. Usenui samatoro uaunutu we sio matana mai mo otoe reini oi.”"], ["Abraham waimo iainisi arihoniso rei, ne Efron, ia Het rei wain ne tihu otoe rei tutui oi. Irue ikata sio Het rei pusiso oi. Reiso iahata, “Tewa upu. Hatu nohue runa nisi rei mka uruiki osia san rei man. Uruire osia mai we mansiau uao anoa. Uruire na aunutu me sio matana tanui.”"]], [["Taa san rei oyo ihitio ieui iarihoni sahai waipo inutu rei. Ieu poe iasei tau sio Het. Sio Het rei wason orueso oasau osi umau mai kota nene mitanunue. Iahata, “Wea amau. Au reini mo, au rakane wani urueku mai mo niane reini oi. Reiso uainisi arihonimo, na oahen mo tihu otoe isa osiki. Tihu otoe wani nene hatu nohue na uaunutu sahaku tanui.”"], ["Oahata, “Upu. Ami anoo ata Anahatana inoo ano mo, ano mainae. Reiso aunutu saham mai ami man hatu nohue wani iake mainae. Ia isa arihoni ami reini pusima mo, asahunuti ma hatu nohue arihonia tewa na aunutu saham.”"], ["Oyo Abraham ihitio irike tune iakapuni sio Het rei aio. Iahata, “Wea amau. Uainisi arihonimo. Sani mo maue na uaunutu sahaku mai rei, reiso oasau osi Efron, Sohor anai hanaie rei. Oasau osiki na iahen ne tihu otoe wani nene hatu nohue osiki. Ne hatu nohue rei nanae Makhpela wani haineke ne nisi nusue. Oasau osiki na iaheniki osiku na usenui osiki. Usenui samatoro uaunutu we sio matana mai mo otoe reini oi.”"], ["Abraham waimo iainisi arihoniso rei, ne Efron, ia Het rei wain ne tihu otoe rei tutui oi. Irue ikata sio Het rei pusiso oi. Reiso iahata, “Tewa upu. Hatu nohue runa nisi rei mka uruiki osia san rei man. Uruire osia mai we mansiau uao anoa. Uruire na aunutu me sio matana tanui.”"]], [["Taa san rei oyo ihitio ieui iarihoni sahai waipo inutu rei. Ieu poe iasei tau sio Het. Sio Het rei wason orueso oasau osi umau mai kota nene mitanunue. Iahata, “Wea amau. Au reini mo, au rakane wani urueku mai mo niane reini oi. Reiso uainisi arihonimo, na oahen mo tihu otoe isa osiki. Tihu otoe wani nene hatu nohue na uaunutu sahaku tanui.”"], ["Oahata, “Upu. Ami anoo ata Anahatana inoo ano mo, ano mainae. Reiso aunutu saham mai ami man hatu nohue wani iake mainae. Ia isa arihoni ami reini pusima mo, asahunuti ma hatu nohue arihonia tewa na aunutu saham.”"], ["Oyo Abraham ihitio irike tune iakapuni sio Het rei aio. Iahata, “Wea amau. Uainisi arihonimo. Sani mo maue na uaunutu sahaku mai rei, reiso oasau osi Efron, Sohor anai hanaie rei. Oasau osiki na iahen ne tihu otoe wani nene hatu nohue osiki. Ne hatu nohue rei nanae Makhpela wani haineke ne nisi nusue. Oasau osiki na iaheniki osiku na usenui osiki. Usenui samatoro uaunutu we sio matana mai mo otoe reini oi.”"], ["Abraham waimo iainisi arihoniso rei, ne Efron, ia Het rei wain ne tihu otoe rei tutui oi. Irue ikata sio Het rei pusiso oi. Reiso iahata, “Tewa upu. Hatu nohue runa nisi rei mka uruiki osia san rei man. Uruire osia mai we mansiau uao anoa. Uruire na aunutu me sio matana tanui.”"]], [["Taa san rei oyo ihitio ieui iarihoni sahai waipo inutu rei. Ieu poe iasei tau sio Het. Sio Het rei wason orueso oasau osi umau mai kota nene mitanunue. Iahata, “Wea amau. Au reini mo, au rakane wani urueku mai mo niane reini oi. Reiso uainisi arihonimo, na oahen mo tihu otoe isa osiki. Tihu otoe wani nene hatu nohue na uaunutu sahaku tanui.”"], ["Oahata, “Upu. Ami anoo ata Anahatana inoo ano mo, ano mainae. Reiso aunutu saham mai ami man hatu nohue wani iake mainae. Ia isa arihoni ami reini pusima mo, asahunuti ma hatu nohue arihonia tewa na aunutu saham.”"], ["Oyo Abraham ihitio irike tune iakapuni sio Het rei aio. Iahata, “Wea amau. Uainisi arihonimo. Sani mo maue na uaunutu sahaku mai rei, reiso oasau osi Efron, Sohor anai hanaie rei. Oasau osiki na iahen ne tihu otoe wani nene hatu nohue osiki. Ne hatu nohue rei nanae Makhpela wani haineke ne nisi nusue. Oasau osiki na iaheniki osiku na usenui osiki. Usenui samatoro uaunutu we sio matana mai mo otoe reini oi.”"], ["Abraham waimo iainisi arihoniso rei, ne Efron, ia Het rei wain ne tihu otoe rei tutui oi. Irue ikata sio Het rei pusiso oi. Reiso iahata, “Tewa upu. Hatu nohue runa nisi rei mka uruiki osia san rei man. Uruire osia mai we mansiau uao anoa. Uruire na aunutu me sio matana tanui.”"]], [["Taa san rei oyo ihitio ieui iarihoni sahai waipo inutu rei. Ieu poe iasei tau sio Het. Sio Het rei wason orueso oasau osi umau mai kota nene mitanunue. Iahata, “Wea amau. Au reini mo, au rakane wani urueku mai mo niane reini oi. Reiso uainisi arihonimo, na oahen mo tihu otoe isa osiki. Tihu otoe wani nene hatu nohue na uaunutu sahaku tanui.”"], ["Oahata, “Upu. Ami anoo ata Anahatana inoo ano mo, ano mainae. Reiso aunutu saham mai ami man hatu nohue wani iake mainae. Ia isa arihoni ami reini pusima mo, asahunuti ma hatu nohue arihonia tewa na aunutu saham.”"], ["Oyo Abraham ihitio irike tune iakapuni sio Het rei aio. Iahata, “Wea amau. Uainisi arihonimo. Sani mo maue na uaunutu sahaku mai rei, reiso oasau osi Efron, Sohor anai hanaie rei. Oasau osiki na iahen ne tihu otoe wani nene hatu nohue osiki. Ne hatu nohue rei nanae Makhpela wani haineke ne nisi nusue. Oasau osiki na iaheniki osiku na usenui osiki. Usenui samatoro uaunutu we sio matana mai mo otoe reini oi.”"], ["Abraham waimo iainisi arihoniso rei, ne Efron, ia Het rei wain ne tihu otoe rei tutui oi. Irue ikata sio Het rei pusiso oi. Reiso iahata, “Tewa upu. Hatu nohue runa nisi rei mka uruiki osia san rei man. Uruire osia mai we mansiau uao anoa. Uruire na aunutu me sio matana tanui.”"]], [["Taa san rei oyo ihitio ieui iarihoni sahai waipo inutu rei. Ieu poe iasei tau sio Het. Sio Het rei wason orueso oasau osi umau mai kota nene mitanunue. Iahata, “Wea amau. Au reini mo, au rakane wani urueku mai mo niane reini oi. Reiso uainisi arihonimo, na oahen mo tihu otoe isa osiki. Tihu otoe wani nene hatu nohue na uaunutu sahaku tanui.”"], ["Oahata, “Upu. Ami anoo ata Anahatana inoo ano mo, ano mainae. Reiso aunutu saham mai ami man hatu nohue wani iake mainae. Ia isa arihoni ami reini pusima mo, asahunuti ma hatu nohue arihonia tewa na aunutu saham.”"], ["Oyo Abraham ihitio irike tune iakapuni sio Het rei aio. Iahata, “Wea amau. Uainisi arihonimo. Sani mo maue na uaunutu sahaku mai rei, reiso oasau osi Efron, Sohor anai hanaie rei. Oasau osiki na iahen ne tihu otoe wani nene hatu nohue osiki. Ne hatu nohue rei nanae Makhpela wani haineke ne nisi nusue. Oasau osiki na iaheniki osiku na usenui osiki. Usenui samatoro uaunutu we sio matana mai mo otoe reini oi.”"], ["Abraham waimo iainisi arihoniso rei, ne Efron, ia Het rei wain ne tihu otoe rei tutui oi. Irue ikata sio Het rei pusiso oi. Reiso iahata, “Tewa upu. Hatu nohue runa nisi rei mka uruiki osia san rei man. Uruire osia mai we mansiau uao anoa. Uruire na aunutu me sio matana tanui.”"]], [["Taa san rei oyo ihitio ieui iarihoni sahai waipo inutu rei. Ieu poe iasei tau sio Het. Sio Het rei wason orueso oasau osi umau mai kota nene mitanunue. Iahata, “Wea amau. Au reini mo, au rakane wani urueku mai mo niane reini oi. Reiso uainisi arihonimo, na oahen mo tihu otoe isa osiki. Tihu otoe wani nene hatu nohue na uaunutu sahaku tanui.”"], ["Oahata, “Upu. Ami anoo ata Anahatana inoo ano mo, ano mainae. Reiso aunutu saham mai ami man hatu nohue wani iake mainae. Ia isa arihoni ami reini pusima mo, asahunuti ma hatu nohue arihonia tewa na aunutu saham.”"], ["Oyo Abraham ihitio irike tune iakapuni sio Het rei aio. Iahata, “Wea amau. Uainisi arihonimo. Sani mo maue na uaunutu sahaku mai rei, reiso oasau osi Efron, Sohor anai hanaie rei. Oasau osiki na iahen ne tihu otoe wani nene hatu nohue osiki. Ne hatu nohue rei nanae Makhpela wani haineke ne nisi nusue. Oasau osiki na iaheniki osiku na usenui osiki. Usenui samatoro uaunutu we sio matana mai mo otoe reini oi.”"], ["Abraham waimo iainisi arihoniso rei, ne Efron, ia Het rei wain ne tihu otoe rei tutui oi. Irue ikata sio Het rei pusiso oi. Reiso iahata, “Tewa upu. Hatu nohue runa nisi rei mka uruiki osia san rei man. Uruire osia mai we mansiau uao anoa. Uruire na aunutu me sio matana tanui.”"]], [["Abraham iatinu san rei irike tune isopa kokuro pusiso."]], [["Irike tune samatoro iasau osi Efron. Iahata, “Efron. Atinu tanuku ee. Au, mka usenu me nisi runa me hatu nohue rei. Uainisi arihonia na anana kepen raini tau nene hunonia. Na uaunutu sahaku tanui.”"], ["Uaso oanamana rei, sio Het pusiso wason oru-rueso oatinu no anamanae rei."]], [["Abraham nanie isenure ne Efron iahata,"]], [["“Upu. Uainisi arihonia. Tuamane wani poe hatu nohue runa nisi rei hunonie hasae perak inata utuni ate. Uata ioi umau tau neta, reiso uhete hunonie mainae tewa. Aunutu saham poe hatu nohue reipo.”"]], [["Iahata, “Iake. Mka usenure.”"], ["Reiso masike ihete hunonie mainae san rei iae, iheu perak waron Efron iasau runare, areimo perak inata utuni ate. Iheure pusu sio manahenia. Isenure osi Efron, sio Het pusiso wason ono-noo."]], [["Isenure nea oyo, Efron ne tuamane wani poe Makhpela poe Mamre on ria hae rei osi Abraham. Nisi runa hatu nohue runa aiu poe nisi rei pusire osiki."]], [["Sio Het pusiso wason oru-rueso poe kota nene mitanunue rei oanei ata tuamane reimo osi Abraham nea."]], [["Taa san rei oyo, Abraham iautotu sahai ieu iaunutui pan hatu nohue rei. Hatu nohue wani pan Makhpela pan otoe Kanaan."]], [["Reiso nisi runa hatu nohue rei osi Abraham nea na iaunutu ne sio matana tanui."]]], [[["Abraham ikore-korei iamtuai nea. Anahatana irui iake osiki pusu sae man."]], [["Nene taue isa iasau osi ne ia makahaie wain ia manaonete arihoni ne sio makahaia pusiso utuso. Ia makahaie wain isaka ne numa hutae pusiki rei. Abraham iahata, “Mai na uata isopa mtinte reiso mai na akahuu karaku pusu re monne."]], [["Isopa mtinte, Anahatana inoo. Upuri Anahatana wain irime nante runa tuamane. Asopa ata mka apenea anina ia pina isa osi anaku hanaie Isak mai otoe Kanaan reini."]], [["Kahurae aeua pan we niane na anina ia pina hehuke isa arihoni ruaku we ipane taue osi anaku hanaie.”"]], [["Iahata, “Upu. Sani ia iki pina hehuke rei ipenei ieui iarihoni ne mansia mainaya na ieu ikataku mai rei mo, kahurae urori Isak suru pan?”"]], [["Ne iahata, “Pene! Pene arori anaku suru pan."]], [["Upuri Anahatana wain irime nante runa tuamane iaisosiku uhokaku arihoni amaku ne numa nea. Reiso uhokaku arihoni we mansiau runa we niane nea. Anahatana itotoe osiku. Iahata mka irui tuamana raini osi wea upu momou. Anahatana mka iaisosi ne masisosie on roe noiyaha ihokai pan naone na iakahaia. Iakahaia na anina ia iki pina hehuke isa osi anaku hanaie."]], [["Ne sani ia iki pina hehuke rei ipenei ieu ikataya mai rei, areimo mamsopae wani uata isopai reini, mka eresupua tewa. Masike sapan iae, pene arori anaku rei suru pan!”"]], [["Sani rei oyo ia makahaie rei iaunutu hanai atue poe upui Abraham karai pusu no monne, samatoro isopa sani upui iaisosiki rei."]], [["Isopa pusi oyo, inana upui ne unta hata hutusa. (Unta mo, makapana wani nene totu unie nene pupua sonota.) Irori unta rai runa upui ne apia waron iaka umau sani api hunahana. Iapusaare roe unta nene totu unia na rarorire. Inana pusire, samatoro ihitio ieu na pan niane wani Nahor iruei tanui pan otoe Mesopotamia."]], [["Hoka pan oyo, ikanihoo ne unta rai na raranahaso mai parike nusue mai niane muie. Tea mo, ranie manne nea. Ranie manne mo, sio pinau mai niane rei osaka oeu oripa tihu poe parike rei."]], [["Reiso Abraham ne ia makahaie rei iainisi, “Upuku Anahatana. Ano wani upuku Abraham iainisi iainaa runaya. Uainisi arihonia na akahaiku na usupu ia pina hehuke isa osi upuku anai hanaie. Akahai upuku Abraham na auna anai hanaie iausahai."]], [["Au wani uhaineke parike nusue reini. Potuina tewa oi, mka sio pina hehuka mai niane reini ohokaso mai, oripa tihu."]], [["Reiso uainisi arihonia na ia iki pina hehu seia man wain mka uainisi tihu arihoniki na uninu, reiso mka irati ne tihu na uninu. Sani irati ne tihu rei no uninu, ouo sani iahata, ‘Me unta raino mka uunare raninu oi.’ Na uanei ata ano aroma ia pina hehuke rei osi me manorine Isak. Unoo san rei, areimo mka uanei ata anom iake runa upuku Abraham.”"]], [["Iainisi pusi tewasi oimo, sira tau ia iki pina hehu iake tunne isa ihokai. Ianei isoulaha tewasi. Nanai Ribka. Ia mo, Betuel anai pina. Momoi onate tau Nahor, momoi pina onate tau Milka. Nahor mo, Abraham kakai. Ihokai nanie iripa tihu poe parike rei. Iasaoa ne tihu huie. Ihokai poe oyo, iaiinu ne tihu huie rei tau tihu. Oyo on poe nanie inuniki."]], [["Iainisi pusi tewasi oimo, sira tau ia iki pina hehu iake tunne isa ihokai. Ianei isoulaha tewasi. Nanai Ribka. Ia mo, Betuel anai pina. Momoi onate tau Nahor, momoi pina onate tau Milka. Nahor mo, Abraham kakai. Ihokai nanie iripa tihu poe parike rei. Iasaoa ne tihu huie. Ihokai poe oyo, iaiinu ne tihu huie rei tau tihu. Oyo on poe nanie inuniki."]], [["Ne Abraham ne ia makahaie rei iruma na mai ihainekei. Iahata, “Ina. Akahaiku ee! Na uninu tihu noi me tihu huie reino ee.”"]], [["Iahata, “Mai, na aninu upu.”"], ["Oyo irati ne tihu rei sisaa arihoni manai. Poe oyo, iuna ia onate rei ininu."]], [["Ininu suka oyo ia pina hehuke rei iahata, “Upu. Mka uripa tihu osi me unta rai oi. Na me makapanau raninu rotu-tu tiaya pokona. Tea mo, ano kasaya oi, tea!”"]], [["Reiso isuhu tihu tau unta nene tihu naniaya sisaa na raninu. Ita iruma poe, iripa tihu honu. Inina na tihu panesi na iunare raninu rotu-tu ramkona honu."]], [["Ieu inuni nana iripa tihu, ne Abraham ne ia makahaie rei iari-ariniiki rotu-tu ianamana sae isa tewa oi. Iariniiki na ianei ata kani Anahatana iakahaiki na isupu Isak sahai te tewa."]], [["Unta rai raninu pusi oyo, Abraham ne ia makahaie rei ihoka hunahana waron hunonia mainaya waron sio pinau tau ia ne naene oausahure. Ihoka sapauu iausahui roe ia pina hehuke rei okoi. Sapauu rei mtinte haineke gram 6. Ihoka nitianaya ua waron mtinta gram 114."]], [["Oyo iahata, “Masi asima ee. Ano mo, amam tau ia seia? Mo naniake huie isa waria mo numa te tewa na anekema tanui?”"]], [["Iahata, “Upu. Au mo, Betuel anai. Betuel mo, Nahor runa Milka no hehuke."]], [["Ria mani numa naniake huie waria, upu. Monota waron kaimenna osi makapanau iae warora oi.”"]], [["Iatinu san rei oyo, irike tune iainisi iainaa runa Anahatana."]], [["Iahata, “Upuku Anahatana uainaa runaya. Ano mo, ano Anahatana wani upuku Abraham iainaa runaya. Ano arihoni tewa auna iake osi upuku Abraham. Ano arime kuru-kuru me anamanaya. Au reini mo, ano akata runaku rotu-tu uhokaku mai upuku Abraham ne mansiau reini.”"]], [["Taa san rei oyo, ia iki pina hehuke rei irumai inuniki ria inai ne numa. Hoka ria oyo iruni osi ne mansia mainaya."]], [["Ribka hotai isa nanai Laban. Iatinu hotai iruni runa Abraham ne ia makahaie rei samatoro inoo sapauu roe hotai okoi runa nitianaya poe hanai atue. Inoo san rei oyo, iruma poe, inoo. Hoka poe oyo, inoo Abraham ne ia makahaie rei waipo iooi runa ne unta poe parike rei nusue asi."]], [["Ribka hotai isa nanai Laban. Iatinu hotai iruni runa Abraham ne ia makahaie rei samatoro inoo sapauu roe hotai okoi runa nitianaya poe hanai atue. Inoo san rei oyo, iruma poe, inoo. Hoka poe oyo, inoo Abraham ne ia makahaie rei waipo iooi runa ne unta poe parike rei nusue asi."]], [["Oyo iahata, “Upu. Ano mo, Anahatana irui iake osia. Reiso pene aruea mai mui reini. Mai na ieuta ria numa. Ami aseka tau naniam nea. Me unta iae, aseka tau naniaya oi.”"]], [["Reiso ia makahaie rei ipusui. Uaso onususo ria numa. Laban iaisosi ne sio makahaia orati unta nene apia, oyo orui mono kaimenna osi makapanau rai raai. Orui monota osi ne makapanau rai ne orui tihu osi ia makahaie rei runa ne mansiau. Orui tihu osiso nanie osohu aio atua."]], [["Taa san rei oyo, orata muaina. Ne sira tau Abraham ne makahaie rei iasau san rei, “Napa mkane ee. Usima runa we anamanae reini ee, samatoro iaita.”"], ["Laban iahata, “Reiso anamana roe, upu.”"]], [["Oyo iahata, “Au reini mo, Abraham ne ia makahaie."]], [["Anahatana irui iake mainae osi upuku Abraham. Irui iake mainae osiki reiso ne kaya. Irui ne rompau, ne koropou, ne unta, runa ne keledaiu. Irui ne hunahana runa ne perak. Irui ne sio pina makahaia runa sio hanai makahaia."]], [["Samatoro sahai Sara isusu ia iki hanaie isa. Aikee sae mo, ikore-korei iamtuai nea. Upuku Abraham irui ne numa hutae pusiki osi anai hanaie rei."]], [["Iaisosiku usopa. Iahata, ‘Pene anini ia pina hehu Kanaan isa oi osi anaku hanaie. Pene iausahai mai otoe Kanaan wani irueta reini.’"]], [["Iaisosiku ueuku mai amai ne numa, mai ne mansiau na unina ia pina hehuke isa osi anai hanaie."]], [["Oyo uasei, ‘Sani ia iki pina hehuke rei ipenei ieu ikataku suru mai mo, sapan?’"]], [["Oyo iahata, ‘Anahatana wain upusui na ukata ne anamanaya mka iaisosi ne maisosie on roe noiyaha na ikataya. Ikataya na iakahaia tau me arena reini na asupu ia iki pina hehuke isa osi anaku. Mka asupui pan ruaku we mansiau pan amaku ne numa."]], [["Ne sani ia iki pina rei runa ne mansiau openeso mo, mka mamsopae rei eresupua tewa.’"]], [["Ne sinasi uhokaku poe parike rei nusue oyo uainisi pan anoku. Uahata, ‘Upuku Anahatana. Ano sahoro upuku Abraham iainisi iainaa runaya. Reiso Upu, uainisi arihonia na akahaiku runa we arena reini na usupu ia iki pina hehuke isa."]], [["Reiso akahaiku na uooku mai parike rei nusue sui osa. Na sani ia iki pina hehuke isa ihokai iripa tihu oyo uainisi tihu arihoniki na uninu.’ Uahata, ‘Masi akahaiku na uninu mkane arihoni me tihu reino ee.’"]], [["Oyo sani iamanaku, iahata, ‘E-e. Mai na aninu, upu. Runa me unta rai raninu oi.’ Samatoro au uanei ata ia iki pina reimo, Anahatana ruai ininiki osi upuku Abraham anai hanaie."]], [["Uainisi pan anoku suka tewasi oyo, sira tau Ribka ihokai. Iasaoa ne tihu huie nanie iripa tihu poe parike. Iripa ne tihu suka oyo, uahata, ‘Ina. Akahaiku ee, na uninu arihoni me tihu reino ee.’"]], [["Oyo ia iki pina rei irati ne tihu arihoni manai sisaa oyo iahata, ‘Upu, mai na aninu. Runa me unta rai iae mka au unare raninu oi.’ Reiso uninu. Oyo iuna we unta rai raninu oi."]], [["Raninu suka oyo uasei, ‘Amamu tau ia seia?’"], ["Iahata, ‘Amaku tau Betuel, Nahor runa Milka no hehuke hanaie.’ Uatinu san rei oyo, uhoka sapauu oyo uausahui roe okoi, nitianae unue, unusui tau hanai."]], [["Reiso rike tune uainisi uainaa runa Anahatana. Anahatana wain upuku Abraham iainisi iainaa runai. Uahata, ‘Upuku Anahatana. Ano mo, ano iake nai osa. Ano akahaiku rotu-tu uhokaku mai rei. Uhokaku mai upuku Abraham ne mansiau. Reiso uhokaku mai, usupu ia iki pina hehuke rei arihoni ne mansiau osi anai hanaie. Usupu kakai momoi.’"]], [["Reiso ranie hatae reini sani mo maue na anomo runa upuku Abraham, areimo oamanaku orui mo hehuke pina osi upuku anai hanaie, areimo oasau. Sani mo maue oruiki te, tewa te. Hete sae, oasau osiku mai na uanei ia-ia ata nanie una sae.”"]], [["Laban runa Betuel oahata, “Upu. Ami asau sae isa tewa oi tau anamanae reimo arihoni Anahatana. Reiso ami anei tewa ata nanie asau sae."]], [["Ne mai. Ribka ia reini. Ananai niu na ieu ikataya. Ikataya, na ria inana upumu Abraham anai tau sahai sani Anahatana ruai iasau rei.”"]], [["Ia makahaie rei iatinu san rei oyo irike tune iainaa runa Anahatana."]], [["Irike tune samatoro ihoka apia runa hunahana na perak. Ihoka pusire oyo iruire osi Ribka. Irui apia umau osi Ribka hotai runa inai oi. Irui apia waron hunonia mainaya."]], [["Taa san rei oyo ia makahaie rei runa ne mansiau oaiso. Oaiso suka oyo, onekeso noi Ribka sio. Onekeso onone hatae."], ["Nene hanu omnanoe oyo ia makahaie rei iahata, “Upu. Tapiku na ununiku poe upuku Abraham nea.”"]], [["Oyo Ribka hotai runa inai oahata, “Ribka iruei ikatama onona hutusa te minggu unue isa ee. Samatoro ieui.”"]], [["Ne iahata, “Pene osopo onetema nea. Ne Anahatana iakahaiku reiso rotu-tu usupu Isak sahai. Reiso otapima na anunima poe upuku nea.”"]], [["Oahata, “Reiso mai na ioi Ribka na iasei tanui ee.”"]], [["Reiso ooiki oyo oasei tanui. “Me maue na apusu sio reini te tewa?”"], ["Iahata, “E-e. Iake.”"]], [["Reiso otapi Ribka runa ne ia pina mampakananae oeuso runa Abraham ne makahaie rei runa ne mansiau."]], [["Oainisi na Anahatana irui iake osiki. Oasau oahata,"], ["“Ami ainisi na asusu haha panesi"], ["rotu-tu mea upu momou sio nihun nanan."], ["Mea upu momou rei"], ["mka oheta tau no nisau.”"]], [["Reiso Ribka runa ne sio makahaia rei oseka tau no apia. Oyo osaaso roe unta. Osaa roe oyo, oeuso okata Abraham ne makahaie runa ne mansiau rei."]], [["Tau Abraham ne makahaie ieui pan Laban sio mo, Isak ipaki ne apia ieui poe parike wani nanae Lahai-Roi. Lahai-Roi nene manariti, “Ia inoo au sui osa.” Iruei mai Kanaan on poe hae."]], [["Taue isa tau ranie manne ihokai iarinii roe ne nisi anoe. Ne ihetu unui, isira tau inoo unta umau waron hainau asi."]], [["Unta raimo, Abraham ne makahaie runa ne mansiau. Ribka iae ihetu unui, inoo Isak. Oyo isipui arihoni ne unta rei."]], [["Iasei arihoni Abraham ne makahaie rei. Iahata, “Ia hanai seia wain on poe ieui imetata reini?”"], ["Iahata, “Au upuku Isak.” Reiso Ribka inete uai anoe tau hana-hana."]], [["Hoka mai oyo, ia makahaie rei iruni osi Isak runa sapani na isupu Ribka osiki nanie tau sahai rei."]], [["Reiso Isak inusu irori Ribka pan numa anoe. Pani inai ne numa wani sio onanai arihoni makapana unta. Oyo inanai tau sahai. Isak anoi runai. Anoi runai reiso anoi mirike nai osa, anoi repunoko inai tewa nea."]]], [[["Abraham iausahai honu. Sahai honue reimo nanai Ketura."]], [["Isusu ne hehuka hanaia wason nanao: Simran, Yoksan, Medan, Midian, Isybak runa Suah."]], [["Yoksan isusu ne hehuka wason nanao Syeba runa Dedan. Dedan nea upu sahoro muie reini oaoiso tau sio Asyur, sio Letus runa sio Leum."]], [["Midia ne hehuka tau: Efa, Efer, Henokh, Abida runa Eldaa. Sio rei pusiso noa upu tau Ketura."]], [["Masike Abraham irui Isak ne kawasa tau numa anoe rusun aikuna"]], [["tau wain ikarihuru iamahai asi iae, isaka iru-rui apia runa muaina osi Isak nea waniu rei oi. Oyo iaisosiso orue hainau arihoni Isak. Orue ria otoe Kanaan on ria hae."]], [["Abraham ikore-korei iamtuai nea oyo imatai. Imatai tau ne musum utuni hutu itu rahana nima."]], [["Abraham ikore-korei iamtuai nea oyo imatai. Imatai tau ne musum utuni hutu itu rahana nima."]], [["Imatai oyo Isak runa Ishmael uaso oautotui, oaunutui pan hatu nohue wani nanae Makhpela. Hatu nohue wani haineke nia Mamre on ria hae. Wani mai nisi anoe wani Abraham ihane arihoni Efrom. Efrom mo, Sohar anai, ia Het rei. Abraham ihanei na iaunutu sahai Sara tanui. Reiso oeu oaunutu Abraham tanui na ikata sahai oi."]], [["Imatai oyo Isak runa Ishmael uaso oautotui, oaunutui pan hatu nohue wani nanae Makhpela. Hatu nohue wani haineke nia Mamre on ria hae. Wani mai nisi anoe wani Abraham ihane arihoni Efrom. Efrom mo, Sohar anai, ia Het rei. Abraham ihanei na iaunutu sahai Sara tanui. Reiso oeu oaunutu Abraham tanui na ikata sahai oi."]], [["Abraham imatai, oyo Anahatana irui iake osi Isak. Tau rei Isak iruei haineke parike wani nanae Lahai-Roi asi. Lahai-Roi nene manariti “Ia inoo au sui osa”."]], [["Ismael mo, Abraham anai. Inai tau Hagar, ia pina Mesir rei. Sara ne makahaie."]], [["Ismael ne hehuka wason nanao:"]], [["Sio hutusa rahana ua sahoro ouna numa upua tau ipana hutusa rahana ua. No niana mo, ohetere pusu nanao."]], [["Ismael ne musum utuni hutu tonu rahana itu oyo imatai."]], [["Nea upu momou orueso sui otoa on poe Syur rotu-tu ohoka pan Hawila. Syur mo, wapo Mesir on ria hae, ria arena wani nanie ereeui ria Asyur. Orueso hainau arihoni Abraham nea upu momou umau honu."]], [["Areini sou monae rerihoni Isak. Isak mo, amai tau Abraham."]], [["Isak ne musum hutu ate samatoro inana Ribka. Ribka mo, Laban hotai. Noa ama tau Betuel. Betuel mo, upui tau Aram. Sio mo, arihoni otoe Mesopotamia."]], [["Onana umau potuina nea ne Ribka isusu tewasi. Isusu tewasi reiso Isak iainisi osi sahai arihoni Upuri Anahatana. Oyo Upuri Anahatana irui sae wani Isak iainisiki rei. Reiso sira tau Ribka tinain taua."]], [["Ribka iahana sani sio ikina ua nisu-nisuo pan tiai anoe reiso iasau pan anoi, “Ira oe! Sapan na sio ikina ua reini nisu-nisuo oakarema umau pan tiaku anoe reini omi?” Reiso iainisi tau Upuri Anahatana san rei, “Upuku Anahatana. Sapan na sio ikina ua reini nisu-nisuo na oakarema umau mai tiaku anoe reini?”"]], [["Reiso Upuri Anahatana isima osiki iahata,"], ["“Niana ua waromo tiamu anoe reino tea!"], ["Ano mka arue runa niana ua waron mka oahita runa umau."], ["Ia isa mka iamkona erenesi ia isa."], ["Ia manaonete mka ianori runa ia muie.”"]], [["Taa ne hunana mtuaya oyo, iruei runa sio iki alalekau. Sio ikina ua rei, sio iki hanaia."]], [["Ia wain iheta manahane ianaone mo, ia msinae, samatoro ne hunua noo sani papite wani nene hunua panesi rei. Reiso ohete nanai tau Esau. Esau mo, nene manariti, “Hunua.”"]], [["Ita ia muie honu. Ne hanai atue wanane rekahuu kakai toui. Reiso ohete nanai tau Yakup. (Yakup nene manariti iakahuu toui. Iakahuu toui, areimo rekakina ata ia mo, mka iakarota.) Uaso oamrae pannuhu Isak ne musum hutu nome nea."]], [["Esau runa Yakup sio mainaya nea. Esau ianei iakaohu. Reiso ia ne suka ieu inekei noi wesie. Ne Yakup mo, ia menene. Ia ne suka iruei mai numa man. No numa wani onanai arihoni makapana unte."]], [["Reiso Isak anoi runa Esau. Tea mo, ia ne suka iai peniu waron Esau ihunure. Ne Ribka mo, anoi runa Yakup."]], [["Tau ranie hatae isa Yakup wain irie sanau kihue msinae. Waini irie sanaute oyo sira tau Esau ihokai on ria wesie. Imata muaine."]], [["Reiso Esau iasau osi Yakup san rei, “Rui we sanau kihue msinae reino mkane mai. Tea mo, wani umata muaine nea reini!” Reiso ohete nanai tau Edom. (Edom atinui sani “Msinae” tau sou Ibrani.)"]], [["Yakup iahata, “Iake. Mka urui osia sirinia. Hete sae arui me kawasa manaonete rei na urime numa hutae, ipane taue pusiki.”"]], [["Iahata, “Iake. Nanie umata muaine nea reini! Umataku mka una sae runa we kawasa rei?”"]], [["Iahata, “Reiso asopa osiku ee. Samatoro mka urui sanaute reini osia.”"], ["Oyo Esau isopa mai Yakup uai anoe. Iahata, “Iake. Urui we kawasa manaonete osia nea. Hete sae uai sanau kihue msinae reino.”"], ["Reiso iahen ne kawasa manaonete rei osi wanin Yakup."]], [["Oyo Yakup irui poroti runa sanau kihue msinae osi Esau. Esau iaiki rotu-tu tiai pokone samatoro ihitioi ieui. Tau san rei Esau ipenei tau ne kawasa manaonete rei."]]], [[["Poe otoe Kanaan reimo muaina tewa sani naone Abraham iamahaiki asi rei. Muaina tewa reiso Isak sio ohitio oeuso na poe nia Gerar. Hoka poe oyo, iainisi arihoni Abimelekh ia ona aia Pilistin na orueso poe rei."]], [["Ieu poe Gerar. Tea mo, Upuri iatuhete ruai osiki nea, iasau san rei. Iahata, “Pene aeua poe otoe Mesir nea. Aruea pan otoe wani mka uasau osia reini."]], [["Aruea mai otoe reini mkane ee. Mka ukatamo na urui iake osimo sui osa. Otoe Kanaan reini pusiki mka uruiki osia. Uruiki osia runa mea upu momou pusiso utuso. Mka urui sae waron utotoe osi amam Abraham rei."]], [["Mka urui mea upu momou panesi nooi sani oneu roe nante. Au mka urui otoe reini osiso oi. Mka urui iake osi sio niana pusiso pusu upumu isa."]], [["Mka urui iake osimo. Tau Abraham iatinu tanuku. Ipusu we maunauna pusire uture.”"]], [["Reiso Isak iruei poe Gerar."]], [["Orueso poe nia Gerar oyo sio onoo Ribka mo, ia iake. Oasei tau Isak san rei, “Ribka mo, hotamu te saham?”"], ["Isak iausau iahata, “Ia mo, sahaku tewa ne hotaku.” Tea mo, Isak ikaitau sio poe niane rei mka ohunui sani iasau ata sahai. Tau Ribka mo, nooi ia iake nai osa."]], [["Isak iruei poe nia Gerar nea. Ranie hatae isa ia ona aia inoo pusu yanela. Inoo Isak iasa-asamau Ribka."]], [["Reiso ioi Isak na iasei tanui, “Ia pina reimo titie saham te hotamu?”"], ["Iahata, “Ia pina rei, sahaku. Sani sinana uasau uahata, ‘Sahaku’ mka ohunuku reiso uasau uahata, ‘Hotaku’ rei tea.”"]], [["Iahata, “Ano auna sae tanuma reini? Sinana we sio iki hanaia mai niane reini oneke okatai sapan? Reiso pene apasanama. Tea mo, ruam asana.”"]], [["Taa san rei oyo, iasau osi ne sio iki hanaia poe niane hahae rei. Iahata, “Sani ia isa mai niane reini iakarema ia hanaie reini te, isoulaha ia pina reini te, mka imatai.”"]], [["Reiso Isak iruei poe niane rei. Iruei poe niane rei oyo inana ne tanei apia, irahu ne nisi. Irahu ne nisi rei, Upuri irui iake osiki reiso isupu muaina panesi. Sani irahu atuhu anae osa man ne isupu ne atuhu utuni."]], [["Isupu ne atuhu panesi reiso ne kaya."]], [["Ne manianeu panesi. Ne rompau ne une-uneu panesi. Ne koropou panesi. Reiso sio Pilistin oananai."]], [["Oananai reiso osou no parikeu tau tapune. Parikeu raimo, amai Abraham ne manianeu okanire on Abraham iamahai asi."]], [["Taa ia ona aia iatinu san rei oyo, ioi Isak. Isak ihoka mai oyo, ia aia iasau san rei, “Aeu arihoni mani otoe reini nea. Tea mo, ano me kawasa anesi ami nea.”"]], [["Reiso Isak sio ohitio oeuso rotu-tu ohokaso poe watane Gerar. Hoka poe samatoro oapuoo no wanane wani sio ounai arihoni makapana unta. Oapuooi pusi oyo orueso poe rei."]], [["Sio okani parikeu umau honu. Parikeu rai iae, sio Pilistin sahoro osoure tau tapune. Parikeu raimo Abraham ne manianeu okanire on Abraham iamahai asi. Imatai oyo sio Pilistin osoure. Parikeu rai Isak ihete nanaya sani amai naone ihete nanaya rai."]], [["Isak ne manianeu okani parike poe Watane Gerar, osupu tihu panesi."]], [["Ne sio mamsaka rompau on poe Gerar oatana runa Isak ne sio mamsaka rompau. Oahata, “Waene reini mo, ami mani waene.” Reiso Isak ihete parike rei nanae Esek wani nene manariti “Atana Runa Umau.”"]], [["Ita Isak ne manianeu okani parike isa honu. Ne oatana runa umau sinia. Reiso Isak ihete parike rei nanae Sitna wani nene manariti “Nisa.”"]], [["Ita oeuso arihoni rei, oyo okani parike isa honu. Parikeu tonu nea. Parike isa reini honu mo, oatana runa umau tewa nea. Reiso Isak ihete nanae Rehobat wani nene manariti “Tuamana Ralai.” Reiso Isak iahata, “Upuri irui iake osita na irueta mai otoe reini. Mka ita panesi iuna kaya mai niane reini.”"]], [["Ita Isak ieui honu, ihokai pan nia Bersyeba."]], [["Tau mono rei Upuri iatuhete ruai osiki. Iahata, “Au mo, au Anahatana wain amam iainisi iainaa runaku. Pene akaitau. Au mka ukata runaya. Urui iaka osia. Mka mea upu momou panesi sani sae wani utotoe osi amam rei.”"]], [["Oyo Isak irane hatu noore sani anau samatoro iainisi iainaa runa Upuri. Oyo iapuoo ne wanane pan otoe rei. Ne wanane rei mo, ounai arihoni makapana unta. Ita ne manianeu okani parike isa honu."]], [["Taue isa ia ona aia Abimelekh on poe nia Gerar ihokai pan Isak. Ihokai ikata Ahusat runa Pikhol. Ahusat mo, isaka iau-aunaui. Pikhol mo, isaka iai-aisosi sio tentara."]], [["Ohokaso pan, oyo Isak iasei tanso, “Ohokamo mai tanuku muie reini nanie taa hae? Aikee naone mo, openemo tanuku rei. Rotu-tu oneiku arihoni mo niane rei, tea!”"]], [["Abimelekh iahata, “Ama. Muie reini mo, ami mato anei ata Upuri ikata runaya. Reiso ami nanie aeuma mai tanua na asau osia na uata isopa. Uata isopa"]], [["na pene omi ouna kahatene tanuma. Nooi sani ami iae auna kahatene tanumo tewa rei. Auna iake runamo reiso atapimo oeumo anori kaia runa umau. Auna kahatene isa tanumo tewa. Reiso ami anei ata Upuri Anahatana ikata runaya. Irui iake osia.”"]], [["Oanamana pusi oyo, Isak iaisosi ne manianeu onana muaine oyo oaiso."]], [["Nene hanu omnanoe wapan ereputi-puti asi oimo, uaso ototoe osopa nea. Osopa pusi oyo, Isak iahaaso, “Eu noi. Oeu ainati rotu-tu ohokamo poe mo niane.” Oyo Abimelekh sio onuniso."]], [["Tau ranie hatae rei, Isak ne manianeu ohokaso tanui osima osiki. Oahata, “Ami akani parike isa honu. Asupu nene tihu panesi.”"]], [["Reiso Isak ihete nanae tau Syeba. Nene manariti mo,"], [". Reiso niane rei nanae san rei rotu-tu reini. Nanae Bersyeba."]], [["Esau ne musum hutu ate, oyo iausahai inana sio pinau ua arihoni sio Het. Ia isa nanai Yudit. Amai tau Beeri. Ia isa nanai Basmat. Amai tau Elon."]], [["Sio pinau ua rei no haliu iaka tewa. Reiso Esau inai Ribkha runa amai Isak oatamisi no pina msahana rei."]]], [[["Isak ikore-korei iamtuai. Matai usena raputiso nea. Reiso taue isa ioi Esau, anai hanaie manaonete. Iahata, “Esau.”"], ["Esau isana, “Oe, ama.”"]], [["Iahata, “Ano anei ata wani uamtuaku nea, tea! Reiso mka ukarihuru uamahai potuina tewa nea."]], [["Reiso anana me henua niuna, na aeu akaohu na ahunu peni isa mai osiku."]], [["Aroriki hokaya mai, oyo aapamasai ia-ia pusu sae wani we sukai rei. Roriki mai osiku na uaiki. Tiaku pokone pusi samatoro uainisi arihoni Upuri Anahatana na irui iake osia. Uainisi osia on wani uamkona asi reini.”"]], [["Isak runa Esau wason oanamana ne, Ribka iatinu. Reiso taa Esau ihitio ieu iakaohui,"]], [["oyo Ribka ioi Yakup. Iahata, “Yakup. Eu mai ee. Na uasau na sae isa reini wani mato uatinui. Amamu mato iasau osi kakamu. Iahata,"]], [["‘Aeu na ahunu peni isa osiku mai. Apamasai ia-ia pusu sae wani we sukai rei. Na uaiku tiaku pokone samatoro uainisi arihoni Upuri Anahatana na irui iake osia. Uainisi osia on wani uamkona asi reini.’"]], [["Reiso mai na atinu ia-ia runa sae wani nanie uasau osia reini."]], [["Eua pan re makapanau naniaya na anini une-une honua hata ua waron rapokotueso. Aninire na uapamasare ia-ia pusu sae wani amam ne sukai rei."]], [["Na aroriki osiki na iaiki. Iaiki tiai pokone na iainisi na Upuri Anahatana irui iake osia on wain iamkona asi reini.”"]], [["Ne Yakup iahata, “Ina, ano anei, tea! Kakaku mo, ne patane hunua panesi. Ne au mo, tewa."]], [["Pene tu-tu amaku iakahuu hanaku atue na iahana ata hanaku atue nene hunua tewa, areimo uakarotai rei, tea! Reiso mka iainisi arihoni Upuri Anahatana na irui iake osiku tewa, ne mka iainisi arihoni Upuri Anahatana na irui kahatene osiku.”"]], [["Inai iahata, “Anaku. Pene anom reuponu san rei! Mka au sahoro uhana rosa rei. Reiso eu na anana sae wani uasau osia rei. Eu na anana une-uneu rai mai osiku. Pene anom reuponu.”"]], [["Taa san rei oyo, Yakup ieu inana une-uneu rai osi inai. Iseka tau pusire pusi oyo iruire osi inai iapamasare. Iapamasare pusu sae wani amai ne sukai rei."]], [["Iapamasare pusi oyo, inana Esau ne api honua waron iaunuture mai numa anoe rei. Inanare osi Yakup. Oyo iausahure osi Yakup."]], [["Ita inana une-une anae nene unte. Ipakei mai hanai atua runa tionai waron hunua tewa rei."]], [["Ipake pusi Yakup pusi oyo, irui muaina rai runa porotiu waron iunare rai."]], [["Yakup inanare arihoni inai oyo irorire osi amai. Hoka pan amai oyo iahata, “Ama.”"], ["Amai isana, “Oe. Ano mo, ano seia? Ano Esau te, ano Yakup?”"]], [["Iahata, “Au mo, au Esau, tea! Anamu manaonete. Ama. Uhunu peni isa, uapamasai pusu sae wani aasau osiku rei. Hanu roe na aruea na ai peni wani uroriki osia reini. Ai pusiki oyo ainisi arihoni Upuri Anahatana na irui iake osiku.”"]], [["Iahata, “Asupui supa rapu-rapu man rei, ama?”"], ["Iahata, “Ama. Upumu Anahatana wain ano ainisi ainaa runai iruiki osiku.”"]], [["Iahata, “Reiso mai na uakahuua, ata kani titue ano mo, ano Esau?”"]], [["Oyo Yakup ieu ihaineke amai. Ihainekei oyo amai akahuui. Iakahuui oyo iahata, “Niomu mo, Yakup nioi. Ne hanam atua mo, hana atu Esau!”"]], [["Reiso Isak iationa Yakup tewa tau Yakup hanai atua hunua. Hunua sani Esau. Ne haineke Isak nanie iainisi arihoni Upuri Anahatana na irui iake osiki,"]], [["ne iasei honu san rei, “Titue ano mo, ano Esau?”"], ["Iahata, “E-e. Ama. Au reini mo, au Esau, tea sahoro seia?”"]], [["Iahata, “Reiso rui peni reino mai na uaiki. Uai pusi oyo uainisi arihoni Upuri Anahatana na irui iake osia.”"], ["Reiso Yakup irui muaina rai runa tihu anggur mkane na ininu."]], [["Iai pusi oyo iahata, “Eu mai hainekeku. Na amukiku mkane.”"]], [["Reiso Yakup ieu haineke amai nanie imukiki. Ne amai ioko Esau ne apia haua. Ioko san rei oyo iainisi arihoni Upuri Anahatana na irui iake osiki. Iahata,"], ["“Upuku Anahatana."], ["Anaku ne apia raini haua iaka."], ["Haua iaka sani hau nisi"], ["wani ano auna nene atuhu huaya panesi."]], [["Uainisi na arui uane on roe nante."], ["Auna ne nisiu nene atuhu panesi."], ["Uainisi na auna ne maneiu runa anggur nene huaya panesi nai osa."]], [["Uainisi na auna niana waisa pusiso ouna manianeu tanui."], ["Auna sio mai otoa-otoa pusiso ohahue tanui."], ["Uainisi na auna nea upu momou"], ["no kawasa mainae arihoni wanin nea upu momou."], ["Auna wanin nea upu momou ohahue tanso."], ["Uainisi na arui kahatene osi sio wason nanie orui kahatene osiki."], ["Uainisi na arui iake osi sio wason nanie orui iake osiki.”"]], [["Isak iainisi arihoni Upuri Anahatana na irui iake osi Yakup pusi oyo Yakup ihokai arihoni amai. Mata huni tewa oyo Esau ihokai on pan wesie."]], [["Ia iae irie peni rei iake oyo iroriki osi amai. Iahata, “Hanu roe nea ama. Aruea na ai we muaina waron urorire osia reini. Ai na ainisi arihoni Upuri Anahatana na irui iake osiku.”"]], [["“Ano seia reini?”"], ["Iahata, “Au ama. Au mo, anamu hanaie manaonete, tea?”"]], [["Isak isira reiso ikana-kananunu. Ikananunu oyo iasei, “Ano rei sahoro ia seia wain sinasi irori peni osiku rei? Au uaire nea on anunia tewasi rei! Reiso au uainisi arihoni Upuri Anahatana na irui iake osiki nea. We mainisie reimo, we mainisie nanie haineke umataku. Reiso we mainisie rei osi ruai runa nea upu nea momou rotu-tu ria supan.”"]], [["Esau iatinu san rei oyo irani nioi mainae. Irani iatamisi rotu-tu ipesi rau ruai. Oyo iasau, “Ama. Ainisi osi au reini oi. Ama.”"]], [["Iahata, “Wanimu sinasi ihokai mai iakarotaku. Uainisi arihoni Upuri Anahatana na irui iake osiki. Aikee nanie uainisi osi ano san rei, ne ia mai inanare nea. Reiso uruire osiki nea.”"]], [["Esau iahata, “Areini mo, nai ua nea. Waniku iakarotaku. Reiso nanai pannuhui. Inana we kawasa manaonete nea. Ita inana mainisie wani mka osiku rei. Ama ano me mainisie tamene isa tewa nea?”"]], [["Iahata, “Uainisi na iuna mainae inesi ano. Uainisi na nea kakau nea waniu ouna manianeu tanui. Au iae uainisi na Upuri Anahatana iuna ne nisi nene manei huaya panesi, nene anggur huaya panesi. Reiso mka urui sae osia oi, ama?”"]], [["Esau iainisi arihoni amai sirinia. Iasei, “Ama. Ano me mainisie osa rei man si? Ainisi na Upuri Anahatana irui iake osi au oi ama!” Iainisi san rei ne irani sirinia."]], [["Reiso amai iasau san rei,"], ["“Uane on roe nante osia tewa."], ["Me nisiu nene huaya panesi tewa."]], [["Ano mo, mka amahaia ahita runa me nisau man."], ["Ahita runa me tunue man."], ["Mka auna maniane tau wanim."], ["Ne masike san rei iae mka ano ahanamata atinu tanui."], ["Ano mka arumaya arihoni ne kawasa sani koropou"], ["wani sio okanihoo tionai erenosui"], ["oyo ererumai arihoni upue ne kawasa.”"]], [["Reiso Esau ipenei tau wanin nea. Tau sae? Amai iainisi na Upuri Anahatana irui iake osi wanin. Irui osi Esau ruai tewa. Reiso Esau iasau pan anoi san rei, “Potuina tewa nea oyo mka amaku imatai. Imatai oyo anoma rapunokoi. Anoma rapunokoi pusi oyo mka uhunu waniku.”"]], [["Ribka iatinu tau anamanae rei oyo iaisosiso na ooi Yakup. Iahata, “Mai na atinu anamanae reini ee. Kakamu ipenei tanua reiso nanie ihunua."]], [["Reiso apusu we anamanae reini. Masi aeua rapu pan hotaku Laban waipan iruei pan nia Haran."]], [["Aruea pan etemu rotu-tu potuina mkane rotu-tu kakamu ne sate rei eremanu"]], [["na anoi kanihue runa sae wani aunai tanui rei. Unoo ata kakamu anoi eresaa tewa nea, mka uaisosi sio umau pan, onanaya na anunia mai numa. Upeneku tau unoo we hehuka hanaia uamo omatamo tau ranie hatae osa.”"]], [["Reiso Ribka iasau osi sahai san rei, “Uhanamata unoo Esau ne sio pina rakana ua rei. Upeneku tanso. Munata Yakup iausahai mai otoe reini runa ia pina arihoni sio Het isa honu nene iake umataku nai osa.”"]]], [[["Isak iatinu san rei oyo ioi Yakup. Yakup taa iooi mai mitanunue oyo Isak iasau iahata, “Anaku. Mka Upuri Anahatana ikata runaya. Reiso mai na arue na uasau na sae isa reini ee. Pene anana ia iki pina isa arihoni sio Het mai Kanaan reini."]], [["Aeua pan otoe Mesopotamia pan momom Betuel na ausahaya runa etemu anai pina isa."]], [["Uainisi na Anahatana wain ne kawasa erenesi pusire irui iake osi ano runa saham na irui me hehuka mea upu mea momou panesi. Ano mka auna numa upue tau sio niana panesi."]], [["Uainisi na Upuri Anahatana irui iake osia runa mea upu mea momou sani Upuri Anahatana irui iake osi momom Abraham rei. Uainisi na arue mai otoe wani aruea tanui reini wani Anahatana iruiki osi momom Abraham. Otoe reini wani irue tanui reini sani ita rakana mka tuamane reini osi ruari.”"]], [["Reiso Isak iaisosi Yakup ieui pan Mesopotamia pan etei, Laban. Laban amai tau Betuel arihoni sio Aram."]], [["Esau iatinu ata amai iainisi na Upuri irui iake osi wanin oyo iaisosiki ieui pan otoe Mesopotamia na inina sahai isa pan rei. Isopoi na pene inana ia pina mai otoe Kanaan."]], [["Esau ianei ata wanin ipusu inai runa amai no maunauna. Ieui pan Mesopotamia nea."]], [["Reiso ianei ata inai runa amai uaso openeso tau sio pina Kanaan rei."]], [["Esau ianei san rei nea oyo, ieui pan oai Ismael. Ismael mo, momoi Abraham anai. Oyo inana oai anai pina isa wain nanai Mahalat, Nebayot hotai. Reiso inana sahai isa honu."]], [["Yakup ieui iarihoni nia Bersyeba nanie ieui pan nia Haran."]], [["Ihokai ria otoe isa mo ranie eremanu-manu nea. Reiso ia inekei ria otoe rei. Inekei inaka unui tau hatu isa."]], [["Ineke munui nai osa oyo inekei iamnii. Ineke iamnii inoo oane isa ereoo poe tuamane rotu-tu erehokai roe nante. Inoo Upuri Anahatana ne sio maisosia on roe noiyaha osipu osaa tau oane rei."]], [["Inoo Upuri Anahatana iooi mai nusui oyo iasau osiki, “Au sahoro Upumu Anahatana wain momom Abraham runa amam Isak oanisi oainaa runaku. Mka urui tuamane wani anekea tanui reini osi mea hehuka, mea upu, mea momou."]], [["Mea upu mka sio panesi sani tapuna waron poe tuamane. Sio mka onana tuamane on ria, on nau, rotu-tu no tuamana panesi. Mka urui iake osi sio niana pusiso pusu ano runa mea upu, mea momou."]], [["Anomu erepeka. Aeua sui supan man, mka ukata runaya nanie usakaya. Mka ununi uroria mai otoe reini. Mka uarihonia tewa. Mka una sae wani utotoe osia reini.”"]], [["Oyo Yakup imaranae. Isira reiso iasau pan anoe. Iahata, “Ira oe. Upuku Anahatana wain reini! Waini otoe reini. Ne muie reini samatoro uanei! Otoe reini reasiraku. Areini mo, Anahatana ne numa maa! Areini noiyaha nene mitanunue maa omi!”"]], [["Oyo Yakup imaranae. Isira reiso iasau pan anoe. Iahata, “Ira oe. Upuku Anahatana wain reini! Waini otoe reini. Ne muie reini samatoro uanei! Otoe reini reasiraku. Areini mo, Anahatana ne numa maa! Areini noiyaha nene mitanunue maa omi!”"]], [["Nene hanu omnanoe tau kinoke asi Yakup ihanui oyo inana hatu wani inaka unui tanui rei nanie iapuooi. Iapuooi tau hatu wani ereunaso anoo rapeka sapani na Anahatana itotoe osiki. Inana mina saitun oyo iohui roe hatu rei. Iohui roe hatu rei na iunai osi Anahatana ruai. Hatu reimo, hatu monne."]], [["Ihete otoe rei nanae tau Betel wani nene manariti Anahatana ne numa. (Naone otoe rei nene nanae Lus.)"]], [["Oyo Yakup isopa, “Upuku Anahatana. Munata ano akata runaku runa asakaku tau arena tinai tihue reini runa arui we muaina runa apia"]], [["rotu-tu ununiku nau inaku runa amaku na iake mo, mka uainisi uainaa runaya rotu-tu ria supan."]], [["Mka usama we sae man wani aruiki osiku tau pahakian hutusa samatoro urui pahakian osa osia. Hatu wani uapuooi reini, mka sio oainisi oainaa runaya mai tanui.”"]]], [[["Yakup ieui honu rotu-tu ihokai pan otoe wani ranie eresaa."]], [["Ihokai pan oyo isira tau inoo parike pan otoe huie rei runa sio mamsaka rompau tonu. No rompau waron ranekeso sui parike nusue. Tonuso wason onapa-napa no netau umau honu nanie oruru hatu arihoni parike hahae rei. Nanie ouna no rompau rai raninu. Raninu pusi oruru hatu rei roe, ererohi parike hahae honu. Hatu reimo, hatu mainae."]], [["Ihokai pan oyo isira tau inoo parike pan otoe huie rei runa sio mamsaka rompau tonu. No rompau waron ranekeso sui parike nusue. Tonuso wason onapa-napa no netau umau honu nanie oruru hatu arihoni parike hahae rei. Nanie ouna no rompau rai raninu. Raninu pusi oruru hatu rei roe, ererohi parike hahae honu. Hatu reimo, hatu mainae."]], [["Yakup iasei tanso. Iahata, “Wea amau. Omi reini, omi on supa?”"], ["Oahata, “Ami on pan nia Haran.”"]], [["Iahata, “Oationa Laban, Nahor momoi rei?”"], ["Oahata, “E-e.”"]], [["Ita iasei honu, “Waipan sapan? Ne patane miri-mirike?”"], ["Oahata, “E-e. Waipan ne patane mirike, tea. Io, noo pan, anai pina ia rei pan. Waini on pan irori amai ne rompau. Anai pina rei, nanai Rahel.”"]], [["Iahata, “Omi muna na orui mo rompau raninu tewa rei? Oruire na raninu oyo ororire ria monota na raaiso. Tewa mo, ranie waro mainae asi rei. Mka ramakaneaso. Munata onusure pan koka anoe nea, mka ramakaneaso.”"]], [["Oahata, “Rotu-tu pusima amanouma samatoro aruru hatu reini arihoni parike hahae. Arurui na arui mani rompau raninu.”"]], [["Wasoni oanamanaso asi, sira tau Rahel ihokai, irori amai ne rompau. Rahel, ia mamsaka rompau oi."]], [["Taa Yakup inoo hotai Rahel ihoka runa ne rompau oyo iruru hatu rei arihoni parike hahae rei. Irurui samatoro irui Rahel ne rompau raninu."]], [["Irui ne rompau raninu oyo iatipuniki oyo irani."]], [["Iahata, “Hota. Au inaku mo, amam hotai.”"], ["Taa Rahel iatinu san rei oyo irumai pan no numa nanie isima osi amai. Hoka pan oyo iahata, “Ama. Hotaku wain ihokai on poe otoe Kanaan.”"]], [["Taa Laban iatinu ata etei wain ihokai reiso irumai poe tanui. Hoka poe oyo iatipuniki imukiki. Oyo ieui ikatai pan ne numa. Ihokai pan numa oyo Yakup isima osi etei iahata, “Inaku runa amaku wasopo ia-iake. Oaisosiku mai na nanie unina we ia pina isa mai rei.”"]], [["Etei Laban iahata, “Titue. Ita mo, kaka wani.”"], ["Oyo Yakup iruei mai etei ne numa hunane katemae."]], [["Taue isa Laban iasau osi Yakup. Iahata, “Ete. Masike ioi umau tau kaka wani iae pene pakarian osiku san rei man. Kahurae asupu me pakarian rei nene hunonie. Ainisi ina arihoniku?”"]], [["Ne Laban ne hehuka pinau ua. Ia manaonete nanai Lea. Matai kania hele. Ne anai pina muie reimo nanai Rahel. Ia mo, ia iake tunne."]], [["Ne Laban ne hehuka pinau ua. Ia manaonete nanai Lea. Matai kania hele. Ne anai pina muie reimo nanai Rahel. Ia mo, ia iake tunne."]], [["Yakup iaunutu anoi tau Rahel nea. Reiso iahata, “Ete. Au pakarian osia rotu-tu musum itu hete nanie unana Rahel anamu pina muie rei.”"]], [["Iahata, “Nene iake ano ruam nanai. Na pene uruiki osi sio tamena nea. Reiso aruea mai rei.”"]], [["Oyo Yakup ipakarian rotu-tu musum itu na nanie inana Rahel. Anoi erematai pusu ia pina hehuke rei reiso iahana musum itu rai, sani onona hataya tonusa te atesa man."]], [["Ipakarian rotu-tu musum itu oyo Yakup iasau osi etei, “Ete. Musum itu raniku nea, reiso pusita iapamata sou na uama aisenema nea.”"]], [["Taa san rei oyo etei iasau runa onone wani etei runa anai pina uaso mka aiseneso. Reiso oanaha runa sio noi niane anoe rei pusiki mai tau no karisaa."]], [["Onana karisaa, nene mono rei etei isaa iautunu Rahel tewa ne iautunu Lea osi etei. Oyo etei ineke runai."]], [["Etei iae irui Lea ne ia pina makahaie isa nanai Silpa."]], [["Nene hanu omnanoe Yakup mato ianei ata ia reimo Lea. Oyo ieui pan etei. Iahata, “Ama. Aunaku san rei nanie taa hae? Au upakarian rotu-tu musum itu rai mo, nanie unana Rahel. Ama, akarotaku tau sae?”"]], [["Iahata, “Mai niane reini mo nene monne san rei. Ia muie mo iausaha iniku kakai tewa."]], [["Reiso anapa rotu-tu maisene onona itu rai raniku samatoro anana Rahel honu. Ne mka apakarian osiku musum itu honu.”"]], [["Yakup iamanaku. Taa maisene rei nene onona itu pusire oyo amai irui Rahel osiki."]], [["Amai iae irui Rahel ne ia pina makahaie isa nanai Bilha."]], [["Yakup iae ineke ikata Rahel oi. Ne Yakup anoi pusiki runa Rahel arihoni Lea. Ita ipakarian musum itu honu."]], [["Taa Yakup iausahai pusi oyo Upuri Anahatana inoo ata Yakup anoi pusiki runa Lea tewa. Reiso Upuri Anahatana irui Lea isusu ne Rahel mo isusu tewa."]], [["Lea tinain taua oyo iruei runa anai hanaie isa. Iahata, “Upuri Anahatana inoo we kasiane reini. Reiso mka sahaku anoi runaku oi.” Reiso ihete anai hanaie rei nanai tau Ruben. Nene manariti mo,"], ["."]], [["Ita tinain taua honu. Oyo iruei runa ia iki hanaie isa honu. Iahata, “Upuri iatinu ata au mo sahaku anoi runaku tewa reiso irui ia ikine reini osiku oi.” Reiso ihete nanai tau Simeon. Simeon nene manariti mo,"], ["."]], [["Ita tinain taua honu. Oyo iruei runa ia iki hanaie isa honu. Iahata, “Mka sahaku ikataku sui osa. Tau sae? Ususu sio iki hanaia tonu.” Reiso ihete ia ikine rei nanai tau Lewi. Nene manariti mo,"], ["."]], [["Ita tinain taua honu. Oyo iruei runa ia iki hanaie isa honu. Iahata, “Nene taue reini uainaa runa Upuri Anahatana.” Reiso ihete ia ikine rei nanai tau Yehuda. Nene manariti mo,"], [". Iruei runa Yehuda oyo isusu tewa nea."]]], [[["Ne Rahel mo, isusu tewa sirinia. Reiso ianana kakai. Iasau osi Yakup san rei, “Ano auna au anaku isa tewa? Munata auna anaku isa tewa mka umataku!”"]], [["Yakup iatinu san rei oyo anoi eresaa tau Rahel. Iahata, “Au mo, au Anahatana tewa. Ia sahoro irui ano asusu tewa rei.”"]], [["Reiso iahata, “Mai na anana Bilha, we ia makahaie reini na anekea runai na isusu osiku. Tau ia isusu mka sio oaoi au tau inai.”"]], [["Reiso irui ne makahaie Bilha osi sahai. Oyo sahai inekei runai."]], [["Ineke runai san rei oyo tinain taua. Oyo Bilha iruei runa anai hanaie."]], [["Rahel iahata, “Anahatana iatuhete ata au we isanae tau reini tewa. Reiso iatinu tau we mainisie. Reiso irui ia iki hanaie reini osiku.” Reiso ihete nanai tau Dan. Dan nene manariti, “Iapasanaku tewa.”"]], [["Ita Bilha tinain taua honu. Iruei runa ia iki hanaie isa. Sio iki hanaia ua nea."]], [["Rahel iahata, “Aapataruna runa kakaku oo au we untu.” Reiso ihete ia ikine rei nanai tau Naftali. Nene manariti, “Apataruna.”"]], [["Taa Lea ianei ata ia mka isusu tewa nea, reiso irui ne ia makahaie rei osi sahai. Ne makahaie rei nanai Silpa. Reiso Yakup inekei runai oyo tinain taua."]], [["Oyo iruei runa ia iki hanaie isa."]], [["Lea iahata, “Au usupu iake nea!” Reiso ihete nanai tau Gad. Gad nene manariti, “Usupu iake.”"]], [["Ita Silpa tinain taua honu. Iruei runa ia iki hanaie isa honu."]], [["Lea iahata, “Anoku mirike. Mka sio pinau oasau oahata au anoku mirike.” Reiso ihete ia iki hanaie rei nanai tau Asyer. Nene manariti, “Anoi mirike.”"]], [["Tau musum manei nanie. (Manei, nooi sani ana.) Ruben ieui napi ria nisi. Hoka ria oyo isupu ai totue isa nanie ereuna sio osusu. Oyo iroriki osi inai. Ne hoka nau numa oyo Rahel inooi. Inooi oyo iainisi arihoni kakai. Iahata, “Asamaku tau me ai totue wani anamu hanaie isupui reini na mkane osiku.”"]], [["Iahata, “Ano anana au sahaku nea. Ineke ikataku tewa nea. Mka nanie anana ai totue wani anaku hanaie isupui reini?”"], ["Iahata, “Reiso arui anamu hanaie ne ai totue reino mai. Samatoro mka-mkasini mono sahaku inekei ikataya.”"]], [["Reiso taa Yakup inuniki on ria nisi tau nene ranie manne rei mo, Lea inapai. Oyo iahata, “Ano tau mono reipan aneke akatama mai numa. Tewa mo, uasau osi saham nea. Urui anaku hanaie ne ai totue wani isupui ria nisi. Reiso usehaya tau ai totue rei nea.”"], ["Nene mono rei oyo Yakup inekei runa Lea."]], [["Lea iainisi reiso Anahatana iatinu tanui. Reiso tinain taua. Ita isusu ne ia iki hanaie isa honu. Ne hehuka hanaia sio nima nea."]], [["Oyo iahata, “Anahatana irui iake osiku. Tau sae urui we ia makahaie osi sahaku.” Reiso ihete nanai tau Isakhar. Nene manariti, “Anahatana iuni iake.”"]], [["Ita Lea tinain taua honu. Iruei runa ia iki hanaie isa honu. Ne sio iki hanaia sio nome nea."]], [["Iahata, “Anahatana irui ia ikine rei sani sinente wani iake nai osa. Reiso muie reini mka sahaku iamuiraku. Tau sae? Ususu ne sio iki hanaia nome nea.” Reiso ihete ia iki hanaie rei nanai tau Sebulon. Nene manariti, “Anahatana irui iake.”"]], [["Ita tinain taua honu. Iruei runa anai pina isa. Ihete nanai tau Dina."]], [["Oyo Anahatana anoi runa Rahel. Iatinu tau ne mainisie reiso Anahatana iruiki isusu."]], [["Oyo tinain taua. Iruei runa anai hanaie isa. Iahata, “Anahatana iunaku ususu nea na pene sio ouna pumaaku.”"]], [["Reiso ihete nanai tau Yusup. Nene manariti, “Hete ususu honu.” Ihete nanai oyo iahata, “Uainisi na Upuri Anahatana irui anaku hanaie isa honu.”"]], [["Taa Rahel iruei runa Yusup oyo Yakup iasau osi amai. Iahata, “Ama. Uainisi arihonia na ununiku poe we niane nea."]], [["Runa arui me hehuka runa mea momou. Tau sae? Upakarian osia reimo noso sio. Tapiso osiku na pusima anunima. Tewa mo, ukonaupua rotu-tu reini nea rei tea.”"]], [["Amai iahata, “Atinu ee. Au usupu akakinate ata Upuri Anahatana irui iake osiku rei tau ano arue mai tanuku. Reiso pene aeu nea."]], [["Ainisi sae arihoniku?”"]], [["Iahata, “Ama. Ano ruam anei nea, tea?. Upakarian panesi osia nea. Reiso me makapanau panesi tau au uapiarare."]], [["Tau uhoka tewasi, reimo me makapanau panesi tewasi. Ne muie reini mo me makapanau panesi nea. Reiso me kaya nea. Upuri Anahatana irui iake osia rei pusu au. Reiso au ruaku nanie upakarian osi ruaku we pina hehuka pan muie oi.”"]], [["Iahata, “Sae wani mka uruiki osia honu?”"], ["Iahata, “Ruae nea. Ama. Pene arui sae isa osiku nea. Mka usaka me makapanau sirinia. Hete sae amanaku we anamanae reini."]], [["Ranie hatae reini ueuku uarinii me makapanau na unana rompau waron nikapanta runa waron maniahua. Unana rompa anaya waron metena. Unana une-uneu waron nikapanta runa waron maniahua. Unanare osi ruaku. Hasae uainisi rai man."]], [["Pani muie samatoro amaku ruam anei. Ata kani we manisate te tewa. Sani taue isa ahoka arinii we makapanau asupu une-uneu waron nikapanta tewa, te waron maniahua tewa runa rompa anaya waron metena tewa samatoro anei noi rei ata unehure.”"]], [["Iahata, “Iake. Ita iuna sae wani ano asaui rei.”"]], [["Ne ranie hatae rei amai ianena une-une waron nikapanta runa waron maniahua osi ruai. Ianena rompa anaya waron metena osi ruai. Oyo iaisosi ne hehuka hanaia osakare."]], [["Oyo ne hehuka hanaia rei oeu okata makapanau rai rahainau arihoni Yakup. Oeu onona tonu samatoro ohokaso pan tihue rei, oo makapanau nesia rai, osi Yakup isakare."]], [["Ne Yakup inana ai sana mataya rerihoni ai hawar, ai badam, runa ai berangan oyo inuki nene unta nanie iunare makinikata."]], [["Iuna pusire oyo iaunuture mai makapanau nene tihu naniae. Tau sae? Makapanau rai nanie raninu mo, rakata umau ee."]], [["Reiso munata makapanau rai rakata umau mai ai sanaya waron makinikata rai, mka nene anaya makinikata maniahua san rei oi."]], [["Ita Yakup inana rompau ramanane une-uneu waron makinikata. Iuna san rei na ruai isupu ne makapanau na ineare arihoni amai ne makapanau."]], [["Yakup inapa rotu-tu inoo makapanau waron ramkona nanie rakata umau samatoro iuna ai sanaya rai poe tihu."]], [["Ne inoo makapanau waron rakua tewa nanie rakata umau mo, iaunutu tewa. Reiso makapanau waron putia reimo rakua tewa. Araimo amai hanahanai ne makapanau. Ne makapanau waron metena, nikapanta, runa maniahua waron ramkona reimo Yakup ne makapanau."]], [["Reiso Yakup ne makapanau panesi. Ne une-uneu, ne rompau, ne unta, ne keledaiu panesi. (Unta mo, makapana wani nene totu unie mo, nene pupua sonota. Keledai, nooi sani naitanane ne ikine.) Ne manianeu panesi. Reiso Yakup iakanihu amai san rei reiso ne kaya mainae."]]], [[["Nene ranie hatae isa Yakup iatinu ata nea saua oasau tanui. Oahata, “Sauri reimo, inana pusi amari ne makapanau reiso ne kaya. Inana re rusun pusire.”"]], [["Yakup iae inoo amai ne muiran runai sani naone tewa nea."]], [["Reiso Upuri Anahatana iasau osiki. Iahata, “Anunia poe amam ne niane poe amam runa me mansiau poe otoe Kanaan nea. Mka ukata runaya.”"]], [["Taa san rei oyo Yakup ianaha runa ne pinau uaso na opusui ria otoe wani isaka ne makapanau rai."]], [["Ohokaso ria oyo iahata, “Mai na uasau sou reini osi uamo. Unoo amari iamuiraku sani naone rei tewa nea. Ne Anahatana wain amaku iainisi iainaa runai wain ikata runaku sirinia."]], [["Uamo ruamo oanei nea, tea? Au pakarian osi amari rotu-tu uhunu-hunu ruaku."]], [["Masike upakarian uhunu-hunu ruaku san rei iae, amari iakarotaku sirinia. Iasa-sawariku rotu-tu nai hutusa raini. Ne Anahatana itapi amari iuna kahatene tanuku tewa."]], [["Taue isa amari iahata, ‘Makapanau waron nikapanta rai mka osi ano.’ Oyo rompau runa une-uneu rai rarue runa nene anaya rai poe oo, nikapanta. Ne munata iahata, ‘Makapanau waron maniahua rai mka osi ano.’ Oyo makapanau rai rarue runa nene anaya poe oo, maniahua sirinia."]], [["Reiso Anahatana inana makapanau waron amari rei osiku."]], [["Tau makapanau nene musum nanie rakata umau oyo uneke uamnii. Unoo une-une hanaia rakata une-une nikapanta runa maniahua."]], [["Uneke uamnii Anahatana ne maisosie on roe noiyaha iasau osiku. Iahata, ‘Yakup.’"], ["Oyo usana, ‘Oe. Upu.’”"]], [["Iahata, “Masi anoo makapanau waron rakata umau reimo une-une hanaia pusire nikapanta runa maniahua. Unoo sae waron amam hanahanai iuna tanua rei nea. Reiso au unenire san rei."]], [["Au mo, au Anahatana wani uatuhete ruaku osia poe nia Betel rei. Uatuhete ruaku osia oyo asuhu mina saitun roe hatu hahae wani anaka unumu tanui rei. Asuhu mina, samatoro asopa osiku. Reiso autotu me apia pusire nea, na anunia poe me niane.”"]], [["Ne pinau oahata, “Amari ne kausae wanae isa osima tewa nea."]], [["Ami mo, inooma sani ami tamena. Iahenima nea. Inana ami hunonima pusire ne iapahia pusire nea. Iapahia iwena-wenare nea."]], [["Anahatana inana makapanau waron ami runa mani hehuka mani pahakian inanare arihoni amari nea. Reiso auna sae wani Anahatana iaisosia rei.”"]], [["Taa san rei oyo Yakup iautotu ne numa hutae pusiki, nanie inuniki poe amai Isak, poe ne niane hahae poe otoe Kanaan. Iapusaa ne pina hehuka roe unta. (Unta mo, makapana wani nene totu unie mo, nene pupua sonota.) Iapusaa pusiso roe unta samatoro ikatu ne makapanau waron isupure mai otoe Mesopotamia."]], [["Taa san rei oyo Yakup iautotu ne numa hutae pusiki, nanie inuniki poe amai Isak, poe ne niane hahae poe otoe Kanaan. Iapusaa ne pina hehuka roe unta. (Unta mo, makapana wani nene totu unie mo, nene pupua sonota.) Iapusaa pusiso roe unta samatoro ikatu ne makapanau waron isupure mai otoe Mesopotamia."]], [["Ranie hatae wani sio oeuso rei mo, noa ama waira iatori ne rompau nene hunua. Tau ranie hatae rei iae Rahel inana iauhuni amai ne anahatana wani titue tewa nene siaie isa. Siaie wani ereruei mai numa eresakaso."]], [["Oeuso rei, Yakup isima osi amai tewa."]], [["Inana pusi ne numa hutae pusiki oyo orumaso. Osipu toha Wae Efrat na oeuso poe otoe Gilead, nanie opusu pupua poe rei."]], [["Nene onona ua nau san rei samatoro sio osima. Oahata, “Laban. Me hehuka wason suru poe oeuso arihonia nea. Osima osia oe?”"], ["Iahata, “Tewa maa!”"]], [["Oyo Laban iamanou ne mansiau samatoro oeu opususo. Oeuso rotu-tu onona nome samatoro osupu nahao oyo opususo sui pupua Gilead."]], [["Laban sio osupu Yakup sio mo, oapuoo no numa wani sio onanai arihoni makapanau unta nea. Oapuooi roe pupua ria Gilead rei. Ria pupua rei iae Laban sio onekeso oi. Nene mono rei ineke iamnii Anahatana ihokai mai tanui oyo iahata, “Ainati. Pene akapuku tau Yakup.”"]], [["Laban sio osupu Yakup sio mo, oapuoo no numa wani sio onanai arihoni makapanau unta nea. Oapuooi roe pupua ria Gilead rei. Ria pupua rei iae Laban sio onekeso oi. Nene mono rei ineke iamnii Anahatana ihokai mai tanui oyo iahata, “Ainati. Pene akapuku tau Yakup.”"]], [["Laban ineke iamnii oyo nene hanu omnanoe ieui roe tanui. Iahata, “Yakup. Ano auna au san rei taa hae? Akarotaku nanie taa hae? Aruma arori we hehuka sani sio wason osotaso tau manahitane?"]], [["Amuna na on pan oeumo osima osiku tewa nea rei? Ne sani oasau osiku mka utapiso osia na anori miri-mirika. Mka iuna maisene. Iuna karisaa mainae. Iahinata. Iakapeti tihana waron nene mamono inata. Iaise maisene isa nooi sani gitar."]], [["Na umuki we hehuka wea momou na pusita iauhaa umau. Arirunea!"]], [["Au we kawasa una kahatene tanua. Ne monosi Anahatana wain amam iainisi iainaa runai isopo na pene uanamana makae tanua."]], [["Au uanei nea ata ano nanie anunia reimo anom ererihu runa me niane. Ne amuna na anana we siaie wani eresaka we numa rei?”"]], [["Iahata, “Ama. Ueu umene-mene rei tau ukaitau, pene rotu-tu asopo mea momou runa noa inau."]], [["Ne arihoni siaie wani asau runai reimo, masi ruam aninai. Ne munata asupui mai ami reini pusima, ano ruam ahunui. Pene apuhaiki. Anina, hitio me sae umau waron reimo, ananare. Ananare na amanoure mai na uata re mansiau onoo.” Ne Yakup ianei tewa ata sahai Rahel sahoro inana amai ne siaie rei."]], [["Oyo noa ama inusui pan ne msahane ne numa unta oyo ininai. Ita inina pan Lea runa no makahaia ua rei no numa unta oi. Ne isupui tewa. Samatoro inusui pan anai pina muie ne numa unta honu."]], [["Ne Rahel inana siaie rei iaunutui pan tasi. Tasi wani sio okanihooi tau naniai wani iru-ruei tanui roe unta totu hahae. Inana siaie rei samatoro Rahel iruei iese tanui mai numa anoe. Amai ininai isui nehu ne numa anoe ne isupui tewa sirinia."]], [["Rahel iahata, “Ama. Pene akapuku tanuku kee. Tewa mo, uhitio unapaya iake tewa. Tewa mo, au wani uneniku.”"], ["Ne amai ininai ia-ia sirinia ne isupui tewa."]], [["Isupui tewa reiso Yakup anoi eresaa. Iahata, “Ama. Au una isanae sae tanua? Te we masana mainae sae tanua na rotu-tu asui aka-kaohuku sani akaohu peni rei?"]], [["Ama. Anina sui nehu pusi mani numa anoa nea. Asupu me apia umau mai tanuma? Saka ahokare mai na autuere kua rei na re mansiau onoore. Onoore na oasau ia seia wain inanare rei."]], [["Musum hutu ua urueku ukataya. Me rompau runa me une-uneu rasusu panesi nea. Ranahu tewa. Une-une hanaie isa nanie uaiki man oo tewa oi."]], [["Ne makapanau waron binatang waron rasea raaire rei oo, ununi rorire osia tewa. Ne ruaku ukatire. Waroni sio okimanakare tau mono te tau ranie oo, ano asau tanuku na ukatire."]], [["Tau ranie, umataku tau ranie titie. Tau pumono, umataku tau mahatane. Nanie uneke man oo, tewa oi."]], [["Eresuniku tau pakarian san rei rotu-tu musum hutu ua raini nea. Upakarian musum hutusa rahana ate tau nanie unana me hehuka pinau uaso. Ita musum nome rai upakarian nanie usupu une-uneu runa rompau arihonia. Upakarian nanie usupu makapanau arihonia ne asa-sawariku rotu-tu nai hutusa."]], [["Sinana pene Anahatana wain amaku runa momoku Abraham uaso oainisi oainaa runai rei ikata runaku mo, mka aisosiku ununiku unaku-nakuku. Ne Anahatana wain amaku Isak iamuirai ikata runaku. Ianei we kausa wanaya rai. Reiso monosi iasau osia rei, tea?”"]], [["Laban iasau osi Yakup iahata, “Lea runa Rahel, au we hehuka pinau. Uaso no hehuka, au we kawasa tanso. Me rompau, me une-uneu rai, mo au. Ne sae waron ano anoore mai rei mo, araimo au we numa hutae. Ne kani umuna na uni we hehuka, wea momou oi?"]], [["Reiso mai na uata isopa. Iapuoo hatu rei.”"]], [["Reiso Yakup inana hatu isa iapuooi na anoo rapeka tau uaso osopa rei."]], [["Oyo iaisosi ne mansiau iahata, “Oamanou hatu mai na oranere.”"], ["Orane pusire oyo onana muaine na oaiso mai hatu nusue rei."]], [["Amai ihete hatu rei nanae tau Yegar-Sahaduta. Ne Yakup ihete nanae tau Galed."]], [["Laban iahata, “Mka inoo hatu waron oranere reini anori rapeka runa isopa rei.” Reiso otoe rei nanae Galed. Galed nene manariti “Hatu waron oranere na anoo rapeka.”"]], [["Ita iahata, “Uainisi na Upuri Anahatana isaka inoo uata masike irue hainau umau.” Reiso otoe rei nanae Mispa. Mispa nene manariti “Numa wani noa-noae osi sio mamsakaya.”"]], [["Ita iasau honu, “Munata auna kahatene tau we hehuka pinau te, anana sio pina tamena mo, masike ia isa ianei tewa iae, Anahatana wain inoota."]], [["Hatu raini waron oranere runa hatu wani ereoo reini, inoore oyo anori rapeka."]], [["Mka uniku hatu waron oranere na una kahatene tanua tewa. Ano iae, mka aniku hatu waron oranere runa hatu wani ereoo, ano mka anikure tewa na auna kahatene tanuku."]], [["Uainisi na Anahatana wain Abraham runa amaku Nahor runa noa ama oainisi oainaa runai, isaka iapasanata.”"], ["Ne Yakup isopa ihete Anahatana wain amai Isak iamuirai."]], [["Reiso Yakup irehi makapana roe pupue rei osi Anahatana, oyo ianaha runa ne mansiau na pusiso oaiso. Oaiso pusi oyo onekeso."]], [["Nene hanu omnanoe Laban imuki nea momou runa ne hehuka pinau, iainisi na Anahatana irui iake osiso samatoro inuniki."]]], [[["Yakup runa Laban osopa pusi oyo suru poe Yakup sio ohitio oeuso. Oeuso oyo Anahatana ne sio maisosia on roe noiyaha umau ohokaso mai tanui."]], [["Inooso oyo iahata, “Naniaku reini Anahatana naniai.”"], ["Reiso ihete nanae tau Mahanaim. Mahanaim nene manariti “Naniaka ua.”"]], [["Taa san rei oyo Yakup iaisosi ne makahaia na oeu oanaoneso poe otoe Edom, nanie osima osi kakai Esau."]], [["Yakup iasau osiso. Iahata, “Oasau osi kakaku san rei. ‘Me maniane Yakup nanie inuniki mai tanua. Tewa mo, iruei potuina ikata Laban nea."]], [["Reiso muie reini ne koropou, ne rompau, ne une-uneu, runa ne keledaiu. (Keledai nooi sani naitanane ne ikine man.) Ne manorina. Reiso upu, ia iauwatu ne anamanae reini osia. Iainisi na arui iake osiki.’”"]], [["Ne makahaia oeu poe oasau. Oasau pusi oyo on poe onuniso. Oahata, “Upu. Ami asupu kakamu nea. Reiso ia iae wain on poe tau arena tinai tihue nea. Nanie ihokai mai tanua. Ne wain on poe ikata sio utuni ate.”"]], [["Yakup iatinu tau rei reiso ikaitau hunu ruai. Reiso ne mansiau wason okatai rei mo, isamaso tau ua. Isama ne rompau, ne une-uneu, ne koropou, runa ne unta tau ua oi. (Unta mo, makapana wani nene totu unie nene pupua sonota.)"]], [["Iasau pan anoe iahata, “unata kakaku ihokai mai na iahita runa sio wason roe uae rei na okua tewa, mka sio wason hae muie rei kani osihaso?”"]], [["Reiso iainisi. Iahata, “Upuku Anahatana ano wani momoku Abraham runa amaku Isak oainisi oainaa runaya. Ano aisosiku na ununiku poe we niane na ukata we mansiau. Ano atotoe ata mka arui iake osiku na we hehuka panesi, we makapanau panesi, we sae man panesi."]], [["Ne Upu, ano arui iake osi au, me manorine. Ano akata runaku ne au mo, au ikine honue reiso sapani na uararuma ano me iaka rai? Tau au on mai ueuku usipu toha Wae Yordan. Hasae urori we karupae man. Sae isa tewa. Ne muie reini mo, au wani ununiku runa we apia, we pina hehuka, we makapanau panesi rotu-tu usamaso tau ua."]], [["Uainisi runa anoku pusiki arihonia na asaka apuheuku arihoni kakaku. Ukaitau pene rotu-tu ihokai mai, iahita runaku na we pinau runa no hehuka reini."]], [["Upu. Uainisi arihoni na anom erepeka runa sae wani atotoe osiku rei. Mka arui iake osiku na we hehuka panesi, we makapanau panesi, we sae man panesi. Wea upu panesi reiso ia isa man mka ireken kuaso tewa. Tau sae? Sio panesi sani sisia nau nuae.”"]], [["Onekeso pan rei oyo nene hanu omnanoe isama ne makapanau umau osi kakai."]], [["Isamai tau une-une pinau utuni ua, une-une hanaia hutu ua, rompa pinau utuni ua, rompa hanaia hutu ua,"]], [["unta hutu tonu runa nene anaya waron rasusu-susu asi, koropou pinau hutu ate, koropou hanaia hutusa, keledai pinau hutu ua, runa keledai hanaia hutusa oi. (Keledai nooi sani naitanane ne ikine man.)"]], [["Isama-samare tau polotu-polotu inasa rai. Iruire osi ne makahaia sana osa-osa iahata, “Oeumo oanaone. Osaka na polotu isa rehainau arihoni polotu isa.”"]], [["Iasau osi ia wain ianaone iahata, “Munata kakaku isupumo na iasei tanumo, iahata, ‘Moa upu tau ia seia? Nanie oeumo sui supa? Ia seia ne makapanau waromo okature rei?’"]], [["Saka oasau oahata, ‘Araini mo me maniane Yakup nanie iruire osia. Mania upu ruai wain on pan tau muie asi.’”"]], [["Iasau osi ne makahaia wason osaka polotu tamena. Iahata, “Osupu kakaku, omi iae oasau san rei sirinia."]], [["Oasau, ‘Me maniane Yakup wain on pan tau muie asi.’” Iahata pan anoe, “Munata urui makapanau raini osiki hitio kani mka anoi runaku? Kani anoi kanihue runa we masana wani on naone rei?”"]], [["Reiso iauwatu ne makapanau osi kakai naone oo, ia ruai inekei mai ne numa wani sio onanai arihoni makapana unta asi."]], [["Nene mono rei Yakup ihanu oyo ieu iautunu ne pinau uaso, no makahaia uaso, runa no hehuka hanaia sio hutusa rahana osa rei. Iautunuso na ruao oeu osipu toha Wae Yabok."]], [["Iautunu pusiso oyo iaisosi ne makahaia orori ne apia pusire poe waene on poe hae."]], [["Ne ia ruai on mai hae asi."], ["Oyo sira tau inoo ia hanaie isa ihokai mai tanui ipalapaposona runai rotu-tu haineke nanie omnanoe."]], [["Ia hanaie rei ianei ata mka inesiki tewa, reiso iakahuu Yakup kanakai na ikuparehiki. Reiso ne unia rarue sana."]], [["Reiso ia hanaie rei iahata, “lapasiku na ueuku. Tewa mo ranie mka eresaa nea rei.”"], ["Iahata, “Ualapasia tewasi. Rotu-tu arui iake osiku ee.”"]], [["Iahata, “Nanamu seia?”"], ["“Nanaku Yakup.”"]], [["Iahata, “Nanamu Yakup tewa nea. Tau sae ano apalapaposona runa Anahatana na tumata reiso me untu. Reiso ukati nanam tau Israel.” Israel nene manariti “Palapaposona runa Anahatana.”"]], [["Iahata, “Masi asima runa nanam.”"], ["Iahata, “Asei runa nanaku nanie taa hae?” Oyo irui iake osi Yakup."]], [["Iahata, “Ira. Unoo Anahatana uai anoe, tea? Ne iapuhaiku asi maa!” Reiso ihete naniao rei tau Pniel. Pniel nene manariti mo,"], ["."]], [["Inoo ata ranie eresaa nea oyo ieui iarihoni Pniel ne ieu seu-seu. Tau sae? Ne unia mai kanakai rasana."]], [["Reiso Israel nea upu oai muaine wani nene henate erenete unie wani kanakae rei tewa. Oaiki tewa rotu-tu reini. Tau sae? Anahatana iakahuu Yakup kanakai rotu-tu unia rarue sana."]]], [[["Yakup inoo Esau runa ne netau sio utuni ate wason ohokaso. Reiso isama Lea ne hehuka, Rahel ne hehuka, runa no makahaia rei no hehuka pusiso."]], [["Isamaso oyo ianena no makahaia runa no hehuka roe uae. Ita Lea runa ne hehuka paka tihue. Samatoro Rahel runa Yusup hae muie nai osa."]], [["Ne Yakup irori uae. On nau nanie ieui ihaineke kakai ihahue rotu-tu nai itu."]], [["Ne Esau irumai nau inopa wanin. Inopai oyo imukiki. Oyo uaso orani."]], [["Ne Esau inoo sio pinau runa no hehuka rei, oyo iasei, “Seiso wason okataya reini?”"], ["Iahata, “Upu. We hehuka wason Anahatana iruiso osiku. Anahatana irui iake osiku reiso irui we hehuka panesi reini, tea?”"]], [["Taa san rei oyo no makahaia runa no hehuka oeuso mai ohainekei, ohahue mai tanui."]], [["Ita Lea runa ne hehuka samatoro Yusup runa inai ohainekei oyo ohahue mai tanui oi."]], [["Esau iahata, “Makapanau polotu-polotu waron sinasi ororire mai tanuku rei, nanie tau sae?”"], ["Iahata, “Upu. Nanie rauna anom iake tanuku.”"]], [["Ne iahata, “Pene nea. Au we makapanau panesi nea. Pene arui osiku nea.”"]], [["Iahata, “Pene. Nanare noi. Sani anom iake runaku nea mo, anana makapanau rai noi. Au una sana tanua ne anom eresaa tanuku tewa nea, areimo sani una sana tau Anahatana ne iapuheui. Reiso unoo uamu anoe mo, areimo sani unoo Anahatana uai anoe."]], [["Uainisi arihonia na araruma we makapanau waron urorire osia reini. Anahatana irui iake osiku reiso irui sae waron uninare.” Yakup itentene sirinia reiso kakai inana ne makapanau."]], [["Oyo Esau iahata, “Mai na ieuta. Ueu uanaone arihonimo.”"]], [["Iahata, “Upu. Ruamu anei we sio ikina reimo omankaeso. Samatoro kahurae au ueu manu-manu. Tewa mo, we makapanau waron rasusu asi. Munata ueu usapae runare mo, mka ramata pusire. Masike usapae runare ranie hatae osa man iae, mka ramata pusire."]], [["Reiso upu, aeu anaonea. Ami on mai apusua manu-manu. Ueu ukatu sio ikina runa makapanau rotu-tu ahokama poe tanumo poe otoe Edom.”"]], [["Iahata, “Munata sanreimo iake. Mka uarihoni we netau umau osia na oakahaia.”"], ["Ne iahata, “Upu. Ruae nea. Pene anom reuponu runaku. Hete sae anom iake runaku.”"]], [["Reiso Esau inuniki napi roe Edom tau ranie hatae rei sirinia."]], [["Ne Yakup ieui napi poe nia Sukot. Hoka poe iapuoo ne numa wani sio onanai rerihoni makapana unta rei. Iapuooi oyo inana koka osi ne makapanau. Inana koka rei, reiso sio oaoi niane rei nanae tau Sukot. Sukot nene manariti, “Kokau.”"]], [["Reiso sio oeuso on pan otoe Mesopotomia rotu-tu ohokaso mai kota Sikhem mai otoe Kanaan iake oyo oapuoo no numa unte. Oapuooi mai kota nusue. Ohokaso mai no patana miri-mirika sirinia."]], [["Mai naniao rei mo, ohane tuamane rei rerihoni Hemor nea upu. Hemor mo, Sikhem amai. Ohane tau nene hunonie perak inata utuni."]], [["Hoka mai oyo Yakup irane hatu noore sani anau nanie iainisi iainaa runa Anahatana. Ihete hatu rai nanae tau El Elohe Israel. Nene manariti"]]], [[["Yakup sio orueso mai kota Sikhem mai otoe Kanaan oyo ereeu taue isa Yakup anai pina Dina ieui iaisei sui ne netau, sio pina Kanaan rei. Dina mo, inai tau Lea."]], [["Ieui iaisei oyo Hemor anai hanaie Sikhem inooi. Hemor mo, ia arihoni ipa Hewa. Ia sahoro irime otoe rei. Reiso Sikhem inooi oyo iruma iroriki na nanie inesiki na ineke runai."]], [["Ne iaunutu anoi tanui rotu-tu anoi pusiki runai oi. Reiso ianamana iake osiki."]], [["Sikhem iasau osi amai san rei, “Ama. Au uainisi arihonia na anusu ainisi ia pina hehuke rei osiku na unanai.”"]], [["Yakup iatinu ata anai pina nanai rekahatei nea. Ne, ne hehuka hanaia wasomo osaka no makapanau ria otoe huie wani nene monota asi. Reiso iamaturui runa masana rei rotu-tu ne hehuka hanaia onuniso on ria otoe huie rei."]], [["Hemor ihokai mai Yakup na nanie iainisi Dina osi anai hanaie."]], [["Ihokai oyo sira tau Yakup ne hehuka hanaia ohokaso. Oatinu masana rei osira anoo rasaa hunu ruao. Tau oatinu ata Sikhem iapahia noa hota. Areimo iuna pumaa sio Israel pusiso."]], [["Hemor iasau osi Yakup iahata, “Upu. Au anaku hanaie Sikhem anoi pusiki runa anamu pina. Reiso uainisi arihonia na arui anamu pina osiki na uaso onana umau."]], [["Mai na uata iapamata sou. Ano me hehuka runa au we hehuka mka oausaha onusu hoka umau."]], [["Oruemo mai tanuma sui supan mai kota reini pusu ruamo mo maue. Oahen sae man ohane sae man mai kota reini.”"]], [["Sikhem iasau osi Dina amai runa nea hotau san rei, “Wea upu. Uainisi arihonimo na oamanaku we sou reini. Mka urui sae man wani omi ainisiki."]], [["Oasau runa hunonin ina man iae mka uruire osimo. Hete sae orui mo ia iki pina reini na unanai.”"]], [["Sikhem iuna noa hota nanai rekahatei reiso nea hotau oakarota Sikhem runa amai uaso."]], [["Oahata, “Munata ami arui mania hota inana omi wason oeu waene tewasi mo, ami aumaa."]], [["Ami amanaku hete sae omi sani ami. Areimo omi hanaia pusimo kahurae oeu waene."]], [["Oeu waene samatoro arui mania hota osia na iausaha inusu ihoka umau. Ami mka arue akatamo. Ioi umau tau kaka wani."]], [["Ne munata omi openemo tau oeu waene mo, ami mka anana mania hota arihonia oyo aeuma.”"]], [["Sikhem runa amai oatinu tau sou rei iake."]], [["Reiso Sikhem inina nanie oeu waene on sini. Tau sae? Anoi pusiki runa Dina. Mai kota rei Sikhem sahoro sio oamuirai mainae arihoni ne numa anoe pusiso."]], [["Oanamana osi Yakup sio pusi oyo Hemor runa anai hanaie uaso oeuso pan kota rei nene mitanunue. Pani mitanunue rei sio kota anoe pusiso osaka oamanouso oana-anamana osi umau. Reiso uaso oasau osi sio kota anoe san rei."]], [["Oahata, “Wea amau pusimo utumo. Arinii we sou reini. Sio Israel wason orueso mai ita re kota reini mo, ita re netau. Reiso itapiso orueso mai reini okatata. Orueso onusu ohoka oahen ohane sui supan man ruao no maue. Otoe reini mo hekani. Reiso orueso tanui iae iake. Ita iausahata inusu ihoka iake."]], [["Ne sio rei nanie orue okatata na ioi umau tau kaka wani, hete sae ipusu sio no sou isa. Areimo kahurae ita hanaia pusita ieu waene sani sio ruao."]], [["Mka no makapanau runa no numa hutaya pusire osita, tea? Reiso mai na ipusu no sou rei na orue okatata.”"]], [["Sio pusiso mai kota anoe rei wason oamanouso oamanaku tau Hemor runa anai hanaie uaso no anamanae rei. Reiso sio hanaia pusiso mai kota rei oeu waene."]], [["Ereruma nene onona tonu sio hanaia wason oeu waene rei oahana raina asi. Yakup ne hehuka hanaia ua onana no tunua. Uaso wason Dina nea hotau. Nanao Simeon runa Lewi. Onana no tunua oyo onusu oauhuniso pan kota anoe. Ohunu sio hanaia pusiso."]], [["Ohunu Hemor runa Sikhem oi. Ohunuso oyo onana Dina arihoni Sikhem ne numa samatoro oeuso."]], [["Ohunu pusiso samatoro uaso noa kakau noa waniu ohokaso mai owahu sio Sikhem no numa hutaya pusire. Owahu pusire tau Sikhem iuna noa hota nanai rekahatei."]], [["Onana no makapanau. Areimo onana no une-uneu, no rompau, no koropou, runa no keledaiu. (Keledai nooi sani naitanane ne ikine.) Onana no sae man waromo pan kota anoe rei runa no nisiu."]], [["Onana no apia pusire waron nene hunonia mainaya. Osota sio pinau runa no hehuka pusiso. Owahu pusi no numa hutaya."]], [["Ohokaso mai numa oyo noa ama iasau osi Simeon runa Lewi uaso san rei. Iahata, “Omi ouna siraka reini tanuku tau sae rei? Mka sio mai Kanaan runa sio Peris wason orue mai otoe reini openeso tanuku. Ita mo, ita panesi tewa. Munata sio reini pusiso okata umau na oahita runata, mka pusita imatata.”"]], [["Oahata, “Ami atapi mania hota osi sio unai sani ia pina numa naue tewa.”"]]], [[["Taue isa Anahatana iasau osi Yakup iahata, “Oeumo poe nia Betel na oruemo poe rei. Arane hatu noore sani anau. Aranere na ainisi ainaa runa au, Anahatana, tanure. Naone arumaya arihoni kakamu Esau, au Anahatana sahoro uatuhete ruaku osia rei.”"]], [["Reiso Yakup iasau osi ne pina hehuka runa sio wason okatai rei. Iahata, “Pesi sio rakana no siaia waromo tanumo. Siaia rerihoni anahatanau waron titue tewa. Osohumo samatoro okati mo papita."]], [["Mai na ieuta poe Betel. Mka urane hatu noore sani anau na iainisi iainaa runa Anahatana. Anahatana wain iatinu tau mainisie. Anoku ereruei tewa reiso uainisi arihoniki oyo iakahaiku. Ikata runaku sui supan man.”"]], [["Reiso orui no siaia runa no pua-puana waron opakere sani ai totua na raneteso rei. Oruire osi Yakup samatoro ikanire na pene opakere nea. Ikanire poe ai onate nohue haineke kota Sikhem."]], [["Tau Yakup sio ohitio oeu oyo Anahatana iuna niana waisa okaitauso. Okaitau reiso osuiso tewa."]], [["Oeu rotu-tu ohokaso poe otoe Kanaan. Ohokaso poe Betel wani naone nanae Lus."]], [["Ohokaso poe, oyo Yakup irane hatu noore sani anau na iainisi iainaa runa Anahatana. Ihete otoe rei tau El-Betel wani nene manariti, “Anahatana wain iatuhete ruai osiku mai Betel.” Ihete otoe rei tau Anahatana iatuhete ruai osiki pan rei on irumai arihoni kakai."]], [["Pani Betel iae Ribka ne mampakananae wain nanai Debora imatai. Imatai oyo okaniki poe ai onate nohue rei oi. Reiso ohete ai onate rei tau “Ai Mananokone.”"]], [["Yakup inuniki on pan otoe Mesopotamia oyo Anahatana iatuhete ruai osiki honu. Itotoe ata mka irui iake osiki."]], [["Iahata, “Ano mka sio oaoia tau Yakup tewa nea. Ne mka oaoia tau Israel."]], [["Au mo, au Anahatana wani we kawasa mainae erenesi pusire. Mka asusu haha panesi. Mea upu mea momou mka ouna niana panesi. Ouna otoa panesi. Mea upu mea momou mka ouna aiau."]], [["Tuamane wani uruiki osi momom Abraham runa amam Isak reini iae, mka uruiki osi ano runa mea upu mea momou oi.”"], ["Yakup nene manariti “Iakarota”. Ne Israel nene manariti “Ipalapaposona runa Anahatana”."]], [["Anahatana ianamana pusi oyo ieu iarihoni Yakup."]], [["Mai tihue wani Anahatana iatuhete ruai osi Yakup rei, Yakup iapuoo hatu isa. Iapuooi na sio anoo rapeka runa Anahatana iatuhete ruai osiki rei. Iapuooi oyo isona mina saitun runa tihu anggur roe hatu hahae rei. Isonare nanie iainisi iainaa runa Anahatana."]], [["Ihete tihue rei nanae tau Betel. Nene manariti, “Anahatana ne numa.”"]], [["Yakup sio ohitio oeuso oarihoni nia Betel. Ne sio wason arena tinai tihue hainau arihoni nia Efrata asi, oimo Rahel ina-inaso nea. Ne anai rei iamrae eresuni."]], [["Tiai ereun mainae nea oyo ia pian iahata, “Rahel. Apamese anom. Anamu reini mo, ia iki hanaie honu.”"]], [["Ne Rahel nahai nanie erenikui nea ihete anai rei nanai tau Ben-oni. Nene manariti “Anaku iuna sinsaraku.” Ne amai ihete nanai tau Benyamin. Nene manariti, “Anaku hanaku wanane.” Hanai wanane nene manariti sio oamuirai."]], [["Rahel imatai oyo sio okaniki haineke arena nusue wani nanie ereeu poe Efrata rei. Muie reini Efrata, sio oiki tau Betlehem."]], [["Yakup iapuoo hatu isa roe kupuro hahae na nanie sio onoo na oationa ata reini mo, Rahel ne kupuro. Hatu rei wapan rotu-tu muie reini."]], [["Okaniki pusi oyo ohitio oeuso oyo oapuoo no numa wani sio onanai rerihoni makapana unta. Oapuooi paka otoe isa ereniku numa mamsakae roe naue wani nanae Eder."]], [["Wasomo orueso pan rei, Ruben ineke runa amai sahai Bilha, Rahel ne pina makahaie rei. Taa iatinu san rei oyo Yakup anoi eresaa."], ["Yakup ne hehuka hanaia sio hutusa rahana ua."]], [["Sio ikina reini oamrae pan otoe Mesopotamia."]], [["Yakup ihokai mai amai Isak. Amai wain iruei mai nia Mamre haineke nia Hebron. Naone momoi iae iruei pan rei."]], [["Isak imatai tau ne musum utuni hutu wanu."]], [["Iamtuai ikore-korei nea. Watipusi nahai, oyo ne hehuka, Esau runa Yakup, uaso okaniki."]]], [[["Areini mo, Esau nea upu. Esau iae sio oaoiki tau Edom oi."]], [["Esau inana ne pinau tonu arihoni otoe Kanaan. Sio reimo, ia isa nanai Ada. Ada amai tau Elon. Elon ne ipane Het. Sahai isa honu nanai Oholibama. Amai tau Ana. Momoi tau Sibeon. Ia ne ipane Hewi."]], [["Ita sahai isa nanai Basmat. Amai tau Ismael. Hotai tau Hebayot."]], [["Ada isusu Elifas. Basmat isusu Rehuel."]], [["Oholibama isusu Yeus, Yaelam runa Korah. Sio ikina rei pusiso oamrae mai Kanaan."]], [["Taue isa Esau ihitio ieu iarihoni Yakup ieui sui otoe tamene. Ieu ikata ne pina hehuka runa sio wason orueso mai ne numa rei pusiso. Ieu ikatu-katu ne makapanau pusire. Irori ne apia pusire waron isupure mai Kanaan rei."]], [["Esau ieu iarihoni Yakup tau no makapanau no pina hehuka panesi. No makapanau panesi reiso muaina ralaiso tewa nea."]], [["Reiso Esau iruei ria pupua ria otoe Seir."]], [["Areini mo Esau ne hehuka, nea momou, nea upu nanao. Esau mo, ia numa upue tau sio Edom. Sio Edom wason orueso ria pupua ria otoe Seir."]], [["Esau ihitio ieu ria otoe Seir. Seir nea hehuka wason orue tanui nea. Seir nea upu tau Hori."]], [["Esau ihitio ieu ria otoe Seir. Seir nea hehuka wason orue tanui nea. Seir nea upu tau Hori."]], [["Sio numa upua tau sio Hori wason:  Lotan, Syobal, Sibeon, Ana,"]], [["Disyon, Eser, runa Disyan."]], [["Sio aiau orime otoe Edom on ia aia isa irime sio Israel tewasi."]], [["Reiso Esau nea upu tau:"]], [["Reiso Esau nea upu tau:"]], [["Reiso Esau nea upu tau:"]], [["Reiso Esau nea upu tau:"]]], [[["Yakup iruei mai otoe wani amai, Isak naone iruei tanui rei. Otoe rei nanae Kanaan."]], [["Areini sahoro sou monae arihoni Yakup ne hehuka."], ["Yusup ne musum hutusa rahana itu nea reiso iakahai amai. Isaka rompau runa une-uneu iakahai nea kakau. Sio reimo nea kakau wason noa ina tau Bilha runa Silpha. Bilha runa Silpha mo, Yakup ne pinau no makahaia. Reiso isaka ikata nea kakau. Munata osana mo, isima inahu nea kakau rei osi amai."]], [["Yusup iamrae tau amai ikore-korei nea. Reiso amai anoi runai mainae erenesi nea kakau. Oyo iaisosi sio umau ohoni Yusup ne papi naue isa wani marainie."]], [["Nea kakau onoo ata noa ama anoi runa Yusup erenesi sio. Reiso anoo rasaa tau Yusup. Openeso tanui rotu-tu oanamana ia-ia runai tewa nea."]], [["Taue isa tau pumono Yusup inekei iamnii. Ne niine rei iruniki osi nea kakau."]], [["Yusup iasau osiso, “Masi oatinu we niine rei. Monosi uneke uamnii"]], [["ita pusita noi nisi ikanihoo manei (manei nooi sani ana) oyo we manei kamanunne ereoo katopu. Ne omi mo manei kamanunna rahori we manei kamanunne. Rahoriki oyo rahahue mai tanui.”"]], [["Oyo nea kakau oasau osiki. Oahata, “Ano nanie auna aia tau ami? Ano nanie akawasa tau ami si?” Reiso anoo rasaa mainae tau ne niine na ne anamanaya rai."]], [["Ita ineke iamnii honu. Oyo iruniki osi nea kakau. Iahata, “Uneke uamnii honu. Unoo ranie, hunane, runa oneu hutusa rahana osa ohahue mai tanuku.”"]], [["Niine rei iae, iruniki osi amai oi. Ne amai iatinu oyo iakapuku tanui. Iahata, “Me niine sae rei? Ata kani au, inam, runa mea kakau pusima mka ahahue mai tanua si?”"]], [["Nea kakau oananai. Ne amai iari-arinii niine rei."]], [["Taue isa Yusup nea kakau wason osaka amai ne rompau runa ne une-uneu haineke nia Sikhem. Osakare na raai monota sui otoe rei."]], [["Reiso Yakup iasau osi Yusup iahata, “Yusup. Masi aeua ria Sikhem, ria mea kakau. Wasora osaka re rompau runa re une-uneu.” Oyo Yusup isana, “Iake, ama.”"]], [["Iahata, “Masi anoo mea kakau runa re rompau runa une-uneu ata kani iake te tewa. Na nuni mai asima osiku.”"], ["Reiso iaisosi Yusup ieu iarihoni Ekote Hebron. Oyo ieu rotu-tu ihokai ria Sikhem."]], [["Hoka ria oyo ieu suru ria suru nau sui otoe huie wani nene monota panesi. Isupu ia hanaie isa. Oyo ia hanaie rei iasei tanui, “He. Anina sae rei?”"]], [["Iahata, “Ama. Unina wea kakau wason osaka rompau runa une-uneu. Ama anooso? Munata anooso, asima osiku ee.”"]], [["Iahata, “Oeuso oarihoni reini nea. Tewa mo, uatinu oasau oahata, ‘Mai na ieuta iarihoni reini na ieuta poe nia Dotan.’”"], ["Oyo Yusup ieu ipusu nea kakau. Isupuso poe Dotan."]], [["Waini on pan hainau asi, ne nea kakau onooi nea. Ne ihainekeso tewasi oimo pusiso oasau osi umau, “Mai na ihunui."]], [["Ia wain ineke iamnii sui osa rei ihokai nea."]], [["Mai, ihunui na ipesiki poe parike anoe mai oto huie reini na iasau, iahata, ‘Binatang seae erehunui nea.’ Na inoo sapani na ne niineu rai.”"]], [["Noa kaka Ruben iatinu ata nanie ohunui reiso nanie iapuheui. Iapuheui arihoni nea waniu. Iahata, “Pene ohunui."]], [["Ne mai, na ipesiki na poe parike anoe mai otoe huie man. Pene ihitai.” Iasau san rei tau nanie iapuheui arihoni nea waniu na inuni roriki pan amai."]], [["Mato ihokai mai nea kakau asi oimo, onosu ne papi naue wani marainie rei."]], [["Onosui oyo ohetei. Ohetei oyo opesiki na poe parike anoe wani huie rei."]], [["Opesiki poe parike anoe oyo orue poe, nanie oaiso. Ohetu uao anoa oyo osira tau sio tikana sio arihoni Ismael nea upu ohokaso on pan otoe Gilead. Ohokaso runa no unta waron rapunia kamane, hau rihua, runa ai unte. Nanie oeuso oahenre poe otoe Mesir. (Unta mo, makapana wani nene totue nene sonota pupua.)"]], [["Oyo Yehuda iasau osi nea kakau nea waniu. Iahata, “Nanie ihunui iauhuniki taa hae? Ne, mai na iaheniki na isupu re kepen umau."]], [["Iaheniki osi sio Ismael reipa. Ne pene ihunui. Pene ihitai. Ia mo rea wani. Ita ruari re nasi.”"], ["Nea kakau nea waniu oatinu tau ne anamanae rei."]], [["Reiso sio manaheniu on pan otoe Midian arihoni Ismael nea upu nanie oniku oyo ooiso mai. Hoka mai oyo ohoka noa wani arihoni parike anoe rei. Ohokai oyo oaheniki osi sio Ismael rei tau kepen inata hutu ua."], ["Oyo orori Yusup na poe Mesir."]], [["Sinasi oahen Yusup, Ruben tutui tewa. Ihokai mai, oimo inoo poe parike anoe Yusup tutui tewa nea. Iatamisiki. Reiso ikiha ruai ne papite."]], [["Oyo ieu pan nea waniu iasei, “Ia ikine reimo wain tewa nea. Kani umunaku?”"]], [["Oyo onana Yusup ne papi naue wani marainie rei. Onanai oyo ohunu une-une isa samatoro okusa une-une nasie tau ne papite rei."]], [["Oyo orori papite rei osi noa ama samatoro oasau, oahata, “Papite rei, ami asupui. Masi ationa, areimo anamu hanaie ne papite te tewa?”"]], [["Oyo iationa papite rei. Iasau ata, “Ira oe! Titue. Reini mo anaku hanaie ne papite rei, tea? Binatang seae ereaiki nea, tea?. Ira oe. Yusup imatai nea tea?”"]], [["Reiso ikiha ne papite. Iatamisiki reiso ikihai. Oyo iausahu karuni wani sani karuni nione rei. Iausahui na sio oanei ata iatamisi anai hanaie. Iatamisi anai hanaie rei ro-rotu-tu potuina."]], [["Ne, ne hehuka hanaia, ne mananua, runa anai pina pusiso ohoka mai tanui. Oaunaui san rei, “Ama. Pene arani kuru. Imatai nea, tea? Kani arani ata mka inuniki mai tanua honu?”"], ["Ne ipenei iatinu tau sio no anamanaya rai. Iahata, “Rotu-tu umataku iae, urani runa anaku hanaie sirinia. Urani rotu-tu usipuku poe tanui poe tuniai matane.”"], ["Reiso irani sirinia noso anai hanaie Yusup."]], [["Ne poe Mesir sio Midian rei oahen Yusup osi Potifar. Potifar ia mamsaka aia. Sio Mesir ooi no aiau tau Piraun. Ia mamsakae rei, ia kapitane tau sio mamsaka Piraun ne numa onate."]]], [[["Nene muie rei Yehuda ihitio ieui iarihoni nea kakau nea waniu oyo iruei ikata ia hanaie isa arihoni nia Adulam. Ia hanaie reimo, nanai Hira."]], [["Mai niane rei Yehuda inoo ia pina hehu Kanaan isa. Ia pina rei amai nanai Sua. Uaso onana umau."]], [["Oyo sahai tinain taua. Iruei runa anai hanaie manaonete ohete nanai tau Er."]], [["Ita sahai tinain taua honu. Iruei runa anai hanaie isa honu. Ohete nanai tau Onan."]], [["Ita tinain taua honu. Iruei runa anai hanaie isa honu. Ohete nanai tau Syela. Ne Syela iamrae rei Yehuda waira nia Kesib."]], [["Er ia mainae nea oyo amai inina sahai isa wain nanai Tamar."]], [["Anahatana inoo Er ne kahatena panesi reiso ihunui."]], [["Er imatai nea reiso amai iasau osi anai hanaie autihue. Iahata, “Onan. Aeu poe kakamu pina na ananai. Kahurae ananai na aneke runai. Me hehuka rei tau kakamu nanai.”"]], [["Ianei ata mka ne hehuka rei osi ia ruai tewa reiso inekei ikata sahai ne ipenei tau iunai tinain taua. Inekei ikatai sui osa ne ipenei tau iunai tinain taua reiso Onan iohui poe tuamane."]], [["Ipenei iunai tinain taua reiso Anahatana iapasanai reiso imatai."]], [["Imatai reiso Yehuda iasau osi ne mananue, Tamar. Iahata, “Anunia poe me numa. Aruea poe inam runa amam tau ano uhanu nea. Aruea poe inam runa amam sio rotu-tu Syela ia mainae samatoro uamo onana umau.” Iasau san rei tau ikaitau pene rotu-tu Anahatana ihunu Syela sani ihunu nea kakau uaso rei. Amai, Yehuda iaisosiki san rei, reiso Tamar inuniki poe inai runa amai."]], [["Kani nene musum isa san rei ereniku oyo Yehuda sahai imatai. Sahai mo, Sua anai pina rei. Iatamisi sahai suka oyo Yehuda runa ne neta isa oeuso roe nia Timna roe sio wason oatori rompau nene hunua. Ne neta rei nanai Hira. Ia arihoni nia Adulam."]], [["Sio osima osi Tamar oahata, “Amamu tanaite wain ihokai. Nanie ieui roe Timna na nanie iatori ne rompau nene hunua.”"]], [["Iatinu san rei reiso inosu ne papi uhanu rei oyo iausahu papi wani erenete uai anoe pusiki. Inete uai anoe pusi samatoro iruei haineke niane rei nene mitanunue. Niane rei nanae Enaim. Niane rei erehaineke arena wani nanie ereeu roe Timna. Iuna san rei tau ianei ata anai hanaie Syela ia mainae nea ne amai irui uaso oausahaso tewasi."]], [["Reiso Tamar iruei mai mitanunue oyo amai inooi iahata kani ia pina numa naue wain iahen ruai. Tewa mo, inete uai anoe."]], [["Inooi oyo ieui haineke. Iahata, “Ano ainisi ina na uneke ukataya?” Iationa ne mananue tewa."], ["Iahata, “Pusu ruam arui, upu.”"]], [["Iahata, “Au mka urui me une-une honue isa.”"], ["Iahata, “Iake. Hete sae arui sae isa osiku mai ee. Rotu-tu arui une-une rei osiku samatoro on mai uniki.”"]], [["Iahata, “Reiso ainisi sae rei?”"], ["Iahata, “Rui me mamono inate reino mai runa nene awane. Rui me karupae reino wamo akatai reino mai oi.” Mamono inate rei sio ouna siaie tanui na oanei ata Yehuda ne mamono."], ["Yehuda irui ne apia rai oyo uaso onekeso. Onekeso oyo Tamar tinain taua."]], [["Onekeso pusi oyo Tamar inuniki poe ne numa. Ihoka poe inosu ne papite rei oyo iausahu ne papi uhanu rei honu."]], [["Nene onona inasa nau san rei oyo Yehuda iaisosi ne neta rei. Iaisosi Hira na irori une-une rei na inana ne apia rai. Inana ne mamono inate runa karupae waron naone iruire rai. Ne Hira isupu ia pina rei tewa nea."]], [["Reiso iasei suru ria suru nau tau sio poe Enaim. Iahata, “Ia pina numa naue wain iruei inapa mai arena nusue rei wainpa?”"], ["Sio oahata, “Ia pina numa naue isa mai rei tewa.”"]], [["Reiso inuniki pan, iasau osi Yehuda san rei, “Au usupu ia pina rei tewa. Sio poe niane rei iae, oasau ata ia pina numa naue isa poe rei tewa.”"]], [["Iahata, “Apia rai ruaya osiki man nea, tea? Hete sae ita pene ihana kaumaate rei. Unina nanie usenu, ne aninai nea ne asupui tewa.”"]], [["Reiso nene hunana tonu nau san rei oyo sio oasau osi Yehuda oahata, “Me mananue iuna ruai sani ia pina numa naue reiso waipo tinain taua nea.”"], ["Iahata, “Onana ia pina rei mai na iakanupui na imatai arihoni tuniai nea.”"]], [["Taa Tamar ihokai arihoni numa oyo iaunau osi amai. Iahata, “Tinaiku taua rei tau ia hanaie wain ne apia rai. Arinii kani ia seia ne apia rai?”"]], [["Yehuda iationa ne apia rai. Iahata, “Ia pina reimo isana tewa. Au sahoro usana. Uahata nanie inuniki poe ne mansia mainaya inapa-napa Syela rotu-tu ia mainae samatoro uaso onana umau. Ne urui uaso onana umau sani uasau rei tewa. Reiso au sahoro usana.”"], ["Yehuda ineke-neke runa Tamar tewa nea."]], [["Tamar iruei runa anai hanaie rei poe sira tau sio iki lalekau."]], [["Pannuhu uaso nanie oamrae rei ia ikine isa ihoka hanai atue naone. Ia pina ona pian ikanihoo ia ikine wain hanai atue erehokai naone rei tau pola msinae. Iahata, “Ia ikine rei sahoro ihokai naone.”"]], [["Ne ia ikine rei isaru hanai atue honu reiso ia ikine isa iamraeki naone. Ia pina ona pian iahata, “Reiso ano arapu nanie ahokaya san rei si?” Reiso ohete ia ikine rei nanai tau Peres. Peres nene manariti “ihokai naone”."]], [["Ihokai samatoro ia ikine wain ikanihoo hanai atue tau pola msinae rei ihokai. Ohete nanai tau Serah. Serah nene manariti, “Msinae”."]]], [[["Reiso sio Ismael noa upu orori Yusup poe otoe Mesir oaheniki osi Potifar rei."]], [["Ne Anahatana ikata runa Yusup reiso ne pakarian pusire raeu iake. Iahesa tau sae isa tewa. Iruei poe upui ne numa. Upui, reimo Potifar."]], [["Potifar ianei ata Anahatana ikata runa Yusup. Ianei ata Anahatana iakahaiki na ne pakarian raeu iake."]], [["Potifar anoi iake tau Yusup reiso ihitiki tau hanai wanane. Irui kawasa osiki na isaka ne numa hutae pusiki. Isaka ne sae man."]], [["Ihitiki oyo Anahatana irui iake osi Potifar ne numa hutae. Irui iake osi ne sae man. Masike mai numa runa noi ne nisiu iae, irui iake osiki. Yusup tutui reiso Anahatana irui iake osi Potifar."]], [["Potifar iparisaa tau Yusup reiso irui kawasa osiki na isaka ne sae man. Reiso Potifar anoi erenoa runa sae isa tewa nea. Anoi erenoa runa ne muaine man."], ["Yusup mo, ia hehu iake. Ne patane maka-makae."]], [["Reiso taue isa, Potifar sahai iasu-asumata Yusup. Oyo iasau osiki, “Mai na uata ineketa.”"]], [["Ne Yusup ipenei inekei runai. Iahata, “Au upeneku. Upuku Potifar iparisaa tanuku tau ne sae man. Anoi erenoa runa sae isa mai numa anoe reini tewa nea."]], [["Mai numa reini mo, we kawasa mainae. Sani upuku Potifar oi. Iparisaa pusire osiku nea. Hasae ano sahoro tewa. Sapan na nanie una kahatene san rei na upalalosa tau Anahatana?”"]], [["Masike san rei iae, Potifar sahai iapamanui iae, ne ipenei ineke ikatai. Iapamanui sui osa, ne ipenei sirinia."]], [["Tau ranie hatae isa Yusup inusui pan numa anoe nanie ipakarian. Ia osa-sa man nooi pan numa anoe rei tewa. Numa rei huie nai osa."]], [["Potifar sahai inesa tau ne papite iasau iahata, “Mai na uata ineketa.”"], ["Ne ikoka ruai oyo ikasu heu ruai. Ikasu heu ruai oyo irumai. Ne, ne papite wamo ia pina rei ikatai."]], [["Ia pina rei inoo ata Yusup irumai ne, ne papite wani hanai atue"]], [["reiso ioi iakapona sio numa anoe rei. Ioiso oyo iasau iahata, “Masi onoo. Ia Ibrani rei wain sahaku iroriki mai numa reini iakarotata. Inusui pan we kakaranae anoe nanie ineke runaku. Ne uakapona kuati."]], [["Iatinu au uakapona kuati oyo irumai, ne iarihoni ne papite mai nusuku.”"]], [["Reiso Potifar sahai ikata Yusup ne papite rei erenapa sahai inuniki."]], [["Sahai inuniki samatoro isima nahu Yusup osiki. Iahata, “Ia Ibrani wain aroriki mai rei, reimo inusui mai re kakaranae nanie ineke runaku."]], [["Ne uakapona runai reiso irumai iarihoni ne papite mai nusuku.”"]], [["Iatinu san rei oyo anoi eresaa mainae."]], [["Reiso iaisosi ne makahaia na onota Yusup na onusui pan pui anoe. Pui wani sio osaka ia aia ne maresia tanui. Reiso onusui pan pui anoe."]], [["Ne Anahatana ikata runa Yusup. Anoi runai rotu-tu ia pui upue rei ne sukai."]], [["Reiso ia pui upue rei irui Yusup isaka sio aia ne maresia rei."]], [["Ia pui upue rei isaka sio maresia tewa nea. Tewa mo, irui Yusup isakaso nea. Anahatana ikata runai reiso ne pakarian pusire iake. Mahesae tanui tewa."]]], [[["Oyo tau muie sio makahaia tau ia onate aia Mesir ua ouna sana tau ia ona aia rei. Sio makahaia reimo, ia isa ia mamsuhu tihu anggur osi ia ona aia, ia isa isaka ikotu porotiu."]], [["Ouna sana reiso ia ona aia anoi eresaa tanso."]], [["Oyo inususo pan pui anoe. Pui rei wapo ia kapitane tau sio mamsaka ia ona aia ne numa. Yusup wain tanui oi."]], [["Ia kapitane rei irui kawasa osi Yusup na isakaso."], ["Uaso potuina pan pui anoe rei"]], [["oyo tau onone hatae isa uaso oneke oamnii. No niineu rai nene manariti osa tewa."]], [["Oyo nene hanroe Yusup ihokai mai tanso. Inoo uaso anoo mtinta."]], [["Reiso iasei tanso, “We netau. Ranie hatae reini mo, unoo uamo anomo mtinta tau sae rei?”"]], [["Oahata, “Monosi uama aneke aamnii. Ia isa ianei isima runa nene manariti tewa.”"], ["Iahata, “Anahatana man sahoro isima runa niineu nene manariti. Masi oruni mo niineu rai roe.”"]], [["Ia mamsuhu tihu anggur iasau, “Monosi uneke uamnii ai anggur eresapa mai uaku anoe."]], [["Anggur eresapa nene sakata tonu. Nene sakata rai samatoro nene totua. Potuina tewa oyo nene kupako rarata. Oyo huaya rai munaya."]], [["Tau rei ukata ia ona aia ne koinanae. Sani rei oyo unona anggur huaya rai oyo uhusire poe koinanae anoe. Uhusi pusire samatoro uruiki osiki.”"]], [["Yusup iahata, “Wani san rei. Sakata tonu raimo, onona tonu."]], [["Reiso nesie onona tonu rai, mka ia ona aia ihokaya arihoni pui anoe. Iapasanaya tewa nea. Mka ihitia tau ne mamsuhu anggur honu. Mka arui koinanae osi ia ona aia sani naone rei honu."]], [["Ne asupu me iake nea mo, anom erepeka runaku. Masi aruni we masana reini osi ia onate aia na ihokaku rerihoni pui anoe reini."]], [["Tewa mo, sio okimanakaku arihoni otoe wani sio Ibrani orueso. Ne mai Mesir reini mo, una masana isa tewa ne onusuku mai pui anoe.”"]], [["Ia mamkotu poroti rei iatinu tau ia mamsuhu anggur ne niine rei iake reiso iruni ne niine osi Yusup oi. Iahata, “Uneke uamnii ukoku pakuna tonu taua tau porotiu."]], [["Tau pakune wani on roe haha mo porotiu nitaya-nitaya osi ia ona aia. Ne manua rahoka mai raaire.”"]], [["Yusup iahata, “Me niine rei wani san rei. Pakuna tonu rai mo onona tonu."]], [["Nesie onona tonu oimo ia ona aia mka iaisosiso na oroto roha unumu samatoro oakatana me patane roe hini. Oakatanai oyo manua rahoka rarutu me henate.”"]], [["Nene onona tonu oyo ia ona aia ne musum ereneni. Reiso iuna karisaa mainae osi sio mamsakaya. Iaisosi san rei. Iahata, “Ohoka ia mamsuhu anggur runa ia mamkotu poroti arihoni pui anoe na ororiso mai sio mamsaka aia uao anoa.”"]], [["Hoka mai oyo ia mamsuhu anggur rei, ihitiki tau isuhu anggur honu."]], [["Ne ia mamkotu poroti reimo, ohunui. Pusire raeu sani Yusup iasau rei."]], [["Ne ia mamsuhu anggur rei anoi erepeka runa Yusup tewa. Anoi kanihue nai osa. Isima runa Yusup ne masana tewa."]]], [[["Yusup isima runa uaso no niineu, musum ua raniku nea oyo ia ona aia inekei iamnii. Ineke iamnii iooi nau waene wani nanae Nil nusue."]], [["Sira tau inoo koropou itu rahotu on poe waene rei. Koropou rai noore kopotuena samatoro pasa-pasanisia. Rahotu oyo raai monota sui waene nusue."]], [["Ita koropou itu honu rahotu. Koropou rai mo rakahanokaso. Nene unta rapunu unia. Koropou kahanokana rai, raoo mai koropou waron pokotuena mai waene nusue."]], [["Oyo koropou kahanokana rai, raai koropou pokotuena. Sani rei oyo ia ona aia ihanui."]], [["Ita inekei honu. Ineke iamnii manei huaya itu waron mtuaya nea. Nene kania rai maka-makaya. Huaya itu rai raruhu tau nene sakate osa."]], [["Ita hua itu raruhu honu. Ne ramkukuso. Isia iaka tewa. Ramotoso tau ihu titie."]], [["Oyo kania waron ramkukuso rai rarono manei waron isia iaka rai. Taa san rei oyo ia ona aia ihanui samatoro isira ata inekei iamnii."]], [["Nene omnanoe rei ia ona aia anoi ererau. Reiso ioi sio nau upua runa pakakasi upua. Oyo iruni ne niineu rai osiso. Ne ia osa-sa ianei nene manariti tewa."]], [["Oyo ia mamsuhu tihu anggur iasau osi ia ona aia, iahata, “Ranie hatae reini matoro uamanaku we isanae. We isanae wani usima runa Yusup, ia makahaie, ne masana tewa. Anoku kanihue reiso usima runa ia makahaie wain ia Ibrani pan pui anoe rei ne masana tewa."]], [["Naone ano akapuku tanuku runa ia mamkotu porotiu uama oyo aisosiso onusuma pan pui anoe poe ia kapitane tau sio mamsaka me numa."]], [["Tau mono isa uama aneke aamnii. Uama ma niineu rai nene manariti osa tewa."]], [["Ia isa rerihoni Ibrani ikatama pan rei. Ia mo ia makahaie tau ia kapitane rei. Ami aruni ma niineu rai osiki oyo isima runa nene manariti."]], [["Pusire pannuhu sani iasaure rei. Ano ahiti au mai we tanei wani mataanoe honu. Ne aaisosiso ohunu ia mamkotu porotiu rei.”"]], [["Reiso ia ona aia iaisosiso na ohoka Yusup arihoni pui anoe. Reiso ohokai sansana. Yusup ikoma ne manapesiu samatoro iausahu ne apia oyo ieui ria ia ona aia."]], [["Ia ona aia iahata, “Uneke uamnii, ne ia isa ianei we niine rei nene manariti tewa. Ia isa isima osiku rerihoni ano ata ano mo, aanei asima runa niine nene manariti.”"]], [["Ihata, “Upuku. Au uanei tewa. Ne Anahatana sahoro irui nene manariti rai.”"]], [["Iahata, “Uneke uamnii uooku nau Wae Nil nusue."]], [["Oyo koropou itu rahotu on poe waene anoe. Koropou raimo kopotuena runa pasa-pasanisia. Rahotu oyo raai monota nau waene nusue rei."]], [["Ita koropou itu honu rahotu. Koropou raimo kahanokana. Nene unta rapunu unia. Unoo koropou kahanokana san rei mai Mesir tewasi."]], [["Koropou waron rakahanokaso rei raai pusi koropou waron kopotuena rai."]], [["Ne koropou waron rakahanokaso rei rakahanokaso sirinia. Oyo uhanuku."]], [["Ita unekeku honu. Uneke uamnii maneiu hua itu waron mtuaya nene isia iaka. Raruhu tau sakate osa."]], [["Ita maneiu hua itu honu, maneiu raimo ramkukuso. Isia iaka tewa. Ramotoso tau ihu titie."]], [["Maneiu waron ramkukuso rai rarono maneiu waron mtuaya rai. Uruni we niineu ua rai osi sio nau upua runa sio pakakasi upua ne ia isa ianei nene mamariti tewa.”"]], [["Iahata, “Upuku. Me niineu ua raimo, uare osa. Anahatana isima osia runa sae wani mka iunai."]], [["Koropou itu waron pokotuena rai runa manei waron mtuaya, areimo musum itu. Uare nene manariti osa."]], [["Ne koropou kahanokana itu waron rahotu tau muie runa manei kani kukuta tau ihu titie, areimo musum itu honu. Tau musum itu rai, mka musum muaine tewa."]], [["Sani uasau osi upuku rei, Anahatana iatuhete osia sae wani mka iunai."]], [["Musum itu, muaina panesi mai Mesir pusiki."]], [["Oyo mka musum itu, muaine tewa. Na muaina panesi mka anori kanihua. Tau sae? Musum muaine tewa mka otoe reini sio anoo mtinta."]], [["Oyo mka musum itu, muaine tewa. Na muaina panesi mka anori kanihua. Tau sae? Musum muaine tewa mka otoe reini sio anoo mtinta."]], [["Me niineu ua raimo, nene manariti Anahatana ruai iautuei na mka iunai sansana."]], [["Reiso nene iake mo, aroma ia isa wain ianei iheu iake. Ianei iaisosiso rotu-tu ne kaheute ereeu iake. Aromai oyo arui kawasa osiki na isaka otoe Mesir reini."]], [["Kahurae ahiti mamsakaya tamena na arui kawasa osiso na oamanou maneiu umau. Oaisosi sio mamrahua rei na osama no maneiu tau pahakian nima. Pahakiani osa osi sio mamsakaya rai osakare, pahakian ate osi sio ruao oaire orahure. Aisosiso san rei tau musum itu rai muaina panesi. Oyo sio mamsakaya oaunutu no pahakian noi kotau na osakare."]], [["Kahurae ahiti mamsakaya tamena na arui kawasa osiso na oamanou maneiu umau. Oaisosi sio mamrahua rei na osama no maneiu tau pahakian nima. Pahakiani osa osi sio mamsakaya rai osakare, pahakian ate osi sio ruao oaire orahure. Aisosiso san rei tau musum itu rai muaina panesi. Oyo sio mamsakaya oaunutu no pahakian noi kotau na osakare."]], [["Osakare rotu-tu musum itu muaine tewa. Mka ita mai otoe Mesir reini, oaire tau musum itu rai, na pene imata muaine.”"]], [["Ia ona aia runa ne makahaia oatinu tau Yusup ne anamanaya rai iake."]], [["Reiso ia ona aia iasau osiso iahata, “Mka isupu ia isa iake sani Yusup reini tewa. Ia iake tau Anahatana Ne Inaha ikata runai.”"]], [["Reiso ia ona aia iasau osi Yusup iahata, “Anahatana irui pusire reini osia reiso ano aanei pusire anesi ia seia man."]], [["Ano mo, mka uhitia tau ano mainae tau otoe Mesir reini. Mka sio pusiso oatinu tanua. Hasae au sahoro au mainae unesi ano.”"]], [["Reiso ia ona aia inosu ne sapauu arihoni hanai nakate. Sapauu rei sio ouna siaie tanui na oationa ata ia ona aia ne sapauu. Inosui oyo inusui tau Yusup hanai nakate. Iahata, “Runa sapauu reini uhitia na auna mainae akawasa mai otoe Mesir pusiki.”"], ["Ita iausahu papi naue wani ohie osiki. Ita iausahu rante hunahane osiki oi."]], [["Reiso ia ona aia inosu ne sapauu arihoni hanai nakate. Sapauu rei sio ouna siaie tanui na oationa ata ia ona aia ne sapauu. Inosui oyo inusui tau Yusup hanai nakate. Iahata, “Runa sapauu reini uhitia na auna mainae akawasa mai otoe Mesir pusiki.”"], ["Ita iausahu papi naue wani ohie osiki. Ita iausahu rante hunahane osiki oi."]], [["Oyo irui kareta isa wani naitanane ereroriki. Kereta rei, areimo osi ia ona aia hanai wanane. Ia onate aia ne mamsakaya oeu oanaone arihoni kareta rei na oaka-akapona, “Suka arihoni arena. Suka arihoni ia ona aia hanai wanane.” Reiso ihiti Yusup na iuna ia mainae iakawasa otoe Mesir."]], [["Ia ona aia iahata, “Au mo, au aia. Munata ano amanaku tewasi, utapi ia isa iuna sae isa tewasi.”"]], [["Oyo ia ona aia ihete nananake Mesir isa osi Yusup, areimo ikati nanai tau Sapnat-Paaneah. Irui ia pina isa osi Yusup tau sahai. Ia pina rei nanai Asnat. Ia mo, ia Potifera anai pina. Potifera, ia isaka ianori runa sio Mesir no anahatana ranie wani titue tewa. Isaka poe kota Heliopolis."]], [["Yusup mato ipakarian osi ia ona aia tau ne musum hutu tonu. Reiso Yusup ieui iarihoni ia ona aia ne numa oyo ieu sui otoe Mesir na isaka sio wason oamanou manei kania."]], [["Tau musum itu atuhu rahua panesi. Reiso muaina panesi."]], [["Maneiu rai, Yusup iaisosiso oamanoure samatoro oaunuture sui kotau. Tau kota isa oaunutu maneiu waron sio onanare arihoni no nisiu haineke rei."]], [["Maneiu waron oaunuture rai, panesi-panesi rotu-tu oarihoni oheu tanure. Oheure tewa nea. Tau sae? Panesi sani sisia nau nuae."]], [["Musum itu muaina tewa rahoka tewasi. Musum itu muaina panesi asi. Yusup sahai Asnat isusu ne hehuka hanaia ua nea."]], [["Yusup iahata, “Anahatana iuna anoku kanihue tau au sinsaraku runa wea enau arihoni amaku.” Reiso ihete anai hanaie manaonete nanai tau Manasye. Manasye mo, atinui sani sou Ibrani wani nene manariti anoi kanihue."]], [["Ita iasau honu, “Anahatana irui we hehuka mai otoe wani au sinsaraku tanui.” Reiso ihete anai hanaie muie nanai tau Efraim. Efraim mo, atinui sani sou Ibrani wani nene manariti isusu nai ua."]], [["Musum itu muaina panesi raniku nea."]], [["Oyo musum itu muaina tewa. Ereeu sani Yusup iasau rei. Sui tuniai pusiki muaina tewa. Hasae mai otoe Mesir sahoro no muaina."]], [["Taa sio Mesir no muaina pusire nea oyo oainisi muaine tau ia ona aia. Oyo ia ona aia iaisosiso san rei, “Oeu noi Yusup. Opusu sae wani ia iasau osimo.”"]], [["Taa sio panesi honu osupu no muaina tewa sui otoe rei, oyo Yusup iaisosiso ohuka numau waron oaunutu manei tanure nea. Ohukare oyo iahen manei osi sio Mesir."]], [["Oni tuniai reini pusiki sio ohoka ohane manei mai Mesir arihoni Yusup. Tau muaina tewa mai tuniai reini pusiki."]]], [[["Yakup iatinu ata maneiu waropo otoe Mesir oyo iasau osi ne hehuka hanaia iahata, “Uatinu ata maneiu panesi waropo Mesir. Oeu poe na ohane na pene imata muaie. Omi nanie oru-ruemo oasumata umau man taa hae?”"]], [["Yakup iatinu ata maneiu waropo otoe Mesir oyo iasau osi ne hehuka hanaia iahata, “Uatinu ata maneiu panesi waropo Mesir. Oeu poe na ohane na pene imata muaie. Omi nanie oru-ruemo oasumata umau man taa hae?”"]], [["Reiso Yusup nea kakau hutusa oeu poe ohane manei poe Mesir."]], [["Ne Yakup irui Benyamin, Yusup wanin rei, ieu ikataso tewa. Tau sae? Ikaitau pene rotu-tu siraka isa rekahuui."]], [["Yakup ne hehuka runa sio panesi oeuso poe na ohane manei. Tau sae? Pani otoe Kanaan muaina tewa."]], [["Ia wain iahen manei osi sio tuniai reini pusiki mo Yusup, gubernur tau otoe Mesir. Reiso Yusup nea kakau ohokaso mai ohahue mai tanui."]], [["Yusup inoo nea kakau, iationaso. Ne iakarota ata iationaso tewa. Iasei tanso nioi makae, “Omi reini mo, omi on supa?”"], ["Oahata, “Upuku. Ami mo, ami Kanaan. Ahokama mai, nanie ahane manei.”"]], [["Masike Yusup iationa nea kakau iae, sio oationa ia tewa."]], [["Anoi erepeka runa ne niine rerihoni nea kakau. Reiso iasau iahata, “Omi reini mo, omi osaka osima-sima osi mania nisau. Omi ohoka mai nanie onoo mania niane, ata kani asaka paka supa tewa.”"]], [["Oahata, “Tewa, upu. Ami mo, me manianeu. Ahokama mai nanie ahane manei man."]], [["Ami mo, ami kaka wani. Ami mo, ami makarotana tewa. Asaka asima-sima tewa.”"]], [["Iahata, “Tewa. Omi mo, oakarota! Ohokamo mai nanie onoo mani niane rei, ami asaka paka supa tewa.”"]], [["Oahata, “Upuku ami reini mo ami kaka wani hutusa rahana ua. Mania ama waipa Kanaan. Ia isa arihoni ami, imatai nea. Mania wani muie waipan ikata mania ama.”"]], [["“Titue sani uasau rei. Omi reini mo, omi osaka osima-sima."]], [["Nanie ureamo. Usopa tau ia ona aia nanai. Munata moa wani ihokai mai tewa, omi mka oeu oarihoni otoe reini tewa."]], [["Ia isa arihoni omi rei, mka inuni suru pan, inana moa wani muie rei. Omi umau onapa mai rei pan pui anoe rotu-tu onuni mai orori moa wani rei. Munata tewa, usopa tau ia ona aia nanai, omi mo, osaka osima-sima osi mania nisau!”"]], [["Reiso inususo pan pui anoe rotu-tu onona tonu."]], [["Nene onona ua oyo Yusup iasau osiso iahata, “Uamuira Anahatana. Mka uapuheumo hete sae ouna sani wani uasau reini."]], [["Ouna san rei na uanei ata oakarota tewa. Ia isa arihoni omi mka inusu pui. Omi umau onunimo orori maneiu waron ohanere osi mo enau na pene omata muaie."]], [["Taa san rei oyo orori mo wani muie osiku. Na uanei ata omi mo anamanaya rai titue na mka uhunumo tewa.”"], ["Sio oamanaku tau Yusup ne anamanaya."]], [["Reiso oasau osi umau oahata, “Imatata. Anahatana wain iapasanata nea. Tau sae? Naone iuna rosa tau rea wani. Iainisi na pene ihunui. Ne ipeneta iatinu tanui. Masike inoo ata ia sinsarai, ipeneta iatinu tanui sirinia. Reiso muie reini siraka reini rekahuuta nea.”"]], [["Ruben iahata, “Hmm. Naone uasau mo, oatinu tau au tewa. Reiso rasa na rasa. Uasau ata nanie pene ipalalosa tanui. Ne oatinu tau au tewa. Reiso muie reini ne nasi wani reasei tanuta.”"]], [["Sio oahata Yusup ianei no sou tewa. Tau sae? Sinasi oanamana osi Yusup tau ia isa isima runa no anamanaya tau ruao no sou. Reiso sio oahata kani Yusup ianei no sou tewa. Aikee ianei."]], [["Yusup iatinu Ruben iasau san rei anoi runai reiso iuni ikusa matai waena. Iapamese anoi oyo iuni ianamana osiso honu. Iaisosiso onana Simeon iarihoniso na okanihooi. Reiso okanihooi noi nea kakau nea waniu uao anoa."]], [["Taa san rei oyo Yusup iaisosi ne makahaia iahata, “Oaiinu no maneiu tau no karuni. No kepen rai, oaiinure noi no karuni anoa. Orui no wekau na oaire sui arena.” Ia ne anamanaya rai, opusure."]], [["Reiso nea kakau oapusaa no muaina rai roe keledaiu totua. (Keledai nooi sani naitanane ne ikine.) Oapusaare oyo onuniso."]], [["Nanie onekeso pan arena tinai tihue, ia isa ihuka ne karuni nanie ipana ne keledai. Ihukai oyo sira tau isupu ne kepen rai roe karuni anoe."]], [["“Ira! Masi oeu mai! Au we kepen waron maa! Waroni mai we karuni hahae.”"], ["Anoo rarau okaitau hunu ruao oyo oasei tau umau, “Sae wani Anahatana iunai tanuta reini?”"]], [["Yusup nea kakau ohokaso pan noa ama pan otoe Kanaan. Ohoka pan, oruni runa sae wani ia ona mainae tau otoe Mesir iunaso. Oasau oahata,"]], [["“Ama. Ia ona mainae wain ne kawasa tau otoe Mesir ianamana makae tanuma. Iahata, ‘Omi mo, omi osaka osima-sima runa mai otoe reini.’"]], [["Ne ami asau osiki ata, ‘Upu. Ami mo, ami iaka. Asaka asima-sima tewa. Ami mo, ami makarotana tewa."]], [["Ami kaka wani pusima, ami hutusa rahana ua. Ami pusima arihoni mani ama osa. Ia osa imatai nea. Ia muie mo waipan ikata mani ama pan Kanaan.’"]], [["Iahata, ‘Nanie ureamo ata kani omi makarotana te tewa. Ia isa arihoni omi reini pusimo mka inapa mai rei. Omi umau onunimo. Onunimo orori manei osi mo enau wason omata muaine."]], [["Rotu-tu orori moa wani muie samatoro uanei ata omi mo, osaka osima-sima tewa. Na omi mo oakarota tewa. Ororiki samatoro uhoka moa wani moa kaka reini osimo. Na oruemo mai otoe reini, mo suka oahen ohane.’”"]], [["Reiso ohuka karuni oyo osuhu maneiu rai. Osuhure arihoni karuni samatoro sira tau onoo no kepen rai. Osupu no kepen pan nene naniaya anoa. Onoore oyo okaitau hunu ruao. Noa ama iae ikaitau oi."]], [["Reiso noa ama iasau, “Yusup wain tewa nea. Simeon wain tewa nea. Ita nanie orori Benyamin honu? Mka orori we hehuka pusiso oarihoniku. Pusimo oheta tanuku.”"]], [["Oyo Ruben iasau osi amai iahata, “Arui Benyamin osiku ee, ama. Mka ununi roriki osia. Munata ununi roriki osia tewa mo, asaka ahunu we hehuka hanaiya uaso.”"]], [["Iahata, “Au upeneku asi! Benyamin mo, pene ororiki. Kakai imatai nea. Nesie ia ruai sahoro wain ikataku. Pene rotu-tu isupu siraka sui arena tinai tihue. Au reini mo, ukore-koreku nea. We kasiana waron ounare reini mka raunaku umataku.”"]]], [[["Muaine pan otoe Kanaan tewa nea."]], [["Tau muaina waron Yusup nea kakau ororire on poe Mesir rei pusire nea. Oyo Yakup iasau osiso, iahata, “We hehuka. Masi oeu poe Mesir honu na ohane re maneiu umau osita honu.”"]], [["Ne Yehuda iasau osi amai, iahata, “Ama. Ia mainae poe otoe Mesir iasau osima, iahata, ‘Ainati. Munata orori moa wani mai osiku tewa mo, pene oeu mai tanuku nea.’"]], [["Reiso munata arui mania wani na ikatama, mka aeuma poe, ahane manei."]], [["Ne munata arui mania wani na ikatama tewa mo, ami apenema aeu. Tau sae? Ia mainae rei iasau, munata mania wani ikatama tewa, pene aeuma poe tanui nea.”"]], [["Iahata, “Nanie oasau osi ia onate rei ata moa wani muie isa wain ikataku, nanie taa hae? Nanie ouna anoku ererau, nanie taa hae?”"]], [["Oahata, “Ama. Ia onate rei iasei tanuma ia-ia rerihoni ami na mania enau. Iasei, ‘Moa ama iamahaiki asi? Moa wani muie isa waimo asi?’ Asima runa wani iasei tanuma man. Sapan na ami anei ata ia mka iaisosima arori mania wani?”"]], [["Reiso Yehuda iasau osi amai, iahata, “Ama. Arui ia ikine rei ipusu na masi aeuma on sini mkane. Aeuma on sini tewa, mka pusita imata muaine."]], [["Au sahoro usakai. Munata ununi roriki osia tewa mo, au sahoro uhana rosa rerihonia rotu-tu ria supan."]], [["Sinana ipene mo, kani aeu nai ua nea.”"]], [["Iahata, “Munata san rei, mai orori sae waron iaka mai otoe reini pan mo karuni anoa. Ororire na oatoa ia mainae tau otoe Mesir rei. Orori hau rihua, kilalanta, ai unta, kamana, kahea pukuna, runa iana umau."]], [["Runa orori kepen waron osupure pan mo karuni anoa rai. Orori kepen rai runa kepen umau honu na ohane manei honu. Hitio sio oaiinu sana kepen pan karuni anoa."]], [["Orori moa wani reini na oeu on sini. Oeu poe ia onate rei.”"]], [["Oyo Yakup iainisi san rei, “Upuku Anahatana. Ano mo, me kawasa mainae erenesi pusire. Masi auna ia mainae tau otoe Mesir rei anoi runa we hehuka reini. Masi auna ia mainae rei na ihoka Simeon na onuni roriki runa Benyamin uaso. Ne munata au reini, we hehuka nanie tihoniso arihoniku, kani uasau sapan?”"]], [["Reiso Yusup nea kakau orori atoana rai. Atoa hau rihua, kilalanta, iana rai. Orori kepen waron osupure pan karuni anoa rai. Orori kepen umau honu na ohane manei honu. Oyo oeu poe otoe Mesir okata Benyamin. Hoka poe oyo oooso mai Yusup uai anoe."]], [["Taa Yusup inoo Benyamin runa nea kakau oyo iasau osi ne makahaie wain ia mainae tau ne numa. Iahata, “Rori sio reini mai we numa. Ahutu makapana isa na nana muaine. Sio reini mka-mka oai ranie katopu runaku.”"]], [["Ia makahaie rei iuna sae wani Yusup iaisosiki. Oyo irori Yusup nea kakau runa wanin rei pan Yusup ne numa."]], [["Iroriso pan Yusup ne numa, ne sio okaitau. Reiso oasau pan anoo, “Sio ororita mai reini, noso kepen waron ita inuni rorire pan karuni anoa waron mataanoe ihokata mai ihane manei, tea? Nanie osotata samatoro onana re keledaiu oyo ounata tau no manianeu?”"]], [["Reiso ohoka haineke Yusup ne numa nene mitanunue oyo oasau osi ia makahaie rei,"]], [["“Upu. Ahokama mai taue isa nea ahane muaine."]], [["Ne anunima oyo ahokama pan arena tinai tihue pannuhu mono nea reiso nanie anekema. Ahuka mania karuni rai anoo kepen pusire uture waron asenu maneiu rai waropa karuni anoa. Kepeni pan karuni anoa rai pusire pannuhu. Aanei tewa ia seia sahoro inusure pan karuni anoa rai. Ne ahokama reini nanie aunire osia. Aunire runa arori kepen umau oi nanie ahane manei honu.”"]], [["Ne anunima oyo ahokama pan arena tinai tihue pannuhu mono nea reiso nanie anekema. Ahuka mania karuni rai anoo kepen pusire uture waron asenu maneiu rai waropa karuni anoa. Kepeni pan karuni anoa rai pusire pannuhu. Aanei tewa ia seia sahoro inusure pan karuni anoa rai. Ne ahokama reini nanie aunire osia. Aunire runa arori kepen umau oi nanie ahane manei honu.”"]], [["Iahata, “Iake. Pene okaitau. Pene anomo rauponu. Anahatana wani moa ama runa omi oainisi oainaa runai kani inusu kepen rai pan mo karuni anoa. Ne uararuma kepen waron osenu manei tanure nea.” Oyo ohoka Simeon osiso."]], [["Ohokai osiso oyo okatai mai numa anoe. Irui tihu osiso na osohu aio atua. Irui muaine osiso na opana no keledaiu."]], [["Taa san rei oyo oseka tau no atoana osi Yusup. Oseka tanure na oruire osi Yusup. Mka ihokai tau ranie katopu. Tau sae? Sio osima osiso ata mka iai ikataso."]], [["Taa Yusup ihokai mai numa, oyo nea kakau orui no atoana rai osiki. Oruire ohahue tanui."]], [["Oyo Yusup iasei tanso. Iahata, “Omi sapan? Naone oruni osiku rerihoni moa ama wain ikore-korei nea rei. Sapan runa moa ama rei? Waipan iake?”"]], [["Oahata, “Upu. Me manorine, mania ama waipa iake.” Ita ohahue honu nanie oamuirai."]], [["Taa Yusup inoo wanin, Benyamin, iahata, “Moa wani muie reini si? Ia wain oasau runai osiku reisi? Anaku. Uainisi na Anahatana irui iake osia.”"]], [["Oyo Yusup anoi runa wanin. Iahana anoi kasiane nanie irani. Reiso ihoka sansana iarihoni nea kakau runa wanin rei oyo inusui pan kakaranae anoe na irani."]], [["Irani pusi oyo iauneu uai anoe oyo ihokai honu. Iapamese anoi na pene irani. Oyo iaisosiso onata muaina."]], [["Yusup iaiki tau ruai ne meya isa. Nea kakau runa wanin oaiso tau meya tamene isa oi. Sio Mesir wasomo rei oaiso tau meya tamene isa oi. Tau sae? Sio Mesir oai okata sio Ibrani mo, monne. Omasikikiso."]], [["Yusup ne meya runa nea kakau runa wanin no meya ramanane umau. Nea kakau runa wanin orue pusu no musum on ia iki manonete rotu ia muie. Taa onoo san rei, oyo oasumata umau, osira. Oasei tau umau oahata, “Ira oe. Sapan na ianei ia seia sahoro ia manaonete, ia seia sahoro ia autihue, ia seia sahoro ia muie?”"]], [["Orui muaine osiso arihoni Yusup ne meya. Nea kakau osupu no pahakian osa man. Ne Benyamin isupu ne pahakian nima. Oyo pusiso oai okata Yusup rotu-tu tiao pokona."]]], [[["Oyo Yusup iaisosi ne ia mamsaka numa rei iahata, “Aiinu sio reini no karuni tau manei rotu-tu taua. (Manei, nooi sani ana.) Aiinure rotu-tu haineke orori kuare tewa nea. Aiinu sana osa-osa no kepen rai pan no karuni anoa rai roe manei hahae."]], [["Anusu we koinanae rei oi pan ia muie rei ne karuni anoe. We koinanae wani marainie rei. Wani sio onanai rerihoni perak. Anusui erekata ne kepen waron manei hunonie.”"], ["Ia mamsaka numa rei iuna sani sae wani Yusup iaisosiki."]], [["Nene hanu omnano tun-tunne Yusup nea kakau runa wanin oeu oarihoniki nanie onuniso pan noa ama pan Kanaan runa no keledaiu. (Keledai, nooi sani naitanane ne ikine.)"]], [["Matoro ohoka oarihoni kota rei hainau tewasi oimo Yusup iaisosi ne ia mamsaka numa rei iahata, “Eu rapu apusu sio rei. Munata asupuso nea, asau osiso ahata ita iuna iake osiso, ne sio nanie ouna kahatene tanuta taa hae?"]], [["Nanie okimanaka we koinanae tau sae? Koinanae rei mo, upake tau uninu runa una nau tanui. Sio ouna kahatene mainae!”"]], [["Reiso ia mamsaka numa rei ieu ipususo rotu-tu isupuso. Isupuso oyo iasau iahata, “Auna iake osimo, ne omi nanie ouna kahatene tanuma san rei, nanie taa hae? Nanie okimanaka upuku ne koinanae, nanie taa hae? Koinanae rei mo ipake tau ininu runa iuna nau tanui. Omi ouna kahatene mainae san rei, nanie taa hae?”"]], [["Oahata, “Asau runa me sae reini? Ami anei koinanae rei tewa. Ananai tewa."]], [["Ruamu anei ata kepen waron asupure pan mani karuni anoa roe manei hahaya rai iae, anuni on pan Kanaan arorire osia nea rei, tea? Reiso akimanaka perak te hunahane te poe ia mainae ne numa rei tewa."]], [["Mania neta. Munata koinanae rei asupui arihoni ami reini ia isa masike apasanai rotu-tu imatai runa ami mka auna manianeu osia.”"]], [["Iahata, “Iake. Ne hasae ia wain koinanae rei usupui noi tanui, mka ia sahoro iuna we maniane. Omi umau mka onunimo.”"]], [["Reiso mata huni tewa oyo sana osa-osa irati ne karuni oyo ihukai."]], [["Oyo ia mamsaka numa rei iarinii sana osa-osa ne karuni arihoni on ia manaonete ne karuni rotu-tu ia muie ne karuni, oyo sira tau isupu koinanae rei."]], [["Anoo rarau rotu-tu okiha no apia noi no patana. Oyo oapusaa no maneiu rai roe keledai totua unia. Oapusaare oyo onuniso poe kota honu."]], [["Ohokaso poe, Yusup waipo numa asi. Ohoka poe oyo ohahue mai tanui."]], [["Oyo Yusup iasei, “Sae wani ounai reini? Oanei tewa ata ia isa sani au mka iuna nau na ianei ia seia sahoro inana koinanae rei?”"]], [["Yehuda iahata, “Upu. Ami mka asau mani sou sae osia? Sapan na anamana auni runa ruama. Anahatana wain iapasanama tau mani rosau waron naone. Muie reini pusima auna maniane tanua. Pusima runa ia wain koinanae supui pan ne karuni anoe rei.”"]], [["Iahata, “Tewa. Upeneku. Hasae ia wain supu koinanae poe ne karuni anoe rei, sahoro iuna maniane tanuku. Omi umau onunimo pan moa ama.”"]], [["Yehuda ihitio ieu haineke Yusup iahata, “Upuku nanie uanamana mkane ee. Pene akapuku tanuku. Upuku, ano mo, ano sani ia ona aia Mesir ruai."]], [["Naone ano asei tanuma, ahata, ‘Omi moa ama moa wani wasomo asi?’"]], [["Ami on poe asau ahata, ‘Mania ama waipa ikore-korei nea. Mania wani muie rei iamrae mo, mania ama ikore-korei nea. Ia ikine rei kakai uaso orue tiake osa, imatai nea. Reiso muie reini mo, nesie ia ruai. Reiso mania ama anoi runai nai osa."]], [["Ano aisosima aroriki mai tanua nanie anooi.’"]], [["Ne ami on poe asau ahata, ‘Ia ikine rei mka ieu iarihoni mania ama tewa. Ieu iarihoniki mo, mka mania ama imatai.’"]], [["Ita ano on poe asau honu, ‘Munata orori mo wani muie tewa, pene ohoka mai tanuku nea.’"]], [["Reiso ami anunima pan mania ama oyo asau runa me anamanaya rai."]], [["Ita mania ama iaisosima aeu mai tau ahane muaina honu."]], [["Ne ami asau ahata, ‘Ami mka aeu poe rei tewa. Tau sae? Munata mania wani ipusu tewa, mka anoo ia mainae rei uai anoi tewa. Mka aeu sani mania wani ieu oi oo.’"]], [["Oyo mania ama on poe iasau, iahata, ‘Omi oanei ata sahaku, Rahel, hasae ne hehuka sio ua man."]], [["Ia iki manaonete iarihoniku nea. Kani binatang seae ereaiki nea. Tau sae? Rotu-tu reini nooi tewa nea."]], [["Munata onana ia iki muie reini iarihoniku honu na sae isa eremunai, we kasiana waron ounare tanuku reini, mka raunaku tau umataku. Tau sae? Ukore-koreku nea.’"]], [["Reiso upuku munata anunima pan mania ama akata mania wani tewa mo, mka mania ama imatai. Munata ia ikine rei imatai mka mania ama imatai oi. Tau sae? Ami auna ne kasiane reiso mka imatai."]], [["Reiso upuku munata anunima pan mania ama akata mania wani tewa mo, mka mania ama imatai. Munata ia ikine rei imatai mka mania ama imatai oi. Tau sae? Ami auna ne kasiane reiso mka imatai."]], [["Utotoe osi amaku nea. Munata ununi rori ia ikine reini tewa, mo uhana rosa rotu-tu ria supan."]], [["Reiso uainisi arihonia na au sahoro una maniane tanua ukati waniku reini, ne waniku reini inuni ikata nea kakau."]], [["Sapan na ununiku pan amaku, waniku inuni ikataku tewa? Upeneku asi. Upeneku unoo amaku anoi repunoko ruai.”"]]], [[["Yusup iapamese kua anoi tewa nea mai ne makahaia. Reiso iaisosiso oeu arihoniki na nanie isima runa ruai osi nea kakau runa wanin."]], [["Taa ne makahaia ohokaso arihoniki oyo irani kua-kuati. Rotu-tu sio Mesir pan manahane oatinu oi. Irani kua-kuati rotu-tu sio pan ia ona aia ne numa oatinu."]], [["Yusup iasau osi nea kakau runa wanin san rei. Iahata, “Au reini mo, au Yusup. Rea ama iamahaiki asi?”"], ["Nea kakau onoo san rei oyo okaitau hunu ruao nai osa. Okaitau reiso osana tewa."]], [["Yusup on poe iasau honu, “Masi oeu mai.”"], ["Oyo oeuso hainekei. Euso hainekei oyo iahata, “Au mo, Yusup wani omi oaheniku mai otoe Mesir."]], [["Pene okaitau te, oapunoko ruamo tau oaheniku. Areimo Anahatana ruai iroriku mai rei uanaone arihoni omi pusimo na uapuhai sio panesi."]], [["Muie reini mato musum ua muaina tewa. Nesie musum nima asi sio mka orahu runa oapahia nisi tewa."]], [["Anahatana sahoro iroriku uanaone arihoni omi pusimo na uapuhaimo runa mo mansiau umau na pene omata muaine na sio tuniai reini osira."]], [["Anahatana sahoro iaisosiku mai rei ne omi tewa. Ia sahoro iuna au tau ia ona aia hanai wanane mai Mesir reini. Ia sahoro irui we kawasa tau ne numa reini runa Mesir pusiki."]], [["Reiso onuni rapu pan amari na oasau osiki, oahata, ‘Anamu Yusup iasau san rei, “Anahatana iunaku we kawasa tau Mesir pusiki. Hoka rapu mai tanuku."]], [["Ama, mka aruea mai otoe Gosyen haineke au. Ahokaya mai akata mea hehuka, mea momou, me rompau, me une-uneu, me koropou runa me apia pusire."]], [["Munata ano wani Gosyen mka uapiaraya. Nesie musum nima muaina tewa. Reiso uapiaraya. Tewa mo, mka ano runa me hehuka, runa me makapanau omata muaine.”"]], [["Wea kakau. Omi ruamo onoo au reini, tea? Runa waniku Benyamin ruam wani atinu we anamanaya raini. Titue-tue au mo, au Yusup."]], [["Asau osi amari ahata we kawasa mainae mai Mesir reini. Oruni osiki runa sae wani onooi mai rei. Na roriki mai on sini.’”"]], [["Taa ianamana pusi oyo iatipuni wanin Benyamin oyo irani. Benyamin iae irani oi. Irani iatipuni kakai."]], [["Iatipuni Benyamin pusi oyo wani irani asi, ieu iatipuni nea kakau pusiso runa imukiso. Taa san rei oyo oanamana osi umau."]], [["Sio pan ia ona aia ne numa oatinu ata Yusup, nea kakau runa wanin ohokaso, reiso ia ona aia runa sio makahaia pusiso anoo mirika."]], [["Reiso ia ona aia iasau osi Yusup, “Aisosi mea kakau runa wanim rei na oapatau no manei tau no karuni na oapusaare roe keledai totu hahaya na onuniso pan otoe Kanaan."]], [["Onuniso pan na on pan orori moa ama runa mo mansiau. Ororiso na oeuso mai rei. Mka urui tuamane wani iake mai otoe Mesir reini osiso. Na orueso mai tuamane rei, na atanane amrahuso iake na oamahaiso."]], [["Aisosiso oi na orori karetau hua inasa on mai rei osi no pina hehuka wason sio ikina asi. Onana moa ama na ororiki mai oi."]], [["Pene anomo runa mo apia waron oarihonire. Tau sae? Mka osupu iaka mai otoe Mesir reini. Sae waron iaka mai otoe Mesir reini mka osiso.”"]], [["Yakup ne hehuka ouna sae wani ia ona aia iaisosiso ounai rei. Yusup irui karetau sani sae wani ia ona aia iasau rei. Irui no wekau na oaire sui arena tinai tihue."]], [["Irui no api honua hua osa-osa osiso. Ne irui Benyamin ne perak kilo tonu samatihue runa ne apia honua hua nima."]], [["Iauwatu apia waron iaka mai Mesir osi amai. Iapusaare roe keledaiu hata hutusa honu. Ita iauwatu manei, poroti, runa muai tamena roe keledai inaya hata hutusa nene totu hahaya. Nanie tau no wekau na oaire sui arena on pan Kanaan ereeu na poe Mesir."]], [["Oyo iaisosi nea kakau runa wanin na oeuso oyo iaunauso, “Pene oatana runa umau sui arena tinai tihue.”"]], [["Oeu arihoni Mesir na onuniso na pan Kanaan oyo osupu noa ama Yakup."]], [["Hoka pan, oyo oasau, “Ama. Yusup waipo iamahaiki poe Mesir asi maa! Ia mo, ia iuna mainae ne kawasa tau otoe Mesir!”"], ["Iatinu anamanaya rai noo sani iparisaa tewa."]], [["Ne oruni sae waron Yusup iasau osiso runa oautuu runa karetau na sae waron Yusup iauwature osiki rei na nanie ororiki poe Mesir. Oruni mato isira. Iparisaa."]], [["Iahata, “Titue si? Anaku Yusup iamahaiki asi. Mka ueu na uno-nooi on umata tewasi reini. Hasae rei sahoro uninai.”"]]], [[["Yakup iautotu ne numa samatoro ieui ikata ne numa hutae. Ieu rotu-tu ihokai poe otoe Bersyeba oyo iainisi iainaa runa Anahatana. Anahatana wain amai Isak iainisi iainaa runai oi. Iainaa runai irehi makapana osiki."]], [["Irehi makapana oyo nene pumono rei, Yakup inekei iamnii. Ineke iamnii Anahatana ianamana osiki san rei, “Yakup, Yakup.”"], ["Yakup on poe isana, “Oe, Upu. Upuku anamana roe. Au wani uatinu.”"]], [["Iahata, “Au Anahatana wain amam iainaa runaku. Pene akaitau. Ne aeua poe otoe Mesir. Au mka una mea momou mea upu sio panesi poe Mesir."]], [["Mka ukataya rotu-tu ahokaya poe Mesir. Mka ununi rori mea momou mea upu mai otoe reini honu. Mka amataya mo, Yusup iruei mai nusumu na irohi matam usena.”"]], [["Reiso nene hanu omnanoe san rei oyo Yakup ieui iarihoni Bersyeba. Ne hehuka oapusaai roe kareta runa no pina hehuka. Pusiso osaa karetau waron ia ona aia Mesir iauwature osiso rei."]], [["Orori makapanau runa no apia waron osupure pan Kanaan rei oi. Oyo ororire poe Mesir. Yakup on pan ieu ikata ne numa matae pusiki."]], [["Areimo ne hehuka, nea momou, nea upu."]], [["Areini mo Yakup ne hehuka wason noa ina tau sahai Lea. Pusiso oeuso okata Yakup poe otoe Mesir."], ["Yakup ne hehuka reini mo oamraeso pan otoe Mesopotamia runa noa hota, Dina. Pusiso sio hutu tonu rahana tonu."]], [["Areini mo Yakup ne hehuka wason noa ina tau sahai Lea. Pusiso oeuso okata Yakup poe otoe Mesir."], ["Yakup ne hehuka reini mo oamraeso pan otoe Mesopotamia runa noa hota, Dina. Pusiso sio hutu tonu rahana tonu."]], [["Areini mo Yakup ne hehuka wason noa ina tau sahai Lea. Pusiso oeuso okata Yakup poe otoe Mesir."], ["Yakup ne hehuka reini mo oamraeso pan otoe Mesopotamia runa noa hota, Dina. Pusiso sio hutu tonu rahana tonu."]], [["Areini mo Yakup ne hehuka wason noa ina tau sahai Lea. Pusiso oeuso okata Yakup poe otoe Mesir."], ["Yakup ne hehuka reini mo oamraeso pan otoe Mesopotamia runa noa hota, Dina. Pusiso sio hutu tonu rahana tonu."]], [["Areini mo Yakup ne hehuka wason noa ina tau sahai Lea. Pusiso oeuso okata Yakup poe otoe Mesir."], ["Yakup ne hehuka reini mo oamraeso pan otoe Mesopotamia runa noa hota, Dina. Pusiso sio hutu tonu rahana tonu."]], [["Areini mo Yakup ne hehuka wason noa ina tau sahai Lea. Pusiso oeuso okata Yakup poe otoe Mesir."], ["Yakup ne hehuka reini mo oamraeso pan otoe Mesopotamia runa noa hota, Dina. Pusiso sio hutu tonu rahana tonu."]], [["Areini mo Yakup ne hehuka wason noa ina tau sahai Lea. Pusiso oeuso okata Yakup poe otoe Mesir."], ["Yakup ne hehuka reini mo oamraeso pan otoe Mesopotamia runa noa hota, Dina. Pusiso sio hutu tonu rahana tonu."]], [["Areini mo Yakup ne hehuka wason noa ina tau sahai Lea. Pusiso oeuso okata Yakup poe otoe Mesir."], ["Yakup ne hehuka reini mo oamraeso pan otoe Mesopotamia runa noa hota, Dina. Pusiso sio hutu tonu rahana tonu."]], [["Areini mo Yakup ne hehuka hanaia wason noa ina tau Silpa. Silpa mo ia wain iuna ia makahaie tau Laban anai pina Lea. Laban iruiki osi anai pina, Lea."], ["Sio reini mo, sio hutusa rahana nome."]], [["Areini mo Yakup ne hehuka hanaia wason noa ina tau Silpa. Silpa mo ia wain iuna ia makahaie tau Laban anai pina Lea. Laban iruiki osi anai pina, Lea."], ["Sio reini mo, sio hutusa rahana nome."]], [["Areini mo Yakup ne hehuka hanaia wason noa ina tau Silpa. Silpa mo ia wain iuna ia makahaie tau Laban anai pina Lea. Laban iruiki osi anai pina, Lea."], ["Sio reini mo, sio hutusa rahana nome."]], [["Areini mo Yakup ne hehuka hanaia wason noa ina tau sahai Rahel."], ["Sio reini mo, sio hutusa rahana ate."]], [["Areini mo Yakup ne hehuka hanaia wason noa ina tau sahai Rahel."], ["Sio reini mo, sio hutusa rahana ate."]], [["Areini mo Yakup ne hehuka hanaia wason noa ina tau sahai Rahel."], ["Sio reini mo, sio hutusa rahana ate."]], [["Areini mo Yakup ne hehuka hanaia wason noa ina tau sahai Rahel."], ["Sio reini mo, sio hutusa rahana ate."]], [["Areini mo Yakup ne hehuka hanaia wason noa ina tau Bilha. Bilha mo ia wain iuna ia makahaie tau Laban anai pina Rahel. Laban iruiki osi anai pina Rahel."], ["Sio reini mo, sio itu."]], [["Areini mo Yakup ne hehuka hanaia wason noa ina tau Bilha. Bilha mo ia wain iuna ia makahaie tau Laban anai pina Rahel. Laban iruiki osi anai pina Rahel."], ["Sio reini mo, sio itu."]], [["Areini mo Yakup ne hehuka hanaia wason noa ina tau Bilha. Bilha mo ia wain iuna ia makahaie tau Laban anai pina Rahel. Laban iruiki osi anai pina Rahel."], ["Sio reini mo, sio itu."]], [["Yakup nea hehuka, nea momou, nea upu wason oeuso poe Mesir rei, sio hutu nome rahana nome. Ne mananua reken tanso tewa."]], [["Yusup runa ne hehuka ua wason oamrae poe Mesir runa Yakup ne hehuka wason oeu okatai poe Mesir, pusiso sio hutu itu."]], [["Yakup sio ohokaso mai otoe Gosyen nea. Reiso iaisosi Yehuda ieu ianaonei nanie ioi Yusup na ieui mai amai mai Gosyen."]], [["Yusup isaa kareta wani naitanane erenesai na ieui mai amai. Tau osupu umau oyo Yusup iatipuni amai oyo irani rotu-tu potuina."]], [["Yakup iasau osi Yusup iahata, “Masike umataku iae iake, hete nanie unooa amahaia asi rei.”"]], [["Oyo Yusup on poe iasau osi nea kakau runa wanin muie runa no pina hehuka. Iahata, “Au nanie ueuku poe na usima osi ia ona aia runa amaku, wea kakau runa waniku, runa no pina hehuka wason ohokaso on pan otoe Kanaan nea."]], [["Mka uasau ata omi mo, omi mamsaka rompau runa koropou. Makapanau rai mo waron orori pusire mai rei nea runa mo apia pusire."]], [["Munata ia ona aia ioimo na iasei tanumo, iahata, ‘Mo pakarian sae?’"]], [["Oahata, ‘Ami mo asaka makapanau on ami ikina asi. Sani mania upu oi.’ Oasau san rei mo, mka iaisosimo oruemo mai otoe Gosyen reini.”"], ["Yusup iasau san rei tau sio Mesir oahana omasikiki tau sio mamsaka rompau."]]], [[["Taa san rei oyo Yusup iautunu nea kakau nima nanie ia ona aia iationaso. Iahata, “Upu. Amaku runa wea kakau wason ohokaso on pan otoe Kanaan, orori no une-uneu, no rompau, no koropou runa no apia pusire. Wasoni otoe Gosyen nea.”"], ["Oyo iatuhete nea kakau osi ia ona aia."]], [["Taa san rei oyo Yusup iautunu nea kakau nima nanie ia ona aia iationaso. Iahata, “Upu. Amaku runa wea kakau wason ohokaso on pan otoe Kanaan, orori no une-uneu, no rompau, no koropou runa no apia pusire. Wasoni otoe Gosyen nea.”"], ["Oyo iatuhete nea kakau osi ia ona aia."]], [["Ia ona aia iasei tanso, “Omi mo pakarian sae?”"], ["Oahata, “Upu. Ami mo, ami mamsaka rompau sani mania upu, mania momou."]], [["Ahokama mai otoe Mesir reini tau pan Kanaan muaina tewa. Ihu titie erehunu pusi monota rotu-tu une-uneu runa rompau rasupu nene muaina tewa nea. Ami ainisi arihonia na aruema pan Gosyen.”"]], [["Iahata, “Yusup. Amamu runa mea kakau wason rei nea."]], [["Aroma pusu ruam otoe sae wani nanie orueso tanui. Rui otoe wani iake mai Mesir reini. Otoe Gosyen iae iake. Runa rui we makapanau osi ia seia wain mka isaka iake.”"]], [["Yusup iatuhete amai osi ia ona aia oi. Oyo Yakup iainisi na Anahatana irui iake osi ia ona aia"]], [["samatoro ia ona aia iasei tanui, “Ama. Me musum ina nea?”"]], [["Iahata, “Au we musum utun hutu tonu. Ueu uhori suru poe suru pan rotu-tu reini. Au sinsaraku on au honue rotu-tu reini. Ne uhori rotu-tu potuina sani wea upu wea momou tewa.”"]], [["Taa san rei Yakup iainisi na Anahatana irui iake osi ia ona aia oyo iauhaai na nanie inuniki."]], [["Yusup iakahai amai runa nea kakau orueso poe Mesir. Irui otoe rei osi ruao mai haineke Gosyen. Gosyen, tau muie sio oiki tau Ramses. Gosyen, areimo otoe wani iake mai otoe Mesir. Iruiki sani ia ona aia iaisosiki"]], [["oyo Yusup iakapena muaina osi amai, nea kakau, runa nea enau pusiso. Irui muaina pusu sio ina noi numa anoe rei."]], [["Mai otoe rei muaina tewa nai osa rotu-tu sui supan-supan oai tewa nea. Sio Mesir runa sio Kanaan omakaneaso reiso omankae hunu ruao, reiso okua tewa nea."]], [["Yusup iamanou kepen pusire waron sio Mesir runa sio Kanaan ohane manei tanure. (Manei nooi sani ana.) Iamanou kepen rai poe ia ona aia ne numa."]], [["Kepeni poe Mesir runa pan Kanaan pusire osi Yusup nea. Oyo sio Mesir ohokaso mai tanui oahata, “Upu. Masi arui mania muaina umau mai. Pene atapima na amatama ee. Mania kepen pusire nea.”"]], [["Iahata, “Munata mo kepen pusire nea, orui mo makapanau na urui muaina osimo.”"]], [["Oyo orui no makapanau osiki. Oruire osiki oyo irui muaine osiso na ikati no naitanana, no rompau, no une-uneu, no koropou runa no keledaiu waron noore sani naitanane ne ikine. Tau musum rei Yusup irui muaina osiso. Ohane tau no makapanau."]], [["Tau musum isa honu ohokaso mai tanui ita oasau, “Upu. Ami nanie asau osia ia-ia. Mania kepen pusire nea. Mani makapanau waron osia nea. Mani sae isa tewa nea wani mka arui osia. Hasae mka auna manianeu tanua runa arui mani tuamane osia."]], [["Reiso pene atapima rotu-tu amatama. Pene atapi mani nisiu rotu-tu rakaimeneso. Ananama tau me manianeu. Ahane mani tuamana tau maneiu. Ami runa mani tuamane osi ia ona aia. Rui mani maneiu runa manei kania umau na ahurarare noi mani nisiu. Ruire na pene amatama muaine.”"]], [["Reiso Yusup ihane tuamane pusiki poe Mesir osi ia ona aia. Sio poe Mesir oahen no tuamana pusire osiki tau musum muaina tewa. Omata muaine. Reiso no tuamana rai pusire osi ia ona aia ruai."]], [["Sio Mesir pusiso ouna manianeu tau Yusup."]], [["Ne hasae sio wason osaka oanori runa sio Mesir no anahatanau waron titue tewa. Sio wason osaka rei, no tuamane sahoro oahenre tewa. Tau sae? Sio osupu muaine rerihoni ia ona aia. Reiso oahen no tuamane tewa."]], [["Yusup iasau osi sio Mesir san rei, “Masi onoo, mo tuamana, uhanere osi ia ona aia nea. Omi ruamo, unanamo tau manianeu osi ia ona aia nea. Onana manei kania raini na oahurarare noi mo nisiu."]], [["Munata maneiu mtuaya nea, mka osama mo maneiu rai tau pahakian nima samatoro orui pahakian osa osi ia ona aia. Nesia rai osi ruamo orahure na oaire. Osi ruamo runa mo hehuka.”"]], [["Oahata, “Upu. Ano apuhaima nea, reiso ami ainisi iake rerihonia. Aamanaku auna manianeu osi ia ona aia.”"]], [["Reiso Yusup iasau runa maunaune isa poe Mesir. Maunaune rei, areimo wani tau muie reini sio osama no atuhu tau pahakian nima-nima na orui pahakian osa osi ia ona aia. Ne hasae atuhu arihoni sio wason osaka oanori runa sio Mesir no anahatanau waron titue tewa sahoro orui atuhu tewa. Maunaune rei ereeu rotu-tu reini."]], [["Reiso sio Israel orueso poe Mesir. Orueso poe otoe wani nanae Gosyen. Sio okikasi oasinena poe Mesir."]], [["Yakup iruei poe Mesir ne musum hutusa rahana itu rotu-tu ne musum utuni hutu ate rahana itu."]], [["Haineke nanie imatai nea reiso ioi Yusup, anai hanaie rei nanie iasau osiki. Iahata, “Aunutu hanam atue poe karaku na asopa ata mka umataku mo, mka aunutuku pan hatu nohue mai Mesir tewa."]], [["Unina na aunutuku pan hatu nohue wani sio oaunutu wea amau wea momou tanui. Arori we tihane hatae arihoni otoe reini na aunutuku pan hatu nohue rei.”"], ["Iahata, “Ama. Au mka una sae wani asaui rei.”"]], [["Iahata, “Asopa ata mka aunai.”"], ["Reiso Yusup isopa oyo Yakup iainisi iainaa runa Anahatana roe naniai."]]], [[["Taue isa sio umau oeuso poe Yusup osima oahata, “Yusup. Amamu ikupui mtinte.”"], ["Reiso Yusup ieu ikata ne hehuka hanaia uaso wason nanao Manasye runa Efraim."]], [["Hoka poe oyo sio osima oahata, “Ama. Anamu Yusup wain ihokai nea.” Iatinu san rei oyo iamkona runa ruai nanie ihanui. Ihanui oyo iruei roe naniai."]], [["Iruei oyo iasau osi Yusup, iahata, “Anahatana wain ne kawasa mainae erenesi pusire iatuhete ruai osiku pan nia Lus pan otoe Kanaan."], ["Iatuhete ruai osiku samatoro irui iake osiku."]], [["Iasau osiku san rei, ‘Au mka una me hehuka tau ipana panesi. Mka ipana rai rakikasi rasinena. Mka urui otoe Kanaan reini osi me hehuka osi ruao rotu-tu ria supan.’"]], [["Reiso me hehuka ua wason oamrae mai otoe Mesir reini on uhokaku mai Mesir tewasi, mka unanaso tau au ruaku we hehuka. Areimo unoo me hehuka Efraim runa Manasye sani ruaku we hehuka, Ruben runa Simeon."]], [["Munata saham isusu honu, me hehuka rei mka unooso sani we hehuka tewa. Ne ano ruam me hehuka. Mka onana rusun arihoni Efraim runa Manasye."]], [["Au una san rei tau inam Rahel. Ununiku on pan otoe Mesopotamia inam imatai pan otoe Kanaan, haineke nia Efrata. Reiso anoku repunokoi mainae. Ukaniki pan rei, paka arena nusue. Arena rei nanie ereeu napi poe Efrata.” (Muie reini Efrata nanae Betlehem.)"]], [["Yakup inoo iake tewa nea. Tau sae? Ikore-korei nea. Matai kania haineke raputiso nea. Reiso inoo Yusup ne hehuka oyo iasei, “Seia ne hehuka reini?”"], ["Iahata, “Sio ikina reini au we hehuka wason Anahatana iruiso osiku mai Mesir reini.”"], ["Iahata, “Haineke me hehuka reino mai na uainisi na Anahatana irui iake osiso.” Yusup haineke ne hehuka rei osi amai oyo iatipuniso runa imukiso."]], [["Yakup inoo iake tewa nea. Tau sae? Ikore-korei nea. Matai kania haineke raputiso nea. Reiso inoo Yusup ne hehuka oyo iasei, “Seia ne hehuka reini?”"], ["Iahata, “Sio ikina reini au we hehuka wason Anahatana iruiso osiku mai Mesir reini.”"], ["Iahata, “Haineke me hehuka reino mai na uainisi na Anahatana irui iake osiso.” Yusup haineke ne hehuka rei osi amai oyo iatipuniso runa imukiso."]], [["Yakup inoo iake tewa nea. Tau sae? Ikore-korei nea. Matai kania haineke raputiso nea. Reiso inoo Yusup ne hehuka oyo iasei, “Seia ne hehuka reini?”"], ["Iahata, “Sio ikina reini au we hehuka wason Anahatana iruiso osiku mai Mesir reini.”"], ["Iahata, “Haineke me hehuka reino mai na uainisi na Anahatana irui iake osiso.” Yusup haineke ne hehuka rei osi amai oyo iatipuniso runa imukiso."]], [["Oyo Yakup iasau osi Yusup, “Au uahata kani amataya nea reiso unooa tewa nea. Aikee muie reini Anahatana itapiku nanie unoo me hehuka.”"]], [["Oyo Yusup inana ne hehuka uaso arihoni amai karai oyo ruai ihahue mai amai uai anoe."]], [["Ihahue pusi oyo iakahuu ne hehuka uaso tau hanai atua na iroriso na ohaineke noa momo. Manasye, ia manaonete, mai momoi hanai atue wanane. Oo Efraim, ia muie rei, mai momoi hanai atue pante."]], [["Ne Yakup hanai atua rasupa neka umau. Hanai atue wanane iaunutui roe Efraim ia muie unui. Hanai atue pante iaunutui roe Manasye ia manaonete unui."]], [["Samatoro iainisi na Anahatana irui iake osi Yusup. Iainisi san rei,"], ["“Upuku Anahatana, ano sahoro momoku Abraham runa amaku Isak"], ["oamahaiso opusu me maunaune."], ["Ano sahoro asakaku sani ia mamsaka rompau isaka ne rompau."], ["Asakaku on au uamrae rotu-tu reini."]], [["Ano sahoro aisosi me maisosie on roe noiyaha na iakahaiku tau we susau pusire."], ["Uainisi na arui iake osi we hehuka reini."], ["Uainisi na sio pusiso oanei ata sio wason we hehuka, wason Isak nea momou, Abraham nea upu."], ["Uainisi na aunaso no ipane rekikasi resinena.”"]], [["Yusup inoo amai hanai atua rasupa neka umau san rei oyo iakahuu amai hanai atue wanane iasau, “Ama. Pene auna hanam atue wanane rei roe Epraim unui tau ia mo, ia muie. Ne una hanam atue wanane rei mai Manasye unui tau ia mo, ia manaonete.”"], ["Iakahuu hanai nanie inea amai hanai atue wanane rei arihoni Epraim unui nanie iunai mai Manasye unui."]], [["Yusup inoo amai hanai atua rasupa neka umau san rei oyo iakahuu amai hanai atue wanane iasau, “Ama. Pene auna hanam atue wanane rei roe Epraim unui tau ia mo, ia muie. Ne una hanam atue wanane rei mai Manasye unui tau ia mo, ia manaonete.”"], ["Iakahuu hanai nanie inea amai hanai atue wanane rei arihoni Epraim unui nanie iunai mai Manasye unui."]], [["Ne amai ipenei. Iahata, “Anaku. Au uanei. Au uanei. Manasye mka ne kawasa mainae na ne ipane mka rekikasi resinena. Ne wanin mka ne kawasa mainae inesi ia. Na ne ipane iae, rekikasi resinena panesi erenesi ia.”"]], [["Ita iainisi arihoni Anahatana honu na irui iake osi sio ikina ua rei tau ranie hatae rei sirinia. Iahata, “Upuku Anahatana. Uainisi na arui iake osi we hehuka reini tau me kawasa. Pani muie, mka sio Israel oainisi na arui iake osi ia isa, mka oainisi san rei, ‘Uainisi na auna ia reini sani Epraim runa Manasye.’”"], ["Reiso Yakup ihete Epraim nanai naone arihoni Manasye."]], [["Oyo Yakup iasau osi Yusup iahata, “Ano anoo nea, nanie haineke umataku nea. Ne Anahatana mka iakahaimo na ohokamo arihoni otoe Mesir reini na oeumo pan moa upu moa momou no otoe. Areimo otoe Kanaan."]], [["Urui nia Sikhem osi ano ruam. Uruiki osi mea kakau tewa. Sikhem wani uahita runai arihoni sio Amori.”"]]], [[["Yakup iaunau Yusup pusi oyo ioi ne hehuka hanaia pusiso utuso. Iahata, “Amanou pusimo mai nusuku reini. Mka uasau osimo pan muie reimo kaneita sapan runa moa hehuka, moa momou, moa upu."]], [["Oamanoumo mai, we hehuka."], ["Oatinu tau moa ama, au."]], [["Ruben ano mo, au anaku manaonete."], ["Ano wani we nasi manaonete."], ["Ano mo, ano manaonete reiso me muiran mainae."], ["Me kawasa mainae."]], [["Ne apusu maunauna tewa."], ["Apusu maunauna tewa reiso ano sani waene erenia mainae erepusu nahae rei tewa nea."], ["Reiso ano mka sani ano manaonete tewa."], ["Tau sae? Anekea runa sahaku isa."], ["Ano apaputi naniaku."]], [["Simeon, Lewi omi ua mo, kaka wani."], ["Uamo ohunu tau mo tunua."]], [["Upeneku uamanouku ukatamo."], ["Upeneku upusu tau mo mananoune."], ["Tau ohunu tumata tau anomo rasaa"], ["okaumin oseha koropou nene una onate inamatane na ereeu iake tewa."]], [["Masi omatamo runa mo sata rai"], ["wani ohunu panesi rei."], ["Masi omatamo runa anomo rasaa mainae rai"], ["tau okaumin ounaso sinsaraso."], ["Anahatana mka isama-samamo pusu sio Israel pusiso."], ["Anahatana mka iuna wena-wenamo pusu sio ipana Israel."]], [["Yehuda, ano mka akua ahunu me nisau."], ["Mea kakau, mea waniu mka oainaa runaya,"], ["mka ohahue mai tanua."]], [["Ano mo, ahunu samatoro anunia mai numa"], ["areimo sani singa honue erehunu samatoro erenuniki noi naniae."], ["Singa erenuniki oyo erenusa ruae samatoro erenekei."], ["Singa inae mo, sio pusiso okaitau oakaremai."], ["Ano sani singa rei, ahunu oyo me nisau okaitaua."]], [["Sio rerihoni ano me mansiau mka ouna aiau"], ["mea upu mka ouna aiau rotu-tu ria supan."], ["Ouna aiau rotu-tu mea upu wain Anahatana ihitiki iuna aia."], ["Iuna aia oyo sio niana oatinu tanui."]], [["Omi mka mo iake runa umau reiso oahita tewa nea. Mo muaina panesi."], ["Mo makapanau panesi, mo atuhu panesi."], ["Mo anggur huaya panesi reiso mka okanihoo keledai anai tau ai anggur wani iake mainae."], ["Mo muaina panesi, oninu sanauta panesi."], ["Mo sae man panesi rotu-tu opapa apia tau tihu anggur."]], [["Oninu tihu anggur reiso matamo kania msinaya."], ["Oninu susu reiso nesimo putia."]], [["Sebulon, ano mo, mea upu mka orueso haineke nuae."], ["Kapana mka ramamanuso nau nuae rei."], ["Me tuamane rotu-tu haineke nia Sidon."]], [["Isakhar, ano mo, mka anei naniam na aranahaya iake, me tuamane iake."], ["Reiso apakarian panesi na pene sio onanai arihonia."], ["Apakarian panesi rotu-tu mea upu ouna manianeu na pene sio onanai arihonia."], ["Apakarian panesi sani keledai wani remkona."], ["Erepakarian panesi rotu-tu erenekei kua pakuna ua tihua."], ["Pakuna waron sio oapataure tau apia panesi rei mtinta."]], [["Isakhar, ano mo, mka anei naniam na aranahaya iake, me tuamane iake."], ["Reiso apakarian panesi na pene sio onanai arihonia."], ["Apakarian panesi rotu-tu mea upu ouna manianeu na pene sio onanai arihonia."], ["Apakarian panesi sani keledai wani remkona."], ["Erepakarian panesi rotu-tu erenekei kua pakuna ua tihua."], ["Pakuna waron sio oapataure tau apia panesi rei mtinta."]], [["Dan, ano mo, mka asau ia seia ne manisate ia seia ne isanae."], ["Ano mka asau tau ano mo ano numa upue tau ipane isa arihoni au."]], [["Ano asiraso na ahunu sani tekene mai arena nusue."], ["Ano sani mnanate mai parisi nusue wani ererutu naitanane toue rotu-tu ia wain isaa naitanane rei iamnahui.”"]], [["Yakup iasau iahata, “Upuku. Au unapa-napa na ano apuheuma.”"]], [["“Gad, ano mo, mka sio kimanakana onana mo apia runa ohitamo."], ["Ne ano mka aneiso runa anana no apia oi."]], [["Asyer ano mo, me muaina panesi, muai iaka-iaka."], ["Na mka arui muai iaka-iaka osi sio ona aiau."]], [["Naftali, ano mo, ano runa mea upu mka osotamo tau manianeu tewa."], ["Reiso ano sani maianane wani sio osotai tewa, maianane wani nene anaya marainia."]], [["Yusup ano mo, mka mea upu panesi orueso sui supan-supan man."], ["Areimo ano sani awane wasi wani nene huaya panesi."], ["Areimo ano sani awane wasi wani ereruhu haineke waene hunae."], ["Areimo ano sani awane wasi wani nene sakata rasapa rarohi kasunepene."]], [["Mea kakau anoo rasaa tanua reiso ahenia."], ["Areimo sani ia isa ikata henue na iana ia isa nanie ihunui."]], [["Ne ano akarihuru amahai. Me patane maka-makae."], ["Areimo sani ia isa ikata henue ne ikananunu tewa."], ["Ikata henue hanai atua makaya."], ["Ano amahaia tau Anahatana wain uainisi uainaa runai isakaya. Anahatana mo, ne kawasa mainae erenesi pusire."], ["Ano amahaia tau Anahatana isakamo sani ia mamsaka rompau isaka ne rompau."], ["Anahatana iararou nohu,"], ["areimo sani hatu tinetae rerarou nohu."]], [["Ano amahaia tau Anahatana wain uainaa runai iakahaia."], ["Ano amahaia tau ia wain ne kawasa mainae erenesi pusire irui iake osia."], ["Irui iake sani uane on roe nante."], ["Irui iake sani waene on poe tuamane anoe."], ["Irui iake sani mo pinau osusu haha panesi."], ["Irui iake sani mo makapanau nene anaya panesi."]], [["Anahatana irui iake osiku erenesi iaka"], ["sani hunahana waron sio onanare arihoni tinetaya waron ramtuaso."], ["Anahatana irui iake osiku erenesi iaka"], ["sani hatu itana nene hunonia mainaya waron sio onanare arihoni pupua waron on masuae."], ["Anahatana inini ano arihoni mea kakau runa wanim pusiso na irui iaka rairo pusire osia."]], [["Benyamin, ano mo anom eresaa sani asu manene."], ["Tau omnanoe asu manene ereoto nene muaine oyo ereaiki. Nene neta isa erehokai oyo anoe eresaa."], ["Tau pumono asu manene eresama-sama nene muaine osi nene anaya.”"]], [["Yakup ianamana san rei osi ne hehuka hanaia hutusa rahana ua rei pusu sapani na Anahatana mka irui iake osi sio ruao sana osa-osa runa noa upu. Iaunutu anoi rerihoni ne hehuka sana osa-osa pannuhu runa no atata."]], [["Yakup isima runa ne hehuka pusi oyo iasau runa ne hako iahata, “Mka-mkane umataku reiso saka oaunutuku pan hatu nohue anoe. Hatu nohue wani Abraham ihane arihoni Efron, ia arihoni sio Het. Ihanei runa nene tuamane otoe rei."]], [["Hatu nohue rei wapan nia Makhpela. Wapan nia Mamre hae ranie eresaa pan otoe Kanaan. Ihane hatu nohue rei nanie tau iau-aunutu sio matana."]], [["Pani hatu nohue rei oaunutu Abraham runa Sara. Ita oaunutu Isak runa Ribka. Ita au ruaku uaunutu Lea."]], [["Aunutu au pan hatu nohue rei oi.”"]], [["Taa iasau pusi ne hako rei osi ne hehuka oyo iapusaa ain atua roe naniai samatoro inekei. Inekei oyo imatai."]]], [[["Imatai oyo Yusup ipesi ruai iatipuni amai irani imuki amai uai anoe."]], [["Irani pusi oyo iaisosi sio wason oasamau sio matana tau upati wani ereuna sio okopu tewa. Reiso iaisosiso ouna osi amai."]], [["Osaka ososa-sosa sio matana tau upati rei rotu-tu onona hutu ate reiso sio ososa-sosa Yakup ne patane rotu-tu onona hutu ate. Sio Mesir orani anoo rapunoko Yakup rotu-tu onona hutu itu."]], [["Sio anoo rapunoko Yakup pusi oyo Yusup iasau osi ia ona aia ne makahaia, iahata, “Oasau na we anamanae reini osi re ia ona aia,"]], [["oahata, ‘Tau amaku nanie haineke imatai rei, iaunutu hako osiku. Iahata, “Munata umataku mo, saka oaunutuku pan hatu nohue wani ukaniki matane nea. Hatu nohue rei wapan otoe Kanaan.” Reiso tapiku na uaunutu amaku ee. Uaunutu amaku pusi samatoro on pan ununiku mai.’”"]], [["Osima osi ia ona aia oyo iahata, “Iake. Eu na aunutu amam sani ne hako osia rei.”"]], [["Reiso Yusup ieu iaunutu amai. Ieu ikata sio panesi. Ikata ia ona aia ne makahaia, sio onata tau ne numa, runa sio onata tau otoe Mesir."]], [["Sio wason orueso okata Yusup, runa nea kakau na wanin, runa sio wason orueso mai amai ne numa oeu okatai oi. Hasae sio wason orueso mo, sio ikina runa no makapanau oarihonire mai otoe Gosyen."]], [["Sio wason osaa kareta wani naitanane ereroriki iae oeu oi. Reiso sio panesi oeu."]], [["Taa ohokaso pan otoe wani opapa manei. (Manei, nooi sani ana.) Otoe rei nanae Goren-Haatad, pan Wae Yordan on pan hae. Ohoka pan oyo anoo rapunoko ruao reiso orani nio mainaya. Reiso Yusup ipusu monne iatamisi amai rotu-tu onona itu."]], [["Taa sio poe otoe Kanaan onoo ata anoo rapunoko ruao pan Goren-Haatad oyo oahata, “Kasiane! Sio Mesir rei opusu no monne oatamisi ia matane rei anoo runai mainae.” Reiso ohete otoe rei tau Abel-Misraim. Nene manariti “Sio Mesir anoo rapunokoi”."]], [["Reiso Yakup ne hehuka ouna sae wani iasau osiso rei."]], [["Orori ia matane rei poe otoe Kanaan na oaunutui pan hatu nohue pan nia Makhpela wani Abraham ihane arihoni Efron ia Het rei nanie iaunutu sio matana pan anoe. Hatu nohue rei wapan nia Mamre on pan hae."]], [["Taa iaunutu amai pan hatu nohue pusi oyo inuniki na poe Mesir ikata nea kakau, wanin, runa sio wason okatai suru pan oaunutu amai rei."]], [["Taa oaunutu amai pan hatu nohue oyo onuniso poe otoe Mesir oyo Yusup nea kakau okaitaui pene rotu-tu ihunuso. Reiso oahata, “Munata Yusup anoi erepeka runa wani naone iaheniki rei, mka ihunuta. Reiso sapani na ita?”"]], [["Anoo rapeka runa no masana rei oyo oaisosi ia isa poe iasau na no anamanae reini poe osi noa wani. “Tau amari imatai tewasi"]], [["iasau osima ata nanie ami asau osia san rei, ‘Uainisi arihonia na pene apasana mea kakau tau no masana wani naone ounai tanua rei.’ Reiso ami ainisi arihonia na pene apasanama tau mani masana wani naone aunai tanua. Ami aanori runa Anahatana wain amari iainisi iainaa runai.”"], ["Yusup iatinu san rei oyo anoi mtinte. Nea kakau oparisaa tanui tewasi reiso matai waena."]], [["Oyo nea kakau ruao ohokaso mai tanui. Ohokaso mai ohahue mai tanui. Oahata, “Ami auna maniane tanua.”"]], [["Ne Yusup iahata, “Pene okaitauku. Tau au mo, ukati Anahatana?"]], [["Ruamo oapamata sou nanie ouna kahatene tanuku ne Anahatana ikati kahatene rei tau iake na wani naone rei nooi sani kahatene ereuna iake nea. Anahatana iapuheu sio panesi wason naone omata muaine. Reiso oamahaiso."]], [["Pene anomo rauponu. Mka urui muaina osimo runa mo hehuka.”"], ["Reiso ianamana iake san rei osi nea kakau na pene okaitaui."]], [["Reiso Yusup iruei poe Mesir runa nea kakau, wanin, runa nea enau pusiso. Iamahaiki rotu-tu ne musum utun hutusa."]], [["Inoo nea momou, nea upu arihoni Efraim. Inahi Makhir ne hehuka. Sio reimo, sio Manasye nea momou. Inahiso, areimo sio no monne nanie inooso sani ruai ne hehuka."]], [["Yusup iasau osi nea kakau runa wanin san rei, “Au nanie haineke umataku nea. Ne Anahatana mka isakamo na ihokamo arihoni otoe reini na onunimo pan otoe wani itotoe nanie iruiki osi Abraham, Isak, runa Yakup noa upu noa momou.”"]], [["Oyo Yusup ioi nea enau pusiso na ohokaso mai tanui na nanie iaunutu hako osiso. Iahata, “Mka Anahatana ihokamo arihoni otoe reini mo saka orori we patane arihoni reini.”"]], [["Taa ianamana pusi san rei oyo imatai poe otoe Mesir. Ne musum utun hutusa. Oaunutu upati ososa-sosai mai ne patane na oaunutui poe peti anoe."]]]], "Mark": [[[["Au nanie usima na Sou Iake rerihoni Yesus Kristus. Yesus Kristus mo, Anahatana Anai. Sou Iake rei nene aikune wani sani masuae wani ia mamsima runa Anahatana ne maunauna isa wain nanai Yesaya ikanui. Ikanu ata Anahatana iasau osi Anai, Yesus, san rei,"], ["“Mka uaisosi we ia maisosie na ianaonea. Ano tau muie."], ["Uaisosiki na iaunauso, nooi sani iseka tau arena osia.”"]], [["Au nanie usima na Sou Iake rerihoni Yesus Kristus. Yesus Kristus mo, Anahatana Anai. Sou Iake rei nene aikune wani sani masuae wani ia mamsima runa Anahatana ne maunauna isa wain nanai Yesaya ikanui. Ikanu ata Anahatana iasau osi Anai, Yesus, san rei,"], ["“Mka uaisosi we ia maisosie na ianaonea. Ano tau muie."], ["Uaisosiki na iaunauso, nooi sani iseka tau arena osia.”"]], [["Oyo ia mamsima runa Anahatana ne maunauna isa honu, wain nanai Yesaya, ikanu ata Anahatana iasau san rei,"], ["“Ia isa nioi iakapona ria otoe huie san rei,"], ["‘Sani sio oseka tau arena osi ia mainae,"], ["aunauso rerihoni au, na oatinu tau Upuri"], ["sani ouna arena katopue mka ieu.’”"]], [["Yesaya ikanui san rei, areimo sani Yohanis ihokai pan otoe huie. Ihokai na isohuso na mansiau oanei ata oarihoni no rosau nea. Iaunauso san rei, “Oarihoni mo rosau na Anahatana isiru heu mo rosau rai. Oarihonre, oyo usohumo.”"]], [["Mansia pusiki sui otoe Yudea runa kota Yerusalem ohoka, nanie oatinu Yohanis ne maunauna. Oamanaku no rosau, oyo Yohanis isohuso na mansiau oanei ata oarihoni no rosau nea. Isohuso pan Wae Yordan."]], [["Yohanis mo, iausahu papite wani ounai arihoni makapana wan nanae unta nene unte. Inene koropou unte pan ahai. Iai kauka runa kilalan wesie."]], [["Iaunauso san rei, “Mka ia isa ihokai tau muie. Ia reimo mka ne kawasa mainae erenesi au. Au mo, au mainae tewa. Reiso ukanahata na unosu ne sandaliu arihoni ain atua man iae, iake tewa oi."]], [["Usohumo tau tihu na mansiau oanei ata oarihoni no rosau nea. Ne ia sahoro mka irui Anahatana Ne Inaha osimo.”"]], [["Oyo Yesus ihokai on poe nia Nasaret poe otoe Galilea, samatoro Yohanis isohui pusu monne ria Wae Yordan."]], [["Isohui pusi oyo, Yesus ihokai arihoni waene rei, inoo nante rehekai. Oyo, Anahatana Ne Inaha isipui. Anahatana ne Inaha rei mo, nooi sani manu puane. Isipui"]], [["oyo iatasohui roe Yesus. Iatasohui oyo, oatinu nioke isa on roe noiyaha. Iahata, “Ano mo, Au Anaku. Anoku runaya nai osa. Anoku iake tau ano.”"]], [["Mata huni tewa oi, oyo Anahatana Ne Inaha iaisosi Yesus ieui ria otoe huie."]], [["Reiso iruei ria rei onona hutu ate. Oyo ia aia sakahatene irea Yesus na ipalalosa. Binatang seana warora rei oi. Ne Anahatana ne maisosia on roe noiyaha ohoka oakahaiki."]], [["Sio oaresi Yohanis nea, oyo Yesus ieu poe otoe Galilea. Ieui poe rei nanie isima na Sou Iake rerihoni Anahatana."]], [["Hoka poe oyo, isima iahata, “Potuina tewa oi, oyo mka Anahatana irime ne mansiau. Oarihoni mo rosau. Oparisaa tau Sou Iake rerihoni Au.”"]], [["Yesus wain ieu ipusu Wae Galilea nusue, oyo inoo sio mamhikua ua. Sio ua reimo Simon runa wanin Andarias. Uaso wason ohiku onina ikae."]], [["Yesus iasau osiso iahata, “Oeu mai na oeu opusu au. Mka uatuhetemo na oeu ohiku tumata osiku.”"]], [["Oyo oarihoni no ueta rai sirinia, samatoro oeu opusu Yesus."]], [["Yesus ieu hainau mkane, ita inoo Sebedeus ne hehuka, Yakobis runa wanin Yohanis. Uaso wasopan arupae anoe oseka tau no ueta."]], [["Oyo Yesus ioiso rei sirinia. Reiso oarihoni noa ama pan arupae anoe rei runa sio umau honu. Oarihoniki runa sio wason isehaso na opakarian osiki rei. Oyo uaso oeu opusu Yesus."]], [["Yesus runa ne mampusua oeu rotu-tu ohokaso pan kota Kapernaum. Tau ranie hatae wan ita Yahudiu iamuira Anahatana isa, Yesus inusui pan sio Yahudiu no numa mananoune, nanie iatuhete noi rei."]], [["Sio wason oatinui rei, osira tau ne anamanaya rai. Tea mo, iatuhete runa ne kawasa. Iatuhete sani sio matuhete Musa ne maunauna tewa."]], [["Oyo sira tau ia isa wain sakahatene remasuniki inusui pan numa mananoune rei, oyo iakapona iahata,"]], [["“Ee! Yesus, ano Nasaret. Nanie amunama? Ahokaya reini mo, nanie ahunuma si? Uaneia nea. Ano mo, ano manisate onate. Ahokaya on roe Anahatana!”"]], [["Ne Yesus iasau osi sakahatene rei. Iahata, “Amaturua! Ahokaya arihoni ia reno.”"]], [["Reiso ia rei ikananunu tau sakahatene rei eresuniki, oyo iasanoata. Oyo sakahatene rei erehokai arihoniki rei sirinia."]], [["Erehokai oyo, sio pusiso osira hunu ruao. Reiso oasei mai umau oahata, “Ira, oe! Sae reini? Matuhete honue maa! Tau ne kawasa iaisosi sakahatena rahoka oyo rahokaso rei sirinia.”"]], [["Reiso mata huni tewa oi, oyo sio pusiso sui otoe Galilea oatinu rerihoni Yesus."]], [["Yesus ikata Yakobis runa Yohanis, oyo tonso ohokaso oarihoni sio Yahudiu no numa mananoune rei, samatoro oeuso poe Simon runa Andarias no numa."]], [["Simon inai hanahanai waipo inekei. Tea mo ipusai. Reiso osima runa ne kupue rei osi Yesus."]], [["Reiso Yesus ieu poe, iakahuu ia pina onate hanai atue, samatoro iakahaiki ihitioi. Oyo ia pina onate rei, ne kupue iake rei sirinia. Ia iake nea, oyo inana muaine osi pusiso oaiso."]], [["Nene manin ruru san rei, sio panesi orori sio kupua runa sio wason oauwena na sakahatena."]], [["Reiso sio niane hahae rei pusiki, pusiso oamanouso haineke Petrus ne numa mitanunue."]], [["Oyo Yesus isuisene sio panesi wason osupu kupu nita-nitaya, inei sakahatena. Ne isopo sio sakahatena rei na pene oanamana. Tau oanei ata ia mo, ia seia."]], [["Nene hanroe omnano tunne san rei oyo, Yesus ihanui. Ihanui oyo ieu iarihoni numa rei. Ieui na roe oto huie isa nanie iainisi tau Anahatana."]], [["Ne Simon sio oeu oninai."]], [["Oeu oninai, oyo osupui. Osupui, oyo oasau osiki oahata, “Sio pusiso wason oeu oninaya rei!”"]], [["Ne Yesus iasau osiso iahata, “Mai, na ieuta sui nia tamena sui otoe Galilea reini. Na usima na Sou Iake rerihoni Au osi sio oi. Tea mo, uhokaku mai rei mo, tau rei, tea!”"]], [["Reiso Yesus ieu ihori otoe Galilea rei pusiki. Ieu isima na Sou Iake rerihoni Anahatana sui sio Yahudiu no numa mananouna runa ieu isuisene sio wason oauwena runa sakahatena."]], [["Taue isa ia wain ikupu unte wani iake tewa nai osa isa ieu pan Yesus. Hoka pan, irike tune iakapuni Yesus ain isopa ikokuroui. Oyo iainisi na Yesus isuisenei. Iahata, “Upu. Sani me maue mo, mai na asuiseneku, areimo ano me kawasa asuisene.”"]], [["Yesus anoi runai reiso iakahuui oyo iahata, “Iake. Usuisenea nea.”"]], [["Ranie hatae rei sirinia, oyo kupue rei rerihoniki rei sirinia. Kupue rei rerihoniki, oyo ia kupu unte rei iake rei sirinia."]], [["Oyo Yesus iaisosiki ieui. Iasau osiki iahata,"]], [["“Anomu erepeka. Asupu sio umau mo, pene aruni. Ne aeua pan ia imam isa na ainisi na iariniia. Arui manua ua osiki na ikenure osi Anahatana sani Musa iaunau rei. Tau rei, sio pusiso mka oanei ata ano iake nea.”"]], [["Ne ipusu Yesus ne maunaune rei tewa. Ieu suru ria, suru nau iruni osi sio panesi. Iahata, “Yesus isuiseneku.”"], ["Reiso iruni suru ria, suru nau rotu-tu Yesus inusu niana iau-iauhuniki man. Iruei iauhuniki pan niane muie man. Ne sio on ria, on nau ohokaso mai tanui sui osa sirinia."]]], [[["Yesus isuisene ia kupu unte pusi, oyo nene onona ate san rei, inuniki pan kota Kapernaum. Sio panesi onooi, reiso osima osi umau. Oahata, “Yesus waipan ihokai nea.”"]], [["Reiso sio panesi ohoka oamanouso haineke numa rei rotu-tu sio umau mo, osupu naniao tewa nea. Pani muie, haineke mitanunue iae, san rei sirinia. San rei oyo, Yesus isima runa Anahatana ne anamanaya osiso."]], [["Oyo sio ate ohokaso orori ia talae isa, nanie ororiki mai Yesus."]], [["Ne sio panesi rei oneteso. Reiso oeu mai tanui iake tewa. Reiso osaa roe numa hahae, samatoro onosu ainataya waron ranete numa rei, oyo oratiki tau ne kinoe poe Yesus."]], [["Oratiki oyo, Yesus inoo ata sio rei oparisaa ata ia imaha heu kupue rei. Taa san rei oyo, Yesus iasau mai ia talae rei iahata, “He anaku, me rosau, usiru heure nea.”"]], [["Ne sio matuhete Musa ne maunauna umau wason oru-rueso pan rei. Oatinu Yesus ianamana san rei, oyo oasei pan anoo oahata,"]], [["“Ia mo, masike nai osa, ianamana san rei. Ianamana sani ia mo, Anahatana rei. Ia seia sahoro imaha isiru heu rosau sani Anahatana? Anahatana ruai sahoro imaha isiru heu rosau.”"]], [["Taa san rei oyo, Yesus ianei sio rei anoo. Reiso iasau osiso iahata, “Omi nanie oasei pan anomo san rei, nanie tahae?"]], [["Sani uasau osi ia talae reini, ‘Me rosau, usiru heure nea.’ Ne sapani na oanei ata kani usiru heure te tewa? Ne sani uasau osiki, ‘Ahanua, ahetu me kinoe rei, oyo ruam aeu.’ Omi mka oanei ata au we kawasa usuisene."]], [["Ne muie reini, unina na oanei ata, mai tuniai reini, Au, Tumata Reini, Anahatana Ihitiku, we kawasa usiru heu rosau.”"], ["Oyo Yesus iasau osi ia talae rei iahata,"]], [["“Uasau osia, ahanu, ahetu me kinoe rei, na anunia.”"]], [["Oyo ihanui, ihetu ne kinoe rei, oyo ihokai. Sio pusiso onoo ihanui, ihetu ne kinoe rei. Reiso osira. Oainaa runa Anahatana oahata, “Mania upu Anahatana. Ano mo, ano iake tunne nai osa. Ano me kawasa mainae. Una nitae reini mo, ami anoo tewasi.”"]], [["Yesus isuisene ia talae isa pusi, oyo ieui pan Wae Galilea honu. Ihokai pan waene nusue, oyo sio panesi ohokaso mai tanui na iatuheteso."]], [["Taa Yesus wain ieu ipusu arena pan rei, oyo inoo ia mainisi peau isa waipo iruei poe numa mainisi peau. Ia reimo, nanai Lewi. Amai tau Alpeus. Sio mainisi peau oakahai sio Romau oeu oamanou peau arihoni sio Yahudiu. Sio Romau rei otapiso oakapena na onana kepen umau osi sio ruao oi. Reiso sio Yahudiu openeso tanso. Sio oahata sio mo, sio kahatena nai osa sani sio kimanakana. Yesus ioi ia rei. Iahata, “Aeu mai na apusu au.”"], ["Yesus ioiki oyo ihitio ieu ipusu Yesus rei sirinia."]], [["Yesus wain iaiki pan Lewi ne numa, oyo sio mainisi peau runa sio wason nusa niane oahata sio kahatena umau rei ohoka oaiso okata Yesus runa ne mampusua oi, tau sio panesi wason oeu opusu-pusui oi."]], [["Sio matuhete Musa ne maunauna arihoni sio onata arihoni akama Yahudiu onoo Yesus iaiki ikata sio mainisi peau runa sio wason nusa niane oahata sio kahatena rei. Reiso oasei tau Yesus ne mampusua oahata, “Omi mo matuhetene rei nanie iai ikata sio mainisi peau runa sio kahatena rei, nanie tahae?”"]], [["Iahata, “Sani ia mamsuisene isuisene sio iaka tewa, ne isuisene sio kupua, au oi uhokaku tewa uanaha runa sio wason oahata sio ruao, sio manisata. Ne uhokaku uanaha runa sio kahatena.”"]], [["Taue isa Yohanis Ia Mamsohue ne mampusua runa sio ona akama Yahudiu pusiso wason oamaon. Oyo sio umau ohokaso mai Yesus, nanie oasei tanui. Oahata, “Yohanis ne mampusua runa sio onata arihoni akama Yahudi no mampusua oamaon. Ne ano me mampusua mo, oamaon tewa. Oamaon tewa tau sae?”"]], [["Iahata, “Tau sio mausahaya oaiseneso, sio wason opusu maisene rei oamaon te tewa? Munata ia hehuke wain ikata sio asi, oaiso sirinia, tea! Oamaon iake tewa."]], [["Ne mka sio umau osota ia hehuke rei, samatoro sio wason noi maisene rei oamaon iake."]], [["Sio oaturui papi monae tau nipa sini honue tewa. Tea mo, mka opapa papite rei oyo, erenunui, oyo papite rei wakihai mainae honu."]], [["Sio oaiinu tihu anggur wan honue pan une-une unte wani monae tewa. Tea mo, mka tihu anggur wan honue rei reuna unte rei wakihai. Reuna sai-sai tihu anggur runa unte uare. Tihu anggur wan honue mo, kahurae oaiinui tau une-une unte wani honue oi.”"], ["Yesus iatuheteso san rei na oanei ata maunaune wani honue mo, onehui runa maunaune wani monae mo, iake tewa."]], [["Tau ranie hatae wan ita Yahudiu iamuira Anahatana isa, Yesus wain ieu iniku sui nisi isa. Nisi reimo, sio orahui tau manei (nooi sani ana kanie). Yesus ne mampusua oeu ohuku manei rei nene huaya, na oai."]], [["Sio onata arihoni akama Yahudi onoo san rei, oyo oasei tau Yesus oahata, “Masi anoo. Ano me mampusua mo, opusu Musa ne maunauna tewa. Wason ohuku manei tau ranie hatae wan ita Yahudiu iamuira Anahatana, nanie tahae?”"]], [["Iahata, “Omi onoo tau Anahatana ne anamanaya tewa, sapani na Daud inana poroti wani sio oruiki osi Anahatana. Poroti reimo, pusu Musa ne maunauna hasae sio imam ruao man sahoro oaiki. Aikee Daud inanai. Inanai tau Abiatar iuna sio imam no ia mainae. Daud runa sio wason okatai rei omakaneaso. Reiso inusui pan Anahatana ne numa mainisie, oyo iai poroti rei. Isama sio wason okatai rei oi. Ne ia isa iakapuku tanui tewa."]], [["Iahata, “Omi onoo tau Anahatana ne anamanaya tewa, sapani na Daud inana poroti wani sio oruiki osi Anahatana. Poroti reimo, pusu Musa ne maunauna hasae sio imam ruao man sahoro oaiki. Aikee Daud inanai. Inanai tau Abiatar iuna sio imam no ia mainae. Daud runa sio wason okatai rei omakaneaso. Reiso inusui pan Anahatana ne numa mainisie, oyo iai poroti rei. Isama sio wason okatai rei oi. Ne ia isa iakapuku tanui tewa."]], [["Reiso ranie hatae wan ita Yahudiu iamuira Anahatana mo, Anahatana iunai osi mansia. Ihaye mansia tewa na opusu maunauna rerihoni onone wan iamuira Anahatana rei man."]], [["Reiso Au, Tumata Reini, Anahatana Ihitiku, we kawasa uasau sae sahoro Anahatana itapita iunai tau ranie hatae wan ita Yahudiu iamuira Anahatana.”"]]], [[["Oyo Yesus ieu pan sio Yahudiu no numa mananoune honu, oyo isupu ia hanaie isa. Ia reimo, hanai atue erematai."]], [["Sio umau pan rei wason oaka-akaohu Yesus, nanie oamanarui. Nanie onoo ata kani isuisene ia rei tau ranie hatae wan ita Yahudiu iamuira Anahatana rei te tewa."]], [["Oyo Yesus iasau osi ia kupue rei. Iahata, “Aeu mai na ooa kua tihue reini.”"]], [["Yesus iasei tau sio panesi rei. Iahata, “Pusu Musa ne maunauna, tau ranie hatae wan ita Yahudiu iamuira Anahatana reini mo, iuna sae iake? Iuna iake? Iuna kahatene? Iakahai mansia na iamahaiki? Te ihunu? Te sae?”"], ["Ne sio panesi rei oamaturuso man."]], [["Oyo iasumataso. Anoi eresaa. Anoi runaso tau sio unuo onata. Oyo iasau osi ia kupue rei iahata, “Asasona hanam mai.”"], ["Oyo iasasona hanai. Hanai iake nea."]], [["Oyo sio onata arihoni akama Yahudi rei ohokaso arihoni sio Yahudiu no numa mananoune rei, oyo oanamana runa Herodes ne mansiau, na nanie ohunu Yesus."]], [["Yesus runa ne mampusua oeuso oarihoni sio hutue rei, oyo oeuso pan waene. Ne sio Galileau panesi oeu opusu Yesus oi, runa sio on pan otoe Yudea,"]], [["sio on pan kota Yerusalem, sio on pan otoe Idumea, runa sio on ria Wae Yordan on ria hae, runa sio on nau nia Tirus runa nia Sidon. Sio pusiso ohokaso pan Yesus tau oatinu rerihoni iuna sae."]], [["Reiso Yesus iaisosi ne mampusua onoo na arupae isa matane osiki. Oyo orurui hainekei. Ikaitau pene tu-tu sio mansia hutue wason sinasi rei oesei reiso iainisi arupae rei."]], [["Isuisene kupua inaya panesi, reiso sio kupua pusiso oruru heu umau, na oeu haineke Yesus na oakahuui."]], [["Sakahatena ranoo Yesus, ranoo ata ia mo, ihokai arihoni Anahatana. Reiso oakapona oahata, “Ano sahoro Anahatana Anai!”"]], [["Ne Yesus isoposo na pene osima runa ia, ata ia mo, ia seia."]], [["Yesus isuisene sio kupua pusi, oyo inoai roe pupue, samatoro ianaha runa sio umau wason ruai ne maue na opusui. Sio rei ohokaso roe,"]], [["oyo ihiti sio hutusa rahana ua. Iahata, “Uhitimo na okataku sui supan na uaisosimo osima na Sou Iake rerihoni Au."]], [["Mka Anahatana irui kawasa osimo na onei sakahatena.”"]], [["Sio hutusa rahana ua wason Yesus ihitiso rei mo, nanao:"], ["Simon (Simon mo, Yesus ihete nanai tau Petrus),"]], [["Yakobis runa wanin Yohanis (uaso noa ama tau Sebedeus, Yesus ihete nanao tau Boanerges, nene manariti mo"], ["),"]], [["Yesus inuniki on roe pupue, oyo inusu pan numa isa. Ne mansia hutue ohoka oamanouso honu rotu-tu Yesus runa ne mampusua oai mosa tewa."]], [["Ne mansiau oatinu san rei, oyo oeu osotai, tea mo, sio panesi oasau oahata, “Iarirunei nea.” Sio oasau san rei tau iai tewa."]], [["Sio matuhete Musa ne maunauna wason ohokaso on roe kota Yerusalem oasau oahata, “Beelsebul eresuniki!” (Beelsebul mo, ia aia sakahatene.) “Reiso Ia aia sakahatene rei irui kawasa osiki na inei sakahatena rei tea!”"]], [["Oyo Yesus ioi sio hutue rei, samatoro iaunauso tau matieua. Iahata, “Sapan na ia aia sakahatene renei sakahatene?"]], [["Munata sio niane owena-wenaso, areimo niane rei huie nea."]], [["Munata ipane isa erewena-wenai, areimo ipane rei tihoniki nea."]], [["Reiso munata ia aia sakahatene inei ruai ne mansiau na owena-wenaso, mka ne kawasa mainae tewa nea."]], [["Noo sani ia isa nanie inusui pan ia mkonae isa ne numa na ikimanaka ne apia. Ne kahurae ikanihoo ia mkonae rei ee. Ikanihooi, samatoro inusui ikimanaka ne apia.” (Yesus ianamana rerihoni ruai sani ia wain ikanihoo ia mkonae rei. Ikanihooi, areimo sani inana ia aia sakahatene ne kawasa.)"]], [["“Atinu mai ia-ia nanie uasau osimo. Anahatana isiru heu rosa sae man. Orati sohi Anahatana, Anahatana isiru heu no rosa rei."]], [["Ne munata orati sohi Anahatana Ne Inaha, Anahatana isiru heu no rosa rei tewa rotu-tu ria supan.”"]], [["Iasau san rei tau sio oasau oahata, “Sakahatene eresuniki.”"]], [["Yesus iatuhete pan numa anoe, inai runa nea waniu ohokaso. Ooso pan mui, oyo oaisosi ia isa ioi Yesus."]], [["Sio mansia hutue wason orue ohori Yesus. Oyo ia rei iasau osiki iahata, “Masi anoo. Inamu runa mea waniu wason pan mui oninaya.”"]], [["Iahata, “Ia seia sahoro inaku? Ia seia sahoro waniku tanui?”"]], [["Oyo inoo ineka pusi sio wason orue ohoriki rei, oyo iahata, “Omi reini pusimo sahoro inaku runa wea waniu."]], [["Ia seia man wain ipusu Anahatana ne maue, ia rei sahoro anoku runai sani waniku, hotaku, runa inaku.”"]]], [[["Yesus wain iatuheteso honu mai Wae Galilea nusue. Sio mansia hutue oo ohoriki. Sio hutue rei ouna patapariki reiso isaai pan arupae anoe oyo iruei pan rei. Arupae rei wani eremanu-manui. Oo sio hutue rei wasora waene nusue."]], [["Oyo Yesus iatuheteso. Iatuheteso ipake matieua. Iatuheteso san rei,"]], [["“Oatinu. Ia mamrahue isa ieu iahurara manei kania. (Manei mo, nooi sani ana kanie.)"]], [["Iahurara manei kania rai, oo umau ramnahu arena tiae. Oyo manua rahokaso raruture rotu-tu pusire."]], [["Manei kania umau honu ramnahu hatu kania, tuamane mkane man. Manei kania rai raruhu sansana man. Tea mo, tuamane kamanite man."]], [["Oyo ranie katopu san rei, manei tuhua rai ramnunuso rakaimeniso, oyo ramataso. Tea mo, namta rakaisunu hainau tewa tau tuamane rei kamanite man."]], [["Manei kania umau honu ramnahu mono unia. Oyo mono unia rai raruhu rasapa manei tuhua rai, reiso rahua tewa."]], [["Manei kania umau honu ramnahu tuama iake. Manei kania rai tuhua, oyo raruhu iake, reiso rahua. Nene huaya rai, umau rasupu huaya hutu tonu, umau hutu nome, oo umau honu rasupu utuni.”"]], [["Oyo Yesus iasau, “Ia seia tinai ukuna areimo, iatinu ia-ia na ianei.”"]], [["Yesus wain ruai man. Ia isa ikatai tewa nea. Oyo sio hutusa rahana ua rei runa sio umau honu oasei rerihoni matieue rei tanui."]], [["Reiso Yesus iasau osiso iahata, “Naone Anahatana iasau tewasi ata sapani na irime ne mansiau. Ne muie reini mo, au wani uatuhetemo na sapan runa Anahatana irimeso. Ne sio wason we mampusua tewa, uatuheteso tau matieua man"]], [["na"], ["‘Onoo runa oatinu,"], ["ne oanei tewa."], ["Munata oanei, mka anoo rauni rapusu Anahatana"], ["oyo Anahatana isiru heu no rosau.’”"]], [["Oyo Yesus iasau osiso iahata, “Munata oanei matieue rei tewa, sapani na oanei matieua umau honu?"]], [["Ia mamrahue mo, nooi sani ia wain iaunau rerihoni Anahatana ne anamanaya."]], [["Manei kania waron ramnahu arena tiae mo, noore sani sio wason oatinu Anahatana ne anamanaya ne oaneire tewa. Ia aia sakahatene ihokai, oyo inana sae wani ia mamrahue rei irahui pan anoo rei."]], [["Manei kania waron ramnahu hatu kania mo, noore sani sio wason oatinu Anahatana ne anamanaya, oyo oararumare anoo mirika."]], [["Ne anamanaya rai nene namta pan anoo tewa, reiso oapamese kua tewa. Osupu susa te sio umau ounaso sinsaraso noso oparisaa tau anamanaya rai, oyo oarihonire rei sirinia."]], [["Manei kania waron ramnahu mono unia mo, noore sani sio wason oatinu anamanaya rai,"]], [["ne anoo rauponu runa tuniai reini. Nanie onina kepen runa apia panesi man, reiso Anahatana ne anamanaya rasapa pan anoo. Reiso sio mo, sani atuhu waron rahua tewa."]], [["Manei kania waron ramnahu tuama iake mo, noore sani sio wason oatinu Anahatana ne anamanaya rai, oyo oararumare. Sio reimo sani atuhu waron rahua panesi. Umau rasupu hutu tonu, umau hutu nome, umau honu rasupu utuni.”"]], [["Yesus iasei tau ne mampusua. Iahata, “Sani sio orori kamane, mka osoui tau parten? Te, oaunutui poe nuhanoe? Areimo tewa tea! Ne kahurae oaunutui roe kamane aie na eresita pusi numa anoe."]], [["Sae wani oauhuniki, mka erehokai mai manahane."]], [["Ia seia tinai ukuna mo, kahurae iatinu ia-ia."]], [["Oarinii sae waron oatinure rei. Sae wani oruiki osi sio umau, mka osupu san rei oi. Mka osupu erenesi sae wani oruiki rei."]], [["Ia seia ianei mkane, mka ianei panesi. Ne ia seia ipenei ianei, mka anoi kanihue runa sae waron ianeire nea rei.”"]], [["Yesus iasau osi ne mampusua honu. Iahata, “Anahatana irime ne mansiau mo, ita ianei tewa nooi sapan. Areini mo, nooi sani ia mamrahue wain iahurara manei kania poe tuamane. (Manei, nooi sani ana kanie.)"]], [["Taa mono pan ia mamrahue rei inekei, tau ranie ihanui. Ne taa inekei ihanui, oyo inoo manei kania rai raruhu. Raruhu rotu-tu mainaya. Ne ia mamrahue rei ianei tewa ata manei kania rai mo, raruhu sapan!"]], [["Tuamane rei ruae sahoro ereuna manei kania rai raruhu. Mataanoe tuhua, oyo noena, samatoro huaya."]], [["Sani huaya mtuaya nea, oyo ia mamrahue rei ikurere. Tea mo, nania nea.”"]], [["Yesus iasei tau ne mampusua honu. Iahata, “Anahatana irime ne mansiau mo, nooi sani sae? Au nanie uruni matieue isa osimo na oanei rerihoni Anahatana irime tuniai reini mo, sapan."]], [["Irime tuniai reini mo, nooi sani kanapua kanie wan orahui poe tuamane. Kanie reimo, kanie wani iki-kine nai osa. Areimo, sani mataanoe sio panesi opusu Anahatana tewasi."]], [["Sani munata kanapua kanie rei ereruhu, mka ereruhu mainae nai osa. Nene sanaya mainaya, rotu-tu manua rarihu ratasohoso rauna nene none rapusu sana nohua.”"]], [["Yesus iaunau tau matieua panesi san rei, areimo inoo pusu ia seia man wain ianei mosa maunauna rai."]], [["Yesus iaunau mansia hutue tau matieua man. Ne mampusua iae, iaunauso tau mamruni matuhetena oi, ne isima runa nene manariti osiso."]], [["Taue isa, tau ranie manne, Yesus iasau osi ne mampusua. Iahata, “Mai, na isaa arupae na ieuta ria hae.”"]], [["Yesus wain iru-ruei pan arupae anoe nea, oyo ne mampusua oeu oarihoni sio hutue nau waene nusue, samatoro osaa opusu Yesus pan arupae anoe. Nau rei iae, arupaeu tamena waromo oi."]], [["Potuina tewa oyo sira tau ihu onate reutenu. Kolau rahita-hita arupae rei, rotu-tu ranususo pan arupae anoe rotu-tu haineke taue tau tihu nea."]], [["Yesus wain inekei pan arupae rei nene muie. Inekei inaka unui roe kanakuru. Ne mampusua ohanui, oyo oasau oahata, “Upuku Matuhetene, ano mo, anom iake? Mka imokota nea reini?”"]], [["Yesus ihanui, oyo ihesa tau ihute rei. Iasau osi waene rei. Iahata, “Apurumenea! Amaturua!” Oyo ihute rei remene. Waene rei eremanu."]], [["Oyo Yesus iasau osi ne mampusua, “Omi okaitau tahae? Oparisaa tau Au tewa tahae?”"]], [["Reiso okaitau. Oasei tau umau, “Ia reini mo, ia seia? Ihute runa kolau man iae, rapusu ne maue.”"]]], [[["Yesus runa ne mampusua ohokaso ria Wae Galilea ria hae, ria otoe Gerasa."]], [["Hoka ria oyo, osipuso oarihoni no arupae rei. Oyo, sira tau ia isa wain sakahatene eresuniki ihokai nau Yesus. Ihokai on pan hatu nohua. Pan hatu nohua rai, sio oaunutu sio matana."]], [["Ia rei iruei pan hatu nohua rai. Sio okanihoo kuai tewa nea oi. Tau rante iae, okanihoo kuai tewa oi."]], [["Naone okanihoo hanai ain, ne iuna roha rante rei arihoni hanai ain. Ia rei iamkona, reiso oapamese kuai tewa."]], [["Ieu onone ranie pan hatu nohua rai sirinia. Roe pupua iaka-kapona iasa-sanoata. Ihita ruai tau hatu rotu-tu ne apata."]], [["Taa inoo Yesus on nau hainau, oyo irumai mai tanui, irike tune iakapuni ain, nanie iamuirai."]], [["Irike tune oyo, ianamana runa nioi makae. Iahata, “Yesus, Anahatana Waini Ia Mainae Onate Anai, ano nanie amunaku? Uainisi tau Anahatana nanai, pene auna sinsaraku.”"]], [["Iasau san rei, tau Yesus iasau osiki nea. Iahata, “Ee! Ano sakahatene. Ahokaya arihoni ia reino.”"]], [["Oyo Yesus iasei tanui, “Nanamu seia?”"], ["Iahata, “Au, nanaku mo, ‘Panesi’. Tea mo, ami mo, ami panesi.”"]], [["Oyo iainisi arihoni Yesus. Iahata, “Pene aneima arihoni tihue reini.”"]], [["Ne hahu panesi waruro ranina muaia roe pupue isa hainekeso."]], [["Sakahatena rai oainisi arihoni Yesus. Oahata, “Aisosima na aeuma anusuma pan hahu raipan.”"]], [["Oyo iaisosiso pusu no anamanae rei. Reiso, sakahatena rai raeu rarihoni ia hanaie rei, oyo ranususo pan hahu panesi rai. Hahu raimo kani nihu ua. Ranusure, oyo hahu rai rarumaso ramusu ekote hanae rei, oyo ramnahuso on roe tatepie. Ranususo poe waene, oyo ramokoso."]], [["Reiso, sio mamsaka hahu rai orumaso. Orumaso, nanie osima osi sio ria niane runa sio noi nisiu. Osima, oyo pusiso ohoka, nanie onoo."]], [["Hoka nau oyo, onoo ia hanaie wain naone sakahatena rasuniki rei. Onooi waipo iruei, iausahu ne apia, imukei tewa nea. Taa san rei oyo, pusiso okaitau."]], [["Oyo sio wason onoo pusire sinasi rei, oruni ria nau rerihoni Yesus inei sakahatena arihoni ia hanaie rei. Oruni runa sapani na iaisosi sakahatena rai ranusu tau hahu rai."]], [["Oyo pusiso oainisi tau Yesus. Oahata, “Upu. Aeua arihoni ma otoe reini nea.”"]], [["Reiso, Yesus isaa no arupae wani sinasi rei. Oyo ia wain naone sakahatena rasuniki rei iainisi na ipusui oi."]], [["Ne Yesus iamanaku tewa. Iahata, “Nunia na asima osi me niane hahae rerihoni Upumu iuna sae osia nea rei. Asima runa sapani na anoi runaya.”"]], [["Reiso, ieu iarihoniki. Oyo, ia rei ieu isima sui Niana Hutusa runa Yesus iuna sae osiki nea rei. Sio pusiso oatinui, osira."]], [["Yesus inuniki on ria Gerasa isaa arupae nanie ieui nau waene on nau hae. Hoka nau oyo, sio panesi oamanouso ohori Yesus nau waene rei nusue."]], [["Ia onate isa inoo Yesus. Oyo sira tau ihoka poe, irike tune iakapuni Yesus ain. Ia onate rei mo, nanai Yairus. Ia mo, ia onate tau sio Yahudiu no numa mananoune."]], [["Oyo iainisi tau Yesus iahata, “Upu. Anaku pina waipo ikupui mtinte. Masi apusuku mai, na aeu poe akahuui tau hanam, na ikarihuru iamahai ee. Pene imatai ee.”"]], [["Reiso, ieu ikata Yairus."], ["Sio panesi rei opusu Yesus oi. Sio rei oesei on ria, on nau."]], [["Ia pina isa wain ieu nasi musum hutusa rahana ua nea waimo ikata sio panesi rei oi."]], [["Inun nana noi sio mamsuisenea nea, rotu-tu ne kepen runa ne apia pusire nea. Ne, ne kupue rei iake tewa sirinia. Kupue rei mtinte rekapena honu."]], [["Iatinu sio oruni ria nau rerihoni Yesus. Reiso ieu ipususo tau muie haineke Yesus, oyo isii ne papite."]], [["Iasau pan anoi iahata, “Hete sae usii ne papite man oo, we kupue reini iake rei sirinia.”"]], [["Reiso isii ne papite, oyo nasi rerihoni rei sirinia. Iahana ata ne kupue rei iake nea."]], [["Yesus iae iahana noo sani ne mkonae erekaisunu mkane. Reiso inoo hae muie na inoo sio panesi rei, oyo iasei iahata, “Ia seia isii we papite rei?”"]], [["Ne mampusua oasau oahata, “Upu. Anoo sio hutue reini wason oesea on ria on nau reini tewa? Reiso, nanie asei ata ia seia isii me papite rei nanie tahae?”"]], [["Ne Yesus inoo neka pusiso, na nanie isupu ia seia wain isii ne papite sinasi rei."]], [["Oyo ia pina wain isii Yesus ne papite sinasi rei ianei ata ne kupue rei iake nea. Reiso ikana-kananunui. Ikaitau isima runa ruai. Oyo irike tune pan Yesus uai anoe, iakapuni ain, oyo isima runa pusire."]], [["Reiso, Yesus iasau osiki iahata, “Anaku. Aparisaa tanuku, reiso me kupue rei iake rei sirinia. Aeu noi, akarihuru amahai. Mka asupu kupue rei tewa nea.”"]], [["Reiso wain ianamana osiki asi, sira tau sio umau ohokaso on pan Yairus, ia onate wani sinasi rei, ne numa. Hoka poe oyo, oasau oahata, “Upu. Anamu pina watipusi nahai nea. Pene akarema me matuhetene reino nea.”"]], [["Ne Yesus iatinu tau sio rei tewa. Iasau osi ia onate rei, iahata, “Pene akaitau. Aparisaa man.”"]], [["Oyo Yesus isopo sio panesi rei na pene opusui. Hasae Petrus, Yakobis runa wanin Yohanis man, sahoro opusui."]], [["Hokaso poe ia onate rei ne numa oyo, onoo sio panesi ouna purie mainae nai osa. Wasoni orani, ohiti, oasanoata."]], [["Oyo Yesus inusui pan numa rei, iasei tanso iahata, “Omi ouna purie, orani oasanoata, nanie tahae? Ia iki pina reini mo, imatai tewa. Ne wain inekei man!”"]], [["Iasau san rei oyo, sio panesi rei oaumaniki. Reiso iaisosi sio pusiso ohokaso. Oyo ikata ia iki pina rei ne mansia mainaya runa sio mampusua tonu rei man pan ia ikine rei ne kamar."]], [["Oyo iakahuu ia ikine rei hanai, iasau osiki iahata, “Talita kum.” (Nene manariti mo,"], [".)"]], [["Oyo ia iki pina rei ihanui. (Ia iki pina rei ne musum hutusa rahana ua nea.) Ihanui oyo, ieui. Sio pusiso wason onoo rei, osira hunu ruao nai osa!"]], [["Oyo Yesus isopo sio pusiso. Iahata, “Pene oeu oruni osi ia seia man. Ne opana ia ikine pina reini.”"]]], [[["Yesus ihanu ia iki pina rei pusi oyo, ieu arihoni otoe rei. Inuniki poe ruai ne niane ikata ne mampusua."]], [["Hoka poe oyo, iatuhete tau ranie hatae wan ita Yahudiu iamuira Anahatana pan sio Yahudiu no numa mananoune. Sio panesi wason pan rei. Iatuheteso, oyo sio wason oatinu rei, osira. Oasei, “Ia reini mo, isupu ne maunauna rai on supa? Ianei sae waron iaka runa sae waron iaka tewa on supa? Sapan na imaha iuna sima-simana rai?"]], [["Ia reini mo, ia mamnana numa. Maria anai. Yakobis, Yoses, Yudas, runa Simon kakai. Nea hotau iae orue mai rei oi.” Reiso sio rei openeso tanui. Openeso oatinu tau ia nea."]], [["Iahata, “Ia mamsima runa Anahatana ne maunauna, sio oamuirai sui supan. Hasae ia ruai ne niane, ne ipane taue, nea enau sahoro oamuirai tewa.”"]], [["Noi niane rei, Yesus iuna sima-simane isa tewa oi. Hasae isuisene sio kupua mkana. Iahusieso man oyo iake rei sirinia."]], [["Reiso isira ata sio oparisaa tanui tewa. Oyo ieui. Ieu iatuhete neka niana-niana."]], [["Yesus ianaha runa ne mampusua hutusa rahana ua rei. Pusiso oamanouso oyo, iaisosiso oeu sana ua-ua. Irui kawasa osiso na onei sakahatena."]], [["Iaisosiso iahata, “Pene orori sae man. Pene orori muaine te, tasi te, kepen te. Pene oi. Hasae orori toka-toka man."]], [["Oausahu sandaliu. Ne pene orori papita ua. Orori hasae osa man."]], [["Sani munata onusu pan numa isa, orue tau numa rei rotu-tu oeu oarihoni niane rei."]], [["Ne munata ohoka noi niane isa, oyo oapusaamo tewa, areimo oeu oarihoni niane rei. Ne munata openeso oatinu tanumo, areimo oeu oarihoniso. Oroho heu tapuna arihoni aimo atua na sio oanei ata Anahatana inooso osana. Sio osana tau sio oatinu tau ne maunaune tewa.”"]], [["Reiso, Yesus ne mampusua hutusa rahana ua rei, oeu oaunau. Oahata, “Ita kahurae iarihoni re rosau.”"]], [["Oeu onei sakahatena panesi runa ososa sio kupua tau wekatisie na osuiseneso."]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Tau Yesus sio oeu osuisene rei, Herodes sahoro iuna aia. Inana wanin Pilipus sahai nea wain nanai Herodias. Aikee Pilipus mo, imata tewasi. Reiso Yohanis ia mamsohue iaunaui sui osa. Iahata, “Pusu Musa ne maunauna, iake tewa sani anana wanim sahai.”"], ["Reiso, Herodes iaisosi sio umau na osota Yohanis na onusui pan pui anoe. Herodias iakapuku tau Yohanis reiso nanie ihunui. Ne Herodes inetei na pene ihunui. Iaisosi sio umau osaka Yohanis ia-ia na pene sio umau oakaremai. Tea mo, Herodes ikaitau Yohanis. Ianei ata Yohanis mo, anoi manisate. Ia manisate onate. Sani Yohanis iaunau mo, Herodes ne suka iatinu. Masike anoi eresama-samai tau Yohanis ne maunauna rai iae, ne suka iatinu tanui sirinia."], ["Ne Herodias isupu arena sirinia na ihunu Yohanis. Herodes ne musum manisata oyo, iuna karisaa. Ianaha runa sio onata arihoni kupania, sio soratatua, runa sio onata pusiso sui otoe Galilea. Tau karisaa rei, Herodias anai pina imarai. Herodes runa sio onata wason ianaha runaso rei pusiso no suka oasumatai. Reiso Herodes iasau osi ia pina hehuke rei. Iahata, “Nanie ainisi sae arihoniku na uruiki osia? Areimo asau mai!”"], ["Oyo Herodes isopa san rei, “Sae man wani ainisiki arihoniku rei, mka uruiki osia. Masike ainisi we tuamane samatihue iae, mka uruiki osia sirinia.”"], ["Oyo ia pina hehuke rei ihokai arihoni sio panesi rei na nanie iasei tau inai. Iahata, “Ina. Nene iake uainisi sae?”"], ["Iahata, “Ainisi Yohanis ia mamsohue unui.”"], ["Mata huni tewa oi, oyo inuniki mai Herodes honu. Oyo iahata, “Nanie uainisi Yohanis ia mamsohue unui. Aroriki sansana mai. Aunutui roe loyan anoe!”"], ["Herodes iatinu ne mainisie rei oyo, anoi mtinte. Nanie ipenei, ne isopa nea. Sio wason opusu karisaa rei iae oatinui nea oi. Reiso iaisosi ia mamhunue isa inana Yohanis ia mamsohue unui. Reiso ia mamhunue rei, ieui poe pui, oyo iroto roha Yohanis tionai. Iroto roha tionai oyo irori unuke rei tau loyan, oyo iruiki osi ia pina hehuke rei. Oyo ia pina hehuke rei irui unuke rei osi inai honu."], ["Yohanis ne mampusua oatinu san rei oyo, oeu onana Yohanis hatai, samatoro oaunutui pan hatu nohue."], ["Oyo Herodes iatinu rerihoni Yesus ne atata. Tea mo, sio panesi oanei Yesus nanai sui supan man. Sio umau oasau oahata, “Yohanis ia mamsohue mo, wain iamahaiki honu! Reiso ne kawasa iuna sima-simana rai.”"], ["Ne sio umau honu oasau san rei, “Ia mo, Elia.” Sio umau honu oasau, “Ia mo, ia mamsima runa Anahatana ne maunauna isa sani sio mamsimana naone.”"], ["Herodes iatinu san rei oyo, iahata, “Manisate, ia reini mo, Yohanis ia mamsohue, wain naone uaisosi sio oroto roha unui rei tea! Waini iamahaiki honu.”"]], [["Yesus ne maisosia oeu oaunau oyo, ne maisosia rei onuniso. Hoka mai, oyo oamanouso. Oamanouso na osima osi Yesus rerihoni sio no atata pusire runa sio oaunau sapan."]], [["Ne sio panesi onusu ohoka mai Yesus, rotu-tu ia runa ne mampusua oai mosa tewa. Reiso Yesus iasau osiso. Iahata, “Mai, na ieuta pan otoe huie isa na oaranahamo mkane.”"]], [["Reiso osaa arupae, oeuso pan otoe huie."]], [["Ne sio oeuso rei, sio panesi onoo. Oationaso. Reiso, sio panesi arihoni niana pusire pan otoe reipa oruma oanaoneso pusu kaimenne, nanie osupu Yesus runa ne mampusua."]], [["Yesus sio ohoka on nau hae nanie osipuso arihoni no arupae rei, inoo sio hutue rei. Anoi runaso. Tea mo, sio sani rompau no ia mamsakae tewa. Reiso iatuhete panesi osiso."]], [["Tau ranie manne nea, sio mampusua oasau osiki oahata, “Upu. Haineke pumono nea. Otoe reini mo, huie."]], [["Nene iake mo, aisosi sio hutue rei oeuso na ohane muaine sui niana mai otoe reini.”"]], [["Ne iahata, “Omi sahoro opanaso.”"], ["Oahata, “Ira oe! Mka ahane poroti osi sio panesi rei sapan? Arai ranana kepen panesi.”"]], [["Iahata, “Oeu onoo. Porotiu hua ina waromo?”"], ["Oeu onoo, oyo osima oahata, “Porotiu hua nima waron runa ika use ua man.”"]], [["Oyo Yesus iaisosi sio pusiso orue tumun-tumun poe monota hutua."]], [["Sio pusiso orue tumun-tumun. Sio utuni oamanouso tau osa. Sio hutu nima oamanouso tau osa."]], [["Oyo Yesus inana porotiu hua nima rai runa ikaya use ua rai. Ikatare oyo iarinaa na roe nante. Iahata, “Amaku Anahatana ano mo, ano iake. Arui muaina raini osima.”"], ["Iasau san rei oyo, ikuparehi porotiu rai mkana-mkana tau hanai, oyo iruire osi ne mampusua, inina na osamare osi sio panesi rei. Oyo isama ikaya use ua rai osi pusiso oi."]], [["Oyo sio pusiso oaiso rotu-tu tiao pokona nea."]], [["Oaiso suka, oyo sio mampusua oamanou porotiu runa ikaya nesia rai. Nesia rai, oamanoure tau pakuna hutusa rahana ua rotu-tu taua."]], [["Tau sio hutue rei mo, sio hanaia, sio mainaya nihu nima oai muaina rai runa sio pinau runa sio ikina oi."]], [["Yesus ipana sio hutue rei pusi, mata hun oyo, iaisosi ne mampusua oeuso oanaone tau arupae pan nia Betsaida, pan hae. Oo, ia ruai iaisosi sio hutue rei onuniso."]], [["Pusiso onuniso samatoro Yesus ieu roe pupue, nanie iainisi tau Anahatana."]], [["Nene pumono pan san rei oyo, ne mampusua runa no arupae rei wasonau waene tihue nea. Ne Yesus ruai waira kaimenne asi."]], [["Inoo ata omankaeso, osai kua no arupae tewa nea tau ihute on pan uae. Oyo nene kinoke san rei, ieui pan tanso. Ieu tau ain roe nakane hahae. Hoka pan oyo, ieui sani nanie inikuso."]], [["Onooi ieu roe waene hahae sio ata sakahatene. Reiso oasanoata."]], [["Tea mo, onooi, oyo okaitau hun ruao. Oyo sira tau iasau iahata, “Apamese anomo. Au ruaku reini tea! Pene okaitau.”"]], [["Oyo isaa pan tanso, pan arupae rei. Isaa oyo, ihute rei remene. Sio mampusua osira hunu ruao."]], [["Osira hunu ruao, tea mo, potusi Yesus inana porotiu hua nima iunare panesi. Oanei tewasi ata sima-simane rei nene manariti sapan. Openeso oanei."]], [["Reiso ohokaso pan hae, oyo opesi hatu aie pan tihue wani nanae Genesaret."]], [["Hoka pan oyo, osipuso arihoni arupae rei. Osipu poe, oyo sio pusiso pan rei oationa Yesus."]], [["Reiso ohori otoe rei, orori sio kupua mai Yesus tau kinoa. Munata oatinu ata Yesus wai pan otoe isa, orori sio kupua pan otoe rei."]], [["Sui supan man Yesus ihokai, pan niana, noi nisiu, orori sio kupua pan naniai. Sio oamanouso sui osa. Oyo oainisi tanui. Oahata, “Upu. Pene asopo sio kupua osii ne papite aie. Masike hasae ne papite aie iae, pene asoposo.” Sio pusiso sahoro osiiki mo, sio no kupue iake."]]], [[["Sio onata arihoni akama Yahudi runa sio matuhete Musa ne maunauna mato ohokaso oarihoni kota Yerusalem, oamanouso mai Yesus."]], [["Sio rei onoo Yesus ne mampusua umau oaiso osohu hanao tewa. Opusu noa upu no monne tewa."]], [["Sio onata rei runa sio Yahudiu pusiso opusu noa upu no monna ia-ia. No monna waron rakai-kaisunu osiso. Reiso osohu hanao samatoro oaiso."]], [["Sae wani ohanei noi pasar, osohui tewasi mo, oaiki tewa. Orime kuru noa momou noa upu no monna panesi waron rakai-kaisunu osiso. Monna sani osohu no koinanaya, piruna, runa parteniu."]], [["Reiso sio onata runa sio matuhete Musa ne maunauna oasei tau Yesus oahata, “Ano me mampusua opusu rea upu no monna waron rakai-kaisunu osita tewa, tahae? Sapan na oaiso osohu hanao opusu monne tewa?”"]], [["Iahata, “Omi oasei oreaku. Masuae Yesaya isima rerihoni mka omi mo hali on oamrae tewasi mo, sapan. Isima pannuhu. Iahata Anahatana iasau san rei,"], ["‘Sio reini mo, oamuiraku, ne oamuiraku hasae roe hohao man,"], ["ne sio anoo hainau arihoni au."]], [["Sio oainisi oainaa runa Au tau sae isa tewa"], ["tau sio oatuheteso tau mansiau no maunauna sani au we maunauna."], ["Aikee au we maunauna mo, san rei tewa.’"]], [["Anahatana ne maunauna mo, omi oarihonire. Ne mansiau no monna mo, omi orime kurure."]], [["Omi oanei ia-ia openemo tau Anahatana ne maunauna. Opesi ne maunauna rai na opusu ruamo mo monna."]], [["Musa iaunau san rei nea, ‘Amuira inam runa amam. Ia seia man ianamana kahatene rerihoni inai runa amai, kahurae oaresiki, oyo ohunui.’"]], [["Ne omi oaunau san rei. Munata ia isa iasau tau inai te amai mo, iahata, ‘Sae man kahurae uruiki osimo, uruiki osi Anahatana nea.’"]], [["Omi oasau ata iake, ia rei iakahai inai runa amai tewa."]], [["Reiso tau monne san rei, omi oruiki osiso, ouni Anahatana ne anamanaya. Mo atata panesi san rei.”"]], [["Oyo Yesus ianaha runa sio panesi honu samatoro iasau iahata, “Oatinu na oanei!"]], [["Sae isa wapan manahane, kani erenusui mai anori ereuna ita ikitatai tau Anahatana matai hunua tewa. Ne sae man erehokai arihoni tumata, areimo ereunai ikitatai tau Anahatana matai hunua."]], [["Reiso munata ano tinamu ukuna mo, saka atinu.”"]], [["Yesus ieu iarihoni sio panesi rei, oyo inusui pan numa isa, samatoro ne mampusua oasei. Oahata, “Upu. Matieue rei nene manariti sae?”"]], [["Iahata, “Oanei tewasi? Oanei tewa ata sae man wani ita iaiki ereunata iapaputi tewa?"]], [["Sae wani ita iaiki erenusu pan tiari man, oyo ieu heui honu.”"], ["Pusu anamanaya rai Yesus iasau ata ita iai muai sae man iae iake."]], [["Oyo Yesus iasau honu iahata, “Sae wani erehoka arihoni anori, areimo ereunata iapaputi."]], [["On pan anori rahoka sae man wani kahatena waron rauna ita ikaparua, ikimanaka, ihunu,"]], [["isahu-sahu re pina-hanai, nanie inana sio umau no apia, iakahate, iakarota, iamuira tewa, ianana, iruni mansia, ihati ruari, iarinii tewa."]], [["Re huna-hunau rai rahoka arihoni anori, oyo raunata iapaputi Anahatana.”"]], [["Oyo Yesus ieui iarihoni otoe rei nanie ieui poe, haineke kota wani nanae Tirus. Hoka poe oyo, inusui iauhuniki pan numa isa. Ipenei tau sio oanei ata wain ihokai nea. Ne masike san rei iae, oatinu sirinia ata waipo ihokai."]], [["Mata hun tewa oyo, ia pina isa iatinu ata wain ihokai nea. Reiso ihokai mai tanui. Hoka mai oyo, iamnohoi mai uai anoe. Ia pina rei anai pina isa, sakahatene eresuniki."]], [["Ia mo, ia Yahudi tewa. Ia rakane. Ianamana sou Yunani, iamrae poe otoe isa nanae Penisia poe Siria. Reiso iamnohoi mai uai anoe iahata, “Upu. Uainisi tanua na anei sakahatene arihoni anaku pina.”"]], [["Oyo Yesus ianamana rerihoni sio Yahudiu sani sio ikina iahata, “Kahurae sio opana sio ikina naone. Sani onana sio ikina no muaine, oyo opesiki osi asu, areimo iake tewa.”"]], [["Iahata, “Titue upu. Ne asu poe tuamane raai muaina nesia waron sio ikina ouna ramnahuso.”"]], [["Iahata, “Ano asana iake, reiso masi anunia. Sakahatene erehokai arihoni anamu pina nea.”"]], [["Oyo inuniki. Ihokai pan numa, oyo isupu anai rei inekei roe naniai. Sakahatene rei erehokai arihoniki nea."]], [["Yesus ieu iarihoni otoe wani nanae Tirus, oyo ieu poe nia Sidon, oyo ieu ria otoe Niana Hutusa, samatoro ihokai mai Wae Galilea."]], [["Hoka mai oyo, sio umau orori ia isa wain iaririe runa iakamoui osiki. Sio oainisi oahata, “Upu. Akahuui tau hanam.”"]], [["Yesus inana ia rei arihoni sio hutue wason pan rei, oyo isipa hanai nakata pan tinai ukuna. Oyo ihuto isii meini."]], [["Isiiki, samatoro iarinaa roe nante, inuse saena, oyo iasau osiki tau ia ne sou, “Efata.” Nene manariti mo,"], ["."]], [["Iasau san rei, oyo tinai ukuna raheka. Iatinu iake nea. Meini manne nea. Ianamana iake nea."]], [["Oyo Yesus isopo na pene oeu osima osi ia seia man. Yesus isoposo sui osa. Ne sio oeu oruni suru ria, suru nau osi sio panesi."]], [["Oyo sio pusiso oatinu, osira nai osa. Oasau oahata, “Ira oe. Iuna pusire iake. Iuna sio wason oaririeso oatinu, runa sio wason oakumouso oanamana.”"]]], [[["Yesus isuisene ia wain iakumoui runa iaririe pusi, oyo tau rei oi, sio hutue oamanouso honu. Sio hutue rei no muaine tewa, reiso Yesus ioi ne mampusua, oyo iasau,"]], [["“Anoku runa sio hutue reini. Okatata onona ua nea rotu-tu no muaine tewa nea."]], [["Sani uaisosiso onuniso on oaiso tewasi, mka omankaeso sui arena tinai tihua. Sio umau mo, orueso hainau.”"]], [["Sio mampusua oasei tau Yesus oahata, “Mai otoe huie reini mo, mka asupu muaine erelai osi pusiso on supa?”"]], [["Iahata, “Omi mo porotiu hua ina warumo?”"], ["Oahata, “Hua itu.”"]], [["Reiso iaisosi sio hutue rei oru-rueso poe tuamane, samatoro inana porotiu hua itu rai, iainisi iake tau Anahatana iahata, “Ano mo, ano iake. Arui porotiu raini osima.” Oyo ikuparehi porotiu rai mkana-mkana tau hanai samatoro iruire osi ne mampusua rei, oyo osama-samare osi sio hutue rei pusiso."]], [["Sio no ika use ikina mkana oi. Yesus iasau osi Anahatana iahata, “Ano mo, ano iake. Arui ikaya rai osima oi.” Oyo iaisosi ne mampusua rei osama-samare oi."]], [["Oaiso rotu-tu tiao pokona nea, oyo sio mampusua oamanou muaina nesia tau paku onata itu rotu-tu taua."]], [["Tau sio panesi rei mo, sio hanai mainaya nihu ate runa sio pinau runa sio ikina oi. Oaiso pusi, oyo Yesus iaisosiso onuniso."]], [["Iaisosiso onuniso, oyo isaa no arupae runa ne mampusua. Osai rotu-tu ohokaso nau otoe wani nanae Dalmanuta."]], [["Yesus sio ohokaso nau otoe wani nanae Dalmanuta, oyo sio onata arihoni akama Yahudi ohokaso mai Yesus nanie otuntana runai. Nanie oreai, reiso oainisi na iuna kakinate na onoo ata isupu ne kawasa arihoni Anahatana, na sio oanei ata kani ihokai on roe Anahatana te tewa."]], [["Yesus inesa nahai naue pan anoi, oyo iasei iahata, “Omi napisi reini mo, oainisi sima-simane na oanei ata kani au mo, uhokaku on roe Anahatana, nanie tahae? Atinu mai ia-ia nanie uasau osimo. Upeneku una sima-simane san rei osimo.”"]], [["Oyo isaa pan arupae anoe honu, oyo isai on nau hae iarihoni sio rei."]], [["Ne Yesus ne mampusua anoo kanihua orori poroti tewa, hasae poroti hua osa wapan arupae anoe man."]], [["Iaisosiso san rei, “Oatinu ia-ia. Ainati na sio onata arihoni akama Yahudi runa Herodes no mnehue.” Mnehue mo, ereuna poroti eresaa."]], [["Reiso oasei tau umau oahata, “Iasau san rei, nanie tahae?”"], ["Oyo oapamata sou ata iasau san rei tau sio anoo kanihua orori poroti."]], [["Yesus ianei ata oasau san rei reiso iasei iahata, “Oasau na re poroti tewa, nanie tahae? Oanei tewasi? Anomo makaya reiso oanei tewasi?"]], [["Omi mo, aikee matamo usena, ne onoo tewa? Omi mo, aikee tinamo ukuna, ne oatinu tewa? Anomo rapeka runa sae isa tewa?"]], [["Naone ukuparehi porotiu hua nima mkana-mkana osi sio nihu nima, oyo oamanou nesia tau pakuna ina rotu-tu taua?”"], ["Oahata, “Pakuna hutusa rahana ua taua.”"]], [["“Ita tau muie honu ukuparehi porotiu hua itu mkana-mkana osi sio nihu ate, oyo oamanou nesia tau pakuna ina rotu-tu taua?”"], ["Oahata, “Pakuna itu.”"]], [["Iasei honu iahata, “Ne omi oanei tewasi ia seia iauwatuku?”"]], [["Yesus runa ne mampusua oeuso poe nia Betsaida. Hoka poe oyo, sio umau oautunu ia mata putie isa osi Yesus. Oahata, “Upu. Ahusiei na ia iake.”"]], [["Oyo Yesus irime hanai, ihokai arihoni niane rei. Oyo Yesus ihuto matai usena, oyo iahusiei. Iahusiei, oyo iasei tanui iahata, “Ano anoo sae isa nea?”"]], [["Inoo roe uae, iahata, “Unoo sio umau sani ai tinaia, ne sio wason oeu suru ria suru nau.”"]], [["Ita iahusie matai usena tau hanai honu. Oyo ia mata putie rei inoo iake. Matai raputiso tewa nea. Inoo relalopo tewa nea."]], [["Oyo Yesus iaisosiki inuniki. Ne iasau osiki iahata, “Pene anuni noi niane rei nea.”"]], [["Yesus runa ne mampusua oeu ohori otoe Kaisarea Pilipi. Wasoni arena tinai tihue, oyo Yesus iasei tanso iahata, “Sio oasau ata au reini mo, au seia?”"]], [["Oahata, “Upu. Sio umau oasau ata ano mo Yohanis, ia mamsohue. Sio umau honu oasau ata ano mo, Elia. Samatoro sio tamena umau honu oasau ata ano mo, ano mamsima runa Anahatana ne maunauna isa.”"]], [["Iasei honu, “Ne pusu omi ruamo oasau mo, au reini mo, au seia?”"], ["Oyo Petrus on poe iasau iahata, “Ano sahoro Ia Aia wain Anahatana Ihitia na Apuheu Mansiau!”"]], [["Oyo Yesus isopoi iahata, “Pene osima osi ia seia man. Pene osima rerihoni au ata, au mo, au seia.”"]], [["Yesus iatuhete ne mampusua. Iahata, “Kahurae Au Tumata Reini Mo, Anahatana Ihitiku sinsaraku panesi. Mka sio imam no sio mainaya, sio matuhete Musa ne maunauna, runa sio ona Yahudi nesia rei openeso tanuku. Mka ohunuku, oyo onona ua, oyo uamahaiku honu.”"]], [["Iasau san rei na oanei ia-ia ata wain iasau sapan. Reiso Petrus inesa Yesus. Iakapuku tanui, reiso iautunui ruai, oyo iasau san rei, “Upu. Pene asau san rei.”"]], [["Ne Yesus iuniki, oyo inoo sio mampusua. Iakapuku tau Petrus, reiso iasau iahata, “Masi aeu arihoniku, ano aia sakahatene. Ano asau san rei, ano arinii pusu tumata, ano arinii pusu Anahatana tewa.”"], ["Ioi Petrus tau ia aia sakahatene tau ia aia sakahatene ipenei tau Yesus ipusu Anahatana ne maue."]], [["Oyo Yesus ianaha runa ne mampusua runa sio panesi wason pan rei. Hoka mai tanui oyo iasau osiso iahata, “Ia wain nanie ikata au, kahurae anoi kanihue runa ruai. Kahurae pene ipusu ruai ne maue. Oyo ihana ne hini wani reniene. Kahurae irui ruai na sinsarai imatai noo sani ihana hini rei. Oyo kahurae ipusu au."]], [["Munata ipenei irui ruai sinsarai imatai, mka tau muie imatai sirinia, ne iruei hainau arihoni Anahatana rotu-tu ria supan. Ne munata ia isa irui ruai na iaunauso tau Sou Iake rerihoni Au, mka iruei haineke Anahatana rotu-tu ria supan."]], [["Masike ia isa isupu arataeu pusire mai tuniai reini iae, ne mka imatai iruei hainau arihoni Anahatana rotu-tu ria supan. Arataeu rai tau sae?"]], [["Masike isenu ne arataeu pusire iae, mka iruei haineke Anahatana rotu-tu ria supan tewa."]], [["Tau naene wason opalalosa reini mo, wason oarihoni Anahatana na oainaa runa sio tamena, munata ia isa iaumaa isima ata iparisaa tau au runa we maunauna, Au, Tumata Reini Anahatana Ihitiku, mka uaumaa usima ata uationa ia rei oi. Mka uhokaku, oyo sio onooku. Onooku, ita-itaku runa we kawasa arihoni Anahatana. Uhokaku runa Anahatana ne maisosia on roe noiyaha wason sio manisate onate. Mka uhokaku san rei, upeneku usima ata uationa ia rei."]]], [[["Atinu mai ia-ia nanie uasau osimo. Sio umau wason okataku mai rei, mka omataso tewasi na onoo Anahatana irime ne mansiau runa ne kawasa.”"]], [["Nene nome rei san rei oyo, Yesus ieu ikata Petrus, Yakobis, runa Yohanis roe tinetae na ateso ruao. Hoka roe oyo, noi mata kahutua, sira tau Yesus imuineni nitai."]], [["Ne apia ita-itana, puti tunna. Ia mapatoie isa mai tuniai reini pusiki ianei ipapa apia puti tunna san rei tewasi."]], [["Oyo ne mampusua tonu rei onoo Yesus wain ianamana runa Elia na Musa."]], [["Oyo Petrus iasau osi Yesus iahata, “Upuku Matuhetene, ita mai rei mo, iake nai osa maa. Nene iake mo, ami anana wanana tonu, na isa osi ano, isa osi Musa, isa osi Elia.”"]], [["Iasau san rei tau ianei tewa kahurae iasau sae. Tau ia runa ne netau ua rei wason okaitau hunu ruao."]], [["Oyo yahu eresohiso samatoro oatinu nioke on pan yahu rei ereasau ata, “Ia reini mo, Au Anaku. Anoku runai. Oatinu tanui!”"]], [["Oyo ono-noo suru roe suru poe sansana ne onoo ia isa wain ikataso tewa nea. Hasae Yesus ruai man."]], [["Ateso omusu on roe tinetae rei, oyo Yesus isoposo iahata, “Pene oeu oruni osi ia seia man rerihoni onoo sae mai rei sinasi. Pene osima rotu-tu Au, Tumata Reini Mo, Anahatana Iratiku, uamahaiku honu.”"]], [["Sio opusu ne maunaune rei, reiso osima osi ia isa tewa oi. Ne tonso ruao oasei tau umau oahata, “Iasau ata mka iamahaiki honu. Areimo sapan?”"]], [["Reiso oasei tanui oahata, “Sio matuhete Musa ne maunauna oasau ata kahurae Elia ihokai naone, nanie tahae?”"]], [["Iahata, “Titue. Mka Elia ihokai naone na ipamanisa pusire na iaka. Reiso sapani na sio okanu tau Anahatana ne anamanaya ata Au Tumata Reini, Anahatana Iratiku, mka ounaku sinsaraku panesi runa sio openeso tanuku?"]], [["Ne au mo, uasau osimo ata ia isa sani Elia ihokai nea. Ne sio ouna kahatene osiki opusu ruao no maue sani sae wani okanui tau Anahatana ne anamanaya nea rei.”"]], [["Yesus runa ne mampusua tonu rei ohokaso poe sio mampusua tamena rei, oyo onoo ata sio hutue wason oamanouso poe rei. Sio matuhete Musa ne maunauna wason otuntana runa sio rei."]], [["Mata huni tewa oyo, sio pusiso onoo Yesus reiso osira, oyo orumaso mai tanui, nanie oatapeai."]], [["Yesus iasei tanso iahata, “Omi wani otuntana runa sae tau sio reini?”"]], [["Ia isa arihoni sio hutue rei iasau iahata, “Upuku Matuhetene, uautunu anaku mai tanua. Sakahatene eresuni anaku reini, reiso iakumoui."]], [["Sui supan man sakahatene rei eresuniki, oyo ereunai ipesi ruai poe tuamane, kahusea rahokaso arihoni hohai, ereuna nesini raniotoso. Ereuna tinain rerimuniki. Uainisi na me mampusua oneiki, ne okuai tewa.”"]], [["Iahata, “Omi mo masike. Omi napisi reini mo, oparisaa tewa. Kahurae urue ukatamo rotu-tu inasa? Kahurae uapamesemo rotu-tu inasa? Oautunu ia ikine reino mai.”"]], [["Reiso oautunu ia ikine rei mai Yesus. Sakahatene rei erenoo Yesus, oyo ia ikine rei ikana-kananunui rotu-tu iamnohoi poe tuamane, ikama-kamauniki, kahusaya rahoka arihoni hohai."]], [["Oyo Yesus iasei tau ia ikine rei amai iahata, “Ia ikine reini san reini potuina nea?”"], ["Iahata, “Upu. On ia ikine asi."]], [["Sakahatene rei ereninai onone ranie, nanie erehunui reiso ereunai iamnohoi pan usa te pan waene. Ne kani ano amaha auna sae isa, uainisi arihonia na anom runama na akahaima ee.”"]], [["Iahata, “Ano asau kani umaha tau sae? Anahatana imaha iuna sae man, hete sae, iparisaa.”"]], [["“Uparisaa mkane. Akahaiku na uparisaa mainae.”"]], [["Yesus inoo sio panesi ohokaso orumaso oamanouso, oyo iaisosi sakahatene rei. Isopoi iahata, “Ano sakahatene wani auna iakumoui runa iaririei, uaisosia ahokaya arihoni ia ikine rei na pene asuniki nea.”"]], [["Iasau san rei oyo sira tau sakahatene rei rekapona. Ereuna ia ikine tinain erekana-kananunui, samatoro erehokai arihoni ia ikine rei. Erehokai oyo, onoo ia ikine rei noo sani matane, reiso sio panesi oasau oahata, “Ira oe! Imatai nea tea!”"]], [["Ne Yesus irime hanai, ihetui, oyo ia ikine rei ihanui. Ihanui ihitio roe."]], [["Yesus inusui pan numa, oyo ne mampusua rei ruao ohokaso mai Yesus oasei tanui oahata, “Ami amaha anei sakahatene rei tewa tau sae?”"]], [["Iahata, “Sakahate nitae reini mo, ineiki hasae tau mainisie man.”"]], [["Yesus runa ne mampusua rei oeuso oarihoni naniao rei, oyo oeuso sui otoe Galilea. Ne Yesus ipenei tau sio oanei ata ia wai pan ihokai nea."]], [["Tea mo, nanie iatuhete ne mampusua ruao. Iahata, “Au Tumata Reini, Anahatana Ihitiku, mka oruiku osi mansiau no kawasa, oyo ohunuku. Ne onona ua, oyo uamahaiku honu.”"]], [["Oanei tewa iasau sapan, ne omoniki, reiso oasei tanui tewa."]], [["Yesus sio ohokaso mai nia Kapernaum. Tau Yesus waipan numa nea iasei tau ne mampusua iahata, “Sinasi otuntana rerihoni sae poe arena tihue rei?”"]], [["Ne oamaturuso man. Tea mo, oaumaa osima tau sinasi poe arena tihue mo, otuntana rerihoni ia seia wain ia mainae nai osa."]], [["Iruei poe, oyo ioi ne mampusua hutusa rahana ua rei. Hoka mai samatoro iaunauso. Iahata, “Ia seia nanie iuna mainae, kahurae inuniki tau muie runa ianori runa sio pusiso.”"]], [["Oyo inana ia ikine isa iaunutui kua tihue, oyo ihetei. Iasau osiso iahata,"]], [["“Ia wain anoi runa ia ikine sani reini noso anoi runaku, areimo sani anoi runa au sirinia. Ia wain anoi runa au, anoi runa au ruaku man tewa. Areimo, anoi runa ia wain iaisosiku oi.”"]], [["Oyo Yohanis iasau osi Yesus iahata, “Upuku Matuhetene, ami anoo ia isa inei sakahatena ihete ano nanam. Ami asopoi. Tea mo, ia rei mo, arihoni ita tewa.”"]], [["Iahata, “Pene osopoi. Sani ia isa iuna sima-simana ihete au nanaku, oyo sira tau ianamana kahatene tanuku mo, tewa."]], [["Tea mo, ia wain ituntana runata tewa, areimo ita rei neta."]], [["Atinu mai ia-ia nanie uasau osimo. Ia wain iakahaimo mkane sani irui tihu kalasi taue isa osimo na oninu tau opusu Au, Ia Aia wain Anahatana Ihitiki na Iapuheu Mansiau, mka ia rei, isupu sae wan Anahatana irui osi sio wason oanori runai rei osiki.”"]], [["Ia seia man sani iuna sio ikina wason oparisaa tau au opalalosa, areimo nene iake sani okanihoo hatu mainae roe tionai, oyo opesiki nau nuae."]], [["Munata hanam atue ereunaya apalalosa, areimo nene iake aroto rohai. Nene iake amahaia haineke Anahatana rotu-tu ria supan runa hanam atue hae man. Ne pene sio pesia poe usa mainae wan hainau arihoni Anahatana runa hanam atua uare. Usa reimo, eremata tewa rotu-tu ria supan."]], [["[Poe rei, usa eremata tewa, uneu ramataso tewa.]"]], [["Munata aim atue ereunaya apalalosa areimo, aroto rohai. Nene iake amahaia haineke Anahatana rotu-tu ria supan runa aim atue hae man. Ne pene sio pesia poe usa mainae wan hainau arihoni Anahatana runa aim atua uare."]], [["[Poe rei, usa eremata tewa, uneu ramataso tewa.]"]], [["Munata matam usene ereunaya apalalosa, areimo apekui. Nene iake arue akata Anahatana tau irime ne mansiau runa matam usene hae man. Ne pene sio opesia poe usa mainae wan hainau arihoni Anahatana runa matam usena uare."]], [["[Poe rei, usa eremata tewa, uneu ramataso tewa.]"]], [["Ia seia wain ipusuku oyo sinsarai, mka uamanisai noso sinsarai. Nooi sani usa erepasanisi hunahane."]], [["Tasie iake. Ne munata ereniniki, ita iaiki iahana sani tasie tewa nea. Sani otuntana rerihoni ia seia, ia mainae, omi iae noomo sani tasie ereniniki rei oi. Pene otuntana runa umau. Orue anomo ramaturuso runa umau."]]], [[["Yesus sio oeuso arihoni nia Kapernaum, nanie oeuso ria otoe wani nanae Yudea, oyo oeuso ria Wae Yordan ria hae. Hoka ria oyo, sio panesi ohokaso oamanouso mai Yesus. Iatuheteso san rei sirinia."]], [["Sio onata arihoni akama Yahudi ohokaso mai Yesus oreai, nanie onoo ata ia mo, ianamana pannuhu runa Musa ne maunauna te tewa. Reiso oasei tanui oahata, “Pusu Musa ne maunauna, Anahatana itapi ia isa ieu iarihoni sahai te tewa?”"]], [["Iahata, “Musa iaisosimo sapan?”"]], [["Oahata, “Musa itapi ia hanaie ikanu surate na iarihoni sahai, oyo iaisosiki ieui.”"]], [["Iahata, “Musa ikanu san rei tau omi mo, anomo makaya runa omi openemo opusu Anahatana ne maunauna."]], [["Ne on Anahatana ihaye tau tuniai reini mo oasau oahata, ‘Anahatana ihaye tau mansia pina runa mansia hanaie."]], [["Reiso ia hanaie iarihoni inai na amai, oyo ikata sahai,"]], [["inoo uaso sani ia osa man.’ Sio ua tewa nea. Ne sio osa man."]], [["Reiso sae wani Anahatana iunai tau osa nea mo, pene mansia irohai.”"]], [["Taa wason pan numa nea, oyo ne mampusua oasei tanui runa ne anamanae rei."]], [["Ne Yesus iasau osiso iahata, “Sani ia hanaie isa ieu iarihoni sahai, oyo inana ia pina tamene isa, ia reimo isahu-sahu sahai."]], [["Sani ia pina isa ieu iarihoni sahai, oyo inana ia hanai tamene isa, ia iae isahu-sahu sahai oi.”"]], [["Taue isa sio umau orori sio ikina mai Yesus na iahusieso runa iainisi na Anahatana irui iake osiso. Ne sio mampusua oakapuku tanso."]], [["Yesus iatinu san rei, anoi eresaa. Iahata, “Sio ruao. Sio ikina mo, ohokaso mai tanuku iake. Nanie osoposo tau sae? Tea mo, sio wason sani sio ikina rei, mka orue okata Anahatana tau irime ne mansiau. Sio ikina oararuma Anahatana iake."]], [["Atinu mai ia-ia nanie uasau osimo. Ia wain ipenei itapi Anahatana irimei tau irime ne mansiau sani ia ikine itapi amai irimei, ia mo, mka irue haineke Anahatana tewa.”"]], [["Oyo ihete sio ikina rei samatoro iahusieso. Iahusieso, oyo iainisi osiso. Iahata, “Ama. Uainisi na arui iake osi sio ikina reini na okarihuru oamahai.”"]], [["Yesus iainisi osi sio ikina pusi, oyo nanie ieui. Ne sira tau ia isa irumai mai tanui. Irike tune mai uai anoe, nanie iamuirai, oyo iasei tanui iahata, “Upuku Matuhetene, ano mo, ano iake. Kahurae au una sae na uamahaiku haineke Anahatana rotu-tu ria supan?”"]], [["Iahata, “Ano asau ata au iake, nanie tahae? Ita tumatau mo, ita iaka tewa. Hasae Anahatana ruai man sahoro ia iake."]], [["Ano anei Anahatana ne maunauna nea, ‘Pene ohunu. Pene osahu-sahu saham. Pene kimanaka. Pene oanamana oakarota. Pene oruma orori mansia no kepen. Oamuira moa inau moa amau.’”"]], [["Iahata, “Upuku Matuhetene, upusu pusi maunauna rai nea on au ikine asi.”"]], [["Yesus iasumatai. Anoi runai. Iahata, “Hasae nesie maunaune osa asi wani kahurae apusui. Maunaune reimo, aeua na ahen pusi me numa hutae. Aheni pusiki, oyo asama pusi nene kepen rai osi sio mosokinia na asupu arataeu roe noiyaha. Oyo aeu mai na apusu au.”"]], [["Oyo ikanahatai. Ieui arihoni rei runa anoi mtinte. Areimo, tau anoi runa ne numa hutae mainae rei."]], [["Yesus inoo neka ne mampusua, oyo iasau osiso iahata, “Anahatana irime ne mansiau, sio kupan kaya opusu mtinte.”"]], [["Taa oatinu tau ne anamanaya rai, oyo ne mampusua osira. Ne Yesus isakanau ne anamanae honu iahata, “We hehuka, opusu tau Anahatana irime ne mansiau mtinte."]], [["Areimo sani makapana wan nanae unta. Makapana mainae rei renusui sui sisunue matae mo, mtinte. Ne sio kupan kaya opusu tau Anahatana irime ne mansiau mo, mtinte renesi rei.”"]], [["Oatinu san rei, osira hun ruao. Reiso oasei tau umau oahata, “Ira oe. Mka Anahatana iapuheu ia seia na irimei tuniai reini ipusu oi?”"]], [["Yesus inooso honu, iahata, “Mansia mo, oanei oapuheu ruao tewa ne Anahatana ianei pusire.”"]], [["Oyo Petrus iasau iahata, “Ami reini mo, aeu arihoni ma sae man na apusua.”"]], [["Iahata, “Atinu mai ia-ia nanie uasau osimo. Sio wason oeu oarihoni no niane, noa kaka wani, noa mansia mainaya, no hehuka, no atuhua ai nohua rusun pusakau iae, noso anoo runaku na nanie osima na Sou Iake rerihoni Au,"]], [["sio rei mo, pan muie, mka osupu panesi arihoni sae waron oarihonire rei. Mka osupu niana utuni, noa kaka wani utuni, noa inau utuni, sio ikina utuni, nisiu utuni. Ne mka sio umau ouna sinsaraso noso oparisaa tau au. Oyo mka oamahaiso haineke Anahatana rotu-tu ria supan pan muie rei."]], [["Ne sio panesi wason oahata sio mainaya nea, mka sio mainaya tewa nea. Samatoro sio panesi wason muie rei oahata sio mainaya tewa, mka sio mainaya nea.”"]], [["Yesus sio wason oeuso roe kota Yerusalem. Ia ieu ianaone, ne mampusua oeu hae muie. Sio osira. Samatoro sio wason opusu hae muie okaitau. Oyo Yesus inana ne mampusua ruao nanie isima osiso rerihoni mka ia sapan."]], [["Iahata, “Atinu. Ita wani ieu roe Yerusalem. Roe rei, Au Tumata Reini, Anahatana Ihitiku, mka oruiku osi sio imam no sio mainaya runa sio matuhete Musa ne maunauna. Mka oasau ata kahurae ohunuku, oyo oruiku osi sio wason oationa Anahatana tewa."]], [["Oyo sio rei oaumaniku, ohutoku, osapuku tau awane unia, oyo ohunuku. Oyo onona ua, uamahaiku honu.”"]], [["Sebedeus ne hehuka, Yakobis runa Yohanis, ohokaso mai Yesus. Oasau osiki oahata, “Upuku Matuhetene, ami nanie ainisi sae isa arihonia na aunai osima.”"]], [["Oyo Yesus iasei tanso iahata, “Onina na una sae osimo?”"]], [["Oahata, “Ami nanie auna aiau na aruema akataya, ia isa hae hanam wanane, isa honu hae hanam pante pannuhu sio pusiso oanei ata ano auna natu tau sio pusiso.”"]], [["Iahata, “Oanei tewa oainisi sae. Oamkona oapamese sinsaramo rotu-tu omatamo sani mka umataku?”"]], [["Oahata, “Ami amkona apamese.”"], ["Iahata, “Titue. Omi mka sinsaramo rotu-tu omatamo sani mka umataku."]], [["Ne rerihoni ia seia mka iruei mai hanaku wanane runa hanaku pante, au we kawasa uasau tewa. Anahatana sahoro iasau ia seia sahoro iuna aia ikata au. Ianei nea ia seia sahoro ihitiki.”"]], [["Sio mampusua nesia hutusa rei oatinu san rei, oyo anoo rasaa tau Yakobis runa Yohanis."]], [["Reiso Yesus ianaha runa sio pusiso, iasau iahata, “Omi oanei ata sio kupania arihoni niana wason oationa Anahatana tewa ouna mtinte tau no mansiau. Sio rei sahoro no kawasa oaisosi no mansiau suru ria suru nau sui osa."]], [["Ne omi pene mo hali san rei. Ia seia man arihoni omi nanie iuna mainae, kahurae ia rei ianori runa ia seia man."]], [["Ia wain nanie iuna mainae arihoni omi, kahurae iuna manorine tau ia seia man."]], [["Ne Au Tumata Reini, Anahatana Ihitiku iae, uhokaku na mansia oanori runaku tewa. Uhokaku na uanori runa mansia, oyo umataku na usi sio panesi no rosau.”"]], [["Yesus iaunau ne mampusua pusi, oyo oeuso na pan nia Yeriko. Taa pannuhu Yesus, ne mampusua, runa sio hutue wason nanie ohokaso arihoni niane rei, ia mata putie isa waimo iru-ruei noi arena nusue, iai-ainisi kepen arihoni sio wason oniku ria nau noi rei. Ia mata putie reimo, nanai Bartimeus. Amai tau Timeus."]], [["Iatinu ata Yesus, ia Nasaret, wain inikui, reiso iakapona, “Yesus, Daud upui, anom runaku.”"]], [["Sio panesi osopoi, oaisosiki iamaturui. Ne masike osopoi iae, iakapona mainae sirinia, “Daud upui, anom runaku.”"]], [["Oyo Yesus iataehe, oyo iasau, “Ooiki mai.”"], ["Reiso sio ooi ia mata putie rei. Oahata, “Apamese anomo. Yesus wain ioia, hitio roe.”"]], [["Ia mata putie rei ipesi ne papite osa, oyo ihitio sansana na ieui mai Yesus."]], [["Yesus iasei tanui iahata, “Au nanie una sae osia?”"], ["Iahata, “Upuku, au nanie unoo.”"]], [["Iahata, “Aparisaa tau au, reiso ano iake nea.”"], ["Inoo iake sansana. Inoo iake, oyo ipusu Yesus sui arena rei."]]], [[["Yesus sio oeuso arihoni nia Yeriko, oyo oeuso na pan kota Yerusalem. Sio wason haineke kota Yerusalem nea, mai nia Betpage runa Betania, mai Pupue Saitun nene sanene aikune. Pan rei Yesus iaisosi ne mampusua ua oeuso oanaoneso."]], [["Iahata, “Oeumo nau niane wanau uae reinau. Mka onusumo nau niane rei, oyo onoo makapana isa nooi sani naitana ikine. Sio okanihooi nea. Ia isa isaa makapana rei tewasi. Osuhai, oyo onesai mai."]], [["Sani munata sio umau oasei tanumo, oahata, ‘Osuha makapana rei, nanie tahae?’, areimo asau osiso san rei, ‘Mania upu nanie isaai. Mka sansana oyo ieu mai iuniki osimo.’”"]], [["Reiso uaso oeuso. Hoka nau oyo, osupu makapana rei. Sio okanihooi mai numa mitanunue nea, pakarema arena nusue. Reiso uaso osuhai."]], [["Osuhai oyo, sio umau wason ooso pan rei oasei tanso oahata, “He. Ouna sae reino? Osuha makapana rei, nanie tahae?”"]], [["Oahata, “Mania upu nanie isaai. Mka sansana mai, iuniki.”"], ["Reiso sio rei osoposo tewa nea. Oyo uaso onesa makapana rei."]], [["Hoka ria Yesus, oyo oaunutu no papita osa roe nene totu hahae samatoro Yesus isaai."]], [["Sio panesi orata no papite osa poe arena. Sio umau honu orata ai sana mataya poe arena. Ai sanaya rai mo, ororire on noi nisiu. Orata papita runa ai sanaya san rei tau sio nanie oamuira Yesus sani oamuira sio onata runa aiau."]], [["Yesus isaa makapana rei roe papita runa ai sanaya nanie inusui pan Yerusalem. Sio umau oeu roe uae, sio umau hae muie. Mansia pusiki oakapona. “Ainaa runa Anahatana. Arui iake osi ia wain ihokai tau mania Upu nanai."]], [["Ia reimo ihokai, mka iuna natu sani naone mania upu Daud, ia aia. Ainaa runa Anahatana wain iruei roe noiyaha.”"]], [["Reiso Yesus ihokai mai Yerusalem. Hoka mai, oyo inusui pan Anahatana ne numa mainisie. Inusui pan numa anoe, oyo ino-noo, iarinii neka pusi numa anoe. Ne haineke pumono nea, reiso ieui ria nia Betania ikata ne mampusua hutusa rahana ua rei."]], [["Nene hanu roe san rei, Yesus sio oeuso oarihoni nia Betania, oyo Yesus imakaneai."]], [["Oni pan hainau asi inoo ai ara isa. Ai rei nene totua panesi. Reiso ieui pan hainekei na nanie inoo ata kani huae te tewa. Ne ihokai noi ai rei nusue, isupu ai rei huae isa tewa nai osa. Hasae nene totua man. Tea mo, ai rei nene nanie tewasi."]], [["Oyo Yesus iasau osi ai rei iahata, “Tau ranie hatae rei pan sirinia, ia isa man pene iai me huaya nea!”"], ["Yesus ne mampusua oatinu ne anamanae rei."]], [["Yesus sio ohokaso roe kota Yerusalem. Hoka roe oyo, Yesus ieu honu roe Anahatana ne numa mainisie. Hoka roe numa rei nene nusue, oyo inei sio umau wason oahen runa ohoka ohane roe tihue rei. Iuni hehi meya waron otuka kepen tanure. Iuni hehi sio manaheni manu puane no katerau oi."]], [["Anahatana itapiso orori sae man pusu Anahatana ne numa mainisie nene nusue tewa."]], [["Oyo Yesus iatuhete sio panesi kua tihue rei. Iasau, “Tau Anahatana ne anamanaya, sio okanu san rei, Anahatana iasau iahata, ‘Au we numa, mka sio ooiki tau numa mainisie osi sio niana-niana.’ Ne omi ouna Anahatana ne numa mainisie sani sio kimanakana naniao!”"]], [["Sio imam no sio mainaya runa sio matuhete Musa ne maunauna oatinu tau rei. Reiso onina arena nanie ohunu Yesus. Oanana tanui tau sio mansiau pusiso osira oatinu ne anamanaya."]], [["Ne nene pumono pan san rei, Yesus runa ne mampusua oeuso oarihoni kota rei."]], [["Hanroe omnano tunne oyo, Yesus sio nanie oeuso. Oeuso oniku ai ara wan Yesus iainisi runai rei. Oyo sira tau onoo ata ai rei eremeniki nea. Nene namta iae rakaimeni pusire oi."]], [["Oyo Petrus anoi erepeka runa Yesus ne anamanae wani potusi rei, oyo iasau osi Yesus iahata, “Upuku Matuhetene. Masi anoo! Ai ara wan Ano ainisi runai potusi rei, eremeniki nea!”"]], [["Iahata, “Kahurae omi oparisaa tau Anahatana."]], [["Atinu mai ia-ia nanie uasau osimo. Omi oasau tau tinetae reini, ‘Ahitioa. Apesi ruam nau nuae!’ Mka tinetae rei erepesi ruae nau nuae, hete sae, omi pene ouna pie-pie. Hete sae, oparisaa ata wani oasau rei ata oaisosi tinetae rei erepesi ruae nau nuae, mka erepesi ruae."]], [["Anomo rapeka. Munata oainisi sae isa arihoni Anahatana, kahurae oparisaa ata mka iruiki osimo sirinia. Oparisaa, mka osupui."]], [["Sani oainisi, ne anomo ramaturu tewa tau ia isa wain iuna isanae tanumo, kahurae pene anomo rasaa tewa nea na moa Ama roe noiyaha iae isiru heu mo isanaya."]], [["[Sani anomo rasaa tau ia wain iuna sana tanumo sirinia, moa Ama roe noiyaha iae, ipenei isiru heu mo isanaya.]”"]], [["Yesus sio ohokaso mai kota Yerusalem honu. Oyo tau wain ieu ihori pan Anahatana ne numa mainisie nene nusue, sio imam no sio mainaya, sio matuhete Musa ne maunauna, runa sio ona Yahudi nesia rei ohokaso mai tanui."]], [["Hoka mai oyo, oasei oahata, “Asupu me kawasa rei arihoni ia seia na auna san rei? Ia seia irui kawasa osia?”"]], [["Iahata, “Au nanie uasei honu tau pusimo utumo. Omi osima ee, samatoro au usima runa usupu kawasa arihoni ia seia na una san rei."]], [["Ia seia sahoro iaisosi Yohanis isohuso na mansiau oanei ata oarihoni no rosau nea? Anahatana te? Mansia te? Masi oasau.”"]], [["Oyo otuntana runa umau oahata, “Munata iasau ata Anahatana sahoro irui kawasa osiki na isohu mansia mka iasei tanuta ata iparisaa tau Yohanis tewa tau sae."]], [["Ne munata iasau ata arihoni mansia, areimo imatata.”"], ["Okaitau pene rotu-tu sio panesi oakapuku tanso. Sio panesi oahata, “Titue! Yohanis mo, ia mamsima runa Anahatana ne maunauna isa.”"]], [["Reiso oasau oahata, “Ami anei tewa.”"], ["Yesus iae iahata, “Reiso au iae upeneku usima runa usupu we kawasa on supa na una san rei.”"]]], [[["Yesus iaunauso tau matieua. Iaunau sio imam no siniriu, sio onata, runa sio matuhete Musa ne maunauna. Iahata, “Ia isa irahu nisi. Irahu nisi rei, tau atuhu anggur. Inana tone erehori nisi rei, oyo ikani nonu na oheta tau anggur nene huaya rotu-tu nene tihu rehokai poe nonu anoe rei. Oyo inana numa wani hatu naue isa na osaka nisi rei roe nene hahae, samatoro inina sio umau na osaka ne nisi rei runa osama nene huaya osiki. Osaka samatoro ieui arihoni otoe rei."]], [["Tau musum tinou nene nania nea, iaisosi ne manorine isa na ieu ria sio mamsaka nisi rei, nanie inana ne huaya umau."]], [["Oyo suru ria ieui. Ieui rotu-tu ihokai ria, oyo sio mamsaka nisi rei osotai. Ohitai, oyo oaisosiki inuni nakui."]], [["Ita iaisosi ne manorine isa honu. Ita suru ria ieui. Ieui rotu-tu ihokai ria. Sio oamuirai tewa, reiso sio ohitai rotu-tu ne apate roe unui."]], [["Ita iaisosi ne manori tamene isa honu. Ita suru ria ieui. Ieui rotu-tu ihokai ria, oyo ohunui. Ita iaisosi sio panesi, ia isa pusu ia isa. Ne sio umau mo, ohitaso, sio umau, ohunuso."]], [["Iaisosi rotu-tu pusiso. Kani iaisosi ia seia honu? Nesi ia osa man mai ne numa. Ia rei, ia ruai anai hanaie. Anoi runai. Iasau pan anoi iahata, ‘Sani anaku ruai ieu, areimo mka oamuirai.’ Reiso iaisosi ruai anai."]], [["Ieu honu, oyo onooi samatoro oasau mai umau. Oahata, ‘Ia reimo, anai ruai. Mka imatai, anai rei isupu ne tuamane rei. Mai, na ihunui na ruari isupu tuamane reini.’"]], [["Reiso osotai na ohunui, oyo opesi hatai rei pan manahane arihoni nisi rei."]], [["Nisi upue rei, mka iuna sae? Ihokai mai nisi rei, ihunu sio mamsaka rei, oyo inana sio tamena osaka ne nisi honu."]], [["Onoo tau Anahatana ne anamanaya tewa sou wani ereasau san rei?"], ["‘Hatu wani sio mamnana numa openeso tanui"], ["ereuna hatu tinipae nea."], ["Ereuna numa makae nea."]], [["Upuri iuna san rei mo,"], ["inooi iake.’”"]], [["Reiso sio onata oatinu matieue rei nanie oaresi Yesus. Oahata Yesus ianamana tanso. Sio sani sio mamsaka nisi runa sio mamnana numa. Tea mo, openeso tau Yesus. Ne okaitau sio panesi, reiso oeuso oarihoni Yesus."]], [["Sio onata oaisosi sio onata arihoni akama Yahudi umau runa Herodes ne mansiau umau mai Yesus, nanie oasei tanui na osotai ianamana kahatene rerihoni natu Roma."]], [["Ohokaso mai Yesus, oahata, “Upuku Matuhetene. Ami anei ata ano mo, ano manisate. Anomu reuponu tewa rerihoni mansia inooa sapan. Anooma pusima osa, ia isa mo, ia mainae tewa. Ano atuhetema pannuhu tau Anahatana ne maunauna. Pusu Musa ne maunauna, Anahatana itapita isenu peau osi natu Kaisar te tewa? Kahurae isenui te tewa?” (Kaisar mo, ia natu tau sio Roma no tuamane pusire. Oaoi sio no natu tau Kaisar.)"]], [["Ne Yesus ianei ata oasei reai, reiso iasau iahata, “Omi nanie osotaku, nanie tahae? Masi orori kepen inate isa mai na unooi.”"]], [["Reiso orui kepen inate isa osiki, oyo iasei, “Ia seia siain reini? Okanu ia seia nanai tanui?”"], ["Oahata, “Natu Kaisar.”"]], [["Iahata, “Reiso osenu osi natu Kaisar pusu sae wani ia ne kawasa iainisiki. Orui osi Anahatana pusu sae wani ne kawasa iainisiki.”"], ["Osira oatinu tau rei."]], [["Sio ona Sadukiu arihoni akama Yahudi umau ohokaso mai Yesus. Sio rei oahata sio matana mo, oamahai honu tewa. Reiso oasei san rei,"]], [["“Upuku Matuhetene. Masuae Musa ikanu san rei, ‘Munata ia hanaie isa imatai, sahai isusu tewa, kahurae wanin inana ia pina uhanu rei na isusu, oyo onoo sio ikina sani kakai wain imatai rei ne hehuka.’"]], [["Reiso sani ia hanaie isa nea waniu sio nome. Ia rei, ia manaonete, iausahai, oyo imatai iarihoni sahai. Sahai rei isusu tewasi."]], [["Ita wanin inana kakai sahai rei honu. Ita wanin rei imatai iarihoni ia pina rei honu. Ia pina rei isusu tewasi. Ita wanin ia isa honu inanai ita san rei sirinia,"]], [["rotu-tu ituso san rei. Oyo tau muie ia pina imatai honu."]], [["Tau ranie hatae rei sio matana oamahaiso honu, ia pina rei, sahai tau ia seia? Ituso onana ia pina rei nea!”"]], [["Iahata, “Omi osana rerihoni sio matana oamahaiso honu, sio sapan. Oanei tewa Anahatana ne anamanaya raasau sapan. Oanei tewa Anahatana ne kawasa sapan."]], [["Mka sio matana oamahaiso honu, oausahaso tewa nea. Sio sani Anahatana ne maisosia on roe noiyaha."]], [["Rerihoni sio matana oamahaiso honu, onoo tau Musa ne anamanaya tewa? Ikanu ata tau Anahatana ianamana osiki on pan ai hutue rei, wani usa ereai tanui iahata, ‘Au reini mo, au Anahatana wani Abraham iainaa runaku. Isak iainaa runaku. Yakup iainaa runaku.’"]], [["Masike tonso omataso nea, Anahatana inooso sani oamahaiso. Reiso ia mo, ia wain Anahatana tau sio matana tewa. Ia Anahatana tau sio wason oamahaiso. Omi osana oasau ata sio matana oamahaiso tewa honu.”"]], [["Nene poua san rei, oyo ia matuhete Musa ne maunauna isa iatinu sio otuntana. Iatinu ata Yesus isana tau sio ona Sadukiu arihoni akama Yahudi iake. Reiso iasei tanui iahata, “Upu. Maunau sae wani mtinte erenesi maunauna pusire?”"]], [["Iahata, “Maunau mtinte wani san rei, ‘Atinu omi Israel! Upuri Anahatana, ia osa man."]], [["Anom runa Upum Anahatana runa anom pusiki, runa me inaha pusiki, anom erepeka runai sui osa, anana tanei osiki sui osa.’"]], [["Maunau mtinte isa honu, areimo san rei, ‘Anom runa sio pusiso sani anom runa ruam.’ Maunauna ua rai sahoro mtinta ranesi maunauna pusire.”"]], [["Iahata, “Titue, matuhetene! Ano asau manisate ata Upuri Anahatana ia osa man runa anahatana tamene isa waimo tewa nea."]], [["Anomo runa moa Upu Anahatana mo, runa anomo pusiki, mo inaha pusiki, anomo rapeka nnai sui osa, anomo runai pusu mo atata, anomo runa ia sia man sani anomo runa ruamo. Auna san rei iake erenesi iakanupu makapana sae man te irui sae man osi Anahatana.”"]], [["Yesus iatinu ata isana iake nai osa, reiso iahata, “Ano haineke nea na mka apusu tau Anahatana irime ne mansiau.”"], ["Oyo sio pusiso okaitau oasei tau Yesus nea."]], [["Yesus wain iatuhete pan Anahatana ne numa mainisie nene nusue, oyo iasei san rei iahata, “Sapan na rotu-tu sio matuhete Musa ne maunauna oasau ata Ia Aia wain Anahatana Ihitiki na Iapuheu Mansiau rei mo, ia Daud upui?"]], [["Aikee Anahatana Ne Inaha iuna Daud ruai iasau iahata,"], ["‘Anahatana iasau osi Upuku,"], ["Rue hae hanaku wanane"], ["rotu-tu aheta tau me nisau.’"]], [["Reiso munata Daud ruai ioi Ia Aia wain Anahatana Ihitiki na Iapuheu Mansia tau Upui sani ia sahoro ia manaonete, sapani na ia hasae Daud upui muie man?”"], ["Sio hutue oatinui iake."]], [["Iasau honu iahata, “Ainati runa sio matuhete Musa ne maunauna. Onina na mansia pusiso onooso sani sio mainaya, reiso oeu oausahu papi naua runa onina na sio pusiso oauhaaso sani sio mainaya sui pasar."]], [["Nanie orue tau sio mainaya no katerau pan sio Yahudiu no numa mananoune. Tau karisaa, nanie orue tau katerau waron oaunuture osi sio wason oamuiraso."]], [["Aikee oakarota sio pina uhanu na onana no numau pusire. Oainisi roe hohao man rotu-tu potuina ne oainisi pan anoo tewa. Mka Anahatana iapasanaso mtinte.”"]], [["Yesus wain iru-ruei pan Anahatana ne numa mainisie. Iruei iamanane peti wani oaiinu kepen na oruire osi Anahatana. Iasumata sio onusu no kepen tanui. Sio kupan kaya panesi onusu kepen panesi."]], [["Oyo ia pina uhanu isa ihokai. Ia pina rei mo, imosokiniki. Inusu kepen ikina, ina ua man. Areimo kepen panesi tewa, mkana man."]], [["Oyo Yesus ioi ne mampusua, iahata, “Atinu mai ia-ia nanie uasau osimo. Masi onoo. Ia pina uhanu wain imosokiniki rei, inusu kepen panesi erenesi sio kaya pusiso."]], [["Sio kaya rei orui no kepen nesia man. Ne ia pina wain iauhanui rei irui ne kepen pusire. Kani iai sae honu?”"]]], [[["Yesus runa ne mampusua oeu arihoni Anahatana ne numa mainisie nusue, oyo ne mampusue isa iasau san rei iahata, “Upuku Matuhetene, masi anoo. Anahatana ne numa mainisie rei, iake. Sio onanai tau hatu maina-mainaya waron iaka.”"]], [["Iahata, “Onoo numa mainaya rai? Mka sio okuka Anahatana ne numa mainisie reini na hatu rai ratanuhaha tewa nea. Hatu rai rakukaso rarihoni nahaya.”"]], [["Oyo Yesus ieu roe pupue wani nanae Saitun. Hoka roe oyo, iruei iamanane Anahatana ne numa mainisie pan ekote hanae pan hae. Oyo Petrus, Yakobis, Yohanis, runa Andarias ohoka mai tanui, nanie oasei tau sio ruao okatai."]], [["Oasei san rei, “Masi asau mai. Inasa sio okuka Anahatana ne numa mainisie sani ano asau rei? Mka anoo kakinate sae naone na anei ata sio nanie okukai nea?”"]], [["Iahata, “Osaka-saka na pene sio oakarotamo oahata, ‘Tuniai reini erepena nea.’"]], [["Mka sio panesi ohokaso ohete nanaku oasau oahata, ‘Au mo, Ia wain Anahatana Iratiki Iapuheu Mansia’ oyo oakarota sio panesi."]], [["Munata oatinu sio osima runa manahitana mo, pene okaitau. Kahurae san rei, aikee tuniai reini erepena tewasi."]], [["Mataanoe kupaniau oatana runa umau, niana oatana runa umau. Mai tuniai reini mo, isu sui supan-supan. Sio panesi omakaneaso. Tea mo, osupu muaine tewa nea. Ne areini mo, pusire nene aikune man sani ia ikine nanie iamrae inai tiai reun.”"]], [["Kahurae osaka-saka. Mka sio osotamo na oruimo osi sio mainaya tau niana. Mka ohitamo sui sio Yahudiu no numa mananouna. Mka ororimo oamanane sio gubernur runa sio aiau noso oparisaa tau au. Reiso saka osima na Au."]], [["Kahurae osima na Sou Iake rerihoni Au osi sio niana pusire mai tuniai reini naone."]], [["Mka oaresimo, oyo ororimo oamanane sio onata, pene anomo rauponu runa mka oasau sapan. Mka Anahatana iasau osimo kahurae oasau sapan. Omi ruamo oanamana tewa, ne Anahatana Ne Inaha mka irui anamanaya osimo."]], [["Mka kakai irui wanin wain iparisaa tau au osi sio ohunui. Wanini irui kakai wain iparisaa tau au osi sio ohunui. Sani rei honu runa amai runa ne hehuka. Sio ikina mka orui noa ama runa noa ina osi sio umau na ohunuso."]], [["Mka sio pusiso openeso tanumo noso oparisaa runa au. Ne ia seia iapamese rotu-tu imatai, mka Anahatana iapuheui na pene iapasanai."]], [["Mka onoo sio oapuoo kahatene wani ereuna Anahatana ieui arihoni ne numa. Anahatana isopo na pene oapuooi pan ne numa rei. (Ano wani anoo surate rei, atinu ia-ia na anei.) Sio oapuooi, oyo kahurae sio pusiso sui Yudea orumaso roe tinetaya."]], [["Sio wason oru-rueso roe ainata hahaya pene osipuso, pene onususo pan no numau honu na onana no apia."]], [["Sio noi nisiu pene onuniso, pene onana no papita."]], [["Sio wason tiao te wason osusu sio ikina asi pan muie reimo siraka. Oruma iake tewa."]], [["Ainisi na pene san rei tau ihate."]], [["Pani muie reimo, sinsaraso mainae sani sio sinsaraso tewasi on Anahatana ihaye tau tuniai reini asi. Oyo pan muie honu sinsaraso tewa nea."]], [["Ne mka Upuri anoi repeka runa sio wason ininiso na ouna ne mansiau. Reiso itapiso sinsaraso rotu-tu potuina tewa. Sinana sinsaraso rotu-tu potuina, mka ia isa iamahaiki tewa nea."]], [["Tau napisi reimo, mka ia isa iasau osimo iahata, “Masi onoo. Ia Aia wain Anahatana Ihitiki na Iapuheu Mansiau wain ihokai nea te, ia isa honu iahata, ‘Mai, ia wai pan rei.’ Pene oparisaa tau sio rei."]], [["Tau sae? Sio umau mka ohokaso oasau oakarota ata sio rei wason Ia Aia wain Anahatana Ihitiki na Iapuheu ne Mansiau te sio wason ia mamsima runa Anahatana ne maunauna umau. Mka ouna kakinata sani sio no kawasa on roe Anahatana runa sima-simana na sio wason onoore osira. Oakarota rea sio wason Anahatana ininiso na ouna ne mansiau."]], [["Reiso osaka-saka. Uatuhetemo nea, tuniai reini mo erepena sapan on erepena tewasi.”"]], [["Tau napisi reimo, sinsaraso, oyo ranie erepumonoi, hunane reriohui."]], [["Oneu ramnahuso on roe nante runa sae wani roe nante rakoka pusire."]], [["Oyo sio pusiso onoo Au, Tumata Reini, Anahatana Ihitiku uhokaku pan yahu tihue runa we kawasa. Onoo au uita-itaku."]], [["Mka uaisosi we maisosia on roe noiyaha na oamanou sio wason Anahatana ininiso na ouna ne mansiau. Oamanouso on nau, on ria, on poe, on pan, oyo on pan tuniai nene rurue rotu-tu roe nante nene rurue."]], [["Anei pusu matieue reini. Sani inoo roe ai ara isa na inooi marae nea, inoo nene kataunua manna nea, oyo mato resineui honu, inoo san rei ianei ata ihate erehokai nea."]], [["Sani rei oi tau tuniai reini erepena. Onoo san rei mo, oanei ata mata huni tewa oyo, tuniai reini erepena."]], [["Atinu mai ia-ia nanie uasau osimo. Sio pusiso wason oamahaiso muie reini mo, omataso tewasi samatoro sinsaraso sani wani uasau reini."]], [["Nante runa tuniai reini mka ranikuso, ne au we anamanaya mka ranikuso tewa."]], [["Ia seia man iae ianei tewa inasa mka sio sinsaraso san rei. Anahatana ne maisosia roe noiyaha iae, oanei tewa oi. Au Anahatana Anai iae uanei tewa. Hasae amaku ruai man sahoro ianei."]], [["Reiso oainati. Osaka-saka. Oanei tewa inasa uhokaku honu."]], [["Areimo sani ia isa ieu iarihoni ne numa, oyo ieui hainau. Ia rei iaisosi ne manorina. Irui kawasa osiso na osaka ne numa rei. Sio pusiso osupu no taneiu. Iaisosi ia mamsaka mitanunue isakai ia-ia."]], [["Reiso osaka-saka. Oanei tewasi inasa numa upue inuniki. Kani tau ranie manne te? Tau saa monon tihu te? Tau manua ratunkeko te? Tau ranie eresaa te? Oanei tewa."]], [["Pene rotu-tu uhokaku omi osaka tewa, oyo usupu pusimo onekemo."]], [["Sae wani uasaui osimo reini mo, uasau osi sio pusiso, osaka-saka."]]], [[["Nesi onona ua man samatoro karisaa anoo rapeka runa Anahatana ihoka noa upu arihoni otoe Mesir runa karisaa ita Yahudiu iai poroti wan resaa tewa. sio imam no sio mainaya na sio matuhete Musa ne maunauna wason onina arena, nanie osota Yesus puru-purumene na ohunui."]], [["Oahata, “Ne pene isotai tau karisaa rei. Tea mo, mka mansia pusiso oatanaso. Openeso oatinu tau ita.”"]], [["Tau rei, Yesus waira nia Betania, ria Simon ne numa. Ia mo, naone ikupu unte wani iake tewa nai osa. Oyo ia pina isa ihokai mai Yesus irori potone. Potone rei, ounai arihoni hatu. Oapataui tau mina tunne. Mina rei, ounai arihoni ai namte. Yesus wain iaiki, oyo ia pina rei ihoka, ikuparehi potone tionae, samatoro isona mina rei roe Yesus unui."]], [["Sio umau ria rei oakapuku tanui, reiso oasei mai umau oahata, “Ia pina rei iuna sai-sai mina san rei, nanie tahae?"]], [["Mina rei mo, sani oaheniki, osupu kepen panesi. Kepeni sani ia isa isupu tau musum osa. Kepeni rai, sio mka oruire osi sio mosokinia!” Reiso oakapuku tau ia pina rei."]], [["Ne Yesus iasau osiso iahata, “Ia ruai! Omi nanie oakapuku tau ia pina rei, nanie tahae? Ia ne hali san rei osiku, areimo iake."]], [["Sio mosokinia wason okatamo sui osa. Kani mo maue, omaha oakahaiso sui osa. Ne au mka ukatamo sui osa tewa."]], [["Ia pina rei iuna nea. Iuna pusire waron imaha iunare. Mka umataku, oyo oaunutuku, ne ia pina rei isonaku tau mina ipusu monne naone nea."]], [["Atinu mai ia-ia nanie uasau osimo. Sui supan-supan man mai tuniai reini, osima na Sou Iake rerihoni Au, mka oatinu rerihoni ia pina rei na anoo rapeka runai.”"]], [["Yudas Iskariot, ia mo, ia isa arihoni sio mampusua hutusa rahana ua rei, ieui pan sio imam no sio mainaya, nanie iahen Yesus osiso."]], [["Sio nanie ohunui, reiso oatinu tau anamanae rei anoo mirika. Oahata, “Mka arui kepen osia.”"], ["Reiso Yudas inina arena, nanie iahen Yesus osiso."]], [["Tau ranie hatae mataanoe arihoni karisaa ita Yahudiu iai poroti wan resaa tewa. Tau ranie hatae rei sio orehi rompau. Tau sae? Karisaa anori rapeka runa Anahatana ihoka rea upu arihoni otoe Mesir. Tau ranie hatae rei, sio mampusua oasei tau Yesus oahata, “Upu. Tau karisaa anori rapeka runa Anahatana ihoka rea upu arihoni otoe Mesir, ano nanie aia sui supa?”"]], [["Reiso Yesus iaisosi sio ua iasau iahata, “Oeumo roe kota. Roe rei, mka osupu ia isa iasaoa tihu naniae wan nanae puine. Oeu opusui"]], [["rotu-tu noi numa wani inusui rei, oyo oasei tau numa upue rei, ‘Upuri nanie ianei naniai wani sui supa tau ia runa ne mampusua nanie oaiso tau karisaa anori rapeka runa Anahatana ihoka rea upu arihoni otoe Mesir.’"]], [["Mka iautuu runa kamar onate roe naue osimo. Roe kamar rei, mka osupu katerau runa pusire warumo matane nea. Roe rei oatanunu osita.”"]], [["Reiso uaso oeuso roe kota. Hoka roe oyo, osupu pusire sani Yesus iasau rei. Reiso oatanunu muaine tau karisaa anori rapeka runa Anahatana ihoka rea upu arihoni otoe Mesir."]], [["Nene pumono pan san rei, Yesus ihokai roe kakaranae rei runa ne mampusua hutusa rahana ua rei."]], [["Hoka roe oyo, oaiso. Sio wason oaiso, oyo Yesus iasau iahata, “Atinu mai ia-ia nanie uasau osimo. Ia isa arihoni omi reini wain iaiki ikataku, mka iaheniku osi sio wason nanie ohunuku.”"]], [["Oatinu tau rei, anoo runai. Ia isa iasei iahata, “Ia reimo, au te sae rei?” Oyo ia isa honu iasei honu iahata, “Ia reimo, au te sae rei?” rotu-tu pusiso oasei san rei."]], [["Oyo Yesus iasau iahata, “Ia rei mo, ia isa arihoni omi hutusa rahana ua reini. Ia rei, wain inono poroti poe pirune osa runa au."]], [["Nene manisate mo, au, Tumata Reini, Anahatana Ihitiku, mka ohunuku sani oaunutui noi Anahatana ne anamanaya. Ne ia sahoro iaheniku osi sio wason nanie ohunuku, ia ne siraka nai osa. Nene iake tau ia rei, pene iamrae nea.”"]], [["Reiso wason oaiso, oyo Yesus inana poroti. Inana poroti, oyo iainisi iainaa runa Anahatana iahata, “Uainaa runaya man Upu Anahatana. Ano mo, ano aia tau nante runa tuamane pusiki utui. Auna manei ereruhu on poe tuamane na auna poroti tanui.”"], ["Oyo ikihoi tau hanai, isamai osi ne mampusua, iahata, “Onana poroti rei na oaiki, areini mo, tinaiku.”"]], [["Ita inana koinanae. Iainisi iake tau Anahatana iahata, “Uainaa runaya, mania Upu Anahatana. Ano mo, ano aia tau nante runa tuamane pusiki utui. Ano ahaye tau anggur huaya.”"], ["Oyo irui koinanae rei osi ne mampusua. Sio pusiso oninu mkane-mkane."]], [["Iahata, “Areini mo, au we nasi. Mka umataku, we nasi erenia na sio pusiso oanei ata Anahatana iuna tau sio sani masuae itotoe. We nasi rei erenia tau sio panesi."]], [["Atinu mai ia-ia nanie uasau osimo. Mka uninu tihu rei tewa nea samatoro uninui honu ukatamo tau Anahatana irime ne mansiau.”"]], [["Oyo sio ohete ahinae oainaa runa Anahatana samatoro oeuso roe pupue wani nanae Saitun."]], [["Yesus sio wason oeuso roe pupue wani nanai Saitun oyo wason arena tinai tihue oyo iasau osi ne mampusua iahata, “Mka pusimo orumamo oarihoniku. Tau sae? Sio oaunutui tau Anahatana ne anamanaya ata Anahatana iasau san rei,"], ["‘Mka uhunu ia mamsakae,"], ["oyo ne rompau pusiso orumaso sakakau."], ["Sio umau suru ria. Sio umau suru nau.’"]], [["Ne mka uamahaiku honu, oyo ueu uanaonemo poe otoe Galilea. Mka opusu tau muie.”"]], [["Petrus iasau iahata, “Upu. Masike sio pusiso oeu arihonia iae, mka au mo, ueu uarihonia tewa.”"]], [["Oyo Yesus iasau iahata, “Atinu mai ia-ia nanie uasau osimo. Mka-mka pumono, manue eretunkeko nai ua tewasi oimo, ano asau ata ationa Au tewa, rotu-tu nai tonu nea.”"]], [["Isopo mtinte, “Upu. Masike umataku runaya iae, manisate, upeneku uasau ata au uationaya tewa!”"], ["Oyo ne mampusua pusiso oasau san rei sirinia."]], [["Oyo Yesus runa na mampusua oeuso ria nisi wani nanae Getsemani. Hoka ria oyo, iasau osi ne mampusua iahata, “Oru-ruemo mai rei na ueu uainisi tau Anahatana.”"]], [["Oyo ikata Petrus, Yakobis, runa Yohanis. Anoi ereuponu. Iahana anoi mtinte nai osa."]], [["Iahata, “Anoku mtinte nai osa. Uahana nanie umataku nea. Onapa mai rei runa osaka.”"]], [["Oyo ieui hainau mkane, samatoro irike tune poe tuamane. Iainisi tau Anahatana kani ne ukuro rerihoniki."]], [["Iahata, “Ama, amaku, ano anei auna pusire. Reiso uainisi arihonia na anana we ukuro rei arihoniku. Ne pene apusu au we maue. Apusu ano ruam me maue.”"]], [["Oyo Yesus inuniki pan ne mampusua tonu rei. Isupuso wasopo onekeso. Iasei tau Petrus, “Simon, anekea? Ueu uarihonimo potuina tewasi, ne amaha asaka-saka tewa?"]], [["Saka na oainisi na pene ia isa ireamo. Ireamo na opalalosa. Manisate, anomo nanie rapusu manisate. Ne okua tewa tau tinaimo ramankaeso.”"]], [["Oyo ieu iarihoniso honu, nanie iainisi sani sinasi rei honu."]], [["Iainisi pusi oyo, inuniki honu pan tonso. Isupuso onekeso honu. Tau sae? Sio matao mtinta. Reiso oanei tewa oasau sapan osi Yesus."]], [["Yesus inuniki mai tanso nai tonu, oyo iasei iahata, “Onekemo oaranahamo asi? Onekemo erelai nea. Mata huni tewa oyo, oahen Au Tumata Reini, Anahatana Ihitiku, osi sio wason opalalosa."]], [["Ohanumo roe na ieuta. Onoo ia wain iruiku ihokai nea.”"]], [["Yesus wain ianamana asi, oyo sira tau Yudas, ia isa arihoni sio hutusa rahana ua rei, ihokai ikata sio hutue. Sio rei orori tunua runa kahitata. Sio imam no sio mainaya, sio matuhete Musa ne maunauna, runa sio ona Yahudi nesia rei sahoro oaisosi sio rei na nanie osota Yesus."]], [["Yudas, ia wain iahen Yesus, iasau osiso naone iahata, “Ia wain oninai, mka umukiki na oationai. Osotai oyo ororiki. Osakai ia-ia.”"]], [["Yudas ihokai, oyo sira tau ieui mai haineke Yesus iahata, “Matuhetene.” Oyo imukiki."]], [["Imukiki oyo, sio rei osotai runa oaresiki."]], [["Ia isa wain haineke sio, isaru ne tunue, oyo iseha sio imam no ia mainae ne manorine isa tinai totue hae."]], [["Oyo Yesus iasei tanso iahata, “Omi ata kani uaisosiso na pene oatinu tau kupania? Omi ata kani uaisosiso na pene opusu kupania ne maue? Tau rei, orori tunua runa kahitata nanie osotaku?"]], [["Ranie hatae isa uatuhete, hanroe, poua rei honu uatuhete roe Anahatana ne numa mainisie nene nusue na onoo. Ne osotaku tewa. Ne osotaku sani reini sani Anahatana ne anamanaya ereasau.”"]], [["Oyo sio mampusua pusiso oruma oarihoni Yesus."]], [["Ia honue isa pan rei, irehe nipae man, ipusu Yesus. Oyo sio nanie osotai,"]], [["ne inosu ne nipae rei, oyo irumai sanakui."]], [["Sio orori Yesus pan sio imam no ia mainae. Hoka pan oyo, sio imam no sio mainaya, sio matuhete Musa ne maunauna, runa sio ona Yahudi nesia rei pusiso oamanouso."]], [["Petrus ipusu Yesus on ria hainau rotu-tu inusui pan mitanunue arihoni sio imam no ia mainae rei ne numa nene pakelo. Hoka pan oyo, iru-ruei iasa tinain haineke usa ikata sio mamsakaya."]], [["Sio imam no sio mainaya runa sio pusiso on sinasi rei onina sio umau na osima runa Yesus ne isanaya na oruiki osi sio wason no kawasa ohunui. Ne osupu ne isanae isa tewa."]], [["Sio panesi ohoka oruni oakarota rerihoni Yesus, ne sio no mamrunia osa tewa. Pusiso oruni tamena-tamena. Reiso no kawasa tewa na oaisosi sio ohunui."]], [["Oyo sio umau ohitio roe, samatoro oruni oakarota rerihoni Yesus oahata,"]], [["“Ami atinui iasau iahata, ‘Mka ukohu Anahatana ne numa mainisie reini, sio ruao onanai, oyo onona ua, uapuoo honue. Areimo sio ruao oapuooi tewa.’”"]], [["Aikee sio no mamrunie osa tewa."]], [["Reiso sio imam no ia mainae iooi kua tihue, oyo iasei tau Yesus iahata, “Sio rei oruni kahatene rerihonia. Ne ano asau sae isa tewa?”"]], [["Ne Yesus iamaturui man. Iasau sae isa tewa. Oyo sio imam no ia mainae iasei honu iahata, “Ano mo, Ia Aia wain Anahatana Ihitia na Iapuheu Mansiau, ia sahoro ita iainaa runai anai?”"]], [["Iahata, “Au wani rei nea rei tea. Mka pusimo onoo au, Tumata Reini, Anahatana Ihitiku, urue mai Ia wain Ne Kawasa hanai wanane. Mka uhokaku honu runa yahu on roe nante.”"]], [["Iatinu san rei, oyo sio imam no ia mainae ikiha ne papite na sio oanei ata anoi eresaa tau Yesus. Iahata, “Reiso pene susa nina sio umau wason onoo tau matao nea."]], [["Omi ruamo oatinui ianamana sani ia mo, Anahatana rei. Oapamata sou sapan?”"], ["Sio pusiso oapamata sou ata Yesus isana, reiso kahurae ohunui."]], [["Oyo sio umau ohuto Yesus, onete matai usena na inoo mosa tewa, oyo ohitai oaumaniki oasau osiki oahata, “Masi asima. Ia seia ihitaya?”"], ["Sio mamsakaya oroho Yesus panesi oi."]], [["Petrus waipan naniai rei asi, oyo ia pina makahaie tau sio imam no ia mainae ihokai mai."]], [["Inoo ata Petrus wain iasa tinain haineke usa, oyo iarinii uai anoe ia-ia, samatoro iasei iahata, “Ano sahoro akata ia Nasaret rei oi rei tea. Ia Nasaret wain nanai Yesus tea?”"]], [["Iahata, “He. Uationai tewa. Uanei tewa. Ano wani asau runa sae rei?”"], ["Oyo Petrus ieui pan mitanunue."]], [["Ia pina makahaie rei inoo Petrus, oyo iasau osi sio pan rei, “Manisate, ia reini, ia isa arihoni sio.”"]], [["Iahata, “Au? Uationai tewa.”"], ["Oyo sira tau sio pan rei oasau osi Petrus oahata, “Nene manisate, ano mo, ano isa arihoni sio rei. Tau sae? Ano arihoni otoe Galilea!”"]], [["Oyo Petrus isopa ruai iahata, “Anahatana nanai. Uationa ia rei, ia wain omi oanamana runai, tewa.”"]], [["Mata huni tewa oyo, manue eretunkeko honu. Eretunkeko nai ua nea. Oyo Petrus anoi erepeka runa Yesus ne anamanae. “Mka manue eretunkeko nai ua tewasi oi, ano asau ata ationa au tewa nai tonu nea.”"], ["Reiso Petrus irani anoi repunoko pusiki."]]], [[["Nene omnano tunne san rei, sio pusiso, sio imam no sio mainaya, sio matuhete Musa ne maunauna runa sio ona Yahudi nesia rei oapamata sou. Okanihoo Yesus, oyo ororiki nanie oruiki osi Pilatus, ia wain ne kawasa tau otoe rei."]], [["Ororiki oyo, Pilatus iasei tanui iahata, “Areimo manisate? Ano sahoro auna natu tau sio Yahudiu?”"], ["Iahata, “E-e. Areimo sani ano wamo asaui rei tea.”"]], [["Sio imam no sio mainaya oamanaru Yesus. Oahata, “Ia reimo, ne masanau panesi.”"]], [["Reiso Pilatus iasei honu tau Yesus. Iahata, “Ano asau sae isa tewa? Masi anoo, sio wason osima sapan runaya.”"]], [["Ne Yesus iamaturui man. Pilatus inoo san rei isira."]], [["Tau karisaa sio anoo rapeka runa noa upu ohitio oeu oarihoni Mesir, Pilatus isaka ihoka-hoka ia isa arihoni pui anoe wain sio oainisiki."]], [["Pani pui anoe ia isa wain nanai Barabas. Ikata sio wason oatana runa sio kupaniau, reiso ohunu sio umau."]], [["Reiso sio hutue ohokaso, oyo oainisi arihoni Pilatus san rei, “Upu. Ami ainisi arihonia na ahoka ia isa arihoni pui anoe sani sui osa tau karisaa reini.”"]], [["Pilatus iasei tanso iahata, “Onina na uhoka ia natu tau omi Yahudiu osimo?”"]], [["Iasei san rei tau inoo ata sio imam no sio mainaya orui Yesus osiki tau sio wason oananai."]], [["Ne sio imam no sio mainaya rei oasau osi sio hutue rei oahata, “Oainisi na ihoka Barabas. Pene oainisi na ihoka Yesus.”"], ["Reiso sio oainisi Barabas."]], [["Oyo Pilatus iasei honu tau sio hutue rei iahata, “Reiso omi onina na au una sae runa ia reini wain omi oaoiki tau natu tau omi Yahudiu?”"]], [["Oakapona, “Pakui roe hini wani reniene!”"]], [["Iasei, “Tau sae? Ia ne isanae sae?”"], ["Oyo oakapona erenesi sinasi oahata, “Pakui roe hini wani reniene!”"]], [["Pilatus inina na sio anoo iaka reiso ihoka Barabas osiso. Oyo iaisosi sio umau osapu Yesus tau awane unia. Osapui samatoro iruiki osi sio umau na opakui roe hini wani reniene."]], [["Sio soratatua orori Yesus pan ia onate arihoni kupania ne numa, oyo oanaha runa sio no tikane soratatua pusiso. Oanaha runaso, oyo oamanouso."]], [["Sio nanie oauman Yesus tau sio oaoiki tau natu. Reiso oausahu papi msinae osiki, oyo opepe awane unie wani nonae, samatoro oausahui roe unui."]], [["Oyo oatapeai. Oahata, “Arue nai-naim, natu tau sio Yahudiu.”"]], [["Ohita-hita unui tau ai sanae, oyo ohuto-hutoi, samatoro orike tune mai Yesus sani oamuirai."]], [["Oaumaniki pusi, oyo onosu papi msinae rei, oyo oausahu ruai ne papite osiki honu. Oyo ororiki pan manahane nanie opakui roe hini wani reniene."]], [["Sio otentene tau Simon, ia Kirene, na ihana hini wan reniene osi Yesus. Ia rei Aleksander runa Rupus amai. Ia mato ihokai on pan niane, nanie inusui roe kota."]], [["Reiso orori Yesus roe pupue wani nanae Golgota. Golgota nene manariti mo, unuke kanie."]], [["Hoka roe oyo, nanie oruiki ininu tihu anggur wan onehui na mur, na pene iahana tinain reina. Ne ipenei ininui."]], [["Oyo opakui roe hini wani reniene rei, samatoro orehi katoite, nanie osama Yesus ne apia osi ruao."]], [["Opakui roe hini tau ranie erehiti-hiti."]], [["Okanu roe hini, roe unui hahae, ia ne isanae sapan. Okanu, “Natu tau sio Yahudiu.”"]], [["Opaku Yesus runa sio kimanakana ua roe hini wani reniene oi. Opaku ia isa mai Yesus hanai wanane runa ia isa mai hanai pante."]], [["Ouna sani Anahatana ne anamanaya raasau, “Oahata ia rei, ia isa runa sio kahatena.”"]], [["Sio wason onikuso, okoka unuo oaumaniki, oyo orati osohiki, oahata, “He. Ano asau ata mka akohu Anahatana ne numa mainisie, oyo onona ua, oyo apuooi honu."]], [["Masi asipua arihoni hini na apuheu ruam.”"]], [["Sio imam no sio mainaya runa sio matuhete Musa ne maunauna oaumaniki oi. Oahata, “Iapuheu sio panesi ne ianei iapuheu ruai tewa."]], [["Kani ia rei wain natu Israel, Ia Aia wain Anahatana Ihitiki na Iapuheu Mansiau, kahurae isipui arihoni hini rei na inoo runa iparisaa tanui.”"], ["Sio ua wason opakuso roe hiniu okatai rei iae, orati sohiki oi."]], [["Tau ranie katopu, oyo ranie hatae rei erepumonoi pan otoe rei rotu-tu ranie reun."]], [["Oyo Yesus iakapona nioi mainae tau ia ne sou, “Eloi, Eloi lama sabakhtani?” Nene manariti mo,"]], [["Sio umau pan rei oatinui ioi san rei, reiso oasau oahata, “Masi oatinu. Ioi Elia.” Elia mo, masuae ia wain ia mamsima runa Anahatana ne maunauna."]], [["Ia isa pan rei irumai inana nokasa sanae. Inonoi poe tihu anggur wan maninue, samatoro isumai tau ai sanae rurue. Oyo isopai roe Yesus sihurui, inina na Yesus ininu tihu rei. Isopai roe, iahata, “Napa ee! Mai, na inoo ata kani Elia ihokai iratiki arihoni hini wani reniene rei te tewa.”"]], [["Oyo Yesus iakapona mainae, samatoro nahai erenikui."]], [["Nipae wani erenete mitanunue roe Anahatana ne numa mainisie rei wakihai. Eresamai tau ua on roe rurue rotu-tu poe rurue."]], [["Ia kapitane tau sio soratatua utuni ioo mai hini rei uae iatinu Yesus iakapona runa inoo Yesus imatai sapan, iahata, “Nene manisate, Ia reini mo, Anahatana Anai.”"]], [["Sio pinau umau wason pan rei oi. Sio wason oasumata pusire on hainau. Sio rei mo, Salome, Maria arihoni nia Magdalena, runa Maria (Yoses runa Yakobis, ia honue, inai)."]], [["Tonuso opusu-pusu Yesus. Sani ihokai pan otoe Galilea oakahaiki. Pani rei iae wason sio pinau panesi oi. Sio rei ohokaso mai Yerusalem okata Yesus."]], [["Ranie hatae rei, areimo ranie hatae sio oatanunu tau hanroe. Tau sae? Hanroe, areimo onone wani iamuira Anahatana. Tau ranie manne nea"]], [["Yusup arihoni nia Arimatea ihokai. Ia rei mo, ia osa arihoni sio ona Yahudiu. Sio panesi oationai runa oamuirai. Ia oi wain inapa na Anahatana irime ne mansiau. Reiso Yusup iapamese anoi, oyo ihokai mai Pilatus nanie iainisi Yesus hatai."]], [["Pilatus iatinu ata Yesus imatai nea, isira. Reiso iaisosi ia isa ioi ia kapitane tau sio soratatua utuni rei. Hoka mai oyo iasei tanui iahata, “Yesus imatai nea?”"]], [["Iahata, “E-e, upu. Imatai nea.”"], ["Oyo Pilatus iamanaku. Iasau osi Yusup iahata, “Anana hatai rei.”"]], [["Oyo Yusup ihane nipa iake isa, samatoro iaputunu Yesus, oyo iopai tau nipae rei. Oyo inusu hatai rei pan hatu nohue. Hatu nohue rei mo, ounai arihoni hatu tatepie. Inusu tihane hatae rei, samatoro ikamauni hatu mainae isa erenete hatu nohue rei nene mitanunue."]], [["Maria, ia Magdalena, runa Maria, Yoses inai, oasumata sio oaunutui."]]], [[["Ranie hatae wan sio Yahudiu oamuira Anahatana erenikui nea, oyo Salome, Maria (arihoni nia Magdalena) runa Maria (Yakobis inai) tonso oeu ohane hau rihue nanie osonai roe Yesus tinain."]], [["Tau omnano tunne, onone mataanoe arihoni minku unue rei, oeuso poe hatu nohue tau ranie eresaa nea."]], [["Oasei tau umau oahata, “Ia seia mka iakahaita na ikamauni hatu wani erenete hatu nohue nene mitanunue?”"]], [["Hoka poe oyo, onoo roe uae, samatoro onoo ata sio okamauni hatu rei arihoni mitanunue nea. Hatu rei mainae nai osa."]], [["Reiso onusu pan hatu nohue rei, samatoro sira tau onoo ia honue isa iru-ruei mai hanao wanana. Ia wain iausahu papi naue wan putie. Onoo ia honue rei, reiso osira hunu ruao."]], [["Ia honue rei iasau osiso iahata, “Pene osira. Onina Yesus arihoni nia Nasaret. Ia wain sio opakui roe hini wani reniene. Waini tewa nea. Waini iamahaiki honu. Masi onoo, naniai wani oaunutui wapo rei."]], [["Masi oeu oruni osi Petrus runa sio mampusua pusiso. Osima osiso oahata, ‘Yesus wain ieu ianaonemo poe otoe Galilea nea. Poe rei omi mka onooi sani naone iasau osimo rei.’”"]], [["Reiso ohokaso arihoni hatu nohue rei, oyo orumaso. Tea mo, osira runa okaitau. Oasau sae isa tewa osi ia seia man oi. Tea mo, okaitau hunu ruao."]], [["Yesus iamahaiki honu tau omnano tunne tau onone mataanoe arihoni minku unue rei. Mataanoe, iatuhete ruai osi Maria, ia pina Magdalena. Naone, Yesus inei sakahatena itu arihoniki."]], [["Reiso Maria, ia pina Magdalena rei, ieu isima ata inoo Yesus wain iamahaiki honu. Isima osi sio wason naone okata Yesus. Sio rei wason orani oasanoata."]], [["Ne oatinu ata Yesus wain iamahaiki honu, oatinu ata Maria inooi nea, oparisaa tewa."]], [["Oyo Yesus iatuhete ruai osi ne mampusua ua. Uaso onooi tamene. Onooi pannuhu wason oeuso mai nisiu."]], [["Reiso onuniso, oyo oruni osi no netau. Oahata, “Ira oe. Ami anoo Yesus wain iamahaiki honu!”"], ["Ne no netau reimo oparisaa tewa sirinia."]], [["Tau muie Yesus iatuhete ruai osi ne mampusua hutusa rahana osa pannuhu wason oaiso. Iasau nioi mainae. Tea mo, sio opisa unuo tewa runa unuo onata reiso oparisaa tewa wason oruni-runi. Oruni ata onoo nea ata Yesus wain iamahaiki honu."]], [["Oyo Yesus iasau osiso iahata, “Oeu ohori niana-niana pusire mai tuniai rei. Osima na Sou Iake rerihoni Au. Osima osi sio pusiso mai tuniai reini."]], [["Ia seia wain iparisaa, oyo osohui na mansiau oanei ata iarihoni ne rosau nea, Anahatana iapuheui na pene iapasanai. Ne ia seia iparisaa tewa, mka Anahatana iapasanai."]], [["Sio wason oparisaa, mka ouna sima-simana sani onei sakahatena tau au we kawasa, oanamana tau sou waron ruao oaneire tewa."]], [["Munata orime tekene te oninu minne, sio rei okupu tewa, omata tewa. Munata oahusie sio kupua tau hanao, mka sio kupua rei iake. Okupu tewa nea.”"]], [["Upuri Yesus iaunauso pusi, oyo Anahatana iapusaai na roe noiyaha. Roe rei, Yesus isupu kawasa reiso iruei mai Anahatana hanai wanane."]], [["Reiso sio mampusua oeu osima na Sou Iake rerihoni Anahatana sui niana-niana mai tuniai reini pusiki. Upuri iakahaiso oi na ouna sima-simana. Tau rei, sio pusiso oanei ata no anamanaya manisata."]]]], "Luke": [[[["Osi upuku Teopilus."], ["Sio panesi okanu surata nea. Nanie osima runa sae waron Yesus iunare on ikatama asi."]], [["Sio wason ruao onoo tau matao osima osi sio umau oi. Onoore on mataanoe asi, on Yesus iamrae sahoro osima runa pusire reini. Oyo sio wason oatinu rei, oanori na Anahatana na okanure."]], [["Au iae uasei runa pusire ia-ia on mataanoe nea. Reiso Teopilus wain ami amuiraya, uahana iake sani au iae, ukanu ia-ia na usima runa pusire osia oi."]], [["Ukanu san rei na ano anei ata sae waron sio oatuhetea tanure na osima runa Yesus rei, arai pusire mo, titue."]], [["Tau Herodes iuna aia pan otoe Yudea mo, ia imam isa wain nanai Sakaria waimo. Ia mo, ia arihoni sio imam wason noa upu tau Abia. Sahai nanai Elisabet. Ia iae, nea upu arihoni sio imam rei oi."]], [["Anahatana inoo ata uaso anoo manisata. Uaso opusu Upuri ne maunauna pusire ia-ia. Ouna sui sae waron Upuri iaisosiso ounare rei."]], [["Ne osusu tewa. Elisabet ikaimeniki. Uaso okore-koreso nea."]], [["Taue isa Sakaria runa ne neta imam sio wason osaka roe Anahatana ne numa mainisie. Pusiso osaka okati-kati umau. Sakaria wain ianori na Anahatana iuna imam."]], [["Sio oroma ia imam isa wain mka ianori runa Anahatana. Okanu nanaka sana osa-osa tau hau. Okanu pusiso nanao tau hatu pusi oyo, onana hatu isa na ia wain sio okanu nanai tanui rei ianori runa Anahatana. Reiso Sakaria ne hatu erehokai na inusui pan Upuri Anahatana ne numa mainisie pan anoe. Inusui oyo iakanupu kumaniane."]], [["Wain iakanupu kumaniane osi Anahatana pannuhu mansia hutue wason pan mui oainisi."]], [["Wain iakanupui oyo, sira tau Upuri ne maisosie isa on roe noiyaha iatuhete ruai osiki. Ia maisosie rei iooi kua meya nusue hae wanane. Meya wan oakanupu kumaniane tanui rei."]], [["Sakaria inoo ia maisosie rei, oyo isira. Ikaitau hunu ruai."]], [["Ne ia maisosie rei iahata, “Sakaria. Pene akaitau. Anahatana iatinu me mainisie nea. Mka saham Elisabet isusu. Anai rei, mka ia iki hanaie. Reiso ahete nanai tau Yohanis."]], [["Mka ia ikine rei iamrae poe, oyo anom mirike. Sio panesi iae, mka anoo mirika oi."]], [["Anomo mirika tau ia ikine rei. Upuri mka inoo ia ikine rei mo, ia mainae. Mka ininu tihu anggur te tihu minne tewa. On pan saa pumono asi, ia ikine rei isupu kawasa arihoni Anahatana Ne Inaha nea."]], [["Mka iakahai omi Israel panesi na oneni anomo na opusu moa Upu Anahatana honu."]], [["Ia ikine rei, mka ianaone arihon Upuri. Isupu ne inaha runa ne kawasa sani Elia. Mka iuna noa amau anoo runa no hehuka honu. Iatuhete sio wason sio kahatena na oanei sae waron iaka, sae waron iaka tewa sani sio wason anoo manisata. Iuna san rei na sio oatinu tau Upuri.”"]], [["Oyo Sakaria iasei tau ia maisosie rei, “Sapan na uanei ata sae wani ano asau runai rei mo, titue? Ukore-koreku nea reini. Sahaku iae ikore-korei nea oi.”"]], [["Iahata, “Au reini mo, au Gabriel. Uoo ukata Anahatana na, uanori runai. Ia sahoro iaisosiku mai na usima na Sou Iake rerihoni Anahatana reini osia."]], [["Masi atinu. Aparisaa tewa reiso mka akumoua. Akumoua rotu-tu ia ikine rei iamrae. Anahatana ihete umetene nea na iuna sui sae wani uasau runai osia reini.”"]], [["Sio hutue wason onapa-napa Sakaria pan mui rei oasei pan anoo, “Ira oe! Iapuari pan Anahatana ne numa mainisie anoe tau sae rei?”"]], [["Oyo sira tau ihokai. Ne ianamana sae isa osiso tewa. Hasae iatieu man. Tea mo, iakumoui nea. Reiso sio hutue rei oanei ata inoo sae isa pan Anahatana ne numa mainisie anoe."]], [["Sakaria ianori roe Anahatana ne numa rotu-tu ne tanei pusiki, oyo inuniki poe ne numa honu."]], [["Inuniki oyo, ereeu potuina tewa oi. Oyo, sira tau sahai Elisabet tinain taua. Tinain taua oyo, Elisabet ihokai arihoni no numa tewa rotu-tu hunana nima."]], [["Iahata, “Upuku iakahaiku san rei nea. Inea we kaumaata pusire arihoniku nea.”"]], [["Elisabet tinain taua hunana nome nea, oyo Anahatana iaisosi Gabriel. Gabriel mo, Anahatana ne maisosie on roe noiyaha isa. Iaisosiki ieui poe otoe Galilea poe nia Nasaret."]], [["Reiso ieu. Oyo ihoka poe ia pina hehu tunne isa wain nanai Maria. Ia pina hehuke rei mo, Yusup ne haene. Yusup mo, ia aia Daud upui."]], [["Gabriel ihokai poe Maria, oyo iahata, “Tapea! Ano wani Anahatana irui iake mainae osia! Upuri ikata runaya!”"]], [["Iatinu tau rei oyo, anoi ererue tewa. Iasei pan anoi, “Iatapeaku san rei, nanie tahae?”"]], [["Ne Gabriel iahata, “Maria, pene akaitau. Anahatana inoo ano iake."]], [["Mka asusu. Ia ikine rei, mka ia iki hanaie. Ahete nanai tau Yesus."]], [["Ia mo, mka iuna mainae. Mka oiki tau Anahatana wain Ia Mainae Nai Osa Anai. Upuri Anahatana mka ihitiki iuna natu sani upui aia Daud oi."]], [["Mka iuna Aia irime Yakup nea upu momou rotu-tu ria supan.”"]], [["Maria iasei, “Areimo mka sapan? Uneke ukata ia hanaie isa tewasi reini!”"]], [["Iahata, “Mka Anahatana Ne Inaha isipui tanua. Oyo Anahatana wain Ia Mainae Nai osa rei ne kawasa iaraonoa. Oyo tinaim taua. Reiso ia ikine wain mka asusui rei mo, ia manisate onate. Sio mka ooiki tau Anahatana Anai."]], [["Me mansia wain nanai Elisabet, ia iae tinain taua hunana nome nea oi. Ia ikine rei iae, mka ia iki hanaie oi. Masike ikore-korei nea iae, na sio oasau ata ikaimeniki iae, tinain taua sirinia."]], [["Tea mo, Anahatana ne kawasa iuna sae man.”"]], [["Maria iahata, “Iake. Au wani una manorine tau Upuri. Anahatana iuna sani ano asau rei mo, iake.”"], ["Oyo ia maisosie rei ieui iarihoniki."]], [["Anahatana ne maisosie on roe noiyaha ianamana runa Maria pusi oyo, Maria iautotu ne apia nanie ieu pan niane isa pan otoe wani nene pupua panesi pan otoe Yudea."]], [["Hoka pan oyo, ieui roe Sakaria ne numa. Ihoka roe oyo, inusui pan numa anoe, oyo iatapea Elisabet."]], [["Elisabet iatinu Maria iatapeai, oyo ia ikine wain pan saa pumono rei nisui. Elisabet ruai isupu kawasa arihoni Anahatana Ne Inaha oi."]], [["Reiso Elisabet iakapona nioi mainae. Iahata, “Anahatana irui iake osia renesi ita pinau pusita. Anahatana irui iake osi anam wain mka iamrae."]], [["Au reini mo, au seia rotu-tu Upuku inai ihokai mai tanuku reini?"]], [["Uatinu ano atapeaku, oyo ia ikine wain pan saa pumono rei nisui, anoi mirike, tea!"]], [["Anahatana irui iake osia tau aparisaa ata sae wani Upuri iasau osia rei mo, mka reeu sani naone iasau rei!”"]], [["Maria iahata,"], ["“Upu. Uainaa runaya."]], [["Anoku mirike tau Upuku apuheuku na pene apasanaku."]], [["Anom erepeka runa me manorine, au reini."], ["Au mo, au mainae tewa! Au ikine man."], ["Ne on muie reini mo, mka sio napisi tau napisi pusiso oasau ata Upuku arui iake osiku."]], [["Tea mo, Upuku sahoro me kawasa mainae arihoni rai pusire."], ["Auna sae waron rasira osiku."], ["Upuku mo, Ano manisate onate."]], [["Napisi tau napisi"], ["anom runa sio wason oamuiraya."]], [["Auna atata mainaya tau hanam nene kawasa mainae."], ["Auna sio wason ohati ruao pani anoo owena-wenaso runa no kaheuta rai."]], [["Auna sio aiau ouna mainae tewa nea."], ["Ne auna sio wason sio mainaya tewa, ouna mainae."]], [["Sio wason omakaneaso, auna tiao pokona tau muai iake."], ["Ne sio kupan kaya mo, aneiso runa hanao huia."]], [["Upuku akahai me manorina, ami Israel."], ["Anom erepeka runa sae wani atotoe osima rei. Anom runama."]], [["Anom erepeka runa sae wani atotoe osi Abraham runa nea upu pusima rotu-tu ria supan"], ["sani naone Upuku asau osi mania upu rei.”"]], [["Maria iruei ikata Elisabet kani ne hunana tonu san rei, oyo inuniki poe ne numa honu."]], [["Elisabet ne hunana mtuaya nea. Ia ikine haineke nanie iamrae nea. Oyo ia ikine iamrae, ia iki hanaie."]], [["Sio sui ne numa nusue runa ne ipane taue oatinu sapani na Upuri anoi runa Elisabet. Reiso anoo mirika sani Elisabet ruai oi."]], [["Ia ikine rei iamrae ne onona itu nea, oyo oamanouso, na nanie orehi ia ikine rei. Nanie ohete nanai tau Sakaria pusu amai nanai."]], [["Ne inai iahata, “Pene! Kahurae ihete nanai tau Yohanis.”"]], [["Ne oahata, “Ia isa arihoni me ipane wain nanai san rei tewa rei!”"]], [["Oyo oatieu osi amai. Oasei tanui. Oahata, “Nanie ahete nanai tau seia?”"]], [["Amai iatieu iainisi ai inate isa. Oruiki osiki oyo ikanu, “Nanai Yohanis.”"]], [["Mata hun tewa oyo, iahana mein manne oyo sira tau ianamana honu. Iakumoui tewa nea. Oyo iainaa runa Anahatana."]], [["Sio pusiso wason orueso sui numa nusue rei osira hunu ruao. Osima runa rei sui pupua Yudea pusiki."]], [["Sio pusiso oatinu sio wason osima rei oasei pan anoo, “Mka ia ikine rei iuna sae?” Tau Upuri iakahaiki ikata runai."]], [["Yohanis amai, Sakaria, isupu kawasa arihoni Anahatana Ne Inaha na isupu sou reini. Iahata,"]], [["“Upuku Anahatana."], ["Upuku iake tunne nai osa reiso uainaa runaya."], ["Upu mo, Anahatana wani ami Israel ainaa runaya."], ["Tau sae? Upu akahaima. Akahai me mansiau nea."], ["Ausi mani rosau nea."]], [["Ahiti Ia Waini Iapuheuma na pene Upu apasanama. Ia mo, ia iamkona."], ["Ia mo, ia aia Daud, me manorine rei, upui."]], [["Naone atotoe osi me mamsima runa me maunauna wason sio manisata onate."]], [["Atotoe na iapuheuma arihoni mani nisau."], ["Ananama arihoni sio wason openeso tanuma."]], [["Atotoe na anom runa mania upu"], ["na Upuku wan manisate onate, mka auna sui sae wani atotoe rei."]], [["Atotoe osi mania upu Abraham."]], [["Mka apuheuma arihoni mani nisau"], ["na anori runaya, akaitau tewa."]], [["Ami anori runaya mo, ami manisata onate."], ["Anoma manisata rotu-tu amatama.”"], ["Iainaa runa Anahatana suka, samatoro iasau osi anai hanaie rei pan muie mka sapan."]], [["“Anaku, mka sio oaoia tau ano mamsima runa Anahatana wain Ia Mainae nai osa ne maunauna."], ["Ano mka anaone arihoni Upuri na aunauso na oatinu tanui iake,"], ["sani aseka tau arena osiki na ieu sui arena reimo, iake."]], [["Ano aunauso na ne mansiau oanei sapani na iapuheuso na pene Anahatana iapasanaso."], ["Iapuheuso pusu Anahatana isiru heu no rosau."]], [["Upuri Anahatana iapuheuta tau anoi runata."], ["Mka ia wain iapuheuta ihokai"], ["sani ranie eresaa."]], [["Ihokai na iaunauso na oanei sapani na iapuheuso"], ["sani iuna ranie eresita osi sio wason orueso noi pumono na oanei arena."], ["Ihokai na iaunau sio wason okaitau omataso."], ["Sani ia isa iatuhete arena osita,"], ["mka iatuheteta ioi neta tau Anahatana.”"]], [["Reiso Sakaria anai iruhu rotu-tu ia mainae nea. Ne inaha makae nea. Iruei pan otoe huie rotu-tu iatuhete ruai osi sio Israel."]]], [[["Tau napisi rei, ia natu Kaisar Agustus iaisosi mansia pusiki sui tuniai reini pusiki na oaunutu nanao na oreken tanso."]], [["Oaunutu nanao mataanoe mo, tau Kirenius iuna gubernur pan otoe Siria."]], [["Mansia pusiki oeu sui ruao no niana-niana na oaunutu nanao."]], [["Reiso, Yusup iae ieu iarihoni kota Nasaret na pan otoe Galilea na nanie ieui poe kota Betlehem pan otoe Yudea. Betlehem mo, ia aia Daud ne niane. Yusup mo, arihoni Daud ne ipane reiso ieui pan Betlehem oi."]], [["Yusup ieu iaunutu nanai ikata ne haene oi. Ne haene mo, Maria. Maria mo, waimo tinain taua nea."]], [["Hoka pan, oyo Maria sio ina-inaso."]], [["Taa ia ikine rei iamrae poe, oo ia iki hanaie. Anai manaonete. Ia ikine iheta nusa oyo, iasinehai tau nipa hiraya samatoro ihukei poe makapana nene muaia naniae tau osupu naniao noi numa seha-sehau tewa nea."]], [["Tau mono rei, sio mamsaka rompau umau wason osaka no rompau pan monota hutua haineke kota Betlehem."]], [["Sira tau Upuri ne ia maisosie isa on roe noiyaha iatuhete ruai osiso. Osira tau ia maisosie rei ne rinane. Ne rinane rei eresita pusiso, reiso pusiso okaitau hunu ruao."]], [["Oyo ia maisosie rei iahata, “Pene okaitau! Uhokaku reini mo, usima na Sou Iake rerihoni Anahatana osimo. Mka mansia pusiki mai tuniai reini anoo mirika hun ruao tau Sou Iake reini."]], [["Sinasi ia ikine isa iamrae poe aia Daud ne kota. Ia ikine rei sahoro mka iapuheumo na pene Anahatana iapasanamo. Iamrae noso omi. Ia reimo Upuri wain Ia Aia wain Anahatana Ihitiki na Iapuheu Mansiau."]], [["Areini mo, kakinate na oanei ata osupu ia ikine rei wain mato iamrae. Inai iasinehai tau nipa hiraya nea. Mka osupui waipo inekei poe makapanau nene muaia naniae.”"]], [["Osira tau Anahatana ne maisosia on roe noiyaha panesi honu okata ia maisosie wain sinasi rei. Pusiso oainaa runa Anahatana oahata,"]], [["“Mania Upu Anahatana."], ["Ano wan roe noiyaha, roe naue mo,"], ["Ano mainae nai osa."], ["Ano mo, ano iake tunne nai osa."], ["Sio pusiso wason anom iake runaso"], ["mai tuniai reini oi neta tanua nea.”"]], [["Taa pusi oyo, sio maisosia rei onunso na roe noiyaha. Oyo sio mamsaka rompau rei oasau mai umau. Oahata, “Mai, na ieuta poe Betlehem na inoo sae wani Upuri isima runai osita rei.”"]], [["Oyo ohitio oeuso rei sirinia. Hoka poe, osupu Maria, Yusup, runa ia ikine rei waipo inekei poe makapanau nene muaia naniae."]], [["Sio mamsakaya rei onoo ia ikine rei, oyo oruni runa sae wani Anahatana ne maisosie on roe noiyaha isima runai osiso rei. Osima osi Maria runa Yusup rerihoni ia ikine rei. Na oruni osi sio umau oi."]], [["Reiso sio wason oatinu sio mamsakaya oruni rei, osira."]], [["Ne Maria mo, anoi erepeka runa pusire sui osa. Ipikire tanure sui osa."]], [["Sio mamsakaya rei onunso pan naniao wani osaka-saka no rompau rai oai-ainaa runa Anahatana. Oahata, “Mania Upu Anahatana. Ami ainaa runaya tau Ano mo, Ano iake tunne nai osa. Ano aisosi me maisosie rei isima runa ia ikine rei osima. Ami aeuma poe tanui nea. Asupui pannuhu runa me maisosie rei iasau rei.”"]], [["Yesus ne onona itu nea, oyo orehiki. Ohete nanai tau Yesus repusu Anahatana ne maisosie on roe noiyaha iaisosi inai on tinain taua tewasi rei."]], [["Yesus iamrae nene onona hutu ate nea reiso inai na amai ororiki roe kota Yerusalem na nanie oruiki osi Upuri. Tea mo, Musa ikanu ata Upuri ne maunaune isa wani san rei, “Sio iki hanai manaoneta pusiso mo, kahurae oruiso osi Upuri.”"]], [["Yesus iamrae nene onona hutu ate nea reiso inai na amai ororiki roe kota Yerusalem na nanie oruiki osi Upuri. Tea mo, Musa ikanu ata Upuri ne maunaune isa wani san rei, “Sio iki hanai manaoneta pusiso mo, kahurae oruiso osi Upuri.”"]], [["Reiso oeuso roe Yerusalem nanie orehi manua osi Anahatana oi. Nanie opusu Upuri ne maunaune isa honu wani Musa ikanui na orui “manu totuna hata ua te manu puane waron honua hata ua” osi imam na irehire osiki."]], [["Tau rei ia isa wain nanai Simeon wairo Yerusalem oi. Ia mo, anoi manisate. Ipusu Anahatana ia-ia. Wain inapa-napa Anahatana iapuheu sio Israel pusu Ia Aia wain Anahatana Iratiki na Iapuheu Mansiau. Anahatana Ne Inaha ikata runai."]], [["Anahatana Ne Inaha rei iatuhete nea ata mka imatai tewasi. Ia mka inoo Ia Aia wain Upuri Ihitiki na Iapuheu Mansiau rei. Mka inooi samatoro imatai."]], [["Anahatana Ne Inaha iunai inusui roe Anahatana ne numa mainisie nusue. Tau rei Yesus inai runa amai orori Yesus roe Anahatana ne numa mainisie rei. Yesus mo, ia ikine asi. Ororiki nanie opusu Musa ne maunauna."]], [["Reiso Simeon ihetei, oyo iainisi iainaa runa Anahatana san rei,"]], [["“Upuku Anahatana."], ["Arime tuniai reini pusiki."], ["Upuku, Ano mo, Ano iake tunne nai osa reiso uainaa runaya."], ["Auna sani atotoe osiki nea,"], ["reiso atapi me manorine au, na umataku anoku kaie."]], [["Tea mo, ruaku unoo tau mataku nea,"], ["Ia Wain mka Iapuheuso na pene Upu apasanaso wain aratiki nea."]], [["Ia Wain mka Iapuheuso reini wain aratiki osi sio niana pusiso."]], [["Mka iuna sio wason sio Yahudiu tewa oi oanei ata mka iapuheuso na pene apasanaso"], ["na pusu Ia oamahaiso rotu-tu ria supan"], ["sani kamane eresita na ianei arena."], ["Mka iunaso oamuira me mansiau, ami Israel.”"]], [["Inai runa amai osira oatinu sae wani Simeon iasau rerihoni ia ikine rei."]], [["Oyo Simeon iainisi na Anahatana irui iake osiso. Iainisi suka oyo iasau osi Maria, ia ikine rei inai. Iahata, “Anahatana iroma ia ikine reini na mka sio panesi mai Israel onesiki. Onesiki reiso mka Anahatana iapasanaso. Ne sio umau honu, mka iapuheuso na pene iapasanaso."]], [["Mka ia ikine reini iatuhete sapan na anoo ranoa. Mka ano ruam anom ererau. Mka ahana sani sio ohutu anom tau tunue.”"]], [["Ia pina mamsima runa Anahatana ne maunauna isa wain nanai Hana. Ikore-korei iamtuai nea. Amai tau Panuel. Ne ipane Asyer. Iausahai musum itu nea, oyo sahai imatai."]], [["Ia pina rei iauhanui nea. Ne musum hutu wanu rahana ate nea. Ieu iarihoni Anahatana ne numa mainisie nusue tewa. Iainisi iainaa na Anahatana onone ranie roe Anahatana ne numa mainisie rei. Iainisi iainaa runa Anahatana mo, iamaon na iainisi."]], [["Ihokai roe Anahatana ne numa mainisie rei pannuhu Maria runa Yusup wason orui no ia ikine. Iainaa runa Anahatana san rei, “Upuku Anahatana. Arui iake osiku runa pusima utuma mai rei. Ia ikine wain aratiki na iapuheuso iamrae nea. Au ruaku unooi nea. Upuku mo, Ano iake tunne nai osa.” Oyo ianamana rerihoni ia ikine rei osi sio pusiso wason onapa-napa na Anahatana iapuheu sio Yahudiu arihoni no nisau rei."]], [["Maria runa Yusup ouna pusire rapusu Upuri ne maunauna waron Musa ikanure nea rei. Oyo onunso poe no nia Nasaret poe otoe Galilea."]], [["Ia ikine rei iruhu rotu-tu ia mainae nea. Iamkona nea. Ianei sae waron iaka runa sae waron iaka tewa nea. Anahatana irui iake mainae osiki."]], [["Musum rekati musum Yesus inai runa amai oeuso roe kota Yerusalem tau sio Yahudiu no karisaa anoo rapeka runa Anahatana ihoka noa upu momou arihoni otoe Mesir."]], [["Yesus ne musum hutusa rahana ua nea, ne numa taue rei pusiso oeuso roe karisaa rei sui osa sirinia."]], [["Karisaa pusiki nea, oyo onunso okata sio hutue. Ne Yesus ruai wairo Yerusalem asi. Inai runa amai oaneiki tewa."]], [["Oata kani wain ikata sio hutue rei oi. Reiso oeu rotu-tu pumono nea samatoro onoo san rei mo, Yesus wain ikataso tewa. Uaso oeu oasei neka pusi no mansiau, oeu onina-ninai sui sio hutue rei, sui ruao no ipane taue runa sio pusiso wason oationaso oi."]], [["Ne osupui tewa sirinia. Reiso onunso roe Yerusalem honu na oninai."]], [["Onona ua san rei samatoro osupui roe Anahatana ne numa mainisie nusue. Osupui mo, wairo irue ikata sio matuhetena. Irue iatinuso. Irue iasei-asei tau sio matuhetena rei."]], [["Sio pusiso wason oatinui rei osira runa sapani na ianei san rei. Osira runa sapani na isana tau sio matuhetena rei."]], [["Inai runa amai iae onooi, oyo osira oi. Inai iasei, iahata, “Anaku. Aunama san rei, nan tahae? Inam, Au reini runa amam uama aninaya anoma rauponu runaya!”"]], [["Yesus iahata, “Nanie oninaku tahae? Oaneiku tewa? Au mo, kahurae Au wan mai Amaku ne numa!”"]], [["Ne oanei tewa mka oasau sapan. Oanei sae wan iasau rei tewa."]], [["Oyo Yesus inuniki poe nia Nasaret ikata inai runa amai. Iatinu tanso. Maria anoi erepeka-peka runa pusire pan anoi asi."]], [["Yesus mo, ianei sae waron iaka runa sae waron iaka tewa. Iruhu rotu-tu ia mainae nea. Anahatana runa mansiau anoo runai mainae renesi honu."]]], [[["Tiberius iuna natu Kaisar irime sio Romau musum hutusa rahana nima nea. Pontius Pilatus iuna gubernur pan otoe Yudea. Herodes iuna gubernur pan otoe Galilea. Herodes wanin wain nanai Pilipus iuna gubernur pan otoe Iturea runa Trakonitis. Lisanias iuna gubernur pan otoe Abilene."]], [["Hanas runa Kayapas sahoro sio imam no sio mainaya. Tau rei Anahatana ianamana osi Yohanis. Yohanis iruei pan otoe huie. Yohanis mo, Sakaria anai. Anahatana ianamana osi Yohanis pan otoe huie."]], [["Oyo Yohanis ieu ineka pusi otoe wan haineke Wae Yordan na iaunauso. Iaunauso san rei, “Oarihoni mo rosau na Anahatana isiru heu mo rosau rai. Oarihonre, oyo usohumo na mansiau oanei ata oarihoni mo rosau nea.”"]], [["Naone Yesaya, ia mamsima runa Anahatana ne maunauna, ikanu rerihoni Yohanis. Ikanu ata Anahatana iasau san rei,"], ["“Ia isa iakapona ria otoe huie san rei,"], ["‘Sani sio oseka tau arena osi ia mainae,"], ["oseka tau anomo na oatinu tau Upuri"], ["sani ouna arena katopue mka ieui pusui.’"]], [["Sou ekota hanaya pusire."], ["Rati pupua runa tinetaya na watane."], ["Arenau waron katopua tewa, mka ounare katopua."], ["Arenau waron nene nonu panesi mo, mka osoure na rauna watana."]], [["Na mansia pusiki mka onoo Ia wain Anahatana iaisosiki mai tuniai reini na iapuheu ne mansiau na pene Anahatana iapasanaso.”"]], [["Yohanis iasau osi sio panesi wason ohokaso noi tanui na isohuso rei. Iahata, “Ee. Omi kahatena. Omi mo, noomo sani teke minna. Mka Anahatana iapasana sio wason opalalosa. Pene ata kani mka orumamo na osihamo."]], [["Kahurae ouna sae waron manisata na sio onoo ata oarihoni mo rosau pusu mo atata. Areimo sani onoo ata ai remahaiki pusu nene huaya. Pene oasau pan anomo oahata, ‘Ami mo, Abraham nea upu momou reiso mka Anahatana iapasanama tewa.’ Masi oatinu, Anahatana ne kawasa iuna Abraham nea upu momou arihoni hatu raini."]], [["Anahatana nanie iapasana sio wason oarihoni no rosau tewa. Noo sani ia isa wain irime tumane haineke ai namta na iranai. Iranai rotu-tu poe nene namta. Ia mo, noo sani Anahatana wain mka iapasana mansiau wason oarihoni no rosau tewa sani sio orana aiu waron rauhua iaka tewa. Oranare, oyo opesire pan usa na oakanupure.”"]], [["Oyo sio panesi rei oasei, oahata, “Kahurae auna sae na sio onoo ata ami arihoni ma rosau nea?”"]], [["Yohanis iahata, “Ia seia wain ne papita ua mo, kahurae irui isa osi ia wain ne papite tewa. Ia seia ne muaina mo, kahurae isama osi ia wain ne muaine tewa.”"]], [["Sio mainisi peau umau iae oeuso noi Yohanis oi, na isohuso na mansiau oanei ata oarihoni no rosau nea. Oyo oasei oahata, “Ano ona matuhetene, reiso kahurae auna sae?”"]], [["Iahata, “Pene onana peau arihoni sio mansiau ranesi sae waron sio kupaniau oasau ata kahurae onanare rei.”"]], [["Sio hana naua umau oasei, oahata, “Sapan runa ami? Nanie auna sae?”"], ["Yohanis iahata, “Pene otentene na sio orui kepen osimo. Pene oakarota oapusaa parakana na osupu kepen. Kahurae anomo kaia runa mo katiu man.”"]], [["Naone Anahatana itotoe ata mka irati Ia Aia wain Ihitiki na Iapuheu Mansia. Reiso sio panesi wason onapa-napai. Reiso pusiso oasei pan anoo. Oahata, “Pene tu-tu Yohanis mo, Ia wain Ia Aia wain Anahatana Ihitiki na Iapuheu Mansiau mo, ia rein nea te sarei!”"]], [["Reiso Yohanis iahata, “Usohumo tau tihu na mansiau oanei ata oarihoni mo rosau nea. Ne ia wain ne kawasa renesi au wain nanie ihokai nea. Au mo, au mainae tewa. Reiso ukanahata na unosu ne sandaliu arihoni ain atua man iae, iake tewa oi. Ia mka irui Anahatana ne Inaha osimo. Ne, mka iapasana sio wason oarihoni no rosau tewa pan usa mainae."]], [["Nanie ianena sio manisata arihoni sio kahatena nea. Atieu rei sani irime nuite na irei ana. Irei kitataia arihoni ana rei. Ana rei, mka iaunutui pakarema naniae. Ne, nene kitataia rai, iakanupure. Sio manisata mka okata Anahatana roe naniai. Ne sio kahatena mka oeu poe usa mainae wani remata tewa rotu-tu ria supan.”"]], [["Yohanis iaunauso tau maunauna panesi oi na isima runa Sou Iake rerihoni Anahatana osiso."]], [["Ne Yohanis iasau osi Herodes ia gubernur tau otoe Galilea. Iahata, “Ee, ano apalalosa. Tau sae? Ano anana Herodias, wanim sahai. Ne me isanae rei man tewa. Ano me isanaya panesi.”"]], [["Ne Herodes iarihoni iuna isanae tewa. Iuna isanae isa honu. Isanae rei mo, inusu Yohanis poe pui anoe."]], [["On sio onusu Yohanis poe pui tewasi mo, Yohanis isohu sio panesi na mansiau oanei ata oarihoni no rosau nea. Yohanis iae isohu Yesus oi. Oyo Yesus iainisi, sira tau nante erehuka."]], [["Oyo, Anahatana Ne Inaha isipui. Anahatana ne Inaha rei mo, nooi sani manu pua putie. Isipui oyo iatasohoi roe Yesus. Iatasohoi oyo, oatinu nioke isa on roe noiyaha. Iahata, “Ano mo, Au Anaku. Anoku runaya. Anoku iake tau ano.”"]], [["Yesus ne musum kani hutu tonu san rei, oyo ieu ianori runa Anahatana. Pusu mansiau Yesus mo, Yusup anai."]]], [[["Yesus ieu arihoni Wae Yordan, Anahatana ne Inaha iruei anoi. Oyo ne Inaha iaisosiki ieui pan otoe huie."]], [["Iruei pan rei onona hutu ate. Pani rei, ia aia sakahatene rei ireai na ipalalosa. Tau rei, Yesus iamaon. Reiso, onona hutu ate rai ranikuso oyo, iahana imakaneai nai osa."]], [["Reiso ia aia sakahatene iasau osiki. Iahata, “Ano mo, Anahatana Anai tea! Reiso aisosi hatu reini na reuna muaine.”"]], [["Yesus iahata, “Tau Anahatana ne anamanaya mo, sio okanu oahata, ‘Ita mansiau mo, iamahaita arihoni muaine man tewa.’"], ["”"]], [["Pusi oyo, ia aia sakahatene irori Yesus roe tinetae isa, oyo sira tau ia aia sakahatene rei, iatuhete nia onata pusire mai tuniai reini osiki inoore rapu-rapu."]], [["Iasau osi Yesus ata, “Anahatana irui kawasa osiku nea tau nia marainia rai. Mka urui kawasa osia na arime pusi nia onata rai. Mka au una mansia panesi oationaya. Reiso utapi ia sia mani irimere pusu ruaku we maue mo, iake."]], [["Reiso sani ano ainisi ainaa runaku, mka urui pusire osia.”"]], [["Yesus iahata, “Tau Anahatana ne anamanaya sio okanu oahata, ‘Ainisi ainaa runa Upum Anahatana mani. Anori runa Ia mani.’”"]], [["Oyo ia aia sakahatene irori Yesus roe kota Yerusalem. Iroriki roe Anahatana ne numa mainisie nene huhue. Oyo iasau ata, “Ano mo, Anahatana Anai tea! Reiso apesi ruam supoe."]], [["Tau Anahatana ne anamanaya sio okanu oahata,"], ["‘Anahatana mka iaisosi ne maisosia on roe noiyaha"], ["na osakaya ia-ia."]], [["Mka osilaya."], ["Reiso aim atua rakahuu hatu tewa oi.’”"]], [["Oyo Yesus iasau honu, iahata, “Tau Anahatana ne anamanaya sio okanu oahata, ‘Pene rea Upum Anahatana.’”"]], [["Ia aia sakahatene irea Yesus tau nitaya panesi oyo ieu iarihoniki. Nanie inoo-noo rotu-tu inuni ireai honu."]], [["Ia aia sakahatene irea Yesus na ipalalosa. Pusi, oyo Yesus inuniki poe otoe Galilea honu. Anahatana ne Inaha irui kawasa osiki. Oyo sio oeu oruni rerihoni Yesus neka pusi otoe rei."]], [["Iatuhete mansiau sui sio Yahudiu no numa mananouna. Sio pusiso oainaa runai."]], [["Yesus inuniki poe kota Nasaret honu. Naone irue poe rei on Ia ikine asi. Yesus inusui pan sio Yahudiu no numa mananoune pannuhu ranie hatae wan sio Yahudiu oamuira Anahatana. Ia mo, isaka iuna sani rei sui osa nea. Iooi nanie ihatae tau Anahatana ne anamanaya."]], [["Orui Anahatana ne anamanaya waron Yesaya ikanure tau ne surate. Yesaya mo, ia mamsima runa Anahatana ne maunauna. Oyo ihukai, isupu anamanaya waroni atinure sani rei,"]], [["“Upuri ne Inaha wain anoku."], ["Areimo, tau ihiti Au nea"], ["na usima na Sou Iake rerihoni Anahatana osi sio mosokinia."], ["Ia iae iaisosiku oi"]], [["na usima ata Anahatana mka iuna sio wason ia aia sakahatene isotaso osihaso."], ["Mka irui kawasa osiku na Au una sio wason matao raputiso onoo honu."], ["Mka irui kawasa osiku na sio wason sio umau ounaso kahi-kahiso, kahi-kahiso tewa nea."], ["Usima ata nene orase nea tau Upuri irui iake osi mansiau.”"]], [["Pusi, oyo Yesus isou Anahatana ne anamanaya oyo iruiki osi ia wain iruiki osiki rei. Oyo iruei. Sio wason noi numa mananoune rei pusiso oasumata Yesus ia-ia."]], [["Oyo Yesus iasau osi sio wason noi rei. Iahata, “Rahata repan, Anahatana ne anamanaya waroni mato oatinu pusire rei mo, rayari nea.”"]], [["Sio pusiso wason oatinu oasau ata, “Ira! Iatuhete iake maa! Ne anamanaya waroni iasaure reimo, pusire iaka.” Oasei, “Ia reini mo, Yusup anai si?”"]], [["Yesus iasau osiso. Iahata, “Au nanie uasau. Mka omi oasau na matieue reini osiku ata, ‘He ano mamsuisene! Aeua suisene ruam na iake ee. Una sae mani waron ami atinu ata aunare pani kota Kapernaum rei mai me niane oi.’”"]], [["Iasau honu, “Atinu mai ia-ia nanie uasau osimo. Ia mamsima runa Anahatana ne maunauna mo, ruai ne niane oatarimai tewa."]], [["Masi pusimo oatinu ia-ia. Tau Elia, ia mamsima runa Anahatana ne maunauna, iamahaiki asi mo, sio pina wason auhanuso panesi nai osa mai Israel. Tau naene rei mo, uane mkane sini man tewa oi rotu-tu musum tonu, hunana nome mai otoe reini. Reiso omata muaine nai osa."]], [["Masike sani rei iae, Anahatana iaisosi Elia ieui noi sio pina uhanu mai otoe Israel mo, tewa. Ne iaisosiki ieui noi ia pina uhanu isa pani kota Sarpat pani otoe Sidon."]], [["San rei oi tau Anahatana ne ia mamsima runa ne maunauna waini nanai Elisa iamahaiki asi mo, sio wason okupu unte wani iake tewa nai osa panesi mai Israel. Ne ia isa tewa oi ne kupue rei iake. Hasae ia osa mani. Ia reimo, ia tamene arihoni otoe Siria. Nanai Naaman.”"]], [["Oatinu Yesus iasau san rei oyo, sio pusiso wasoni noi numa mananoune rei anoo rasaa nai osa."]], [["Oyo ohitio otentene tau Yesus. Ororiki roe tatepie. Kota Nasaret mo, rerue roe tatepie rei. Ororiki roe, nanie opesiki na poe ekote."]], [["Ne sira tau ieui noi pusiso tihue oyo ieui arihoniso."]], [["Yesus ihokai arihoni kota Nasaret, oyo ieui poe kota Kapernaum poe otoe Galilea. Noi kota rei Yesus iatuhete mansiau. Iatuheteso pannuhu ranie hatae wan sio Yahudiu oamuira Anahatana."]], [["Sio wason oatinui rei, osira tau ne anamanaya rai. Tea mo iatuhete runa ne kawasa."]], [["Yesus iatuheteso pan sio Yahudiu no numa mananoune. Pan rei, ia isa waimo sakahatene remasuniki. Oyo sira tau iakapona mainae iahata,"]], [["“Ee! Yesus, ano Nasaret. Nanie amunama? Ahokaya reini mo, nanie ahunuma si? Uaneia nea. Ano mo, Ano manisate onate. Ahokaya on roe Anahatana!”"]], [["Ne Yesus iasau osi sakahatene rei. Iahata, “Amaturua! Ahokaya arihoni ia reno!”"], ["Oyo sira tau sakahatene rei repara ia rei poe tuamane noi mansia hutue rei tihuo oyo rehokai. Ne sae isa eremuna ia rei tewa nai osa."]], [["Sio wasoni onoo rei, osira. Reiso oasau mai umau, “Ira! Ia reini mo, ne sou anamanaya nene kawasa maa! Tau ne kawasa iaisosi sakahatena rahokaso oyo rahokaso rei sirinia.”"]], [["Oyo sio pusiso oatinu rerihoni Yesus neka niana-niana noi otoe rei pusiki."]], [["Yesus ieui arihoni sio Yahudiu no numa mananoune, oyo ieui poe Simon ne numa. Hoka poe, isupu Simon inai hanahanai waipo titie retanunui. Oyo oainisi arihoni Yesus. Oahata, “Ama, mai na asuisenei ee.”"]], [["Reiso Yesus iooi noi nusui oyo, ianamana tau kupue rei. Oyo kupue rei iake rei sirinia. Sira tau ia pina onate rei ihanui na inana muaine osi pusiso oaiso."]], [["Taa ranie eresou sani rei, mansiau orori sio kupua wasoni okupu nita-nitaya noi Yesus. Oyo hanai tanso sana osa-osa na isuiseneso. Iuna sani rei oyo no kupua iaka rei sirinia."]], [["Yesus inei sakahatena arihoni sio panesi rei oi. Sakahatena rai rahokaso rakapona rahata, “Ano mo, Anahatana Anai.”"], ["Ne Yesus isoposo iahata, “Amaturumo!” Isopo sakahatena rai na pene oanamana. Areimo tau ranei ata Yesus mo, Ia Aia wain Anahatana Ihitiki na Iapuheu Mansiau."]], [["Taa hanu omnanoe san rei, Yesus ieui arihoni kota Kapernaum. Oyo ieui noi otoe isa wani meneta nai osa na iainisi tau Anahatana. Ne sio panesi oeu oninai. Taa osupui, oyo osopoi. Oahata, “Pene aeua arihoni ma kota reini nea.”"]], [["Ne iahata, “Anahatana iaisosiku mai tuniai reini mo, na ueu usima na Anahatana sui kotau, nia tamena oi. Usima na Sou Iake rerihoni Anahatana irime ne mansiau.”"]], [["Reiso ieui isima na Sou Iake rerihoni Anahatana sui sio Yahudiu no numa mananouna sui otoe Yudea."]]], [[["Taue isa Yesus iooi nau Wae Galilea nusue. Sio panesi oo ohoriki nanie oatinu Yesus iaunau rerihoni Anahatana ne anamanaya."]], [["Yesus inoo lepa-lepau ua nau waene rei nusue. Sio mapaparia wason no lepa-lepau rai osipuso nea na wason oseka tau no ueta."]], [["Reiso isaai roe lepa-lepa isa. Lepa-lepa reimo, Simon ne lepa-lepa. Oyo iaisosi Simon iruru ne lepa-lepa rei hainau mkane arihoni kaimenne. Oyo iruei nau lepa-lepa rei na iaunau sio panesi rei."]], [["Iaunauso pusi oyo, iasau osi Simon. Iahata, “Asai lepa-lepa reini hainau mkane, nau naue reinau, na pesi ueta na ranana ikaya.”"]], [["Iahata, “Upu. Ami apakarian resunima on monosi rotu-tu omnanoe repa na nanie asupu ikae. Ne asupu sae isa tewa oi! Ne ano aisosima reiso mka upesi ueta raini honu.”"]], [["Taa opesi no ueta rai, sira tau osupu ikaya panesi rotu-tu ueta rai nanie wakihare nea."]], [["Reiso oauwae no netau umau wason tau lepa-lepa tamene na oeu mai oakahaiso. No netau rei ohoka oyo, pusiso oakahai umau tau ikaya rai. Oapataure tau lepa-lepa uare rotu-tu uare sina ramokoso."]], [["Taa Simon, wain sio oiki tau Petrus oi, inoo san rei oyo isira. Irike tune iakapuni ain mai Yesus uai anoe iahata, “Upu. Au reini mo, upalalosa panesi. Reiso aeua arihoniku.”"], ["Ne neta mapaparia osira oi. Sio ua arihoni sio reimo, Yakobis runa Yohanis. Sabedeus ne hehuka."], ["Oyo Yesus iasau osi Simon. Iahata, “Pene akaitau. On rahata reini mo, ano mka aeua anina ikae tewa nea. Ne mka aeua anina mansia na opusuku.”"]], [["Taa Simon, wain sio oiki tau Petrus oi, inoo san rei oyo isira. Irike tune iakapuni ain mai Yesus uai anoe iahata, “Upu. Au reini mo, upalalosa panesi. Reiso aeua arihoniku.”"], ["Ne neta mapaparia osira oi. Sio ua arihoni sio reimo, Yakobis runa Yohanis. Sabedeus ne hehuka."], ["Oyo Yesus iasau osi Simon. Iahata, “Pene akaitau. On rahata reini mo, ano mka aeua anina ikae tewa nea. Ne mka aeua anina mansia na opusuku.”"]], [["Taa Simon, wain sio oiki tau Petrus oi, inoo san rei oyo isira. Irike tune iakapuni ain mai Yesus uai anoe iahata, “Upu. Au reini mo, upalalosa panesi. Reiso aeua arihoniku.”"], ["Ne neta mapaparia osira oi. Sio ua arihoni sio reimo, Yakobis runa Yohanis. Sabedeus ne hehuka."], ["Oyo Yesus iasau osi Simon. Iahata, “Pene akaitau. On rahata reini mo, ano mka aeua anina ikae tewa nea. Ne mka aeua anina mansia na opusuku.”"]], [["Reiso oruru no lepa-lepa na ria kaimenne. Oyo oeu arihoni no lepa-lepa runa no ueta na no sae mani pusire na opusu Yesus."]], [["Taue isa Yesus waipan kota isa. Isupu ia isa wain ikupu unte wan iake tewa nai osa. Ne patane mo, nooi iake tewa nai osa. Taa ia rei inooi, oyo irike tune iakapuni ain. Iahata, “Upu. Puruae me maue tau asuiseneku, areimo amaha suiseneku.”"]], [["Oyo Yesus iahusiei. Iahata, “Au we maue. Reiso ano iake rei nea.” Oyo ia rei iake nea."]], [["Iasau osiki honu. Iahata, “Anom repeka. Pene aeua aruni osi ia seia oi rerihoni sapani na ano iake nea rein. Ne aeua roe ia imam na inooa. Inoo ata ano iake nea. Oyo arui manua osi Anahatana sani Musa iasau tau ne maunauna na ia imam iasau ata ano iake ia-ia nea. Reiso mka mansiau oanei ata iake nea.”"]], [["Ne sio panesi oatinu sirinia. Reiso ohoka oamanouso na oatinu ne maunauna na isuisene no kupua inaya oi."]], [["Ne, Yesus isaka ieu noi tihu otoa waron meneta na iainisi."]], [["Taue isa Yesus wain iatuhete noi numa isa. Sio onata arihoni akama Yahudi umau runa sio matuhete Musa ne maunauna umau wason oru-rueso pan numa rei oi. Sio onata rei runa sio matuhetena rei pusiso ohokaso on pan niana pusire pan otoe Galilea, otoe Yudea, na on roe kota Yerusalem. Upuri irui kawasa osi Yesus na isuisene sio kupua."]], [["Oyo sira tau sio umau ohoka ohana ia talae isa tau ne kinoe. Onina nanie onususo pan numa anoe rei na oautue ia rei noi Yesus uai anoe na isuisenei."]], [["Ne okeka kua mansia hutue rei tewa reiso onusu iake tewa. Reiso osaaso pusu oane na roe numa rei nene hahae. Oyo ohuka nene ainataya. Ohukare oyo, oratiki tau ne kinoe mai Yesus uai anoe runa sio panesi rei."]], [["Taa Yesus inoo sio orori ia rei mo, ianei ata oparisaa mainae. Reiso iahata, “Kakaku. Waniku. Me rosau, usiru heure nea.”"]], [["Sio onata arihoni akama Yahudi runa sio matuhete Musa ne maunauna oasau pan anoo. “Ia reini mo, ia seia? Ianamana sani ia mo, Anahatana rei! Na nanie isiru heu rosau. Anahatana ruai sahoro ne kawasa isiru heu rosa!”"]], [["Ne Yesus ianei anoo. Reiso iahata, “Nanie oarinii san rei tahae?"]], [["Sani uasau, ‘Me rosau, usiru heure nea.’ Ne sapani na oanei ata kani usiru heure te tewa? Ne sani uasau, ‘Ahitio na eu.’ Omi mka oanei ata au we kawasa usuisene!"]], [["Ne sani usuisene ia reini, mka oanei ata Au Tumata Reini mo, Anahatana Ihitiku, we kawasa mai tuniai reini na usiru heu rosau.”"], ["Oyo Yesus iasau osi ia wain italae rei, iahata, “Hitio na siu me kinoe reino na anunia.”"]], [["Sira tau ia talae rei ihitioi noi mansia hutue rei uao anoa, oyo isiu ne kinoe na inuniki iai-ainaa runa Anahatana."]], [["Mansia hutue rei pusiso osira hunu ruao. Osira reiso oainaa runa Anahatana. Oahata, “Ira oe! Rahata reini matoro ami anoo sima-simane wan mainae nai osa reini!”"]], [["Yesus isuisene ia italae oyo ihokai nanie ieui. Inoo ia mainisi peau isa. Ia mainisi peau rei mo, nanai Lewi. Waipo iruei poe ne numa mainisi peau. Yesus iasau osiki, “Mai, na apusu Au!”"]], [["Lewi iatinu san rei oyo, ihitioi iarihoni ne pakarian rei runa ne sae man na ipusu Yesus."]], [["Taa san rei oyo, Lewi inana muaina na iuna nasae osi Yesus poe ne numa. Sio mainisi peau panesi runa sio umau oi orueso oaiso okataso oi."]], [["Ne sio onata arihoni akama Yahudi runa sio matuhete Musa ne maunauna oakapuku tau ne mampusua. Oahata, “Nanie oaimo okata sio mainisi peau runa sio umau wason opalalosa oi tahae?”"]], [["Yesus iatinu san rei oyo iahata, “Sani ia isa ikupui tewa, inina ia mamsuisene tewa. Ne ia wain ikupui sahoro ininai. Au mo, nooku sani ia mamsuisene rei oi."]], [["Uhokaku mai tuniai reini mo, nanie uoi sio wason opalalosa na oarihoni no rosau. Ne sio wason oata ruao oamanisa mo, uhoka na uoiso tewa.”"]], [["Sio onata arihoni akama Yahudi runa sio matuhete Musa ne maunauna oasau osi Yesus. Oahata, “Yohanis ia mamsohue ne mampusua oamaon na oainisi sui osa. Ami onata arihoni akama Yahudi ma mampusua iae ouna san rei oi. Oo, ano me mampusua mo, oai oninu sirinia tahae rei?”"]], [["Yesus nanie iatuheteso ata oni ikata ne mampusua asi, ne mampusua oamaon, anoo rapunokoso iake tewa. Reiso iahata “Rerihoni omi mo, sapan? Mka oaisosi sio wason ohokaso tau karisaa mausahaya oamaon oni ia hanaie wain ne karisaa mausahaya rei waimo ikataso asi? Tewa, tea!"]], [["Ne mka sio onana ia hanaie rei arihoniso, samatoro oamaon, anoo rapunokoso.”"]], [["Iruni runa matieue reini osiso na pene sio wasoni opusu Anahatana ne maunau honua mo, pene otentene na opusu maunau monaya sani iamaon. Iahata, “Ia sia mani iaturui papite wan monae tau nipa sinte wani honue tewa. Sani iuna san rei mo, mka papite wani honue wakihai, na nipa sinte wani honue mka pannuhu runa papite wani monae rei tewa."]], [["Areimo nooi sani iaiinu tihu anggur wan honue tau tasi wani sio ounai arihoni une-une unte wan monae nea tewa. Tea mo, mka tihu anggur rei reuna tasi wan monae rei wakihai. Oyo tihu anggur rei ereohui sai-saiki na tasi iake tewa nea."]], [["Ne tihu anggur wan honue mo, kahurae aiinui tau tasi wani honue oi, na uare iaka sirinia."]], [["Sani ininu anggur monae nea, ipenei ininu tihu anggur wan honue nea. Tea mo, mka iahata, ‘Anggur wani monae mo, iake tunne nai osa.’”"]]], [[["Taue isa, tau ranie hatae wan sio Yahudiu oamuira Anahatana, Yesus ieu ikata ne mampusua oeu opusu nisi gandum isa. Oyo ne mampusua ohuku gandum huaya. Oyo oasimisore na oai nene isia."]], [["Sio onata arihoni akama Yahudi umau onoo san rei, oyo oasei ata, “Omuna na onana tau ranie hatae wan ita Yahudiu iamuira Anahatana reini? Opusu Musa ne maunauna tewa!”"]], [["Yesus iahata, “Onoo surate wan resima rerihoni aia Daud tewa? Tau Daud runa ne mampusua omakaneaso"]], [["inusui pan Anahatana ne numa mainisie wan ounai arihoni makapana unte. Oyo iainisi poroti wan sio oaunutui osi Anahatana, ne Daud iaiki. Na isama ne mampusua oi. Aikee pusu Musa ne maunauna mo, hasae sio imam sahoro oaiki man."]], [["Au Tumata Reini mo, Anahatana Ihitiku we kawasa tau ranie hatae wan ita Yahudiu iamuira Anahatana. We kawasa uasau ouna sae na ouna sae tewa.”"]], [["Tau ranie hatae wan sio Yahudiu oamuira Anahatana isa honu, Yesus inusui pan sio Yahudiu no numa mananoune, oyo iatuhete sio wason noi rei. Ia hanaie isa wain hanai wanane rematai waimo iatinu ikata sio rei oi."]], [["Sio onata arihoni akama Yahudi runa sio matuhete Musa ne maunauna wason onina arena na nanie oapasana Yesus. Reiso osaka-sakai. Pene tu-tu isuisene sio umau tau ranie hatae wan sio Yahudiu oamuira Anahatana rei."]], [["Ne Yesus ianei anoo. Reiso iasau osi ia wain hanai wanane erematai rei. Iahata, “Ahitioa na aeu mai. Ooa mai uae reini!” Reiso ia rei ihitioi iooi pan uae."]], [["Oyo Yesus iasei tau sio onata arihoni akama Yahudi runa sio matuhete Musa ne maunauna. Iahata, “Sani pusu Musa ne maunauna mo, iuna sae tau ranie hatae wan ita Yahudiu iamuira Anahatana sahoro iake? Iuna iake te iuna kahatene? Iakahai mansia na iamahaiki te itapiki na imatai?”"]], [["Iasau san rei pusi, oyo inoo neka-neka sio wason ohoriki rei. Oyo iasau osi ia wain hanai wanane rematai rei, “Asasona hanam mai!” Ia rei iasasona hanai oyo sira tau hanai wanane wani rematai rei, iake nea."]], [["Ne sio onata arihoni akama Yahudi runa sio matuhete Musa ne maunauna anoo rasaa mainae. Oyo pusiso oasau osi umau, “Mka iuna sae tau Yesus?”"]], [["Taue isa Yesus ieui na roe pupue na nanie iainisi tau Anahatana tau pumono. Iainisi rotu-tu manahane."]], [["Taa ranie eresaa, oyo ioi ne mampusua pusiso. Ohokaso noi tanui, oyo iroma sio hutusa rahana ua arihoni ne mampusua rei. Ioiso tau ne maisosia. Sio rei mo:"]], [["Yesus imusui on roe pupue ikata ne mampusua hutusa rahana ua wason iromaso rei. Ohoka poe watane oyo oaraoo. Osupu ne mampusua tamena panesi wason ohokaso on roe kota Yerusalem runa otoe Yudea pusiki. Sio umau honu ohokaso on pan kota Tirus runa Sidon waron haineke nuae nusue."]], [["Ohokaso na nanie oatinui iatuhete runa nanie oainisi na isuiseneso. Sio wason oauwena runa sakahatena ohokaso oi oyo inei sakahatena rai."]], [["Sio panesi rei onina na nanie oakahuu Yesus. Tau ia mo, ne kawasa isuisene pusiso."]], [["Yesus inoo ne mampusua oyo iahata,"], ["“Anahatana irui iake osi omi wan omosokinimo."], ["Tea mo, Anahatana irime ne mansiau, okatai."]], [["Anahatana irui iake osi omi wan omakaneamo muie reini."], ["Tea mo, mka tiamo pokona."], ["Anahatana irui iake osi omi wan orani anoo rapunokomo muie reini."], ["Tea mo, mka oaumani anomo mirika."]], [["Anahatana irui iake osi omi wan mansia openeso tanumo runa orati sohimo oahata, ‘Sio mo, sio kahatena.’"], ["Irui Iake osimo noso opusu Au Tumata Reini mo, Anahatana Ihitiku.”"]], [["Sani munata mansiau openeso tanumo, kahurae okaumin. Osoman anomo mirika. Tea mo, mka Anahatana irui pahalaa mainae osimo roe noiyaha. Sani mansia openeso tanumo orati sohimo, areimo sani moa upu momou openeso tau sio mamsima runa Anahatana ne maunauna oi."]], [["Ne omi wan mo kupan kaya muie reini, mka osupu siraka."], ["Tea mo, osupu pusire tau ruamo mo sanan nea."]], [["Omi wani tiamo pokona muie reini, mka usupu siraka."], ["Mka omakaneamo."], ["Omi wani oaumani anomo mirika muie reini, mka osupu siraka."], ["Mka orani anomo rapunokoso."]], [["Sani sio pusiso oanamana oainaa runamo, mka osupu siraka."], ["Moa upu moa momou oainaa runa sio wason oakarota ata sio mamsima runa Anahatana ne maunauna, aikee sae mo, tewa."]], [["Ne nanie uasau osi omi wan oatinu, “Anomo runa mo nisau. Ouna iake osi sio wason openeso tanumo."]], [["Oainisi na Anahatana irui iake osi sio wason oainisi nnamo. Oainisi osi sio wason ouna kahatene tanumo."]], [["Sani ia isa iasapana asum hae, arui asum hae honu na iasapanai oi. Te sani ia isa inana me papi naue, areimo atapiki inana me papite oi."]], [["Sani ia isa iainisi sae isa arihonia, areimo aruiki osiki oi. Te sani ia isa inana me sae isa, areimo pene ainisi na iuniki osia honu."]], [["Sani onina na sio ouna iake osimo, areimo kahurae ouna iake osi sio oi."]], [["Sani anomo runa sio wason anoo runamo, areimo omi ata kani mka Anahatana iainaa runamo si? Sio palalosaya man anoo runa sio wason anoo runaso oi."]], [["Te sani ouna iake osi sio wason ouna iake osimo, areimo omi ata kani mka Anahatana iainaa runamo si? Sio palalosaya iae ouna san rei oi."]], [["Te sani sio umau nanie ohiti kepen arihonimo. Omi ata kani mka ounre osimo honu, areimo mka Anahatana iainaa runamo si? Areimo tewa, tea! Sio palalosaya iae orui osi umau oi na oata kani mka ounre osiso honu."]], [["Ne kahurae anomo runa mo nisau. Ouna iake osiso. Orui sae wani nanie ohitiki arihonimo rei, pene anomo rauponu na ounre osimo honu. Sani ouna san rei, areimo mka Anahatana irui pahalaa wan mainae nai osa osimo. Mka ouna Anahatana wain Ia Mainae Nai osa ne hehuka. Tau Ia mo, ne iake runa sio kahatena runa sio wason oainisi iake arihoniki tewa."]], [["Anomo runa ia seia man, nooi sani Amari roe noiyaha wain anoi runa ia seia man oi.”"]], [["Yesus wain iaunau ne mampusua. Iahata, “Pene amanaru sio umau, na pene Anahatana iamanarumo oi. Pene oapasana sio umau, na pene Anahatana iapasanamo oi. Pene anomo rasaa tau sio wasoni ouna sana tanumo, na Anahatana iae anoi eresaa tanumo tewa."]], [["Orui sae wan iake osi sio umau, oyo Anahatana iae mka irui sae wan iake osi omi honu. Nooi sani ia isa iapatau supa wani irotui, ikokai rotu-tu taue ia-ia reasa-asapupui rotu-tu umau raohuso pan mui. Oyo iohu pusire tau me wola-wola. Sani Anahatana irui osimo, areimo mka ipake supa wani nooi sani opakei tau orenu osi sio umau rei oi.”"]], [["Yesus iruni runa matieue isa osiso na iatuhete ata kahurae ne mampusua no hali sani Ia. Pene sani sio ona akama Yahudiu. Iahata, “Sani ia mata putie irori ia mata putie mo, mka sapan? Mka uaso oamnahu nonu tea!"]], [["Pene ia mampusue iata kani ia mo, mka ia mainae inesi ne ia matuhetene. Ne sani ia isa wain isupu matuhetene pusi nea, mka nooi sani ne ia matuhetene rei."]], [["Nanie onoo kakam wanim ne rosa wani ikine man tahae? Rosa wani ikine rei mo, nooi sani ai sinte pan matai usene anoe. Aikee sae mo, ruamo mo rosa mainae. Mainae nooi sani ai oto mainae pan matamo usena anoa."]], [["Sapan na oasau osi kakam wanim oahata, ‘Kaka, mai na unana ai sinte waro matam usena reino.’ Aikee ai oto mainae waro ruamo matamo usena anoe, ne onooi tewa. Ee omi makarotana wani oasau ata omi mo, omi manisata. Aikee omi mo, omi manisata tewa. Kahurae ruamo onana ai otoe arihoni matamo usena anoa naone, samatoro onoo iake na onana ai sinte arihoni kakam wanim matai usene.”"]], [["Yesus wain iaunau ne mampusua. Iahata, “Ai wani reruhu iake, mka rehoka huaya waron iaka oi. Ai wani reruhu iake tewa, mka rehoka huaya waron iaka tewa oi, tea!"]], [["Ita iationa ai arihoni nene huaya. Mono unie erehoka ara huaya tewa. Ita ihuku anggur huaya arihoni kainuniu hutua tewa tea!"]], [["Sio wason iaka ouna sae man waron iaka tau anoa iae iaka oi. Sio wason sio kahatena ouna sae man waron kahatena tau anoa iae kahatena oi. Tau sae wani erehokai arihoni hohari, areimo erehokai arihoni anori oi.”"]], [["Yesus wain ianamana osi ne mampusua. Iahata, “Pene oi Au ‘Upu, Upu,’ ne oatinu tau we maunauna tewa."]], [["Ia seia wain ihokai mai tanuku, oyo iatinu tau sae wani uaunaui na ipusui, areimo nooi sani sae wani nanie uruniki osimo reini."]], [["Ia rei mo, nooi sani ia isa wain iapuoo numa. Ia rei ikani nonu rotu-tu hainau samatoro iaunutu hatu tinipae roe tuama makae oyo iapuoo ne numa. Oyo uane mainae, waene erenia mainae. Waene rei mka eresau-sau numa rei, ne numa rei remnoho tewa. Tau sae, numa reimo, iapuooi roe tuama makae."]], [["Ne ia wain iatinu tau we maunauna, ne ipusure tewa, ia rei mo, nooi sani sio wason oapuoo numa tau tuamane hahae man. Oyo ua mainae, waene erenia mainae. Waene rei mka eresau-sau numa rei, oyo remnohoi. Rekahatei mainae nai osa.”"]]], [[["Yesus iaunau mansia panesi pusi, oyo ieui poe kota Kapernaum."]], [["Poe kota rei ia kapitane tau tantara Roma sio utun ne ia maniane isa waini anoi runai. Ia maniane rei waipo ikupui mtinte rotu-tu sira-sira tanui nea."]], [["Taa ia kapitane rei iatinu sio oruni rerihoni Yesus, oyo iaisosi sio ona Yahudiu umau na oeuso noi Yesus na oainisi arihoniki na ihoka isuisene ne ia maniane waini ikupui rei."]], [["Taa ohokaso noi Yesus oainisi runa anoo pusire ata, “Ama! Sani akahai ami ma ia kapitane mo, iake."]], [["Areimo, tau ia mo, anoi runa ita Yahudiu. Ia iae, iakahaima tau apuoo ma numa mananoune rei oi.”"]], [["Iatinu san rei reiso ieu ikataso. Taa nanie ohaineke ia kapitane ne numa nea, ia kapitane rei iaisosi ne netau umau na oasau osi Yesus ata, “Upu! Pene unum reina tau aeua mai we numa nea. Tea mo, au reini mo, au sia na nanie uapusaaya mai we numa?"]], [["Reiso uanei ata au iae ueuku noi tanua iae iake tewa. Reiso pene aeua mai nea. Ne asau me sou otoe isa mani na we maniane reini iake."]], [["Tea mo, au reini mo, uatinu tau we sio mainaya oi. Au iae we tantarau oi wason oatinu tanuku. Sani uasau osi we tantara isa ata, ‘Aeu,’ oyo ieu. Nta uasau osi we tantara isa honu ata, ‘Aeu mai,’ oyo ieui mai. Te uasau osi we maisosie, ‘Una rei,’ oyo iunai.”"]], [["Taa Yesus iatinu sae wani ia kapitane rei iasau rei, isira nai osa. Oyo iuni iasau osi sio panesi rei iahata, “Oatinu ia-ia! Ia reini mo, ia Israel tewa, ne iparisaa tau Au nai osa erenesi omi Israel.”"]], [["Sio wasoni ia kapitane iaisosiso rei onunso poe numa. Hoka poe oimo, ia maniane rei iake nea."]], [["Yesus isuisene ia kapitane ne ia maniane pusi, oyo ieui poe niane isa. Ne mampusua na sio panesi oeu okatai oi. Niane rei nanae Nain."]], [["Yesus nanie inusu niane rei nene mitanunue, sira tau sio umau ohana ia matane isa tau ne enete nanie oeu okaniki. Ia waini imatai rei mo, ia pina uhanu isa anai hanaie osa man. Sio panesi arihoni niane rei wason okata ia pina uhanu rei."]], [["Taa Upuri Yesus inooi, anoi runai nai osa. Oyo iasau ata, “Ina! Pene arani nea!”"]], [["Oyo Yesus ieu haineke enete rei iakahuui. Oyo sio wasoni oahana enete rei oaraoo rei sirinia. Yesus iasau osi ia waini imatai rei. Iahata, “Ano iki hehuke, hanua nea!”"]], [["Sira tau ia iki hehuke rei ihanui oyo iruei ianamanai. Pusi, oyo Yesus ikatai noi inai."]], [["Sio pusiso wasoni noi rei osira. Oyo oainaa runa Anahatana. Oasau ata, “Ia mamsima runa Anahatana ne maunauna isa wain ne kawasa mainae wain ihokai mai tanuta nea.”"], ["Sio umau honu oasau ata, “Anahatana waini ihokai na iakahai ne mansiau, ita reini.”"]], [["Mansiau oeu oruni rerihoni Yesus iapuhai ia iki hehuke rei neka pusi otoe Yudea na otoa umau waron rahaineke Yudea oi."]], [["Yohanis ne mampusua osima osi Yohanis rerihoni sae waroni Yesus iunare nea rei. Reiso Yohanis ioi ne mampusua ua"]], [["na iaisosiso oeuso pan Upuri Yesus na oasei tanui. Oasei ata, “Upu, ano reini mo, Ia Anahatana Iratia Apuheu Mansia wain sio mamsima runa Anahatana ne maunauna oasau runaya te tewa? Ami wan anapa-napaya reini tea. Te ami kahurae anapa ia tamene isa honu?”"]], [["Taa ohokaso noi Yesus, oasau ata, “Upu, Yohanis ia mamsohue iaisosima mai, na asei tanua ata, ‘Ano reini sahoro Ia Aia wain Anahatana Ihitia na Apuheu Mansia wain sio mamsima runa Anahatana ne maunauna oasau runaya te tewa? Ami wani anapa-napaya reini tea. Te ami kahurae anapa ia tamene isa honu?’”"]], [["Tau rei iae, Yesus isuisene sio panesi wasoni no kupua inaya nita-nitaya. Inei sakahatena arihoni sio panesi. Isuisene sio mata putia panesi oi na onoo mosa."]], [["Iasau ata, “Onunimo poe Yohanis na oasau osiki rerihoni sae waroni onoore tau matao kahutua na ruamo oatinure rei. Sio mata putia onoo, sio talaya oeu, sio wason okupu unte wani iake tewa nai osa iaka, sio ririena oatinu. Sio matana oamahaiso honu. Au iae wani usima na Sou Iake rerihoni Anahatana osi sio mosokinia."]], [["Anahatana irui iake osi ia sia wain iparisaa tau Au sirinia, masike Au mo, sio ata kani nooku sani Au Aia wain Anahatana Ihitiku na Uapuheu Mansia tewa.”"]], [["Yohanis ne mampusua ua rei onunso, oyo Yesus iruni rerihoni Yohanis osi sio panesi. Iahata, “Oeumo pani otoe huie rei nanie onoo sia? Oeu oatinu ia wain ikati-kati ne maunauna sani oni hutua waron ihute reuhonare suru ria suru nau mo, tewa tea?"]], [["Oeumo pan rei nanie onoo sia? Nanie onoo ia wain iausahu api marainia? Tewa, tea! Sio wason oausahu papi hunonia mainaya na orueso no sanan orue tau numa aiau. Orueso pan otoe huie tewa."]], [["Ne oeumo pani rei nanie onoo sia? Nanie onoo ia mamsima runa Anahatana ne maunauna tea! Titue! Yohanis mo, ia mamsima runa Anahatana ne maunauna wain inesi sio mamsima runa Anahatana ne maunauna wason oanaonei."]], [["Ia mamsima runa Anahatana ne anamanaya isa ikanu rerihoni Yohanis mamsohue tau Anahatana ne anamanaya nea.”"], ["Anahatana iasau ata, “Au mka uaisosi we ia mamsimane isa ianaonea."], ["Ia mka iseka tau mansia anoo noo sani oseka tau arena osi aia na inikui noi arena rei."]], [["Oatinu ia-ia! Rerihoni omi pusimo wani oamrae mai tuniai reini mo, ia sia man inesi Yohanis tewa. Ne muie reini, ia sia sahoro ikata Anahatana tau irime ne mansiau, masike ia mo, ia ikine mani, ia mo, ia mainae. Ia reimo inesi Yohanis.”"]], [["Sio pusiso oatinu sae wani Yesus iasaui rei. Sio mainisi peau iae oatinu oi. Pusiso oamanaku ata Anahatana ne arena mo, manisate. Areimo, tau orui ruao na Yohanis isohuso na mansiau oanei ata oarihoni no rosau nea."]], [["Ne sio onata arihoni akama Yahudiu na sio matuhete Musa ne maunauna openeso oatinu tau Anahatana ne maue tau sio. Areimo, tau openeso tau Yohanis isohuso na mansiau oanei ata oarihoni no rosau nea."]], [["Yesus iasau honu iahata, “Omi wan oamahaimo naene reini noomo sani sae ano?"]], [["Omi mo, noomo sani sio iki hehuka polotu ua wasoni oru-rueso poe sio manahenia oyo polotu isa oakapona osi polotu isa ata,"], ["‘Akeku tihane nea na oauwotimo,"], ["ne oauwoti tewa."], ["Ahete ahina mananokone,"], ["ne orani tewa.’"]], [["Omi iae openemo tau Au na Yohanis oi. Tea mo, Yohanis ia mamsohue ihokai mo, iai muaina waron onon ranie iaire mo, tewa. Irui ruai osi Anahatana reiso iai poroti tewa, ininu tihu anggur tewa. Omi oasau ata, ‘Iauwena runa sakahatene.’"]], [["Ne Au, Tumata Reini, Anahatana Ihitiku mo, uai na uninu. Ne omi oasau ata, ‘Masi onoo. Ia tai onate. Ininu panesi. Ioi neta runa sio mainisi peau na sio palalosa tamena.’"]], [["Ne, sani ita nanie ianei Anahatana waini ianei sae waron iaka runa sae waron iaka tewa mo, inoo pusu sio wasoni oparisaa tau Anahatana no atata. Sio mo, omaha ia-ia reiso oanei ata sae waroni Yohanis runa Au aunare mo, titue.”"]], [["Ia onate arihoni akama Yahudi isa ianaha runa Yesus sio na oaiso poe ne numa. Ia rei mo, nanai Simon. Reiso Yesus ieui poe Simon ne numa oyo irue iaiki."]], [["Noi niane rei ia pina isa waimo. Ia pina rei mo, mansia pusiki oanei ata ia mo, ia pina numa naue. Iatinu ata Yesus waimo iaiki noi ia onate rei ne numa oyo ieui noi numa rei. Ihoka irori mina hau rihue wan sio oaiinui tau potone isa. Potone rei mo, sio ounai arihoni hatu wan marainie."]], [["Ia pina rei iooi mai Yesus totui. Ieui ihaineke Yesus ain atui oyo ikanahata na irani. Reiso iuna iampeta Yesus ain atui tau matai waena. Oyo ikusare tau ne huau. Oyo imuki Yesus ain atui. Oyo isona Yesus ain tau mina hau rihue rei."]], [["Ia onate waini ianaha runa Yesus rei inoo sae wani ia pina rei iunai osi Yesus rei. Oyo ianamana pani anoi. Iahata, “Munata ia reini mo, Anahatana ne ia mamsima runa ne maunauna mo, kahurae ianei ata ia pina waini iakahuui reini mo, ia pina wan ne hali sapan. Kahurae ianei ata ia pina numa naue.”"]], [["Oyo Yesus iasau ata, “Simon, nanie uasau sae isa osia.”"], ["Oyo Simon iahata, “Matuhetene, asaui roe.”"]], [["Iahata, “Sio ua oeu ohiti noti noi ia wain saka ihiti ai totua osi mansiau. Ia isa ihiti panesi sani ia isa ipakarian onona utun nima nene kati. Ia isa honu, ihiti mkane sani ia isa ipakarian onona hutu nima nene kati."]], [["Uaso osenu kua notiu rai tewa. Reiso ia waini ihiti ai totua osiso rei iasau osi uaso, ‘Pene osenu mo notiu rai nea.’ Reiso, arihoni sio ua reini mo, ia sia sahoro anoi runa ia waini ihiti ai totue osiso rei mainae?”"]], [["Simon iahata, “Pusu au mo, kani ia wain ihiti noti mainae nai osa.”"], ["Iahata, “Titue nai osa.”"], ["Yesus iruni mamruni matieue rei, tea mo, ia wain ne noti mainae noo sani ia pina wain ne rosau panesi rei."]], [["Oyo Yesus iuni inoo ia pina rei oyo iasau osi Simon ata, “Masi anoo ia pina rei! Uhokaku mai me numa, arui tihu osiku tewa na usohu aiku atua. Ne ia pina rei isohu aiku atua tau matai waena. Oyo ikusare tau ne huau na kaimenna."]], [["Tau apusaaku mai me numa, amukiku man tewa oi. Ne ia pina rei iarihoni imuki aiku atua tewa. Imuki oni unusu me numa asi rotu-tu reipan."]], [["Ano asona mina roe unuku tewa nai osa. Ne ia pina rei isona mina hau rihue poe aiku atua."]], [["Reiso atinu ia-ia. Ne rosau waroni panesi rei, usiru heu pusire nea. Tea mo, mato iatuhete ata anoi runaku mainae. Ne ia sia man wain iahana ata ne rosau mkana man, oyo usiru heu ne rosau rai, anoi runaku iae mkane man oi.”"]], [["Oyo iasau osi ia pina rei. Iahata, “Usiru heu me rosau nea.”"]], [["Sio panesi wasoni oaiso kata Yesus rei oasau pani anoo. Oahata, “Ira! Ia reini mo, ia sia na iasau ata isiru heu mansiau no rosau?”"]], [["Pusi, oyo Yesus iasau osi ia pina rei ata, “Ano aparisaa tau Au reiso uapuheua na pene Anahatana iapasanaya. Eua noi. Uainisi na Anahatana iunaya akarihuru amahai.”"]]], [[["Ia pina isa isona Yesus ain atui tau mina hau rihue oyo potuina tewa, oyo Yesus ieu ihori kotau runa niana-niana. Ieu isima na Sou Iake rerihoni Anahatana irime ne mansiau. Ne mampusua hutusa rahana ua oeu okatai oi."]], [["Sio pinau umau wasomo okataso oi. Sio pinau rei mo, sio umau Yesus isuiseneso, sio umau honu inei sakahatena arihoniso nea. Sio pinau rei mo:"]], [["Sio pinau reini mo, saka orui ai totua na oakahai Yesus sio."]], [["Taue isa, sio panesi oamanouso mai Yesus. Ohokaso arihoni kotau noi otoe rei. Oyo Yesus iruni matieue isa. Arei mo, atinui sani rei,"]], [["“Taue isa, ia mamrahue isa ieui iahurara atuhu kania noi ne nisi. Iahurara atuhu kania rai ne umau ramnahuso noi arena. Reiso mansiau oniku ohetare. Manua ratasoho raaire."]], [["Atuhu kania umau honu ramnahu tuama hatu lekau. Reiso, raruhu roe, oyo potuina tewa oi ramnunuso. Areimo, tau tuamane rekaimeniki."]], [["Atuhu kania umau honu ramnahu mono unia. Oyo raruhu rakata umau ne mono unia rai raruhu rasapare rotu ramataso."]], [["Atuhu kania umau honu ramnahu tuama iake. Taa raruhuso roe, nene huaya panesi ranesi sae waroni irahure rei. Kanie osa nene huaya utun.”"], ["Yesus iruni matieue pusi oyo iakapona, “Ia sia tinai ukuna moita mo, atinu ia-ia!”"]], [["Pusi, oyo Yesus ne mampusua oasei tanui. Oahata, “Upu! Matieue rerihoni atuhu kania rai mo, sima runa nene isie osima ee!”"]], [["Yesus iasau ata, “Anahatana ihuka omi, we mampusua, anomo nea. Reiso oanei sapani na irime ne mansiau. Ne uruni matieua osi sio wason we mampusua tewa. Na"], ["masike onoo sae waron Au unare nea iae, oaneire tewa."], ["Masike oatinu we maunaune nea iae, oanei nene isie rei tewa sirinia."]], [["Reiso matieue rei mo, nene isie sani rei. Atuhu kania rai mo, noore sani Anahatana ne maunauna."]], [["Atuhu kania waroni ramnahuso noi arena mo, noore sani sio wasoni oatinu Anahatana ne maunauna. Ne ia aia sakahatene ihoka iunaso anoo kanihua runa sae waron oatinure rei. Reiso oparisaa tanure tewa reiso Anahatana iapuheuso na okatai rotu-tu ria supan tewa."]], [["Atuhu kania umau honu waroni ramnahu tuama hatu lekau mo, atieu rei sani sio wasoni oatinu Anahatana ne maunauna anoo mirika. Ne oapamese kua tewa sani atuhu waron nene namta tewa mo, rapamese kua tewa. Areimo oparisaa rotu-tu potuina tewa. Osupu masana, oyo oparisaa tau Anahatana tewa nea."]], [["Atuhu kania waroni ramnahu mono unia mo, atieu rei sani sio wasoni oatinu Anahatana ne maunauna oyo opusure. Ne anoo raupono sui osa rerihoni sae man, onina ai totua, na nanie tau no sanan mai tuniai reini mani. Sio wasoni sani rei mo, mka no hali pannuhu na Anahatana ne maunauna tewa. Noo sani atuhu waron nene huaya tewa."]], [["Oo atuhu kania waroni ramnahu tuama iake mo, atieu rei sani sio wasoni oatinu Anahatana ne maunauna oyo rarue pani anoo. Anoo rai iaka nai osa. Oakarota tewa. Sio wasoni sani rei mo, no hali pannuhu na Anahatana ne maunauna.”"]], [["“Mansia oakanupu kamane oyo osoui tau paruten mo, tewa tea! Te oaunutui poe koi nohue mo, tewa tea! Ne oaunutui tau naniae na ia sia mani waini inusui noi numa anoe inoo nene itane na inoo mosa."]], [["Mka Anahatana iatuhete ne maunauna waron naone rauhunso. Sae mani wan rauhunso, mka Anahatana iatuhete ne maunauna nene isie."]], [["Reiso saka oatinu ia-ia. Ia sia mani wain anei we maunauna nea, mka Anahatana ihuka anoi na ianei renesi honu. Ne ia sia waini ianeire tewa, mka Anahatana inea sae waron iata kani ianeire.”"]], [["Taue isa, Yesus inai runa nea kakau waniu oeuso noi tanui. Ne nanie ohainekei ne resun tau mansiau panesi onete arena."]], [["Ia isa isima osiki ata, “Upu, inam runa me kakau waniu nanie oeuso mai tanua. Wason ooso pan mui nanie onooa.”"]], [["Ne Yesus iahata, “Sio wasoni oatinu tau Anahatana ne maunauna oyo ouna suire areimo, sio sahoro inaku runa we kakau waniu.”"]], [["Taue isa, Yesus iasau osi ne mampusua. Iahata, “Mai na isaa lepa-lepa na ieuta ria waene ria hae.” Reiso osaa lepa-lepa oyo oeuso."]], [["Wasoni oeuso, Yesus ineke munui. Sira tau ihu onate ereuna kola onata rapapa no lepa-lepa rei rotu-tu waene renusu pani lepa-lepa anoe. Haineke omokoso nea."]], [["Reiso Yesus ne mampusua ohanu Yesus. Oahata, “Upu, Upu! Mka imatata. Nanie imokota nea reini!”"], ["Oyo Yesus ihanui iasau na nioi makae tau ihute runa kola onata rei. Iahata, “Amaturumo!”. Oyo ihute runa kolau rai ramanu."]], [["Oyo Yesus iasau ata, “Oparisaa tau Au tewa ata mka uakahaimo tewa si?”"], ["Oyo pusiso okaitau na osira. Oasei mai umau. Oahata, “Ia ona sia reini? Ihute na kolau man oo, ratinu tanui.”"]], [["Yesus runa ne mampusua osaa lepa-lepa rotu-tu ososuso ria hae, ria otoe Gerasa. Otoe rei mo, waria Wae Galilea ria hae."]], [["Noi otoe rei, ia hanaie isa wain sakahatena ramasuniki. Sakahatena saka ranesa-nesai potuina nea. Reiso sio noi otoe rei okanihoo ain atui runa hanai atua tau rante. Ne, masike osakai sui osa iae, iuna roha ranteu rai sirinia. Oyo sakahatena raroriki noi otoa waroni huia. Reiso irue mosa noi numa anoe tewa nea. Naone irue ria kota Gerasa ne tewa nea. Saka iruei sui kupuro. Iausahu papite na taka tewa potuina nea oi."], ["Taa Yesus isipu ria kaimenne oyo ia hanaie waini sakahatena ramasuniki rei ieui noi Yesus. Pusi, oyo Yesus iaisosi sakahatena rai. Iahata, “Ohokamo!”"], ["Taa inoo Yesus, iakapona oyo ipesi ruai mai Yesus uai anoe. Ne sakahatena rai raasau na nioa makaya. Raahata, “Yesus ee! Nanie auna sae tanuma? Ano mo, Anahatana waini ia mainae nai osa Anai tea! Uainisi arihonia na pene auna sinsarama.”"]], [["Noi otoe rei, ia hanaie isa wain sakahatena ramasuniki. Sakahatena saka ranesa-nesai potuina nea. Reiso sio noi otoe rei okanihoo ain atui runa hanai atua tau rante. Ne, masike osakai sui osa iae, iuna roha ranteu rai sirinia. Oyo sakahatena raroriki noi otoa waroni huia. Reiso irue mosa noi numa anoe tewa nea. Naone irue ria kota Gerasa ne tewa nea. Saka iruei sui kupuro. Iausahu papite na taka tewa potuina nea oi."], ["Taa Yesus isipu ria kaimenne oyo ia hanaie waini sakahatena ramasuniki rei ieui noi Yesus. Pusi, oyo Yesus iaisosi sakahatena rai. Iahata, “Ohokamo!”"], ["Taa inoo Yesus, iakapona oyo ipesi ruai mai Yesus uai anoe. Ne sakahatena rai raasau na nioa makaya. Raahata, “Yesus ee! Nanie auna sae tanuma? Ano mo, Anahatana waini ia mainae nai osa Anai tea! Uainisi arihonia na pene auna sinsarama.”"]], [["Noi otoe rei, ia hanaie isa wain sakahatena ramasuniki. Sakahatena saka ranesa-nesai potuina nea. Reiso sio noi otoe rei okanihoo ain atui runa hanai atua tau rante. Ne, masike osakai sui osa iae, iuna roha ranteu rai sirinia. Oyo sakahatena raroriki noi otoa waroni huia. Reiso irue mosa noi numa anoe tewa nea. Naone irue ria kota Gerasa ne tewa nea. Saka iruei sui kupuro. Iausahu papite na taka tewa potuina nea oi."], ["Taa Yesus isipu ria kaimenne oyo ia hanaie waini sakahatena ramasuniki rei ieui noi Yesus. Pusi, oyo Yesus iaisosi sakahatena rai. Iahata, “Ohokamo!”"], ["Taa inoo Yesus, iakapona oyo ipesi ruai mai Yesus uai anoe. Ne sakahatena rai raasau na nioa makaya. Raahata, “Yesus ee! Nanie auna sae tanuma? Ano mo, Anahatana waini ia mainae nai osa Anai tea! Uainisi arihonia na pene auna sinsarama.”"]], [["Pusi, oyo Yesus iasei tanui, iahata, “Nanam sia?”"], ["Iahata, “Nanaku Panesi.” Iasau sani rei tau sakahatena panesi nai osa ramasuniki nea."]], [["Oyo sakahatena rai raai-ainisi arihon Yesus. Rahata, “Pene aisosima aeu poe ekote wan Anahatana iapasana sakahatena.”"]], [["Noi tihue rei, hahu panesi warumo ranina muaia roe sanene. Oyo sakahatena rai raainisi arihoni Yesus ata, “Yesus ee! Sani nanie aneima, areimo aisosima na anusuma pan hahu rapan!”"], ["Oyo Yesus iasau ata, “E-e! Eumo na nusumo pani hahu rapan nea!”"]], [["Pusi oyo, sakahatena rai rahokaso arihoni ia rei, samatoro oeuso onususo pani hahu rai. Oyo hahu rai raruma rapu rotu-tu rasoman na poe ekote. Oyo, ranususo poe waene. Oyo ramokoso, oyo ramataso."]], [["Sio mamsaka hahu rai onoo sani rei, oyo oruma osima osi sio ria niane runa sio sui nisiu."]], [["Osima, oyo pusiso ohokaso, nanie onoo. Hoka nau Yesus sio oyo osupu ia hanaie wain naone sakahatena ramasuniki rei. Onooi waimo iruei haineke Yesus ain. Iausahu apia nea na imuke tewa nea. Reiso pusiso okaitau."]], [["Oyo sio wason onoo pusire sinasi rei, oruni rerihoni Yesus inei sakahatena arihoni ia hanaie rei."]], [["Pusi, oyo sio noi otoe Gerasa oasau osi Yesus. Oahata, “Upu! Aeua arihoni ma otoe rein nea!” Oasau sani rei, tau pusiso okaitau hunu ruao. Ne ia wain naone sakahatena ramasuniki rei iainisi arihoni Yesus. Iahata, “Upu! Ueu upusua oi kee!”"], ["Ne Yesus iasau osiki ata, “Pene nea! Nunia poe me numa na asima rerihoni sapani na Anahatana iunaya iake nea reini osi me mansiau.”"], ["Pusi oyo, Yesus sio osaa no lepa-lepa wan sinasi rei. Oyo, ia rei ieu iruni osi mansiau sui supan mani noi niane rei rerihoni Yesus inei sakahatena arihoniki rei."]], [["Pusi, oyo sio noi otoe Gerasa oasau osi Yesus. Oahata, “Upu! Aeua arihoni ma otoe rein nea!” Oasau sani rei, tau pusiso okaitau hunu ruao. Ne ia wain naone sakahatena ramasuniki rei iainisi arihoni Yesus. Iahata, “Upu! Ueu upusua oi kee!”"], ["Ne Yesus iasau osiki ata, “Pene nea! Nunia poe me numa na asima rerihoni sapani na Anahatana iunaya iake nea reini osi me mansiau.”"], ["Pusi oyo, Yesus sio osaa no lepa-lepa wan sinasi rei. Oyo, ia rei ieu iruni osi mansiau sui supan mani noi niane rei rerihoni Yesus inei sakahatena arihoniki rei."]], [["Pusi, oyo sio noi otoe Gerasa oasau osi Yesus. Oahata, “Upu! Aeua arihoni ma otoe rein nea!” Oasau sani rei, tau pusiso okaitau hunu ruao. Ne ia wain naone sakahatena ramasuniki rei iainisi arihoni Yesus. Iahata, “Upu! Ueu upusua oi kee!”"], ["Ne Yesus iasau osiki ata, “Pene nea! Nunia poe me numa na asima rerihoni sapani na Anahatana iunaya iake nea reini osi me mansiau.”"], ["Pusi oyo, Yesus sio osaa no lepa-lepa wan sinasi rei. Oyo, ia rei ieu iruni osi mansiau sui supan mani noi niane rei rerihoni Yesus inei sakahatena arihoniki rei."]], [["Yesus inuniki on nau waene, on nau hae. Sio panesi onapai reiso oararumai."]], [["Sira tau ia onate isa tau sio Yahudiu no numa mananoune ihokai mai tanui. Ia onate rei mo, nanai Yairus. Ihokai oyo irike tune mai Yesus uai anoe. Iahata, “Upu, mai na eua poe we numa nea."]], [["Tea mo, anaku pina waipo ikupui mtinte haineke imatai nea.” Anai pina osa mtola mani. Ia ikine pina rei mo, kani ne musum hutusa rahana ua san rei nea."], ["Reiso Yesus ieu ikata Yairus poe ne numa. Wason oeu, mansia panesi oneteso rotu-tu oeseso."]], [["Ia pina isa wain ieu nasi musum hutusa rahana ua nea waimo ikata sio panesi rei oi. Ia isa tewa oi isuisene kua ne kupue rei tewa."]], [["Ieu on pani Yesus totui nanie ieu hainekei. Oyo isii Yesus ne papi naue nene rurue. Oyo tau rei sirinia, ne kupue rei iake rei sirinia."]], [["Oyo Yesus iasau. Iahata, “Ia sia wain isiiku reini ano?”"], ["Ne sio pusiso oauhaa. Oyo Petrus iasau ata, “Upu, mansia hutue wason rotu-tu ososo umau oesea.”"]], [["Ne Yesus iasau ata, “Ia isa isiiku. Areimo tau uahana we kawasa rahoka arihoni tinaiku.”"]], [["Ia pina rei ianei ata sae waini iunai rei mo, Yesus ianeiki nea. Oyo ieu ikana-kananunui mai Yesus. Oyo irike tune noi Yesus uai anoe. Pusi, oyo iruni osi sio panesi rerihoni sae eremuna na isii Yesus oyo tau rei sirinia, ne kupue iake rei sirinia."]], [["Yesus iasau osi ia pina rei. Iahata, “Anaku! Aparisaa tanuku reiso me kupue rei iake sirinia. Aeu noi, akarihuru amahai.”"]], [["Yesus waini ianamana osi ia pina rei asi, sira tau ia isa ihokai on pan Yairus, ia onate tau sio Yahudiu no numa mananoune wain sinasi rei, ne numa. Iasau osi Yairus ata, “Upu! Anam pina watipusi nahai nea. Reiso pene auna apaputa ia matuhetene reino nea.”"]], [["Ne Yesus iatinu ia rei ianamana reiso iasau osi Yairus iahata, “Pene akaitau! Aparisaa man. Anam reimo mka iamahaiki honu.”"]], [["Taa ohokaso poe Yairus ne numa, Yesus ipenei tau ia isa man inusu katai. Hasae Petrus, Yohanis, Yakobis runa ia ikine rei inai na amai man."]], [["Mansia pusiki wasoni noi rei orani ohiti tau ia ikine rei imatai nea. Ne Yesus iasau ata, “Pene orani. Ia ikine pina reini mo, imata tewa. Ne wain inekei man.”"]], [["Ne sio panesi rei oaumaniki. Tea mo, oanei nea ata ia ikine pina rei mo, imatai nea."]], [["Oyo Yesus irime ia ikine pina rei hanai oyo iasau osiki iahata, “Anaku, ahanu!”"]], [["Oyo ia ikine rei tiunui erenuniki noi tanui honu. Oyo tau rei sirinia ihanu hitio. Oyo Yesus iaisosiso opanai."]], [["Ia ikine rei inai na amai osira hunu ruao. Ne Yesus iasau, “Pene oeu oruni osi ia seia man rerihoni sae wani onooi reini.”"]]], [[["Yesus iamanou ne mampusua hutusa rahana ua, oyo irui kawasa osiso na onei sakahatena arihoni sio wason oauwena na sakahatena na osuisene kupua inaya."]], [["Iaisosiso oeu osima na Anahatana irime ne mansiau na oeu osuisene sio kupua."]], [["Iasau osiso iahata, “Pene orori sae man. Pene orori toka-toka te, tasi te, mo weka te, kepen te, papite tau okati. Orori hasae osa man."]], [["Oruemo noi numa wan mataanoe wan oapusaamo rotu-tu oeumo arihoni niane rei."]], [["Sani sio noi niane isa oatarimamo tewa, areimo oeumo arihoni niane rei. Taa nanie ohitio oeumo mo, oroho heu tapuna arihoni aimo atua na rerui kakinate osi sio rei ata Anahatana mka iapasanaso tau sio oatinu tau ne maunauna tewa.”"]], [["Reiso ne mampusua rei ohitio oeuso neka niana-niana. Oeu osima na Sou Iake rerihoni Yesus runa osuisene sio kupua sui supan."]], [["Aia Herodes iatinu rerihoni sima-simana waron Yesus iunare. Reiso anoi reuponu. Tea mo, iatinu sio umau oahata, “Anahatana iuna Yohanis ia mamsohue iamahaiki honu!”"]], [["Sio umau honu oahata, “Ia mamsima runa Anahatana ne maunauna wain nanai Elia rei ihokai mai tuniai honu.” Sio tamena umau honu oahata, “Ia isa arihoni sio mamsima runa Anahatana ne maunauna wason naone wain iamahaiki honu.”"]], [["Ne Herodes iasau iahata, “Yohanis mo, uaisosi sio onana unui nea rei. Reiso ia wain uatinu hapare ata iuna sima-simana reini mo, ia seia manisate?” Oyo inina arena na isupu Yesus."]], [["Yesus ne maisosia osima runa Sou Iake rerihoni Yesus na osuisene sio kupua, oyo onunso poe Yesus honu. Hoka poe, oyo osima runa sae waron ounare rei pusire osiki. Osima pusi, oyo Yesus ieu ikataso poe nia Betsaida na sio ruao man."]], [["Ne sio panesi oatinu, reiso oeu pusui. Yesus iatarimaso, oyo iruni rerihoni Anahatana irime ne mansiau osiso na isuisene sio wason okupuso."]], [["Taa eresou-sou san rei, oyo sio mampusua hutusa rahana ua rei ohokaso mai Yesus. Oyo oahata, “Upu, otoe reini mo, huie. Samatoro meneta nai osa. Reiso nene iake mo, Upuku aisosi sio panesi reini oeuso na onina naniao tau onekeso runa no muaina sui niana-niana waron rahaineke otoe reini.”"]], [["Ne iasau osiso iahata, “Omi sahoro opanaso!”"], ["Ne oahata, “Ami hasae ma porotiu hua nima runa ma ikaya use ua man. Sapani na aeu ahane muaine osi sio panesi reini?”"]], [["Tau sio hutue rei mo, sio hanaia, sio mainaya nihu nima runa sio pinau na sio ikina oi. Oyo Yesus iasau osi ne mampusua honu iahata, “Aisosi sio panesi rei oru-rueso, tumun-tumun kani sana hutu nima-nima tau polotu osa-osa.”"]], [["Ne mampusua ouna sae wani Yesus iasaui rei, oyo pusiso oru-rueso."]], [["Oyo Yesus inana porotiu hua nima rai na ikaya use ua rai. Ikatare samatoro iarinaa na roe nante. Iahata, “Amaku Anahatana, Ano mo, Ano iake. Asamama tau muaina raini.”"], ["Oyo ikuparehi porotiu rai mkana-mkana tau hanai na iruire osi ne mampusua. Oyo ne mampusua osama-samare osi sio panesi rei."]], [["Pusiso oai rotu-tu tiao pokona. Oaiso suka, oyo sio mampusua oeu oamanou muaina nesia rai tau pakuna. Oapataure tau pakuna hutusa rahana ua rotu-tu taua."]], [["Taue isa Yesus ruai iainisi. Ne mampusua iae wasumo okatai oi. Oyo iasei mai tanso iahata, “Sio hutua oasau ata Au reini mo, Au seia?”"]], [["Oahata, “Upu. Sio umau oasau ata Ano mo, Yohanis ia mamsohue wain iamahaiki honu. Sio umau honu oasau ata Ano mo, Elia, ia mamsima runa Anahatana ne maunauna. Samatoro sio tamena umau honu oasau ata Ano mo, Ano wan ia mamsima runa Anahatana ne maunauna isa on naone wain iamahaiki honu.”"]], [["Iasei honu, “Ne pusu omi ruamo mo, Au reini mo, Au seia?”"], ["Oyo Petrus on poe iasau iahata, “Ano mo, Ano Aia wain Anahatana Ihitia na Apuheu Mansiau.”"]], [["Yesus iatinu san rei pusi, oyo isoposo iahata, “Pene osima-sima osi ia seia man. Pene osima rerihoni Au ata, Au mo, Au Aia wain Anahatana Ihitiku na Uapuheu ne Mansiau."]], [["Kahurae Au Tumata Reini Anahatana Ihitiku mka sinsaraku panesi. Mka sio ona Yahudiu, sio imam no sio mainaya, na sio matuhete Musa ne maunauna openeso tanuku. Mka ohunuku, oyo onona ua oyo uamahaiku honu.”"]], [["Yesus iasau osi ne mampusua, “Ia sia wain nanie ipusu Au mo, kahurae pene ipusu ruai ne maue. Kahurae inoo ruai sani imatai onon ranie. Noo sani ia wain ihana ne hini wan reniene na sio ohunui. Iahana sani ruai imatai nea. Ihana ne hini wan reniene oyo ipusu-pusuku."]], [["Munata ia isa ipenei irui ruai na imatai, mka tau muie imatai sirinia. Iamahaiki rotu-tu ria supan ikata Anahatana tewa. Ne munata ia isa irui ruai na imatai, mka iruei ikata Anahatana rotu-tu ria supan."]], [["Masike ia isa isupu arataeu pusire mai tuniai reini iae, ne mka imatai iruei hainau arihoni Anahatana. Arataeu rai tau sae?"]], [["Munata ia isa iaumaa iamanaku ata iparisaa tau Au runa we maunauna, Au Tumata Reini mo, Anahatana Ihitiku iae, mka tau uhokaku honu, upeneku uamanaku ata uationa ia rei oi. Mka uhokaku honu, oyo sio onooku. Onooku, ita-itaku sani Amaku Anahatana na ne maisosia on roe noiyaha wason sio manisate onate."]], [["Atinu mai ia-ia nanie uasau osimo. Omi umau wani okataku reini mka onoo Anahatana irime ne mansiau runa ne kawasa. Onoo ata irime ne mansiau mo, on omatamo tewasi.”"]], [["Yesus iatuhete rerihoni sio wason opusui no haliu pusi, oyo wanu rei san rei oyo, ieu ikata Petrus, Yohanis runa Yakobis roe tinetae isa nanie iainisi."]], [["Yesus wain iainisi, sira tau uai anoe reneniki. Resita haai. Ne papite iae nooi rehehi sani isoe oi."]], [["Oyo sira tau onoo Musa runa Elia."]], [["Uaso osita haaso. Uaso oanamana runa Yesus rerihoni mka imatai roe Yerusalem sani naone sio mamsima runa Anahatana ne maunauna oasau rei."]], [["Petrus runa ne netau ua rei mo, onekeso nea. Ne omaranae roe, osira tau onoo Yesus isita hai ikata sio ua wason oanamana runai rei oi."]], [["Sio ua rei nanie oeu arihoni Yesus, oyo Petrus iasau osiki. Iahata, “Upu, ita mai rei mo, iake nai osa maa. Nene iake mo, ami apuoo wanana tonu. Isa osi Upuku, Ano. Isa osi Musa. Isa honu osi Elia.” Iasau san rei tau ianei tewa kahurae iasau sae."]], [["Petrus wain ianamana asi oimo, sira tau yahu eresouso. Wasopan yahu rei, okaitau hun ruao."]], [["Oatinu nioke on pan yahu rei reasau ata, “Ia reini mo, Au Anaku wain uromai. Reiso oatinu tanui.”"]], [["Nioke rei reasau pusi oyo, sira tau Yesus ruai nea. Ne mampusua tonu rei oama-amaturuso man. Tau rei, oeu oruni rerihoni sae wani onooi rei osi ia isa tewa oi."]], [["Yesus ne mampusua onoo Yesus isita hai oyo nene hanroe san rei, Yesus runa ne mampusua rei onunso on roe tinetae rei. Sio hutue ohokaso nanie osupu Yesus."]], [["Ia isa arihoni sio hutue rei iakapona iahata, “Upuku Matuhetene. Usopa ukoku roua na aeua poe asuisene anaku. Tea mo, ia mo, anaku ia osa man."]], [["Sakahatene remasuniki. Remasuniki oyo sira tau iasanoata. Sakahatene rei reunai imakakonai rotu-tu kahusea rahokaso on roe hohai. Sakahatene rei reunai sinsarai sui osa, noo sani nanie reeui arihoniki tewa nea."]], [["Uainisi arihoni me mampusua nea na onei sakahatene rei ne onei kuai tewa.”"]], [["Oyo Yesus iasau osi sio panesi rei iahata, “Ee! Omi mo, masike. Omi napisi reini mo, oparisaa tewa. Mo haliu kahatena. Kahurae urue ukatamo rotu-tu inasa? Kahurae uapamesemo rotu-tu inasa?”"], ["Oyo iasau osi amai rei iahata, “Autunu anam rei mai!”"]], [["Ia ikine rei wain ihokai mai Yesus, sira tau sakahatene rei repesiki na poe tuamane. Reuna ne patane eremakakonai rotu-tu iamnohoi poe tuamane. Ne Yesus isopoi. Iahata, “Ahokaya arihoni ikine reino nea!” Rehokai oyo Yesus iasau osi ia ikine rei amai, iahata, “Mai anam reini.”"]], [["Sio panesi rei osira hunu ruao tau onoo Anahatana ne kawasa wani mainae nai osa rei."], ["Sio panesi osira tau Yesus iuna sima-simana. Oyo iasau osi ne mampusua."]], [["Iahata, “Masi oatinu runa we anamanae reini ia-ia. Au Tumata Reini Anahatana Ihitiku mka oaheniku osi we nisau.”"]], [["Ne oanei tewa rerihoni sae wani iasaui rei. Tea mo, Anahatana iuna iakanihu Yesus ne anamanae rei na pene oaneiki. Omoniki, reiso oasei tanui tewa."]], [["Yesus ne mampusua otuntana runa umau noso ia seia sahoro mka iuna mainae nai osa."]], [["Ne Yesus ianei anoo. Reiso, ioi ia ikine isa oyo, iunai iooi mai nusui."]], [["Oyo iasau mai tanso. Iahata, “Ia wain iararuma ia ikine isa sani ia ikine reini noso ipusuku, areimo noo sani iararuma Au oi. Sani ia isa iararuma Au, areimo iararuma Ia wain ihitiku rei oi tea! Pusu Anahatana mo, ia wain ia mainae mo, ia wain irati ruai na ianori runa mansia.”"]], [["Yohanis iasau osi Yesus iahata, “Upu, ami anoo ia isa inei sakahatena ihete Ano nanam. Ami asopoi. Tea mo, ia rei mo, arihoni ita tewa.”"]], [["Iahata, “Pene asopoi. Tea mo, ia wain mo nisa tewa, areimo omi mo neta.”"]], [["Haineke umetene Anahatana nanie iapusaa Yesus na roe noiyaha. Yesus ioto hatu nanie ieui na roe kota Yerusalem."]], [["Iaisosi sio umau oeu anaoneso na oseka tau naniao poe niane isa pan otoe Samaria."]], [["Ne sio Samaria oatinu ata nanie ieu roe Yerusalem, oyo openeso oapusaai."]], [["Taa ne mampusua ua, Yakobis runa Yohanis, onoo ata sio Samaria openeso oapusaaso, oyo uaso oahata, “Upu, anina na ami ainisi arihoni Anahatana na irati usa na rehunuso?”"]], [["Ne Yesus iuni iakapuku tanso iahata, “Pene oasau san rei!”"]], [["Oyo pusiso ohitio oeuso poe nia tamene."]], [["Yesus na ne mampusua wason oeu sui arena, oyo ia isa iasau osiki. Iahata, “Upu, aeu sui supan man, mka upusua.”"]], [["Yesus iasau osiki iahata, “Asu wesie runa manue mo, nene naniaya. Ne Au, Tumata reini Anahatana Ihitiku mo, naniaku tau uaunaka unuku tewa.”"]], [["Iasau osi ia tamene isa honu. Iahata, “Mai na apusuku.”"], ["Ne ia rei iahata, “Upu, tapiku ununiku na urueku ukata amaku rotu-tu imatai na ueu uautotui, samatoro ueu upusua.”"]], [["Ne Yesus iahata, “Sio wason opusu Au tewa mo, Anahatana nooso sani sio matana. Reiso tapiso na oeu oautotu no sio matana rei. Ne ano mo, eua na asima na sapani na Anahatana nanie irime ne mansiau.”"]], [["Ia tamene isa honu iahata, “Upu, au nanie una ano me mampusue. Ne tapiku ununiku poe we numa na usima osiso we numa hutae, samatoro mai upusua.”"]], [["Ne Yesus iahata, “Sani ia isa ieti tuamane, pene inoo hae muie tau tuamane wan ietiki rei nea. Mka ieti katopue tewa. Ne pakarian iake tewa. Kahurae inoo hae uae. Areimo sani ia wain nanie ianori tau Anahatana irime ne mansiau. Pene anoi repeka runa ne mansiau na sae waron iarihonre nea. Mka ianori iake tewa.”"]]], [[["Yesus wain ieui sui kotau runa niana umau. Reiso ioi ne mampusua tamena umau. Ioi sio hutu itu. Oyo iaisosi sana ua-ua oeu oanaone sui niana-niana waron mka ieui noi tanure rei."]], [["Iasau osiso iahata, “Sio panesi wason mka oparisaa tau we maunauna mo, nooso sani atuhu panesi nai osa mtuaya nea. Ne sio wason nanie oeu oaunau mo, sio mkana man. Noo sani sio wason nanie oapahia atuhu rai mo, sio mkana man. Reiso ainisi arihoni Anahatana na iaisosi sio panesi honu oaunauso tau we maunaune. Noo sani ia nisi upue rei iaisosi sio umau na oeu oapahia atuhu rai."]], [["Ohitio na oeumo. Uaisosimo! Ne mka sio umau onesimo. Sio umau nanie ohunumo. Reiso omi mo, noomo noo sani rompa anae wani remahaiki kua asu wesia tihua."]], [["Pene oeu orori tasi anae te tasi te sandaliu hasae waroni noi mo patana rai man. Pene oaraoo anamana runa mansiau sui arena tiae.”"]], [["Sani onusu numa isa, areimo ainisi arihoni Anahatana san rei “Upuku Anahatana. Auna sio mai numa reini okarihuru oamahai.”"]], [["Sani sio noi numa rei oatarimamo runa iake, areimo mka Anahatana iunaso okarihuru oamahai. Ne sani tewa mo, mka Anahatana iuna omi okarihuru oamahai, ne sio mo, tewa."]], [["Oruemo noi numa rei. Oai oninu sae man wani numa upue rei iaunuture osimo na oai. Uaunaumo tau raini pusire, tea mo, omi mo, kahurae osupu seha pusu sae wani ounare rei. Pene oruemo tau numa isa pusi isa."]], [["Sani onusu tau niane isa, oyo sio noi niane rei oatarimamo anoo kaia, areimo oai muai sae man waron oaunuture osimo."]], [["Suisene sio wason okupuso. Sima osi pusiso ata Anahatana nanie irime ne mansiau nea."]], [["Ne sani onusu noi niane isa, ne oatarimamo tewa, areimo oeumo pusu arena onata oasau."]], [["Oahata, “Ami mo penema oi neta runa omi nea. Reiso ami nanie akusa tapuna arihoni aima atua na oanei ata Anahatana ipenei iatarimamo. Ne omi mo, kahurae oatinu. Anahatana nanie irime ne mansiau nea."]], [["Oatinu ia-ia! Nene orase wani Anahatana iapasana mansia pusiki mo, mka Anahatana iapasana sio wason oatarimamo tewa mtinte renesi sio poe kota Sodom.”"]], [["Anahatana mka iapasana omi kota Korasim, runa omi kota Betsaida! Sinana sima-simana waron Au unare pan omi, Au unare pan kota Tirus runa kota Sidon mo, sio pan kota ua rai oarihoni no rosau potuina reini nea. Mka oausahu api mananokoa, tea mo oatamisi hunu ruao noso rosau waron ounare rei."]], [["Ne tau orase wani Anahatana iapasana mansia pusiki mo, mka iapasana omi Korasim na Betsaida renesi sio pan kota Tirus runa kota Sidon. Tea mo, omi onoo Au una sima-simana panesi ne penemo oarihoni mo rosau sirinia."]], [["Omi wani oruemo pan kota Kapernaum, omi mo mka Anahatana iapusaamo roe noiyaha tewa. Mka Anahatana ipesimo poe usa mainae wan hainau arihoni Anahatana."]], [["Oyo Yesus ianamana osi ne mampusua honu. Iahata, “Sani ia isa iatinu tau mo maunauna, areimo noo sani iatinu tau we maunauna. Ne sani ia isa iatarimamo tewa, arei iae noo sani iatarima Au tewa oi. Sani iatarima Au tewa areimo, iatarima Anahatana wain iratiku rei tewa oi.”"]], [["Yesus ne mampusua hutu itu oeu osima ata Anahatana nanie irime ne mansiau nea oyo onunso. Onunso anoo mirika. Oasau osi Yesus oahata, “Upu, ami ahete Ano nanam na anei sakahatena. Taa ahete nanam, oyo sakahatena rai rapusu rei sirinia. Sakahatena rai iae ratinu tau ami oi.”"]], [["Yesus iahata, “E-e. Unoo ia aia sakahatene remnahui on roe nante nooi sani isoe erehehi rei tea!”"]], [["Urui kawasa osimo nea na oheta tau tekena runa atoria. Urui kawasa osimo na onesi re nisa, ia aia sakahatene. Mka sae isa remunamo tewa."]], [["Ne pene anomo mirika tau sakahatena rapusu mo anamanaya. Ne kahurae anomo mirika tau Anahatana inusu nanamo roe noiyaha nea."]], [["Anahatana Ne Inaha iuna Yesus anoi mirike, reiso iasau osi Anahatana iahata, “Ama, uainaa runaya. Ano mo, Upu. Arime noiyaha runa mai tuniai reini. Ano auhun maunauna arihoni sio wason oata kani oanei panesi. Ano atuhetere osi sio wason oparisaa tau me maunauna nooso sani tumata ikina. Ama. Auna san rei pusu ruam me maue.”"]], [["Yesus iainaa na Anahatana oyo iahata, “Amaku Anahatana iatuheteku na irui kawasa osiku na Au una taneiu waron iruire osiku. Hasae Amaku sahoro ianei Au mo, Au sia. Hasae Au na sio wason uatuheteso oanei Amaku Anahatana ne hali sapan.”"]], [["Pusi oyo, Yesus iuni ianamana runa ne mampusua ruao man. Iahata, “Anahatana irui iake nea osi omi wani onoo sae man waron Au unare rei."]], [["Uasau osimo. Sio mamsima runa Anahatana ne maunauna wason naone runa sio aiau no maue nanie onoo sae waron Au unare rei, ne onoo tewa. No maue tau nanie oatinu sae waron omi oatinure rei, ne oatinure tewa.”"]], [["Taue isa, ia matuhete Musa ne maunauna isa nanie irea Yesus. Reiso ihitio nanie iasei. Iahata, “Upu matuhetene, kahurae au una sae na uamahaiku ukata Anahatana rotu-tu ria supan?”"]], [["Yesus iuni iasei honu iahata, “Musa ikanu sapan tau ne maunauna? Anoo sae?”"]], [["Ia rei iahata, “Anomo runa mo Upu Anahatana mo, runa anomo pusire, mo inaha pusire, anomo runai pusu mo atata, runa anomo rapeka nnai sui osa. Anomo runa ia sia man nooi sani anomo runa ruamo.”"]], [["Yesus iahata, “Wani ano asaui rei mo manisate. Reiso eu na una sani rei, na mka amahaia akata Anahatana rotu-tu ria supan akata Anahatana.”"]], [["Ne ia rei nanie inete ruai. Reiso iasei tau Yesus honu. Iahata, “We neta tau ia seia?”"]], [["Oyo Yesus iruni matieue isa. Iahata, “Taue isa ia isa mato ikaisunu on roe Yerusalem nanie ieui poe kota Yeriko. Wain ieu, sira tau sio kahatena umau ohitai. Onana ne papite na ne apia. Ohitai rotu-tu sina imatai. Oyo oeu oarihoniki."]], [["Ia imam isa ikaisunu on roe Yerusalem pusu arena rei oi. Inoo ia rei waipo wasiparai poe arena, ne ieui inikui pusu arena nusue sui ria hae."]], [["Ita ia Yahudi isa arihoni ipane Lewi wani ouna imam iniku pusu arena rei. Inoo ia rei, ieu inikui pusu arena nusue on ria hae oi."]], [["Ne ia isa on pan otoe Samaria wain ieu."], ["Ieu iniku pusu arena wani sinasi rei. Taa inoo ia waipo wasiparai rei, anoi runai."]], [["Oyo ieu ihaineke ia rei, oyo isohu seka tau ia rei ne apata tau tihu anggur na wekatisie. Oyo iopa apata rai tau nipa sinte samatoro iapusaai roe ruai ne keledai. Oyo iroriki noi naniake isa poe numa seha-seha. Oyo iseha naniake isa, oyo isakai."]], [["Nene hanu roe san rei, oyo isenu naniake rei hunonie tau ai totua ina ua. Oyo iasau osi ia numa seha-seha rei upue iahata, ‘Saka anoo-noo nnai. Sani hunonie relai tewa mo, mka ununi samatoro usenu nesia osia.’"]], [["Pusu ano mo, arihoni sio tonu rei, ia seia sahoro ia wain sio kahatena ohitai rei ne neta?”"]], [["Ia matuhete Musa ne maunauna rei iahata, “Ia wain anoi runai, oyo iakahaiki rei.”"], ["Yesus iasau osiki iahata, “Munata san rei mo, aeu na auna san ia oi.”"]], [["Yesus na ne mampusua ohitio oeuso honu, nanie oeuso pan kota Yerusalem. Oyo ohokaso pan niane isa. Pan niane rei ia pina isa wain nanai Marta iapusaaso poe ne numa."]], [["Ia pina rei mo, wanin isa wain nanai Maria. Maria mo, iru-ruei poe Yesus ain atua iatinu ne anamanaya."]], [["Ne Marta mo, wain patapariki inana muaina osi Yesus sio. Reiso, iatinu Yesus ne anamanaya tewa."], ["Oyo ieui ihaineke Yesus iahata, “Upu, masi anoo ee! Waniku itapi au ruaku unana pusire. Oo ia mo, iru-ruei man. Aisosiki na inana iakahaiku.”"]], [["Ne Yesus iasau osiki iahata, “Marta, Marta. Pataparia anom reuponu runa sae man."]], [["Ne hasae osa man sahoro ininai iake. Maria inini sae wani iake mainae, reiso pene ia isa isopoi.”"]]], [[["Taue isa Yesus wain iainisi pan otoe isa. Taa iainisi pusi, oyo ne mampusue isa iasau osiki iahata, “Upu, atuhetema rerihoni sapani na ami ainisi tau Anahatana noo sani Yohanis iatuhete ne mampusua.”"]], [["Oyo Yesus iahata, “Sani nanie oainisi, areimo oainisi san rei:"], ["Ama. Ami ainisi na mansia pusiki oamuiraya."], ["Ainisi na arime sio mai tuniai reini pusiki."]], [["Onon ranie arui ma muaina na akarihuru amahai."]], [["Siru heu ma isanaya."], ["Tea mo, ami iae, anoma rasaa tewa tau sio wason ouna isanae tanuma rei."], ["Anetema na apalalosa tewa.”"]], [["Oyo Yesus nanie iatuheteso ata kahurae oainisi rotu-tu Anahatana irui sae wan oainisiki rei. Reiso iahata, “Sani ia isa arihoni omi reini ieui noi ne neta ne numa tau saa monon tihu, oyo iasau osiki iahata, ‘We neta! Samaku muaine mkane sini. Mka ukatire."]], [["Tea mo, we neta isa wain ieu hainau mato ihokai. Samatoro we muaine isa tewa na upanai.’"]], [["Oyo me neta rei mka isana on pan numanoe iahata, ‘Pene akaremaku. Ukatunepa mitanunue nea. We hehuka pusima wani anekema nea. Upeneku uhanu usamaya tau muaine.’"]], [["Uasau osimo! Masike ia reimo ipenei ihanui na isamai tau muaine noso ne neta tanui, mka ihanui isamai tau muaine noso iainisi tentene sui osa. Iaumaa tewa. Mka isamai tau muaina waron ininare."]], [["Reiso uasau osimo. Oainisi sae wan oninai tau Anahatana. Mka iruiki. Onina sui osa sae wan oninai. Mka Anahatana iruiki. Oaka-kapeti mitanunue. Mka Anahatana ihukai."]], [["Tea mo, ia seia man wain iainisi sae isa onone ranie, mka Anahatana irui sae wani iainisiki rei. Ia seia wain inina sae isa pusi anoi mo, mka isupui. Ia seia wain iarihon iakapeti mitanunue tewa mo, mka Anahatana ihukai osiki."]], [["Omi wan ouna mansia mainae nea. Sani anam hanaie iainisi ikae, mka orui tekene minne si? Tewa tea!"]], [["Te sani iainisi mantoune, ne orui atorie osiki? Tewa tea!"]], [["Mo haliu kahatena ne oanei sae wan iake. Oanei sae wan iake na oruiki osi mo hehuka. Amam wain roe noiyaha mka irui sae wan iake oi. Erenesi honu, mka irui ne Inaha osi sio wason oainisi arihoniki rei.”"]], [["Taue isa Yesus inei sakahatene arihoni ia isa. Sakahatene rei reunai iakumoui. Taa sakahatene rei erehokai arihoniki, oyo ia mouke rei iana-namanai. Reiso sio panesi wason onoo rei osira hunu ruao."]], [["Ne sio umau oasau oahata, “Ia mo, inei sakahatene tau Beelsebul, ia aia sakahatene, ne kawasa.”"]], [["Sio umau honu oaisosiki iuna sima-simane isa wani retuhete osiso ata Yesus mo, Anahatana iratiki. Oaisosiki iuna sima-simane reini mo, nanie oreai man."]], [["Ne Yesus ianei anoo. Reiso iasau iahata, “Munata sio niane owena-wenaso, areimo niane rei huie nea. Munata ipane isa rewena-wenai, areimo ipane rei tihoniki nea."]], [["Munata ia aia sakahatene na ne sakahatena iae owena-wenaso mo, mka ia aia sakahatene ne kawasa tanso tewa nea. Uasau san rei tau omi oahata au upake Beelsebul ne kawasa tau unei sakahatene."]], [["Reiso sani au upake Beelsebul ne kawasa tau unei sakahatene oo, omi mo mampusua opake ia seia ne kawasa tau onei sakahatena? Opake Beelsebul ne kawasa? Areimo, titue tewa tea! Reiso pene oahata Au upake Beelsebul ne kawasa tau unei sakahatene. Reiso sio ruao oatuhete ata omi osana."]], [["Ne sani Au mo, unei sakahatene runa Anahatana ne kawasa, areimo, uatuhete ata Anahatana mo, nanie irime ne mansiau nea.”"]], [["Oyo Yesus nanie iatuhete ata ia ne kawasa inei sakahatena noso ia mo, ne kawasa renesi sakahatena. Reiso iahata, “Sani ia isa wain iamkona isaka ruai ne numa runa ne henua, niuna, atiena, tunua mo, mka sio kimanakana onusu okimanaka kua ne apia tewa."]], [["Ne sani ia isa wain iamkona inesiki honu ihoka, oyo ia rei ikua tewa. Reiso ia wain iamkona rei mka ikanihooi. Oyo inana pusi ne henua, niuna, atiena, tunua waron iaunutu anoi tanre rei. Oyo ieu isama-sama apia waron inanare rei osi sio tamena. Arei iae noo sani au oi. Au mo, unesi ia aia sakahatene nea, reiso we kawasa tau unei sakahatena."]], [["Ia seia ipusuku tewa, areimo inesiku. Ia seia wain iaunau mansiau na opusuku tewa, areimo iunaso owena-wenaso."]], [["Taa sakahatene erehokai arihoni ia isa, mka ereeu erehori otoa huia renina naniae. Ne resupu naniae tewa, reiso reasau pan anoe. Reahata, ‘Mka ununiku poe naniaku wani ueu uarihoniki poe ia mansia rei na urueku poe rei honu.’"]], [["Oyo erenuniki poe naniae rei. Hoka poe, taa erenoo naniae poe ia mansia rei nooi sani numa anoe wani iautotui ne. Renapa-napa ia isa na iruei tanui."]], [["Oyo sakahatene rei ereeu reoi sakahate tamena itu waron kahatena nai osa ranesi ia rei oi. Oyo ranususo pan ia rei, oyo rarueso pan rei rotu-tu ramasuniki. Reiso ia rei isupu masanau ranesi waron mataanoe rei honu.”"]], [["Taa Yesus iatuheteso, oyo sira tau ia pina isa arihoni sio panesi rei iakapona. Iahata, “Anahatana mka irui iake osi inam wain isusua.”"]], [["Ne Yesus iahata, “Sio wason Anahatana mka irui iake osi mo, sio wason oatinu tau Anahatana ne anamanaya na opusu sae waron oatinure rei.”"]], [["Yesus wain iaunau sio panesi. Oyo sio panesi honu ohoka. Oyo iasau osiso iahata, “Omi naene reini mo, omi kahatena. Oainisi na una sima-simane, samatoro oparisaa ata Anahatana iratiku. Ne Au mo, mka una sima-simane isa osimo tewa. Hasae sima-simane wan Anahatana iunai osi ia mamsima runa ne maunauna wain nanai Yunus man.”"]], [["Yesus wain ianamana rerihoni Yunus mo, Yunus iruei pan ika onate tiae anoe onona tonu oyo Anahatana iuna sima-simane. Sima-simane rei mo, Anahatana iuna ika onate rei reumuta heui reiso noo sani iamahaiki honu. Reiso Yesus iasau ata, “Sae wani Anahatana iunai osi Yunus mo, retuhete osi sio pan kota Niniwe ata Anahatana sahoro iaisosiki. Au, Tumata Reini mo, Anahatana Ihitiku, mka una kakinate osi sio naene reini ata Anahatana iaisosiku."]], [["Naone, ia ratu Seba ihokai on pan nia hainau tau nanie iatinu ia aia Salomo ne anamanaya. Tea mo, Salomo ianei sae waron iaka runa sae waron iaka tewa. Ne muie reini mo, ia isa wain. Ia mo, ia mainae inesi Salomo, ne omi oatinu tanui tewa. Reiso tau orase wan Anahatana iapasana mansia pusiki wason oamahaiso naene reini mo, ia ratu Seba mka iapasanamo."]], [["Tau orase wani Anahatana iapasana mansia pusiki mai tuniai mo, mka sio Niniwe ohitio oapasana omi wani oamahaimo naene reini. Mka sio pan Niniwe oamanarumo. Arei ereeu san rei tau sio pan kota Niniwe oarihoni no rosau. Yunus iaunauso oyo oarihonre. Muie reini mo, ia isa wain ia mainae inesi Yunus ikatamo. Ne omi penemo oarihoni mo rosau na oatinu tanui.”"]], [["Yesus iaunau sio panesi. Iahata, “Ita inai kamane, oyo iauhuniki te isoui tau paruten mo, tewa tea! Ne mka inai kamane rei, oyo iaunutui roe kamane aie na sio wason onusu pan numa anoe onoo mosa nene rinane."]], [["Matam usena iae, noo sani kamane wan eresita me numa anoe. Sani matam usena ranoo iake, noo sani ano manahane. Ne sani matam usena ranoo iake tewa, noo sani ano apumonoa."]], [["Reiso oainati na manahane wani pani anom pene repumonoi."]], [["Reiso, sani Anahatana iuna manahane pani anom rotu-tu anom manahane pusiki, sae isa repumonoi tewa, areimo manahane ia-ia. Noo sani kamane resitaya.”"]], [["Yesus ianamana osi sio panesi, oyo ia onate arihoni akama Yahudi isa ioiki na ieui poe iaiki poe ne numa. Reiso Yesus ieui poe iaiki poe ne numa."]], [["Ia onate rei inoo san rei, isira tau Yesus nanie iaiki ne isohu hanai tewa."]], [["Ne Yesus iasau osiki iahata, “Omi onata arihoni akama Yahudi mo, ouna sae isa wani iake na mansia onoo man ne pan anomo mo, taua runa kahatena. Taimo onata. Noo sani osohu kalasi na pirune nene muie man. Ne osohu nene anoa tewa."]], [["Omi rirunena! Ita ianei ata Anahatana wain ihaye tau tinairi mo, ihaye tau anori oi."]], [["Kahurae oakahai sio mosokinia. Oakahaiso runa anomo kaia. Ouna san rei, samatoro mka anomo pusire iaka. Anahatana inoomo iaka."]], [["Siraka tau omi onata arihoni akama Yahudi! Tea mo, oapahia mo nisi, osama mo atuhu pusire tau pahakian hutusa oyo orui pahakian osa osi Anahatana. Masike atuhu waron iki-kina. Ne onini mansia na anomo runa Anahatana tewa. Kahurae ouna rai pusire."]], [["Siraka tau omi onata arihoni akama Yahudi! Tea mo, omi mo, saka onina na oruemo tau sio mainaya naniao pan ita Yahudiu re numa mananouna. Onina na sio oatapeamo sui sio manahenia naniao."]], [["Siraka tanumo! Tea mo, omi mo, noomo mai mui iake. Aikee noomo sani nihane wani sio oakakinai tewa rei. Reiso mai mui nooi iake. Sio oheta roe hahae ne oanei tewa ata nimoe wapo anoe.”"]], [["Ia matuhete Musa ne maunauna isa iasau osi Yesus iahata, “Matuhetene. Ano asau san rei osi sio onata arihoni akama Yahudi, areimo sani oasau tau ami oi rei tea!”"]], [["Ne Yesus iahata, “Siraka tau omi matuhete Musa ne maunauna oi. Tea mo, oaunau mansiau tau maunauna waron mtinta na ouna pusure, ne omi ruamo opusu maunauna rai tewa. Oakahaiso na ouna pusu maunauna rai mo, mkane man tewa oi."]], [["Siraka tanumo! Tea mo, onana nihana osi Anahatana ne sio mamsima runa ne maunauna. Moa upu moa momou sahoro ohunuso nea rei."]], [["Ouna san rei reiso oatuhete ata omi oamanaku ata moa upu moa momou osana tewa. Moa upu moa momou ohunso, omi mo, sanan, reiso omi ouna nihana osiso."]], [["Reiso, Anahatana wain ianei sae waron iaka runa sae waron iaka tewa iahata, ‘Mka uaisosi sio mamsima runa we maunauna runa we maisosia umau osi omi Yahudiu. Ne mka ohunu sio umau, sio umau mo, mka ouna sinsaraso.’"]], [["Reiso omi naene reini sahoro osana tau moa upu moa momou ohunu Anahatana ne sio mamsima runa ne maunauna oni Anahatana ihaye tau tuniai reini."]], [["Oni mataanoe tau Kain ihunu wanin Habel. Ereeu rotu-tu mai tau muie ohunu ia imam wain nanai Sakaria. Ohunui pan hatu waron otanuhahare noore sani anau na Anahatana ne numa mainisie kua tihue."]], [["Siraka tau omi matuhete Musa ne maunauna. Tea mo, osima runa Anahatana ne maunauna tewa. Reiso mansiau oaneire tewa. Noo sani onana numa nene kunsi. Omi ruamo onusu numa tewa na oneteso na pene onusu oi.”"]], [["Oyo Yesus ieui arihon rei. Ieui arihon rei ne sio onata arihoni akama Yahudi na sio matuhete Musa ne maunauna ohiti nisa runai nea. Oasei-sei tanui panesi."]], [["Oreai onapa rotu-tu iasau sae isa wan resana na oapasanai."]]], [[["Sio onata arihoni akama Yahudiu wason orea Yesus, oo sio mansia hutue ohoka oamanouso nanie oatinu Yesus iaunau rotu-tu oo oese umau. Oyo Yesus iasau osi ne mampusua. Iahata, “Pene mo atata sani sio onata arihoni akama Yahudi. Tea mo, sio makarotana wason oasau ata ruao sahoro sio manisata. Aikee sio mo, manisata tewa oi. Sio mo, sani mnehue oi. Mnehue mkane mani oo, reuna poroti resaa mainae."]], [["Sae mani wani reuhuniki, mka erehokai sirinia. Sae mani wani oauhuniki, mka sio oaneiki sirinia."]], [["Sae wani oasaui tau pumono, mka oatinui tau ranie. Sae wani oarahuhui sui sio mansiau tinao ukuna pan kakaranae mo, mka ohoue osima nnai osi mansia hutue on roe numa hahaya.”"]], [["Yesus wain iaunau ne mampusua. Iahata, “Oatinu, we netau. Pene okaitau mansiau wason nanie ohunumo. Sio mo, ohunu me patane man. Oyo mka ouna sae isa tanumo tewa nea."]], [["Ne nanie uasau osimo rerihoni ia seia sahoro kahurae okaitaui. Okaitau Anahatana. Ia sahoro ne kawasa ihunuta. Na Ia ne kawasa ipesita poe usa mainae wan hainau arihoniki. Reiso titue, kahurae okaitau Ia."]], [["Oahen kinanahana hata nima tau kepen inata ua man, tea! Ne Anahatana anoi repeka nnare."]], [["Masi oatinu. Omi san rei oi. Anahatana ianei mo huau wanaya osa-osa rotu-tu pusire waroni roe unumo. Reiso pene okaitau. Anahatana anoi runa omi renesi kinanahana."]], [["Mai na uasau osimo. Ia wain ikaitau tewa iamanaku osi sio umau ata ia mo, au we mampusue. Au, Tumata Reini mo, Anahatana Ihitiku iae mka uamanaku osi Anahatana runa ne maisosia on roe noiyaha ata ia reimo, Au we mampusue oi."]], [["Ne sani ia seia iasau osi sio umau ata ia mo, ipusu au tewa, areimo mka uasau osi Anahatana ne maisosia roe noiyaha ata ia reimo, Au we mampusue tewa oi."]], [["Sani ia seia man iasau sae isa wani kahatene rerihoni Au, Tumata Reini mo, Anahatana ihitiku mo, mka Anahatana isiru heu ne rosa rei. Ne sani ia seia irati sohi Anahatana Ne Inaha, areimo Anahatana mka isiru heu ne rosa rei tewa."]], [["Sani sio oapisara nnamo poe ita Yahudiu re numa mananoune te noi sio ona kupaniau mo, pene anomo rauponu runa sae wan nanie oasaui na onete ruamo rei."]], [["Tea mo, mka Anahatana Ne Inaha iatuhete sae wani nanie oasaui rei.”"]], [["Yesus waimo iatuhete mansia hutue. Oyo ia isa arihoni sio hutue rei iasau osi Yesus iahata, “Ano matuhetene, aisosi kakaku isama ma mansia mainaya no rusun runa numa hutae osi uama.”"]], [["Yesus iahata, “Ia isa ihiti Au tewa tau ia wain saka iarinii parakanau, tea!”"]], [["Oyo Yesus iasau osi sio hutue rei. Iahata, “Oainati! Pene taimo onata na onina mansiau no apia, rusun osi ruamo. Tea mo, masike re rusun panesi, apia panesi, ne ianei tewa mka iamahaita sapan.”"]], [["Oyo Yesus iruni matieue osi sio hutue rei. Iahata, “Ia hanai kupan kaya isa. Ia hanaie rei mo, ne atuhu isia panesi."]], [["Iasau pan anoi iahata, ‘Kani nanie una sae ano? Nanie uaunutu we atuhu isia raini sui supa? We naniake tau uaunuture tewa.’"]], [["Iasau pan anoi honu iahata, ‘Uaneiki nea! Mka ukohu we kokau waron usaka uaiinu we atuhu isia rei na utukai tau kokau waron mainaya na uaunutu we gandum runa we api tamena umau oi."]], [["Pusi oyo mka uasau mai ruaku, uahata, “Uamanou we muaina na apia panesi nea. Mka uai rotu-tu musum inasa rai. Reiso muie reini uaranahaku man. Uai uninu man. We sanan man.”’"]], [["Ne Anahatana iasau osiki. Iahata, ‘Ee, ano rirunene! Tau onone repan, mka au uni me inaha. Oyo mka me numa hutae wani amanoure rotu reini mka osi sio tamena, tea!’"]], [["Arei mo, mka reyari tau sio wason onina na no kupan osi ruao mai tuniai reini, ne opusu Anahatana ne maunauna tewa. Oanori runa Anahatana tewa.”"]], [["Yesus asau osi ne mampusua. Iahata, “Reiso nanie uasau osimo. Pene anomo rauponu runa muaine onone ranie te api sae waron nanie opakere tau oamahaimo mai tuniai reini."]], [["Tea mo, iamahaita mo, arihoni muaine na apia man tewa."]], [["Onoo tau manua tewa. Rarahu tewa. Rapahia nisi tewa. Ramanou muaine tewa. Ne Anahatana inoo runare sirinia. Omi mo, onesi manua rai oi."]], [["Masike ia isa anoi reuponu, mka iakapena orase osa-sa tau iamahaiki mo, tewa oi."]], [["Oakapena orase osa-sa tewa oi, reiso pene anomo rauponu runa muaina na apia."]], [["Onoo tau kupako waron raruhu inamatane sui wesie tewa? Rapakarian tewa. Rarae pola tewa na rauna nene apia osi ruao tewa. Ne kupako rai marainia nai osa ranesi ia aia Salomo ne apia. Aikee aia Salomo ne apia marainia mainae."]], [["Anahatana iuna monota waron raruhu inamatane sui wesie marainia. Aikee reruhu potuina tewa. Sira tau rahata rei ramataso, hanroe oakanupure. Reiso mka Anahatana irui apia osi omi na opakere. Oparisaa tau Anahatana ia-ia tewa tahae?"]], [["Reiso pene hasae oarinii muaine na apia. Pene anomo rauponu runa rai."]], [["Sio wason oationa Anahatana tewa mai tuniai mo, onina rai sui osa. Ne Anahatana ianei omi kahurae oai, kahurae mo apia."]], [["Ne onina na Anahatana irime tanumo ia-ia oyo mka irui muaine na apia pusire osimo."]], [["Omi sahoro we mampusua. Omi mo, sani rompau waroni panesi tewa. Moa Ama anoi kaie na okatai irime ne mansiau. Reiso pene okaitau."]], [["Oahen pusi mo sae man, oyo orui nene ai totua osi sio mosokinia. Sani ouna san rei, noo sani ouna tasi nanaene osi ruamo wan mka rekahate tewa. Areimo oamanou mo hutae roe noiyaha. Hutaya rai mo, mka pusi-pusi tewa. Sio kimanakana okimanaka kuare tewa. Tanana raaire tewa."]], [["Tea mo, sui supan me hutae warumo, areimo anomo pusire iae warumo rei oi.”"]], [["Yesus ianamana osi ne mampusua. Iahata, “Osaka-saka na oanori osi Anahatana onone ranie sani ia wain isaka ne kamana na pene ramataso."]], [["Omi mo, kahurae noomo sani sio manorina wason orue onapa no upu rotu-tu inuni arihoni maise mausahae. Sani upui rei inuniki, oyo iakapeti mitanunue mo, ne manorina wasomo orue osaka na oheka mitanunue osiki nea."]], [["Mka noa upu inuniki isupuso wason omaranae osaka-saka, reiso osupu iake. Atinu mai ia-ia nanie uasau osimo. Noa upu rei mka iausahu papi manorine, oyo iaisosi ne manorina rei orue oaiso noi numa anoe. Oyo mka ia ruai iaunutu muaine osi ne manorina rei na oaiso."]], [["Sani noa upu inuni na inooso omakawanaso, onapai tau saa monon tihue te rotu-tu tau kinoke, mka osupu iake."]], [["Anomo rapeka! Ia numa upue ianei tewa ata sio kimanakana mka ohoka okimanaka tau pumono te tau ranie. Sani ianei mo, mka ineke tewa na isaka ne numa na sio kimanakana onusu okimanaka tewa."]], [["Reiso kahurae omi iae osaka-saka onone ranie. Tea mo, Au Tumata Reini mo, Anahatana Ihitiku, mka sira tau uhokaku honu tau orase wani oaneiki tewa.”"]], [["Oyo Petrus iasei, iahata, “Upu, wamo aruni matieue reimo, aruni osi ami man te osi mansia pusiki?”"]], [["Yesus iahata, “Ia wain nanie iuna ia mamsaka sio manorina mo, kahurae upui iparisaa tanui iake na ianei sae waron iaka runa sae waron iaka tewa. Tea mo, ia manorine wan san rei, upui mka ihitiki na isaka isama muaine osi sio manorina tamena rei."]], [["Sani ia mamsaka sio manorina rei isakaso ia-ia, mka sani upui inuni, ia mamsaka isupu iake."]], [["Atinu mai ia-ia nanie uasau osimo. Mka upui iaisosiki na isaka ne numa hutae pusiki."]], [["Ne sani ia manorine rei iasau pan anoi iahata, ‘Upuku ieui potuina nea. Inuniki tewasi.’ Oyo ihita sio manori tamena rei. Ihita sio hanaia runa sio pinau pusiso. Oyo iai, ininu rotu-tu imukei."]], [["Sira tau upui ihokai tau onone wani ianeiki tewa. Oyo upui rei iapasanai mtinte na ipesiki poe sio wason oparisaa tewa naniao."]], [["Sani ia manorine ianei upui ne maue ne iuna upui ne maue rei tewa, areimo mka upui rei ihita hunui."]], [["Ne sani ia manorine rei ianei upui ne maue tewa, oyo iuna sae isa eresana rotu-tu kahurae upui iapasanai, areimo mka upui ihitai panesi tewa. Tea mo, ia seia isupu panesi arihoni Anahatana, mka Anahatana iainisi panesi arihoniki oi.”"]], [["Yesus wain iaunau ne mampusua. Iahata, “Uhokaku mai tuniai mo, noo sani usa. Nene iake mo, usa rei reai nea."]], [["Ne Au mo, kahurae sinsaraku rotu-tu umataku naone ee. Reiso anoku mtinte mainae, on pusire rayari tewasi."]], [["Pene oarinii ata uhokaku mai tuniai reini mo, nanie una mansiau ouna iake runa umau, areimo tewa! Ne uhokaku na una mansiau oatana na umau."]], [["Tea mo, on naene reini mo, mka sio nima tau numa matae osa oatana runa umau noso Au. Mka osamaso tau ua. Oyo sio tonu oatana runa sio ua noso Au."]], [["Mka oatana runa umau. Ia iki hanaie isa iuna nisa na amai. Ia iki pina isa iuna nisa runa inai. Ia pina msahane iuna nisa runa inai tanaite. Inai tanaite iuna nisa runa ia pina msahane noso Au.”"]], [["Yesus ianamana osi sio hutue. Iahata, “Sani onoo yahu hae rani mata msohue, oyo oahata, ‘Wapan nanie uane.’ Oyo uane rei sirinia."]], [["Sani ihute ereuhona on nau haha oyo omi oahata, ‘Mka ranie titie.’ Oyo ranie titie rei sirinia."]], [["He omi makarotana! Omi oanei tewa! Omi oanei onoo ihute mai tuniai na onoe roe nante ata mka uane runa mka ranie titie. Ne oanei tewa sima-simana waron Au unai mai tuniai muie reini mo, rekakina sae."]], [["Omi ruamo kahurae oarinii sae sahoro manisate, sae sahoro resana."]], [["Sani ia isa nanie iroria poe sio mainaya na oapisara nnaya, ano mo, kahurae aeua anina ia rei na auna iake nnai naone. Auna iake nnai na pene iroria poe ia wain saka iarinii parakanau oyo mka iaisosi sio hana naua oaresia na onusua poe pui."]], [["Uasau osia. Ano mo, mka ahokaya arihoni pui tewa rotu-tu asenu pusi me notiu pusire.”"]]], [[["Tau Yesus wain iatuhete sio panesi, sio umau wason oatinu oyo osima osiki oahata, “Gubernur wain nanai Pilatus iaisosi sio ohunu sio pani otoe Galilea umau. Ohunuso pannuhu oakanupu makapanau osi Anahatana.”"]], [["Oyo Yesus iahata, “Pene omi ata kani sio hunu sio Galileau rei mo, noso no rosau panesi ranesi sio pusiso mai otoe Galilea."]], [["Areimo titue tewa tea! Ne sani oarihoni mo rosau tewa mo, mka Anahatana iapasana pusimo na omatamo oi."]], [["Te arei iae noo sani sio hutusa rahana wanu wason omataso tau numa wan ereroke-rokei pan Siloam rei watikohui reeseso. Pene omi ata kani sio mo, no rosau panesi ranesi sio tamena wason oamahaiso pan kota Yerusalem."]], [["Areimo titue tewa tea! Ne sani oarihonimo rosau tewa mo, mka Anahatana iapasana pusimo na omatamo oi.”"]], [["Oyo Yesus iruni matieue isa na iatuheteso ata Anahatana mka iapasana sio wason oarihoni no rosau tewa. Iahata, “Ia isa ne nisi anggur. Pan ne nisi rei irahu ai ara isa. Taue isa ieui noi, nanie inina ai ara rei nene huae. Ne isupu huae isa man tewa oi."]], [["Reiso iasau osi ia wain isaka ne nisi anggur rei. Iahata, ‘Masi anoo! Musum tonu nea ueuku mai unina ai ara reini nene huae. Ne usupu huae isa man tewa oi. Reiso mai na rana ai reini nea. Tea mo, renana pusi tapu minae ne reuhua tewa.’"]], [["Ne ia wain isaka nisi rei iahata, ‘Upu, rei ruae rotu-tu musum isa ee. Au mo, mka ueti tapune sui nusue. Mka uaunutu tapu minae poe nene aikune."]], [["Puruae musum rennau huae, areimo mka uranai tewa. Ne sani musum rennau huae tewa honu, areimo mka uranai.’”"]], [["Taue isa tau ranie hatae wan sio Yahudiu oamuira Anahatana, Yesus iatuhete pan sio Yahudiu no numa mananoune isa."]], [["Ia pina isa waimo rei oi. Ia pina rei mo, sakahatene reunai ikupui rotu-tu musum hutusa rahana wanu nea. Ieu inoku rotu-tu ioo iakatopu iake tewa nea."]], [["Taa Yesus inooi san rei, iahata, “Ano pina onate. Masi aeu mai uae. Usuisene me kupue rei nea!”"]], [["Oyo Yesus hanai tanui. Oyo ia pina rei, sira tau ioo iakatopui. Oyo iainaa runa Anahatana rei sirinia."]], [["Ia onate tau sio Yahudiu no numa mananoune anoi eresaa, tau Yesus isuisene sio kupua tau ranie hatae wani sio Yahudiu oamuira Anahatana. Reiso iasau osi sio pan rei, iahata, “Rania hata nome ipakarian nea, reiso sani onina na Yesus isuisenemo, areimo ohokamo pannuhu onona nome rai. Ne pene ohokamo tau onone wan iamuira Anahatana rei.”"]], [["Ne Yesus iasau osi ia mainae rei. Iahata, “Ee, omi makarotana wason oahata ruamo manisata! Ohuka pusimo makapanau waron oapiarare tau ranie hatae wan ita Yahudiu iamuira Anahatana, oyo oeu ororire raninu, tea!"]], [["Ia pina reini mo, makapana tewa. Ia mo, Abraham upui momoi. Ne ia aia sakahatene reunai ikupui rotu-tu musum hutusa rahana wanu nea reini. Reiso unei sakahatene arihoniki tau ranie hatae wan ita Yahudiu iamuira Anahatana mo, iake tea!”"]], [["Yesus iasau san rei, oyo sio wason onesiki rei oaumaa hunu ruao. Oaumaa noso Yesus iausau osiso ata onoo na ia pina rei tewa. Ne sio hutue rei mo, anoo mirika. Tea mo, no maue nanie onoo sima-simana waron Yesus iunare rei."]], [["Yesus isuisene ia pina isa pusi, oyo iasei tau sio wason onoo. Iahata, “Sani Anahatana irime ne mansiau mo, mka nooi sapan? Nooi sani sae?” Oyo iruni matieue isa."]], [["Iahata, “Anahatana irime ne mansiau mo, nooi sani kanapua kanie. Kanapua kanie rei mo, ia isa irahui pan ne nisi. Oyo ereruhui rotu-tu reuna ai mainae. Mainae reiso manua rarihu ratasohoso rauna nene nanone sui nene sanaya.”"]], [["Oyo Yesus iasei honu. Iahata, “Sani Anahatana irime ne mansiau mo, nooi sani sae?"]], [["Anahatana irime ne mansiau mo, nooi sani ia pina wain nanie iuna poroti. Inehu mnehue mkane runa tarigu panesi. Oyo mnehue mkane rei ereuna tarigu panesi rei eresaa rotu-tu mainae nai osa.”"]], [["Yesus iruni rerihoni Anahatana irime ne mansiau pusi, oyo ihitio ieu na roe Yerusalem. Ieu siniki sui niana-niana pan rei nanie iatuheteso."]], [["Oyo ia isa iasei tau Yesus. Iahata, “Upu, sio wason mka Anahatana iapuheuso na pene iapasanaso mo, sio mkana mani?”"]], [["Yesus iasau osiki, iahata, “Anahatana ne mansiau wason irimeso, sio mkana man. Noo sani numa wan nene mitanunue kote-kote mani. Sio mkana man onusu pan numa anoe rei. Reiso, omi mo, kahurae oamkona na onusu pusu mitanunu kote-kote rei. Oatinu ia-ia. Sio panesi onina na onusu mitanunu kote-kote rei, ne onusu kua tewa."]], [["Ne sani numa upue ihanu na iraru mitanunue rei nea, mka oomo pan mui. Oomo pan mui oaka-akapeti mitanunue man na oasau ata, ‘Upu, huka mitanunue osima ee!’"], ["Ne numa rei upue mka isana iahata, ‘Omi seiso? Uationamo tewa! Au iae uanei tewa ata omi on supa?’"]], [["Oyo oahata, ‘Ano ationama tewa si? Ami reini mo, saka arue aima akataya rei! Ano iae saka atuhetema sui ma arenau oi rei.’"]], [["Ne numa upue rei mka iasau honu, iahata, ‘Uationamo tewa rei! Uanei tewa oi omi on supa! Omi mo, omi kahatena. Reiso, oeumo arihoniku nea reini!’"]], [["Reiso sani Anahatana irime ne mansiau nea, omi mka onoo Abraham, Isak, Yakup, runa Anahatana ne sio mamsima runa ne maunauna umau honu wasuro okata Anahatana oi. Ne omi mo, orue pan mui. Mka sinsaramo. Reiso orani. Anomo rasaa tau omi oruemo pani mui."]], [["Mka sio mansiau wason sio Yahudiu tewa ohoka on supa mani mai tuniai reini. Ohokaso on pani rani mata msaie, on poe rani mata msohue. Ohokaso on ria nunte, on nau raka. Sio rei mka orue oai nasae okata Anahatana sani Anahatana irime ne mansiau."]], [["Masi oatinu. Sio wason sio mainaya tewa, Anahatana mka iunaso sio mainaya. Ne sio wasoni sio mainaya, Anahatana mka iunaso sio ikina.”"]], [["Sio onata arihoni akama Yahudi ohokaso noi Yesus oyo oasau oahata, “Upu, aeua arihoni reini nea. Tea mo, aia Herodes nanie ihunua!”"]], [["Yesus iasau osiso iahata, “Oeu na oasau osi Herodes wani ne hali kahatene sani asu manenene rei. Asau osiki ata unei sakahatena arihoni mansiau na usuisene mansiau rahata repan na hanroe ee. Mka poua rei samatoro we pakarian reini pusiki."]], [["Ne rahata repan, hanroe, poua rei, Au mo, kahurae ueu sui osa rotu uhokaku roe kota Yerusalem. Una sani rei tau Anahatana ne sio mamsima runa ne maunauna mo, ohunuso sui nia tamena tewa. Ne ohunuso mo, roe kota Yerusalem. Reiso au iae, kahurae uhokaku roe rei oi."]], [["Omi Yerusalem! Omi sahoro ohunu Anahatana ne sio mamsima runa ne maunauna. Omi sahoro orau sio wason Anahatana iaisosiso na oeuso noi tanumo tau hatu rotu-tu omataso tea! Au mo, unina arena sui osa na nanie uamanou pusimo na unetemo sani manue inae remanou nene anaya poe nene kihena nohua na renetere. Ne openemo."]], [["Reiso Anahatana ihuka hanai arihoni pusimo nea. Ipenei tau isaka mo kota nea. Reiso oatinu ia-ia! Oni orase repan omi mo, mka onooku tewa nea rotu mka oasau ata,"], ["‘Anahatana irui iake osi ia waini ihokai mai tuniai reini runa Anahatana ne kawasa.’”"]]], [[["Taue isa, pannuhu ranie hatae wan sio Yahudiu oamuira Anahatana, Yesus ieu iaiki noi ia mainae isa ne numa. Ia mainae rei mo, ia wain ia onate arihoni akama Yahudi isa. Sio onata wasoni noi rei oasu-asumata Yesus na otarukirai ia-ia."]], [["Oyo sira tau ia isa waini ikupu posue ihoka iooi mai Yesus uai anoe."]], [["Yesus iasei tau sio matuhete Musa ne maunauna runa sio onata arihoni akama Yahudi. Iahata, “Sani isuisene sio kupua tau ranie hatae wan ita Yahudiu iamuira Anahatana mo, Musa ne maunauna rasopo te tewa?”"]], [["Ne pusiso oamaturuso man. Reiso Yesus hanai tau ia waini ikupui rei, oyo isuisenei. Isuisenei oyo iaisosiki inuniki."]], [["Pusi, oyo iasei tau sio onata rei. Iahata, “Arihoni omi reini pusimo, sani mo hehuke isa te, koropou hatae isa remnahui poe parike anoe tau ranie hatae wan ita Yahudiu iamuira Anahatana mo, ohokai on sin te tewa?”"]], [["Atinu san rei, pusiso oamaturuso man."]], [["Yesus iaiki noi ia mainae ne numa, inoo sio wasoni ohoka na oaiso rei mo, onina na orueso roe uae. Oyo iruni matieue isa osiso. Iahata,"]], [["“Sani ia isa ioia na ahokaya tau karisaa mausahae mo, pene anina na aruea roe uae. Areimo, pene rotu-tu karisaa upue ioi ia isa waini ia mainae renesi ano oi."]], [["Sani ia isa wain ia mainae renesi ihokai, mka ia karisaa upue ieu ikata ia rei noi tanua na iasau ata, ‘Pene anom resaa. Asuka na aruea pani muie kee! Tea mo, ia reini mka iruei mai rei.’"]], [["Ne, sani sio umau ooia apusu karisaa mo, eua nina na aru-rue hae muie nea. Na sani karisaa upue inooa mka iasau osia ata, ‘Kakaku, waniku. Mai na aruea mai uae reini nea.’ Areimo, iamuiraya mainae noi sio pusiso."]], [["Areimo, tau ia sia man sahoro iuna ruai ia mainae, Anahatana mka iunai ia ikine. Ne ia sia man sahoro iuna ruai ia ikine, mka Anahatana ihitiki iuna ia mainae.”"]], [["Pusi, oyo Yesus iasau osi karisaa upue. Iahata, “Sani aoi sio umau oai ranie te oai pumono okataya mo, pene aoi me netau. Pene aoi me kaka waniu. Pene aoi sio sui me numa nusue wasoni no kupan kaya man mo, pene. Areimo, tau kani mka ooia honu na aia poe sio no numa reiso asupu sae isa."]], [["Ne sani auna karisaa mo, aoi sio mosokinia. Aoi sio wasoni no patana katemaya tewa. Aoi sio wason oeu seu-seu. Aoi sio mata putia."]], [["Sio reimo, mka ouni sae isa osia tewa. Tea mo, no sae isa tewa. Ne Anahatana sahoro mka iunre osia na irui iake osia. Mka iunre osia tau orase wani iuna sio wason oamanisa oamahaiso honu.”"]], [["Yesus waini irue iaiki noi ia mainae isa ne numa. Oyo ia isa iatinu Yesus ianamana rerihoni sio wason oamanisa oamahaiso honu. Iahata, “Anahatana irui iake osi ia wain mka iai nasae ikatai pannuhu irime ne mansiau.”"]], [["Ne Yesus iruni matieue isa na iatuheteso ata Anahatana ioi sio panesi ouna ne mansiau, ne openeso. Iahata, “Ia isa iuna nasa onate. Oyo ioi sio panesi nai osa."]], [["Haineke nanie oaiso, ia rei iaisosi ne manorine na ioi sio wasoni ioiso nea rei. Ioiso iasau ata, ‘Mai na rue roe nea. Tea mo, pusire waron nea.’"]], [["Ne sana osa-osa oasau ata ohoka iake tewa. Ia waini mataanoe iasau, ‘Pene anom resaa. Tea mo, mato uhane we tuamane mkane. Reiso kahurae ueu unooi ee.’"]], [["Ia isa honu iasau ata, ‘Pene anom resaa. Tea mo, mato uhane koropou hata nima. Reiso nanie ueu ureare ee.’"]], [["Ia isa honu iasau ata, ‘Pene anom resaa. Uhoka iake tewa. Tea mo, mato we hutupau pusi.’"]], [["Pusi oyo, ia manorine rei inuniki poe numa. Oyo iruni pusire osi ia karisaa upue. Iatinu san rei, oyo anoi resaa nai osa. Oyo iaisosi ia manorine rei honu. Iahata, ‘Munata san rei mo, mai na aeua pusu arena onata runa arena kote-kote mai kota reini. Oyo rori sio mosokinia. Rori sio wasoni no patana katemaya tewa. Rori sio mata putia. Rori sio wason oeu seu-seu.’"]], [["Oyo ia manorine rei iasau ata, ‘Upu, sae wani ano aisosiku runai reimo, unai nea. Ne noo nasae rei mo, wani huie panesi asi!’"]], [["Oyo ia karisaa upue rei iasau ata, ‘Munata san rei, aeua hokaya arihon kota. Oyo eua pusu arena onata rotu hoka sui arena kote-kote na apamanu ia sia man. Apamanuso na oeu mai oakaponu we numa anoe wani huie asi reini.’"]], [["Uasau osimo. Ia sia wain uoiki mataanoe rei nea, ne ihoka tewa mo, mka iai nasae rei tewa oi!”"]], [["Taue isa Yesus waini ieu ikata sio panesi. Oyo iuni iasau osiso iahata,"]], [["“Ia sia titue-tue nanie ipusu Au mo, kahurae anoi runa Au renesi inai na amai, sahai, ne hehuka, ne kakau waniu. Erenesi honu mo, kahurae anoi runa Au renesi ruai oi. Sani iuna sani rei tewa mo, mka iuna Au we mampusue tewa."]], [["Ia sia wain nanie iuna we mampusue mo, kahurae inoo ruai sani imatai nea. Noo sani ia wain ihana ne hini wan reniene na sio ohunui. Ihana ne hini wan reniene oyo ipusu-pusuku. Ipusu ruai ne maue tewa nea."]], [["Reiso, sani nanie opusu Au mo, kahurae orura ia-ia ee. Areimo sani ia isa waini nanie iapuoo ne numa wani ereroke-rokei. Ia reimo, kahurae iruei ireken tau ne numa rei nene hunonie ia-ia ee, samatoro ianei ata kani ai totua pannuhu tau iapuoo numa rotu-tu pusiki te tewa."]], [["Pene tu-tu iaunutu hatu tinipae nea, oyo iuna pusi kuai tewa. Mka sio oaumaniki."]], [["Mka oasau ata, ‘Masi onoo ee! Ia rei nanie iapuoo numa ne ikua tau iuna pusiki tewa.’"]], [["Te sani ia aia isa nanie ieu tau manahitane na ia aia tamene. Mka irue irura ia-ia naone ee. Kahurae inoo ata kani ne soratatua nihu hutusa okua onesi no nisau sio nihu hutu ua te tewa tea!"]], [["Sani munata ianei nea ata ikua tewa, mka iaisosi ne manori sou isa na irori sou karehate. Irori sou karehate na oahita na umau tewa nea. Mka iaisosiki on ne nisau rei waimo hainau asi."]], [["Arei iae sani omi oi. Reiso, ia sia arihoni omi reini nanie opusu Au mo, kahurae iarinii pani anoi ia-ia ee. Tea mo, sani ia isa nanie iuna au we mampusue mo, kahurae ieu arihoni ne sae man."]], [["Masine mo, iake nai osa tau ereuna muaina ahanare iaka. Ne, sani masine rei masine tewa nea mo, nanie iuna sae tanui asi na masine tewa nea rei?"]], [["Mka ereuna muaina ahanare iaka tewa nea. Ereuna atuhu nene muaia iae iake tewa nea oi. Reiso nene iake mo, pesiki man. Mka omi san rei oi sani oanori runaku ia-ia tewa."], ["Ia sia tinai ukuna mo, atinu ia-ia!”"]]], [[["Taue isa, sio mainisi peau runa sio palalosaya umau oeuso noi Yesus nanie oatinui iruni."]], [["Ne sio onata arihoni akama Yahudi runa sio matuhete Musa ne maunauna umau oamum ananaso. Oahata, “Ikata sio palalosaya. Orue oaiso okata umau.”"]], [["Yesus iatinu sani rei oyo iruni matieue isa. Matieue rei mo, atinui sani rei."]], [["“Sani ia isa arihoni omi reini mo, ne rompau hata utun. Oyo hatae isa tihoniki. Mka iuna sae? Mka irori rompa hata hutu sia rahana sia rai noi pesete oyo ieu inina rompa osa wani tihoniki rei rotu-tu isupui tea!"]], [["Oyo sani isupu ne rompa hatae wani tihoniki rei mo, anoi mirike rotu-tu iasaoai roe manai."]], [["Ihokai poe numa oyo ioi ne netau runa ne mansiau sui ne numa nusue. Oyo iahata, ‘Mai na pusita anori mirika. Tea mo, usupu we rompa hatae wani tihoniki rei nea!’"]], [["Uasau osimo. Roe noiyaha mo, mka sani rei oi. Sani ia isa wain saka ipalalosa oyo iarihoni ne rosau nea, mka sio wason roe noiyaha anoo mirika. Sio mo, anoo mirika nai osa sani ia isa waini saka ipalalosa rei iarihoni ne rosau renesi sio hutu sia rahana sia wasoni oata kani opalalosa tewa rotu-tu kahurae oarihoni no rosau.”"]], [["Yesus iruni runa matieue isa. Atinui san rei, “Ia pina isa ne ai totu perak inata hutusa waron nene hunonia mainaya. Sani ne ai totue inate isa tihoniki mo, mka iuna sae? Mka inai kamane, inana kasanate, oyo ikopa numa anoe rei sui osa rotu-tu isupui, tea!"]], [["Oyo sani isupui, oyo ioi ne netau runa ne mansiau sui ne numa nusue. Oyo iahata, ‘Mai na pusita anori mirika. Tea mo, usupu we ai totue inate wani tihoniki rei nea!’"]], [["Uasau osimo. Anahatana ne maisosia roe noiyaha iae wason sani rei oi. Anoo mirika sani ia isa waini saka ipalalosa iarihoni ne rosau rai.”"]], [["Yesus iruni matieue na iatuheteso ata sani ia isa iarihoni ne rosau, Anahatana isiru heu ne rosau rai. Iahata, “Ia onate isa ne hehuka hanaia sio ua."]], [["Taue isa ia iki muie ituruhaka iakakapa iasau osi amai. Iahata, ‘Ama, sama we pahakian arihoni me rusun nea.’ Amai iatinu sani rei, oyo isama ne pahakian arihoni ne rusun osi ne hehuka hanaia uaso."]], [["Potuina tewa oi, ia iki muie ieu iahen pusi ne pahakian rai oyo ieui noi nia hainau isa. Noi rei iaisei ipesi-ipesi ne ai totua rai tau ruai ne sanan mani."]], [["Taa ne ai totua rai pusire, sira tau otoe rei omata muaine. Ia ikine rei iae, imata muaine oi."]], [["Reiso ieui noi ia isa noi otoe rei na iainisi na ipakarian osiki. Oyo ia rei iunai ipakarian noi tanui. Iaisosiki ieui ipana ne hahu noi ne nisi."]], [["Ipana hahu oyo iahana imakaneai nai osa. Reiso nanie iai hahu nene muaia. Ne ia isa man tewa oi, irui muaine osiki na iai."]], [["Taa san rei mato ianei ruai oyo iasau pani anoi, ‘Amaku ne sio pakarian osupu muaina panesi tau oaiso rotu-tu no muaina nesia. Ne au wan umata muaine."]], [["Reiso nanie ununiku poe amaku na uanamana runai. Mka uasau osiki ata, “Ama. Usopa ukoku roua ne pene anom resaa tanuku! Tea mo, upalalosa tau Anahatana na una sana tanua oi."]], [["Reiso aoiku tau anam mo, iake tewa. Ne uainisi arihonia na aunaku upakarian osia man ukata me makahaia.”’"]], [["Ianamana pani anoi pusi, oyo ieu iarihoni rei na inuniki poe amai."], ["On pan hainau asi, amai inooi, oyo anoi runai. Reiso amai irumai noi, iatipuniki na imukiki."]], [["Oyo ia ikine hanaie muie rei iasau osi amai. Iahata, ‘Ama. Usopa ukoku roua ne pene anom resaa tanuku! Tea mo, upalalosa tau Anahatana na una sana tanua oi. Reiso aoiku tau anam mo, iake tewa.’"]], [["Ne amai iasau osi ne makahaia, iahata, ‘Eu rapu! Nana we papi naue wani iake nai osa na ausahui osiki. Ausahu sapauu tau hanai nakata na sandaliu tau ain atua."]], [["Pusi oyo, nana koropou anae wani kopotuene oyo rehiki. Iuna karisaa mainae na pusita iai kata umau."]], [["Areimo tau anaku reini mo, nooi sani imatai nea. Ne wain iamahaiki honu. Nooi sani tihoniki, ne isupui honu.’ Reiso ouna karisaa mainae."]], [["Tau rei, ia iki hanai manonte waira ipakarian ria nisi. Inuniki, waini haineke numa, iatinu tihana tinunua. Iatinuso oakahuaso na omaraso."]], [["Reiso ioi ia makahaie isa waini ipakarian noi numa rei oyo iasei, iahata, ‘Wasoni oakahuaso, omaraso mai numa reini tau sae?’"]], [["Ia makahaie rei iasau ata, ‘Wanim inuniki nea. Reiso amam iaisosima ahunu koropou ana pokotuene na una karisaa. Tea mo, wanim inuniki runa ne patane maka-makae.’"]], [["Ia ikine manonte iatinu sani rei, oyo anoi resaa mainae rotu-tu ipenei inusu pani numa anoe rei nea. Reiso amai ieu pusui pani manahane. Iapamanui na inusui pani numa anoe."]], [["Ne ia ikine manonte iasau osi amai, ‘Atinu ama! Potuina reini upakarian sani me maniane osia. Uatinu tanua na upusu me maue sui osa. Ne auna sae osiku? Arui une-une anae hatae isa man osiku man tewa oi. Aruiki osiku na una karisaa na uai kata we netau man tewa oi!"]], [["Ne noo! Anam hanaie ieu ipesi sai-sai ne ai totua waron isupure arihoni ne rusun pahakian waroni asamare osima rei. Ipesi sai-saire na sio pina numa naua! Waini inuniki mai tanua, oyo ano ahunu koropou anae wani pokotuene osiki!’"]], [["Ne amai iasau, ‘Anaku, ano mo, akataku sui osa. We sae man, araimo osi ano oi."]], [["Ne wanim reini mo, nooi sani imatai nea. Ne wain iamahaiki honu. Nooi sani tihoniki, ne isupui honu. Reiso ita mo, kahurae anori mirika na iuna karisaa iai ikata umau.’”"]]], [[["Yesus iruni matieue isa osi ne mampusua honu. Iasau sani rei, “Ia hanaie isa mo, ia kupan kaya. Iuna ia isa ipakarian osiki. Ia rei isaka ia kupan kaya rei ne numa hutae. Taue isa, ia kupan kaya rei iatinu ata ne ia mamsakae rei, iuna sai-sai upui ne numa hutae."]], [["Oyo ia kupan kaya rei ioiki. Iahata, ‘Au uatinu ata auna sai-sai we numa hutae si? Eu na kanu pusi au we numa hutae waroni asakare rai. Oyo rorire mai osiku. Ukisi heu nanam arihoni me pakarian reini nea.’"]], [["Iatinu sani rei oyo, pani anoi man. Iahata, ‘Reiso nene iake mo, una sae? Upuku reini nanie ikisi heu nanaku nea. Au reini uata nanie ueti tuamane mo, ukua tewa. Sani nanie ueu uai-ainisi kepen pena arena onata mo, uaumaa!"]], [["Io, uaneiki nea! Uanei kahurae una sae! Au kahurae unina mansia umau wason nanie oapusaaku noi no numau sani upuku reini ikisi heu nanaku arihoni we pakarian rein nea.’"]], [["Reiso ioi sio wason ohiti noti noi upui rei. Oyo iasei tau ia waini mataanoe iahata, ‘Me notiu ina noi au upuku?’"]], [["Ia rei iahata, ‘Uhiti mina saitun liter nihu ate.’"], ["Oyo ia mamsaka numa rei iahata, ‘Mai me notiu rai mai. Aruea poe na akatiki. Arue poe sisaa na akanu ata liter nihu ua man!’"]], [["Oyo iasau osi ia isa honu. Iahata, ‘Oo ano mo, me notiu ina oi?’"], ["Ia rei iasau ata, ‘Au we notiu mo, gandum karun taua nihun.’"], ["Oyo ia mamsaka numa rei iasau honu, ‘Mai me notiu rai. Arue poe na akanure ata utun wanu man.’"]], [["Oyo ia kupan rei iatinu ata ne ia mamsaka ne numa hutae rei ne hali wani iamanisa tewa rei. Oyo iasau, ‘Ano! Iakanihu iake oi maa!’”"], ["Oyo Yesus iasau osi ne mampusua honu. Iahata, “Sio wason opusu Anahatana tewa mai tuniai reini man mo, oanei oakanihu. Sio oakanihu iake renesi Anahatana ne mansiau."]], [["Areiso nanie uasau osimo! Omi mo kupan kaya mai tuniai reini mo, kahurae pene ouna sai-saire. Ne kahurae oakahai mansiau tanure. Sani ouna sani rei mo, mka osupu mo netau panesi nai osa. Tea mo, sani omatamo arihoni mo kupan kaya rai pusire nea, mka Upuri Anahatana iapusaamo roe noiyaha."]], [["Ia wain ita iparisaai iake na iuna tanei wani ikine mo, mka iparisaai na iuna tanei wani mainae oi. Ne sani ia isa waini iakarota tau tanei ikine mo, mka ianei ata iakarota tau tanei wani mainae oi."]], [["Reiso sani osaka mo numa hutae ia-ia tewa mai tuniai reini mo, mka sapani na Anahatana iparisaa tanumo oi tau isupu numa hutae wani rotu-tu ria supan roe noiyaha?"]], [["Sani osaka mansiau no numa hutae iake tewa mo, mka Anahatana itapimo osaka numa hutae roe noiyaha tewa oi tea!"]], [["Mai tuniai reini mo, ia manorine ipakarian osi sana ua iake tewa. Tea mo, mka anoi runa ia isa, ipenei tau ia isa. Iatinu tau ia isa, iananen tau ia isa. Omi iae sani rei oi. Oanori runa Anahatana iake tewa sani anomo na mo numa hutae renesi Anahatana.”"]], [["Yesus ianamana osi sio panesi, sio onata arihoni akama Yahudi iae wasumo rei oi. Reiso oatinu Yesus ianamana rerihoni sio kupan na sio wason anoo tau no numa hutae mo, oaumaniki. Tea mo, sio onata rei anoo runa kepen."]], [["Oyo Yesus iasau osiso, iahata, “Omi sahoro onina na mansia onoomo oamanisa, ne Anahatana ianei anomo! Sae mani mai tuniai reini waroni mansia onoore iake mo, Anahatana ipenei tanure."]], [["Ipusu Musa ne maunauna runa sio mamsima runa Anahatana ne maunauna. Ipusure rotu-tu reeu mai tau Yohanis mamsohue ihokai. Oni orase rei, usima na Sou Iake rerihoni Anahatana nanie irime ne mansiau. Sio panesi iae wasoni onina ia-ia nanie opusui na irimeso."]], [["Tuniai reini mka repena. Ne Musa ne maunauna mo, nene anamanae mkane sini mani iae tihoniki mo, tewa."]], [["Atieu sani ia isa waini iausahai nea ne itihi sahai oyo inana ia pina tamene honu, areimo Anahatana iasau areimo, isahu-sahu sahai. Ia isa inana ia pina waini sahai itihiki nea iae, areimo Anahatana iasau ata isahu-sahu sahai oi.”"]], [["Yesus iruni matieue isa. Iahata, “Ia isa mo, ne kupan kaya mainae. Ne apia mo, marainia nai osa. Noore sani ia aia ne papi naue. Ounare arihoni nipae wani manne nai osa. Onone ranie mo, ne sanan man. Areimo tau ne sae man warumo."]], [["Ne ia isa honu saka iai-iainisi kepen waimo noi ne numa nusue nene mitanunue. Ia rei mo, nanai Lasarus. Ne patane taue tau kana-kanau."]], [["Imata muaine nai osa. Reiso nanie iai ia kupan kaya ne muaina nesia waroni ramnahuso poe tuamane. Erenesi honu, asu rahoka ramleha ne kana-kanau rai."]], [["Ereeu mai, oyo Lasarus imatai. Oyo Anahatana ne maisosia on roe noiyaha ohoka ororiki. Ororiki oyo ounai iruei hae Abraham."]], [["Ita ia kupan kaya rei imatai oyo okaniki. Ia kupan kaya rei imatai, inusui poe usa mainae wan hainau arihoni Anahatana na isupu sinsara. Sinsarai nai osa. Taa iarinaa roe, inoo hainau san rei, inoo Abraham wairo iru-rue ikata Lasarus. Inoo Lasarus wairo iru-rue hae Abraham."]], [["Reiso, iakapona iahata, ‘Amaku, Abraham! Anom runa au reini oi. Aisosi Lasarus inono hanai nakate rurue poe tihu na iuna iampeta meiku reini mkane oi. Tea mo, sinsaraku nai osa mai usa reini.’"]], [["Ne Abraham iasau iahata, ‘Anaku! Anom repeka ia-ia ee! On poe tuniai maiapane mo, asupu sae mani waroni iaka tunna. Ne Lasarus mo, isupu sae waroni iaka tewa. Ne mai rei, ia mo, ne sanan. Ne ano mo, sinsaraya nai osa."]], [["Na isa honu mo, Upuri Anahatana iuna ekote mainae na renetei. Omi on poe hae, ami on mai hae reini. Reiso omi wapo noi usa mainae rei mo, oeu mai rei iake tewa. Ami wani mai rei iae, aeu poe rei iake tewa oi.’"]], [["Ia kupan rei iasau. Iahata, ‘Munata san rei mo, uainisi usopa koku roua. Amaku, aisosi Lasarus na ieui poe amaku ne numa ee."]], [["Areimo, tau we waniu sio nima wasupo numa rei oi. Reiso, aisosi Lasarus na iaunauso ia-ia na pene onususo mai usa mainae wani hainau arihoni Anahatana reini. Pene sinsaraso sani au reini oi.’"]], [["Ne Abraham iasau honu. Iahata, ‘Musa ne maunauna waron. Sio mamsima runa Anahatana ne maunauna waron tanso oi. Reiso, tapiso opusu sae waroni okanure tau Anahatana ne anamanaya rai!’"]], [["Ne ia kupan rei iasau, iahata, ‘Amaku Abraham! Arai man mo, rakua tewa. Ne sani ia matane isa iamahaiki honu oyo ieu poe iasau osiso, sio mo, mka oarihoni no rosau.’"]], [["Ne Abraham iasau, iahata, ‘Sani oatinu tau Musa na sio mamsima runa Anahatana ne maunauna no maunauna tewa, masike ia waini imatai iamahaiki honu mka oparisaa tewa sirinia.’”"]]], [[["Taue isa Yesus ianamana osi ne mampusua, iahata, “Mai tuniai reini mo, mka mo imin tau sae man. Reiso mka sio oreamo sui osa na opalalosa. Ne mka siraka tau sio wasoni oreamo rei."]], [["Sani ia isa irea ia isa wain iparisaa ia-ia tau Au tewasi na ipalalosa mo, nene iake okanihoo hatu mainae roe ia wain irea ia rei tionai oyo omokoi nau nuae. Omi ata kani areimo oapasanai mtinte, ne Anahatana mka iapasana sio wason ouna ia isa ipalalosa. Iapasanai mtinte renesi honu sani omokoi nau nuae."]], [["Reiso, oainati na ruamo. Sani anoo kakam wanim isa wain iparisaa tanuku iuna sana, areimo kahurae akapuku tanui. Sani iarihoni ne rosa rei, pene anom resaa tanui nea."]], [["Sani kakam wanim rei iuna sana tanua nai itu tau onone rei sirinia oyo ieu mai tanua sui osa na iahata, ‘Mka au una san rei tewa nea. Usopa koku roua na pene apasanaku ee.’ Areimo pene anom resaa tanui nea.”"]], [["Yesus ne maisosia oatinu Yesus iasau ata Anahatana iapasana sio wason ouna sio tamena opalalosa oyo oasau osiki. Oahata, “Upu! Akahaima na aparisaa tau Anahatana pusi anoma honu!”"]], [["Yesus iasau ata, “Kanapua kanie mo, ikine man. Ne reruhu reuna ai onate. San rei oi na omi. Sani oparisaa mkane man sani kanapua kanie ikine rei, omi mo, mka oasau tau ai onate isa ata, ‘Ai onate! Asukaya arihon naniam na aeu nau nuae na aruhu nau rei!’ Oyo orase rei sirinia, ai rei resukai nau nuae.”"]], [["Yesus ianamana osi ne mampusua. Iahata, “Sani ia isa arihoni omi reini mo, ne ia manorine isa. Ia manorine rei ne pakarian mo, ieti me nisi te isaka me rompau. Taa inuni on ria nisi, hoka poe, ano auna sae? Asau osiki ahata, ‘Mai rue roe na iaita.’ Areimo, tewa tea!"]], [["Ne ano mka asau osiki ata, ‘Eu na atanunu na aeu asohua. Oyo hoka mai na aooa anori runaku rotu-tu uai suka. Uai suka samatoro ano aia!’"]], [["Aia suka, ainisi iake arihoni me ia makahaie rei tewa tea! Me manorine rei hasae iuna sae wani upui iaisosiki iunai rei tea!"]], [["Arei iae noo sani omi reini oi. Sani opakarian suka nea mo, kahurae oasau ata, ‘Ami reini mo, ami manorina man. Ami mo, ma sae isa tewa. Ami mo, hasae auna pakarian waron iaisosima rein man.’”"]], [["Yesus runa ne mampusua wason oeuso na roe kota Yerusalem. Oeuso oniku otoe Samaria na otoe Galilea nene nenene."]], [["Taa onusu niane isa, sio kupu unte wan iake tewa nai osa sio hutusa ohokaso noi tanuso. Sio rei ooso hainau mkane arihoni Yesus sio. Areimo tau kupu unte mo, sio otapiki oeu haineke mansiau tewa."]], [["Oyo oakapona oahata, “Upu, Yesus! Anom runama.”"]], [["Taa Yesus inooso oyo iahata, “Oeumo roe sio imam na onoo mo patana ata kani mo kupue iake nea te tewasi.”"], ["Wasoni oeuso, sira tau kupu unte wani iake tewa rei tihoniki arihoni no patana rei sirinia. Pusiso okupu tewa nea."]], [["Ia isa arihoni sio hutusa rei inoo ata ne kupue rei iake nea. Oyo iuni iai-ainaa runa Anahatana nioi mainae. Iasau ata, “Uainisi iake arihonia, Upuku! Tau we kupue iake nea!”"]], [["Oyo ieu noi Yesus oyo irike tune mai Yesus uai anoe iahata, “Ama, uainisi iake arihonia. Tea mo, we kupue iake nea!” Ia hanaie rei mo, ia Samaria. Sio Samaria mo, sio Yahudiu no sukaso tewa."]], [["Oyo Yesus iasau osiki. Iahata, “Usuisene omi hutusa tea? Oo sio sia mo, wasonpa?"]], [["Sio umau rei onuni mai tanuku tewa tau sae? Hasae ia hanai rakane reini man sahoro wain inuni mai iainaa runa Anahatana!”"]], [["Oyo iasau honu osi ia hanaie rei. Iahata, “Hitio roe na anunia. Ano aparisaa tanuku reiso Anahatana isuisenea nea.”"]], [["Taue isa, sio onata arihoni akama Yahudiu umau oasei tau Yesus. Oahata, “Sima osima ee! Inasa Anahatana irime ne mansiau?”"], ["Yesus iasau iahata, “Anahatana irime ne mansiau mo, mka onooi tau matamo kahutua tewa."]], [["Reiso mka mansiau oasau tewa ata, ‘Ee! Wain irimeta mai rei nea!’ te ‘Masi onoo. Wain irimeso pan rei nea.’ Ne Anahatana waini irime ne mansiau anoo nea."]], [["Mka nene orase wamo tau onina nanie onoo Au Tumata Reini mo, Anahatana Ihitiku rei. Nanie onooku urime we mansia, masike hasae onone osa-sa man. Ne mka onoo tewa."]], [["Mka sio umau oeu mai osima osimo. Oahata, ‘Mai! Tea mo, Ia Aia waini Anahatana Ihitiki na Iapuheu ne Mansiau waini rei.’ Te oahata, ‘Waira rei.’ Ne pene unumo raina tau nanie oeu pusu sio rei."]], [["Areimo, tau Au Tumata Reini mo, Anahatana Ihitiku, uhokaku honu mai tuniai reini mo, mka sani isoe erehehi ereuna itane na resita nante rekotoi ria rurue tu-tu nau rurue. Mka ia sia mani onooku."]], [["Ne Au reini mo, kahurae uhana sinsara panesi naone. Mka naene reini openeso tanuku."]], [["Ne orase wani Au Tumata Reini mo, Anahatana Ihitiku, nanie uhokaku mai tuniai reini honu, mka mansiau ouna sani naone ouna tau Nuh ne naene."]], [["Tau Nuh ne naene rei, Anahatana nanie iapasanaso, ne anoo rauponu runai tewa. Hasae oai, oninu, na oausaha sirinia. Ouna sani rei sirinia rotu-tu Nuh sio osaaso roe kapane anoe. Osaaso roe, oyo sira tau waene onate resaa rotu-tu sio wason nau kapane rei mui mo, omoko pusiso."]], [["Arei iae noo sani sio tau Lot ne naene oi. Tau rei Anahatana nanie iapasanaso nea, ne anoo rauponu runai tewa. Hasae oai, oninu, ohane oahen, orahu nisi, na oapuoo no numau sirinia."]], [["Ne pannuhu Lot ieu iarihoni kota Sodom rei, sira tau Anahatana irati usa na hatu waron raai-aiso sani usa. Iratire noore sani uane. Iratire na rahunu pusi sio wason noi kota rei."]], [["Mka san rei oi tau Au Tumata Reini mo, Anahatana Ihitiku, uhokaku honu mai tuniai rei. Mka uhokaku honu na uapasanaso ne anoo rauponu tewa."]], [["Tau orase rei sirinia, ia sia waipan mui mo, pene inusui pani numa anoe na inana ne sae man pani rei. Tea mo, mka irari tewa nea. Tea ne, sio wason opakarian noi nisi iae, pene onunso poe numa na onana no sae isa oi. Sio mo, kahurae oaparikuna."]], [["Anomo rapeka runa Lot sahai te tewa? Noso inoo hae muie rotu-tu imatai meke-meke."]], [["Ia sia wain iamahaiki pusu Au tewa, mka iamahaiki ikata Anahatana rotu-tu ria supan tewa. Ne ia seia wain iamahaiki ipusu Au, mka iamahaiki ikata Anahatana rotu-tu ria supan."]], [["Oatinu ia-ia! Sani uhokaku honu mai tuniai reini, atieu rei sani sana ua onekeso tau naniake osa. Sira tau mka unana ia isa tau iparisaa tanuku. Oo ia isa mo, uarihoniki. Tea mo, iparisaa tanuku tewa."]], [["Sani sio pinau ua orei ana okata umau, sira tau unana ia isa oyo uarihon ia isa. ["]], [["Sani sana ua orahuso noi nisi, sira tau unana ia isa oyo uarihon ia isa.”]"]], [["Yesus ne mampusua oatinu san rei oyo oasei tanui. Oahata, “Upu! Mka araimo rayari napi supa?”"], ["Oyo Yesus iasau ata, “Sani manua waron saka raai matane mo, rarihuso ramanouso roe naniake isa wan matane wamo rei, mka Anahatana iapasana sio wason kahatena.”"]]], [[["Taue isa Yesus iruni matieue isa osi ne mampusua na iatuheteso ata kahurae oainisi sui osa pene anoo rasama-samaso."]], [["Yesus iasau iahata, “Noi niane isa, ia isa wain saka iarinii parakanau mo, ikaitau Anahatana tewa. Anoi na mansia tewa oi."]], [["Ia pina uhanu isa waimo niane rei oi. Ia mo, saka ieu-ieui noi ia wain saka iarinii parakanau rei. Oyo iahata, ‘Upuku! Akahaiku runa we parakana reini ee! Asau ata au sahoro au manisate na unesi kua we nisa rei.’"]], [["Ia rei iatinu sani rei, ne ipenei iakahai ia pina rei. Ne tau muie, iasau pani anoi, iahata, ‘Masike au reini mo, ukaitau Anahatana tewa na anoku na mansia tewa oi,"]], [["ne noso ia pina uhanu rei iakaremaku sui osa, reiso nene iake mo, uakahaiki runa ne parakana rei. Tea mo, mka ihokai mai tanuku sui osa na iuna putaku man.’”"]], [["Oyo Upuri Yesus iasau honu. Iahata, “Masi anomo rapeka runa sae waron ia wani saka iarinii parakanau iasau rei. Masike ia mo, ne hali kahatene!"]], [["Reiso Anahatana mo, mka iakahai sio wasoni iromaso tea! Mka iakahai sio wason oainisi onone ranie tea! Mka iunaso onapa potuina tewa."]], [["Nanie uasau osimo! Anahatana mka iakahaiso. Mka iasau ata no parakana rei pusiki nea. Mka no parakanau pusire manisate sansana man. Ne Au Tumata Reini mo, Anahatana Ihitiku, mka uhokaku honu mai tuniai reini mo, mka usupu sio wason oparisaa tanuku te tewa?”"]], [["Yesus iruni runa matieue isa na iatuhete sio wasoni onoo ruao ata sio mo, sio manisate mainae renesi sio pusiso reiso onoo sio pusiso sio ikina honua."]], [["Yesus iahata, “Taue isa sio ua oeu roe Anahatana ne numa mainisie nanie oainisi. Ia isa mo, ia onate arihoni akama Yahudiu. Ia isa honu mo, ia mainisi peau."]], [["Ia onate arihoni akama Yahudiu rei ihitio iainisi iahata, ‘Upu, uainisi iake arihonia tau au mo, nooku sani sio tamena tewa. Ukimanaka tewa, uakarota mansia tewa. Usahu-sahu sahaku tewa. Nooku sani ia mainisi peau reini tewa."]], [["Minku unue mo, uamaon nai ua pusu Musa ne maunaune. Sae man usupure, usamare tau pahakian hutusa oyo urui pahakian osa osi Anahatana.’"]], [["Ne ia mainisi peau rei mo, hasae iooi hainau arihon sio wason noi Anahatana ne numa mainisie rei. Iarinaa na roe nante tewa oi. Hasae iroho unui matae na iatuhete ata ia mo, iatamisi ne rosau. Iasau iahata, ‘Upu, au reini mo, upalalosa. Anom runaku na asiru heu we rosau.’"]], [["Uasau osimo. Ia mainisi peau reini sahoro inuniki poe ne numa, Anahatana isiru heu ne rosau nea. Ne ia onate arihon akama Yahudiu mo, Anahatana iatinu ne mainisie tewa. Tea mo, ia sia man waini irati ruai areimo, Anahatana mka iapusaai. Ne ia wain iapusaa ruai mo, Anahatana mka iratiki.”"]], [["Taue isa sio panesi oeuso noi Yesus. Sio umau ohoka orori no sio ikina oi na nanie Yesus hanai tanso na iainisi na Anahatana irui iake osiso. Taa Yesus ne mampusua onoo sani rei oyo, oakapuku tau sio wasoni orori no sio ikina rei."]], [["Ne Yesus ioi sio ikina rei na oeuso mai tanui. Iahata, “Tapi sio ikina rei na oeuso mai tanuku! Pene soposo! Sio wason oparisaa resun tewa sani sio ikina reini mo, sio wason mka opusu tau Anahatana irime ne mansiau."]], [["Atinu mai ia-ia nanie uasau osimo. Ia sia wain itapi Anahatana irimei tewa noo sani sio ikina reini, mka ipusu tewa sani Anahatana irime ne mansiau.”"]], [["Taue isa ia mainae isa iasei tau Yesus. Iahata, “Matuhetene wani me iake! Kahurae una sae na uamahaiku ukata Anahatana rotu-tu ria supan?”"]], [["Yesus iasau, iahata, “Hasae Anahatana man sahoro ne iake! Ia isa ne iake sani Ia tewa! Reiso ano nanie asau ata Au we iake tau sae?"]], [["Ano anei ata tau Musa ne maunauna mo, Anahatana iasau ata, ‘Pene osahu-sahu mo pina hanai. Pene ohunu mansia. Pene okimanaka. Pene oruni mansia inamatane. Oamuira mo mansia mainaya.’”"]], [["Ia onate rei iasau ata, “Upuku! Sae warumo ano asaure reimo, au una pusire oni au ikine asi.”"]], [["Yesus iatinu san rei oyo iasau honu. Iahata, “Munata san rei mo, ano mo, kahurae auna isa honu. Ano mo, kahurae eua na ahen me numa hutae pusiki. Pusi oyo, eua asama kepen waron asupure rei osi sio mosokinia. Sani auna san rei nea, mka asupu me numa hutae roe noiyaha. Pusi oyo, aeu mai na aeu apusu Au.”"]], [["Ne ia onate rei iatinu Yesus iasau san rei oyo, ieui runa anoi kasiane nai osa. Areimo, ia mo, ne kupan kaya mainae nai osa."]], [["Yesus ianei ata ia onate rei mo, anoi mtinte nai osa reiso inooi oyo iasau, “Anahatana irime ne mansiau ne resun osi sio kupan kaya opusui."]], [["Masi oatinu. Areimo noo sani makapana wani nanae unta wani mainae nai osa. Makapana rei resun mkane renusui pusu sisunue matae. Ne sio kupan kaya mo, opusu Anahatana irime ne mansiau mo, resun nai osa.”"]], [["Sio wasoni oatinu Yesus iasau rei oasei. Oahata, “Munata san rei mo, mka Anahatana iapuheu ia isa tewa oi tea! Iapuheuso na pene iapasanaso tewa tea!”"]], [["Ne Yesus iasau osiso iahata, “Anahatana imaha iuna sae man wan mansia ounai kua tewa. Reiso, Anahatana imaha iapuheu ia sia man.”"]], [["Oyo Petrus iasau ata, “Ama! Ami mo, aeu arihoni ma sae man nea na apusu Ano!”"]], [["Oyo Yesus iasau ata, “Atinu mai ia-ia nanie uasau osimo. Ia sia wain ieu iarihoni ne numa, pina hanai, kaka wan, mansia mainaya, te ne hehuka noso nanie isima ata Anahatana nanie irime ne mansiau nea,"]], [["mka tau wain iamahaiki mai tuniai reini isupu panesi arihoni sae waron iarihonre rei. Na sani imatai nea, mka iamahaiki honu ikata Anahatana rotu-tu ria supan.”"]], [["Yesus ioi ne mampusua hutusa rahana ua na sio ruao man oyo iasau osiso. Iahata, “Nanie ieuta roe kota Yerusalem. Mka pusire waron Anahatana ne sio mamsima runa ne maunauna okanu rerihoni Au Tumata Reini Anahatana Ihitiku, mka pusire raeu roe rei."]], [["Sio Yahudiu mka oruiku osi sio wason sio Yahudiu tewa na oaumaniku, okumateneku, na ohutoku."]], [["Osapuku tau awane oyo ohunuku. Ne nene poua san rei, uamahaiku honu.”"]], [["Ne, ne mampusua oanei sae wani Yesus iasaui osiso rei tewa. Areimo tau Anahatana iunaso na pene oaneiki."]], [["Yesus sio wason haineke ohokaso pani kota Yeriko. Pan rei mo, ia mata putie isa waimo iruei noi arena nusue. Waimo iruei iai-iainisi ai totue."]], [["Ia mata putie rei iatinu sio hutue oniku, reiso iasei iahata, “Sae rei?”"]], [["Sio oasau osiki ata, “Yesus, ia kota Nasaret rei, wain inikui.”"]], [["Ia mata putie rei iatinu san rei oyo iakapona. Iahata, “Yesus! Ano aia Daud upui momoi! Anom runaku mkane ee!”"]], [["Sio wasoni pani uae oakapuku tanui. Oahata, “Amaturua!” Ne ia rei iakapona sui osa sirinia. Iahata, “Daud upui momoi ee! Anom runaku mai mkane ee!”"]], [["Yesus iatinu san rei, oyo iaraoo. Iahata, “Orori ia mata putie rei mai tanuku.”"], ["Ia rei ihoka noi Yesus, oyo Yesus iasei tanui. Iahata,"]], [["“Anina nanie una sae osia?”"], ["Ia rei iahata, “Upu! Nanie unoo.”"]], [["Yesus iahata, “Anoo mosa! Aparisaa tanuku, reiso wani usuisenea.”"]], [["Sira tau ia mata putie rei inoo mosa. Ieu ipusu Yesus iainaa runa Anahatana. Iahata, “Upuku Anahatana. Uainisi iake arihonia. Unoo mosa nea.”"], ["Sio panesi wasoni onoo rei, pusiso oainaa runa Anahatana oi."]]], [[["Taue isa, Yesus ihokai poe kota isa wan nanae Yeriho. Inusui pani kota rei oyo ieui iniku pusu kota rei."]], [["Noi kota rei sio mainisi peau no ia mainae isa waipo. Ia mo, ne kupan kaya mainae nai osa. Nanai Sakeus."]], [["Inina nanie inoo Yesus ata Ia mo, Ia seia. Ne mansia hutue sui arena. Samatoro ia iae ia puku-pukune oi. Reiso inoo mosa Yesus tewa."]], [["Reiso iruma sansana ianaone iniku sio mansia hutue rei. Oyo isaai roe ai onate isa na nanie inoo Yesus wain nanie inikui noi rei."]], [["Yesus ihokai noi ai rei, iarinaa. Inoo Sakeus oyo iasau iahata, “Sakeus, sipu mai nea! Tea mo, kahurae unekeku poe me numa.”"]], [["Sakeus iatinu sani rei oyo, isipui sisaa arihoni ai rei. Oyo ieu ikata Yesus poe ne numa. Hoka poe, iapusaai anoi mirike."]], [["Ne sio wason onoo rei, oamum ananaso. Oahata, “Ira oe! Ieui poe, iruei poe ia palalosae ne numa!”"]], [["Ne Sakeus ihitio iasau osi Upuri Yesus. Iahata, “Upuku, masi anoo! Nanie usama we kupan kaya tau pahakian ua nea. Reiso pahakian isa reini, nanie usama-sama sio kasiana. Sani ia sia man wain uakarotai na unana no kepen, au mka unre osiki rotu-tu nai ate.”"]], [["Oyo Yesus iasau, “Tau rahata repan, Anahatana iapuheu ano runa me numa hutae pusimo na pene iapasanamo. Iapuheumo tau ano aparisaa Anahatana noo sani upum momom Abraham rei tea!"]], [["Areimo tau, Au Tumata Reini mo, Anahatana Ihitiku uhokaku na unina sio palalosaya na uapuheuso na pene Anahatana iapasanaso. Sio sani sio wason oamaninuso.”"]], [["Sio panesi wasoni oatinu Yesus ianamana, Yesus iruni matieue isa osiso. Areimo, tau wain haineke kota Yerusalem nea. Tau rei, sio oata kan Anahatana nanie irime ne mansiau nea."]], [["Reiso iasau osiso iahata, “Taue isa ia mainae isa nanie ieu noi otoe isa wan hainau. Nanie ieu na sio ohitiki tau aia. Ohitiki tau aia suka, samatoro inuniki mai ne otoe honu."]], [["Reiso ioi ne sio manorina hutusa. Oyo irui sana osa-osa ne ai totu inate. Ai totu inate rei, ia isa ne kati tau hunana tonu. Iasau osiso, ‘Hane na oahen na ai totua rai rotu-tu ununiku na usupu ai totua panesi honu.’ Iruire oyo ieui."]], [["Ne sio noi ne niane rei openeso tanui. Reiso oaisosi sio umau na oeuso pan sio wason nanie ohitiki tau aia rei. Hoka pan, oahata, ‘Apenema tau ia rei iuna ami ma aia!’"]], [["Ne ohiti ia mainae rei tau aia sirinia. Ohitiki pusi, samatoro inuniki poe ne niane honu. Hoka poe, oyo iaisosi sio oi ne manorina hutusa wasoni isama ai totue inate osiso rei. Ioiso rei, nanie ianei ata osupu ina arihoni no ai totue inate wan osupui rei."]], [["Ia manorine isa ihokai mai tanui oyo iasau osiki iahata, ‘Upu, ai totu inate wan upuku aruiki osiku reimo, usupu untu arihoniki nea. Usupu inata hutusa nea.’"]], [["Iasau osi ne manorine rei, iahata, ‘Iake nai osa. Ano mo, we manorine wain ne iake nai osa! Areimo tau arime we anamanaya masike areimo ai totue mkane. Reiso mka uparisaaya iake. Reiso muie reini, nanie urui tanei mainae osia na aunai. Mka urui kawasa osia na arime kotau hutusa.’"]], [["Nta ia manorine isa honu ihokai. Iahata, ‘Upu, ai totu inate wan upuku aruiki reimo, usupu untu arihoniki nea. Usupu inata nima nea.’"]], [["Nta upui iasau osiki, iahata, ‘Ano mo, mka arime kotau nima.’"]], [["Ia manorine isa honu ihokai honu. Iahata, ‘Upu, mai me ai totue inate osa wani aruiki osiku rei. Uopai tau we mamkusa hana oyo uauhuniki. Uauhuniki na pene tihoniki."]], [["Ukaitaua. Areimo tau upuku ano mo, aisosi ia isa inana osia mo, anina na inana kahi-kahiki. Upuku, ano iae, saka anana sio umau no untu. Areimo noo sani ia isa wain iai nisi wan ruai irahui tewa.’"]], [["Upui rei iahata, ‘Ano mo, ano manorine wan me kahatene! Au mo, mka uapasanaya repusu sae wan asaui rei. Areimo tau ano anei au mo, we makae. Au mo, unana sio umau no untu. Uai nisi wan urahui tewa."]], [["Munata sani rei, kahurae arui we ai totue inate rei osi ia wain saka ihitire osi mansiau na asupu ai totua ranesi. Na san unun mai, mka unanai na nene untu osi ruaku!’"]], [["Pusi oyo, ia onate rei iasau osi sio wason ooso noi rei, iahata, ‘Onana ai totu inate rei arihoniki. Oyo eu ruiki osi ia manorine wain ne ai totu inata hutusa rai.’"]], [["Ne sio rei oahata, ‘Upu, ia reimo ne ai totu inata hutusa nea!’"]], [["Ia onate rei iahata, ‘Oatinu ia-ia! Ia wain isupu sae isa oyo ipakei ia-ia mo, mka Anahatana irui renesi honu osiki. Ne ia isa wain isupu sae isa oyo ipakere ia-ia tewa mo, mka Anahatana inanare arihoniki honu."]], [["Ne, sio wason openeso tau au una aia mo, oeu na oamanouso na roriso mai. Oyo ohunu pusiso mai uaku anoe!’”"]], [["Yesus iruni matieue pusi, oyo ieui na roe kota Yerusalem. Ieu ianaone ne mampusua."]], [["Nanie ohaineke nia Betpage runa nia Betania. Niana ua rai mo, warupan Pupue Saitun nusue. Iaisosi ne mampusua ua. Iasau osiso, iahata,"]], [["“Uamo oeumo pan niane waro uae reiro. Onusui, mka osupu keledai anae isa wapan okanihooi. Keledai anae reimo, ia seia man isaai tewasi. Onosu nene awane na ororiki mai."]], [["Ne, sani sio umau oasei tanumo, ata, ‘Nanie onosu keledai anae rei tau sae?’ Asau osiso ata, ‘Mani upu nanie isaai.’”"]], [["Yesus iasau iaunauso pusi, oyo uaso oeuso. Oeu oyo osupu keledai anae rei nooi sani Yesus iasau osiso rei."]], [["Uaso wasoni onosu keledai anae rei, oyo nene upua oasei tau uaso. Iahata, “Nanie onosu keledai anae rei tau sae?”"]], [["Oasau ata, “Mani Upu nanie isaai.” Reiso itapiso orori keledai anae rei osi Yesus."]], [["Hoka mai, oaunutu no papi naua roe keledai anae rei nene totue unie oyo oakahai Yesus na isaai roe irue roe tanui."]], [["Taa Yesus iniku isaa keledai anae rei, mansiau wasumo rei ohuka no papi naua oyo oratare sui arena na oamuirai sani oamuira sio aiau. Oyo, keledai anae reeu reheta roe tanure. Ouna sani rei tau oamuira Yesus nooi sani oamuira sio maina tamena oi."]], [["Wain nanie ihaineke inusu kota Yerusalem nea. Wain imusu-musu Pupue Saitun rei. Ne mampusua wason oeu okatai rei anoo mirika nai osa. Reiso pusiso oainaa na Anahatana nio mainaya. Oahata,"], ["“Ami ainisi iake arihoni mani Upu Anahatana!"], ["Areimo, tau anoo sima-simana panesi nea."]], [["Mani Upu, arui iake osi ia Aia wain aratiki runa me kawasa."], ["Naone noo mansia mai tuniai sani Ano roe noiyaha me nisau."], ["Ne muie reini nanie aunaso oi neta tanua."], ["Ainaa nnaya waro noiyaha.”"]], [["Ne sio onata arihoni akama Yahudiu umau oasau osi Yesus. Oahata, “Matuhetene! Akapuku tau me mampusua rei ee.”"]], [["Yesus iahata, “Uasau osimo. Sani sio reini oamaturuso, mka hatu rasupoe rakapona raainaa nnaku.”"]], [["Taa Yesus sio wasoni ohaineke kota Yerusalem nea, inoo kota rei oyo irani."]], [["Iahata, “Anoku kasiane na omi Yerusalem. Unina na rahata repan oanei sapani na ouna iake na Anahatana na oi Anahatana tau mo neta. Ne oationa Au tewa reiso Anahatana iunamo oanei tewa sapani na ouna iake nnai na oiki tau neta."]], [["Mka pannuhu nene orase, mo nisau ohoka osaamo. Osaamo oyo oapuoo kasunepene rehorimo na rekasunepe netemo hae uae, hae muie, on pan, on poe, rotu-tu ohoka iake tewa."]], [["Mka ouna watikohu mo kota rei oyo ohunu pusimo wamo kota rei. Omi mainaya na mo sio ikina. Mo kota rei mka rotu-tu rehasa na tuamane. Araini pusire mka rayari, areimo tau Anahatana irati Au, Aia wan Ihitiku na Uapuheu Mansia. Iratiku ne oationaku tewa.”"]], [["Yesus ihokai roe Anahatana ne numa mainisie nusue oyo inei mansia pusiki wasumo oahen noi rei."]], [["Iasau osiso, ata, “Yesaya, Anahatana ne ia mamsima runa ne maunauna, ikanu ata, ‘Anahatana iasau. “Au we numa mo, mka tau mansia saka oainisi.” Ne omi wani ounai tau sio kimanakana naniao nea.’”"]], [["Onone ranie Yesus iatuhete mansiau roe Anahatana ne numa mainisie. Ne sio imam no sio mainaya, sio matuhete Musa ne maunauna, na sio mainaya arihoni sio Yahudiu wasoni onina arena nanie ohunu Yesus."]], [["Ne oanei tewa nanie ouna sae. Areimo tau, sio panesi okaumin oatinu Yesus iatuheteso."]]], [[["Taue isa Yesus wain iatuhete mansiau roe Anahatana ne numa mainisie nene nusue. Wain isima na Sou Iake rerihoni Anahatana. Sira tau sio imam no sio mainaya, sio matuhete Musa ne maunauna, runa sio ona Yahudiu ohokaso mai tanui."]], [["Oasau osiki ata, “Asau osima mai ee! Atuhete san rei na anei mansiau wasoni oahen noi Anahatana ne numa mainisie rei mo, sahoro asupu kawasa on supa? Ia seia irui kawasa osia rei?”"]], [["Oyo, Yesus iasau, iahata, “Munata sani rei mo, nanie uasei tanumo ee! Oasau osiku mai!"]], [["Yohanis ia mamsohue mo, isohuso runa mansiau oanei ata oarihoni no rosau nea. Isohuso runa Anahatana ne kawasa te mansiau no kawasa?”"]], [["Iasei pusi sani rei oyo sio onata rei oasei mai umau. “Sani iahata, ‘Yohanis mo, isohu mansiau runa Anahatana ne kawasa,’ mka iasau honu ata, ‘Reiso omi nanie oparisaa tau Ia tewa tau sae?’"]], [["Ne sani iasau ata, ‘Isohu mansiau runa mansia ne kawasa’, mka mansia hutue reini orauta tau hatu rotu-tu imatata. Areimo, tau sio oata kan Yohanis mo, ia mamsima runa Anahatana ne maunauna isa rei oi.”"]], [["Reiso oasau osi Yesus ata, “Ami anei tewa.”"]], [["Oyo Yesus iasau osiso, “Munata sani rei, Au iae upeneku uasau ia sia sahoro irui kawasa osiku na una rai pusire.”"]], [["Yesus iruni matieue isa osi sio panesi. Iasau ata, “Ia isa irahu anggur noi ne nisi. Oyo iseha ne nisi anggur rei osi sio umau osakai. Pusi oyo ieu na pan nia hainau iruei pan rei potuina."]], [["Nene orase tau nanie okure anggur huaya, ia nisi anggur rei nene upue iaisosi ne ia manorine isa na ieui poe sio wason osaka ne nisi anggur rei. Iaisosiki na orui nisi upue ne pahakian oi. Ne sio wason osaka nisi rei ohita ia manorine rei oyo oaisosiki inuniki na hanai huie."]], [["Nta ia waini ne nisi anggur rei iaisosi ne manorine isa honu. Ne sio wason osaka nisi anggur rei ohitai na ouna pumaa ia manorine rei. Oyo oaisosiki inuniki runa hanai huia."]], [["Nta ia waini ne nisi anggur rei iaisosi ne manorine isa honu. Ne sio wasoni osaka nisi rei ohitai honu rotu ne apata. Oyo opesiki arihoni nisi anoe rei."]], [["Reiso nisi anggur upue rei iasau pan anoi. Iahata, ‘Kahurae una sae honu? Nene iake mo, uaisosi anaku hanaie waini anoku runai nai osa! Kani mka oamuirai?’"]], [["Ne sio wasoni osaka nisi anggur rei onoo ia nisi anggur rei upue anai oyo oasau mai umau, ‘Ia reini sahoro mka isupu ia onate rei ne rusun na ne numa hutae pusiki. Mai na ihunui na ita sahoro isupu ia onate rei ne rusun na ne numa hutae rei.’"]], [["Oyo onesai arihoni nisi anoe rei oyo ohunui. Reiso, nisi anggur rei upue mka iuna sae tau osi sio wason osaka ne nisi rei?"]], [["Mka inuniki mai ne nisi anggur rei oyo ihunu sio wason osakai rei. Ihunso oyo inina sio umau honu na osaka ne nisi okatiso.”"], ["Oatinu sani rei pusi, sio wasoni noi rei oasau osi Yesus ata, “Ami mka auna tewa sani wan sio kahatena rei ounai rei!”"]], [["Yesus inooso oyo iasau ata, “Munata sani rei mo, Anahatana iuna aia Daud ikanu tau ne Sura Ahinae isa mo, nene manariti sae?"], ["‘Hatu isa wani sio tukana openeso tanui mo,"], ["muie reini reuna hatu tinipae wan ererime numa.’"]], [["Hatu rei sani Au, Aia wain Anahatana Ihitiku na Uapuheu Mansiau. Ia sia man wain ipenei tanuku mo, noo sani sio wason oamnahuso poe hatu rei mka iakahatei. Na ia sia wain hatu rei rerorui mo, mka reesei na iakahatei nai osa.”"]], [["Pusi, oyo sio matuhete Musa ne maunauna na sio imam no sio mainaya oanei ata Yesus waimo iruni matieue rei mo, iruni rerihon sio. Reiso, tau rei sirinia, onina arena nanie osota Yesus. Ne okaitau sio hutue."]], [["Sio matuhete Musa ne maunauna na sio imam no sio mainaya otarukira Yesus. Onina arena na osota Yesus sani iasau sae isa eresana. Reiso onina na osotai pusu sae wani iasau rei. Oaisosi sio umau na oakarota ata opusu Yesus runa anoo pusire. Aikee saka oaka-oakanin na Yesus. Oaka-akanin onina na Yesus iasau sae isa oyo osima nnai osi ia ona gubernur wain ne kawasa na osotai."]], [["Sio wason saka oaka-akanin na Yesus rei oasei osiu-siu Yesus nanai. Oahata, “Ano ona matuhetene! Ami anei sae wani Ano asau na atuhetere reimo pusire manisata. Masike atuhete sio mainaya, atuhete manisate. Masike sio mainaya no suka me anamanaya rai tewa. Anini mansia mo, tewa. Ano atuhete Anahatana ne maunauna pusire manisata."]], [["Reiso asau osima mai ee! Sani pusu Musa ne maunauna mo, isenu peau osi natu Kaisar mo, iake te tewa?”"]], [["Ne Yesus ianei anoo kahatena rai. Reiso iasau osiso iahata,"]], [["“Oatuhete kepen inate isa osiku mai ee! Noi kepen inate reimo, ia sia siain wamo tanui? Okanu ia sia ne nananake tanui?”"], ["Oasau osi Yesus. Oahata, “Natu Kaisar siain. Natu Kaisar ne nananake.”"]], [["Iahata, “Munata sani rei mo, rui osi Natu Kaisar sae wan ne kawasa iainisiki. Na rui osi Anahatana sae wan ne kawasa iainisiki. Ia mo, inina na iatinu tanui, iainisi iainaa nnai.”"]], [["Oatinu sani rei, osira hunu ruao. Tea mo, nanie osotai ne iasau sae isa resana tewa. Reiso oamaturuso man. Areimo tau Yesus iasau ne sou isa resana tewa nai osa noi mansia hutue rei uao anoa."]], [["Taue isa sio ona Sadukiu umau ohokaso mai Yesus nanie oasei tanui. Sio ona Sadukiu mo, oparisaa tewa ata sio matana oamahaiso honu."]], [["Oahata, “Ano ona matuhetene, Musa ikanu maunaune reini osima. ‘Sani ia hanai suanane isa imatai arihoni sahai ne isusu tewa, areimo wanin kahurae iausahai inana sahai wain iauhanui nea rei. Inanai na isusu osi kakai wain imatai nea rei.’"]], [["Taue isa, sio hanaia kaka wani sio itu. Ia iki manonte iausahai inana ia pina isa ne osusu tewa. Oyo ereeu mai imatai arihoni sahai reiso iauhanui."]], [["Oyo wanin wain ipusu-pusui inana kakai sahai rei. Ne isusu tewa oi. Oyo imatai honu."]], [["Arei ereyari tau ia iki autihue waini ipusu-pusu ia ikine hanaie waini mato imatai rei oi. Reyari san rei sui osa rotu-tu ia iki hanaie muie tunne nai osa. Ia iae imatai oi. Ituso omataso ne osusu tewa."]], [["Ereeu mai tau muie, ia pina uhanu rei imatai oi."]], [["Reiso sapan? Tau onone wani Anahatana iuna sio matana oamahaiso honu mo, mka ia pina uhanu reimo, sahai tau ia sia? Areimo tau iausahai inana sio kaka wani itu rei nea.”"]], [["Oyo Yesus iasau osiso, “Sio wason oamahaiso mai tuniai reini mo, oausaha onana umau."]], [["Ne sio wason Anahatana iasau ata sio manisata reiso mka oamahaiso honu na okatai roe noiyaha, mka oausahaso tewa nea."]], [["Sio iae mka omata tewa nea. Omataso tewa sani Anahatana ne maisosia on roe noiyaha. Anahatana iuna sio manisata oamahaiso honu reiso wason ne hehuka nea."]], [["Musa ikanu tau ne maunauna rerihoni sio matana oamahaiso honu. Ikanu rerihoni ai hutue wani usa reai tanui. Ihete Upui Anahatana wain Abraham, Isak, runa Yakup wason oainaa runai rei."]], [["Sio matana oainaa nna Anahatana tewa. Ne sio wason oamahaiso sahoro oainaa nnai. Areimo tau, pusu Anahatana mo, ia sia man mo, iamahaiki. Reiso masike tau Musa ne naene Abraham, Isak, na Yakup omataso nea, Musa iasau ata wason oainaa na Anahatana asi. No inahau ramahaiso rakata Anahatana asi na oainaa na Anahatana.”"]], [["Oatinu sani rei oyo, sio matuhete Musa ne maunauna umau oasau ata, “Ano ona matuhetene, sae wamo asaui reimo iake!”"]], [["Pusi rei, oyo ia sia man iasei reai tewa nea."]], [["Yesus waini iatuhete oyo iasau. Iahata, “Sio umau oasau ata Ia Aia wain Anahatana Ihitiki na Iapuheu Mansia mo, hasae aia Daud upui momoi. Ne oasau san rei mo, resana."]], [["Tea mo, naone ia aia Daud ruai ikanu rerihoni Ia Aia rei tau ne Sura Ahinaya,"], ["‘Anahatana iasau osi Upuku ata,"], ["“Mai na aru-ruea mai hanaku wanane reini"]], [["rotu-tu auna me nisau rei"], ["orike tune oakapuni aim.”’"]], [["Reiso munata Daud ruai ioi Ia Aia wain Anahatana Ihitiki na Iapuheu Mansia tau Upui sani Ia sahoro ia manaonete, reiso Ia mo, hasae Daud upui wain Ia muie man tewa.”"]], [["Sio panesi wasoni oatinu Yesus iatuhete. Oyo iasau osi ne mampusua. Iahata,"]], [["“Oainati runa sio matuhete Musa ne maunauna. No suka oausahu papi naua waron marainia mai mui, na mansiau onoo ata sio mo, sio mainaya. Sio iae no suka oeuso sui sio manahenia naniao na mansiau oatapeaso. Sio iae saka oru-rueso roe uae sui karisaa mainaya. Sio mo, saka oru-rueso tau katerau waron sio mainaya orueso tanre noi ita Yahudiu re numau mananouna."]], [["Sio mo, saka oakarota sio pina uhanu na onana no numa hutae. Oyo ouna ruao sani sio manisata. Reiso sani oainisi mo, no mainisie rei naue nai osa. Ne Anahatana mka iapasanaso mainae nai osa.”"]]], [[["Yesus wairo Anahatana ne numa mainisie. Roe rei, inoo sio kupan kaya onusu ai totua tau peti kepen waron orui osi Anahatana."]], [["Yesus iae inoo ia pina uhanu mosokinie isa inusu ne ai totua ina ua waron ikina man pan peti kepen rei na iruire osi Anahatana oi."]], [["Oyo, Yesus iasau osi ne mampusua ata, “Uasau osimo. Titue, sio kupan kaya mo, no ai totua panesi ne orui mkane man osi Anahatana. Ne ia pina uhanu waini imosokiniki rei mo, irui osi Anahatana renesi sio pusiso wason orui osi Anahatana rei."]], [["Areimo tau sio rei onusu no ai totua nesia na oruire osi Anahatana. Ne ia pina uhanu mosokinie rei mo, ne ai totua tau ne muaine onone ranie rei inusu pusire noi peti kepen na iruire osi Anahatana.”"]], [["Taue isa Yesus ne mampusua umau oanamana rerihoni Anahatana ne numa mainisie. Oahata, “Masi onoo ee! Anahatana ne numa mainisie reini mo, marainie nai osa! Ounai marainie tau hatu marainia na sae waron oruire osi Anahatana.”"], ["Ne Yesus iasau osiso. Iahata,"]], [["“Sae man waron onoore tau numa mainisie reini, mka ranie hatae isa sio okohui rotu-tu hatu rai ratanuhaha tewa nea. Hatu rai pusire rakukaso rarihoni nahaya.”"]], [["Oasei tau Yesus. Oahata, “Ano ona matuhetene. Sae waron Ano asau runare mo, inasa rayari? Na sani munata nanie rayari nea mo, nene kakinate wan sapan?”"]], [["Yesus iasau osiso, iahata, “Osaka ruamo ia-ia. Pene tu-tu mansiau oakarotamo rerihoni rai pusire. Mka sio panesi ohoka oasau ata, ‘Au mo, au Aia wain Anahatana Ihitiku na Uapuheu Mansiau.’ Mka sio umau honu oasau ata, ‘Tuniai nanie repena nea.’ Ne pene opusu sio rei."]], [["Sani oatinu hapare rerihoni mansia onesi aiau runa manahitana mo, pene okaitau. Areimo tau kahurae reeu san rei naone. Ne, tuniai nanie repena mo, tewasi."]], [["Mka niane isa osaa niane isa honu. Mka ia aia isa ieu iahita runa ia aia tamene isa honu."]], [["Mka isu mainaya sui supan-supan. Mka omata muaine sui supan man. Mka kupu inaya waron ranae rei, mka rekikasi sui supan man. Mansiau mka onoo kakinata waron mainaya roe nante. Mka onoo sae waron raunaso okaitau mainae."]], [["Ne mka osotamo, oyo ounamo sinsaramo. Mka ororimo noi sio Yahudiu no numa mananouna na oamanarumo. Mka onusumo pan pui. Mka ororimo noi sio aiau runa gubernur uao anoa. Sio ounamo san rei mo, noso opusu Au. Ounamo san rei samatoro sirakau rai pusire rayari."]], [["Sae waron rayari rei mo, arena na osima rerihoni Au osiso."]], [["Ne oapamese anomo na pene anomo rauponu. Pene anomo rauponu runa sapani na oanamana nete ruamo oni rai pusire rayari tewasi."]], [["Areimo tau Au ruaku sahoro mka unamo oanei sae waron iake runa sae waron iake tewa na oanei nanie oanamana sapan. Unamo san rei na mo nisau mka oanei tewa nanie oasau sapan."]], [["Mo mansia mainaya, kaka waniu, mo mansiau, runa mo netau wason oparisaa tau Au tewa iae, mka oahen omi wan opusu Au oi. Omi umau mo, mka ohunumo."]], [["Mka mansia pusiki openeso tanumo noso oparisaa tau Au."]], [["Ne mka omunamo tewa. Masike mo huau munu osa man iae, ohohui tewa."]], [["Reiso, sani oapamese na opusu Au sui osa, mka Upuri iapuheumo na pene iapasanamo. Mka oamahaimo okatai rotu-tu ria supan.”"]], [["Yesus iasau osi ne mampusua ata, “Sani onoo sio tantara oo hori kota Yerusalem mo, kahurae oanei nea ata potuina tewa nea, kota rei nanie okohui nea."]], [["Taa onoo sani rei, kahurae omi wan oruemo pan otoe Yudea mo, orumamo na roe tinetaya nea. Na omi wan oruemo mai kota reini mo, oruma ohokamo nea. Omi wan oruemo sui niana-niana mo, pene oruma nusumo mai kota rei honu."]], [["Areimo tau orase reimo, orase wani Upuri iapasana mansia pusiki wason oparisaa tanui tewa. Arai pusire mo, mka raeu sani naone Anahatana ne sio mamsima runa ne maunauna okanu tau no surata."]], [["Tau rei mo, mka sio pina onata wason osusu no sio iki msinana runa sio pina matitiana mo, mka siraka tanso nai osa. Tea mo, oruma kua tewa. Mka sio mai otoe reini sinsaraso nai osa tau Anahatana iapasanaso. Mka iatuhete ata anoi remotoi na sio wason orueso mai otoe reini."]], [["Mka sio ohunu sio umau tau tunue. Sio umau honu, mka osotaso oyo ororiso sui niana-niana neka tuniai reini. Sio rakana wason oationa Anahatana tewa mka ohoka oheta tau kota Yerusalem na orimei. Orimei rotu-tu orase wani Anahatana iaunutui na irimeso rei renikui.”"]], [["Yesus iasau osi ne mampusua iahata, “Tau nanie uhokaku mai tuniai reini honu, mka nene kakinata waron mka onoore roe nante. Mka onoore roe ranie, hunane, na oneu. Mka mai tuamane, sio niana-niana okaitau hun ruao. Mka anoo rauponu tau oatinu nuae, onoo kolau onata."]], [["Okaitau hun ruao rotu-tu sira tanuso onapa onoo mka tuniai sapan. Okaitau noso onoo ranie, hunane, runa oneu rakoka roe nante."]], [["Tau orase rei sirinia mka mansiau onoo Au Tumata Reini mo, Anahatana Ihitiku uhokaku on roe nante pani yahu anoe. Mka ukaisunu runa we rinane reita-itai runa we kawasa mainae."]], [["Taa onoo kakinata rai nanie rayari nea, kahurae oparisaa na oapamese kuru anomo. Areimo tau nene orase tau Upuri iapuheumo na pene sinsaramo haineke nea.”"]], [["Pusi, oyo Yesus iruni matieue isa osi ne mampusua. “Masi onoo ai ara ia-ia. Te onoo ai sae man."]], [["Taa nene totua rasineu mo, areimo kakinate. Rekakina na anei ata nanie naene na irahuta nea."]], [["Sani inoo ai ara resineu ianei onoo kakinata rai. Onoore mka oanei ata Anahatana nanie irime ne mansiau nea."]], [["Atinu mai ia-ia nanie asau osimo. Titue! Sae waron mato uasau runare osimo reini, mka rayari oni omi naene reini omata tewasi."]], [["Nante runa tuniai reini mka ranikuso, ne Au we anamanaya mka ranikuso tewa.”"]], [["Yesus iasau osi ne mampusua ata, “Osaka ruamo ia-ia. Pene tu-tu sira tau uhokaku honu mo, omi wani pataparimo tau maise onata, oninu omukemo, na orue anomo rauponu na mo muaine mo apia. Tea mo, mka uhokaku honu mai tuniai reini, osira. Osira nooi sani maianane rei reasira heune."]], [["Sio pusiso mai tuniai reini mo, mka osira tau uhokaku honu. Tea mo, ia sia man mka iauhuniki arihoni Au tewa."]], [["Reiso, omi mo, kahurae osaka ruamo ia-ia sui osa. Oainisi na oamkona oapamese sani rai pusire rayari. Oainisi na oo okaitau tewa sani onoo Au Tumata Reini mo, Anahatana Ihitiku.”"]], [["Tau minku unue rei, tau ranie Yesus saka ieu iatuhete mansiau noi Anahatana ne numa mainisie nene nusue. Tau pumono, Yesus ieu inekei roe pupue wani nanae Saitun."]], [["On punanoe mo, sio panesi oeuso roe Anahatana ne numa mainisie. Oeuso roe nanie oatinui iatuheteso."]]], [[["Karisaa sio Yahudiu oai poroti wan resaa tewa haineke nea. Sio ooi karisaa rei tau karisaa anoo rapeka runa Anahatana ihoka noa upu momou arihoni otoe Mesir."]], [["Sio imam no sio mainaya runa sio matuhete Musa ne maunauna wason onina arena na ohunu Yesus mene-mene man. Tea mo, okaitau sio panesi mka onesiso."]], [["Taa wason onina arena nanie ohunu Yesus, ia aia sakahatene iamasuni Yudas. Yudas mo, ia on pan nia Kariot. Yudas iae, ia isa arihoni Yesus ne mampusua hutusa rahana ua rei oi."]], [["Oyo Yudas ieu noi sio imam no sio mainaya runa sio mainaya tau sio mamsaka Anahatana ne numa mainisie. Hoka mai nanie ihunu sou nnaso. Ihunu sou nnaso rerihoni sapani na iaheni Yesus osiso."]], [["Reiso anoo mirika. Ototoe osiki ata mka orui ne ai totua umau sani irori Yesus osiso."]], [["Yudas iamanaku. Reiso inina arena na irui Yesus osiso. Ne onina na pene sio panesi oanei."]], [["Pannuhu karisaa sio Yahudiu oai poroti wan resaa tewa nea. Reiso kahurae orehi rompa tau karisaa anoo rapeka runa Anahatana ihoka noa upu momou arihoni otoe Mesir."]], [["Reiso Yesus iaisosi Petrus runa Yohanis. Iahata, “Mai na oeu na oseka tau re muaina tau karisaa reini.”"]], [["Ne oasei, “Upu. Seka tau re muaina sui supa?”"]], [["Iahata, “Uamo oeu roe kota. Mka onusu kota Yerusalem onoo ia hanaie isa iasaoa tihu naniae wani nanae unene. Oeu opusui. Mka inusu numa isa."]], [["Ohoka noi oyo oasei tau numa rei upue. Oahata, ‘Upu. Mani ia matuhetene inina kamar wan nanie iai ikata ne mampusua. Nanie iai tau karisaa anori rapeka runa Anahatana ihoka rea upu momou arihoni otoe Mesir. Kamar na iaiki wanpa?’"]], [["Mka iautuu runa kamar isa roe naue wan mainae. Katerau runa pusire waroro nea. Seka tau pusire roe rei nea.”"]], [["Reiso Petrus runa Yohanis uaso oeu. Ohoka roe oyo onoo pusire waron Yesus iasau runare rei pannuhu. Reiso oseka tau muai karisaa rai."]], [["Nene mono rei pannuhu karisaa nene orase na oaiso, Yesus irue iaiki ikata ne maisosia."]], [["Iahata, “Anoku ererihu mainae, nanie uai muai karisaa reini ukatamo on sinsaraku tewasi reini."]], [["Uasau osimo. Au mka uai muai karisaa reini tewa nea oni Anahatana irime ne mansiau tewasi na ne mansiau oanei ata muai karisaa reini rekakina ata Anahatana iusi no rosau.”"]], [["Iasau pusi san rei oyo inana koinanae wani taue tau tihu anggur oyo iainisi iake arihoni Anahatana. Oyo iahata, “Onana koinanae rei noi na oninu osama-samai osi umau."]], [["Uasau osimo. Oni reini, Au mka uninu tihu anggur tewa nea rotu-tu Anahatana irime ne mansiau.”"]], [["Ita inana poroti huae oyo iainisi iake arihoni Anahatana. Iainisi pusi oyo ikiho poroti huae rei, isama-samai, oyo iruiki osiso. Iahata, “Areini mo, Au tinaiku tau kakinate osimo. Urui tinaiku na ohunuku na usi mo rosau. Saka ai poroti reini na anomo rapeka runaku.”"]], [["Oai pusi ita san rei honu. Inana koinanae honu iahata, “Tihu anggur reini mo, nasiku tau kakinate ata Anahatana itotoe runa sae isa wan honue honu. Itotoe honue reimo, mka we nasi reroti na Au usi mo rosau."]], [["Ne ia isa wain iaheniku osi we nisau. Ia reimo wain iruei iaiki ikataku."]], [["Tea mo, Au Tumata reini mo, Anahatana Ihitiku mo, mka umataku sani Anahatana iaunutui rei. Ne ia wain iaheniku osi we nisau mo, mka siraka tanui.”"]], [["Oatinu san rei, oyo oasei mai umau. Oahata, “Ia seia rei? Ia seia sahoro wain iruiki rei omi?”"]], [["Yesus runa ne mampusua wason orue oaiso asi, oyo ne mampusua otuntana runa umau rerihoni ia seia sahoro ia mainae."]], [["Oyo Yesus iasau osiso iahata, “Sio aiau arihoni niana-niana waron oationa Anahatana tewa mo, orime no mansiau pusu ruao no maue. Orime kawasa mtinte ne oaoi ruao tau ‘makahai nusa niane’."]], [["Ne omi mo, pene ouna san rei. Ia seia arihoni omi wain ia mainae mo, kahurae iuna tumata ikine honue na ianori runa mansia. Noo sani sio wason no sae isa tewa. Omi wan omi mainaya mo, kahurae anomo runa ia seia man."]], [["Reiso pusu omi mo, ia seia sahoro ia mainae? Ia wain iruei iaiki te ia wain ianori isaka nasae? Nene manisate mo, ia wain irue iaiki sahoro ia mainae tea! Ne Au wani ukatamo mo, uanori runamo."]], [["Omi reini sahoro okataku sui osa. Sinsaraku iae, okataku sui osa."]], [["Reiso urui kawasa osimo. Amaku irui kawasa osi Au na una Aia urime we mansiau. Oyo Au urui kawasa osi omi oi"]], [["na orue okataku tau meya osa na iai ininu ikata umau. Na urui kawasa osimo na orime sio ipana hutusa rahana ua mai otoe Israel.”"]], [["Yesus wain iruei iaiki ikata ne mampusua asi. Oyo ianamana osi Petrus. Iahata, “Simon, atinu ia-ia! Ia aia sakahatene wain ireamo na ineamo arihoni Au. Areimo, noo sani sio orei ana na onea kitataia arihoni ana rei."]], [["Ne, Simon, uainisi osia nea na aparisaa tanuku sirinia. Reiso mka ireaya suka, aparisaa tanuku honu, saka aunau mea kaka waniu wason oparisaa na oparisaa mainae honu.”"]], [["Oyo Petrus iahata, “Upu, masike sapan iae, au mo, mka upusua rotu-tu unusu pui. Upusua rotu-tu umataku ukataya.”"]], [["Oyo Yesus iahata, “Petrus, uasau osia. Mka-mka mono repan, manue retunkeko tewasi oi mo, ano auhaa nai tonu nea ata ationaku.”"]], [["Oyo Yesus iasei tau ne mampusua. Iahata, “Naone uaisosimo oeu oaunau sio niana-niana mo, usopomo na pene orori kepen, tasi maiinu apia, te sandali. Oni orori sae isa tewa areimo, oahana sani onina sae isa te tewa?”"], ["Pusiso oahata, “Tewa, Upu!”."]], [["Iahata, “Ne muie reini sio umau oakahaimo tewa. Reiso sani mo kepen waromo mo, ororire. Sani mo tasi maiinu apia waromo, roriki. Sani mo tunu naue tewa, ahen mo papi naue na ohanei."]], [["Tea mo, ia mamsima runa Anahatana ne anamanaya ikanu rerihoni Au nea. Reiso rei kahurae ereeu sani sae wan iasaui rei. Ikanu, ‘Ounai sani Ia mo, Ia kahatene.’ Reiso nanie ouna Au sani Au kahatene.”"]], [["Oyo Yesus ne mampusua oahata, “Upu. Noo mai. Tunua ua waron nea reini!”"], ["Iahata, “Hasae rei nea. Pene ianamana rerihoni tunua nea!”"]], [["Yesus ieu ikata ne mampusua roe pupue wani nanae Saitun. Yesus mo, saka ieui roe rei sui osa."]], [["Hoka roe, oyo iasau osi ne mampusua iahata, “Oainisi tau Anahatana na iakahaimo na pene ia aia sakahatene ireamo na opalalosa.”"]], [["Iasau pusi, oyo ieu hainau mkane arihoni ne mampusua. Kani meter hutu tonu. Oyo irike tune iainisi. Iahata,"]], [["“Ama, uainisi arihonia na sani me maue mo, mai na pene sinsaraku. Ne apusu ruam me maue. Pene pusu Au we maue.”"]], [["Oyo sira tau Anahatana ne maisosie on roe noiyaha isa ihokai mai tanui na iuna kua anoi."]], [["Ne Yesus anoi mtinte nai osa reiso iainisi runa anoi pusiki. Iainisi rotu-tu iakausa hunu ruai. Ne kausa wanaya rei mo, rotu-tu noore sani nasi utua ramnahu poe tuamane."]], [["Taa iainisi pusi, oyo ihitio inuniki poe ne mampusua honu. Hoka poe inoo mo, pusiso wasupo onekeso. Onekeso tau resunso na anoo rapunoko ruao nai osa."]], [["Oyo Yesus iasau osiso, iahata, “Omi mo, pene onekemo nea. Hanu na oainisi tau Anahatana na iakahaimo na pene ia aia sakahatene ireamo na opalalosa.”"]], [["Yesus wain ianamana osi ne mampusua asi, oyo sira tau sio panesi ohokaso mai tanso. Yudas iautunso. Yudas mo, ia isa arihoni Yesus ne mampusua hutusa rahana ua rei. Hoka mai oyo ieu haineke Yesus nanie imukiki."]], [["Ne Yesus iasau osiki. Iahata, “Yudas! Nanie amukiku reini mo, nanie ahen Au Tumata Reini mo, Anahatana Ihitiku osi sio wason osotaku si?”"]], [["Taa Yesus ne mampusua onoo ata sio nanie osota Yesus, oahata, “Upu, anina na aroto rohaso tau ma tunua raini?”"]], [["Ne sira tau Yesus ne mampusue isa iroto roha ia isa tinai ukune hae wanane. Ia rei mo, sio imam no ia mainae ne manorine isa."]], [["Ne Yesus iasau osiso. Iahata, “Hasae rei nea!” Oyo Yesus iakahuu ia rei tinai ukune oyo ia rei tinai ukune iake honu."]], [["Pusi oyo Yesus ianamana osi sio wason ohokaso nanie osotai rei. Sio reimo, sio imam no sio mainaya, sio onata arihoni sio wason osaka-saka Anahatana ne numa mainisie, runa sio ona Yahudiu. Iahata, “Omi ata kani Au mo, Au kahatene si? Tu-tu ohokamo orori tunua na kahitata nanie osotaku si?"]], [["Aikee onon ranie ukatamo pan Anahatana ne numa mainisie, ne osotaku tewa. Ne onon hatae repan samato nanie osotaku. Tau onon hatae reipan, ia aia sakahatene waini iatuhete ne kawasa.”"]], [["Sio mamsaka Anahatana ne numa mainisie osota Yesus oyo ororiki poe sio imam no ia mainae ne numa. Petrus ipusu-pusu tau muie, ne ieu hainau mkane arihoniso."]], [["Kua numa rei tihue wan oainatai tewa mo, oamanou usa mainae kua tihue. Sio umau orue ohori usa rei. Reiso Petrus ieu poe, irue ikataso."]], [["Ia pina makahaie isa inoo Petrus irue haineke usa rei. Oyo ia pina onate rei iariniiki. Oyo iahata, “Ia reini iae sinasi ikata-katai oi!”"]], [["Ne Petrus iahata, “Tewa, ina! Au mo, uationa Ia rei tewa!”"]], [["Potuina tewa oyo ia isa honu inoo Petrus honu oyo iahata, “Ano mo, ia isa arihoni sio tea!”"], ["Ne Petrus iahata, “Tewa! Au mo, tewa!”"]], [["Ita reruma yam osa reniku oyo ia isa honu inooi. Iahata, “Titue! Ia reini mo, ikatai! Ianamana sani ia on pan otoe Galilea.”"]], [["Ne Petrus iahata, “Ano wamo anamana me sae rei? Au mo, uanei tewa.” Oyo sira tau manue retunkeko."]], [["Oyo Upuri Yesus iuni inoo Petrus samatoro Petrus anoi repeka runa sae wani Yesus iasau runai osiki rei. Iahata, “Mka-mka mono repan, manue eretunkeko tewasi oi mo, ano auhaa nai tonu nea ata ationaku.”"]], [["Taa san rei oyo Petrus ihokai arihoni numa rei oyo irani rotu-tu iamseku makarante."]], [["Sio mamsaka Anahatana ne numa mainisie wason osaka Yesus rei ouna pumaa Yesus na ohitai."]], [["Okanihoo nete Yesus matai usena samatoro oasau osiki. Oahata, “Ano asau ata ano mo, Anahatana ne ia mamsima runa ne maunauna. Reiso asima mai, ata kani ia seia ihitaya rei.”"]], [["Ouna pumaai tau sou nita-nitaya panesi honu."]], [["Nene omnanoe tunne san rei, sio ona Yahudiu oamanouso. Sio reimo, sio imam no sio mainaya na sio matuhete Musa ne maunauna. Oamanouso, oyo sio mamsakaya orori Yesus mai tanso."]], [["Oyo sio onata rei oasei tanui. Oahata, “Sani munata Ano mo, Ia Aia wain Anahatana Ihitiki na Iapuheu Mansiau mo, asau osima mai.”"], ["Oyo Yesus iahata, “Sani uasau osimo iae, mka oparisaa tanuku tewa sirinia."]], [["Na sani uasei tanumo rerihoni Ia Aia wain Anahatana Ihitiki na Iapuheu Mansiau, omi mka osana tanuku tewa."]], [["Ne potuina tewa nea, Au Tumata Reini mo, Anahatana Ihitiku, urueku hae Anahatana wain ne kawasa mainae renesi pusire rei hanai wanane.”"]], [["Pusiso oasei, oahata, “Munata san rei, Ano reini mo, Anahatana Anai si?”"], ["Yesus iahata, “Omi ruamo sahoro oasau ata Au mo, Anahatana Anai.”"]], [["Oyo oahata, “Reiso pene susa nina sio umau wason onoo tau matao nea. Ita ruari iatinu arihoni Ia ruai nea reini!”"]]], [[["Sio onata arihoni akama Yahudi oapisara runa Yesus pusi oyo pusiso ororiki poe gubernur wain nanai Pilatus."]], [["Hoka poe, oyo oamanaru Yesus. Oahata, “Upu! Asupu Ia reini iatuhete ma mansiau na onesi kupania mai ma otoe. Isoposo na pene osenu peau osi ia natu Kaisar. Iasau ata Ia mo, Ia Aia wain Anahatana Ihitiki na Iapuheu Mansiau. Na iasau ata Ia mo, Ia Aia.”"]], [["Reiso Pilatus iasei tau Yesus. Iahata, “Titue si? Ano mo, sio Yahudiu no ia Aia si?”"], ["Yesus iahata, “Ano sahoro asau tea.”"]], [["Oyo Pilatus iasau osi sio imam no sio mainaya runa sio panesi rei, “Usupu ne isanae isa tewa.”"]], [["Ne otentene sirinia. Oasau ata, “Ia reini iatuhete iakanihu sou na ma mansiau onesi kupania sui otoe Yudea pusiki. Iuna san rei on pan otoe Galilea asi.”"]], [["Pilatus iatinu sio oasau ata Yesus iatuhete iakanihu sou on pan otoe Galilea oyo iasei, “Reiso Ia reini mo, Ia on pan otoe Galilea si?”"]], [["Oahata, “E-e. Ia reini mo, Ia Galilea.”"], ["Pilatus iatinu ata Ia on pan otoe wan Aia Herodes irimei, oyo iahata, “Munata san rei, ororiki poe Herodes. Tau ia mo, wain mai kota Yerusalem.”"]], [["Gubernur Pilatus iaisosiso orori Yesus poe Aia Herodes oyo oeu ororiki. Herodes mo, iatinu sio oruni rerihoni Yesus panesi nea. Reiso taa inoo Yesus, oyo anoi miri-mirike. Areimo tau inapa potuina nea na nanie inoo Yesus. Nanie inooi iuna sima-simane."]], [["Reiso iasei panesi arihoni Yesus. Ne Yesus iamaturui mani."]], [["Tau rei, sio imam no sio mainaya runa sio matuhete Musa ne maunauna oapasanai mtinte renesi honu."]], [["Oyo Herodes runa ne tantarau oataenai oaumaniki. Oyo oausahu papi aia osiki, samatoro Herodes iaisosiso ororiki poe Pilatus honu."]], [["Herodes runa Pilatus mo, oi nisa tau umau. Ne tau rei sirinia, uaso oi neta tau umau."]], [["Oyo Pilatus iamanou sio imam no sio mainaya, sio onata, runa sio panesi rei."]], [["Iahata, “Orori ia reini osi au, na oasau ata, ‘Ia reini iatuhete ma mansiau na onesi kupania.’ Ne ruamo onoo, uasei tanui ne usupu ne isanae isa tewa sani an oapasanai rei."]], [["Herodes ruai san rei iae, isupu Yesus ne isanae isa tewa. Reiso iuniki mai ami honu. Omi onoo Yesus iuna isanae isa tewa reiso uapasanai rotu-tu imatai iake tewa."]], [["Reiso mka uaisosi sio osapui oyo oalapasiki mana.”"], ["["]], [["Pilatus iasau san rei tau ia mo, sani pusu maunaune, kahurae pannuhu karisaa rei ialapasi ia isa waini inusu pui rei.]"]], [["Ne sio panesi wason oamanouso pan rei pusiso oakapona oahata, “Hunui! Alapasi Barabas osi ami mai!”"]], [["Barabas mo, inusu pui noso iuna mansia panesi onesi kupania mai kota Yerusalem reini. Ihunu ia isa oi."]], [["Ne Pilatus nanie ialapasi Yesus sirinia. Reiso, iuni iasau osi sio panesi wasumo rei. Iahata, “Ne isanae isa tewa. Uhunui iake tewa!”"]], [["Ne pusiso oaka-kapona oahata, “Pakui roe hini wan reniene! Opakui roe hini wan reniene!”"]], [["Oyo Pilatus iasau osiso honu. Nai tonu nea. Iahata, “Pakui roe hini an reniene tau sae? Usupu ne isanae isa tewa. Iuna sae isa tewa na uapasanai tu-tu imatai. Reiso mka uaisosiso osapui oyo ualapasiki honu.”"]], [["Ne oakapona mainae renesi honu. Oahata, “Pakui roe hini an reniene! Paku roe hini wan reniene!” Oaka-kapona sui osa rotu-tu Pilatus ikua tewa nea."]], [["Reiso, ipusu no maue."]], [["Iaisosiso oalapasi Barabas pusu sio panesi rei no maue sirinia. Barabas wain inusu pui noso iuna mansia panesi onesi kupania rei. Wain ihunu mansia. Oyo Pilatus irui Yesus osi sio panesi rei na ounai pusu ruao no maue."]], [["Sio tantarau orori Yesus na opakui roe hini wan reniene. Wason oeu oyo, mai arena tihue, sira tau oapamese ia hanaie isa. Ia hanaie rei mo, nanai Simon. Ia mo, on pani kota Kirene. Mato ihokai on pani niane isa haineke kota Yerusalem. Sio otentenei na ihana Yesus ne hini wan reniene rei. Oyo ieu pusu-pusu Yesus hae muie."]], [["Sio panesi iae oeu pusu-pusui hae muie oi. Sio pinau umau wasumo oi. Sio pinau rei mo, orani oapunoko Yesus."]], [["Yesus iuni iasau osiso. Iahata, “Om pina Yerusalem, pene orani na Au! Ne orani na ruamo na mo sio ikina."]], [["Tau mka pannuhu nene orase rei oi, Anahatana mka iapasana mo kota reini. Mka oasau ata, ‘Anahatana irui iake osi sio pinau wason okaimenso na sio pinau wason osusu sio ikina tewa nai osa.’"]], [["Mka oasau osi tinetaya ata, ‘Mai na esema!’ Na oasau tau pupua ata, ‘Mai na sonama!’"]], [["Usana tewa. Ne Anahatana itapiso ounaku san reini. Reiso oanei ata mka iapasana sio wason opalalosa mainae nai osa.”"]], [["Sio hanai tamena ua wasumo oi. Sio hanaia ua rei mo, sio kahatena. Sio tantarau orori uaso okata Yesus na nanie opaku hunuso roe hini wani reniene oi."]], [["Ohokaso roe naniake isa wani nanae Unuke Naniae."], ["Oyo opaku Yesus roe hini wan reniene. Opaku sio kahatena ua rei oi tau no hiniu waron raniene. Oapuoo ia isa hae Yesus hanai wanane na ia isa honu hae Yesus hanai pante."]], [["Oyo Yesus iainisi iahata, “Ama! Pene apasana sio wason ohunuku reini. Areimo, tau oanei tewa ata Au reini mo, Au seia.”"], ["Pusi oyo, tantarau rei orehi katoite na nanie osama-sama Yesus ne apia waron onosure arihoni Yesus tinain rei."]], [["Sio panesi wasumo ooso oasumata. Sio mainaya arihoni akama Yahudi iae wasumo oataena Yesus oahata, “Iapuheu mansia tamena. Reiso, munata Ia mo, titue Ia Aia wain Anahatana Ihitiki na Iapuheu Mansiau wain Anahatana ininiki, areimo, tapiki na iapuheu ruai.”"]], [["Sio tantarau rei oataena Yesus oi. Nanie ounai ininu tihu anggur wan maninue."]], [["Oasau ata, “Munata titue Ano mo, sio Yahudiu no Ia Aia mo, apuheu ruam!”"]], [["Oakatana ai inate roe Yesus unui hahae. Okanu tau ai otoe rei ata, “Sio Yahudiu no Ia Aia.”"]], [["Ia hanai kahatene isa wain sio opakui oyo oapuooi haineke Yesus irati sohi Yesus oi. Iahata, “Munata Ano mo, Ia Aia wain Anahatana Ihitiki na Iapuheu Mansiau mo, apuheu ruam na ami ua reini oi!”"]], [["Ne ia hanai kahatene isa honu iasau osi ne neta rei ata, “Ano mo, akaitau Anahatana tewa si? Ita reini iae wan oapasanata. Opakuta na imatata nooi sani Ia oi!"]], [["Ita ua reini mo, kahurae sio paku hunta na imatata tau iuna kahatene mainae. Ne ia onate reini mo, isana tewa.”"]], [["Oyo iasau osi Yesus iahata, “Yesus ee! Sani auna Aia arime me mansiau nea mo, anom repeka runa au reini na anom runaku ee!”"]], [["Yesus iasau osiki. Iahata, “Atinu mai ia-ia nanie asau osia. Titue, rahata reipan oi mo, akataku roe noiyaha.”"]], [["Ranie katopu sani rei, otoe rei repumonoi pusiki rotu-tu yam tonu ranie remanu."]], [["Areimo tau ranie resita tewa. Oyo nipa kapitorune naue"], ["wan sio oakatanai roe Anahatana ne numa mainisie anoe na renete kakarana monne rei, wakihai tau ua on roe rurue rotu-tu poe rurue."]], [["Oyo Yesus iakapona nioi mainae iahata, “Ama ee! Urui nahaku osia nea.” Iasau pusi sani rei oyo nahai watipusiki."]], [["Ia kapitane tau sio tantara Roma utun inoo Yesus imatai sapan, iainaa na Anahatana. Iahata, “Ia onate reini mo, titue-tue ia mo, iamanisa maa!”"]], [["Sio panesi wason ohoka oasumata sio ohunu Yesus rei, onunso oroho unuo mataya tau oatamisi nai osa."]], [["Ne Yesus ne netau mo, ooso oasumata on hainau man. Sio pinau wason oeu pusui on poe otoe Galilea rei iae ooso oasumata on hainau man."]], [["Ia hanaie isa nanai Yusup. Ne kota nanae Arimatea. Kota rei mo, wapan otoe Yudea. Yusup mo, ia wain ne hali iake mainae. Iamanisa. Wain inapa-napa Anahatana irime ne mansiau. Ia mo, ia osa arihon sio ona Yahudiu. Ne ohunu Yesus mo, iamanaku tewa."]], [["Ia hanaie isa nanai Yusup. Ne kota nanae Arimatea. Kota rei mo, wapan otoe Yudea. Yusup mo, ia wain ne hali iake mainae. Iamanisa. Wain inapa-napa Anahatana irime ne mansiau. Ia mo, ia osa arihon sio ona Yahudiu. Ne ohunu Yesus mo, iamanaku tewa."]], [["Reiso ieu roe gubernur Pilatus iainisi Yesus hatai na ieu iautotui."]], [["Pusi oyo, Yusup ieu irati Yesus hatai arihon hini wani reniene rei. Oyo iopai tau nipa iake. Oyo, Yusup irori Yesus tinain hatai rei oyo iaunutui pani kupuro. Kupuro rei mo, okaniki pani hatu anoe. Kupuro rei mo, honue asi. Sio umau oaunutu matane pan anoe tewasi."]], [["Ranie hatae rei mo, sio Yahudiu wason oseka tau no muaina na oaunutu noi no numau tau hanroe oatanunu tewa. Tea mo, nene pumono reipan, no ranie hatae wani oamuira Anahatana nea."]], [["Sio pinau wasoni opusu Yesus on pani otoe Galilea rei oeu pusu Yusup hae totui. Reiso onoo Yesus ne kupuro na onoo oaunutu Yesus tinain hatai pani kupuro rei sapan."]], [["Onoo sani rei pusi, oyo pusiso onunso. Hoka poe oyo, oamanou mina hau rihua na mina hau rihue wan nanae mur tau nanie oauhene Yesus tinain hatai tanure. Oyo oaranahaso. Tea mo, ranie hatae wan sio Yahudiu oamuira Anahatana. Oaranahaso oamuira Anahatana rei erepusu Musa ne maunauna."]]], [[["Tau onone mataanoe arihoni minku unue rei, nene on punano tunne, sio pina onata wason opusu Yesus on pan otoe Galilea oeuso pan Yesus ne kupuro. Orori mina hau rihua waron ruao oamanoure nea rei."]], [["Hoka mai kupuro rei, sira tau osupu hatu onate wan renete kupuro rei, okamauniki nea."]], [["Oyo onususo pan kupuro rei anoe. Ne osupu Upuri Yesus hatai pan rei tewa nea."]], [["Oyo pusiso ooso pan rei na oaparina. Sira tau sio ua ooso mai nusuo. No apia rakino-kinoso."]], [["Reiso okaitau hun ruao. Oyo ohahue na poe tuamane. Oyo sio ua rei oasau osiso oahata, “Nanie onina ia wain iamahaiki mai sio wason omataso nea reini tahae?"]], [["Ia mo, wain rei tewa nea. Ia mo, iamahaiki honu. Ne anomo rapeka runa ne anamanae wan iasau nnai osimo on ikatamo poe otoe Galilea asi rei."]], [["‘Au, Tumata reini Anahatana Ihitiku mo, mka sio oruiku osi sio wasoni opalalosa na opakuku roe hini wan reniene. Ne mka nene onona ua pan, oyo uamahaiku honu.’”"]], [["Oyo sio pina onata rei anoo rapeka-peka na ne anamanaya waron iasau nnare nea rei."]], [["Taa onunso on pani kupuro oyo, oruni na sae wan oatinui na onooi pan rei osi Yesus ne maisosia hutusa rahana osa rei na sio pusiso wason saka opusui."]], [["Sio pina onata rei wason sahoro oruni osi ne maisosia mo, Maria Magdalena, Yohana, Maria Yakobis inai, na sio pina onata umau oi wason saka okata-kata umau."]], [["Ne Yesus ne maisosia rei oparisaa tewa tau sae waron sio pina onata rei oasau nnare rei. Oata kani oruni oakarota man."]], [["Taa san rei oyo, Petrus ihanui oyo ihitio irumai na pan Yesus ne kupuro. Ihokai pan, oyo ikanahata na iakanin na pan Yesus ne kupuro anoe. Ne taa hasae inoo nipa iake nene sinta man. Isira hun ruai. Oyo inuniki na anoi rerue mosa tewa tau ianei tewa ata Yesus tinain hatai wani sui supa."]], [["Tau onone wan Anahatana iuna Yesus iamahaiki honu, Yesus ne mampusua ua nanie oeuso na poe niane isa. Niane rei mo, nanae Emaus. Nene hainau arihoni kota Yerusalem mo, kani mka nene kilou hutusa rahana osa san rei."]], [["Uaso wason oeu oana-anamanaso rerihon Yesus. Uaso oasau osi umau na sou anamanaya waron mtinta tau mui-muie reini."]], [["Uaso wason oana-anamanaso, sira tau Yesus ruai ihokai mai tanso. Oyo tonso oeu okata umau."]], [["Uaso onoo Yesus, ne nooi sani sae isa reunaso rotu-tu oationai tewa."]], [["Oyo Yesus iasei tanuso ata, “Uamo wamo oanamana rerihoni sae reno mai arena tinain tihue reini?”"], ["Oatinu san rei oyo, uaso oaraoo rei sirinia. Uao anoa man-manna nai osa."]], [["Sio ua rei mo, ia isa nanai Kleopas. Oyo iasei tau Yesus ata, “Ama. Kani Ano ruam man sahoro Ano tamene mai Yerusalem wan anei tewa sou anamanaya waron mtinta tau mui-muie reini?”"]], [["Yesus iahata, “Sou anamana sae?”"], ["Ia rei iahata, “Sou wan rehete rerihoni Yesus, Ia kota Nasaret rei. Ia mo, ia mamsima runa Anahatana ne maunauna isa. Iatuhete tumatau na iuna sima-simana nita-nitaya tau ne kawasa. Sio mansiau na Anahatana iae anoo sanan nnai."]], [["Ne sio imam no sio mainaya na ma sio mainaya mai ma otoe reini oruiki osi sio wason orime otoe reini na opaku hunui roe hini wani reniene."]], [["Ami aunutu anoma tau Ia nea ata Ia sahoro mka iuna ita Israel isihata arihoni re nisau. Ne on naha uasi ohunui nea."]], [["Samatoro ma netau, sio pinau umau, oasirama nea. Sinasi, kinoke asi, oeuso pani ne kupuro."]], [["Ne hoka pan, osupu Yesus tinain hatai tewa. Oyo onunso mai tanuma na oasau ata onoo Anahatana ne maisosia on roe noiyaha. Oyo sio maisosia rei oasau osiso ata, ‘Yesus iamahaiki honu!’"]], [["Pusima atinu sani rei, oyo ma netau umau oeuso pan kupuro honu. Hoka pan, onoo san sae wan sio pinau rei oasau rei. Ne onoo Yesus tewa.”"]], [["Yesus iasau osiso. Iahata, “Omi mo pikiran raeu tewa tau sae rei? Oparisaa tewa tau sae waron sio mamsima runa Anahatana ne maunauna oasau runare nea rei tau sae?"]], [["Kahurae omi oanei ata Ia Aia wain Anahatana Ihitiki na Iapuheu Mansiau mo, kahurae sinsarai panesi rotu-tu imatai. Imatai samatoro Anahatana iunai iamahaiki honu, oyo iatarima muiran manetane runa kawasa.”"]], [["Oyo Yesus ruai iatuhete uaso rerihoni Ia ruai repusu sae waron sio okanu tau Anahatana ne anamanaya rerihoniki rei. Iatuheteso arihoni Anahatana ne maunauna waron Musa ikanure rotu-tu noi sae waron sio mamsima runa Anahatana ne maunauna tamena okanure oi."]], [["Tau wason nanie ohaineke nia Emaus nea, Yesus iuna sani nanie ieu asi."]], [["Ne uaso oapamesei. Oahata, “Arue katama ee! Tea mo, wapan nanie pumono nea. Ranie nanie resohui nea.” Reiso inusui nanie irue ikataso."]], [["Wain irue iaiki ikata uaso, inana poroti oyo iainisi iake arihoni Anahatana. Ikuparehi poroti rei, oyo isamai osi uaso."]], [["Tau wain ikuparehi poroti rei, samatoro Anahatana ihuka matao na oationai. Ne sira tau tihoniki arihoni uaso uao anoa."]], [["Oyo uaso oasei mai umau ata, “Sinasi ikaumin hunu ruari, tea! Tau ianamana runa uata pani arena tihue rei. Isima na Anahatana ne anamanaya nene isie rei, tea!”"]], [["Yesus tihoniki arihoni uaso oyo ohitio onunso roe Yerusalem. Hoka roe, osupu Yesus ne mampusua hutusa rahana osa rei. Wason oamanouso na sio umau oi."]], [["Oyo Yesus ne mampusua oasau osi uaso. Iahata, “Titue maa! Upuri mo, iamahaiki honu. Iatuhete ruai osi Simon nea.”"]], [["Oyo uaso oruni osi Yesus ne mampusua rei rerihoni osupu Yesus poe arena tinai tihue rei. Oyo oahata, “Mataanoe ationai tewa. Ne ikuparehi poroti nanie aima samatoro ationai.”"]], [["Yesus ne mampusua wason oanamanaso rerihoni sio umau onoo Yesus wain iamahaiki honu, sira tau Yesus ruai iooi mai tihuo. Oyo iasau osiso. Iahata, “Anahatana iunamo okarihuru oamahai.”"]], [["Onooi pusiso osira. Okaitau hunu ruao. Oata kan onoo sakahatene."]], [["Ne Yesus iasau osiso iahata, “Pene osira. Pene anomo rasama-samare ata kani uamahaiku te tewa."]], [["Masi onoo hanaku aiku raini. Au reini, tea! Mai na oakahuuku na onoo. Au mo, sakahatene tewa. Sakahatene mo, nene unia tewa, nene isie tewa. Ne Au mo, we unia na isiku waron, tea!”"]], [["Iasau san rei pusi, oyo iatuhete hanai ain osiso."]], [["Anoo mirika. Osira hunu ruao. Ne oparisaa tewa sirinia ata wain iamahaiki honu. Reiso iasei tanuso. Iahata, “Mo muaina waromo te tewa?”"]], [["Oyo orui ika kotu-kotu otoe isa osiki."]], [["Inanai oyo iaiki mai uao anoa."]], [["Iasau osiso iahata, “Oni ukatamo asi mo, uasau osimo nea. Uasau ata Musa ne maunauna, Sura Ahinaya, na sae waron sio mamsima runa Anahatana ne maunauna okanu rerihoni Au pusire mka raeu.”"]], [["Oyo, ihuka anoo na oanei rerihoni Anahatana ne anamanaya rai."]], [["Iasau sani rei, “Tau Anahatana ne anamanaya mo, sio kanu rerihoni Au Aia wan Anahatana ihitiku na Uapuheu Mansiau. Okanu ata mka sinsaraku rotu-tu umataku, oyo nene poua rei uamahaiku honu."]], [["Okanu ata we mampusua mo, mka oeu osima ata mansia pusiki kahurae oarihoni no rosau. Oarihoni no rosau oyo Anahatana mka iapasanaso tewa nea. Mka osima on mai kota Yerusalem rotu-tu sio niana-niana pusiso mai tuniai reini. Osima na Au Aia reini we kawasa."]], [["Omi ruamo sahoro onoo rai pusire tau matamo nea reiso omi sahoro mka osima."]], [["Au mo, mka urui Anahatana ne Inaha osimo sani Amaku itotoe nea rei. Ne omi mo, kahurae oruemo mai kota reini ee, rotu-tu osupu kawasa arihoni Anahatana ne Inaha rei.”"]], [["Yesus ieu ikata ne mampusua ohokaso arihoni kota Yerusalem. Oeu rotu-tu ohokaso pan nia Betania. Ohokaso pan niane rei, oyo iapusaa hanai iainisi na Anahatana irui iake osiso."]], [["Wain iainisi iake osiso, oyo sira tau Anahatana iapusaai na roe noiyaha. Ikataso tewa nea."]], [["Pusiso okanahata rotu-tu orike tune poe tuamane oainisi oainaa nnai. Oyo onunso na roe Yerusalem anoo miri-mirika."]], [["Onon ranie wasomo Anahatana ne numa mainisie oainaa na Anahatana."]]]], "Philippians": [[[["Osi Anahatana ne mansiau pusimo utumo wani oruemo pan kota Pilipi."], ["Au, Paulus, sahoro ukanu surate reini. Timotius wain ikataku oi. Uama anori runa Kristus Yesus. Akanu surate reini osi pusimo utumo wani anomo osa runa Kristus Yesus. Ami iae akanu surate reini osi sio onata runa sio makahaia tau omi wani oparisaa pan kota Pilipi."]], [["Uainisi tau Amari Anahatana runa Upuri Yesus Kristus osimo. Uainisi uahata, “Ama. Upuku Yesus. Masike sio Pilipi opalalosa iae, arui iake mainae osiso sirinia. Aunaso okarihuru oamahai.”"]], [["Anoku erepeka runamo, uai-ainisi osimo. Anoku erepeka runamo tau ranie, uai-ainisi osimo. Sani uainisi mo, anoku mirike. Uainisi uahata, “Upuku Anahatana. Ano mo, Ano iake nai osa"]], [["Anoku erepeka runamo, uai-ainisi osimo. Anoku erepeka runamo tau ranie, uai-ainisi osimo. Sani uainisi mo, anoku mirike. Uainisi uahata, “Upuku Anahatana. Ano mo, Ano iake nai osa"]], [["tau sio Pilipi oakahaiku na uruni runa Sou Iake rerihoni Yesus sui niana-niana rotu-tu reini. Oakahaiku on mato oparisaa tau Yesus rotu-tu reini.”"]], [["Uanei ia-ia nea ata mataanoe Anahatana sahoro iunamo opusui. Ia sahoro mka iunamo opusui rotu-tu Kristus Yesus ihokai mai tuniai reini honu."]], [["Kahurae anoku mirike noso omi. Anoku mirike tau anoku runamo. Tea mo, omi oakahaiku uanori runa Anahatana. Oakahaiku uoo tau Sou Iake rerihoni Yesus oni unusu pui tewasi. Na masike au wani pui anoe reini iae, oakahaiku sinia. Anahatana irui iake mainae osiku na uanori runai."]], [["Anahatana ruai ianei ata anoku ererihu runamo. Ianei ata anoku runamo sani Kristus Yesus anoi runamo oi."]], [["Uainisi osi pusimo utumo san rei, “Amaku Anahatana. Akahai sio Pilipi na anoo runa umau erenesi wani naone rei. Anoo runa umau erenesi wani naone rei sui osa na sui supan man. Uainisi na oationaya ia-ia na oanei sae wan manisate, sae wan manisate tewa."]], [["Uainisi na oanei sae wani manisate na ouna sae wan manisate. Ouna sae wan manisate na pene ia isa iasau ata opalalosa. Sio manisate onate rotu-tu Kristus ihokai mai tuniai reini honu."]], [["Uainisi na no atata manisata sui osa pusu Yesus Kristus iuna anoo manisata. Una anoo manisata na ia seia man iainaa runa Anahatana sui osa.”"]], [["Wea kakau waniu, hutu nohue. Unina na omi oanei ata masike au wani kahi-kahiku iae, usima runa Sou Iake rerihoni Kristus Yesus sirinia. Reiso sio panesi oatinu honu na oparisaa tau Sou Iake rei."]], [["Sio panesi oatinu rotu-tu ia natu Roma ne tantarau pusiso wason orueso mai kota reini oatinu oi. Sio pusiso oanei ata au wani pui anoe reini tau usima runa Sou Iake rerihoni Kristus rei."]], [["Masike kahi-kahiku iae, sio kaka waniu panesi wason oparisaa tau Upuri Yesus Kristus wason oruni runa Anahatana ne anamanaya. Sani oruni runare mo, okaitau tewa. Okaitau tewa tau oanei sapani na Upuri iakahaiku mai pui anoe reini. Oparisaa ata Upuri mka iakahai sio ruao oi."]], [["Ne sio umau osima na Kristus tau oananaku reiso onina na sio panesi opusu sio. Ne sio umau honu oruni, anoo iaka runaku."]], [["Oruni tau anoo runaku. Oanei ata Anahatana sahoro iaisosiku mai rei na uoo tau Sou Iake rerihoni Yesus."]], [["Ne sio wason oananaku rei mo, osima runa Kristus tau onina ruao nanao man. Osima anoo manisate tewa. Anoo kahatena tanuku. Oasau pan anoo, “Kani mka sio panesi opusuta reiso mka Paulus kahi-kahiki pan pui anoe.”"]], [["Ne utapiso man! Masike osima runa Kristus anoo iaka runaku tewa iae, anoku mirike sirinia. Ne sani osima runai anoo iaka runaku, areimo iake oi. Osima runai anoo iaka runaku tewa iae, areimo iake sirinia oi. Hete sae, osima runa Kristus, areimo anoku miri-mirike."], ["Anoku mirike onone ranie"]], [["tau uanei ata Anahatana mka iapuheuku. Iapuheuku tau omi oainisi osiku. Yesus Kristus irui Anahatana Ne Inaha osiku na iakahaiku."]], [["Uanei ia-ia na uparisaa nea ata mka uaumaa tewa. Reiso oni muie rein na muie reipan mka uamuira Kristus ukaitau tewa. Masike au una sae man iae, mka uamuirai. Masike umataku iae, mka uamuirai. Uamahaiku iae, mka uamuirai sirinia."]], [["Ne sani uamahaiku, areimo iake oi. Mka uamuira Kristus anoku osa runai. Ne sani umataku, areimo iake nai osa. Mka ukatai roe noiyaha."]], [["Ne kani umuna sapan om? Nanie umataku te, uamahaiku te? Umuna? Ne sani uamahaiku mai tuniai reini mo, mka uanori runa Kristus na sio panesi oparisaa tanui. Ne unina na ueu uarihoni tuniai reini na ukatai roe noiyaha. Nene iake mo, ukatai roe noiyaha, tea! Areimo sahoro iake nai osa, tea!"]], [["Ne kani umuna sapan om? Nanie umataku te, uamahaiku te? Umuna? Ne sani uamahaiku mai tuniai reini mo, mka uanori runa Kristus na sio panesi oparisaa tanui. Ne unina na ueu uarihoni tuniai reini na ukatai roe noiyaha. Nene iake mo, ukatai roe noiyaha, tea! Areimo sahoro iake nai osa, tea!"]], [["Ne anoku erepeka runamo reiso nene iake mo, uamahaiku mai tuniai reini na uakahaimo."]], [["Uakahaimo na oparisaa tau Kristus ia-ia. Oparisaa ia-ia na anomo mirika. Reiso uanei ata nene iake uamahaiku sirinia. Uamahaiku na uakahaimo. Upeneku tau ueu uarihonimo ee!"]], [["Mka Kristus Yesus iakahaiku na uhokaku noi tanumo honu. Mka uhokaku noi tanumo, na anomo miri-mirika mainae."]], [["Masike sapan iae opusu sae waron oatinu tau Sou Iake rerihoni Kristus. Opusure na uanei ata osopo sio wason onesi Sou Iake rerihoni Yesus rei. Osoposo anomo osa. Masike uhokaku unoomo iae, uanei ata osoposo anomo osa. Masike uhokaku tewa iae, mka uatinu ata osoposo anomo osa. Osoposo na oparisaa tau Sou Iake rei sirinia."]], [["Unina na uanei ata osoposo okaitau tewa nai osa. Okaitau tewa reiso mka sio wason onesimo rei oanei ata mka omataso, orue hainau arihoni Anahatana tau Anahatana ipenei tanso. Ne omi mo, okaitau tewa. Oanei ata Anahatana sahoro iapuheumo na oruemo okatai rotu-tu ria supan."]], [["Anahatana iapuheumo, reiso masike opalalosa iae, irui iake mainae osimo na oparisaa tau Kristus. Irui iake mainae osimo ne itapimo kahi-kahimo oi. Kahi-kahimo tau opusu Kristus."]], [["Kahi-kahimo reiso kahurae oapamese anomo sani naone onoo au ruaku uapamese anoku oni urue ukatamo. Noo sani muie reini oatinu ata kahi-kahiku, ne uapamese anoku rotu-tu reini."]]], [[["Anomo osa runa Kristus reiso iuna anomo kaia. Anoi runamo reiso iapamanumo. Anomo osa runa Anahatana Ne Inaha. Anoi runamo mainae."]], [["Reiso ouna anoku mirike mainae nai osa. Ouna anoku mirike pusu hutuamo osa, anomo osa, anomo runa umau. Oatana runa umau tewa."]], [["Pene onina ruamo nanamo. Pene ouna ruamo omi mainaya oroho unuo mataya oasau oahata, “Au oo!” Ne kahurae oahata pusiso sio mainaya ne ruamo omi ikina reiso oamuira ia seia man."]], [["Pene onina osi ruamo man ne oakahai umau."]], [["Kahurae irati ruari na re hali sani Kristus Yesus ne hali. Areimo"]], [["masike Ia runa Anahatana noo uaso osa, irime ne nananake rei tewa. Ne nananake wan osa runa Anahatana rei."]], [["Ne Ia ruai sahoro ialapasiki. Iuna ruai nooi sani ia maniane. Ia runa maniane mo, uaso osa. Iuna mansia. Iamrae sani mansia oi."]], [["Irati ruai. Areimo iatinu tau Anahatana rotu-tu irui ruai na sio ohunui. Ouna pumaai roe hini wani reniene rotu-tu imatai."]], [["Reiso Anahatana ihitiki iuna ia mainae nai osa. Irui nananake wani mainae erenesi ia seia man osiki."]], [["Ihitiki na sae man waron roe noiyaha, mai tuniai reini, runa poe hue pusita ututa ikanahata ihahue tanui."]], [["Mka pusita ututa iamanaku iahata, “Yesus Kristus mo, Upuri.” Iamanaku na iamuira Amai Anahatana."]], [["Wea kakau waniu, hutu nohue, wani anoku runamo. Yesus Kristus iatinu tau Anahatana rotu-tu irui ruai na sio ohunui. Omi iae oatinu tau Anahatana onone ranie. Ne kahurae pusimo utumo, sana osa-osa, onina ia-ia na ouna sae wan iake. Sae wain iake tau omi wan Anahatana iapuheumo nea ounai. Ouna sae wan iake, oamuira Anahatana. Pene ouna san rei pannuhu au tu-tuku man. Ne masike tu-tuku tewa iae, ouna san rei mainae renesi sirinia."]], [["Tea mo, Anahatana ruai sahoro iuna omi nanie oatinu tanui. Ia ruai sahoro iakahaimo na oatinu tanui."]], [["Oatinu tau Anahatana runa sio mainaya. Pene oauhetu. Pene oatana runa sio."]], [["Oatinu tanso na sio onoo ata omi mo, Anahatana ne hehuka. Ne hehuka wani mka sio oasau tewa ata ouna sana. Oruemo okata sio kahatena wason opalalosa ne anomo manisata, anomo kaia. Mka onoo mo haliu san rei, areimo sani oatuheteso ia-ia sapani na opusu Anahatana ne arena. Omi mo, atieu rei sani hunane runa ranie rasita tuniai na inoo mosa arena."]], [["Saka osima osiso ata Anahatana nanie iunaso okatai rotu-tu ria supan. Oatuheteso na mka Kristus ihokai mai tuniai reini honu, anoku miri-mirike hunu ruaku. Anoku miri-mirike tau uaunaumo resun-suniku, ne we maunauna rai ramnahu huie tewa."]], [["Masike sio kupania ohunuku na we nasi erenia sani tihu anggur wan sio ohui osi Anahatana iae, anoku miri-mirike sirinia. Omi mo, oparisaa tau Kristus ia-ia, reiso orui ruamo osi Anahatana, noo sani okenu makapanau na oruire osi Anahatana. Orui ruamo, areimo opusu Anahatana ne maue. Orui ruamo osi Anahatana sani au ruaku, reiso anoku miri-mirike."]], [["Omi iae kahurae anomo miri-mirika. Tau ita pusita irui ruari osi Anahatana."]], [["Uparisaa ata potuina tewa nea Upuri Yesus itapiku na uaisosi Timotius ieui noi tanumo. Mka ihokai noi tanumo samatoro iruni runa au osimo na pene anomo rauponu runaku. Iruni samatoro inuniki mai tanuku, isima runamo ata omi noi rei iake na pene anoku reuponu runamo oi."]], [["Nanie uaisosi Timotius noi tanumo tau hasae ia sahoro titue-tue iakahaimo na opusu Kristus ia-ia."]], [["Sio pusiso utuso onina osi ruao man. Onina ruao no maue man. Onina pusu Yesus Kristus ne maue tewa."]], [["Ne omi oanei nea. Ruamo onoo nea. Onoo ata Timotius ne hali iake. Ianori runa Upuri ikataku mai rei. Uama asima runa Sou Iake rerihoni Yesus Kristus. Uama anori akahai umau noo uama sani ia ikine runa amai."]], [["Reiso sani uanei nea ata parakana reini ereeu sapan, uparisaa ata mata hun noo nau, uaisosiki noi tanumo."]], [["Uanei ata potuina tewa nea oyo Upuri iakahaiku na ueu noi tanumo oi."]], [["Ne muie reini kahurae uaisosi Epaproditus noi tanumo na iakahaimo. Ia mo, noo sani ruaku waniku. Ianori runa Upuri ikataku. Ihana sae man wani mtinte ikataku oi sani sio tantarau ohana sae wani mtinte ne okata umau sirinia. Omi oaisosiki mai tanuku na iakahaiku."]], [["Ne anoi ererihu runamo sirinia, reiso nanie uaisosiki inuniki noi tanumo honu. Anoi runamo tau ianei ata omi oatinu ata ikupui."]], [["Areimo titue. Ikupui rotu-tu sina nanie imatai. Ne Anahatana anoi runai sirinia. Anoi runa ia ruai tewa, ne anoi runa au oi, reiso iheu ne kupue inae rei, tea! Inoo ata anoku mtinte nea rei anoi runaku. Pene rotu-tu anoku mtinte mainae honu."]], [["Reiso nanie uaisosiki na ihokai noi tanumo on sini na onooi honu oyo anomo mirika. Uaisosiki noi tanumo na anoku ererue oi."]], [["Au ruaku uaisosiki noi tanumo. Reiso ihoka noi, oyo oararumai anomo mirika mainae tau ita wani iparisaa tau Upuri, kahurae iararuma umau anori mirika. Oamuirai runa ia seia man wain sani ia oi."]], [["Tea mo, ianori runa Kristus rotu-tu haineke nanie imatai. Masike ianei ata mka imatai iae, iamanaku iakahaiku ikatimo sirinia."]]], [[["Wea kakau waniu, hutu nohue. Maunaune isa honu. Unina na anomo mirika. Tea mo, omi wani Upuri ne mansiau. Nanie ukanu honu rerihoni sae wani uasau osimo nea rei. Uhanamata uasau osimo tewa. Tea mo, au nanie usakamo arihoni sio wason oaunau pannuhu tewa."]], [["Ainati runa sio wason sio kahatena sani asu manenene. Oasau oahata, “Munata nanie ouna Anahatana ne mansiau, areimo kahurae orehimo.” Oasau san rei, areimo ounamo na oparisaa tau sae wani pannuhu tewa."]], [["Oahata, “Anahatana ne mansiau, areimo kahurae orehiso.” Aikee ita sahoro Anahatana ne mansiau. Masike orehita tewa iae, Anahatana ne mansiau tanuta sirinia. Ita sahoro Anahatana Ne Inaha iakahaita na iainisi iainaa runa Anahatana. Ita sahoro ihete-hete Kristus Yesus nanai. Tea mo, ia sahoro iuna ita tau Anahatana ne mansiau. Anori tau monne wani sio ounai tau tinairi tewa."]], [["Aikee au ruaku anoku tau monne san rei iake. Upusui ia-ia erenesi sio pusiso."]], [["Taa uamrae poe, we onona itu, oyo orehiku. Orehiku samatoro wea upu momou, sio Israel. We ipane mo, Benyamin. Wea upu momou mo, sio Ibrani tunne. Au mainae, upusu ami Ibraniu mani monna. Uanamana sou Ibrani. Au wani ia onate arihoni akama Yahudi isa reiso upusu Musa ne maunauna pusire uture."]], [["Usaka maunauna rai pusi anoku rotu-tu una sio wason oparisaa tau Kristus okahi-kahiso. Unaso okahi-kahiso, areimo uahata kani nanie opesi maunauna rai. Upusu maunauna rai ia-ia rotu-tu ia isa mka iasau tewa ata upusu maunauna rai tewa."]], [["Ne masike naone upikire ata au una Anahatana ne mansia tau upusu monna rai pusire, muie reini uanei nea. Mato uanei ata monna rai raunaku tau Anahatana ne mansia tewa. Reiso upeneku tanure tau nanie upusu Kristus man."]], [["Upeneku tau pusire. Ne hasae unina na uationa Upuku Kristus Yesus ia-ia. Ia sahoro ia iake inesi pusire. Unina na uationai reiso, upesi pusire sani upesi ai ehuka. Tea mo, arai pusire sahoro raunaku tau Anahatana ne mansia tewa. Upesi pusire nea na anoku osa runa Kristus. Upesi pusire sahoro ereunaku tau Anahatana ne mansia."]], [["Upesi pusire nea reiso, anoku osa runa Kristus ia-ia nea. Au mka una anoku manisate pusu Musa ne maunauna tewa. Anahatana iararumaku pusu Musa ne maunauna tewa. Ne Anahatana ruai sahoro iasau iahata, “Paulus mo, anom manisate.” Iasau san rei tau uparisaa tau Kristus. Anahatana ruai sahoro iuna anoku manisate."]], [["Hasae unina na uationa Kristus ia-ia. Unina na usupu ne kawasa na upusui ia-ia. Ne kawasa wani isupui oni iamahaiki honu. Uamanaku kahi-kahiku rotu-tu umataku sani Kristus imatai noso au."]], [["Tea mo, uparisaa ata umataku, areimo mka iunaku uamahaiku honu."]], [["Ne au uasau tewa ata au we hali sani Kristus Yesus ia-ia nea. Areimo we hali pannuhu runa Anahatana ne maue tewasi. Ne unina-nina na we hali sani Kristus. Tau Kristus Yesus iromaku na we hali sani ia ruai."]], [["Wea kakau waniu, hutu nohue. Uanei ata we hali sani Kristus ia-ia tewasi. Ne upeneku anoku erepeka runa sae waron unare naone nea rei. Hasae unina na we hali sani Kristus man."]], [["Areimo sani ia wain iapataruna. Iruma inoo hae muie tewa. Iruma inina awane wani erenetei na isupu piala. Au iae unina na pan muie we hali sani Kristus na usupu piala oi. Hasae unina na we hali sani Kristus rotu-tu umataku. We hali sani Kristus reiso mka Anahatana ioiku na ukatai roe noiyaha. Kristus Yesus imatai ikatiku reiso ioiku."]], [["Ita pusita wani inina na re hali sani Kristus, areimo kahurae inina san rei. Ne munata omi umau openemo tau we anamanaya raini, areimo napa sahoro Anahatana iatuhete ruamo."]], [["Ne oatinu mai. Kahurae re hali ipusu sae waron Anahatana iatuhetere osita nea rei."]], [["Wea kakau waniu, hutu nohue. Kahurae oroma au we hali. Oarinii sio wason no hali sani ami oi na oroma no haliu rai oi."]], [["Uasau osimo panesi nea. Uasau ata sio panesi oasau ata oparisaa tau Kristus nea, ne openeso tau sou wani reasau ata Kristus imatai roe hini wani reniene nanie irui kawasa osita na pene ipalalosa nea. Wani uasau osimo muie reini honu rotu-tu mataku waena."]], [["Sio wason onesi sou rei opalalosa, reiso mka orueso poe usa titie hainau arihoni Anahatana. Onina nanie okaparua man. Onina sae waron Anahatana ne maue tewa. Okaumin runa no haliu maneaya rai. Aikee kahurae oaumaa tau no haliu rai. Oarinii pusu sio tuniai man. Oarinii pusu sio wason oparisaa tau Kristus tewa."]], [["Ne noiyaha mo, ereuna ita re niane nea. Reiso oroma mani haliu. Inapa-napa Upuri Yesus Kristus ihokai on roe noiyaha honu. Ia sahoro iapuheu ne mansiau."]], [["Ne kawasa iuna ia seia man iatinu tanui, reiso mka iuna tinairi waron ramankaeso mai tuniai reini mirika roe noiyaha. Noo sani ruai tinain wani mirike roe noiyaha."]]], [[["Reiso wea kakau waniu, hutu nohue, wani anoku runamo. Oroma Upuri ne hali na oparisaa tanui sirinia. Anoku ererihu runamo. Anoku mirike tanumo. Omi oo!"]], [["Eudia, Sintike. Uainisi arihoni omi pina onata uamo. Uamo wani Upuri ne mansiau. Reiso pene oatana runa umau nea. Unina na uamo anomo osa."]], [["Uainisi arihoni we neta wain iakahaiku ia-ia. Akahai sio pina onata ua rei, na uaso ouna iake runa umau. Tau uaso osima runa Sou Iake rerihoni Kristus. Masike sio panesi onesima iae, osima sirinia. Osima okata au, Klemens runa sio umau wason osima runa Kristus okata au oi. Anahatana ikanu nanao nea tau surate wani reaiinu sio wason mka omataso oyo oamahaiso okata Anahatana rotu-tu ria supan nanao."]], [["Kahurae anomo mirika. Omi wani Upuri ne mansiau, reiso kahurae anomo miri-mirika onone ranie."]], [["Saka na sio pusiso onoo ata hutuamo manna. Upuri wain haineketa."]], [["Pene anomo rauponu runa sae man. Ne oanamana osi Anahatana rerihoni sae man. Osima runa pusire osiki. Ainisi sae waron osupure tewasi. Sani munata iakahaimo nea, areimo oasau oahata, “Upuku, ano mo, ano iake nai osa. Tea mo, uainisi arihonia, akahaiku nea.”"]], [["Oanamana osi Anahatana na iuna anomo ramanu. Anomo rauponu tewa nea. Oparisaa tau Kristus Yesus reiso, mka Anahatana isaka anomo na ramanu. Masike osupu mtinte iae, anomo ramanu, reiso sio osira. Omi mo, omi mansia man reiso mka oanei tewa ata sapani na anomo ramanu."]], [["Isa honu, wea kakau waniu, hutu nohue. Oari-arinii runa sae waron pannuhu runa Anahatana ne hali, sae waron rapusu muiran manetane, sae waron pannuhu runa Anahatana ne maunauna, sae waron manisate onate, sae waron anori runare, sae waron mansiau no sukare, sae waron iaka mainae, sae waron iainaa runare. Ari-arinii pusire waron iaka mainae san rei."]], [["Osaka ruamo na oroma maunauna waron uaunaumo tanure reini oyo oparisaa tanre. Saka oroma we hali wani onooi nea reini. Oromare oyo Anahatana, wain iuna anori ramanu, mka ikata runamo."]], [["Anoku miri-mirike hunu ruaku. Uasau osi Upuri uahata, “Amaku Anahatana. Ano mo, ano iake nai osa. Tea mo, potuina nea ne sio Pilipi mato oauwatu kepen osiku honu. Reiso uanei ata onoo runaku sirinia.”"], ["Areimo titue. Anomo runaku rotu-tu reini ne osupu arena tewasi na ouna sae isa sani oauwatu kepen na uanei."]], [["Ukanu san reini tau unina sae isa arihonimo tewa. Uainisi kepen te, muaine te, areimo upeneku. Tau potuina nea, we apia panesi tewa. Reiso muie reini, masike we kepen tewa, we muaina tewa iae, anoku reuponu tewa."]], [["Masike we sae man ralai-lai tewa iae, anoku reuponu tewa. Te masike we sae man ralai iae, anoku reuponu tewa sirinia. Tiaku pokone te, umakaneaku te, we apia panesi te, we apia ralai-lai tewa te. Masike sapan iae, anoku reuponu tewa sirinia."]], [["Kristus irui kawasa osiku reiso mka uapamese kua anoku tau sae man."]], [["Ne masike uapamese kua anoku iae, omi oakahaiku resunimo oi. Areimo iake."]], [["Omi Pilipi ruamo oanei ata on au mato usima runa Sou Iake rerihoni Kristus osimo, oyo ueu uarihoni mo otoe Makedonia, hasae arihoni omi pusimo wani oparisaa tau Kristus sahoro oauwatu kepen osiku. Oauwatu kepen osiku na usima runa Sou Iake rei sui nia tamena oi."]], [["Naone urueku pan kota Tesalonika iae, oauwatu kepen osiku nai ua na pene umakaneaku."]], [["Unina na oakahaiku san rei tewa. Ne unina na Anahatana irui iake osimo pusu oakahaiku rei."]], [["Uararuma panesi arihonimo nea. Reiso we muaina panesi nea. Umosokiniku tewa nea. Tau Epaproditus irui kepen waron oauwature osiku rei nea. Usupure nea. Anahatana anoi iake tau omi orui kepen rai osiku. Noo sani oruire osi Anahatana ruai sani sio umau okenu hau rihue osiki. Te oakanupu makapana osiki. Iararumai, anoi iake."]], [["Anahatana wain uainaa runai ne sae man panesi nai osa. Reiso mka irui osimo na pene omosokinimo, pene omakaneamo. Kristus Yesus imatai ikatita, reiso mka irui osimo. Mka Anahatana iakahaimo pusu Kristus oi."]], [["Reiso mai na iainaa runa Amari Anahatana rotu-tu ria supan. Titue."]], [["Uauwatu tapea osi Anahatana ne mansiau pusimo utumo noi rei, areimo ia seia man wain iparisaa tau Kristus Yesus. Rea kaka waniu wason oparisaa wason okataku mai rei oauwatu tapea osimo oi."]], [["Sio wason opakarian mai ia ona natu Kaisar ne numa runa Anahatana ne mansiau pusiso mai rei oauwatu tapea osimo oi."]], [["Uainisi san rei, “Upuku Yesus Kristus. Uainisi arihonia na masike sio Pilipi opalalosa iae, arui iake mainae osiso sirinia.”"], ["Tapea, arihoni au,"], ["Paulus runa Timotius."], ["Titue."]]]], "I Thessalonians": [[[["Mania kakau, mania waniu wani oparisaa tau Yesus Kristus pan kota Tesalonika. Omi wani Amari Anahatana runa Upuri Yesus Kristus no mansiau."], ["Au, Paulus, ukanu surate rei. Silas runa Timotius wason okataku oi."], ["Ami ainisi tau Anahatana san rei, “Ama. Masike sio Tesalonika opalalosa iae, arui iake mainae osiso sirinia. Aunaso okarihuru oamahai.”"]], [["Ami asau osi Anahatana sui osa, “Mania ama, Anahatana. Ano iake tunne nai osa. Sio Tesalonika wason oparisaa tau ano ia-ia asi.” Ami ainisi tau Anahatana, ami ahete nanamo sui osa."]], [["Ami ainisi tau Amari Anahatana, anoma rapeka runa mo atata waron omi ounare tau omi oparisaa. Anoma rapeka sapani na oanori runaso tau anomo runa Anahatana. Anoma rapeka sapani na oapamese. Masike sio ounamo sinsaramo iae, oapamese sirinia. Tau sae, oparisaa runa Upuri Yesus Kristus."]], [["Mania kakau, mania waniu. Anahatana anoi runamo. Anahatana ininimo na ouna ne mansiau."]], [["Ami aunaumo tau Sou Iake rerihoni Yesus Kristus tau anamanaya ruaya tewa. Ne ami aunaumo tau Sou Iake runa kawasa rerihoni Anahatana Ne Inaha. Reiso anei ata Anahatana ininimo. Ami anei ia-ia ata Sou Iake rei titue. Omi oanei sapani na ami amahaima anori runamo tau akatamo."]], [["Omi mo, omi wani oamahaimo sani ami amahaima. Omi wani oamahaimo sani Upuri iamahaiki. Areimo, masike sio ounamo sinsaramo mainae, omi oatinu tau maunauna anomo miri-mirika. Anahatana Ne Inaha sahoro iuna anomo miri-mirika."]], [["Reiso omi ouna siaie osi sio pusiso wason oparisaa sui otoe Makedonia runa otoe Akaya."]], [["Tau sae, sio panesi oatinu rerihoni omi oparisaa sapan. Sio Makedonia runa sio Akaya ruao oatinu tewa. Ne sio sui supan-supan man oatinu tau maunauna rerihoni Upuri. Reiso ami asima osiso tewa sapani na omi oparisaa. Sio oanei nea."]], [["Pusiso oruni rerihoni omi oararumama sapan. Ahokama pan tanumo, oatapeama iake. Sio oruni rerihoni sapani na omi oarihoni oainaa runa anahatanau waron titue tewa na ouni oanori runa Anahatana. Anahatana wain titue. Waini iamahaiki."]], [["Sio oruni rerihoni sapani na omi onapa Anahatana Anai ihokai mai tuniai reini honu on roe noiyaha. Anai wain imatai oyo iapuhaiki. Ia reimo Yesus wain mka iapuheuta na pene Anahatana iapasanata. Mka Anahatana anoi renuku-nuku renaka-naka reiso iapasana sio wason opalalosa."]]], [[["Mania kakau, mania waniu. Omi ruamo oanei sapani na ahokama pan tanumo, oyo amahaima na Anahatana anoi iake."]], [["Oanei sapani na naone sinsarama pan kota Pilipi. Omi oanei sapani na sio omakaniama. Ne masike sio ounama san rei, Anahatana iakahaima na pene akaitau. Reiso ahokama pan tanumo, oyo aunaumo tau Sou Iake rerihoni Yesus Kristus wani on roe Anahatana. Masike onesima, aunaumo sirinia."]], [["Ami aunauso titue. Aunauso anina ruama mani untu tewa. Aunauso akarota tewa."]], [["Ne Anahatana iparisaama. Irea anoma na ianei ata kani bisa iparisaama te tewa. Iparisaama reiso iaisosima aunauso tau Sou Iake rerihoni Yesus Kristus. Ami aunauso na anana anoo tewa. Ne aunauso na anana Anahatana anoi. Anahatana wain ianei anori."]], [["Omi oanei ata ami anamana anana anomo tewa. Ami aunaumo na ruama asupu saisa tewa. Akarotamo na anina saisa auhunima tewa. Anahatana ianei anori."]], [["Ami anina na omi te sio umau honu oamuirama tewa. Masike ami mani kawasa na atahasune na omi oamuirama tau ami wani Kristus ne maisosia, ami anina san rei tewa."]], [["Ne ami manne runamo pannuhu akatamo. Ami manne sani inai isaka ne hehuka."]], [["Anoma runamo reiso arui Sou Iake on roe Anahatana ruae tewa. Ne arui ruama osimo oi. Tau sae, anoma runamo."]], [["Mania kakau, mania waniu. Ami anei ata anomo rapeka sapani na ami anana tanei panesi. Asima na Sou Iake rerihoni Yesus Kristus, anana tau onone ranie na ruama ahane mani muaine. Ahanei na pene ia isa ipanama. Asima na Sou Iake on roe Anahatana."]], [["Omi runa Anahatana pusimo onoo sapani na ami manisata onata. Sapan na anoma manisata. Sapan na sio bisa oasau tewa ata mani isanaya. Ami arue akata omi wani oparisaa, omi onoo."]], [["Omi oanei ata ami auna pusimo sana osa-osa sani amai iuna ne hehuka. Ami au-aunaumo. Aka-akananumo."]], [["Ai-aisosimo. Auna san rei na oamahaimo tau nitae wani iake tau sio wason Anahatana ne mansiau. Anahatana ianaha runamo nea na okatai tau irime ne mansiau. Ianaha runamo na onoo ne ita-itane wani rinane eresita."]], [["Isa honu. Ami asau osi Anahatana, “Mania ama. Ano iake. Ano akahai sio Tesalonika na sio oparisaa tau me anamanaya. Ano iake tunne nai osa.” Ami asau san rei sui osa tau omi oatinu anamanaya on roe Anahatana waron ami aunaumo tanure. Omi oatinu tau anamanaya rai sani tumata ne anamanaya tewa. Ne omi oparisaa ata anamanaya rai on roe Anahatana. Areimo titue, anamanaya rai waron on roe Anahatana. Anamanaya rai ranusu pan omi wani oparisaa anomo reiso anomo raneni."]], [["Mania kaka wani. Sio sui omi mo otoe ounamo sinsaramo. Reiso omi sani sio wason oparisaa tau Anahatana pan otoe Yudea. Sio anoo osa runa Kristus Yesus. Sio no otoe, sio Yahudiu, ouna sio Yudeau wason oparisaa sinsaraso oi."]], [["Sio Yahudiu rei naone ohunu sio mamsima runa Anahatana ne maunauna, oyo tau muie ohunu Upuri Yesus. Muie reini sio wason onei ami. Anahatana anoi renuku-nuku renaka-naka tau sio. Sio onesi sio pusiso."]], [["Sio onete rea na pene ami aunau sio wason sio Yahudiu tewa. Aunauso na Anahatana iapuheuso na oamahaiso rotu-tu ria supan. Sani ia isa iapatau tihu tau koinanae rotu-tu taue, sio opalalosa rotu-tu Anahatana iapamese tewa nea. Reiso tau muie anoi resaa. Anoi resaa reiso iapasanaso."]], [["Mania kakau, mania waniu. Ami mo aeu arihonimo nea reiso inoo umau tewa nea. Ne anoma rapeka runamo sirinia. Anoma rarihu runamo reiso anina ia-ia na asupumo honu."]], [["Ami mani maue aeu pan tanumo honu. Titue-tue. Au, Paulus, unina na ueu pan tanumo nai inasa rai. Ne ia aia sakahatene inete reiso ahokama tewa."]], [["Omi sahoro ouna anoma miri-mirika. Anoma tau omi. Ouna ami ahana momuma. Tau sae, mka Upuri Yesus ihokai na ita inooi, omi ounama ahana momuma."]], [["Titue-tue. Omi sahoro mka ounama ahana momuma. Omi sahoro ouna anoma miri-mirika."]]], [[["Reiso anoma rarihu runamo mainae rotu-tu tonuma apamese kua anoma tewa nea. Reiso ami apamata sou ata nene iake au, Paulus, runa Silas uama aru-ruema mai Atena"]], [["na uama aisosi Timotius pan tanumo. Timotius wain rea kaka wani. Ianori runa Anahatana iaunauso tau Sou Iake rerihoni Kristus. Ami aisosiki pan tanumo na anomo kuruta na iakahaimo oparisaa ia-ia"]], [["Iakahaimo na sio ounamo sinsaramo, omi oparisaa sirinia. Omi ruamo oanei ata Anahatana ne maue na ita sinsarata."]], [["Ami akatamo asi, ami asau naone ata mka sio ounata sinsarata. Titue-tue. Ereeu san rei sirinia. Omi oanei nea."]], [["Anoku rerihu runamo rotu-tu uapamese anoku tewa nea. Reiso uaisosi Timotius pan tanumo na uatinu ata kani omi oparisaa ia-ia sirinia te tewa. Anoku reuponu ata ia aia sakahatene ireamo na oparisaa tewa nea. Areimo nene manariti ami mani kausa wanaya tau saisa tewa."]], [["Muie reini Timotius inuniki mai tanuma nea. Isima na sou iake osima rerihoni sapani na omi oparisaa tau Kristus. Isima na sapani na anomo runa umau sirinia. Isima osima na sapani na anomo rapeka runama anomo miri-mirika sui osa reiso anomo rarihu runama. Nanie osupuma honu sani anoma rarihu nanie asupu omi oi."]], [["Reiso mania kaka wani. Masike ami mtinte runa sio ounama sinsarama, ahana karahirine atinu hapare rei rerihonimo. Atinu sapani na oparisaa, ahana karahirine."]], [["Reiso anoma miri-mirika nai osa. Hete sae, omi oparisaa ia-ia tau Upuri sirinia."]], [["Ami anamana osi Anahatana san rei, “Mania Ama. Ano mo, ano iake tunne nai osa. Sio Tesalonika oparisaa ia-ia sirinia. Reiso anoma miri-mirika nai osa. Ano iake tunne nai osa.” Ami bisa anamana osi Anahatana relai tewa. Tau sae, omi ouna anoma miri-mirika nai osa."]], [["Tau onone, tau ranie ami saka ainisi tau Anahatana osimo tau anoma pusiki na ita mka isupu umau honu, oyo akahaimo na oparisaa mainae honu. Mka atuhetemo tau maunauna waron omi oaneire tewasi."]], [["Ami ainisi tau Amari Anahatana ruai runa Upuri Yesus san rei, “Ama. Aheka arena osima na ahokama pan sio Tesalonika honu."]], [["Aunaso anoo runa umau. Aunaso anoo runa sio pusiso mainae honu. Aunaso anoo runaso mainae sani anoma runa sio oi."]], [["Auna san rei na apamese anoo na sio manisata onata na pene ia isa bisa iasau ata no isanaya. Mka mania Upu Yesus ihokai, oyo sio oamanane ano pene ia isa bisa iasau ata no isanaya. Mka Yesus ihokai runa ne maisosia on roe noiyaha wason manisata onata.”"]]], [[["Mania kakau, mania waniu. Nesie maunauna mkana rai asi. Ami atuhetemo sapani na mka oamahaimo na Anahatana anoi iake. Omi wani oamahaimo san rei nea. Ne muie reini ami aisosimo tau kawasa on roe Upuri Yesus na oamahaimo san rei mainae honu."]], [["Tau sae, omi oanei nea maunauna waron aruire osimo tau kawasa on roe Upuri Yesus."]], [["Anahatana ne maue na omi manisata onata. Omi manisata onata na pene okaparua."]], [["Ne kahurae pusimo utumo oapamese ruamo tinaimo na oamahaimo muiran. Kahurae omi manisata onata."]], [["Pene oamahaimo pusu mo maue kahatene sani sio wason oationa Anahatana tewa."]], [["Tau sae, ia wain iamahaiki san rei iuna sana osi nea kaka wani. Iakarotaso. Naone ami aisosimo mtinte na oainati. Mka Upuri iapasana sio wason ouna san rei."]], [["Anahatana ianaha runata na ikaparua tewa. Ianaha runata na iamahaita ita manisata onata."]], [["Reiso ia seia ipenei tau maunaune rei, ipenei tau tumata tewa. Ne ipenei tau Anahatana wain irui Ne Inaha osimo."]], [["Kahurae pene ami akanu surate osimo nea. Surate na aunaumo na anomo runa moa kakau moa waniu. Anahatana iatuhetemo nea na anomo runa umau."]], [["Titue-tue. Anomo tau moa kaka wani wason oparisaa sui otoe Makedonia pusiki. Ne ami ainisi na anomo runaso mainae honu."]], [["Anina na oamahaimo pene ouna purie. Pene onehu runa mansiau no masanau. Onana tanei tau hanamo sani naone ami aisosimo."]], [["Ouna san rei na sio wason oparisaa tau Kristus tewa, mka oamuiramo. Ouna san rei na pene oeu ohori numau oainisi muaine."]], [["Mania kakau, mania waniu. Ami mani maue na oanei sio wason oparisaa tau Kristus rei wason omataso nea, sio sapan. Oanei na pene anomo rapunokoso sani sio wason oparisaa tewa ata mka Anahatana iapuhaiso."]], [["Ita iparisaa ata Yesus imatai, oyo iamahaiki honu. Reiso iparisaa ata mka Anahatana iapuhai sio matana wason oparisaa tau Yesus. Mka ohoka mai okata Yesus."]], [["Ami asima osimo runa Upuri ne maunaune isa rei: Mka Upuri ihokai, ita wani iamahaita asi mka titue-tue ianaone iniku sio matana rei tewa."]], [["Mka Upuri ruai ikaisunu on roe nante. Mka iakapona iaisosi sio wason Kristus ne mansiau wason omataso rei oamahaiso honu naone. Ia maisosi wain ia mainae onate on roe noihaya iakapona, samatoro oatinu ia isa iauhona Anahatana ne trompet."]], [["Samatoro Anahatana iapusaa ita wani iamahaita. Iapusaata roe yahu runa sio wason naone omataso rei, na pusita iamanou runa Upuri roe nante. Oyo iru-rueta ikata Upuri rotu-tu ria supan."]], [["Reiso osima runa anamanaya rai osi umau na pene anomo rapunokoso rerihoni sio matana."]]], [[["Mania kakau, mania waniu. Kahurae pene ami akanu surate osimo nea. Surate wani resima runa umetene mka Upuri ihokai."]], [["Omi oanei ia-ia nea. Oanei ata mka Upuri ihokai sani ia kimanakane ihokai tau pumono. Ihokai, ita ianeiki naone tewa."]], [["Mka oasau, “Sio mai tuniai reini wason oamaturuso na umau. Tuniai mrina.” Oyo mata hun tewa, Upuri iapasanaso. Ia isa ianei tewa inasa mka Anahatana iapasanaso. Areimo sani inai tiai, oyo mata hun tewa, tiai reun. Inai ianei tewa inasa mka tiai reun. Mka Upuri iapasanaso ia isa irumai tewa. Iapasana pusiso."]], [["Mania kakau, mania waniu. Mka ranie hatae rei pene reasiramo sani ia kimanakane iasira numa upue. Omi wani sani sio orueso noi pumono tewa. Tau pumono onoo mosa arena tewa. Ne omi oanei Anahatana ne arena. Reiso omi wani sani sio orueso tau pumono tewa."]], [["Pusimo utumo oruemo tau manahane, omi wani mai manahane nene upua. Anomo manisata. Oruemo tau onone tewa. Omi wani mai onone nene upua tewa."]], [["Sio wason oationa Anahatana tewa oainati runa ruao tewa. Ne ita isaka-saka ianei ruari iainati runa ruari."]], [["Tau pumono ainati runa ruao tewa, tau pumono oninu tihu minne na omukeso."]], [["Ne ita wani mai manahane nene upua, reiso kahurae ianei ruari, iainati runa ruari. Kahurae isaka iainati runa ruari iparisaa tau Anahatana runa anori runaso na pene sio ounata ipalalosa. Isaka san rei sani ia soratatue isaka inete ruai iausahu papi mamono oto-otoa wani renete unui matae na pene ne apate. Kahurae isaka iparisaa runa Anahatana na inapai ro-rotu-tu iapuheuta sani ia soratatue isaka. Isaka ikoku topi mamono renete unui inapa ro-rotu-tu manahitane pusiki."]], [["Anahatana iautueta mai rei nanie iapasana tewa. Ne iautueta na iapuheuta pusu Upuri Yesus Kristus."]], [["Kristus imatai inete ita. Imatai inete ita na mka ihokai oyo iru-rueta ikatai. Masike iamahaita asi, mka iru-rueta ikatai. Masike imatata iae, mka iru-rueta ikatai."]], [["Reiso osima runa rai osi umau na mka ihokai, okaitau tewa. Oakahai umau na oparisaa mainae honu. Omi wani ouna san rei nea."]], [["Mania kakau, mania waniu. Ami ainisi na omi oamuira sio wason onana taneiu panesi kua omi tihue rei. Areimo, oamuira sio wason Upuri irui kawasa osiso na oaisosimo runa oaunaumo."]], [["Oamuiraso mainae runa anomo runaso tau oakahaimo tau no taneiu rai. Oamahaimo pene otuntana runa umau."]], [["Mania kakau, mania waniu. Ami ainisi oi na oaunau sio wason openeso onana tanei na oamauna onana tanei. Oaunau sio wason anoo rauponu na pene anoo rauponu. Oakahai sio wason oamkona tewa. Osapare tau sio pusiso."]], [["Osaka na pene ouni kahatene runa kahatene. Onina na oakahai umau runa sio pusiso."]], [["Kahurae anomo miri-mirika sui osa,"]], [["oainisi tau Anahatana sui osa."]], [["Tau sae man oainisi iake arihoni Anahatana. Masike osupu iake tewa iae, oainisi iake sirinia. Ouna san rei tau areimo Anahatana ne maue tau anomo osa runa Kristus Yesus."]], [["Pene onete Anahatana Ne Inaha."]], [["Areimo, pene oauman maunauna waron osupure rerihoni Anahatana Ne Inaha."]], [["Ne oarinii maunauna na ouna iake sirinia."]], [["Oeu hainau rerihoni sae man wani kahatene."]], [["Ami ainisi tau Anahatana wain iunata ikarihuru iamahai ruai, “Ama. Asaka sio Tesalonika pusiso utuso na pene opalalosa. Asaka pusire, tinaio, no inahau, runa no matiunu pusire na mka Upuri Yesus Kristus ihokai pene ia isa bisa iasau ata no isanaya.”"]], [["Ita bisa iparisaa ata Anahatana wain ianaha runata mka iuna san rei."]], [["Mania kakau, mania waniu. Oainisi tau Anahatana osima."]], [["Ami auwatu tapeae osi omi kaka wani tau anoma pusiki."]], [["Uaisosimo tau Upuri ne kawasa na ohatae tau surate rei osi sio kaka wani pusiso utuso wason oparisaa."]], [["Ami ainisi tau Upuri Yesus Kristus san rei, “Upu. Masike sio Tesalonika opalalosa iae, arui iake mainae osiso sirinia.”"], ["Tapea"], ["Au,"], ["Paulus."]]]], "II Thessalonians": [[[["Mania kakau, mania waniu wani oparisaa tau Yesus Kristus pan kota Tesalonika. Omi wani Amari Anahatana runa Upuri Yesus Kristus no mansiau."], ["Au Paulus ukanu surate rei. Silas runa Timotius wason okataku oi."]], [["Ami ainisi tau Amari Anahatana runa Upuri Yesus Kristus, “Ama. Mania Upu Yesus. Masike sio Tesalonika opalalosa iae, arui iake mainae osiso sirinia. Aunaso okarihuru oamahai.”"]], [["Mania kakau, mania waniu. Kahurae ami asau osi Anahatana sui osa, “Mania ama. Ano iake tunne nai osa. Sio Tesalonika oparisaa mainae honu sui osa. Anoo runa umau mainae honu sui osa. Reiso ano iake tunne nai osa.” Ami asau san rei, areimo iake."]], [["Reiso, ami ruama mo, hana momuma asima osi sio wason Anahatana ne mansiau wason oparisaa. Asima runa sapani na oapamese. Asima runa sapani na omi oparisaa sirinia. Masike sio umau ounamo sinsaramo runa ounamo mtinte, oparisaa sirinia."]], [["Anahatana inoo ata omi oapamese. Reiso mka irime ne mansiau iasau osimo san rei, “Mka urime we mansiau mo, omi opusu ouna we mansiau iake. Tau sae, sinsaramo. Sinsaramo, tau muie reini Au urimemo.” Iarinii san rei, areimo manisate."]], [["Anahatana iuna manisate. Areimo mka iuna sinsara sio wason ouna sinsaramo."]], [["Iuna manisate, mka sio ounamo sinsaramo tewa nea. Omi runa ami, pusita ututa. Mka Anahatana ineteso. Mka Upuri Yesus isipui on roe noiyaha, runa ne maisosia on roe noiyaha wason no kawasa. Oyo iatuhete ruai pan usa anoe. Usa wani ereai mainae. Iatuhete ruai runa ne maisosia rei."]], [["Isipu iapasana sio wason oationa Anahatana tewa runa sio wason openeso tau Sou Iake rerihoni Upuri Yesus."]], [["Areimo, mka iapasanaso pusu no kahatena. Areimo osupu siraka na oeu poe usa mainae hainau arihoni Upuri Yesus rotu-tu ria supan. Mka onoo ne kawasa tewa. Ne kawasa wan mainae."]], [["Mka ihokai oyo iapasanaso san rei. Erelai umetene wani Anahatana ihetei oyo, ihokai na ne mansiau oainaa runai oasau oahata, “Ee. Mania Upu Yesus. Ano ahokaya nea. Arime tuniai reini nea. Ausi mani rosau nea. Reiso ami ainaa runaya.”"], ["Mka omi oi oainaa runai. Tau sae, omi oparisaa tau mani maunauna."]], [["Reiso ami ainisi tau Anahatana osimo sui osa na oainaa runa Upuri Yesus san rei. Ainisi tau Anahatana san rei, “Ama. Ami ainisi na ano arinii ata sio Tesalonika iake na oamahaiso sani ano anaha runaso na oamahaiso. Akahaiso ouna iake tau me kawasa. Ouna iake sae man opusu no maue. Akahaiso ouna iake sae man pusu oparisaa.”"]], [["Ainisi san rei na oainaa runa Upuri Yesus. Ainisi na Upuri Yesus iamuiramo. Tau sae, Anahatana runa Upuri Yesus Kristus orui iake mainae osimo."]]], [[["Mania kakau, mania waniu. Rerihoni Upuri Yesus Kristus mka ihokai oyo iamanouta na ikatai roe noiyaha. Ami ainisi tau Anahatana san rei."]], [["“Ama. Akahai sio Tesalonika na pene anoo rasama-samaso on sini. Pene anoo rauponu oatinu sio oasau oahata, ‘Upuri Yesus ihokai nea.’”"], ["Reiso masike sio umau oasau ata Anahatana Ne Inaha iatuheteso ata Yesus ihokai nea iae, pene anomo rauponu. Masike oasau ata sio oatinu ata ami asau ata ihokai nea iae, pene anomo rauponu. Masike sio oasau ata ami akanu tau surate ata ihokai nea iae, pene anomo rauponu."]], [["Pene otapi ata ia isa iakarotamo. Ihokai tewasi. Mka sio panesi openeso tau Anahatana, oyo ia kahatene wain inesi Anahatana mainae iatuhete ruai, samatoro ihokai. Ia kahatene rei, mka Upuri Yesus iunai tihoniki tau usa mainae hainau rerihoni Anahatana rei."]], [["Mka ia rei ihati ruai inesi Anahatana. Ihati ruai inesi anahatanau waron titue tewa waron sio mai tuniai oainisi oainaa runare. Iasau, “Au mo, au mainae erenesi sae mani mai tuniai reini.” Reiso mka inusui pan Anahatana ne numa mainisie pan anoe, oyo iruei poe, samatoro iasau, “Au mo, au wani Anahatana ruai.”"]], [["Urue ukatamo pan Tesalonika, usima runa rai pusire osimo nea. Anomo rapeka tea?"]], [["Omi oanei sae wani erenete na pene ia kahatene iatuhete ruai nea muie reini. Ne tau muie ia kahatene rei mka iatuhete ruai. Iatuhete ruai tau umetene wani Anahatana ihetei nea."]], [["Muie reini ia aia sakahatene wain iunaso ouna kahatene iauhuniki. Ne ia wain inete rei, inete na pene ia kahatene iatuhete ruai. Ne mka Anahatana inea ia wain inete rei."]], [["Ineai, samatoro ia kahatene iatuhete ruai. Mka Upuri Yesus ihunui iasau san rei man, “Aeu arihoni tuniai reini.” Mka Upuri Yesus iuna tihoniki pusu ihokai tau ne ita-itane wani rinane eresita."]], [["Ia kahatene ihokai tau kawasa mainae wani ia aia sakahatene iruiki osiki. Tau ne kawasa rei, iuna sima-simana makarotana nitaya pusire na sio osira. Inina na sio oahata ne kawasa on roe Anahatana."]], [["Mka iakarotaso tau kahatena pusire. Iakarota sio wason mka omataso oyo orue hainau rerihoni Anahatana rotu-tu ria supan. Orue hainau tau sio openeso anoo runa maunau titue. Reiso Anahatana ipenei iapuheuso na oamahaiso rotu-tu ria supan."]], [["Openeso anoo runa maunau titue reiso Anahatana tau ne kawasa mka iunaso oparisaa tau maunau makarotane. Reiso oparisaa tau ia kahatene ne maunau makarotana rai."]], [["Anahatana iunaso oparisaa tau maunau makarotana na sio wason openeso oparisaa tau maunau titue ne okaumin runa kahatene, mka iapasanaso."]], [["Mania kakau, mania waniu wani Upuri anoi runamo. Ami mo, kahurae ami ainisi iake arihoni Anahatana san rei sui osa, “Mania ama. Ano mo, ano iake tunne nai osa. Ano anini sio Tesalonika on ano ahaye tuniai reini tewasi. Aniniso na apuheuso. Aniniso na oamahaiso rotu-tu ria supan. Apuheuso pusu Me Inaha iunaso manisata onata. Apuheuso pusu oparisaa tau maunau titue."]], [["Anaha runaso na ereeu sani nanie uasau rei. Anaha runaso pusu ami aunauso tau Sou Iake rerihoni Yesus na sio oasau, ‘Io. Sio reimo, sio wason sio iaka. Sio manisata onate maa!’ Areimo sani sio oasau rerihoni mania Upu Yesus Kristus oahata, ‘Io. Ia rei mo ia manisate onate maa!’”"]], [["Mania kakau, mania waniu. Oparisaa ia-ia. Orime kuru tau maunauna waron ami aunaumo tanure nea. Aunaumo tau hohama te, surate te."]], [["Ami ainisi tau Upuri Yesus Kristus ruai runa Amari Anahatana ahata, “Ama. Mania Upu Yesus. Akahai sio Tesalonika na pene okaitau. Aunaso ouna sae man wani iake sirinia. Aunaso oasau sae man wani iake. Ano wani anom runama. Akahaima na pene akaitau rotu-tu ria supan. Aunama aparisaa runa sae wani iake wani atotoe aruiki osima. Aruiki pusu arui iake mainae osima.”"]], [["Ami ainisi tau Upuri Yesus Kristus ruai runa Amari Anahatana ahata, “Ama. Mania Upu Yesus. Akahai sio Tesalonika na pene okaitau. Aunaso ouna sae man wani iake sirinia. Aunaso oasau sae man wani iake. Ano wani anom runama. Akahaima na pene akaitau rotu-tu ria supan. Aunama aparisaa runa sae wani iake wani atotoe aruiki osima. Aruiki pusu arui iake mainae osima.”"]]], [[["Mania kakau, mania waniu. Tau muie ami ainisi na omi oainisi tau Anahatana osima. Oainisi na sio panesi honu oatinu maunauna rerihoni Upuri on sini. Oainisi na sio oparisaa tau maunauna rai sani omi naone oparisaare."]], [["Oainisi na Upuri iapuheuma arihoni sio wason oakahate tanuma. Tau sae, sio pusiso oparisaa tau mani maunauna rai tewa."]], [["Ne ita iparisaa Upuri iake. Reiso ianei ata mka iakahaimo oparisaa ia-ia sirinia. Ianei ata mka inetemo na pene ia aia sakahatene iakarotamo."]], [["Omi oparisaa tau Upuri reiso omi wani opusu sae waron ami aunaumo tanure nea. Ami aneiki nea. Reiso ami anei ata mka opusu mani maunauna waron tau surate rei oi."]], [["Ami ainisi tau Upuri, “Ama. Akahai sio Tesalonika na oanei anom runaso sapan. Akahaiso na masike sinsaraso iae, oapamese anoo sirinia. Oapamese anoo sani Kristus ruai iapamese anoi.”"]], [["Mania kaka wani. Ami aisosimo tau Upuri Yesus Kristus ne kawasa na pene oatani sio wason ohanamata runa sio wason opusu maunauna tewa. Maunauna waron ami aunaumo tanure."]], [["Omi ruamo oanei sapani na kahurae oamahaimo. Oanei tau onoo sapani na ami amahaima kua omi tihue. Ami ahanamata tewa."]], [["Ami ai ia isa ne muaine tewa on asenui tewasi. Asenui samatoro aima. Tau onone, tau ranie anana taneiu panesi na pene auna mtinte tau ia isa rerihoni omi rei."]], [["Ami mani kawasa aisosimo na oakahaimo osamama tau muaine. Ne masike mani kawasa iae, aisosimo tewa na auna siaie osimo na oanei oamahaimo sapan."]], [["Ami akatamo asi, aisosimo san rei, “Ia seia ipenei inana tanei, pene osamai tau muaine.”"]], [["Ami aunaumo san rei tau atinu ata sio umau rerihoni omi wason ohana-hanamata. Oamauna tewa. Onehu runa mansiau no masanau."]], [["Ami aisosi sio wason san rei tau Upuri Yesus Kristus ne kawasa. Aisosiso san rei, “Pene otuntana runa umau. Ne onana tanei na ruamo osupu mo muaina.”"]], [["Mania kakau, mania waniu. Pene oarihoni ouna iake. Pene ohanamata ouna iake."]], [["Munata ia isa ipenei ipusu maunauna waron ami akanu mai surate reini, areimo osima runai osi sio pusiso. Pene oatani ia rei na mka iaumaa."]], [["Ne pene ohiti nisa runa ia. Hasae oaunaui sani moa kakau moa waniu."]], [["Ami ainisi tau Upuri ruai wain iunata ikarihuru iamahai, “Ama. Una sio Tesalonika okarihuru oamahai sui osa tau pusire. Akata runaso.”"]], [["Au, Paulus, uauwatu tapeae osimo. Au ruaku ukanu surate reini nene otoe reini. Uakakina we surata pusire san rei na omi oanei ata au, Paulus, uauwatui. Ukanu san rei."]], [["Ami ainisi tau Upuri Yesus Kristus, “Ama. Masike sio Tesalonika opalalosa iae, arui iake mainae osiso sirinia.”"], ["Tapea"], ["Au"], ["Paulus."]]]], "I Timothy": [[[["Osi anaku Timotius."], ["Au, Paulus, ukanu surate rei. Au Yesus ne maisosie wani Kristus Yesus runa Anahatana oaisosiku. Anahatana iapuheuta na pene iapasanata. Kristus Yesus wain ita iparisaai."]], [["Ukanu surate rei osia, Timotius, ano sani anaku susu tau ano aparisaa. Uainisi tau Amari Anahatana runa Upuri Kristus Yesus, “Ama. Upuku Yesus. Masike Timotius ipalalosa iae, orui iake mainae osiki sirinia. Anomo runai. Ounai ikarihuru iamahai.”"]], [["Au we maue na ano aruea pan kota Epesus sirinia sani uasau osia nea. Ueu pan otoe Makedonia, uaisosia arue pan Epesus nea. Arue pan Epesus na aunau sio umau wason oatuheteso tau maunauna waron titue tewa. Aisosiso na pene oatuhete san rei nea."]], [["Aisosiso na pene anoo ranoa rapusu mamrunia waron titue tewa. Pene anoo ranoa rapusu noa upu nanao waron roha-rohaya tewa. Arai pusire hasae raunaso tau otuntana runa umau man. Sio ouna Anahatana ne maue ereeu tewa. Ne maue wani sio oaneiki pusu oparisaai."]], [["Aisosiso sani au mato uasau rei na sio anoo runa tumata. Anoo runa tumata pusu anoo manisata. Anoo runa tumatau pusu hasae ouna sae waron oanei ata manisata. Anoo runa tumata pusu oparisaa manisate maunau titue."]], [["Sio umau ouna san rei tewa nea. Reiso oanamana ramnahu huie man."]], [["Tau sae, nanie ouna sio matuhete Musa ne maunauna. Aikee sio ruao oanei Musa ne maunauna rai tewa. Masike ouna ruao sani oaneire iae, oaneire tewa. Oanamana inamatane."]], [["Ita ianei ata Musa ne maunauna waron iaka. Hete sae, sio ounare pannuhu."]], [["Kahurae anori rapeka ata Anahatana irui maunauna rai osi Musa na iaunau sio kahatena tanure. Iruire osi sio manisata tewa. Iruire osi sio wason openeso opusu maunauna. Iruire osi sio wason oatinu tanui tewa, osi sio wason ouna sae wani ia ne suka tewa. Iruire osi sio wason opalalosa wason anoo manisata tewa. Iruire osi sio wason opusu akama tewa runa sio wason ohunu noa inau, noa amau. Iruire osi sio mamhunua."]], [["Iruire osi sio maneaya pina hanaie. Iruire osi sio hanaia osoulaha runa sio hanaia, sio pinau osoulaha runa sio pinau. Iruire osi sio wason okimanaka mansia. Iruire osi sio makarotana runa sio wason oasau ata mka ouna sae isa, oyo ounai tewa. Iruire osi sio wason ouna sae man maunau titueu waron ranetere."]], [["Uaunauso tau Sou Iake wani Anahatana iparisaai osi au na uaunauso tanui, uaunauso tau maunau titueu rai oi. Areimo Sou Iake rerihoni Anahatana wani ne rinane wani ita-itane eresita. Anahatana wain kahurae ita iainaa runai."]], [["Au uasau osi Upuri Kristus Yesus, “Upuku, Yesus. Ano mo, ano iake. Arui kawasa osiku na uanori runaya. Ano ahata bisa aparisaaku reiso ahitiku na unana tanei osia. Ano mo, ano iake tunne nai osa.”"]], [["Naone urati sohi Kristus Yesus. Au una ne mansiau sinsaraso. Umakaniai. Ne masike una san rei iae, Anahatana anoi runaku. Tau sae, uanei tewa wani una sae. Uparisaa tau Kristus tewasi."]], [["Upuri irui iake mainae osiku na uparisaa tau Kristus Yesus nea. Irui iake mainae osiku na anoku runai."]], [["Anamanae reini titue-tue reiso ita bisa iparisaa ia-ia, “Kristus Yesus ihokai mai tuniai reini na iapuheu sio wason opalalosa.” Au we rosau panesi ranesi sio pusiso."]], [["Ne Kristus Yesus anoi runaku. Au wani upalalosa mainae erenesi sio pusiso. Ne isapare tau au sahoro upalalosa mainae, areimo siaie osi sio pusiso wason mka oparisaa tau ia, oyo oamahaiso rotu-tu ria supan. Iatuheteso sapani na isapare tanso. Iarihoni isapare tanso tewa. Iatuheteso pusu isapare tanuku."]], [["Uainisi osi Anahatana san rei, “Ama. Uamuiraya runa uainaa runaya rotu-tu ria supan. Ano wani Aia osi sio naene tau naene napisi tau napisi. Ano wani bisa amataya tewa. Ami bisa anooa tewa. Hasae taa ano sahoro ano Anahatana titue. Titue.”"]], [["Anaku, Timotius. Sani ia kapitane iaisosi ne soratatua, au oi uaisosia. Uaisosia pusu sae waron sio onata oasau osia naone. Oahusiea osima runa sapani na mka pan muie oanori runa Anahatana. Uaisosia na sani ia soratatue iahita runa ne nisau, ano oi anesi sio matuhete makarotana."]], [["Anesiso aparisaa ia-ia tau maunau titue runa hasae auna sae waron anei ata manisata. Sio umau openeso ouna san rei reiso oparisaa tau maunau titue tewa nea."]], [["Himeneus runa Aleksander wason sio ua san rei. Reiso sio ruao. Utapiso na ia aia sakahatene, ne kawasa tanso nea na oanei ata kahurae oarihoni orati sohi Anahatana."]]], [[["Mataanoe, uaisosimo oanamana osi Anahatana. Oainisi osi sio pusiso. Oainisi osi ruamo. Oainisi iake arihoni Anahatana."]], [["Oainisi na Anahatana iakahai sio aiau runa sio pusiso wason no kawasa tau omi. Oainisi na iamahaita iamaturuta. Iamahaita iuna sae waron Anahatana ne suka man runa iamuiraso."]], [["Iainisi osi sio pusiso, areimo iake. Iuna san rei Anahatana Ia Waini Iapuheuta anoi iake."]], [["Tau sae, Anahatana inina iapuheu sio pusiso na oamahaiso rotu-tu ria supan. Ia nanie na sio pusiso oanei sae waron titue."]], [["Tau sae, hasae Anahatana sahoro ia Anahatana titue. Waini ia osa iuna mansiau tau Anahatana ne netau. Ia reimo ia Kristus Yesus. Ia ruai, ia tumata oi."]], [["Irui ruai na imatai na isenu sio pusiso no rosau. Reiso erelai nene umetene, Anahatana iatuhete ata ia nanie iapuheu sio pusiso na oamahaiso rotu-tu ria supan."]], [["Reiso au mo, Anahatana ihitiku na uaunau sio wason sio Yahudiu tewa. Ihitiku tau Yesus ne maisosie osiso na uatuheteso na oparisaa titue. Au we anamanaya raimo pusire, waron titue. Uakarota tewa."]], [["Reiso unina na sui supan-supan man, sio hanaia oanamana osi Anahatana. Oainisi osopa hanao osi Anahatana. Sio hanaia reimo, kahurae sio manisata onata. Oanamana osiki anoo rarue, otuntana runa umau tewa."]], [["Au we maue na sio pinau pene onina na sio hanaia onooso iaka pusu no apia. Oausahu apia lahae. Oausahu apia waron muiran. Pene oaunupa no huau. Pene opake hunahane te wenua hunonia mainaya. Pene oausahu sae waron nene hunonia mainaya, na pene sio onooso iake pusu no apia."]], [["Ne unina na sio pinau ouna atata waron iaka. Atata waron iaka osi sio pinau wason oasau ata oainaa runa Anahatana. Ouna iake na sio onooso iake pusu no atata."]], [["Tau omi wani oparisaa oamanoumo oainisi, kahurae ia pina iatinu tanso iamaturui kahurae ikanahata ihahue."]], [["Utapi ata ia pina iatuhete ia hanaie tewa. Utapi ata ia pina ne kawasa tau ia hanaie tewa. Kahurae sio pinau oamaturuso."]], [["Tau sae, Anahatana ihaye tau Adam naone samatoro ihaye tau Hawa tau muie."]], [["Ia aia sakahatene iakarota Adam tewa. Ne iakarota ia pina, oyo ia pina rei ipalalosa, iuna sae wani Anahatana isopo."]], [["Reiso Anahatana iapasana sio pinau na sio ikina oamrae sio pinau tiao reun. Masike tiao reun rotu-tu reini, Anahatana iapuheu sio pinau na oamahaiso hainekei rotu-tu ria supan. Iapasanaso ro-rotu-tu ria supan tewa. Hete sae, oparisaa tau maunau titue sirinia. Anoo runa sio mansiau pusiso sirinia. Omi mo, omi manisata onata sirinia. Oapamese ruao sirinia."]]], [[["Anamanae reini titue-tue, “Munata ia isa ne maue iuna ia onate tau sio wason oparisaa, inina tanei iake.”"]], [["Ia onate tau sio wason oparisaa mo, kahurae pene sio bisa oasau ata ne isanae. Kahurae sahai osa man runa pene isahu-sahui. Kahurae ianei ruai runa iapamese anoi. Kahurae sio bisa oamuirai. Kahurae anoi iake iararuma sio wason ohokaso noi ne numa. Kahurae ianei iatuheteso ia-ia."]], [["Pene ininu panesi. Pene iatana panesi ne anoi manne runaso. Pene ituntana. Pene anoi runa kepen."]], [["Kahurae ianei iaisosi ne numa anoe taue na ne hehuka oatinu tanui runa oamuirai."]], [["Munata ia isa ianei iaisosi ne numa anoe taue tewa, sapani na mka iaisosi sio wason oparisaa tau Anahatana?"]], [["Pene ia onate tau sio wason oparisaa, ia wain mato iparisaa tau Kristus Yesus. Kahurae iparisaa potuina nea. Tewa mo, mka ihati ruai, oyo Anahatana iapasanai sani masuae ia aia sakahatene ihati ruai oyo Anahatana iapasanai."]], [["Isa honu, kahurae sio wason oparisaa tewa oamuirai na pene sio oruni onehu awanai. Tea mo, mka sio ounai ipalalosa. Mka ia aia sakahatene iakarotai na ipalalosa sani ita iakarota makapana tau kamsikete na isotai."]], [["Sani sio onata, sio makahaia osi sio wason oparisaa mo, kahurae sio bisa oamuiraso. Kahurae sio oruni katopue. Pene oninu panesi runa pene anoo runa kepen."]], [["Kahurae sio oparisaa ia-ia tau maunauna rerihoni Yesus. Maunauna waron Anahatana iatuheteta tanure. Naone Anahatana iauhun ne maunauna rai ne iatuheteta tanure nea. Kahurae oparisaare runa hasae ouna sae waron oanei ata manisate."]], [["Kahurae sio orea sio makahaia reini naone. Munata pene sio bisa oasau ata no isanaya mato sio oanori sani sio makahaia osi sio wason oparisaa."]], [["Sani rei honu runa no pinau. Kahurae sio bisa oamuiraso. Pene oruni mansia nanai. Kahurae oanei ruao runa sio bisa oparisaaso sui osa."]], [["Kahurae ia makahaie osi sio wason oparisaa sahai osa man runa pene isahu-sahui. Kahurae iaisosi ne hehuka runa ne numa anoe taue ia-ia."]], [["Sio makahaia wason oanori ia-ia, mka mansiau oamuiraso. Mka sio makahaia oanamana okaitau sio niane tewa. Oanamana rerihoni oparisaa tau Kristus Yesus."]], [["Masike au we maue ueuku pan tanua on sini, au wani ukanu maunauna rai osia sirinia. Ukanure na"]], [["kani uapuari ano mka anei sapani na ita iamahaita. Ita kaka wani wan iparisaa tau Anahatana. Anahatana wain iamahaiki. Ita wani Anahatana ne mansiau irime tau maunauna waron titue."]], [["Ia isa bisa iauhaa tewa ata maunauna rai iaka nai osa. Maunauna waron naone mauhunta ne Anahatana iatuheteta tanure nea. Maunauna waron ratuheteta iamahaita iuna sae waron Anahatana ne suka man. Maunauna rai iaka tau ratuheteta rerihoni"], ["Ia wain iatuhete ruai osita nitai tumata."], ["Anahatana Ne Inaha iatuheteta ata ia rei anoi manisate."], ["Anahatana ne maisosia on roe noiyaha onooi."], ["Sio osima nnai osi sio niana-niana."], ["Sio mai tuniai reini oparisaai."], ["Anahatana iapusaai roe noiyaha, naniai wani rinane eresita ita-itane."]]], [[["Anahatana Ne Inaha iasau ia-ia ata tau umetene wani haineke Kristus Yesus nanie ihokai mai tuniai reini honu, sio umau mka oparisaa tau Kristus Yesus tewa nea, oyo opusu sakahate makarotana. Mka opusu sakahatena waron no maunauna titue tewa."]], [["Sakahatena rai rauna sio makarotana oatuhete sio niana-niana tau no maunauna rai. Sio makarotana rei oasau ata oatuheteso tau manisate. Aikee oatuheteso tau manisate tewa. Sio rei oanei no isanaya tewa."]], [["Sio oatuhete osoposo na pene oausahaso. Osopo na pene oai muaina umau. Aikee Anahatana ihaye muaina pusire osi ita wani iparisaa na iaire. Ihaye muaina pusire osi ita wani ianei maunau titue. Iaire iainisi iake arihoni Anahatana."]], [["Tau sae, pusire waron Anahatana ihaye waron iaka. Iake tewa ita iamaon sae isa. Hete sae, isupui, oyo iainisi iake arihoni Anahatana."]], [["Tau sae, Anahatana ruai iasau ata pusire waron iaka tau ita iainisi tau Anahatana, oyo iake."]], [["Munata ano arui maunauna raimo osi rea kakau, rea waniu, mka ano auna manorine iake osi Kristus Yesus. Aunau rea kakau, rea waniu runa aparisaa ia-ia. Aparisaa pusu maunauna waron pusita iparisaare. Maunau titue waron ano apusure rotu-tu reini."]], [["Ne pene atinu tau mamrunia waron titue tewa. Waroni kahatena. Ruam anina na amahaia auna sae waron Anahatana ne suka man sani ia wain iapataruna ruai inina na tinain makae."]], [["Ita inina na tinairi makaya, areimo iake mkane man. Ne inina na iamahaita iuna sae waron Anahatana ne suka man isupu iake tau muie reini. Mka imatata isupu iake oi tau nesie muie honu."]], [["Anamanae reimo ata isupu iake titue-tue reiso ita bisa iparisaa tanure ia-ia."]], [["Reiso masike tamneana panesi, inana taneiu panesi. Tau sae, ianori runa Anahatana. Anahatana wain iamahaiki mka irui iake osita. Ia sahoro iapuheu sio pusiso na oamahaiso rotu-tu ria supan. Iapuheu sio wason oparisaa tau Kristus Yesus."]], [["Atuhete runa aisosiso na opusu we maunauna rai."]], [["Pene atapi ata ia isa iasau ata ano ikine tau ano honue asi. Ne auna siaie osi sio wason oparisaa na sio oanei kahurae oamahaiso sapan. Auna siaie pusu anamana iake, auna iake, anom runaso, aparisaa tau maunau titue, anom manisate."]], [["Asaka ahatae Anahatana ne anamanaya osi sio wason oparisaa, oyo aunauso runa atuheteso tanure. Ahatae osiso rotu-tu mka uhokaku pan tanumo."]], [["Pene ahanamata anana me taneiu waron Anahatana irui kawasa osia na ananare. Irui kawasa osia pusu sio onata tau sio wason oparisaa osima runa sapani na mka pan muie anori runa Anahatana runa oahusiea."]], [["Auna sae waron au mato uasau rei. Ariniire sui osa. Aunare na sio pusiso onoo ata ano amauna mainae honu."]], [["Ainati na amahaia manisate. Ainati na atuheteso tau maunau titue. Kahurae amauna san rei. Tau sae, mka apuheu ruam runa sio wason oatinu tanua."]]], [[["Pene anamana makae tau sio onata. Ne akananuso sani ruam amam. Auna sio honua sani mea kakau, mea waniu."]], [["Auna sio pina onata sani inam. Auna sio pina honua sani mea hotau, tau anom manisate."]], [["Aisosi sio wason oparisaa na oamuira sio pina uhanu wason ruao."]], [["Ne munata ia pina uhanu wain nea hehuka, nea momou, kahurae sio reimo oamahaiso ouna-una sae waron Anahatana ne suka man. Ouna sae waron Anahatana ne suka pusu oamuira sio ruao no enau. Ouni mai no mansia mainaya, noa momou wason naone oapiaraso. Ouna san rei na Anahatana anoi iake."]], [["Ia pina uhanu wain titue-tue ruai, ia isa tewa na iapiarai, anoi tau Anahatana man. Tau onone, tau ranie ia iainisi tau Anahatana na iakahaiki."]], [["Ne rerihoni ia pina uhanu wain iamahaiki pusu ia ruai ne maue man. Masike wain iamahaiki asi, ia sani imatai sirinia."]], [["Aunau sio pusiso wason oparisaa tau maunaune rei na opusui na pene ia isa bisa iasau ata no isanaya."]], [["Tau sae, munata ia isa iapiara ruai ne ipane tewa, erenesi rei, iapiara ruai ne hutua taue tewa, ia rei iauhaa sae waron ita iparisaa. Ia kahatene erenesi sio wason oparisaa tewa. Sio wason oparisaa tewa onoo runa no hutua taue runa no ipane."]], [["Kanu ia pina uhanu nanai tau surate na oakahaiki kani ia wain sani au mka uasau rei. Kahurae ne musum hutu nome te ne musum hutu nome nesi. Iausahai nai osa man."]], [["Kahurae sio pusiso oanei ata ne atata iaka sani iapiara ne hehuka iake rotu-tu okarihuruso. Ia ne suka iararuma sio wason ohokaso noi ne numa. Ianori runa Anahatana ne mansiau. Iakahai sio wason no susa. Iamauna inana tanei sae man wani iake."]], [["Pene kanu sio pina uhanu wason sio honua nanao tau surate rei. Tau sae, mka oahana ata nanie onina ia hanaie honu onina nanie oausahaso honu. Naone ototoe ata mka onana tanei osi Kristus. Ne poe oo, opamanisai tewa. Reiso sio osana."]], [["Pene kanu sio pina uhanu wason sio honua nanao tau surate rei. Tau sae, mka oahana ata nanie onina ia hanaie honu onina nanie oausahaso honu. Naone ototoe ata mka onana tanei osi Kristus. Ne poe oo, opamanisai tewa. Reiso sio osana."]], [["Isa honu, sio ohanamata. Oeu ohori numau. Erenesi rei, sio oruni osaka-sakanau sou suru ria suru nau runa oamnehu runa mansiau no masanau no iaka. Oruni sae waron ia isa iruni iake tewa."]], [["Reiso au uaunau sio pina uhanu honua na oausahaso honu, osusu, runa osaka no numa hutae na pene re nisau oruni nanari."]], [["Uaunauso san rei tau sio pina uhanu honua umau onana tanei osi Kristus tewa nea. Opusu ia aia sakahatene nea."]], [["Ne munata wason sio pina uhanu rerihoni ia pina isa wain iparisaa ruai ne ipane, kahurae ia pina rei iakahai sio pina uhanu rei. Pene sio wason oparisaa rerihoni ipa tamene, pene sio mtinta runa sio pina uhanu wason bisa no ipane oakahaiso. Pene anoo mtinta runa sio rei na mka oakahai sio pina uhanu wason ruao man."]], [["Kahurae oamuira sio onata tau sio wason oparisaa wason oaisosiso iake. Oamuira nai ua, nai tonu. Oamuira sio onata wason oaunauso runa sio wason oatuheteso. Oamuiraso reiso osehaso."]], [["Tau sae, masuae Musa isupu kawasa rerihoni Anahatana na iasau san rei, “Koropou wani ereheta-heta gandum na nene huaya rahokaso, pene kanihoo nene hohae. Otapiki ruai ereaiki.” Yesus iasau, “Ia wain inana tanei, kahurae osehai.”"]], [["Pene oatinu tau ia isa iamanaru ia onate tau sio wason oparisaa. Kahurae sio ua te tonu oamanarui osima runa ne isanae sapan samatoro omi oatinu tau sio iake."]], [["Ia onate wain ne isanae, kahurae omi oasau tanui na sio pusiso wason oparisaa onoo runa oatinu. Oatinu na sio okaitau opalalosa."]], [["Uaisosia iamanane Anahatana runa Kristus Yesus runa Anahatana ne maisosia on roe noiyaha wason Anahatana ininiso pusiso onoo. Apusu we maunauna rai na pene arui iake osi ia osa man. Arui osa osi sio pusiso."]], [["Pene arapu ahusie ia isa na ahitiki tau ia onate. Napa rotu-tu iparisaa potuina mkane na onoo ne atata sapan. Tau sae, mka ia rei ipalalosa, ano me isanae oi. Asaka ruam na anom manisate."]], [["Pene aninu tihu man. Ne aninu tihu anggur mkane. Tau sae, tiamu reun sui osa. Akupua panesi."]], [["Pene arapu ahiti ia onate. Tau sae, sio umau opalalosa mai manahane na pusiso oanei no rosau rai. Masike sio oasei tanso tewasi, sio oanei nea. Ne sio umau opalalosa pan anoo man. Reiso sio oasei tanso samatoro oanei no rosau sapan."]], [["Sani rei oi tau atata iaka. Sio umau ouna iake mai manahane na sio pusiso oanei. Ne sio umau ouna iake oauhuni. Ne sio no atata iaka rai mka mauhunta rotu-tu ria supan tewa."]]], [[["Kahurae sio manianeu wason oparisaa oarinii noa upu sio iaka na sio manianeu rei oamuiraso sui osa. Oamuiraso na pene sio omakania Anahatana nanai. Pene omakania ami maisosia mani maunauna."]], [["Sio manianeu wason noa upu oparisaa, pene oturuhaka noa upu rei. Tau sae, pusiso oparisaa osa. Ne kahurae sio oanori osi noa upu wason oparisaa rei, iake mainae honu. Tau sae, noa upu rei oparisaa. Anahatana anoi runaso. Noa upu rei sahoro no untu kani sio manianeu opakarian osi noa upu rei iake."], ["Atuhete we maunauna rai osiso runa akananuso na opusure."]], [["Ne munata ia isa iatuhete tamene, munata iparisaa tau maunau titue waron rerihoni Upuri Yesus Kristus tewa, munata ipenei iparisaa tau maunauna rerihoni iamahaita iuna sae waron Anahatana ne suka man,"]], [["ia reini ihati ruai. Aikee ianei saisa tewa. Nanie ituntana rerihoni anamanaya sui osa reiso isaturuu ianana, ituntana, iruni mansia nanai, isisi nahe wani iake tewa."]], [["Sio wason san rei, otuntana runa umau sui osa. Tau sae, sio oarinii kahatene. Sio oanei maunau titue tewa nea. Sio oahata oamahaiso ouna sae waron Anahatana ne suka man, mka osupu kepen panesi."]], [["Ia wain iamahaiki iuna sae waron Anahatana ne suka man ne untu mainae sirinia. Hete sae, ne apia rasohai nea."]], [["Ita iamrae mai tuniai reini, irori saisa tewa. Mka imatata rerihoni tuniai reini, irori saisa tewa sirinia."]], [["Reiso, ita re muaina, re apia rasohata nea."]], [["Ne sio wason nanie ouna kaya, sio sani sio oakarota manue na erenusu pan kamsikete anoe renina nene muaine. Sio wason nanie ouna kaya san rei oi. Ia aia sakahatene iakarotaso na opalalosa, sio opusu no maue kahatene wani reunaso oariruneso. No maue rei mka reunaso iake tewa runa osupu siraka."]], [["Tau sae, sio wason anoo runa kepen, mka osupu sirakau panesi. Sio umau anoo runa kepen rotu-tu oparisaa maunau titue tewa nea. Oparisaa tewa nea, oyo sinsaraso rotu-tu anoo karaka."]], [["Ne ano mo, ano wani anori runa Anahatana. Pene auna san rei. Ne anina na anom manisate, amahaia auna sae waron Anahatana ne suka man, aparisaa tau maunau titue, anom runaso, apamese sae waron rauna mtinte tanua, anom manne runaso."]], [["Sani ia wain iapataruna irumai tau ne mkonae pusiki, anina na amkona amahaia apusu sae wani ano aparisaai. Asaka na amahaia rotu-tu ria supan. Tau sae, Anahatana ianaha runaya na amahaia rotu-tu ria supan. Mka amahaia rotu-tu ria supan tau ano amanaku tau sio panesi nea sapani na aparisaa ia-ia."]], [["Au uaisosia na Anahatana wain iapuhai pusire runa Kristus Yesus wain iamanaku sae wani iake osi Pontius Pilatus onoo. Au uaisosia san rei:"]], [["Apusu we maunauna rai pusire na pene ia isa bisa iasau ata me isanae. Apusure rotu-tu Upuri Yesus Kristus ihokai mai tuniai reini honu."]], [["Erelai Anahatana ne umetene, mka Anahatana iaisosiki ihokai mai tuniai reini honu. Anahatana wain kahurae ita iainaa runai. Ia ruai sahoro irime ita. Irime natu tau sio natu pusiso. Ia wain Upu tau sio upu pusiso."]], [["Ia ruai sahoro imatai tewa. Ia iruei roe rinane wani ita-itane eresita wani ia isa bisa ieu hainekei tewa. Ia isa iae inooi tewa. Ia isa bisa inooi tewa. Au unina na sio oamuirai rotu-tu ria supan. Au unina na ia ne kawasa rotu-tu ria supan. Titue."]], [["Aisosi sio wason sio kupan kaya mai tuniai reini na pene ohati ruao. Pene anoo tau apia panesi. Sio oanei tewa kani mka tihonre. Ne aisosiso na anoo tau Anahatana. Tau sae, irui pusire panesi-panesi osita na ita ikaumin runare."]], [["Aisosiso na ouna iake, no atata iaka panesi, oamanane osamaso tau no apia."]], [["Osamaso san rei, oyo sani sio kaya oamanou kepen tau nesie muie rei, sio ouna iake muie reini na mka tau nesie muie rei oamahaiso rotu-tu ria supan. Areimo oamahaiso titue."]], [["Timotius. Asaka maunau titue ia-ia. Maunau titue waron Anahatana iparisaare osia na ano aunauso tanure. Pene atinu tau sio wason oanamana kahatene. Pene atinu tau sio wason oanamana ramnahu huie. Pene atinu tau maunauna waron rapusu maunau titue tewa. Maunauna rai, sio oire tau “Sio wason oanei no maunauna”."]], [["Pene atinu tanure. Tau sae, sio umau oasau ata osupu sio wason oanei no maunauna nea. Reiso oparisaa tau maunau titue tewa nea."], ["Uainisi na Upuri irui iake mainae osi pusimo utumo."], ["Tapea"], ["Au"], ["Paulus."]]]]}}